[
  {"content":"\r\n\r\nدر سايه سار نهج البلاغه\r\n( ترجمه فى ظلال نهج البلاغة )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدر سايه سار نهج البلاغه\r\n( ترجمه فى ظلال نهج البلاغة )\r\nتأليف\r\nعلامه شيخ محمد جواد مغنيه رحمه الله\r\nجلد ششم\r\nتحقيق وپژوهش\r\nسامى الغريرى\r\nمترجم\r\nمحمد جواد معمورى\r\nمؤسسه دارالكتاب الاسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nدارالكتاب الاسلامي\r\nسرشناسه : مغنيه ، محمد جواد ، 1979 - 1904 م\r\nعنوان قراردادى : فى ظلال نهج البلاغه : محاوله لفهم جديد ، فارسى .\r\nعنوان و نام پديدآور : در سايه سار نهج البلاغه / از علامه محمد جواد مغنيه ؛ مصحح : سامى غريرى\r\nترجمه به همت گروهى از مترجمان .\r\nمشخصات نشر : قم : دار الكتاب اسلامى ، 1387 - مشخصات ظاهرى ( 1 - 6 ) جلد\r\nوضعيت فهرست نويسى : فيپا\r\nموضوع : على بن ابى طالب ( ع ) ، امام اول ، 23 قبل از هجرت - 40 ق ، نهج البلاغه ، خطبه ها ، كلمات قصار ، نقد و تفسير\r\nرده بندى كنگره : الف 1387 65 م / 02 / 38 bp\r\nرده بندى ديويى : 9515 / 297\r\nشماره كتابشناسى ملى : 1255882\r\nبا مشاركت وحمايت معاونت امور فرهنگى وزارت فرهنگ و ارشاد اسلامى چاپ و منتشر گرديد\r\nعنوان كتاب : در سايه سار نهج البلاغه ( ج 5 )\r\nنويسنده : علامه محمد جواد مغنيه ( ره )\r\nناشر : مؤسسه دارالكتاب الاسلامى\r\nنوبت چاپ : اول / 1387\r\nچاپخانه : ستاره\r\nشمارگان : ( 3000 ) دوره\r\nشابك دوره : 5 - 245 - 465 - 964 - 978\r\nشابك جلد ( 6 ) : 6 - 251 - 465 - 964 - 978\r\nقيمت دروه : 500000 ريال\r\nقم - ميدان معلم - كوچه شماره 22 - پلاك 26\r\nتلفن : 7744970 - 7730994 فاكس : 7837383\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد ششم\r\n\r\nپيشگفتار\r\n\r\nحقيقت‌هاى انسانى\r\nمجموعه نهج البلاغه به سه بخش تقسيم مىشود : خطبه‌ها ، نامه‌ها و حكمت‌ها . با توفيق و كمك خدا شرح دو بخش نخست به پايان رسيد و قسمت سوم باقى ماند . ارتباط اين بخش به زندگى نسبت به بخش‌هاى پيش از آن بيشتر است ، زيرا كلمات آن همچون آينه‌اى شفاف حقيقت انسان ، تجربه‌ها و كارهايش را از آن جهت كه انسان است ، منعكس كرده و مانند جمل ، صفين و ديگر رويدادهايى كه پيش از آن درباره‌اش سخن گفته شد ، نيست تا محدود به زمان و مكان و يا مقيد به حادثه و رويدادى معين باشد .\r\nهر انسانى مىتواند اين حكمت‌ها را در درون خويش جلوه‌گر ساخته ، در رفتار و كردارش به اجرا درآورده و جسم و جان خود را با آن متأثر كند .\r\n% \r\nارتباط حكمت‌ها با علوم\r\nاين حكمت‌ها پيوند محكمى با دانش دارند ، زيرا همان‌طور كه گفتيم با انسانيت انسان در ارتباطند و در علومى مانند تاريخ ، پزشكى ، فيزيولوژى ( وظايف اعضا ) ، روان‌شناسى ، اخلاق ، جامعه‌شناسى ، فقه ، فلسفه و . . . هم از\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nانسان گفتگو مىشود . براى نمونه ، فرمايش ايشان : « گاهى چشم‌ها دروغ مىنماياند ولى آن كس كه از عقل نصيحت خواهد به او خيانت نمىكند » ، « 1 » به « سبب شناخت » كه از بحث‌هاى فلسفى است ، اشاره مىكند . همچنين :\r\n« كار مستحب اگر به واجب زيان برساند ، انسان را به خدا نزديك نمىكند » « 2 » در دانش فقه مورد مطالعه قرار مىگيرد . « از ويژگىهاى انسان در شگفتى مانيد كه با پاره‌اى پيه مىنگرد ، با گوشت سخن مىگويد ، با استخوان مىشنود و از شكافى نفس مىكشد » ، « 3 » با فيزيولوژى ارتباط دارد . « چندان كه [ مى توانى و 
  ] درد با تو سازگار است ، با آن بساز » ، « 4 » يك بحث پزشكى است .\r\nسخن حضرت درباره اراذل و اوباش « آنان چون گرد هم آيند پيروز شوند و چون پراكنده شوند شناخته نگردند » « 5 » به دانش جامعه‌شناسى مربوط مىشود .\r\nبه طور كلى ، هر حكمتى كه با نفس و عقل انسان ارتباط دارد ، در روان‌شناسى و هر كدام كه به يك قانون رفتار اشاره مىكند ، در علم اخلاق مورد بحث قرار مىگيرد .\r\n\r\nدانش‌هاى سه‌گانه\r\nبيشتر حكمت‌هاى امام عليه السّلام در نهج البلاغه و ديگر كتاب‌ها در سه علم\r\n\r\n\r\n","description":"","footnote":"\r\n( 1 ) . « ليست الرّويّة كالمعاينة مع الإبصار فقد تكذب العيون أهلها و لا يغشّ العقل من استنصحه » حكمت 281 .\r\n( 2 ) . « لا قربة بالنّوافل إذا أضرّت بالفرائض » حكمت 39 .\r\n( 3 ) . « اعجبوا لهذا الإنسان ينظر بشحم و يتكلّم بلحم و يسمع بعظم و يتنفّس من خرم » حكمت 7 .\r\n( 4 ) . « امش بدائك ما مشي بك » حكمت 26 .\r\n( 5 ) . « هم الّذين إذا اجتمعوا غلبوا و إذا تفرّقوا لم يعرفوا » حكمت 198 .\r\n","page_name":" 6 ","page_number":6},
  {"content":"\r\n\r\nجاى مىگيرد : جامعه‌شناسى ، روان‌شناسى و اخلاق . جهت اشتراك اين سه آن است كه از علوم انسانىاند و البته از جهتى نيز با هم تفاوت دارند . دانش روان‌شناسى از غريزه‌ها ، ويژگىها ، سلامت و بيمارى و سبب هر يك گفتگو مىكند ؛ آيا آنها ذاتىاند يا موروثى و يا نتيجه تربيت و محيط ؟ همچنين از زمان ويژگىهاى ياد شده كه آيا هم‌زمان با تولد انسان پديد آمده‌اند و يا يك يا چند سال پس از آن . به علاوه از پيامدها و نتايج آن در كار و رفتار انسان بحث مىكند . در يك كلمه ، دانش روان‌شناسى از اجزاى روان آدمى ، تاريخ و آثار آنها سخن مىگويند . علم جامعه‌شناسى درباره ويژگىهاى جوامع انسانى ، شرايط و قوانين آن و نيز عللى كه زندگى انسانى از آن پديد مىآيد گفتگو مىكند . با وجود اين ، علم اخلاق همچون روان‌شناسى نيست تا از روان ، سرشت ، غريزه و خصيصه آدمى بحث نمايد و نيز مانند جامعه‌شناسى از جوامع سخن نمىگويد . همان‌گونه كه فقه حلال و حرام را تعيين مىكند ، دانش اخلاق قوانين اخلاقى را بنيان نهاده و نمونه برترى را كه انسان بايد در رفتار و كردار خويش از آن پيروى نمايد به طور كامل مشخص مىكند . ازاين رو ، از دانش‌هاى پيمايشى به شمار مىآيد كه با آن ، زشتى و زيبايى چيزها را مىسنجند . با اين توضيح ، به سادگى حكمت‌ها از يكديگر قابل تفكيك بوده و مىتوان دانست كه هر يك ، از مسائل كدام علم به شمار مىآيد .\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمفاهيم بلند ؛ كلمات كوتاه\r\n\r\n1 - و قال عليه السلام : « كن في الفتنة كابن اللّبون لا ظهر فيركب و لا ضرع فيحلب . »\r\nترجمه : در فتنه ، همچون بچه شتر دو ساله باش ؛ نه پشتى [ دارد 
  ] كه سوارش شوند و نه پستانى تا او را بدوشند .\r\nشرح : « لبون » به شتر و گوسفند شير ده مىگويند ؛ چه شيرش كم باشد و چه زياد . [ ابن اللبون 
  ] بچه شتر كه از شير گرفته شده ولى هنوز پشتش براى سوارى دادن توان ندارد و پستانش نيز براى شير دادن مناسب نيست . « ظهر » به رفع ، به عقيده نحويان حجاز اسم « لاى شبيه به ليس » و خبرش محذوف است . تقدير جمله چنين مىشود : « لا ظهر صالحا للرّكوب و لا ضرع صالحا للحليب ؛ يعنى پشتى شايسته سوارى و پستانى سزاوار شير ندارد . » فعل مضارع در اين‌جا به سبب قرار گرفتن پس از نفى محض ، به « أن » مقدر بعد از « فاء » منصوب گرديده است ، مانند جمله « ما أعرف دارك فأزورك ؛ يعنى [ خانه‌ات را نمىدانم 
  ] تا به ديدارت بيايم . » مقصود از « فتنة » در اين‌جا ، باطل است . معناى عبارت چنين مىشود : هرگاه باطل را ديدى در آن وارد نشو و از اهل آن برحذر باش كه تو را فريب نداده و براى رسيدن به خواسته‌ها و\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاهدافشان از تو بهره‌بردارى نكنند . امام عليه السّلام در اين حكمت درباره حقيقت و اهل آن سكوت كرده‌اند . معناى سكوت ايشان آن نيست كه از وارد شدن در جايگاه اهل حق و يارى رساندن به آنان نهى فرموده و دو گروه را يكسان دانسته‌اند . هرگز و هزار بار هرگز ! زيرا چنين كلامى تنها دلالت منطوق داشته و مفهوم ندارد . افزون بر اين ، گفتارها و سفارش‌هاى امام عليه السّلام مبنى بر يارى رساندن به حق بىشمار است . نمونه آن فرمايش ايشان در نامه 47 به دو فرزندش حسن و حسين عليهما السّلام است : « دشمن ستمگر و ياور ستمديده باشيد . » « 1 » همچنين است نكوهش حضرت نسبت به كسانى كه همراه او با ناكثان نجنگيدند مبنى بر اين كه آنها به حق يارى نرسانده و باطل را نوميد نكردند .\r\nمقصود از اين حكمت بر بسيارى از شارحان مخفى مانده و در آن سرگردان شده‌اند . آنان چنين فهميده‌اند كه امام عليه السّلام از ما خواسته است تا در روزگار فتنه و باطل سكوت كرده و هرگاه ديديم گروهى پيرو باطل و عده‌اى ديگر مخالف آن هستند ، كناره‌گيرى اختيار كنيم . يكى از شارحان تا بدان‌جا پيش رفته كه گفته است : « امام عليه السّلام خواسته تا انسان در روزگار فتنه ناتوان بوده و در پى زياد كردن مال نباشد ! » « 2 » روشن نيست وى به چه دليل موضوع مال را\r\n\r\n\r\n","description":"","footnote":"\r\n( 1 ) . « كونا للظّالم خصما و للمظلوم عونا » .\r\n( 2 ) . نك : تاريخ بغداد ، ج 14 ، ص 305 ؛ اسد الغابة ، ج 1 ، ص 297 ؛ نيز نك : شرح ابن ابى الحديد ، ج 18 ، ص 82 كه مىگويد : مقصود از ايام فتنه ، روزگار درگيرى و جنگ بين دو گروه گمراه است ، مانند فتنه عبد الملك و ابن زبير و يا مروان و ضحاك و مانند آن . ازاين‌رو ، هرگاه يكى از دو سوى درگيرى حق باشد ، نه تنها ايام فتنه نيست ، بلكه جهاد در ركاب صاحب حق ، شمشير -\r\n","page_name":" 10 ","page_number":10},
  {"content":"\r\n\r\nپيش كشيده است ؟ دور است از امامى كه خود را وقف حقيقت كرده و جان خويش را در اين راه داده ، به فرار از جهاد با باطل و فساد فرمان دهد . همه ما فرزندان جامعه علمي دينى ، اين حكمت را همچون سوره اخلاص از بر و روايت كرده و به آن سفارش مىنماييم ، ولى بهره ما يا بيشتر ما از اين كلام چيست ؟ . . . جز اين نيست كه برداشت اين عده ، تأييدى براى رهبران سركش بوده و منطقش آن است كه : « من مىخواهم زندگى كنم . » يكى براى برآوردن شهوت رئيس خود بيانيه‌اى زهرآلود و فتنه‌انگيز را امضا مىكند . فردى ديگر به سود بنگاه‌هاى تجارى و سازمان‌هاى اطلاعاتى دست به فريب و تزوير مىزند و فرصت‌طلبى خواسته هر جانورى را اجابت مىكند . راز ضعف روز افزون جامعه ما و افزايش جاهلان و دغل‌بازان را در همين نكته بايد جست .\r\n\r\n2 - و قال عليه السلام : « أزرى بنفسه من استشعر الطّمع و رضي بالذّلّ من كشف عن ضرّه و هانت عليه نفسه من أمّر عليها لسانه . »\r\nترجمه : هركس جان را با طمع‌ورزى بپوشاند ، خود را پست كرده و آن\r\n\r\n\r\n","description":"","footnote":"\r\n- كشيدن به سود او ، نهى از منكر و جانفشانى براى آشكار نمودن حق و عزت دين واجب است .\r\nجمل و صفين نمونه‌هايى از اين دست بوده‌اند .\r\nدر حديثى از رسول خدا صلّى اللّه عليه و إله ، فتنه به معناى اعم آن آمده است : خداوند ، پس از من جهاد در فتنه‌ها را بر مؤمنان واجب فرمود ؛ چنان‌كه بر آنها لازم بود تا با من به جنگ با مشركان بپردازند . از ايشان پرسيدند : آن فتنه چيست ؟ فتنه گروهى كه به توحيد و رسالت شما گواهى مىدهند ؟ پاسخ فرمود :\r\n[ آنان 
  ] امر مرا كنار نهاده ، در دين بدعت مىگذارند و خون خاندان مرا حلال مىشمارند . نك :\r\nدعائم الاسلام ، ج 1 ، ص 389 ، چاپ 1383 ه .\r\n","page_name":" 11 ","page_number":11},
  {"content":"\r\n\r\nكه مشكلات خود را آشكار سازد ، خود را خوار نموده و كسى كه زبان را بر خود حاكم كند ، خويشتن را بىارزش ساخته است .\r\nشرح : « الطمع » ضد قناعت است ، ولى به اندازه‌اى در ضدّ پارسايى و مردانگى به كار رفته كه حقيقت در آن گرديده است . نكته ديگر اين‌كه حكم طمع را با آثار و نتايجى كه دارد مىسنجند ؛ اگر پيامدش نيك باشد طمع نيز نيكو است و اگر بد ، طمع هم ناپسند .\r\n( أزري بنفسه من استشعر الطّمع ) هر كس طمع را به عنوان عقيده و عادت خود برگزيند و بر اساس منفعت شخصى ، به چيزى پاى بند نباشد ، در حقيقت خود را با دست خود خوار كرده است ، زيرا انسان با اهداف و آرزوهايش سنجيده مىشود . هم ايشان فرموده است : « هر كس همتش چيزى باشد كه در شكم خود وارد مىكند ارزشش همان خواهد بود كه از او خارج مىشود . » « 1 »\r\nگاهى انسان به بيمارى ، فقر و يا ديگر آفات دچار مىشود . شكى نيست كه بيمارى و فقر ، بلا و مصيبت است ، ولى آشكار نمودن آن دو و يا هر آفت ديگرى مايه رسوايى و بدنامى است . از قديم گفته‌اند : « شكايت و گلايه در نزد غير خدا سبب خوارى است . » شكايت به مردم تا زمانى كه زيانى را دفع نكرده و سودى نبخشد و باعث ناراحتى دوست و سرور دشمن گردد ، چه فايده‌اى خواهد داشت ؟ همچنين اگر مصيبت ديده داراى عقلى متين نباشد ، خواستن از او براى صبر و پنهان كردن بيمارى نتيجه‌اى نخواهد بخشيد ، زيرا\r\n\r\n\r\n","description":"","footnote":"\r\n( 1 ) . « من كانت همته ما يدخل بطنه كانت قيمته ما يخرج منه » غرر الحكم : 8830 .\r\n","page_name":" 12 ","page_number":12},
  {"content":"\r\n\r\nصبر به اندازه عقل است .\r\nشكايت از جنس كلام و صفتى براى آن است . ازاين‌رو ، امام عليه السّلام پس از آن به زبان اشاره فرمود . پيش‌تر درباره اين موضوع سخن گفته شد . « 1 » حكيمى مىگويد : « عقل و هوايت بر سر زبان در ستيزند . اگر اولى پيروز شود ، زبان به سود توست و اگر دومى به پيروزى رسد ، به زيانت خواهد بود .\r\nپس زبان را باز مكن مگر اينكه بدانى كلامش به سود توست ؛ نه به زيانت .\r\n\r\n[ 3 - و قال عليه السلام : « البخل عار و الجبن منقصة و الفقر . . . 
  ]\r\n3 - و قال عليه السلام : « البخل عار و الجبن منقصة و الفقر يخرس الفطن عن حجّته و المقلّ غريب في بلدته و العجز آفة و الصّبر شجاعة و الزّهد ثروة و الورع جنّة . »\r\nترجمه : بخل ننگ و ترس نقصان است . تهيدستى مرد زيرك را در آوردن برهان لال مىسازد و انسان تهيدست ، در شهر خويش نيز بيگانه است . ناتوانى ، آفت و شكيبايى ، شجاعت و زهد ، ثروت و پرهيزكارى ، سپر نگه‌دارنده است .\r\nشرح : بخل ، راهى را ترسيم مىكند كه بخيل همواره در انديشه و رفتار براساس آن حركت نموده و هيچ‌گاه از آن بر نمىگردد . چنين روشى طبعا همكارى در راه خير و مصلحت فرد و جامعه را كنار نهاده و به سنگدلى و بىتوجهى به مردم و مشكلاتشان هدايت مىكند . كسى كه بدين‌گونه به دردهاى ديگران اهتمام نمىورزد از آنها نيست و از انسانيت بهره‌اى نبرده\r\n\r\n\r\n","description":"","footnote":"\r\n( 1 ) . نك : همين شرح ، ذيل خطبه 96 ، فصل « سكوت » .\r\n","page_name":" 13 ","page_number":13},
  {"content":"\r\n\r\nاست . افزون بر اين ، در برخى روايات درباره بخيل آمده است : « . . . در دنيا مانند فقيران زندگى مىكند و در آخرت همچون ثروتمندان مورد محاسبه قرار مىگيرد » « 1 » ؛ چنين كسى مانند خوك است كه تنها پس از مرگش براى سگان فايده دارد كه او را مىگزند . بخل حقيقتا رأى و انديشه را فاسد كرده و صاحبش را از ديدن حقيقت باز مىدارد تا به همه چيز از دريچه ذات خسيس و ضعيفش بنگرد .\r\nاز آن‌جا كه آزمندى رذيله است ، در مقابل ، بخشش و قربانى كردن در هر زمان و مكانى فضيلت به شمار مىآيد . در اين ميان غذا دادن بسيار مورد ستايش پيشينيان قرار گرفته است . به ويژه عرب كه آن را عامل اصلى رياست و رهبرى دانسته و با شعر و نثر خود ، جهان را از مدح و ستايش صاحبان سفره پر كرده بودند . آنان به كنايه از چنين افرادى با عنوان كسانى كه سگ خود را مىبندند ، خاكستر و آتش فراوان دارند . . . ياد كرده‌اند . جاحظ كتابى درباره بخيلان نوشت و بسيارى از نويسندگان بخش زيادى از كتاب‌هاى خود را به نكوهش بخل و بخيلان و ستايش گشاده‌دستى و گشاده‌دستان اختصاص داده‌اند . دليل اين اهتمام ، زندگى دشوار آن زمان است كه تعداد گرسنگان هر شهر به صدها و هزاران تن مىرسيد . افزون بر اين ، مسافران روزها و ماه‌ها پياده و يا با حيوان راه مىپيمودند و مهمان‌خانه و هتلى نبود [ تا در آن استراحت كنند 
  ] . در چنين شرايطى عجيب نيست اگر اطعام تا اين اندازه اهميت داشته باشد . به همين سبب رسول خدا صلّى اللّه عليه و إله از آن در كنار سلام كردن ياد\r\n\r\n\r\n","description":"","footnote":"\r\n( 1 ) . « . . . فيعيش في الدّنيا عيش الفقراء و يحاسب في الآخرة حساب الأغنياء » حكمت 125 .\r\n","page_name":" 14 ","page_number":14},
  {"content":"\r\n\r\nمىكند : « شايسته‌ترين كارها آشكار كردن سلام و غذا دادن است . » « 1 » اين كار در مورد آب به سبب سختى دست يافتن به آبگذرها و سرچشمه‌ها به اندازه‌اى مهم مىنمود كه شايستگى و ارزش كسانى كه آن را به ديگران مىرساندند به اندازه عطش و اشتياق تشنگان تعيين مىشد . با وجود اين ، امروزه [ پيشرفت 
  ] دانش ، زمين و هرچه در آن است را دگرگون ساخته و بشريت را به حدى پيش برده كه سختىها برايش آسان ، دورها نزديك ، و بسيارى از خواسته‌هايش برآورده گشته است . در روزگار ما غذا دادن و مانند آن ديگر ارزش و اثر گذشته را ندارد . البته اين به معناى از دست رفتن طبيعت و جايگاه كرامت نيست و تنها نشان دهنده تغيير در نمودهاى آن است .\r\nهمكارىهاى فردى به حمايت‌هاى اجتماعى ، دادن نان به ساخت خانه براى يتيمان و بيمارستان براى نيازمندان و مدرسه براى دانش‌آموزان ، سيراب كردن تشنه به آبيارى زمين‌ها و تبديل بيابان خشك به باغ‌ها و چشمه‌ها تغيير شكل داده‌اند . اين سخن بدين معنا است كه مفهوم كرامت توسعه و شمول يافته و از محدوديت گذشته به در آمده است . نام كريم هم به مصلح و منجى تغيير يافته است .\r\n( و الجبن منقصة ) ترس نقصان است ، زيرا ترسو زشتىها را مىبيند ، ولى از آن چشم مىپوشد ، نداى حق و جهاد در راه خدا را مىشنود و از آن روى بر مىگرداند . هرگاه مظلومى به پيش او شكايت آورد پشت مىكند ، هر زمان\r\n\r\n\r\n","description":"","footnote":"\r\n( 1 ) . شرح نووى بر صحيح مسلم ، ج 2 ، ص 10 ؛ سنن ترمذى ، ج 5 ، ص 45 ، ح 3286 ؛ مسند احمد ، ج 1 ، ص 368 .\r\n","page_name":" 15 ","page_number":15},
  {"content":"\r\n\r\nبخواهد سخنى بگويد از انتقاد مىهراسد . اين چنين ، ترس توانايىهايش را گرفته و او بدون اراده و شخصيت [ ثابت 
  ] و زندان در بين ديوارهاى خيالات و اوهام خواهد زيست . هيچ درخشش و حاصلى جز خروش و ياوه گويى نخواهد داشت . آيا مىدانيد و يا شنيده‌ايد كه ترسو جايگاه و يا تاريخى داشته باشد ؟ !\r\n( و الفقر يخرس الفطن عن حجّته ) تنگدستى انسان زيرك را از آوردن دليل لال مىسازد ، زيرا فقر بر عقل فشار آورده و دريچه‌هاى ديد را به روى انسان مىبندد . . . ، مگر آن كه فقير هدفى بلند همچون كسب دانش يا آزادى سرزمين خود داشته باشد . در اين صورت ، زندگى خويش را به خاطر آن فدا و خود و بيچارگىاش را فراموش خواهد نمود . نمونه‌هاى اين موضوع براى بسيارى از فقيران مبارز و آزاده روى داده است . در اين باره ، بارها پيش از اين سخن گفته‌ايم و در آينده نيز مطالبى بيان خواهيم كرد .\r\n( و المقلّ غريب في بلدته ) تهيدست در شهر خود غريب است . اين سخن شبيه كلام ديگر امام عليه السّلام است : « توانگرى در غربت ، مانند در وطن بودن و فقر در وطن ، همچون در غربت بودن است . » « 1 » ويژگى وطن ، آسان نمودن سختىها و بر طرف كردن نيازها و خواسته‌ها است . مال آرزوها را برآورده مىكند و فقر ريشه گرفتارىها است . ازاين‌رو ، نيازمندى در وطن مايه غربت و بىنيازى در غربت همچون در وطن بودن است .\r\n( و العجز آفة ) عجز و ناتوانى آفت است . واژه عجز ، وباى فقر ، بيمارى و\r\n\r\n\r\n","description":"","footnote":"\r\n( 1 ) . « الغني في الغربة وطن و الفقر في الوطن غربة » حكمت 55 .\r\n","page_name":" 16 ","page_number":16},
  {"content":"\r\n\r\nنادانى را شامل مىشود . سه وباى ياد شده ، آفت تمام انسانيت و سرچشمه همه زشتىها و پستىها است . در اين ميان فقر مهم‌تر بوده و سبب اصلى بيشتر آفت‌ها و سختىها به شمار مىرود .\r\n( و الصّبر شجاعة ) شكيبايى شجاعت و جهاد است . امام عليه السّلام هميشه با علم و تجربه از صبر و فوايد آن سخن مىگويد . ايشان خود صبر و پايدارى رسول خدا صلّى اللّه عليه و إله و يارانشان در برابر آزار و شكنجه دشمنان اسلام را از نزديك شاهد بود . چنين صبرى اصل و اساس زنده ماندن و گسترش اسلام است و هيزم كفر و شرك بر صخره آن درهم شكست . اگر صبر و پايدارى آنان نبود هجرت ، بدر ، احد و احزاب روى نمىداد و در نتيجه اثرى از اسلام باقى نمىماند .\r\n( و الزّهد ثروة و الورع جنّة ) زهد ثروت و ورع سپر نگه دارنده است .\r\nمقصود از زهد خويشتندارى در برابر حرام و مراد از ورع خوددارى از آن است . بنابراين عطف اين‌دو براى بيان و تفسير است . معناى عبارت چنين مىشود : پرهيزكار پاك ، از مردم بىنياز و از شرّ آنها در امان است ، زيرا او با عفت و پاكى خود به مقدار كم راضى و قانع بوده و از آزار ديگران خوددارى مىكند . قناعت گنج است و دست كشيدن از اذيت ديگران عفت و پاكى . در اين‌باره ، بارها به اجمال و تفصيل سخن گفته شد . « 1 »\r\n\r\n[ 4 - و قال عليه السّلام : « نعم القرين الرّضى و العلم وراثة كريمة . . . 
  ]\r\n4 - و قال عليه السّلام : « نعم القرين الرّضى و العلم وراثة كريمة\r\n\r\n\r\n","description":"","footnote":"\r\n( 1 ) . نك : همين شرح ، خطبه 191 ، فصل « پرهيزگارى » .\r\n","page_name":" 17 ","page_number":17},
  {"content":"\r\n\r\nو الآداب حلل مجدّدة و الفكر مرآة صافية . »\r\nترجمه : رضايت و خرسندى چه همنشين خوبى است ! دانش ، ميراثى گرانبها ، صفات پسنديده زيورهاى هميشه تازه و انديشه ، آينه‌اى شفّاف است .\r\nشرح : ( نعم القرين الرّضي ) براى كسب روزى تمام تلاش خود را به كار گير و بر قضا و قدر تكيه نكن . هرگاه تلاش نمودى و به روزى حلال دست يافتى به آن راضى باش ، ناخشنود مشو و آن را رها مكن ؛ گرچه كمتر از انتظارت باشد . از قديم گفته‌اند : « مقدار ممكن به خاطر ناممكن ترك نمىشود . » « 1 » چگونه ترك شود در حالى كه كم داشتن بهتر از هيچ نداشتن است . هر اندازه كه امكان دارد برگير و براى رسيدن به بالاتر منتظر فرصت باش . در به دست آوردن چيزى پيش از آنكه زمانش فرا رسد شتاب مكن ، زيرا همه كارها وابسته به زمان خود هستند . گمان نمىكنم هر آفريده‌اى به هر موفقيتى كه آرزو دارد برسد . تنها كسانى كه خود را براى تسليم و خرسندى به چيزهاى ممكن آماده مىكنند و براى آنچه واقع نشده افسوس نخورده و از آن‌چه روى داده غمگين نيستند به موفقيت مىرسند . رضايت از واقعيت همان مقصود امام عليه السّلام است و آن را اين‌گونه مىستايد : « رضايت چه خوب هم نشينى است ! » زيرا صاحبش را از سرگردانى ، اضطراب ، غم و خشم بىفايده مىرهاند . كوتاه سخن اين‌كه ، بدبختى انسان گاه به سبب عوامل درونى و به دست خود او است ، نه عامل خارجى و قضا و قدر . او با\r\n\r\n\r\n","description":"","footnote":"\r\n( 1 ) . عوائد الايام : 88 ؛ عوالى اللئالى : 4 / 58 ، ح 205 ؛ جامع المقاصد : 1 / 372 .\r\n","page_name":" 18 ","page_number":18},
  {"content":"\r\n\r\nظرفيت‌هاى ويژه خود و مؤثر بر احوالش ، هماهنگ نيست و از مخالفت با آن جز حسرت و آه بر نمىچيند . يكى از جوانان دانشگاهى را ديدم كه با تكبر برخى كارها را ترك گفته و آن را كوچك مىشمرد ، چرا كه - به گمانش - مايه ننگ و خدشه‌دار شدن كرامتش بود . او به دنبال شغل طبقات عالى و بزرگ زادگان مىگشت و در پس هر كس كه اميد به يارىاش داشت ، به جست‌و جو و له له زدن مىپرداخت تا آن‌كه با نااميدى به همان چيزى بازگشت كه از آن شرم داشت . با افسوس آن را جست‌وجو كرد ، ولى فرصت ، از دست رفته و راهى براى بازگشت نبود . اين چنين از كار افتاده و زيان‌كار از پا نشست ، زيرا مىخواست بيش از توانش بپرد . حكمت پروردگار نيز چنين معين شده كه هركس روزى معلوم خويش را رد كند دچار محروميت گردد .\r\nهمچنين بسيارى از جوانان دانشگاهى را ديدم كه بعضا مدرك دكترا داشتند ، ولى واقعيت را پذيرفته و شغل يك كارمند ساده را ننگ نمىدانستند . با صبر و گذشت زمان ، يكى از آنان مدير كل و ديگران هر يك استاد دانشگاه ، رئيس شركت و قاضى عالى شدند . به عقيده من تنها راز موفقيت آنان رضا و خشنودى است ؛ چيزى كه از نمودهاى سپاس و شكر پروردگار است و او نيز وعده خويش را در مورد آنان عملى ساخت : « اگر نعمت مرا سپاس گوييد بر نعمت شما مىافزايم . » « 1 »\r\n\r\n\r\n","description":"","footnote":"\r\n( 1 ) .  لَئِنْ شَكَرْتُمْ لَأَزِيدَنَّكُمْ  ابراهيم / 14 : 7 .\r\n","page_name":" 19 ","page_number":19},
  {"content":"\r\n\r\n\r\nخدا را سپاس و شكر\r\n( و العلم وراثة كريمة ) دانش ميراثى گرانبها است . ابن ابى الحديد در شرح خود مىگويد : « هر دانشمندى از انسان‌ها دانش خود را از استادى كه به او تعليم داده و او را با آن آشنا ساخته فرا مىگيرد . در واقع همان‌گونه كه فرزندى مال را از پدر خويش به ارث مىبرد ، او نيز وارث دانش استاد خود خواهد بود . » « 1 » ميثم به پيروى از ابن ابى الحديد مىگويد : « دانش ميراث ارزشمند دانشمندان است . » « 2 » شارح ديگرى چنين آورده : « هر دو ( ابن ابى الحديد و ميثم ) اشتباه كرده‌اند . نظر درست در تفسير عبارت آن است كه علم همچون ارث ، بدون عوض دريافت مىشود . » « 3 » از ديدگاه ما ، اگر شارحان به كلام امام عليه السّلام در حكمت 146 توجه مىكردند از تكلف و انحراف رهايى مىيافتند . ايشان در بخشى از اين حكمت كه درباره علم است ، فرموده‌اند :\r\n« انسان در دوران زندگى با آن خدا را اطاعت مىكند و پس از مرگ ، نام نيكو به يادگار مىگذارد . » « 4 » اين جمله دقيقا مقصود امام عليه السّلام از فرمايش حكمت جارى است : « علم ميراثى گرانبها است » ، زيرا همه ما مىدانيم كه انسان‌ها پس از مرگ با كارها و صفاتشان ياد مىشوند و دانش از صفات بارز انسانى است .\r\nبايد توجه داشت منشأ همه سخنان امام عليه السّلام يكى است و بخشى بخش‌هاى ديگر را تفسير مىكند .\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 18 ، ص 93 .\r\n( 2 ) . شرح نهج البلاغه ، ميثم ، ج 4 ، ص 381 .\r\n( 3 ) . العقد الفريد ، ج 1 ، ص 264 ، چاپ دوم .\r\n( 4 ) . « به يكسب الإنسان الطّاعة في حياته و جميل الاحدوثه بعد وفاته » .\r\n","page_name":" 20 ","page_number":20},
  {"content":"\r\n\r\n( و الآداب حلل مجدّدة ) « حلل مجدّدة » كنايه از شكوه و زينت هميشگى است . « الآداب » در اين‌جا مقصود ويژگىهاى ستوده در نزد عقل و عقلا مانند سخنورى ، زيركى ، خوش‌رفتارى و ديگر فضيلت‌هاى فردى و اجتماعى است . با وجود آن كه مىدانم تعريف مفاهيم و معانى الفاظ از دقيق‌ترين و مشكل‌ترين كارها است ، ولى آن‌چه از سياق كلام يا بيان واقع فهميدم همان است كه بيان كردم . اگر منظور امام عليه السّلام در اين‌جا همين است ، راه را درست پيموده‌ام و اگر جز اين باشد ايشان فهم مرا رد نخواهد كرد ، زيرا در جاى خود سخن درستى است .\r\n( و الفكر مرآة صافية ) فكر آينه‌اى شفاف است . مراد از « الفكر » در اين‌جا نيروى درك و فهم است كه هرگاه انسان آن را به دور از هوس و تقليد از ديگران به كار اندازد به حق و راستى هدايت مىكند . امام عليه السّلام به كنايه ، از راهنمايى راستين عقل به آينه‌اى كه واقعيت اشياء را نمايان مىسازد ، تعبير كرده‌اند . اين معنا را از ديگر سخنان حضرت برداشت كرده‌ام : « هركس بيانديشد بينا مىگردد » « 1 » و « هيچ دانشى همچون تفكر نيست . » « 2 » معناى اين گفتار همان سخن كنفسيوس است : علم بدون انديشه از انديشه‌اى كه بر پايه دانش نيست ، خطرناك‌تر است .\r\n\r\n[ 5 - و قال عليه السلام : « صدر العاقل صندوق سرّه و البشاشة . . . 
  ]\r\n5 - و قال عليه السلام : « صدر العاقل صندوق سرّه و البشاشة\r\n\r\n\r\n","description":"","footnote":"\r\n( 1 ) . « و من تفكر أبصر » نامه 31 .\r\n( 2 ) . « و لا علم كالتّفكر » حكمت 112 .\r\n","page_name":" 21 ","page_number":21},
  {"content":"\r\n\r\nحبالة المودّة و الاحتمال قبر العيوب و من رضي عن نفسه كثر السّاخط عليه . »\r\nترجمه : سينه خردمند صندوق راز او است و خوشرويى وسيله دوست‌يابى و شكيبايى ، گورستان پوشاننده عيب‌ها است .\r\nشرح : شريف رضى مىگويد : در روايتى مشابه از امام عليه السّلام آمده است :\r\n« پرسش كردن وسيله پوشاندن عيب‌ها است و دشمنان فرد از خود راضى فراوان‌اند . » « 1 »\r\n( صدر العاقل صندوق سرّه ) سينه عاقل صندوق راز او است . برخى نيازها جز با پوشاندن بر طرف نمىشود . ازاين‌رو ، انتشار و افشاى آن براى ديگران ، حماقت و نادانى است . پيامبر صلّى اللّه عليه و إله هرگاه قصد جنگيدن داشتند آن را پنهان مىنمودند « 2 » و يا براساس برخى نقل‌ها ، طور ديگرى وانمود مىكردند .\r\nتنها در جنگ تبوك نيت خود را آشكار كردند . « 3 » هر كس رازهايش او را آزار داده [ و نمىتواند آن را نزد خود نگه دارد 
  ] نبايد ديگران را به سبب افشا كردنش سرزنش كند .\r\n\r\n\r\n","description":"","footnote":"\r\n( 1 ) . « المسألة خباء العيوب و من رضي عن نفسه كثر السّاخط عليه » . اين روايت ، در نسخه شش جلدى شرح مرحوم مغنيه ، چاپ دار الكتاب الاسلامى ، به همين صورت و مطابق نسخه صبحى صالح است ، ولى در نسخه چهار جلدى ، چاپ دار العلم للملايين ، هماهنگ با نسخه ابن ابى الحديد ، فيض الاسلام ، محمد عبده و بنياد نهج البلاغه بدين صورت آمده است : « المسالمة خباء العيوب . . . » ( صلح و آشتى پوشاننده عيب‌ها است . . . ) ( مترجم ) .\r\n( 2 ) . معانى الأخبار ، ص 386 ، ح 20 ؛ بحار الأنوار ، ج 21 ، ص 258 ، ح 6 .\r\n( 3 ) . نك : صحيح بخارى ، ج 3 ، ص 1078 ، ح 2787 ؛ السّيرة النّبوية ، ج 5 ، ص 214 ؛ سنن بيهقى ، ج 7 ، ص 40 ، ح 13058 .\r\n","page_name":" 22 ","page_number":22},
  {"content":"\r\n\r\nهر حقى به صاحبش اختصاص دارد و ديگران وظيفه دارند به آن احترام نهاده و از تجسس در آن خوددارى نمايند ، ولى غرب به اين حق تجاوز كرده و براى تفحص از ملت‌ها ، خانه‌ها و افراد ، وسايل شگفت‌آور و بسيار دقيقى اختراع نموده است . با اين كار آزادى انسان مورد تهديد قرار گرفته ، زندگى و اسرار او به شكل مشترك با صاحبان اين ابزارها درآمده است . آن را مانند كالا به هركس كه بهايى بپردازد ، مىفروشند و آشكارا براى فروش آن بنگاه و فروشگاه احداث كرده‌اند . اين چنين ، دانش را كه مىتوانست در خدمت انسان باشد براى ضرر زدن ، تجاوز و سلب آزادى او تغيير جهت داده و نوع جديد و بىنظيرى از فشارها را كه در دوران جاهليت و عقب‌ماندگى هم سابقه نداشت به وجود آوردند .\r\n( و البشاشة حبالة المودّة ) خوشرويى وسيله دوستيابى است . هرگاه منشأ لبخند ، دل و درون آدمى باشد ، همچون گفتار راست و مخلصانه بر دل‌ها مىنشيند ، ولى لبخند فريب و گفتار منافقانه همچون يكديگرند ؛ از حنجره‌ها بيرون مىآيند و از گوش فراتر نمىروند .\r\n( و الاحتمال قبر العيوب ) « الاحتمال » در اين جمله ، صبر كردن در برابر گفتار بىارزش يا رفتار نادرست همسر ، فرزند ، همسايه و يا نادانان معنا مىدهد .\r\n« قبر العيوب » گورستان عيب‌ها . معناى عبارت چنين است : صبر فضيلتى است كه سبب جبران برخى عيب‌ها و يا دست‌كم پوشاندن آنها مىگردد . به راستى آشكار كردن خشم و غضب جز دشمنى چه سودى خواهد بخشيد ؟\r\n( و من رضي عن نفسه كثر السّاخط عليه ) دشمنان انسان از خود راضى فراوانند . خودنمايى زياد نشانگر فراوانى عيب‌ها است . هركس به سبب\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nداشته‌هاى خويش و يا دروغى كه ادعا مىكند بر مردم فخر فروشى كند ، درهاى سرزنش ، مسخره ، خشم و تنفر آنها را بر خود گشوده است . دانشمند حقيقى تواضع كرده و از اشتباه خود بيمناك است . در مقابل ، انسان فرومايه به اهل علم چسبيده ، خود را منشأ حقيقت و راستى مىپندارد .\r\nبا تتبعى كه در كلام و ديدگاه عالمان انجام دادم دريافتم كه دانشمند حقيقى نظر خود را با احتياط بيان مىكند ، ولى انسان كم مايه با تأكيد و يقين به حقيقت گفتار خود سخن گفته و حرف ديگران را ياوه و بىارزش تلقى مىكند . سرّ اين مطلب آن است كه انسان دانشمند بر عقل خود تكيه مىنمايد ، ولى شخص ضعيف بر احساسات خويش اعتماد داشته و با اشاره آن سخن مىگويد ؛ با اين حال گمان مىكند كه بر اساس عقل و وجدان حرف مىزند و اين همان جهل مركب است .\r\n\r\n6 - و قال عليه السلام : « و الصّدقة دواء منجح و أعمال العباد في عاجلهم نصب أعينهم في آجلهم . »\r\nترجمه : صدقه دادن دارويى ثمربخش است و كردار بندگان در دنيا ، فردا در پيش روى آنان جلوه‌گر مىشود .\r\nشرح : مقصود از « الصّدقة » در اين‌جا هر گونه كمكى است كه نيازى از نيازهاى دنيوى [ ديگران 
  ] را بر طرف نمايد . ممكن است رفع نياز به طور خاص و يا عام باشد . اولى مانند دستگيرى از گرفتار و دومى همچون ساخت دارالايتام و سرپناهى براى آوارگان ، كارخانه توليد غذا ، پوشاك و دارو براى نيازمندان . به راستى كدامين دارو سودمندتر از خدمت به انسان‌ها و رفع\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nنيازهاى آنها ؟ صدقه دادن و حمايت از ديگران ، نه تنها پاسخگوى گرفتاران ، بلكه دارويى براى نيكوكار و مايه رهايى او از عذاب روز حساب و جزا است . به زودى فرمايش امام عليه السّلام [ درباره كمك به گرفتاران 
  ] مىآيد :\r\n« دستگيرى از گرفتاران و برداشتن بار غم از دوش دردمندان كفاره گناهان بزرگ است . » « 1 » اين سخن در موردى است كه گرفتار و دردمند يك نفر است .\r\nحال اگر تعداد آنها به اندازه ملت‌ها و هزاران انسان برسد چه پاداشى خواهد داشت ؟ ( و أعمال العباد في عاجلهم نصب أعينهم في آجلهم ) كارهاى بندگان در دنيا ، فردا روزى در پيش رويشان قرار خواهد گرفت . هركس در اين دنيا براى خدمت به ديگران تلاش كند پاداش كار خود را در آخرت ، پيش چشمانش مجسم مىيابد .\r\n\r\n7 - و قال عليه السلام : « اعجبوا لهذا الإنسان ينظر بشحم و يتكلّم بلحم و يسمع بعظم و يتنفّس من خرم . »\r\nترجمه : از ويژگىهاى انسان در شگفتى مانيد كه با پاره‌اى پيه مىنگرد ، با گوشت سخن مىگويد ، با استخوان مىشنود و از شكافى نفس مىكشد .\r\nشرح : « شحم » در اين‌جا به معناى چيزى غير از گوشت است ؛ مانند پوست شفافى كه شبكيه چشم را مىپوشاند . « عظم » به غضروف و استخوان نرم گفته مىشود . امام عليه السّلام به چهار عضو اشاره كرده‌اند : چشم ، زبان ، گوش و بينى . در ارتباط با چشم دو موضوع مهم وجود دارد . نخست : پنجره‌اى است\r\n\r\n\r\n","description":"","footnote":"\r\n( 1 ) . « من كفّارات الذّنوب العظام إغاثة الملهوف و التّنفيس عن المكروب » حكمت 23 .\r\n","page_name":" 25 ","page_number":25},
  {"content":"\r\n\r\nكه با آن ديدنىهاى بيرون به قلب راه مىيابد ؛ دوم : آينه‌اى است كه در بيشتر اوقات از درون انسان خبر مىدهد و دوستى و دشمنى ، زيركى و كودنى و نيكى و بدى را منعكس مىكند . معناى اين سخن آن است كه چشم در ارتباط دو سويه با قلب در آن تأثير گذارده و متقابلا اثر مىپذيرد . « 1 » همچنين لازم است تمام محتويات چشم به گونه‌اى نرم و شفاف باشد تا پشت آن نمايان شود و نيز به اندازه‌اى پاك و روشن باشد كه ديدنىها در آن منعكس گردد .\r\nبديهى است با وجود آن‌كه غلظت گوشت كمتر از استخوان است ، ولى مقدارى غلظت و فشردگى دارد [ و به همين سبب شايستگى به كار رفتن در چشم را ندارد 
  ] ، ولى پيه نرم‌تر از گوشت و به نايلون شبيه‌تر است . [ ازاين رو ، بهترين ماده براى ديدن به شمار مىرود . 
  ] درباره زبان بايد گفت : پر حركت‌ترين عضو بدن است . به هنگام سخن گفتن ، خوردن ، آشاميدن ، فرو بردن و بيرون انداختن آب دهان و حتى در مواقع سكوت و خوددارى از خوردن و نوشيدن ، به سرعت و بى هيچ رنج و خستگى حركت مىكند . از اين‌رو ، بايد گوشتى تازه و بدون رگ و پى باشد . افزون بر اين ، لازم است همان‌گونه كه قلب در سينه جاى دارد ، زبان نيز در دهان قرار گيرد تا از پيشامدهاى بيرونى در امان بماند . « 2 » گوش وسيله دريافت صدا است . هوا\r\n\r\n\r\n","description":"","footnote":"\r\n( 1 ) . خداوند نعمت چشم را براى هدايت به مصالح و يارى جستن از آن در برآوردن نيازها ارزانى داشت و همچنين براى ديدن ملكوت آسمان‌ها و زمين و پند گرفتن از نشانه‌هاى او . ازاين‌رو ، شايسته نيست با نگاه حرام ، عيب‌جويى از ديگران و نگاه تحقيرآميز به آنان ، نعمتش را تباه كنيم .\r\n( 2 ) . نعمت زبان براى ياد خدا ، تلاوت آيات او و هدايت بندگان به راه حق است . به همين روى ، به كار گرفتن آن در مسير ديگر ، ناسپاسى است . نكته ديگر اين‌كه ، زبان از مهم‌ترين اعضاى بدن به -\r\n","page_name":" 26 ","page_number":26},
  {"content":"\r\n\r\nصدا را جابجا مىكند و تنها پس از شكستن شدتش وارد گوش مىشود .\r\nخداوند سبحان آن را به شكل عضوى نرم ؛ و نه گوشتى سست و يا استخوانى سخت قرار داد . در واقع بدان صورتى استخوانى ، نرم و محكم بخشيد . « 1 »\r\nاهل فن معتقدند دستگاه تنفس در انسان عضلات فراوانى دارد . مهم‌ترين آنها بينى است . براى استنشاق هوا ، با وجود بينى از دهان بىنياز خواهيم بود . خداى سبحان حفره آن را به اندازه نياز تعبيه كرده است . اگر بيش از اندازه كنونى فراخ بود هواى اضافى وارد حفره مىشد و نيز اگر تنگ‌تر از معمول بود هواى كافى داخل نمىگرديد . افزون براين ، سوراخ بينى را بلند آفريد تا هوا پيش از رسيدن به مغز ، در آن نگهدارى و از شدتش كاسته شود .\r\nدر غير اين صورت با شدتى كه داشت به مغز آسيب وارد كرده و آن را از حركت باز مىداشت . بدين سان به پاكى ياد مىكنيم [ خدايى را 
  ] « كه ( چنين )\r\n\r\n\r\n","description":"","footnote":"\r\n- شمار مىرود ؛ جثه‌اى كوچك دارد ، ولى گناهش بزرگ است . در روايتى چنين آمده : « هر روز زبان از حال ديگر اعضا مىپرسد و مىگويد : چگونه‌ايد ؟ پاسخ مىدهند : خوبيم ؛ اگر از دست تو در امان باشيم . تو را به خدا ، حال ما را رعايت كن كه پاداش و كيفرمان به كار تو وابسته است . » خصال ، صدوق ، ج 1 ، ص 6 ، باب اول ، ح 15 . در بخشى از سفارش‌هاى امام كاظم عليه السّلام به هشام بن حكم مىخوانيم : « آيا چيزى جز محصول زبان ، بينى انسان را به خاك مىمالد ؟ ! » تحف العقول ، ص 249 .\r\n( 1 ) . گوش از نعمت‌هاى بزرگ خدا است و بايد از شنيدن بدعت ، غيبت ، ناسزا ، سخنان باطل و عيب‌هاى مردمان در امان باشد . خداوند گوش را آفريد تا كلام او و سنت پيامبر صلّى اللّه عليه و إله و اوليايش عليهم السّلام را بشنويم و دانشى را فراگيريم كه ما را به خشنودى خدا و نعمت‌هاى جاوانش برساند . ازاين رو ، استفاده نادرست از آن ، نابودى و زيانكارى است . در حديثى از پيامبر صلّى اللّه عليه و إله نقل شده كه فرمود :\r\n« گوش‌هايتان را از شنيدن غيبت دور نگاه داريد كه گوينده و شنونده ، هر دو در گناه شريكند . » بحار الأنوار ، ج 72 ، ص 259 ، كتاب العشرة ، باب الغيبة ، ح 53 .\r\n","page_name":" 27 ","page_number":27},
  {"content":"\r\n\r\nآفريد و هماهنگى بخشيد . او كه هر چيز را اندازه‌گيرى كرده و در مسير خود به درستى هدايت نمود . » « 1 »\r\n\r\n8 - و قال عليه السلام : « إذا أقبلت الدّنيا على قوم أعارته محاسن غيره و إذا أدبرت عنه سلبته محاسن نفسه . »\r\nترجمه : هرگاه دنيا به كسى روى آورد ، نيكىهاى ديگران را به او عاريت دهد و چون از او روى برگرداند خوبىهاى او را نيز بربايد .\r\nشرح : منظور از « روى آوردن دنيا به انسان » آن است كه چيزهايى كه سبب غبطه و يا حسد ديگران مىشود به او برسد . « عاريه دادن نيكىهاى ديگران به او » يعنى بيش از منزلتى كه دارد بالا رود . مانند اين‌كه بدون داشتن شايستگى لازم ، به رياست برسد . ضرورتى ندارد - آن گونه كه شارحان پنداشته‌اند - فضيلت‌هاى ديگران را به او نسبت دهند ، بلكه ممكن است گاهى چنين باشد و گاه نباشد . ملاك اصلى ، بها يافتن بيش از ارزش واقعى است . مراد از « ربودن خوبىهاى فرد از سوى دنيا » نيز كم ارزش كردن داشته‌ها و گران‌بار شدن حق و جايگاه او است . مثال‌هاى فراوانى براى اين گفته وجود دارد . از جمله اين كه فردى مشهور كتابى مىنويسد . مردم بدان روى آورده و با گران‌ترين قيمت آن را خريدارى مىنمايند . بدون حساب از او ستايش كرده و همچون دليلى براى حق به كلماتش استشهاد مىكنند ! حال اگر همين كتاب را به فردى گمنام و ناشناخته نسبت دهند ، از آن روى گردانده\r\n\r\n\r\n","description":"","footnote":"\r\n( 1 ) .   الَّذِي خَلَقَ فَسَوَّى * وَ الَّذِي قَدَّرَ فَهَدى   اعلى / 87 : 2 - 3 .\r\n","page_name":" 28 ","page_number":28},
  {"content":"\r\n\r\nو چه بسا آن را به سخره گيرند . امام عليه السّلام در جايى ديگر ، سبب اين مطلب را چنين بازگو مىكند : « [ دوستى 
  ] دنيا دلش را ميرانده است ، بىاختيار شيفته و برده دنيا و كسانى است كه چيزى از آن در دست دارند . دنيا به هر طرف برگردد او نيز به همان سو رو مىكند . » « 1 » او با اشاره‌اى از سوى دنيا و مصلحت‌هايش به كارى روى آورده و يا از آن پشت مىكند . بااين‌حال مى پندارد همه اين‌ها با اشاره حق و عدل صورت گرفته است .\r\n\r\n9 - و قال عليه السلام : « خالطوا النّاس مخالطة إن متّم معها بكوا عليكم و إن عشتم حنّوا إليكم . »\r\nترجمه : با مردم به گونه‌اى معاشرت كنيد كه اگر مرديد بر شما اشك ريزند ، و اگر زنده مانديد با اشتياق سويتان آيند .\r\nشرح : دورويى و نيك‌رفتارى بسيار متفاوتند . در اولى كينه‌ها پنهان و محبت آشكار مىشود ، ولى در حسن معاشرت به ديگران نيكى مىكنى ؛ بدون آنكه بدى كنى ، دوستشان مىدارى ؛ بىآن‌كه از آنها بيزار باشى ، يارى مىرسانى و كسى را نوميد نمىگذارى . به اين ترتيب محبوب مردم خواهى بود . اگر از دنيا به روى ، برايت خواهند گريست و هرگاه در ميانشان نباشى متأثر خواهند شد . خداوند سبحان مىفرمايد : « و با مردم با زبان خوش سخن\r\n\r\n\r\n","description":"","footnote":"\r\n( 1 ) . « أماتت الدّنيا قلبه و ولّهت عليها نفسه فهو عبد لها و لمن في يديه شيء منها حيثما زالت زال إليها و حيثما أقبلت أقبل عليها » خطبه 109 .\r\n","page_name":" 29 ","page_number":29},
  {"content":"\r\n\r\nگوييد . » « 1 » امام على عليه السّلام به فرزند خويش امام حسن عليه السّلام مىفرمايد : « پسرم ! نفس خود را ميزان ميان خود و ديگران قرار ده . پس آن‌چه را كه براى خود دوست دارى براى ديگران نيز دوست بدار و آن‌چه را كه براى خود نمىپسندى ، براى ديگران مپسند . ستم روا مدار ؛ همان‌گونه كه دوست ندارى به تو ستم شود . » « 2 » و « كسى كه نه با ديگران انس مىگيرد و نه ديگران با وى دوستى مىكنند خيرى ندارد . » « 3 » همچنين فرموده است : « بد حال‌ترين مردم كسى است كه با بدگمانى ، به ديگران اعتماد ندارد و آنان نيز به سبب رفتار بدش او را امين نمىدانند . » « 4 » و نيز « چه بسيار دورى كه از نزديك ، نزديك‌تر و چه بسيار نزديكى كه از دور ، دور تر است . بيگانه كسى است كه دوستى ندارد . هركه از حق تجاوز كند ، زندگى بر او تنگ مىگردد . آن‌كه ارزش و منزلت خويش دانسته و به آن بسنده كند ، برايش پايدارتر است . استوارترين وسيله‌اى كه مىتوانى به آن چنگ‌زنى ، رشته‌اى است كه بين تو و خدا قرار\r\n\r\n\r\n","description":"","footnote":"\r\n( 1 ) .  وَ قُولُوا لِلنَّاسِ حُسْناً  بقره / 2 : 83 .\r\n( 2 ) . « يا بنيّ اجعل نفسك ميزانا فيما بينك و بين غيرك فأحبب لغيرك ما تحبّ لنفسك و اكره له ما تكره لها و لا تظلم كما لا تحبّ أن تظلم » نامه 31 . در برخى روايات چنين آمده : « كم‌ترين حق مؤمن بر برادرش آن است كه آن‌چه را براى خود دوست مىدارد ، براى او نيز دوست بدارد . » كافى ، ج 2 ، ص 169 ؛ خصال ، ج 2 ، ص 350 ، ح 26 ؛ امالى ، شيخ طوسى ، ج 1 ، ص 95 .\r\n( 3 ) . « لا خير فيمن لا يألف و لا يؤلف » مسند احمد ، ج 2 ، ص 400 ؛ كنز العمال ، ج 1 ، ص 155 ، ح 772 ؛ وسائل الشيعة ، ج 12 ، ص 18 ، ح 8 .\r\n( 4 ) . « أسوا النّاس حالا من لم يثق بأحد لسوء ظنّه و لم يثق به أحد لسوء فعله » كنز الفوائد ، ص 283 ؛ بحار الأنوار ، ج 75 ، ص 93 ، ح 104 .\r\n","page_name":" 30 ","page_number":30},
  {"content":"\r\n\r\nدارد . » « 1 »\r\n\r\n10 - و قال عليه السلام : « إذا قدرت على عدوّك فاجعل العفو عنه شكرا للقدرة عليه . »\r\nترجمه : اگر بر دشمنت دست يافتى ، بخشودن او را شكرانه پيروزى قرار ده .\r\nشرح : تجربه‌هاى مكرر چيزهايى به من آموخت : نخست اين‌كه هر كس به سوى خدا فرار كند و با اخلاص در او را بزند ، دستش را خواهد گرفت و عنايتش را شامل او خواهد نمود . و ديگر ، كسى كه مقدار كم از فضل خدا را شكر كند ، چندين برابر به او خواهد داد و هركس به اميد رسيدن به بيشتر ، آن را رها كرده و ملول گردد ، او را با محروميت مجازات مىكند .\r\nبه راستى هركس در قصاص كسى كه به او بد كرده ، اصرار ورزد خداى سبحان او را به خودش وانهاده و راه فرونشاندن خشم او را تنها ، احتمال دسترسى به دشمن قرار مىدهد . در مقابل ، اگر براى خدا از حق خود درگذرد ، خدا نيز ياورش بوده و صدها هزار بار به او پاداش خواهد داد . در آينده ، فرمايش امام عليه السّلام درباره اين موضوع مىآيد : « سزاوارترين مردم به\r\n\r\n\r\n","description":"","footnote":"\r\n( 1 ) . « و ربّ بعيد أقرب من قريب و قريب أبعد من بعيد و الغريب من لم يكن له حبيب من تعدّي الحقّ ضاق مذهبه و من اقتصر علي قدره كان أبقي له و أوثق سبب أخذت به سبب بينك و بين اللّه سبحانه » نامه 31 .\r\n","page_name":" 31 ","page_number":31},
  {"content":"\r\n\r\nگذشت تواناترين آنها بر مجازات است . » « 1 » و « نخستين پاداش انسان بردبار از بردباريش آن است كه ديگران او را در برابر جاهل يارى مىدهند . » « 2 »\r\n\r\n11 - و قال عليه السلام : « أعجز النّاس من عجز عن اكتساب الإخوان و أعجز منه من ضيع من ظفر به منهم . »\r\nترجمه : ناتوان‌ترين مردم كسى است كه از به دست آوردن دوست ناتوان باشد و ناتوان‌تر از او آن كسى است كه از آن دوستان ، كسى را كه به چنگ آورده از دست بدهد .\r\nشرح : در تعريف دوست و صفات او بسيار سخن گفته‌اند . ويژگى ذاتى دوستى و يا لازمه آن ، اين است كه دوست واقعى و حقيقى شايعه پراكنىها را درباره دوستش رد مىكند ؛ گرچه منشأ آن را نداند . چنين دوستى ثروت و دارايى دين و دنيا است . « 3 » خداوند متعال به نقل از اهل آتش مىفرمايد : « هيچ\r\n\r\n\r\n","description":"","footnote":"\r\n( 1 ) . « أولي النّاس بالعفو أقدرهم علي العقوبة » حكمت 51 .\r\n( 2 ) . « أوّل عوض الحليم من حلمه أنّ النّاس أنصاره علي الجاهل » حكمت 205 .\r\n( 3 ) . در اين‌جا به نقل سخنان برخى از دانشمندان و حكيمان درباره دوستى مىپردازيم : « از وظايف دوستى ، خيرخواهى براى يكديگر است ؛ زيرا دوست ، آينه‌اى است كه خوبىها و بدىها را مىنمايد . » ؛ « دوست كسى است كه محبتى راستين داشته باشد و يارىاش را از تو دريغ نكند . » ؛ « از حقوق دوستى ، چشم‌پوشى از لغزش‌ها و گذشت از بدىها است . » ؛ « خويشاوند كسى است كه سودش نزديك و زيانش دور باشد . » ؛ از بزرگمهر پرسيدند : برادرت را بيشتر دوست دارى يا رفيقت را ؟ پاسخ داد : « برادرم را تنها در صورتى دوست مىدارم كه رفيقم باشد . » ؛ اكثم بن صيفى مىگويد : « خويشاوندى نيازمند دوستى است ، ولى دوستى نيازى به خويشاوندى ندارد . » ؛ نيز امام صادق عليه السّلام مىفرمايد : « هر چيز زينتى دارد و زينت مردمان دوستان آنان‌اند . » نك :\r\nنهج السعادة ، محمودى ، ج 7 ، ص 419 .\r\n","page_name":" 32 ","page_number":32},
  {"content":"\r\n\r\nشفاعت‌گر و دوست دلسوز و مهربانى نداريم . » « 1 » به حكيمى گفتند : « برترين چيزى كه انسان به دست مىآورد چيست ؟ پاسخ داد : دوست وفادار و بىريا . » اگر دوست بهترين نيرو و ثروتى است كه انسان به دست مىآورد ، زيستن بدون آن ناتوانى است و همان‌گونه كه امام عليه السّلام فرمودند ، اگر يكى از آنان را از دست بدهى ، زيان‌كارترين شكست خوردگانى . « 2 »\r\nبرخى شارحان گفته‌اند : « دوستى ، راه‌ها و اسبابى دارد ؛ از جمله شادى و گشاده‌رويى . » درست آن است كه يگانه سبب دوستىها همگونى سرشت‌هاست تا آن‌جا كه پرندگان نيز با هم نوعان خود مىنشينند . « 3 » مشهور است كه پيامبر رحمت صلّى اللّه عليه و إله فرمود : « جان‌ها همچون سربازانى صف كشيده‌اند ؛ آنان كه يكديگر را مىشناسند با همتايان خود گرد مىآيند و كسانى كه با هم ناسازگار باشند ، از يكديگر جدا مىشوند . » « 4 » پيش از اين در نامه 31 درباره دوستى سخن گفته شد . امام عليه السّلام در آن‌جا چنين مىفرمايد : « حق برادرت را\r\n\r\n\r\n","description":"","footnote":"\r\n( 1 ) .   فَما لَنا مِنْ شافِعِينَ * وَ لا صَدِيقٍ حَمِيمٍ   شعراء / 26 : 100 - 101 .\r\n( 2 ) . ابن اعرابى چنين سروده :\r\n « لعمرك ما مال الفتي بذخيرة * و لكنّ إخوان الصّفا الذّخائر » \r\nبه جانت قسم ، توشه انسان ثروت او نيست ، بلكه اين دوستان صميمىاند كه توشه او به شمار مىروند . نيز گفته‌اند : دوستان انسان سه دسته‌اند : گروهى مانند غذا خوردن همواره لازمند ، به عده‌اى همچون دارو در زمان بيمارى نيازمند مىشويم و برخى هم به مرض مىمانند كه هيچ‌گاه بدان‌ها نيازى نيست . و باز گفته‌اند : هرگاه از مرگ دوستى باخبر شوم ، گويا عضوى از بدنم را از دست داده‌ام .\r\nشرح نهج البلاغه ، ابن ابى الحديد ، ج 18 ، ص 111 .\r\n( 3 ) . السيف الصقيل ، سبكى ، ص 93 .\r\n( 4 ) . « الأرواح جنود مجنّدة ما تعارف منها ائتلف و ما تناكر منها اختلف » صحيح بخارى ، ج 3 ، ص 1213 ، ح 3158 ؛ صحيح مسلم ، ج 4 ، ص 2031 ، ح 2638 ؛ صحيح ابن حبان ، ج 14 ، ص 42 ، ح 6168 .\r\n","page_name":" 33 ","page_number":33},
  {"content":"\r\n\r\nبا تكيه بر رفاقت با او ضايع مكن . » « 1 »\r\nبا همه آن‌چه گفتيم ، هيچ بهره‌اى گواراتر از گفت‌وگو با دوستى نيست كه با روحى پاك و آرامش‌بخش و عاطفه‌اى گرم و پناه دهنده به سخنانت گوش فرا داده و بدين ترتيب گرد درد و اندوه را از درونت بزدايد . هركس بهره‌مندى از احساس دوستى را از دست بدهد ، خدا او را از زيباترين چيز در زندگى بىنصيب كرده است ؛ اگرچه خانه‌اش سخت زينت شده باشد .\r\n\r\n12 - و قال عليه السلام : « إذا وصلت إليكم أطراف النّعم فلا تنفّروا أقصاها بقلّة الشّكر . »\r\nترجمه : هرگاه آغاز نعمت برايتان آشكار شد ، با ناسپاسى جلوى افزايش آن را نگيريد .\r\nشرح : « أطراف النّعم » آغاز نعمت و يا مقدار كم از آن . « أقصاها » رشد و افزايش نعمت . هرگاه خداى سبحان نعمتى را برايت فراهم آورد ، هرچه باشد آن را حفظ نما و با شكر و ميانه روى بزرگش بدار . اگر آن را كوچك شمرده و در نگهدارى و شكرش كوتاهى نمايى خدا آن را از تو باز مىستاند و از ديگر نعمت‌ها نيز محرومت مىكند . پيش از اين گفتار امام عليه السّلام در نامه 69 بيان شد : « نعمت‌هايى كه خدا به تو بخشيده نيكو دار و هيچ يك از آنها را كه در اختيار دارى تباه مكن ، چنان باش كه نشانه‌هاى نعمت‌هاى خدا در تو\r\n\r\n\r\n","description":"","footnote":"\r\n( 1 ) . « و لا تضيعنّ حقّ أخيك اتّكالا علي ما بينك و بينه » .\r\n","page_name":" 34 ","page_number":34},
  {"content":"\r\n\r\nآشكارا ديده شود . » « 1 » خداوند با اعطاى دولت كريمه به مسلمانان نعمت بخشيد ، ولى آنان به جاى آن‌كه با جهاد و ابراز وفادارى قدردانش باشند ، با اختلاف و پيروى از خواسته‌هاى نفسانى آن را تباه كردند . عاقبت نيز مطابق كردار خويش ، خوار و ذليل شدند .\r\n\r\n13 - و قال عليه السلام : « من ضيعه الأقرب اتيح له الأبعد . »\r\nترجمه : كسى را كه نزديكانش واگذارند ، بيگانه او را پذيرا مىگردد .\r\nشرح : هرگاه از سوى نزديكان و خويشاوندان شرى به تو رسيد نااميد مشو ، زيرا درهاى خير و موفقيت در نزد خدا بىشمار است . اگر درى را بر تو ببندد بهتر و پر سودتر از آن را برايت خواهد گشود . هركس بر خدا توكل كند او را بس است ؛ گرچه تمام اهل آسمان‌ها و زمين و هرچه در آنها است برايش توطئه‌چينى كنند . « 2 »\r\n\r\n14 - و قال عليه السلام : « ما كلّ مفتون يعاتب . »\r\nترجمه : نمىتوان هركس را كه كار ناشايستى كرده ، سرزنش نمود .\r\n\r\n\r\n","description":"","footnote":"\r\n( 1 ) . « و استصلح كلّ نعمة أنعمها اللّه عليك و لا تضيّعنّ نعمة من نعم اللّه عندك و لير عليك أثر ما أنعم اللّه به عليك » .\r\n( 2 ) . ابن ابى الحديد در شرح خود ، ج 18 ، ص 188 مىنويسد : گاه كسانى كه اميد يارى از آنان نمىرود به كمك انسان مىشتابند ؛ هرچند از سوى دوستان و خويشاوندان رها شده باشد .\r\nقريش كه قبيله رسول خدا بودند ، او را ترك گفتند ، ولى اوس و خزرج كه نسبتى با وى نداشتند ، به ياريش شتافتند . قبيله ربيعه در جنگ صفين على عليه السّلام را يارى نمودند و حال آن‌كه با مضر ؛ قبيله و خاندان على عليه السّلام ، دشمن بودند . با كاوش بيشتر نمونه‌هاى فراوانى از اين دست را مىتوان يافت .\r\n","page_name":" 35 ","page_number":35},
  {"content":"\r\n\r\nشرح : در اين عبارت « مفتون » كسى است كه كار ناشايستى انجام داده است . معناى سخن امام عليه السّلام آن است كه هرگاه انحرافى را از انسانى مشاهده كردى ، پيش از آن‌كه او را سرزنش كنى دليلش را جويا شو . اگر دليل مشروع بر كارش يافتى معذور است . براى نمونه ، شخصى كه براى رفع گرسنگى ، گوشت مردار خورده و يا تكه‌اى نان دزديده و چاره‌اى جز اين نداشته ، معذور است . همچنين انسان ناآگاهى كه در شناخت وظيفه‌اش كوتاهى نكرده ، قابل سرزنش نيست ، ولى اگر از روى بىمبالاتى و هوس بازى چنين كرده ، گنهكار است و بايد به نيكى راهنمايى شود . تنها در يك صورت بايد با بدكاران برخورد نمود ؛ آن هم زمانى كه از درست كار شدن و اصلاح آنان نااميد شويم . ابن عمر ، ابن وقاص و ابن مسيلمه كه از بيعت با امام عليه السّلام سرباز زده و در راه يارى حق و ترك باطل قدم برنداشتند ، از اين جمله‌اند . « 1 »\r\n\r\n\r\n","description":"","footnote":"\r\n( 1 ) . ابن ابى الحديد در شرح نهج البلاغه ، ج 4 ، ص 9 مىگويد : همه مسلمانان مدينه با امام عليه السّلام بيعت كردند ، جز محمد بن مسلمه ، عبد اللّه بن عمر ، اسامة بن زيد ، سعد بن ابى وقاص ، كعب بن مالك ، حسان بن ثابت و عبد اللّه بن سلّام . امام عليه السّلام ابن عمر را به حضور طلبيد و فرمود : بيعت كن . گفت : تا همه بيعت نكنند ، من چنين نمىكنم . امام عليه السّلام از او ضمانتى خواست كه از سخن خود برنگردد ، ولى امتناع نمود . مالك اشتر عرض كرد : اى امير مؤمنان ، اين مرد ، خود را از تازيانه و شمشير شما در امان ديده است . اجازه فرماييد تا گردنش را بزنم . فرمود : بيعت اجبارى نمىخواهم . او را رها كنيد . . . آن‌گاه سعد آمد . او نيز سخنى مشابه گفت و حضرت رهايش نمود . پس از او ، محمد بن مسلمه نزد امام عليه السّلام آمد و گفت : رسول خدا به من دستور داده است هرگاه مردم اين چنين دچار اختلاف شدند - و انگشتان خود را درهم كرد - با شمشير خود بيرون بيايم و به كارشان رسيدگى كنم و پس از آن ، به منزل برگردم . در منزل مىمانم تا خطاكارى را نزدم بياورند . امام فرمود : حال كه چنين است به منزل برو و همان‌گونه رفتار كن . به سراغ اسامه فرستاد . او نيز از بيعت خوددارى نمود . به ايشان گفتند : از حسان و كعب و عبد اللّه بن سلام بخواهيد تا بيايند . فرمود : به كسى كه به ما نياز ندارد ، محتاج نيستيم .\r\n","page_name":" 36 ","page_number":36},
  {"content":"\r\n\r\n\r\n15 - و قال عليه السلام : « تذلّ الامور للمقادير حتّى يكون الحتف في التّدبير . »\r\nترجمه : كارها چنان در سيطره تقدير است كه چاره‌انديشى به مرگ مىانجامد .\r\nشرح : امام عليه السّلام با اين سخن از اسرار و حوادث غافلگير كننده‌اى هشدار مىدهد كه به چشم نمىآيند و از روى قراين قابل تشخيص نيستند . با اين هشدار ، ايشان همه انسان‌ها را به احتياط و هشيارى فرا مىخوانند . گاه پيشگيرى از هلاكت ، خود سبب نابودى است ؛ پزشك ، دارويى را براى شفاى بيمار تجويز مىكند ، ولى نتيجه‌اى جز مرگ او ندارد ، سپاه در مكانى مين گذارى شده ، از دشمن پناه مىگيرد و يا فردى از جنگ مىگريزد ، ولى گرفتار حادثه‌اى مصيبت‌بارتر و تلخ‌تر مىگردد . « 1 »\r\n\r\n[ 16 - و سئل عليه السلام عن قول الرّسول صلى اللّه عليه و آله : غيروا الشّيب و لا تشبّهوا باليهود . . . 
  ]\r\n16 - و سئل عليه السلام عن قول الرّسول صلى اللّه عليه و آله :\r\nغيروا الشّيب و لا تشبّهوا باليهود « 2 » فقال : « إنّما قال صلى اللّه عليه و آله ذلك و الدّين قلّ فأمّا الآن و قد اتّسع نطاقه و ضرب بجرانه فامرؤ و\r\n\r\n\r\n","description":"","footnote":"\r\n( 1 ) . ابن ابى الحديد در شرح نهج البلاغه ، ج 18 ، ص 120 آورده است : با انديشه در احوال جهان ، راستى گفتار امام عليه السّلام را به روشنى درمىيابيم . نمونه‌هاى اين سخن به اندازه‌اى است كه خود حجمى معادل همين شرح پيدا مىكند . براى نمونه مىگوييم : . . . انصار در روز احد به گمان اين كه پيروزى در خارج شهر به دست مىآيد ، پيامبر صلّى اللّه عليه و إله را از مدينه بيرون بردند ، ولى با اين كار ، قريش بر آنان چيره گشت . يقينا اگر در داخل شهر مىماندند ، شكست نمىخوردند .\r\n( 2 ) . سنن نسايى ، ج 8 ، ص 138 ؛ مسند احمد ، ج 1 ، ص 165 ؛ نيل الأوطار ، ج 1 ، ص 145 .\r\n","page_name":" 37 ","page_number":37},
  {"content":"\r\n\r\nما اختار . »\r\nترجمه : از امام عليه السّلام درباره سخن پيامبر صلّى اللّه عليه و إله پرسيدند كه فرمود : « موها را رنگ كنيد ، و خود را شبيه يهود نسازيد . » ايشان پاسخ داد : پيامبر صلّى اللّه عليه و إله اين سخن را در روزگارى فرمود كه پيروان اسلام اندك بودند ، ولى امروز كه كمربند اسلام ، گشاده و نظام اسلامى استوار شده ، هركس آن‌چه را دوست دارد انجام دهد .\r\nشرح : « الدّين قلّ » دين در بين مردم گسترش نيافته و پيروانش اندك‌اند .\r\n« النّطاق » كمربند . « الجران » سينه شتر كه آن را هنگام استراحت بر زمين مىنهد . پيامبر صلّى اللّه عليه و إله به ياران پير خود دستور فرمود خضاب كنند و بدين گونه سن خود را در برابر دشمن پنهان نموده و در شكل جوانان قوى ظاهر شوند .\r\nامام عليه السّلام در توضيح مطلب مىفرمايد : دستور پيامبر براى زمانى بود كه اسلام قدرتى نداشت ، ولى امروز كه اسلام بر همه آيين‌ها پيروز گشته ، موضوع حكم ايشان برداشته شده و كسى براى خضاب كردن مجبور نيست . به همين دليل ، با دستور عمر سهمى كه از درآمد حكومت اسلامى براى غير مسلمانان در نظر گرفته شده بود تا از اين طريق دل‌هايشان به مسلمانان نزديك شود ، منتفى گرديد .\r\nممكن است اين پرسش مطرح شود كه آيا سخن ياد شده با حديث مشهور رسول خدا صلّى اللّه عليه و إله منافات ندارد كه فرمود : « حلال و حرام محمد صلّى اللّه عليه و إله تا روز\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nقيامت به همان شكل باقى خواهد ماند ؟ » « 1 » در پاسخ مىگوييم : احكام شرعى به دو گونه است : دسته‌اى از آنها به فطرت و طبيعت انسانى مربوط مىشود .\r\nچنين احكامى همچون نظام حركت پايدار آسمان‌ها ، غير قابل تغيير و تبديل است . مقصود از حديث مشهور ياد شده همين نوع است . بخشى ديگر از احكام با زندگى اجتماعى در ارتباط است و در پى تحولات جامعه و تغيير موضوع ، دگرگون مىشود . رنگ كردن مو از اين‌گونه است . پيش از اين در شرح خطبه 176 ، فصل « حلال و حرام‌هاى خداوند » در همين زمينه سخن گفتيم .\r\n\r\n17 - و قال عليه السلام : « خذلوا الحقّ و لم ينصروا الباطل . »\r\nترجمه : حق را خوار كرده ، باطل را نيز يارى نكردند .\r\nشرح : ضمير جمع در « خذلوا » و « لم ينصروا » به كسانى برمىگردد كه با امام عليه السّلام بيعت نكردند و به سود و يا ضرر ايشان نيز نجنگيدند . سعد بن وقاص و عبد اللّه بن عمر از اين گروهند . ابن ابى الحديد مىگويد : « سخن امام عليه السّلام دلالت بر رضايت از آنان دارد . » « 2 » ميثم نيز گفته است : « گويا كلام حضرت [ پذيرش 
  ] عذر آنها به حساب مىآيد . » « 3 » به عقيده ما سرزنشى\r\n\r\n\r\n","description":"","footnote":"\r\n( 1 ) . « حلال محمّد صلّى اللّه عليه و إله حلال إلي يوم القيامة و حرامه حرام أبدا إلي يوم القيامة » كافى ، ج 1 ، ص 58 ، ح 19 ؛ بصائر الدرجات ، ص 168 ؛ مستدرك الوسائل ، ج 18 ، ص 11 ، ح 8 .\r\n( 2 ) . شرح نهج البلاغه ، ابن ابى الحديد ، ج 18 ، ص 115 . [ پيش از اين در حكمت 14 درباره اين گروه سخن گفته شد . 
  ] ( مترجم ) .\r\n( 3 ) . شرح نهج البلاغه ، ميثم ، ج 4 ، ص 384 .\r\n","page_name":" 39 ","page_number":39},
  {"content":"\r\n\r\nدردناك‌تر و رسواكننده‌تر از اين كلام نيست ، چرا كه حضرت تمام زمينه‌ها و اسباب را براى يارى حق و ترك باطل فراهم آوردند ، ولى آنان با بىتوجهى از بار مسئوليت شانه خالى كردند . ايشان در خطبه 29 سهل انگاران در جنگ را توبيخ و ملامت مىكند : « انسان فرومايه ستم را از خود باز نمىدارد و حق جز با تلاش و كوشش به دست نمىآيد ! [ شما كه از خانه خود دفاع نمىكنيد و همراه امامى چون من به جنگ نمىرويد ، 
  ] از كدامين خانه دفاع مىكنيد و با كدام پيشوا به جنگ مىرويد ؟ به خدا سوگند ، فريب خورده كسى است كه شما او را فريب داده‌ايد ، كسى كه به اميد شما به سوى پيروزى رود ، با كندترين تير به ميدان آمده است . » « 1 » خداوند سبحان نيز مىفرمايد : « با طايفه ظالم پيكار كنيد تا به فرمان خدا باز گردد . » « 2 » پيامبر اعظم صلّى اللّه عليه و إله فرموده‌اند : « هر كه از گفتن حق سكوت كند ، حقيقتا شيطان لال است . » « 3 » آيات و روايات در اين زمينه فراوان است .\r\n\r\n18 - و قال عليه السلام : « من جرى في عنان أمله عثر بأجله . »\r\nترجمه : آن‌كس كه با افسار آرزوى خويش بتازد ، مرگ او را از پاى درآورد .\r\nشرح : همه كارها در گرو آرزوها است و اگر آرزويى نبود ، كارى انجام\r\n\r\n\r\n","description":"","footnote":"\r\n( 1 ) . « لا يمنع الضّيم الذّليل و لا يدرك الحقّ إلّا بالجدّ أيّ دار بعد داركم تمنعون و مع أيّ إمام بعدي تقاتلون المغرور و اللّه من غررتموه و من فاز بكم فقد فاز و اللّه بالسّهم الأخيب و من رمي بكم فقد رمي بأفوق ناصل » .\r\n( 2 ) .  فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ  حجرات / 49 : 9 .\r\n( 3 ) . « من سكت عن الحقّ فهو شيطان أخرس » شرح نووى بر صحيح مسلم ، ج 2 ، ص 20 .\r\n","page_name":" 40 ","page_number":40},
  {"content":"\r\n\r\nنمىگرفت . [ با اين وصف داشتن اميد و آرزو بد نيست . چيزى كه هست 
  ] رها كردن افسار آرزو براى دستيابى به مال دنيا و اعلان جنگ با ديگران بدون توجه به واجب و حرام و دين و شريعت پسنديده نيست . چنين كسى در همان حال كه مرگ و [ جهان 
  ] پس از آن را فراموش كرده ، اجلش فرا رسيده و بىهيچ توشه‌اى به سوى پروردگار خواهد رفت . « 1 »\r\n\r\n19 - و قال عليه السلام : « أقيلوا عثراتهم فما يعثر منهم عاثر إلّا و يد اللّه بيده يرفعه . »\r\nترجمه : از لغزش جوانمردان درگذريد ، زيرا جوانمردى نمىلغزد جز آن كه دست خدا به دست او است و او را بالا مىبرد .\r\nشرح : مقصود از « ذوى المروءات » كسانىاند كه از زشتى شرم داشته و خود را از بد نامى پاك نگاه مىدارند و از لغزش ديگران چشم مىپوشند .\r\nبعضى از پيشينيان گفته‌اند : « برخى از گناهان را سبب پستى و فرومايگى\r\n\r\n\r\n","description":"","footnote":"\r\n( 1 ) . تاختن در پى آرزوها مستلزم كم توجهى به مقصود اصلى و هدف و الا و فرا رسيدن ناگهانى مرگ است . امام عليه السّلام با تعبير « افسار آرزو » انسان را به اسب سوارى تشبيه نموده كه افسار را رها كرده باشد و سنگ و چوب‌هايى كه بر سر راه اسب سوار قرار دارند ، همان اجل آدمى است كه او را از پا درمىآورد . در واقع امام با استفاده از مجاز اسنادى به زيبايى و لطافت ، حركت نيروى شهوانى به سوى خواسته‌هاى خود را به تاختن اسب و عمل نفس در جهت آن خواسته‌ها را به اسب سوارى تشبيه نموده است . نك : ابن ميثم ، شرح مئة كلمه ، ص 194 ، كلمه 36 . از امام حسن عليه السّلام نيز روايت شده : « اگر اجل و مسير آن را مىديدى ، آرزو و غفلت را فراموش مىنمودى ! دسته‌اى براى آينده نقشه مىكشند و قضاى الاهى به آنان مىخندد . » فيض القدير ، شرح الجامع الصغير . ج 5 ، ص 408 ، ح 7451 . از ابو عثمان نهدى نقل كرده‌اند : « در حدود صد و سى سال عمر كرده‌ام .\r\nدر اين مدت همه چيز رو به كاستى نهاد ، جز آرزو . » نهج السعادة ، ج 7 ، ص 338 .\r\n","page_name":" 41 ","page_number":41},
  {"content":"\r\n\r\nديدم . به همين سبب ، آن را از روى مروت ترك كردم . در نتيجه به دين‌دارى مبدل گشت . گاه زيستن در نعمت‌هاى خدا ، حياى از او را پديد مىآورد و انسان عاقل شرم مىكند با نعمتى كه او داده ، از او سرپيچى كند . » « 1 » منظور از « عثرات » نيز برخى خطاها و لغزش‌هاست كه هركس جز آن كه خدا او را نگه دارد گرفتارش مىشود . معناى فرمايش حضرت آن است كه از خطاى كريم درگذريد . . . . و كجايند انسان‌هاى مهذب و بىگناه ؟ چنان كه امام امير مؤمنان عليه السّلام فرمود ، شايسته است كسانى به اجراى حدود بپردازند كه خود در نزد خدا حدى به گردن ندارند . « 2 » حضرت مسيح درباره اجراى حكم سنگسار زن بدكاره فرمود : هركس از شما از اين كار پاك است ، او را سنگسار كند .\r\n( و يد اللّه بيده يرفعه ) دست خدا به دست او است و بالايش مىبرد .\r\nخداوند متعال با رحمت خويش آن را جبران مىكند و زمينه‌هاى پوشاندن خطا و لغزش او را با توبه و يا هر فضيلت ديگرى فراهم مىآورد و خود فرمود : « نيكىها ، بدىها را از بين مىبرند . » « 3 »\r\n\r\n20 - و قال عليه السلام : « قرنت الهيبة بالخيبة و الحياء بالحرمان و الفرصة تمرّ مرّ السّحاب فانتهزوا فرص الخير . »\r\nترجمه : ترس با نااميدى و شرم با محروم شدن همراه است و فرصت‌ها\r\n\r\n\r\n","description":"","footnote":"\r\n( 1 ) . فتح البارى ، ابن حجر ، ج 1 ، ص 70 .\r\n( 2 ) . نك : كافى ، ج 7 ، ص 187 ، ح 1 ؛ من لا يحضره الفقيه ، ج 4 ، ص 24 ، ح 52 ؛ التهذيب ، ج 10 ، ص 11 ، ح 23 .\r\n( 3 ) .  إِنَّ الْحَسَناتِ يُذْهِبْنَ السَّيِّئاتِ  هود / 11 : 114 .\r\n","page_name":" 42 ","page_number":42},
  {"content":"\r\n\r\nچون ابرها مىگذرند ، پس فرصت‌هاى نيك را غنيمت شماريد .\r\nشرح : ترس از خدا لازم و مقام انسان‌هاى الاهى است . ترس از گفتار و كردار غير عالمانه نيز نيكو و زيبا است و از ويژگىهاى دانشمندان و پرهيزكاران به شمار مىرود . جز اين دو ، هرگونه ترس ديگرى نشان از سستى و بزدلى است . به آن‌چه دلت گواهى مىدهد عمل نما و به گفته ديگران اعتنا نكن . « 1 » اگر از ترس گفتار ديگران ، از كارى خوددارى كنى در همه زندگى منفعل و سست خواهى شد ، چرا كه هيچ‌گاه از زبان مردم در امان نخواهى بود ؛ گرچه از آنان دورى كنى . خدا را سپاس مىگويم كه مرا از اين درد نجات بخشيد كه اگر مىخواست گرفتار مىشدم . پيش از اين در حكمت 3 درباره اين موضوع گفته شد كه : « ترس نقصان است . » « 2 »\r\n( و الحياء بالحرمان ) شرم با محروميت همراه است . شرم از كارى كه با دين و عقل تأييد نشود و با كرامت و جوانمردى نسازد ، اصل و جوهر دين است .\r\nروش پيامبران و اخلاق انسان‌هاى شريف و منيع الطبع هم جز اين نيست . در مقابل ، شرم از كارهاى حلال و به ويژه سودمند براى مردم ، نشان از ناتوانى ، ترس ، خوارى و فرومايگى است . چنين خلقى ، همان خلق انسان‌هاى ناتوان و ترسو است . مقصود امام عليه السّلام نيز همين گونه از ترس است . از ديگر فرموده‌هاى ايشان آن است كه « سخن بگوييد تا شناخته شويد . زيرا\r\n\r\n\r\n","description":"","footnote":"\r\n( 1 ) . در مثل آمده است : « هركس اقدام كند پشيمان نمىشود . » نك : شرح نهج البلاغه ، ابن ابى الحديد ، ج 18 ، ص 131 .\r\n( 2 ) . « الجبن منقصة » .\r\n","page_name":" 43 ","page_number":43},
  {"content":"\r\n\r\n[ شخصيت 
  ] انسان زير زبانش نهفته است . » « 1 » در مثل‌هاى عاميانه نيز گفته‌اند :\r\n« هركس از همسر خود شرم كند فرزندى نخواهد آورد . » « 2 »\r\nبه همين مناسبت به برخى از وجوهى كه در تفسير حديث زير گفته‌اند ، اشاره مىكنيم : « از سخنان مشهور مردم كه از ميراث پيامبران برگرفته شده ، اين است : هرگاه شرم نكردى ، هرچه مىخواهى كن . » « 3 » در تفسير حديث اين‌طور گفته‌اند : هرگاه از خدا و مردم ، شرم نكردى هر حلال و حرام و يا نيك و بدى را انجام بده . اين سخن در بين مردم معروف است . همچنين گفته‌اند : اگر كارى سبب شرمندگى نمىشود ، انجام آن برايت اشكالى ندارد .\r\nهر يك از دو معناى ياد شده درست و با لفظ حديث سازگار است . « 4 »\r\nهمان‌طور كه امام عليه السّلام فرمودند ، فرصت‌هاى نيك مانند ابر درگذرند .\r\nغنيمت شمردن آن موجب سعادت و كرامت است و از دست دادنش حسرت و پشيمانى به همراه دارد . جز آن‌كس كه زيبايى را انكار مىكند ، كسى مانند آن فردى نيست كه فرصت را از دست مىدهد ؛ يكى مىگيرد و سپاس\r\n\r\n\r\n","description":"","footnote":"\r\n( 1 ) . « تكلّموا تعرفوا فإنّ المرء مخبوء تحت لسانه » حكمت 390 و نيز حكمت 147 .\r\n( 2 ) . مجمع الأمثال ، ص 257 .\r\n( 3 ) . صحيح بخارى ، ج 4 ، ص 152 ؛ مسند احمد ، ج 4 ، ص 121 ؛ كنز العمال ، ج 3 ، ص 122 ، ح 5778 .\r\n( 4 ) . برخى ديگر از وجوهى كه در تفسير آن گفته‌اند به قرار زير است : « هرگاه حيا نمىكنى ، هرچه خواهى انجام مىدهى . » ؛ « حيا مانع كارهاى زشت است و اگر برود هيچ بازدارنده‌اى نيست . » ؛ « اگر شرم نمىكنى هرچه خواهى كن ، كه پاداش و كيفرش را خواهى گرفت . » ؛ « كسى كه حيايى ندارد تا از حرام دست بردارد ، گناهان كوچك و بزرگ برايش يكى است . » نك : تنوير الحوالك ، ص 176 ، ح 375 ؛ المجموع ، ج 20 ، ص 239 ؛ الإقناع ، ج 2 ، ص 280 .\r\n","page_name":" 44 ","page_number":44},
  {"content":"\r\n\r\nنمىگويد و ديگرى آن‌چه را كه شايسته سپاس است ، رها مىكند و هر دو سهل‌انگارى كرده‌اند . در همين زمينه در خطبه 31 ، ذيل « پيش از آن‌كه فرصت تبديل به غصه شود به سويش بشتابيد » ، سخن گفتيم .\r\n\r\n21 - و قال عليه السلام : « لنا حقّ فإن اعطيناه و إلّا ركبنا أعجاز الإبل و إن طال السّرى . »\r\nترجمه : ما را حقّى است كه بايد داده شود و گرنه بر ترك شتران سوار شويم ؛ هرچند شب روى به طول انجامد .\r\nشرح : شريف رضى مىگويد : « اين از سخنان لطيف و فصيح است و معنى آن اين است كه اگر حق ما را ندادند ، خوار خواهيم بود ؛ چنان‌كه ترك سوار ، بر انتهاى پشت شتر مىنشيند ؛ چون بنده و اسير و مانند آن . »\r\n« أعجاز الإبل » به معناى ترك شتر است كه سوارى پشت سر سوار ديگر مىنشيند . « السّرى » راه رفتن در شب و در اين‌جا مقصود مدت طولانى است .\r\nهمگان اتفاق نظر دارند كه امام عليه السّلام ، خود را از ديگر صحابه نسبت به جانشينى پيامبر شايسته‌تر مىدانست و براى حق خويش با ديگران به نيكويى احتجاج مىفرمود . سخنان ايشان به صراحت بازگوى اين واقعيت است .\r\nامام عليه السّلام در اين‌جا مىفرمايد : يا حق خلافت با آرامش خاطر و رضايت به ايشان واگذار مىشود و يا بر سر آن رقابت در مىگيرد . در اين صورت ، براى مصلحت اسلام و مسلمانان و جلوگيرى از آشوب و بروز اختلاف صبر مىكند و جنگى به راه نمىاندازد ؛ گرچه سال‌ها بگذرد و دوره چهارم خلافت به او برسد ، چنان‌كه در عمل نيز چنين شد . برخى گفته‌اند : ممكن است مراد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nامام عليه السّلام آن باشد كه چون به حق خويش در خلافت دست نيافت ، بر مركب سختىها سوار شد . اين معنا گرچه با ظاهر لفظ سازگار است ، ولى دور از واقعيت است ، زيرا امام عليه السّلام درباره حق خويش تنها به بحث و جدال احسن اكتفا نمود . تفسير شريف رضى نيز بسيار بعيد به نظر مىرسد ، زيرا خدا و رسول ، ذلت اهل بيت را نمىپذيرند . « 1 »\r\n\r\n22 - و قال عليه السلام : « من أبطأ به عمله لم يسرع به نسبه . »\r\nترجمه : كسى كه كردارش او را به كندى وادارد ، افتخارات خاندانش به او سرعت نخواهد بخشيد .\r\nشرح : فضيلت انسان به دارايى و دودمان او نيست . تنها علم و عمل مايه برترى است . ازاين‌رو ، كورى كه بر عصا تكيه مىزند با كور دلى كه بر\r\n\r\n\r\n","description":"","footnote":"\r\n( 1 ) . محمد عبده كلام امام را اين‌طور تفسير مىكند : اگر حقمان را ندهند ، سختىها را گرچه براى زمانى طولانى به دوش مىكشيم . شرح نهج البلاغه ، ج 4 ، ص 6 . ابن ابى الحديد هم مىگويد :\r\nسخن امام را دو گونه معنا كرده‌اند : نخست : كسىكه بر ترك شتر سوار است ، رنج فراوان مىكشد . مقصود حضرت آن است كه اگر از حقمان بازداشته شويم ، همچون ترك سوار شتر ، رنج و دشوارى را به جان مىخريم . اين تفسير به كلام سيد رضى نزديك است . دوم : كسى به اجبار بر ترك سوار مىشود كه ديگرى پيش از او بر پشت شتر نشسته باشد . بنابراين ، مراد آن است كه هرگاه حق ما را گرفته و زودتر خلافت را به دست گيرند ، ما نيز همچون ترك سوار ، پشت سر آنها قرار مىگيريم . در هر دوصورت ، عبارت « گرچه شب روى طولانى شود » ، تأكيدى بر معناى جمله است ، زيرا به درازا كشيدن مسير ، رنج ترك سوار را افزون كرده و صبر بر رسيدن نوبت ، بسيار سخت و طاقت فرسا است . شرح نهج البلاغه ، ج 18 ، ص 132 و 133 . ابن شهر آشوب ، گفتار حضرت را خطاب به عبد الرحمان بن عوف در روز شورا مىداند . نك : مناقب ، ج 1 ، ص 235 ولى به نظر مىرسد در روز سقيفه بيان گرديده است .\r\n","page_name":" 46 ","page_number":46},
  {"content":"\r\n\r\nاستخوان‌هاى قبر اجداد خود مىبالد ، تفاوتى ندارد « 1 » و خداوند به راستى فرمود : « گرامىترين شما نزد خدا پرهيزكارترينتان است . » « 2 »\r\n\r\n23 - و قال عليه السلام : « من كفّارات الذّنوب العظام إغاثة الملهوف و التّنفيس عن المكروب . »\r\nترجمه : از كفّاره گناهان بزرگ ، رسيدگى به فرياد درمانده و آرام كردن دردمند است .\r\nشرح : « التّنفيس عن المكروب » عطف تفسيرى بر « إغاثة الملهوف » است .\r\nهمان گونه كه در شرح حكمت 6 بيان كرديم ، صدقه بر دو نوع است : عام و خاص . مقصود امام عليه السّلام در اين‌جا صدقه عام است . بيمارى كه توان پرداخت پول پزشك و دارو را ندارد ، عائله‌مندى كه از دادن غذا و خرج فرزندان خود\r\n\r\n\r\n","description":"","footnote":"\r\n( 1 ) . سيد رضى مىگويد : كسى كه با كردار بد خويش از فضيلت پس بماند ، شرافت نسب او را پيش نمىاندازد . امام ، كندى ورزيدن و سرعت گرفتن را به جاى پس ماندن و پيش افتادن به كار برده است ، زيرا شخص كند ، عقب مىماند و تند ، جلو مىافتد . نكته ديگر اين‌كه ، كندى و تندى را كه در حقيقت به شخص تعلق دارند ، در كلامى مجازگونه به كردار و نسب خانوادگى نسبت داد [ و فرمود : كسى كه كردارش او را به كندى حركت دهد ، نسب خانوادگىاش ، به وى سرعت نبخشد 
  ] . علاقه سبب و مسبب بين كردار و نسب با كندى و تندى ، دليل اين مجاز است .\r\nالمجازات النبوية ، ص 402 . لازم به يادآورى است ، سخن امام عينا برگرفته از كلام پيامبر صلّى اللّه عليه و إله است . نك : صحيح مسلم ، ج 8 ، ص 71 ؛ سنن دارمى ، ج 1 ، ص 99 ؛ سنن ابن ماجه ، ج 1 ، ص 82 . شاعر مىگويد : « لئن فخرت بآباء ذوي حسب لقد صدقت و لكن بئس ما ولدوا » اگر به پدران شريف خود افتخار كنى ، راست گفته‌اى ، ولى آنان چه بد فرزندى زاده‌اند ! نك : شرح نهج البلاغه ، ابن ابى الحديد ، ج 19 ، ص 331 .\r\n( 2 ) .  إِنَّ أَكْرَمَكُمْ عِنْدَ اللَّهِ أَتْقاكُمْ  حجرات / 49 : 13 .\r\n","page_name":" 47 ","page_number":47},
  {"content":"\r\n\r\nناتوان است ، بدهكارى كه از پرداخت قرض خود عاجز شده و ستم ديده‌اى كه ياورى جز خدا ندارد ، همگى نمونه‌هايى از انسان‌هاى درمانده‌اند . هريك از اين افراد درونى پريشان و اندوهناك دارند كه راه چاره‌اى نمىدانند . هر كس اندوه آنان را بر طرف نموده و به سرگشتگىشان رحم كند ، خداوند گناهان بزرگ او را بخشوده و در دنيا و آخرت ياورش خواهد بود . در حديث آمده است : « هركس به ديگران رحم نكند ، به او رحم نمىشود . » « 1 » همچنين امام عليه السّلام در خطبه 151 مىفرمايد : « فروتنى پيشه كن ، خودپسندى را فرونه و به ياد قبر خويش باش ، زيرا گذرگاه تو خواهد بود . با هر دست بدهى از همان دست خواهى گرفت « 2 » و آن‌طور كه بكارى ، درو مىكنى . آن‌چه امروز ، پيش مىفرستى ، فردا بر آن وارد مىشوى ، پس براى خود سرايى در آخرت آماده كن و چيزى پيش فرست . اى شنونده ! هشدار ، هشدار ، اى غفلت زده ! بكوش ، بكوش ( و هيچ‌كس جز خداى آگاه تو را با خبر نمىسازد . ) « 3 » »\r\n\r\n\r\n","description":"","footnote":"\r\n( 1 ) . « من لا يرحم لا يرحم » صحيح بخارى ، ج 4 ، ص 61 ؛ صحيح مسلم ، ج 3 ، ص 109 ؛ سنن ابى داود ، ج 2 ، ص 522 .\r\n( 2 ) . اين بخش از كلام ، شهرت دارد و از پيامبر صلّى اللّه عليه و إله ، امام على عليه السّلام ، امام باقر عليه السّلام و نيز برخى شاعران نقل گرديده و گفته‌اند در تورات و انجيل هم آمده است نك : من لا يحضره الفقيه ، ج 4 ، ص 13 ، ح 4 ؛ نزهة الناظر و تنبيه الخاطر ، ص 16 ، ح 31 ؛ كنز العمال ، ج 15 ، ص 772 ، ح 43031 .\r\n( 3 ) .  وَ لا يُنَبِّئُكَ مِثْلُ خَبِيرٍ  فاطر / 35 : 14 .\r\n","page_name":" 48 ","page_number":48},
  {"content":"\r\n\r\n\r\n24 - و قال عليه السلام : « يا ابن آدم إذا رأيت ربّك سبحانه يتابع عليك نعمه و أنت تعصيه فاحذره »\r\nترجمه : اى فرزند آدم ! هرگاه خدا را معصيت مىكنى و بااين‌حال مىبينى كه انواع نعمت‌هايش را به تو مىدهد ، از او بترس .\r\nشرح : اين معنا با عبارت‌هاى گوناگون در سخنان امام عليه السّلام بيان شده و در آينده نيز خواهد آمد : « چه بسا كسى كه با نعمت‌هايى كه به او رسيده ، به دام افتد و با پرده‌پوشى بر گناه ، فريب خورد و با ستايش شدن ، گردد و خدا هيچ كس را همانند مهلت دادن نمىآزمايد . » « 1 » تمام مقصود امام عليه السّلام ، هشدار از نافرمانى خدا و اعتماد به دنيا و زينت‌هاى آن است .\r\nممكن است بپرسيد : بسيارى را مىبينيم كه هرچه قدرت و مال فراوان‌ترى به دست مىآورند بيشتر بيداد مىكنند . با وجود اين ، بدون هيچ سرزنش و عقوبتى به زندگى ادامه مىدهند . اين حالت با ترساندن از عقوبت و عذاب نمىسازد . در پاسخ مىگوييم : در اين‌جا مقصود هشدار از عذاب آخرت است كه بسيار سخت‌تر و دردناك‌تر از دردها و مصيبت‌هاى دنيا است . خداى سبحان مىفرمايد : « و خدا را از آن‌چه ستمكاران مىكنند غافل مپندار . جزاين نيست كه كيفر آنان را براى روزى به تأخير مىاندازد كه چشم‌ها در آن خيره مىشود . » « 2 » كوتاه سخن آن‌كه خداوند مهلت مىدهد\r\n\r\n\r\n","description":"","footnote":"\r\n( 1 ) . « كم من مستدرج بالإحسان إليه و مغرور بالسّتر عليه و مفتون بحسن القول فيه و ما ابتلي اللّه أحدا به مثل الإملاء له » حكمت 115 .\r\n( 2 ) .  وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ إِنَّما يُؤَخِّرُهُمْ لِيَوْمٍ تَشْخَصُ فِيهِ الْأَبْصارُ  ابراهيم / 14 : 42 .\r\n","page_name":" 49 ","page_number":49},
  {"content":"\r\n\r\nولى كوتاهى نمىكند . « 1 »\r\n\r\n25 - و قال عليه السلام : « ما أضمر أحد شيئا إلّا ظهر في فلتات لسانه و صفحات وجهه . »\r\nترجمه : كسى چيزى را در دل پنهان نمىكند ، جز آن‌كه در لغزش‌هاى زبان رنگ و رخسارش ، آشكار خواهد شد .\r\nشرح : براى بيان حالت‌هاى درونى راه‌هايى وجود دارد . از جمله : سخن گفتن ، نوشتن ، اشاره كردن ، رقص ، نقاشى ، آواز ، نگاه‌هاى چشم ، لبخند دهان ، حالت صورت ، اخم ، اشك و . . . حتى در مواردى سكوت نيز وسيله اظهار حالت درون است و البته سخنانى كه انسان ناخواسته بر زبانش جارى\r\n\r\n\r\n","description":"","footnote":"\r\n( 1 ) . ابن ابى الحديد مىگويد : كلام امام عليه السّلام هشدارى است به عذاب استدراج . خداوند سبحان مىفرمايد :  وَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ  ( و كسانى كه آيات ما را تكذيب كردند ، به تدريج ، از جايى كه نمىدانند گريبانشان را خواهيم گرفت ) اعراف / 7 : 182 . بنده گنهكار و فريفته گمان مىكند نعمت‌هاى پىدرپى به سبب خشنودى از او است ؛ غافل از اين‌كه كيفر استدراج به سراغش آمده . اگر كسى بپرسد : چگونه استدراج با عدل خداوند مىسازد ؟ مگر نه اين است كه در استدراج ، بنده با وجود گناهان بسيار ، مىپندارد خداوند از او خشنود است ! آيا در اين صورت ، نعمت‌هاى پياپى مفسده انگيز نيست و سبب اصرار بر گناه نمىگردد ؟ در پاسخ مىگوييم : هرگاه مكلف به زشتى كار خود آگاه بوده و يا توان آگاهى بر آن را داشته باشد ، ولى بر گناه پافشارى كند ، نعمت‌هاى فراوان هشدارى براى او به شمار مىروند . تصور كنيد شخصى در دربار پادشاهى كار مىكند ولى به او چندان وفادار نيست و مىداند كه پادشاه از حال او خبر دارد .\r\nبا اين حال ، نعمت‌هاى پادشاه به سويش سرازير مىشود . آيا نبايد به هوش آيد و از خود سبب اين‌همه نعمت را بپرسد ؟ آيا در پس پرده توطئه‌اى در كار نيست ؟ شرح نهج البلاغه ، ج 18 ، ص 137 . در الدر المنثور نيز آمده است : هر نعمتى كه بنده را به خدا نزديك نكند ، محنت است . ج 3 ، ص 12 .\r\n","page_name":" 50 ","page_number":50},
  {"content":"\r\n\r\nمىكند ، بيش از همه بيان‌گر اين موضوع است .\r\nاديبى مشهور مىگويد : پنهان كردن حقيقت امكان ندارد ، زيرا در برابر قانون عمل ، فرديد عكس العمل قرار دارد و اين قاعده همچنان كه در حوزه مكانيكى پياده مىشود ، در زمينه‌هاى روحى نيز به اجرا درمىآيد . بنابراين ، عمل پنهان سازى با عكس العمل برملا شدن روبرو خواهد شد . در نتيجه هر كس واقعيت را بپوشاند ، ناگزير واكنش عمل ، پرده از آن بر خواهد گرفت .\r\n\r\n26 - و قال عليه السلام : « امش بدائك ما مشى بك . »\r\nترجمه : چندان كه [ مىتوانى و 
  ] درد با تو سازگار است ، با آن بساز .\r\nشرح : هرگاه به درد يا خستگى دچار شدى ، فورا نزد پزشك نرو و در بستر نمان . در چنين مواقعى تا حد امكان شكيبايى پيشه كن و استوار باش .\r\nچه بسا پيشامدى رخ مىدهد و طولى نمىكشد كه از بين مىرود . هر زمان توان حركت را از دست دادى كمى آرام بگير و غذايت را كم كن . تنها در هنگام ضرورت به پزشك مراجعه كن . اين سخن بدين معنا است كه امام عليه السّلام استفاده از دارو را تنها براى كسى كه ناچار به استفاده از آن است و راه ديگرى براى درمان ندارد پيشنهاد مىكند ، زيرا دارو اگر سودى هم برساند ، بىضرر نخواهد بود . پيش از اين در نامه 31 سخن امام عليه السّلام بيان شد كه فرمود : « چه بسا دوايى كه درد است و دردى كه دوا است . » « 1 » در مستدرك نهج البلاغه از امام عليه السّلام نقل شده است كه « مسلمان تا بيمارى بر سلامتىاش غلبه نيافته دارو\r\n\r\n\r\n","description":"","footnote":"\r\n( 1 ) . « ربّما كان الدّواء داء و الدّاء دواء » .\r\n","page_name":" 51 ","page_number":51},
  {"content":"\r\n\r\nمصرف نمىكند . » « 1 » درباره برخى سالخوردگان خواندم كه هيچ پزشك و دارويى را نمىشناختند .\r\nبرخى شارحان گفته‌اند : امام عليه السّلام در اين حكمت به شكيبايى در برابر هرگونه ناگوارى تا حد امكان سفارش مىكند . « 2 » [ به باور ما ، 
  ] راضى به قضاى خدا بودن نيكو است ، ولى پس از به كار بستن توان و تلاش فراوان .\r\n\r\n27 - و قال عليه السلام : « أفضل الزّهد إخفاء الزّهد . »\r\nترجمه : برترين زهد ، پنهان داشتن زهد است .\r\nشرح : امام عليه السّلام در خطبه 81 زهد را اين چنين تعريف مىنمايد : « زهد ، كوتاه كردن آرزو ، شكرگزارى برابر نعمت‌ها و پرهيز در برابر محرّمات است . » « 3 » افزون بر اين ، در خطبه 32 مردم را به چهار دسته تقسيم فرموده است :\r\n- گروهى از مردم به دليل خوارى و ناتوانى از فساد در زمين خوددارى مىكنند ؛\r\n- گروهى ديگر ، آنان كه شمشير كشيده ، شرّ و فسادشان را آشكار كرده و\r\n\r\n\r\n","description":"","footnote":"\r\n( 1 ) . « لا يتداوي المسلم حتّي يغلب مرضه صحّته » نيز نك : تحف العقول ، ص 110 ؛ وسائل الشيعة ، ج 25 ، ص 29 ، ح 43 ؛ بحار الأنوار ، ج 81 ، ص 203 ، ح 5 .\r\n( 2 ) . ابن ابى الحديد گفته است : بر امور ناگوار و زيان‌هاى وارد شده ، چندان‌كه ممكن است شكيبايى كن و به زور در صدد رفع آن و مبارزه با قضا و قدر نباش . براى نمونه ، كسىكه به مرضى قابل تحمل دچار گشته ، نبايد در بستر بماند و يا به زور در پى درمان آن باشد . چه بسا استفاده از يك دارو ، بيمارى كوچكى را به مرضى درمان ناپذير تبديل كند . شرح نهج البلاغه ، ج 18 ، ص 138 .\r\n( 3 ) . « الزّهادة قصر الأمل و الشّكر عند النّعم و التّورّع عند المحارم » .\r\n","page_name":" 52 ","page_number":52},
  {"content":"\r\n\r\nلشكرهاى پياده و سواره خود را گرد آورده‌اند ؛\r\n- دسته‌اى هم ، به جاى آن‌كه با عمل دنيا در پى آخرت باشند ، با عمل آخرت ، دنيا را طلب مىكنند ؛\r\n- و برخى ديگر ، ناتوانى و نبود امكانات ، آنان را از به دست آوردن قدرت محروم كرده و ناچار خود را به زيور قناعت آراسته و لباس زاهدان را پوشيده‌اند . « 1 »\r\nبا كنار هم نهادن سخن حضرت در اين حكمت و آن‌چه از جاى ديگر نقل كرديم ، مىتوان چنين نتيجه گرفت : زاهد واقعى و راستين كسى است كه دنيا به وى رو آورد ، ولى او از آن رو گرداند . اين فرد با پنهان نمودن زهد خود ، فضيلتى بر فضايل خود افزوده و پاداشى دو چندان مىگيرد . راه نهان كردن زهد نيز آن است كه هرچه را براى افرادى مانند او عادى به نظر مىرسد ، از ديگران بپوشاند و از زهد خود چيزى نگويد . هرگاه بر سر سفره‌اى با غذاهاى لذيذ و گوارا نشست ، مانند ديگران بخورد و به گونه‌اى رفتار نكند كه زهدش به چشم آيد .\r\n\r\n\r\n","description":"","footnote":"\r\n( 1 ) . « و النّاس علي أربعة أصناف منهم من لا يمنعه الفساد في الأرض إلّا مهانة نفسه . . . و منهم المصلت لسيفه و المعلن بشرّه و المجلب بخيله و رجله و منهم من يطلب الدّنيا به عمل الآخرة و لا يطلب الآخرة به عمل الدّنيا . . . و منهم من أبعده عن طلب الملك ضئولة نفسه و انقطاع سببه فقصرته الحال علي حال فتحلّي باسم القناعة و تزيّن به لباس أهل الزّهادة » .\r\n","page_name":" 53 ","page_number":53},
  {"content":"\r\n\r\n\r\n28 - و قال عليه السلام : « إذا كنت في إدبار و الموت في إقبال فما أسرع الملتقى . »\r\nترجمه : هنگامى كه زندگى را پشت سر مىگذارى و مرگ به تو روى مىآورد ، پس ديدار با مرگ چه زود خواهد بود !\r\nشرح : منظور از پشت سر گذاشتن ، گذشت روزهاى عمر و مقصود از روى آوردن مرگ ، آمدن به موقع و بدون پس و پيش آن است . معناى كلام چنين است : تو شتابان به سوى مرگ مىروى ، پس براى آن آماده باش . « 1 » امام عليه السّلام در بخشى از نامه 31 مىفرمايد : « آن كس كه مركبش شب و روز است ، همواره او را مىبرند ، هرچند حركت نكند و هميشه راه مىپيمايد ، گرچه در جاى خود ايستاده و آسوده باشد . » « 2 »\r\n\r\n29 - و قال عليه السلام : « الحذر الحذر فو اللّه لقد ستر حتّى كأنّه قد غفر . »\r\nترجمه : هشدار ! هشدار ! به خدا سوگند ، چنان پرده‌پوشى كرده كه گويا تو را بخشيده است .\r\n\r\n\r\n","description":"","footnote":"\r\n( 1 ) . در روايتى آمده است : روزى امير مؤمنان جنازه‌اى را همراهى مىنمود . ناگاه صداى مردى را شنيد كه مىخندد . فرمود : « گويا مرگ را براى جز ما نوشته‌اند و مردگان به سفرى رفته‌اند كه به زودى باز مىگردند ! خبر آنها جسمشان است و ما ميراث خوار آنانيم . بااين‌حال ، پند دهندگان را از ياد برده‌ايم و گرفتار نيازمندىهاى خود گشته‌ايم . شگفتى از آن‌كس كه مرگ را مىبيند و از ياد مىبرد . كسى كه بسيار ياد رفتن كند ، به اندكى از دنيا بسنده نمايد . » روضة الواعظين ، ص 490 .\r\n( 2 ) . « من كانت مطيّته اللّيل و النّهار فإنّه يسار به و إن كان واقفا و يقطع المسافة و إن كان مقيما وادعا » .\r\n","page_name":" 54 ","page_number":54},
  {"content":"\r\n\r\nشرح : اى گنهكار ! تا كى به گمراهى خود ادامه مىدهى ؟ آيا مىپندارى وانهاده و فراموش شده‌اى يا كه بخشوده مىشوى ؟ هرگز ، خدا مهلت مىدهد ، ولى غفلت نمىكند . چشم‌پوشى او ، جز آزمايشى براى تو و نشانه مهر او نيست ؛ شايد كه به عقل و هدايت بازگردى . پيش از اين بارها نمونه اين سخن گفته شد و آخرين آن در حكمت 24 گذشت : « اى فرزند آدم ، هرگاه خدا را معصيت مىكنى و با اين حال مىبينى كه انواع نعمت‌هايش را به تو مىدهد ، از او بترس . » « 1 »\r\nايمان\r\n\r\n[ 30 - و سئل عليه السلام عن الإيمان ، فقال : « الإيمان على أربع دعائم : . . . 
  ]\r\n30 - و سئل عليه السلام عن الإيمان ، فقال : « الإيمان على أربع دعائم : على الصّبر و اليقين و العدل و الجهاد ؛\r\nو الصّبر منها على أربع شعب : على الشّوق و الشّفق و الزّهد و التّرقّب ؛ فمن اشتاق إلى الجنّة سلا عن الشّهوات و من أشفق من النّار اجتنب المحرّمات و من زهد في الدّنيا استهان بالمصيبات و من ارتقب الموت سارع إلى الخيرات ؛\r\nو اليقين منها على أربع شعب : على تبصرة الفطنة و تأوّل الحكمة و موعظة العبرة و سنّة الأوّلين ؛ فمن تبصّر في الفطنة تبينت له الحكمة و من تبينت له الحكمة عرف العبرة و من عرف العبرة فكأنّما كان في\r\n\r\n\r\n","description":"","footnote":"\r\n( 1 ) . « يا ابن آدم إذا رأيت ربّك سبحانه يتابع عليك نعمه و أنت تعصيه فاحذره » .\r\n","page_name":" 55 ","page_number":55},
  {"content":"\r\n\r\nالأوّلين ؛\r\nو العدل منها على أربع شعب : على غائص الفهم و غور العلم و زهرة الحكم و رساخة الحلم ؛ فمن فهم علم غور العلم و من علم غور العلم صدر عن شرائع الحكم و من حلم لم يفرّط في أمره و عاش في النّاس حميدا ؛\r\nو الجهاد منها على أربع شعب : على الأمر بالمعروف و النّهي عن المنكر و الصّدق في المواطن و شنآن الفاسقين ؛ فمن أمر بالمعروف شدّ ظهور المؤمنين و من نهى عن المنكر أرغم انوف الكافرين و من صدق في المواطن قضى ما عليه و من شنئ الفاسقين و غضب للّه غضب اللّه له و أرضاه يوم القيامة . . »\r\nترجمه : ايمان بر چهار پايه استوار است : صبر ، يقين ، عدل و جهاد ؛ صبر چهار پايه دارد : شوق ، هراس ، زهد و انتظار ؛ هركس كه اشتياق بهشت دارد ، شهوت‌هايش كاستى مىگيرد و آن‌كه از آتش جهنّم مىترسد ، از حرام دورى مىگزيند و هركه در دنيا زهد مىورزد ، مصيبت‌ها را ساده پندارد و آن كس كه مرگ را انتظار مىكشد در نيكىها شتاب مىكند ؛\r\nيقين هم بر چهار ركن استوار است : بينش زيركانه ، دريافت حكيمانه واقعيت‌ها ، پند گرفتن از حوادث روزگار و پيمودن راه درست پيشينيان ؛ پس آن‌كس كه هوشمندانه به واقعيت‌ها نگريست ، حكمت را آشكارا مىبيند و آن كه حكمت را آشكارا ديد ، عبرت آموزى را مىشناسد و آن‌كه عبرت آموزى را شناخت گويا چنان است كه با گذشتگان مىزيسته است ؛\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nعدل نيز چهار اساس دارد : انديشه‌اى ژرف ، دانشى عميق و به حقيقت رسيده ، داورى كردن به نيكويى و استوار بودن در شكيبايى . پس كسىكه درست انديشد به ژرفاى دانش مىرسد و آن كس كه به حقيقت دانش رسد ، از چشمه زلال شريعت مىنوشد و كسى كه شكيبا شد در كارش كوتاهى نكرده ، با نيك‌نامى در ميان مردم خواهد زيست ؛\r\nهمچنين بناى جهاد بر چهار پايه است : امر به معروف ، نهى از منكر ، راستگويى در هرحال و دشمنى با فاسقان . پس هركس به معروف امر كند ، پشتوانه نيرومند مؤمنان است و آن‌كس كه از زشتىها نهى نمايد ، بينى كافران را به خاك مىمالد و آن‌كه در ميدان نبرد صادقانه پايدارى كند حقّى را كه بر گردن او بوده ادا كرده است و كسى كه با فاسقان دشمنى ورزد و براى خدا خشم گيرد ، خدا هم براى او خشم آورد و روز قيامت او را خشنود سازد .\r\nشرح : هركس به يگانگى خدا و بندگى او و رسالت محمد صلّى اللّه عليه و إله گواهى دهد مسلمان ناميده مىشود و احكام اسلام مانند ارث ، ازدواج و ديه برايش اجرا مىشود . در اين ميان فرقى نمىكند شهادتين را از روى آگاهى يا جهل و يا صادقانه يا منافقانه گفته باشد . در صدر اسلام دو كلمه « مؤمن » و « مسلمان » به يك معنا بود و يا دست‌كم معانى نزديك به هم داشت . به همين روى ، لفظ مؤمن را بر همه مسلمانان اطلاق نموده و در بسيارى از آيات ، همگى را اين‌گونه خطاب مىكند : « يا أيها الّذين آمنوا » « 1 » . با اين حال ، آيه‌اى از قرآن شرط مؤمن حقيقى را شناخت آگاهانه ، فروتنى در برابر ياد خدا ، ترس از او و\r\n\r\n\r\n","description":"","footnote":"\r\n( 1 ) . براى نمونه نك : بقره / 2 : 264 ؛ تغابن / 64 : 14 ؛ نساء / 4 : 59 .\r\n","page_name":" 57 ","page_number":57},
  {"content":"\r\n\r\nتوكل به همراه برپا داشتن نماز و پرداخت زكات مىداند : « مؤمنان همان كسانىاند كه چون خدا ياد شود دل‌هايشان بترسد و چون آيات او بر آنان خوانده شود بر ايمانشان بيافزايد و بر پروردگار خود توكل مىكنند ؛ همانان كه نماز را به پا مىدارند و از آن‌چه به ايشان روزى داده‌ايم انفاق مىكنند .\r\nآنان هستند كه حقا مؤمنند . براى آنان نزد پروردگارشان رتبه‌ها و آمرزش و روزى نيكو خواهد بود . » « 1 » فرمايش ديگر امام عليه السّلام در حكمت 226 مبنى بر اين‌كه « ايمان عبارت است از شناخت قلبى ، اقرار به زبان و عمل با اعضا و جوارح » ، « 2 » به همين معنا و يا نزديك به آن است . راه جمع بين دو دسته از آيات ياد شده آن است كه صرف گفتن شهادتين براى مسلمان به شمار آمدن در دنيا كفايت مىكند ، ولى ملاك حسابرسى در آخرت ، گفتار و كردار باهم است و سخن گفتن به تنهايى كافى نيست . به هر روى ، امام عليه السّلام در اين‌جا از ايمان به شكل عام سخن نمىگويد و مقصودش ايمان ويژه‌اى است كه با پاكى و پرهيزكارى به دست مىآيد . به همين سبب ، از يك‌سو عدل را از پايه‌هاى آن قرار مىدهد و از سوى ديگر ترديدى نيست كه ايمان اعم از عدل است .\r\nايمانى كه امام عليه السّلام از آن گفتگو مىكند بر چهار پايه استوار است :\r\n1 - صبر كه چهار نشانه دارد :\r\nنخست : اشتياق به رحمت و بهشت خدا ؛ كسى كه به نعمت‌هاى فراوان\r\n\r\n\r\n","description":"","footnote":"\r\n( 1 ) .    إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ * الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ * أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ    انفال / 8 : 2 - 4 .\r\n( 2 ) . « الإيمان معرفة بالقلب و إقرار باللّسان و عمل بالأركان » .\r\n","page_name":" 58 ","page_number":58},
  {"content":"\r\n\r\nآخرت چشم بدوزد با تمام وجود از دنيا و زينت‌هاى آن رويگردان خواهد شد ؛ دوم : نگرانى و ترس از عذاب دوزخ ؛ هركس از چيزى بترسد از اسباب آن دورى خواهد گزيد ؛ سوم : كم توجهى نسبت به دنيا و امور مربوط به آن ؛ روى آوردن و يا پشت كردن دنيا و نيز سر آشتى يا ستيزه داشتن آن ، همگى بىاهميت جلوه مىكند ؛ چهارم :\r\nآمادگى براى مرگ با پرهيزكارى و انجام كارهاى نيك .\r\n2 - يقين راستين و استوار كه آن هم چهار علامت دارد :\r\nنخست : اعتماد به درستى كارهاى خود ؛ امام عليه السّلام در نامه‌اى چنين مىنويسد : « و از هدايتى كه بر آن استوارم آگاهم و در اين‌باره از سوى پروردگارم به يقين رسيده‌ام . » « 1 » افزون بر اين ، در خطبه‌اى فرموده است : « از زمانى كه حق برايم نمايان شد در آن ترديد نكرده‌ام . » ؛ « 2 » دوم : شناخت درست حقايق ؛ مانند پاك شمردن خداوند از صفات جسمانى ؛ همچون زمان و مكان‌مند بودن ، انتساب جهل و ظلم و ديگر ويژگىهاى ناقص انسانى به او و نيز مانند دور بودن از انكار صفات بارى تعالى ، آگاهى از شريعت و اسرار آن و همچنين بدعت‌ها و اثرات آنها ؛ سوم : پندپذيرى از عبرت‌ها و بهره بردن از هشدارها ؛ چهارم : عمل به روش و سنت گذشتگان صالح .\r\n\r\n\r\n","description":"","footnote":"\r\n( 1 ) . « و الهدي الّذي أنا عليه لعلي بصيرة من نفسي و يقين من ربّي » نامه 62 .\r\n( 2 ) . « ما شككت في الحقّ مذ اريته » خطبه 4 .\r\n","page_name":" 59 ","page_number":59},
  {"content":"\r\n\r\n3 - عدل كه چهار نشانه آن عبارت است از :\r\nنخست : فرورفتن در ژرفناى اسرار و باريكىهاى دانش ؛ دوم : تطبيق آن بر موارد و مصاديق گوناگون ؛ بايد توجه داشت كه حفظ و آگاهى و توان گفت‌وگو و استدلال به تنهايى كفايت نمىكند ؛ سوم : نمايان بودن داورى و حكم به گونه‌اى كه توان تشخيص حق از باطل براى همه مردم وجود داشته باشد ؛ چهارم : استوارى در شكيبايى به گونه‌اى كه هرگاه انسان عادل خشمگين شود ، از حق نگذشته و در باطل وارد نگردد .\r\n4 - جهاد كه آن هم چهار ويژگى دارد :\r\nنخست : امر به معروف ؛ دوم : نهى از منكر ؛ سوم : صبر و پايدارى در ميدان جنگ ؛ چهارم : بيزارى از ستم و فساد .\r\nهريك از پايه‌هايى كه امام عليه السّلام ياد مىكند و نيز نشانه‌هاى آن - همان‌طور كه گفتيم - به خوبى بيان‌گر آن است كه از ايمان كامل و نزديك به مقام عصمت سخن مىگويد .\r\nكفر و ترديد\r\n\r\n[ 31 - و قال عليه السلام : « و الكفر على أربع دعائم : . . . 
  ]\r\n31 - و قال عليه السلام : « و الكفر على أربع دعائم : على التّعمّق و التّنازع و الزّيع و الشّقاق ؛ فمن تعمّق لم ينب إلى الحقّ و من كثر نزاعه بالجهل دام عماه عن الحقّ و من زاغ ساءت عنده الحسنة و حسنت عنده السّيئة و سكر سكر الضّلالة و من شاقّ و عرت عليه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nطرقه و أعضل عليه أمره و ضاق عليه مخرجه\r\nو الشّك على أربع شعب : على التّماري و الهول و التّردّد و الاستسلام ، فمن جعل المراء ديدنا لم يصبح ليله و من هاله ما بين يديه نكص على عقبيه و من تردّد في الرّيب وطئته سنابك الشّياطين و من استسلم لهلكة الدّنيا و الآخرة هلك فيهما . »\r\nترجمه : كفر بر چهار ستون پايدار است : كنجكاوى دروغين ، جدل و نزاع [ درباره خدا 
  ] ، انحراف از حق و انكار آن ؛ پس آن‌كس كه به دنبال توهّم و كنجكاوى دروغين رود به حق نمىرسد و كسى كه به ستيزه‌جويى و نزاع پردازد از ديدن حق نابينا مىشود و هركس كه از راه حق منحرف گردد ، نيكويى را زشت و زشتى را نيكويى پنداشته و سرمست از گمراهىها خواهد گشت و آن‌كس كه دشمنى ورزد پيمودن راه حق بر او دشوار و كارش سخت و نجات او از مشكلات دشوار است .\r\nشك هم چهار بخش دارد : جدال در گفتار ، ترسيدن ، دودل بودن و تسليم حوادث روزگار شدن . پس آن‌كس كه جدال و نزاع را عادت خود قرار دهد از تاريكى شبهات بيرون نخواهد آمد و فردى كه از هر چيزى بترسد ، همواره در حال عقب نشينى است و كسى كه در ترديد و دودلى باشد ، زير پاى شيطان كوبيده خواهد شد و هركس كه تسليم حوادث گردد و به تباهى دنيا و آخرت گردن نهد هر دو جهان را از كف خواهد داد .\r\nشرح : در نزد مسلمانان ، كافران به گونه‌هاى زيرند :\r\n- برخى از آنان به كلى آفريدگار را انكار مىكنند ، يا به او ايمان دارند ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nولى روز قيامت را منكرند و يا هردو را مىپذيرند ، ولى پيامبرى حضرت محمد صلّى اللّه عليه و إله را قبول ندارند ؛\r\n- گروهى ديگر براى او شريك قرار داده و يا همسر و فرزندى را به وى نسبت مىدهند ؛\r\n- بعضى هم در مورد آفريده‌اى دچار افراط شده و او را با صفات آفريدگار وصف مىكنند و يا با اهل‌بيت پيامبر صلّى اللّه عليه و إله دشمنى مىورزند ؛\r\n- و دسته‌اى ديگر هم يكى از ضروريات دين را كه همه مسلمانان آن را پذيرفته‌اند انكار مىنمايند . براى نمونه وجوب نماز و روزه و يا حرمت قتل ، سرقت و چپاول را رد مىكنند .\r\nامام عليه السّلام در ابتداى اين بخش به چهار گروه ياد شده اشاره كرده ، مىفرمايد : كفر بر چهار پايه استوار است :\r\n1 - بررسى و كنجكاوى [ ناصواب 
  ] : مقصود آن است كه انسان در موانعى كه بر عالم غيب نهاده شده فرو رود و براى مثال از ذات خدا گفتگو كند . در شرح خطبه 91 در اين باره سخن گفته شد . امام عليه السّلام در اين خطبه مىفرمايد : « بدان كه راسخان در علم [ دين 
  ] كسانىاند كه اعتراف به آن‌چه از عالم غيب نمىدانند ، آنها را از فرو رفتن در موانعى كه بر عالم غيب زده شده ، بىنياز مىكند و اينان را به اعتراف نسبت به ناتوانى خويش در دستيابى به چيزهايى كه توان فهم آن را ندارند وا مىدارد . ازاين‌رو ، خداوند آنان را ستوده و ترك جست‌و\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nجو در آن‌چه كه خدا بر آنان واجب نساخته را راسخ و محكم بودن در علم ناميده است . » « 1 »\r\n2 - تنازع و بحث : مراد حضرت ، گفتگوى غيرعالمانه و بىهيچ رهنمود و كتاب روشنى است ؛ چنان‌كه خداوند مىفرمايد : « و از ميان مردم كسانى درباره خدا بدون هيچ دانش و بىهيچ رهنمود و كتاب روشنى به مجادله مىپردازند . » « 2 »\r\n3 - كج‌روى و انحراف از حق كه شامل انكار خدا ، دشمنى [ با اهل‌بيت 
  ] و افراط و غلو [ در حق آنان 
  ] مىشود .\r\n4 - انكار حق از روى عناد و سرسختى . منكر ضرورى دين نمونه‌اى از آن به شمار مىرود .\r\n( فمن تعمّق لم ينب إلي الحق ) هركس در ذات خدا كاوش و گفت‌وگو كند براى هميشه سرگردان خواهد ماند و هرگز به رشد و هدايت نخواهد رسيد ، زيرا محدود ، توان درك نامحدود را ندارد . ( و من كثر نزاعه بالجهل دام عماه عن الحق ) گفت‌وگو و مناقشه غيرعالمانه نتيجه‌اى جز سرگردانى و گمراهى به همراه ندارد . مجادله با وجود علم به حق و مخفى نمودن آن نيز چيزى جز درويى و دروغى به عمد نيست . ( و من زاغ ساءت عنده الحسنة و حسنت عنده السّيّئة ) هركس از راه هدايت منحرف گردد خوبى را بدى و بدى را خوبى\r\n\r\n\r\n","description":"","footnote":"\r\n( 1 ) . « و اعلم أنّ الرّاسخين في العلم هم الّذين أغناهم عن اقتحام السّدد المضروبة دون الغيوب الإقرار بجملة ما جهلوا تفسيره من الغيب المحجوب فمدح اللّه تعالي اعترافهم بالعجز عن تناول ما لم يحيطوا به علما و سمّي تركهم التّعمّق فيما لم يكلّفهم البحث عن كنهه رسوخا » .\r\n( 2 ) .  وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ  حج / 22 : 8 .\r\n","page_name":" 63 ","page_number":63},
  {"content":"\r\n\r\nمىبيند . ( و من شاقّ و عرت عليه طرقه و أعضل عليه أمره و ضاق عليه مخرجه ) هركس از حق سرپيچى كند بر مركب دشوارىها نشسته و در راه هلاكت قدم نهاده است . چنين كسى هرگز راه گريز و گشايش نخواهد يافت .\r\nشك نيز بر چهار قسم است :\r\n1 - مشاجره و گفت‌وگوى بدون ژرف‌نگرى ؛ در اين‌جا مقصود مغالطه و بازى با الفاظ زيبايى است كه ممكن را ناممكن و ناممكن را ممكن جلوه مىدهد .\r\n2 - ترس از افتادن در خطا ؛ انسان ترسو از خيال خود گريزان است و آن را دشمنى مىپندارد كه براى فريب او آمده است .\r\n3 - ترديد در اراده و نيت ؛ هركس گرفتار چنين حالتى شود هيچ كار خيرى انجام نخواهد داد .\r\n4 - تسليم شدن در برابر هر كه او را به سوى هلاكت و نابودى پيش مىبرد .\r\n\r\n32 - قال عليه السلام : « فاعل الخير خير منه و فاعل الشّرّ شرّ منه . »\r\nترجمه : نيكوكار خودش از كارش بهتر و بدكار خودش از كارش بدتر است .\r\nشرح : هركارى كه به مصلحت ديگران بوده و براى كسى ضرر نداشته باشد نيكو است و كارى كه فسادآور و بدون سود بوده و يا زيانش بيش از سود آن باشد ، شرّ به شمار مىآيد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nترديدى نيست كه فاعل علت فعل است و علت قوىتر و كامل‌تر از معلول خود است ، زيرا داراى ويژگىهايى درونى است كه در معلول ظاهر نمىشود . به تعبير ديگر ، علت ، چيزى فزون‌تر از معلول خود دارد . بعيد نيست مقصود امام عليه السّلام در اين‌جا تنها تشويق به انجام كارهاى نيك و رها كردن بدىها بوده و به تفاضل فعل و فاعل نظرى نداشته باشد . « 1 »\r\n\r\n33 - و قال عليه السلام : « كن سمحا و لا تكن مبذّرا و كن مقدّرا و لا تكن مقتّرا . »\r\nترجمه : بخشنده باش ولى زياده‌روى نكن ، و در زندگى حساب‌گر باش ، ولى سخت‌گير مباش .\r\nشرح : « المبذّر » كسى كه مال را نابجا مصرف كند ؛ « المقدّر » آن‌كه آينده را در نظر مىگيرد . ازاين‌رو كمتر از درآمد خرج كرده و بقيه را براى زمان نياز\r\n\r\n\r\n","description":"","footnote":"\r\n( 1 ) . ابن ابى الحديد مىنويسد : لفظ و معناى عبارت امام را به شعر درآورده و مىگويم :\r\n خير البضائع للإنسان مكرمة * تنمى و تزكو إذا بارت بضائعه\r\nفالخير خير و خير منه فاعله * و الشّرّ شرّ و شرّ منه صانعه \r\nبهترين دارايى براى انسان خصلتى است كه با وجود نابودى سرمايه‌ها ، باز هم به رشد و نمو ادامه دهد . نيكويى نيكو است و نيك‌تر از آن ، نيكوكار و بدى بد است و بدتر از آن ، بدكار . ممكن است پرسيده شود : چگونه نيكوكار از عمل خود بهتر و بدكار از كردار خويش پست‌تر است ؛ با اين‌كه ستايش و نكوهش هر يك ازاين‌دو به سبب كارهايشان است ؟ در پاسخ مىگوييم : نيكى و بدى ، وجودى زنده و توانمند نبوده ، و تنها دو فعل ، يا يك فعل و يك عدم ، و يا دو عدمند . از اين‌رو ، بدون فاعلى كه آنها را به وجود آورد ، سود و زيانى ندارند و همه چيز به آن ذات زنده بستگى دارد . به همين سبب ، همان زنده توانا برتر يا بدتر از كار خود است . شرح نهج البلاغه ، ج 18 ، ص 149 .\r\n","page_name":" 65 ","page_number":65},
  {"content":"\r\n\r\nپس‌انداز مىكند و دست‌كم خرجش را به اندازه درآمد خويش تنظيم مىكند ؛ « المقتّر » هركس كه بدون ضرورت برخود و خانواده‌اش سخت بگيرد ؛ « السّمح » آسان‌گير و انعطاف‌پذير كه نه سخت مىگيرد و نه بىجا مصرف مىكند ، كسى كه هرچيز را در جاى خود قرار مىدهد . براين اساس معناى آيه چنين مىشود : ميانه‌رو باش ؛ چنان‌كه آيه قرآن مىفرمايد : « دستت را به گردنت زنجير مكن و بسيار گشاده دست هم مباش كه در اين صورت ملامت شده و حسرت زده برجاى خواهى ماند . » « 1 »\r\n\r\n34 - و قال عليه السلام : « أشرف الغنى ترك المنى . »\r\nترجمه : برترين بىنيازى ترك آرزوها است .\r\nشرح : هر انسانى آرزو دارد همسرى شايسته و فرزندى صالح داشته باشد . همچنين مىخواهد عاقل ، سالم و بىنياز از ديگران باشد . چنين آرزويى را نمىتوان بد يا خوب دانست ، زيرا لازمه طبيعت انسانى و فطرت او است . از سوى ديگر كسى كه آمرزش و رحمت خدا ، خير ديگر انسان‌ها و نابودى ستم و ستمگران را آرزو مىكند از پاكان و نيكان است و ترديدى نيست كه پيامبر صلّى اللّه عليه و إله ، على عليه السّلام و مؤمنان صالح خواستار هدايت همه انسان‌ها بوده‌اند . با اين توضيح روشن شد در حكمت بالا ، امام عليه السّلام از آرزوى چيزهاى ناممكن سخن مىگويد كه به حماقت شبيه‌تر است .\r\nبه‌هرروى ، آرزو نه سودى به حال انسان دارد و نه زيانى را از او دفع\r\n\r\n\r\n","description":"","footnote":"\r\n( 1 ) .  وَ لا تَجْعَلْ يَدَكَ مَغْلُولَةً إِلى عُنُقِكَ وَ لا تَبْسُطْها كُلَّ الْبَسْطِ فَتَقْعُدَ مَلُوماً مَحْسُوراً  اسراء / 17 : 29 .\r\n","page_name":" 66 ","page_number":66},
  {"content":"\r\n\r\nمىكند . نيازها را مىفريبد و آن را تا مدتى به بىهوشى فرو مىبرد ، چنان كه متنبّى شاعر عرب گفته است : آرزو اگر به حق باشد بهترين است ، و گرنه جز اين نيست كه زمانى را به آسودگى با آن به سر برده‌ايم . « 1 »\r\n\r\n35 - و قال عليه السلام : « من أسرع إلى النّاس بما يكرهون قالوا فيه بما لا يعلمون . »\r\nترجمه : هركس در انجام كارى كه مردم خوش ندارند شتاب كند ، درباره او چيزى خواهند گفت كه از آن اطّلاعى ندارند .\r\nشرح : هركس به ديگران بد كند او را به حق و ناحق سرزنش مىكنند و با اين كار ، آنان را دشمن خود مىسازد و البته آغازگر ، ستمگرتر است . « 2 » از اين گذشته ، كسى كه ادعاى دروغين كند ، مردم بيش از آن‌چه استحقاق دارد بر او خشم خواهند گرفت .\r\n\r\n36 - و قال عليه السلام : « من أطال الأمل أساء العمل . »\r\nترجمه : كسىكه آرزويى دراز دارد ، كردارش ناپسند است .\r\nشرح : آرزو نيروى محرك براى زندگى و انگيزنده عمل است . ازاين\r\n\r\n\r\n","description":"","footnote":"\r\n( 1 ) . « مني إن تكن حقّا أحسن المني و إلّا فقد عشنا بها زمنا رغدا » ديوان متنّبى ، شرح عبد الرحمن البرقونى ، ج 4 ، ص 198 ، چاپ الاستقامة ، مصر ، 1357 هجرى .\r\n( 2 ) . امام سجاد عليه السّلام دو نفر را ديد كه به يكديگر ناسزا مىگويند . فرمود : « آن‌كس كه آغازگر بوده ستمكارتر است و تا زمانى كه ستمديده از حد فراتر نرود ، گناه هردو بر دوش ستمكار خواهد بود . » تحف العقول ، ص 412 .\r\n","page_name":" 67 ","page_number":67},
  {"content":"\r\n\r\nرو ، فروشنده به اميد سود ، فروشگاه خود را باز مىكند ، كشاورز در آرزوى دروى محصول كشت مىكند و همچنين دانش‌آموز تلاش مىكند تا موفق شود . به همين سبب امام عليه السّلام فرمودند : « آرزوى طولانى » و نه « آرزو » . شكى نيست كه آرزوى دراز مرگ را از ياد انسان مىبرد و حال آن‌كه رهسپار كوچ است . هركس مرگ را فراموش كند در برابر ارزش‌ها ايستاده و از روى نخوت و دشمنى نسبت به حقيقت و عدالت تكبر مىورزد . « 1 »\r\n\r\n[ 37 - و قال عليه السلام و قد لقيه عند مسيره إلى الشّام دهاقين . . . 
  ]\r\n37 - و قال عليه السلام و قد لقيه عند مسيره إلى الشّام دهاقين الأنبار فترجّلوا له و اشتدّوا بين يديه فقال : « ما هذا الّذي صنعتموه » فقالوا خلق منّا نعظّم به امراءنا ، فقال : « و اللّه ما ينتفع بهذا امراؤكم و إنّكم لتشقّون على أنفسكم في دنياكم و تشقون به في آخرتكم و ما أخسر المشقّة وراءها العقاب و أربح الدّعة معها الأمان من النّار . »\r\nترجمه : در وقت رفتن به شام ، كشاورزان شهر انبار با ديدن امام عليه السّلام به نشانه احترام از اسب‌ها پياده شده و پيشاپيش آن حضرت دويدند . فرمود :\r\nچرا چنين مىكنيد ؟ گفتند : حاكمان خود را اين‌گونه احترام مىكنيم . فرمود :\r\nبه خدا سوگند كه اميران شما از اين كار سودى نمىبرند و شما در دنيا خود را به زحمت افكنده و در آخرت نگون بخت خواهيد گرديد . چه زيانبار است رنجى كه كيفر در پى دارد و چه سودمند است آسايشى كه به همراهش ايمنى\r\n\r\n\r\n","description":"","footnote":"\r\n( 1 ) . محمد عبده مىگويد : مقصود از اين حكمت ، خوش خيالى نسبت به برآورده شدن آرزوها بدون تلاش و يا دراز پنداشتن عمر و به فردا انداختن كار نيك است . شرح نهج البلاغه ، ج 4 ، ص 10 .\r\n","page_name":" 68 ","page_number":68},
  {"content":"\r\n\r\nاز آتش باشد !\r\nشرح : شريف رضى مىگويد : امام عليه السّلام در مسير حركت براى صفين و جنگ با معاويه به شهرى از شهرهاى عراق به نام « انبار » رسيد . بزرگان كشاورزان با ديدن ايشان از اسب‌ها پايين آمده و پيشاپيش حضرت دويدند .\r\nامام عليه السّلام كار آنها را ناپسند شمرد و فرمود : كار شما به چه معناست ؟ گفتند :\r\nسنتى است كه با آن اميران خود را بزرگ مىداريم . حضرت فرمود : تقليد زشت از گذشتگان چه سودى به حال شما و اميرانتان دارد ؟ آيا جز اين است كه رنج و سختى دنيا و بدبختى و زيان آخرت را برايتان به همراه خواهد داشت ؟\r\n( و ما أخسر المشقّة وراءها العقاب ) زيان‌كارترين انسان‌ها كسى است كه در دنيا خود را به سختى افكنده و در آخرت نيز جز زيان چيزى نبيند . ( و أربح الدّعة معها الأمان من النّار ) نعمت بزرگ آن است كه در دنيا با آرامش و آسودگى زندگى كنى و در آخرت از عذاب جهنم و خشم خداى جبار در امان باشى . « 1 » خدايا ! ما بىاندازه مشتاق چنين نعمتى هستيم و تو تنها راه رسيدن به آنى ، اى يگانه بىهمتا !\r\n\r\n[ 38 - و قال عليه السلام لابنه الحسن : « يا بني احفظ عنّي أربعا و أربعا لا يضرّك ما علمت معهنّ : . . . 
  ]\r\n38 - و قال عليه السلام لابنه الحسن : « يا بني احفظ عنّي أربعا و أربعا لا يضرّك ما علمت معهنّ : إنّ أغنى الغنى العقل و أكبر الفقر\r\n\r\n\r\n","description":"","footnote":"\r\n( 1 ) . ابن ابى الحديد مىنويسد : مقصود آن است كه هرگونه فروتنى در برابر غير خدا معصيت شمرده مىشود . شرح نهج البلاغه ، ج 18 ، ص 156 . ماجراى اين حكمت به طور كامل در بحار الأنوار ، ج 75 ، ص 356 آمده است .\r\n","page_name":" 69 ","page_number":69},
  {"content":"\r\n\r\nالحمق و أوحش الوحشة العجب و أكرم الحسب حسن الخلق . يا بني إياك و مصادقة الأحمق فإنّه يريد أن ينفعك فيضرّك ، و إياك و مصادقة البخيل فإنّه يقعد عنك أحوج ما تكون إليه ، و إياك و مصادقة الفاجر فإنّه يبيعك بالتّافه ، و إياك و مصادقة الكذّاب فإنّه كالسّراب يقرّب عليك البعيد و يبعّد عليك القريب . »\r\nترجمه : به فرزندش امام حسن عليه السّلام فرمود : پسرم ! چهار چيز را با چهار چيز ديگر از من فراگير كه تا به آنها عمل مىكنى زيان نبينى : همانا ارزشمندترين بىنيازى عقل است ، بزرگ‌ترين فقر بىخردى است ، ترسناك‌ترين تنهايى خودپسندى و گرامىترين بزرگىها اخلاق نيكو است .\r\nپسرم ! از دوستى با احمق بپرهيز ، چرا كه مىخواهد به تو نيكى كند ، ولى زيان مىرساند ؛ از دوستى با بخيل دورى كن ، زيرا تو را از آن‌چه كه سخت بدان نيازمندى باز مىدارد ؛ و از دوستى با بدكار بپرهيز كه با اندك بهايى تو را مىفروشد ؛ با دروغگو رفاقت نكن ، زيرا همچون سراب ، دور را برايت نزديك و نزديك را دور مىنماياند .\r\nشرح : ممكن است پرسيده شود چرا حضرت فرمود : « چهار و چهار » و نفرمود : « هشت سفارش » ؟ برخى شارحان در پاسخ گفته‌اند : چهار مورد اول به ذات و درون انسان باز مىگردد ، ولى چهار مورد ديگر در ارتباط با رفتار اجتماعى انسان است . به باور ما ، برداشت بالا حدس و گمانى بيش نيست .\r\nبهتر آن است كه كلام حضرت را بر تأكيد و تأييد حمل كنيم . به هر روى ، در معنا تغييرى ايجاد نمىشود و سفارش‌هاى هشت‌گانه چنين است :\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n1 - عقل : در اين‌جا مقصود عقل انيشتين ، اديسون و ديگر عقول رياضى نيست . بلكه مراد عقلى است كه عاقبت كارها را مىسنجد ، صاحب خود را به فروتنى و نيكىها فراخوانده و از تباهىها و امور ويرانگر همچون دروغ ، ستم ، غرور و مانند آن باز مىدارد .\r\n2 - نادانى : ضد عقلى است كه به آن اشاره كرديم . نيازمندترين نيازمندان انسان احمق است . چنين كسى از هيچ پند و تجربه‌اى سود نمىبرد .\r\nبا بىتوجهى ، در كارها شتاب مىكند و زمانى از نتيجه كار آگاه مىشود كه فرصت گذشته است .\r\n3 - غرور و خودپسندى : جهالت و تكبر است . چنين انسانى بر قلب ديگران سنگينى مىكند و به همين سبب در ميان قوم خود همچون بيگانه است . امام عليه السّلام در نامه 31 مىنويسد : « انسان تنها كسى است كه دوستى ندارد . كسى كه از حق تجاوز كند ، زندگى بر او تنگ مىشود . هركس بر قدر و مرتبه خويش اكتفا كند حرمتش باقى و برايش پايدارتر است . » « 1 »\r\n4 - خوش رفتارى : اساس آن صبر ، مدارا ، سعه‌صدر و دورى از چيزهايى است كه براى اهل كرامت و جوانمردى شرم‌آور باشد .\r\n5 - دوستى با نادان : رفاقت اين‌گونه ، بىفايده و زيانبار است . انسان احمق با راستى و اخلاص خيرخواهى مىكند ؛ بى آن‌كه عقل و\r\n\r\n\r\n","description":"","footnote":"\r\n( 1 ) . « الغريب من لم يكن له حبيب من تعدّي الحقّ ضاق مذهبه و من اقتصر علي قدره كان أبقي له و أوثق سبب أخذت به سبب بينك و بين اللّه سبحانه » .\r\n","page_name":" 71 ","page_number":71},
  {"content":"\r\n\r\nدانشى داشته باشد .\r\n6 - دوستى با بخيل : چنين فردى نسبت به حقيقت و وفادارى بخيل است . از تو بهره مىگيرد ، ولى جز ناآگاهى و يأس بر تو نمىافزايد .\r\n7 - دوستى با گنهكار : او كسى را نمىشناسد ، جز در برابر سند قرارداد اقرار نمىكند و دين و وطن خود را با شيطان معامله مىكند . ازاين رو ، جاى تعجب نيست كه دوست خود را به كم‌ترين بهايى بفروشد .\r\n8 - دوست شدن با دروغگو : شخص دروغ‌پرداز سراسر ريا ، درويى فريب و اغفال است و ممكن را ناممكن و ناممكن را ممكن جلوه مىدهد .\r\n\r\n39 - و قال عليه السلام : « لا قربة بالنّوافل إذا أضرّت بالفرائض . »\r\nترجمه : كار مستحب اگر به واجب زيان برساند انسان را به خدا نزديك نمىكند .\r\nشرح : مستحب به كارى مىگويند كه انجام آن بهتر است ، ولى تركش عيبى ندارد . واجب هم عملى است كه انجامش لازم و رها كردنش حرام باشد . حال اگر انجام هردو باهم ممكن شود بهتر است چنين كنيم . بسى روشن است كه كلام امام عليه السّلام حالت اخير را شامل نمىگردد ، ولى اگر نمىتوان هردو را انجام داد و فرصت تنها براى يكى پيش آمده ، بايستى به واجب عمل نمود . براى نمونه هرگاه زمان تنها براى خواندن نماز واجب باقى است ، از مستحب صرفنظر مىكنيم . همچنين اگر مال انسان تنها براى پرداخت\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nقرض كافى است ، نمىتوان با آن صدقه داد . آن چه گفتيم قاعده و روش استنباط است و بيان فروع و نمونه‌ها بر عهده مجتهد است . اين مطلب در كتاب‌هاى فقهى به تفصيل بيان مىشود . « 1 »\r\n\r\n40 - و قال عليه السلام : « لسان العاقل وراء قلبه و قلب الأحمق وراء لسانه . »\r\nترجمه : زبان عاقل ، در پس قلب او است و قلب احمق در پشت زبان او .\r\nشرح : زبان ، ترجمان و بازتاب دل است . وظيفه مترجم شنيدن و فهم سخن گوينده و آن‌گاه نقل و بيان آن در يك جمله است . اگر آن را تغيير دهد خيانت كرده و اگر پيش از شنيدن و تدبر سخن بگويد فاقد شعور است ، زيرا تنها خدا از نهان‌ها آگاه است . انسان نادان بدون تدبر سخن مىگويد و پيامد\r\n\r\n\r\n","description":"","footnote":"\r\n( 1 ) . كلام امام عليه السّلام را به دوگونه مىتوان تفسير نمود : نخست آن‌كه بر حقيقت حمل نموده و بگوييم :\r\nچنان‌كه اماميه معتقد است ، كسى كه قضاى واجب بر عهده دارد ، نمىتواند به مستحب بپردازد ؛ چه در نماز و چه غير آن . همه فرقه‌هاى مسلمان بر اين باورند كه انجام حج مستحبى براى كسى كه حج واجب بر عهده دارد ، درست نيست و به جاى واجب شمرده مىشود . البته صدقه مستحب در هر صورت شايسته پاداش است ؛ گرچه مكلف هنوز زكات واجب را نپرداخته باشد .\r\nگونه ديگر اين‌كه آن را تعبيرى مجازى دانسته و چنين معنا كنيم : لازم است هميشه به كار مهم‌تر بپردازيم . براى نمونه ، خدمت به فرزند سلطان از اهميت بيشترى برخوردار است تا يكى از كارگران او . ازاين‌رو به تأخير انداختن مهم‌تر به بهانه پرداختن به مهم ، عذرى ناپذيرفتنى و مانع نزديكى به سلطان است . از آن‌جا كه امير مؤمنان عليه السّلام به امور شرعى و دينى بيش از هرچيز اهميت مىدهد ، شايسته است كلام ايشان را در اين‌جا به همان معناى حقيقى تفسير كنيم . نك :\r\nشرح نهج البلاغه ، ابن ابى الحديد ، ج 18 ، ص 158 .\r\n","page_name":" 73 ","page_number":73},
  {"content":"\r\n\r\nگفتار خود را در نظر نمىگيرد . به عكس ، انسان عاقل زبان خويش را نگاه داشته و پيش از انديشه و آگاهى از عاقبت و سودمندى آن چيزى نمىگويد .\r\nنمونه اين بيان در خطبه 176 گذشت ؛ با اين تفاوت كه امام عليه السّلام ، در آن‌جا از واژگان مؤمن و منافق استفاده كردند : « همانا زبان مؤمن در پس قلب او و قلب منافق پشت زبان او است ، زيرا مؤمن هرگاه بخواهد سخنى بگويد نخست مىانديشد و سپس نيك را اظهار مىدارد و ناپسند را پنهان مىكند .\r\nولى منافق آن‌چه بر زبانش آمد مىگويد و نمىداند چه به سود او و چه به زيان او است . » « 1 » سخن بالا به اين حقيقت اشاره مىكند كه ايمان تنها با عقل استوار مىگردد . در روايتى از پيامبر اسلام صلّى اللّه عليه و إله آمده است : « سرمايه من معرفت ، ريشه دينم عقل ، اساسم محبت ، مركبم اشتياق ، دوستم ترس ، سلاحم دانش ، همراهم شكيبايى ، توشه‌ام ( لباسم ) توكل ، گنجينه‌ام قناعت ، منزلگاهم راستى ، پناهگاهم يقين و افتخارم فقر است و با فقر بر ديگر پيامبران مىبالم . » « 2 »\r\nشريف رضى مىگويد : سخن امام عليه السّلام از مفاهيم بزرگ و شگفت‌انگيز است . مقصود حضرت آن است كه انسان عاقل تنها پس از مشورت با انديشه\r\n\r\n\r\n","description":"","footnote":"\r\n( 1 ) . « و إنّ لسان المؤمن من وراء قلبه و إنّ قلب المنافق من وراء لسانه لأنّ المؤمن إذا أراد أن يتكلّم بكلام تدبّره في نفسه فإن كان خيرا أبداه و إن كان شرّا و اراه و إنّ المنافق يتكلّم بما أتي علي لسانه لا يدري ما ذا له و ما ذا عليه » .\r\n( 2 ) . « المعرفة رأس مالي و العقل أصل ديني و الحبّ أساسي و الشّوق مركبي و الخوف رفيقي و العلم سلاحي و الحلم صاحبي و التّوكل زادي ( ردائي ) و القناعة كنزي و الصّدق منزلي و اليقين مأواي و الفقر فخري و به أفتخر علي سائر الأنبياء و المرسلين » المحجّة البيضاء ، ج 8 ، ص 101 ؛ مستدرك الوسائل ، ج 11 ، ص 173 ، ح 12672 .\r\n","page_name":" 74 ","page_number":74},
  {"content":"\r\n\r\nو گفت‌وگو با فكر ، زبان مىگشايد ، ولى بريده‌هاى زبان و لغزش‌هاى كلام احمق ، از فكر و انديشه‌اش پيشى مىگيرند . به بيان ديگر ، زبان عاقل پيرو قلب او و قلب نادان به دنبال زبان او است . همين معنا با لفظ ديگرى نيز آمده : « دل احمق در زبان او و زبان عاقل در دل او است . »\r\n\r\n[ 41 - و قال عليه السلام لبعض أصحابه في علّة اعتلّها : . . . 
  ]\r\n41 - و قال عليه السلام لبعض أصحابه في علّة اعتلّها : « جعل اللّه ما كان من شكواك حطّا لسيئاتك فإنّ المرض لا أجر فيه و لكنّه يحطّ السّيئات و يحتّها حتّ الأوراق و إنّما الأجر في القول باللّسان و العمل بالأيدي و الأقدام و إنّ اللّه سبحانه يدخل بصدق النّية و السّريرة الصّالحة من يشاء من عباده الجنّة . »\r\nترجمه : امام عليه السّلام به يكى از يارانش كه بيمار بود ، فرمود : خدا آن ( بيمارى ) را كه از آن گلايه دارى ، موجب كاستن از گناهانت قرار داد . در بيمارى پاداشى نيست ، ولى گناهان را از بين مىبرد و آنها را همچون برگ پاييزى مىريزد . همانا پاداش ، تنها در گفتار به زبان ، كردار با دست‌ها و قدم‌هاست و خداى سبحان هريك از بندگانش را كه بخواهد به سبب نيت راست و درون پاكش وارد بهشت مىكند .\r\nشرح : مقصود از « شكوى » در اين‌جا بيمارى است . يكى از ياران امام عليه السّلام بيمار بود . حضرت به وى فرمود : « خداوند بيمارىات را سبب كاستن از گناهانت قرار داد . » انسان تنها در برابر نيكىهايى كه از روى اختيار انجام مىدهد شايسته پاداش مىگردد و نه آن‌چه كه بىاختيار برايش رخ مىدهد . از اين‌رو ، بيمارى دقيقا شبيه بلندى و كوتاهى قد است . آرى ، اگر بيمارى با\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nخشنودى به قضا و حكم خداوند همراه شود ، سبب كاهش سنگينى گناه و يا از بين رفتن كيفر و پيامد آن خواهد گرديد ، زيرا بيمارى ، خود نوعى عذاب است . افزون بر اين ، ممكن است خداوند از روى فضل و كرم خويش به بيماران ، آنان‌كه از آزار ديگران خوددارى مىكنند و هركه نيتى پاك و هدفى نيكو دارد ثواب عطا نمايد . ازاين‌رو امام عليه السّلام در ادامه مىفرمايد : « و خداى سبحان هريك از بندگان را كه بخواهد به سبب نيت راست و درون پاكش [ و فضل و كرم خود 
  ] وارد بهشت مىكند » ، زيرا او اهل بخشايش ، آمرزش ، بخشش و مهربانى است . شريف رضى مىگويد : امام عليه السّلام به درستى فرموده‌اند كه بيمارى پاداشى ندارد ، زيرا از يك سو ، پاداش و ثواب در برابر كارهاى بندگان داده مىشود و از سوى ديگر ، به ازاى امراض و دردهايى كه از سوى خدا به بندگان مىرسد ، آنان تنها شايسته دريافت عوض و جايگزين مىشوند و چنان‌كه پيداست پاداش و عوض با يكديگر متفاوت بوده و امام عليه السّلام با دانش نافذ و ديد صائب خود بدان اشاره كرده‌اند .\r\n\r\n[ 42 - و قال عليه السلام في ذكر خبّاب ابن الأرتّ : . . . 
  ]\r\n42 - و قال عليه السلام في ذكر خبّاب ابن الأرتّ : « يرحم اللّه خبّاب ابن الأرتّ فلقد أسلم راغبا و هاجر طائعا و قنع بالكفاف و رضي عن اللّه و عاش مجاهدا . »\r\nترجمه : به ياد يكى از ياران ، به نام « خبّاب بن أرت » فرمود : خدا خبّاب بن أرت را رحمت كند ؛ با رغبت مسلمان شد ، از روى فرمانبردارى هجرت كرد ، به آن‌چه او را كافى بود قناعت نمود ، از خدا راضى بود و مجاهدانه زيست .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nشرح : ابن عبد البرّ در « الاستيعاب » چنين آورده است : در نسب خبّاب اختلاف نظر وجود دارد . ديدگاه درست آن است كه او تميمى بوده و با خزاعه پيمان ولاء و دوستى داشت . در زمان جاهليت به اسارت خزاعه درآمد . زنى او را از خزاعه خريد و آزاد نمود . آهنگرى مىكرد و شمشير مىساخت ، اهل فضيلت و از اولين اسلام آورندگان بود ، در راه خدا بسيار شكنجه ديد و شكيبايى ورزيد . از نخستين مهاجران بود و به همراه رسول خدا صلّى اللّه عليه و إله در جنگ بدر و ديگر نبردها شركت نمود . « 1 » ابن حجر در « الإصابة » مىگويد : گزارش شده است كه ششمين فردى بود كه مسلمان شد ، به كوفه آمد و در سال 37 هجرى در همان‌جا درگذشت . « 2 » ابن ابى الحديد نيز گفته است : امير مؤمنان على عليه السّلام بر او نماز خواند و او را در پشت شهر كوفه دفن نمود . به همراه امام عليه السّلام در صفين و نهروان شركت داشت . خوارج فرزندش عبد اللّه را به شهادت رساندند . امام عليه السّلام به واسطه وى بر آنان اعتراض نموده و خون او را طلبيد . « 3 »\r\nامام عليه السّلام با بيان ويژگىهاى زير ، خبّاب بن أرت را مىستايد :\r\n2 - ( أسلم راغبا ) با اشتياق و از روى آگاهى ، يقين ، راستى و اخلاص اسلام آورد . در اين راه از گستاخان قريش آزار فراوان ديد . از جمله اين كه بر پشتش آتشى افروختند تا از دين خود دست بردارد ، ولى با\r\n\r\n\r\n","description":"","footnote":"\r\n( 1 ) . الاستيعاب ، ج 1 ، ص 438 ؛ نيز نك : الطبقات الكبرى ، ج 3 ، ص 164 ؛ حلية الاولياء ، ج 1 ، ص 359 .\r\n( 2 ) . الإصابة ، ج 2 ، ص 101 ، رقم 2206 .\r\n( 3 ) . شرح نهج البلاغه ، ابن ابى الحديد ، ج 18 ، ص 171 .\r\n","page_name":" 77 ","page_number":77},
  {"content":"\r\n\r\nاستوارى صبورى ورزيد ، « 1 » و روشن است كه جهادى بزرگ‌تر از صبر در برابر آزار و شكنجه و در راه حقيقت و يارى آن نيست .\r\nروزى در حالى كه رسول خدا صلّى اللّه عليه و إله در سايه كعبه رداى خود را بالش قرار داده و بر آن تكيه زده بود ، خبّاب به نزد ايشان آمد . حضرت فرمود : آيا از خدا براى ما يارى نمىخواهى ؟ آيا براى ما دعا نمىكنى ؟ آن‌گاه فرمود : پيش از شما چنين بود كه كسى را گرفته ، برايش در زمين گودالى حفر مىكردند . آن‌گاه اره‌اى بر سرش نهاده ، او را به دو نيم نموده و با آهن دندانه دار بر گوشت و استخوان او مىكشيدند . با اين حال از دينش دست برنمىداشت . به خدا قسم اين امر ( رسالت ) به گونه‌اى كامل خواهد شد كه سوارى از شهر خود تا حضرموت حركت مىكند و تنها از خدا مىترسد و نگرانىاش تنها براى جان گوسفندانش از دست گرگان است ، ولى شما شتاب مىكنيد . « 2 »\r\n2 - ( هاجر مطيعا ) مطيعانه هجرت نمود . اسلام در مكه رشد كرد . در اين حال ، مشركان و سركشان بر ضد اسلام همداستان شده و بدترين شكنجه‌ها را بر مسلمانان وارد كردند . اينان نيز جز صبر و استقامت توان ديگرى نداشتند . پس از 13 سال تحمل مصيبت ، پيامبر صلّى اللّه عليه و إله به همراه گروهى از ياران خويش با هجرت به مدينه ، نيرويى بازدارنده\r\n\r\n\r\n","description":"","footnote":"\r\n( 1 ) . مروج الذهب ، ج 3 ، ص 151 ؛ الغارات ، ج 2 ، ص 839 ؛ سنن ترمذى ، ج 4 ، ص 379 .\r\n( 2 ) . صحيح بخارى ، ج 4 ، ص 180 ؛ مسند احمد ، ج 5 ، ص 11 ؛ فتح البارى ، ج 12 ، ص 282 .\r\n","page_name":" 78 ","page_number":78},
  {"content":"\r\n\r\nدر برابر اهل گمراهى و حلقه‌اى جديد از مبارزه ، جانفشانى و فداكارى را بنيان نهادند . در اين راستا ، آنان اردوگاهى براى دفاع از دين ، حمايت از مستضعفان و تنبيه ستمكاران تشكيل دادند . خبّاب نيز از اين گروه بود . آيه 218 سوره بقره به خوبى بر آنان منطبق است : « آنان كه ايمان آورده و كسانى كه هجرت كرده و در راه خدا جهاد نموده‌اند ، به رحمت خدا اميدوارند . » « 1 »\r\n3 - ( و قنع بالكفاف ) به اندازه نياز و كفايت ، قناعت مىنمود . سخن امام عليه السّلام درباره خبّاب ، از بزرگ‌ترين فضيلت‌ها است . او با اين‌كار و قرار دادن خود در رديف فقيران ، خدمتى بزرگ به همه بشريت و به ويژه نيازمندان نمود . در واقع اگر كسى بيش از نياز خود بردارد ، ديگران را از غذاى ضروريشان محروم ساخته است . گفتار امام عليه السّلام در حكمت 328 با اين بيان هماهنگ است : « هيچ فقيرى گرسنه نمىماند ، مگر به سبب آن‌كه توانگرى از حق او برگرفته است و البته خداوند متعال در اين باره از او حسابرسى مىكند . » « 2 »\r\n4 - ( و رضي عن اللّه ) از پاداش خداوند خشنود بود .\r\n5 - ( و عاش مجاهدا ) در دفاع از دين ، حفظ جان مستضعفان و تضمين آزادگى و كرامت آنان مىجنگيد .\r\n\r\n\r\n","description":"","footnote":"\r\n( 1 ) .  إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ  بقره / 2 : 218 .\r\n( 2 ) . « إنّ اللّه سبحانه فرض في أموال الأغنياء أقوات الفقراء فما جاع فقير إلّا بما متّع به غنيّ و اللّه تعالي سائلهم عن ذلك » .\r\n","page_name":" 79 ","page_number":79},
  {"content":"\r\n\r\n\r\n43 - و قال عليه السلام : « طوبى لمن ذكر المعاد و عمل للحساب و قنع بالكفاف و رضي عن اللّه . »\r\nترجمه : خوشا به حال كسى كه به ياد معاد بوده و براى حسابرسى قيامت كار كند ، با قناعت زندگى نموده و از [ پاداش 
  ] خدا راضى باشد .\r\nشرح : مراد از « ياد معاد » در اين‌جا ايمان به رستاخيز است . هركس به روز قيامت ايمان نياورد ، ايمان به خدا نيز برايش سودى نخواهد بخشيد ، زيرا ايمان حقيقى به خدا ، ايمان به همه صفات كمال و جلال او را به همراه خواهد داشت كه علم و قدرت بر زنده كردن استخوان پوسيده مردگان از آن جمله است . كسى هم كه آن را انكار نمايد خواسته يا ناخواسته به خداوند كافر شده است . در اين صورت ، ادعاى ايمان به خدا پندار و سرابى بيش نيست ، زيرا او به خدايى ناتوان معتقد شده و روشن است كه چنين موجودى در واقع خدا نيست . امام صادق عليه السّلام فرموده است : « چه بسا مىپندارى كه خدا را مىخوانى ؛ در حالى كه جز او را خوانده‌اى . » « 1 » ( و عمل للحساب ) افزون بر آن‌چه گفتيم ، ايمان به خدا و روز جزا در صورتى سودمند خواهد بود كه با عملى شايسته دريافت پاداش همراه شود ، چنان كه آيه قرآن مىفرمايد :\r\n« روزى كه هركس هرآن‌چه از نيك‌وبد كرده را حاضر مىيابد . » « 2 » و امام صادق عليه السّلام فرموده است : « ايمان جز عمل و كردار نيست و گفتار نيز بخشى از\r\n\r\n\r\n","description":"","footnote":"\r\n( 1 ) . « ربّما توهّمت تدعو اللّه و أنت تدعو سواه » مصباح الشريعة ، ص 143 ؛ بحار الأنوار ، ج 69 ، ص 319 .\r\n( 2 ) .  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ  آل عمران / 3 : 30 .\r\n","page_name":" 80 ","page_number":80},
  {"content":"\r\n\r\nكردار است . » « 1 »\r\n( و قنع بالكفاف و رضي عن اللّه ) با قناعت زندگى كند و از خدا خشنود باشد . نمونه كامل آن خبّاب است كه در حكمت 42 درباره‌اش گفت‌وگو كرديم .\r\n\r\n[ 44 - و قال عليه السلام : « لو ضربت خيشوم المؤمن بسيفي هذا . . . 
  ]\r\n44 - و قال عليه السلام : « لو ضربت خيشوم المؤمن بسيفي هذا على أن يبغضني ما أبغضني و لو صببت الدّنيا بجمّاتها على المنافق على أن يحبّني ما أحبّني و ذلك أنّه قضي فانقضى على لسان النّبي الامّي صلّى اللّه عليه و آله أنّه قال : يا علي لا يبغضك مؤمن و لا يحبّك منافق . »\r\nترجمه : اگر با شمشيرم بر بينى مؤمن بزنم كه دشمنم شود ، با من دشمنى نخواهد كرد و اگر تمام دنيا را به منافق ببخشم تا مرا دوست بدارد ، دوست من نخواهد شد و اين بدان جهت است كه قضاى الاهى جارى شد و بر زبان پيامبر امّى صلّى اللّه عليه و إله گذشت كه فرمود : « اى على ! مؤمن با تو دشمنى نخواهد كرد و منافق تو را دوست نخواهد داشت . »\r\nشرح : ابن ابى الحديد مىگويد : « خيشوم » به انتهاى بينى گفته مىشود و « الجمّات » جمع « جمّة » مكانى است كه در آن آب جمع مىشود و در اين‌جا به شكل استعاره به كار رفته است . مقصود امام عليه السّلام در اين سخن ، يادآورى مردم\r\n\r\n\r\n","description":"","footnote":"\r\n( 1 ) . « الإيمان عمل كلّه و القول بعض ذلك العمل » كافى ، ج 2 ، ص 34 ، ح 1 و 7 ؛ دعائم الإسلام ، ج 1 ، ص 4 ؛ وسائل الشيعه ، ج 11 ، ص 124 ، ح 1 .\r\n","page_name":" 81 ","page_number":81},
  {"content":"\r\n\r\nبه حديث رسول خدا است كه فرمود : اى على ! هيچ مؤمنى با تو دشمنى نخواهد كرد و هيچ منافقى تو را دوست نخواهد داشت . فرمايش حضرت سخن حقى است و ايمان با كينه على عليه السّلام جمع نمىشود ، زيرا از يك سو دشمنى با او گناه كبيره است و از سوى ديگر به باور ما مرتكب كبيره مؤمن نيست . از جهت ديگر ، منافق ظاهرى مسلمان و باطنى كفرآلود دارد . چنين كسى نمىتواند دوستدار على عليه السّلام باشد و مقصود روايت پيامبر نيز محبت دينى است . » « 1 »\r\nحديث ياد شده ، به شكل متواتر و يقين‌آور از رسول خدا صلّى اللّه عليه و إله نقل شده است . كتاب‌هاى گوناگون با ده‌ها طريق و سند آن را گزارش كرده‌اند . براى نمونه صاحب كتاب « الفضائل الخمسة من الصحاح السّتة » در ج 2 ، ص 207 به بعد از 16 كتاب اهل سنت در اين زمينه نام مىبرد ، از جمله : صحيح مسلم ، چاپ بولاق ، سال 1290 هجرى ؛ صحيح ترمذى ، 2 / 301 ، چاپ بولاق ، سال 1292 هجرى ؛ صحيح نسائى ، 2 / 271 ، چاپ مصر ، سال 1312 هجرى ؛ مسند احمد 1 / 84 ، چاپ مصر ، سال 1313 هجرى ؛ مستدرك الصحيحين ، 3 / 129 ، چاپ حيدرآباد ، سال 1324 هجرى ؛ الاستيعاب ، 2 / 464 ، چاپ حيدرآباد ، سال 1336 هجرى . « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ج 18 ، ص 173 .\r\n( 2 ) . نيز نك : الإصابة ، ج 4 ، ص 569 ؛ السنن الكبرى ، ج 5 ، ص 137 ، ح 8487 ؛ فتح البارى ، ج 1 ، ص 63 ؛ لسان الميزان ، ج 2 ، ص 446 ، ح 1827 ؛ فضائل الصحابة ، ابن حنبل ، ج 2 ، ص 563 ، ح 948 و 1102 ؛ و . . . .\r\n","page_name":" 82 ","page_number":82},
  {"content":"\r\n\r\n\r\n45 - و قال عليه السلام : « سيئة تسوءك خير عند اللّه من حسنة تعجبك . »\r\nترجمه : كار زشتى كه تو را برنجاند و پشيمانت كند ، نزد خداوند از عمل نيكى كه تو را دچار خودبينى نمايد ، بهتر است .\r\nشرح : هريك از ما دچار خطا و اشتباه مىشويم و تنها معصومان هستند كه از اشتباه در امانند . چيزى كه هست برخى افراد پس از روشن شدن خطا باز بر آن پاى فشرده و از انتقاد گريزانند . بىترديد اين‌كار از نادانى آنان است . امام عليه السّلام در جايى ديگر مىفرمايد : « تندخويى نوعى ديوانگى است ، زيرا صاحبش پشيمان مىشود ، و آن‌گاه كه پشيمان نگردد جنونش هميشگى است . » « 1 » و نيز فرموده است : « سخت‌ترين گناهان آن است كه صاحبش آن را كوچك بشمارد . » « 2 » انسان با انصاف و عاقل ، حقيقت را با شهامت مىپذيرد و ضمن اعتراف به اشتباه ، با خود و ديگران صادقانه رفتار مىكند و اين‌چنين بدىهايش به نيكى بدل مىشود . خداوند سبحان درباره توبه‌كنندگان مىفرمايد : « خدا بدىهايشان را به نيكى تبديل مىنمايد . » « 3 » رسول خدا صلّى اللّه عليه و إله فرموده است : « هركه خود را گنهكار ببيند نيكوكار است . » « 4 » عكس اين مطلب نيز درست است و مىتوان گفت : هركه خود را نيكوكار ببيند گنهكار است .\r\nچنين كسى در واقع خوبىهاى خود را با غرور و تكبر به نابودى مىكشاند .\r\n\r\n\r\n","description":"","footnote":"\r\n( 1 ) . « الحدّة ضرب من الجنون لأنّ صاحبها يندم فإن لم يندم فجنونه مستحكم » حكمت 254 .\r\n( 2 ) . « أشدّ الذّنوب ما استهان به صاحبه » حكمت 347 .\r\n( 3 ) .  فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ  فرقان / 25 : 70 .\r\n( 4 ) . « من رأي أنّه مسيء فهو محسن » نك : شرح نهج البلاغه ، ابن ابى الحديد ، ج 20 ، ص 317 .\r\n","page_name":" 83 ","page_number":83},
  {"content":"\r\n\r\nچه‌بسا سخنى كه ايمان را فاسد و از اساس سرنگون نمايد .\r\n\r\n46 - و قال عليه السلام : « قدر الرّجل على قدر همّته و صدقه على قدر مروءته و شجاعته على قدر أنفته و عفّته على قدر غيرته . »\r\nترجمه : ارزش انسان به اندازه همّت او ، راستگويى او به ميزان جوانمردىاش ، شجاعت او به قدر دورى از ترس و رسوايى و پاكدامنىاش به اندازه غيرت او است .\r\nشرح : چه بسا واژگانى كه نسنجيده و بدون تعريف به كار مىروند و در نتيجه سبب اشتباه و بدفهمى در بين مردم مىشوند . اين مسأله به ويژه در عالم اخلاق و ارزش‌ها بيشتر نمود مىيابد . امام عليه السّلام در اين‌جا مقياسى درست به دست مىدهد كه ارزش انسان ، راستى ، شجاعت و عفت او را مشخص مىكند :\r\n2 - ( قدر الرّجل علي قدر همّته ) بهاى آدمى به اندازه همت او و اعتماد به توانايىهايى است كه با آن روند طبيعت و زندگى را دگرگون مىسازد . ايمان به اين‌كه با دانش و كار مىتوان به چيزهاى بزرگ‌تر و باشكوه‌ترى دست يافت ، نشان از ارزش والاى افراد دارد . هركس به اين حقيقت ايمان داشته و بر اساس آن عمل كند ، شايسته بهترين احترام و بزرگداشت است . گويا امام عليه السّلام با اين سخن به خود اشاره دارد ، چرا كه نمونه برتر بلند همتى به شمار مىرود . تنها ده ساله بود كه به رسول خدا عرض كرد : « من ، اى رسول خدا » ؛ روزى كه پيامبر سران قريش را به مهمانى فراخواند و به آنها گفت : كدام يك از شما مرا در كار رسالتم يارى مىدهد تا برادر ، وصى و جانشينم باشد ، على\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nپاسخ داد : « من » . او از سران و بزرگانى كه صاحب جاه و مال بودند نهراسيد .\r\nاستهزا و مسخره آنان را كوچك شمرد ؛ درحالىكه در آن زمان چيزى جز همت بلند و استعدادهاى خدايى نداشت . عقّاد در كتاب « عبقرية الإمام » مىنويسد : « امام عليه السّلام در سن كودكى و پيش از آن‌كه مردى شده باشد ، مىدانست كه او شخصيت مهم و تأثيرگذارى در اين جهان است ؛ نيرويى كه پناه‌خواهان به آن پناه مىبرند . دليل اين مطلب آن است كه بزرگان قريش گرد پيامبر جمع شده و او را از كارش برحذر داشته و انكارش مىكردند . پيامبر نيز به اطراف مىنگريست و ياورى مىجست . در اين بين تنها على ده ساله بود كه بىپروا از بزرگان و سرشناسان به او لبيك گفت . . . . على در پنجاه يا شصت سالگى نيز بسان ده سالگى بلند همت بود . » « 1 »\r\nاز ابى هريره روايت شده است : به هنگام نزول آيه « خويشاوندان نزديكت را انذار كن » « 2 » رسول خدا قريش را فراخواند . همين كه گرد آمدند ، آنان را يك‌به‌يك خطاب كرده و فرمود : اى بنى كعب بن لؤى ، خود را از آتش نجات دهيد ، اى بنى عبد مناف ، خودتان را از آتش برهانيد ، اى بنى عبد المطّلب ، خود را از آتش برهانيد ، اى فاطمه ! خودت را از آتش نجات بده . به راستى كه من بر شما ولايتى ندارم ، جز آن كه بين ما پيوند خويشاوندى برقرار است . « 3 »\r\n\r\n\r\n","description":"","footnote":"\r\n( 1 ) . عبقرية الإمام ، ص 85 .\r\n( 2 ) .  وَ أَنْذِرْ عَشِيرَتَكَ الْأَقْرَبِينَ  شعرا / 26 : 214 .\r\n( 3 ) . صحيح بخارى ، ج 8 ، ص 7 ؛ صحيح مسلم ، ج 1 ، ص 133 ؛ الدّر المنثور ، ج 5 ، ص 96 .\r\n","page_name":" 85 ","page_number":85},
  {"content":"\r\n\r\n2 - ( و صدقه علي قدر مروءته ) معناى « مروّت » از دو بخش ايجابى و سلبى تشكيل شده است . از يك سو ، انجام كارهايى كه مدح و ستايش ديگران را بر مىانگيزد و از سوى ديگر ، ترك آن‌چه سبب سرزنش و ملامت مىشود ، عناصر مفهوم مروت به شمار مىروند . « صدق » در اين‌جا تنها به معناى مطابقت كلام با واقعيت خارجى بنا به اعتقاد متكلم نيست . آن‌چه در اين‌جا مورد نظر است ، شامل رفتار نيك و غير آميخته به عيب و كاستى مىشود . از اين‌رو ، واژه صدق مترادف با مروت و يا لازمه آن است . به همين دليل وجود هريك از اين دو ، نشانه‌اى بر وجود ديگرى است .\r\n3 - ( و شجاعته علي قدر أنفته ) « شجاعت » ، پايدارى در جنگ ، تحمل مسؤوليت‌ها ، رويارويى با سختىها با قلبى استوار و نيز اعتراف به لغزش‌ها را دربر مىگيرد . « الأنفة » به معناى دورى از ترس و ننگ است . بنابراين شجاعت لازمه آن به حساب آمده و هريك بر ديگرى دلالت مىكند .\r\n4 - ( و عفّته علي قدر غيرته ) « عفت » در معناى عام آن شامل پاكى دست ، زبان ، شكم و شرمگاه مىشود ، ولى در اين‌جا به قرينه غيرت ، تنها به معناى اخير آن است . در زبان عربى عبارت « غار الرّجل على امرأته » از ريشه غيرت ، به اين معنا است : مرد از اين‌كه ديگرى با او در همسرش شريك باشد ننگ داشت . چنين كسى خود نيز از تجاوز به ناموس ديگرى دورى مىكند . به همين سبب گفته‌اند : « انسان غيرتمند هيچ‌گاه زنا نمىكند . » « 1 » مفهوم اين عبارت آن است كه زناكار نه پاكدامن است و نه غيرتمند . در گزارش‌هاى\r\n\r\n\r\n","description":"","footnote":"\r\n( 1 ) . « ما زني غيور قطّ » حكمت 305 .\r\n","page_name":" 86 ","page_number":86},
  {"content":"\r\n\r\nتاريخى آمده است كه گروهى از مردم عصر جاهليت به همين سبب از زنا دورى مىنمودند .\r\n\r\n47 - و قال عليه السلام : « الظّفر بالحزم و الحزم بإجالة الرّاي و الرّاي بتحصين الأسرار . »\r\nترجمه : پيروزى در دورانديشى است و دور انديشى در بررسى علمى و آن نيز به رازدارى است .\r\nشرح : امام عليه السّلام با بيان بالا ، به اين حقيقت اشاره مىكند كه شرط اساسى پيروزى و موفقيت ، برنامه‌ريزى است و هركار بدون طرح و برنامه ، بيهوده و چه بسا زيان محض است . حقيقت ياد شده ، مشخصه مشترك عصر جديد در جوامع سوسياليستى و سرمايه‌دارى است . آنها براى همه شئون زندگى از جمله توليد ، خدمات ، ارتباطات و حتى بچه‌هاى درون شكم مادران برنامه مىريزند . بالاتر از همه ، تبليغات سياسى دروغين خود را هم با طرح و بررسى انجام مىدهند . نكته ديگر اين‌كه ، شرط اساسى در برنامه‌ريزى ، دورانديشى است . امام عليه السّلام دورانديشى را به بررسى علمى و پنهان نگاه داشتن آن تا زمان موفقيت كامل تفسير كرده‌اند . درواقع ، انتشار اسرار كار پيش از آگاهى از نتيجه ، نشانه نادانى و پيشگويى قبل از زمان موعد است . البته پس از بررسى كامل و نتيجه‌بخش بودن تجربه ، لازم است به اطلاع همگان برسد تا دور و نزديك از آن بهره‌مند شوند . ازاين‌رو ، نمىتوان همانند استثمارگران و استعماركنندگان آن را با احتكار و به قصد سود بيشتر از ديگران پنهان نمود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\n48 - و قال عليه السلام : « احذروا صولة الكريم إذا جاع و اللّئيم إذا شبع . »\r\nترجمه : از يورش بزرگوار به هنگام گرسنگى ، و از تهاجم انسان پست به هنگام سيرى ، بپرهيزيد .\r\nشرح : بزرگى انسان كريم در فروتنى نسبت به نيازمندان به هنگام بىنيازى و خوددارى از توانگران به وقت نيازمندى و نيز در تحمل سخنان دردآور بيچارگان و گذشت به گاه توانمندى جلوه‌گر مىشود . افزون بر اين ، با خدشه‌دار شدن كرامتش از سوى ديگران ، برافروخته مىگردد ، زيرا كه آن را دردناك‌ترين زخم براى دل خود مىداند . در ديگر سوى ، انسان‌هاى فرومايه به هنگام بىنيازى سركش و گستاخ شده و چه بسا خود را بالاتر از آن مىبينند كه جواب سلام فقيران را بدهند ، ولى در زمان فقر ، خوار و ضعيف مىگردند . دراين‌حال گفته‌ها و رفتار ديگران درباره آنها ، برايشان اهميتى ندارد ؛ « 1 » چنان‌كه شاعر مىگويد : « هركس خوار گردد ، تحمل ذلت برايش آسان مىشود ، چرا كه زخم بر بدن مرده دردى ندارد . » « 2 »\r\n\r\n\r\n","description":"","footnote":"\r\n( 1 ) . ابن ابى الحديد مىگويد : مقصود از سيرى و گرسنگى ، معناى متعارف آن نيست ، بلكه مراد آن است كه از يورش كريم به هنگامى كه حقش پايمال شده و تحقير گردد و نيز از حمله فرومايه در زمان احترام شدن بترسيد . شاعر گفته است : « لا يصبر الحرّ تحت ضيم و إنّما يصبر الحمار » انسان آزاده در زير ستم صبر نمىكند و آن‌كه صبر مىكند ، الاغ است . « إذا أنت أكرمت الكريم ملكته و إن أكرمت اللّئيم تمرّدا » هرگاه كريم را گرامى بدارى ، دلش را به دست آورده‌اى و اگر لئيم را بزرگ بدارى مىشورد . شرح نهج البلاغه ، ج 18 ، ص 179 ؛ نيز نك : ديوان متنّبى ، ج 1 ، ص 288 ؛ فيض القدير ، ج 1 ، ص 86 .\r\n( 2 ) . « من يهن يسهل عليه الهوان ما لجرح به ميت إيلام » .\r\n","page_name":" 88 ","page_number":88},
  {"content":"\r\n\r\n\r\n49 - و قال عليه السلام : « قلوب الرّجال وحشية فمن تألّفها أقبلت عليه . »\r\nترجمه : دل‌هاى مردم نامأنوس و گريزان است . ازاين‌رو ، به هركس با آنها پيوند روحى برقرار كند ، رو مىآورند .\r\nشرح : حكمت 141 نيز به همين معنا است : « دوستى كردن نيمى از عقل است » ، « 1 » و رسول خدا صلّى اللّه عليه و إله مىفرمايد : « با مردم دوست باش تا تو را دوست بدارند . » « 2 » و نيز : « سه چيز محبت انسان نسبت به برادرش را پاك و زلال مىسازد : ديدار رودررو با او ، جا دادن به وى در مجلس و صدا زدنش با نامى كه بسيار دوست دارد . » « 3 » و البته به شرط آن‌كه از روى درويى نباشد .\r\n\r\n50 - و قال عليه السلام : « عيبك مستور ما أسعدك جدّك . »\r\nترجمه : عيب تو تا آن‌گاه كه روزگار به تو روى كرده ، پنهان است .\r\nشرح : « جدّ » در اين‌جا به معناى ثروت و روى آوردن دنيا است . در حالت ياد شده ، عيب‌ها از فرزندان دنيا پوشيده مىماند و بدىها را نمىبينند ، زيرا آنان به همه چيز با ملاك‌هاى دنيوى مىنگرند و نه عقل . هركس بهره‌اى از دنيا دارد ياوه‌گويىها ، نادانى ، ترس و بخلش از ديد ديگران پنهان مانده و\r\n\r\n\r\n","description":"","footnote":"\r\n( 1 ) . « التّودّد نصف العقل » .\r\n( 2 ) . « تحبّب إلي النّاس يحبّوك » سنن ابن ماجه ، ج 2 ، ص 1373 ، ح 4102 ؛ كشف الخفاء ، ج 1 ، ص 127 .\r\n( 3 ) . « ثلاث يصفين ودّ المرء لأخيه : يلقاه بالبشر ، و يوسّع له في المجلس ، و يدعوه بأحبّ الأسماء إليه » مجمع الزوائد ، ج 8 ، ص 82 ؛ المعجم الأوسط ، ج 4 ، ص 16 ، ح 3496 .\r\n","page_name":" 89 ","page_number":89},
  {"content":"\r\n\r\nچه بسا جهل او را عقل ، ضعفش را حلم و ياوه‌هايش را بلاغت و سخنورى مىبينند . پيش از اين در ذيل حكمت 8 درباره اين موضوع سخن گفتيم :\r\n« هرگاه دنيا به كسى روى آورد ، نيكىهاى ديگران را به او عاريت دهد و چون از او روى بگرداند ، خوبىهاى او را نيز بربايد . » « 1 »\r\n\r\n51 - و قال عليه السلام : « أولى النّاس بالعفو أقدرهم على العقوبة . »\r\nترجمه : سزاوارترين مردم به گذشت ، تواناترين آنان در كيفر دادن است .\r\nشرح : بارها مانند اين سخن بيان شد و اخيرا در حكمت 10 چنين آمد :\r\n« اگر بر دشمنت دست يافتى ، بخشيدن او را شكرانه پيروزى قرار ده . » « 2 » در اين زمينه چيز تازه‌اى نداريم و به مطالب پيشين ارجاع مىدهيم . « 3 »\r\n\r\n52 - و قال عليه السلام : « السّخاء ما كان ابتداء فأمّا ما كان عن مسألة فحياء و تذمّم . »\r\nترجمه : سخاوت آن است كه پيش از پرسش و درخواست باشد ، زيرا\r\n\r\n\r\n","description":"","footnote":"\r\n( 1 ) . « إذا أقبلت الدّنيا علي قوم أعارته محاسن غيره و إذا أدبرت عنه سلبته محاسن نفسه » .\r\n( 2 ) . « إذا قدرت علي عدوّك فاجعل العفو عنه شكرا للقدرة عليه » .\r\n( 3 ) . گنهكارى را نزد اسكندر آوردند و او از گناهش درگذشت . يكى از اطرافيان گفت : اگر به جاى تو بودم ، او را نمىبخشودم . اسكندر پاسخ داد : حال كه تو به جاى من نيستى و من به جاى تو نيستم ، او كشته نشد ! همچنين حكيمان گفته‌اند : لذت بخشايش گواراتر از لذت انتقام است ، زيرا اولى فرجامى ستودنى و دومى درد پشيمانى را در پى دارد . نك : شرح نهج البلاغه ، ابن ابى الحديد ، ج 18 ، ص 183 .\r\n","page_name":" 90 ","page_number":90},
  {"content":"\r\n\r\nآنچه با درخواست داده مىشود ، يا از روى شرم و يا از بيم شنيدن سخن ناپسند است .\r\nشرح : « تذمّم » ( از باب تفعّل ) به معناى رهايى از سرزنش است ، چنان‌كه « تأثّم » و « تحرّج » به معناى رهايى از گناه و سختى به كار مىروند .\r\nبخشش ، اگر ابتداء و بدون درخواست باشد نشان از كرامت و سخاوت ذاتى است ، ولى هرگاه در پى تقاضاى ديگران انجام شود با اكراه و غير طبيعى است . به‌هرحال ، به عقيده ما هرگونه بخشش و پيشكشى كه نياز و مشكلى را از كسى بر طرف نمايد در نزد خدا نيكو است ؛ چه به شكل طبيعى باشد و چه غير طبيعى .\r\n\r\n53 - و قال عليه السلام : « لا غنى كالعقل و لا فقر كالجهل و لا ميراث كالأدب و لا ظهير كالمشاورة . »\r\nترجمه : ثروتى چون عقل ، فقرى مانند نادانى ، ارثى چون ادب و پشتيبانى همچون مشورت نيست .\r\nشرح : ( لا غني كالعقل ) مال و قدرت بدون خرد سودى ندارد . خرد سرچشمه علم ، مال ، مقام و همه خوبىهاى دنيا و آخرت است . امام صادق عليه السّلام مىفرمايد : « عقل چيزى است كه با آن خدا پرستش شده و بهشت به دست مىآيد . » به ايشان گفته شد : آن‌چه معاويه داشت چه بود ؟ پاسخ\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nفرمود : « فريب و شيطنت بود ؛ چيزى شبيه عقل و نه عقل . » « 1 »\r\nتاريخ ، دينى را سراغ ندارد كه به اندازه اسلام ، عقل را ستوده و پايه‌ها و آموزه‌هاى خود را بر اساس آن بنا كرده باشد . در قرآن كريم 880 بار از واژه‌هاى « عقل » ، « علم » و مشتقات آنها براى اثبات حق و بىاعتبار كردن باطل ياد شده و اين به جز آياتى است كه در آنها واژه‌هاى « هدى » و « نور » به كار رفته است . سرّ پيشرفت و تمدن تاريخى مسلمانان در همين نكته نهفته است و افول و عقب‌ماندگى امروز آنان نيز سببى جز تفرقه و رها كردن جهاد مقدسى كه اسلام دستور داده ندارد . پس گناه از آنان است و نه اسلام .\r\n( و لا فقر كالجهل ) هيچ فقرى همچون نادانى نيست ، زيرا ريشه هر تباهى است و انسان را به حيوان ملحق مىكند . در اصول كافى از رسول خدا صلّى اللّه عليه و إله روايت شده است : « اى على ! هيچ فقرى شديدتر از نادانى و هيچ مالى سودمندتر از عقل نيست . » « 2 » و نيز در همان كتاب آمده است : « هرگاه انسانى را ديديد كه بسيار نماز مىخواند و روزه مىگيرد ، به او نباليد تا اين‌كه از ميزان عقل او آگاه شويد . » « 3 »\r\n( و لا ميراث كالأدب ) مراد از « ميراث » گفتارى است كه انسان از خود به جا مىگذارد و ديگران درباره‌اش گفت‌وگو مىكنند و مقصود از « ادب » رفتار\r\n\r\n\r\n","description":"","footnote":"\r\n( 1 ) . قال الإمام الصادق عليه السّلام : « العقل ما عبد به الرّحمن و اكتسب به الجنان » فقيل له : و الّذى عند معاوية ؟\r\nقال : « تلك النّكراء ، تلك الشّيطنة و هي شبيهة بالعقل و ليست بعقل » كافى ، ج 1 ، ص 11 ، ح 3 ؛ وسائل الشيعه ، ج 15 ، ص 205 ، ح 3 ؛ معانى الأخبار ، ص 240 ، ح 1 .\r\n( 2 ) . « يا علي لا فقر أشدّ من الجهل و لا مال أعود من العقل » كافى ، ج 1 ، ص 26 ، ح 25 .\r\n( 3 ) . « إذا رأيتم الرّجل كثير الصلاة و كثير الصّيام فلا تباهوا به حتي تنظروا كيف عقله » همان ، ح 28 .\r\n","page_name":" 92 ","page_number":92},
  {"content":"\r\n\r\nنيكو است .\r\n( و لا ظهير كالمشاورة ) « ظهير » به پشتيبان مىگويند و منظور از « المشاورة » مشورت با انسان عاقل و خيرخواه است . رسول خدا صلّى اللّه عليه و إله فرموده است : « چه چيز شما را از مشورت با انسان‌هاى عاقل ، ديندار و پرهيزكار درباره آن‌چه كه در توانتان نيست باز مىدارد ؟ » « 1 » و امام صادق عليه السّلام مىفرمايد : « مشورت حدودى دارد : نخست آن كه مشاور خردمند باشد ؛ دوم : آزاده و ديندار باشد ؛ سوم : دوست و همچون برادر باشد ؛ چهارم : طورى قابل اطمينان باشد كه اگر او را به سرّ خود آگاه كنى ، گويا به خود راز گفته‌اى . مشاور عاقل ، برايت سودمند است ، آزاده ديندار از خيرخواهى براى تو فروگذار نمىكند و دوست همچون برادر راز تو را فاش نمىسازد . با اين شرايط ، مشورتى كامل صورت پذيرفته است . » « 2 » در نامه 52 ، بخش « مشورت » در اين‌باره سخن گفته شد .\r\n\r\n54 - و قال عليه السلام : « الصّبر صبران صبر على ما تكره و صبر عمّا تحبّ . »\r\nترجمه : شكيبايى دو گونه است : شكيبايى بر آنچه خوش نمىدارى و شكيبايى در آنچه دوست مىدارى .\r\nشرح : نمونه‌هاى شكيبايى گونه نخست : گرسنه‌اى كه راهى براى سير\r\n\r\n\r\n","description":"","footnote":"\r\n( 1 ) . « ما يمنع أحدكم إذا ورد عليه ما لا قبل له به أن يستشير رجلا عاقلا له دين و ورع » المحاسن ، ج 2 ، ص 602 ، ح 28 ؛ وسائل الشيعة ، ج 12 ، ص 42 ، ح 7 ؛ بحار الأنوار ، ج 72 ، ص 102 ، ح 28 .\r\n( 2 ) . نك : المحاسن ، ج 2 ، ص 603 ، ح 28 ؛ وسائل الشيعة ، ج 12 ، ص 43 ، ح 8 .\r\n","page_name":" 93 ","page_number":93},
  {"content":"\r\n\r\nكردن خود نمىيابد ، بيمارى كه پولى براى خريد دارو ندارد ، محبوسى كه خويشاوندى ندارد .\r\nنمونه نوع دوم : كشاورزى كه در آرزوى برداشت محصول كشت مىكند و زحمت مىكشد ، ولى به محض اين‌كه كارش به بار نشست ، آفتى آن را از بين مىبرد و تنها گياهى خشك برجا مىماند كه باد آن را مىپراكند .\r\nصبر هرگاه وسيله‌اى براى دستيابى به هدفى بلند مانند جهاد مقدس و يا طلب علم و كسب روزى خانواده قرار گيرد پسنديده و نيكو است . در مقابل ، اگر كسى با وجود توان كار و ايستادگى ، فقير بماند و يا ستم ببيند ، صبرش شرعا و عقلا زشت و ناپسند است . گفته شده است در سده‌هاى پيشين خانواده‌اى چينى زير يك سقف بدون احساس ناراحتى و با آرامش زندگى مىكردند . ده‌ها سال گذشت و آوازه خوشبختى آنها همه‌جا را پر كرد .\r\nامپراطور كسى را فرستاد تا از راز خوشبختى آنها بپرسد . بزرگ خانواده در پاسخ ، نامه‌اى به طول 2 متر نوشت . وقتى امپراطور نامه را باز كرد ، از آغاز تا پايان نامه يك كلام بود : « صبر » . « 1 »\r\n\r\n\r\n","description":"","footnote":"\r\n( 1 ) . بزرگمهر گفته است : چهار چيز ناگوارىها را برايم آسان مىكند : نخست : به ناچار قضاوقدر روى مىدهد ؛ دوم : اگر صبر نكنم ، پس چه كنم ؟ ! ؛ سوم : ممكن بود بدتر از اين پيش آيد ؛ چهارم : شايد گشايش نزديك باشد ! نك : شرح نهج البلاغه ، ابن ابى الحديد ، ج 18 ، ص 190 .\r\n","page_name":" 94 ","page_number":94},
  {"content":"\r\n\r\n\r\n55 - و قال عليه السلام : « الغنى في الغربة وطن و الفقر في الوطن غربة . »\r\nترجمه : ثروتمندى در غربت ، همچون در وطن بودن و تهيدستى در وطن ، مانند در غربت زيستن است .\r\nشرح : واژه « وطن » به نيرومندى ، خويشاوندان و تجديد اتحاد و نيز بهره‌مندى ، راحتى و آرامش اشاره دارد . انسان غنى و ثروتمند همه اوصاف ياد شده را دارا است ، زيرا مال و ثروت ، آرامش و راحتى را به دنبال دارد و ديگران نيز صاحبش را دوست مىدارند . به عكس ، اين ناتوانى ، تنهايى ، بيگانگى و نيز درد ، ترس و سردرگمى است كه از واژه « غربت » به ذهن مىآيد . بدين ترتيب معناى سخن امام عليه السّلام چنين مىشود : بىنيازى ذاتا وطن انسان است ؛ چه او در محل تولد خويش باشد و چه در جاى ديگر . فقر نيز بيگانگى ، زندان و آوارگى است ؛ گرچه فرد در زادگاه خويش باشد . بالاتر اين‌كه به فرموده پيامبر صلّى اللّه عليه و إله فقر ، كفر است : « نزديك است كه فقر به كفر تبديل شود . » « 1 » و چنان كه امام عليه السّلام فرموده‌اند : « تنگ‌دستى ، مرگ بزرگ‌تر است . » « 2 » تعبير به مرگ بزرگ‌تر به اين حقيقت اشاره مىكند كه تهيدستى سخت‌تر و دردناك‌تر از مرگ معمولى است . در حكمت 3 گفتارى در اين زمينه بيان شد .\r\nلازم به يادآورى است كه مراد امام عليه السّلام از « غنا » آن است كه انسان در حد\r\n\r\n\r\n","description":"","footnote":"\r\n( 1 ) . « كاد الفقر أن يكون كفرا » كافى ، ج 2 ، ص 307 ، ح 4 ؛ كنز العمال ، ج 6 ، ص 492 ، ح 16682 ؛ ميزان الاعتدال ، ج 2 ، ص 204 ، ح 204 .\r\n( 2 ) . « الفقر الموت الأكبر » حكمت 162 .\r\n","page_name":" 95 ","page_number":95},
  {"content":"\r\n\r\nكفايت و با حفظ كرامت از لوازم زندگى براى خود و خانواده‌اش بهره‌مند باشد و داشتن طلا ، نقره ، ابريشم و جامه‌هاى زيبا مقصود نيست .\r\n\r\n56 - و قال عليه السلام : « القناعة مال لا ينفد . »\r\nترجمه : قناعت ، ثروتى است كه پايان نمىپذيرد .\r\nشرح : قناعت راضى بودن به دارايى حلال خود و چشم‌پوشى از داشته‌هاى ديگران است . بديهى است هرآن‌كه ثروت را در داشته‌هاى حلال خود مىبيند ، هيچ‌گاه ثروتش از بين نمىرود ، زيرا فرض بر آن است كه داشته‌هاى فعلى ، خود ، ثروت است و نداشته‌ها نيز به كلى مورد توجه نيستند . پيامبر اسلام صلّى اللّه عليه و إله در غذاى خويش مقدار موجود را رها نكرده و براى آن‌چه نداشت خود را به زحمت نمىانداخت . در شرح ابن ابى الحديد آمده است : مردى سقراط را ديد كه گياه و سبزى مىخورد . به او گفت : اگر به سلطان خدمت مىكردى نيازى نبود از اين گياهان بخورى . سقراط در پاسخ گفت : تو نيز اگر گياه مىخوردى مجبور نبودى به پادشاه خدمت كنى ! « 1 »\r\n\r\n57 - و قال عليه السلام : « المال مادّة الشّهوات . »\r\nترجمه : مال ريشه همه خواسته‌ها است .\r\nشرح : واژه « شهوات » در اين‌جا شهوت فرج و شكم ، حبّ برترى و فخرجويى ، آرزوى انتقام و چيرگى و ديگر خواسته‌ها را شامل مىشود . از\r\n\r\n\r\n","description":"","footnote":"\r\n( 1 ) . شرح نهج البلاغه ، ج 18 ، ص 192 .\r\n","page_name":" 96 ","page_number":96},
  {"content":"\r\n\r\nطرفى « مال » ابزار اشباع پستىها و زشتىهاى ياد شده است و از طرف ديگر ، با اشباع آنها سركشى بر عقل و ارزش‌هاى انسانى آغاز مىشود . در اين صورت ، فرد بىاختيار در مسير ارضاى شهوت‌هاى خويش قرار مىگيرد و به تجربه ثابت شده است كه انسان هرچه در ماديات و خواسته‌هاى نفسانى اسراف كند از معنويات دور تر خواهد شد . در روايتى از ابن عباس آمده است : « زمانى كه نخستين درهم و دينار ساخته شد ، ابليس بدان‌ها نگاهى انداخت . آن‌گاه آنها را بر چشمان خود نهاد و سپس به سينه چسباند . فريادى كشيد و دوباره آن دو را به سينه چسباند و گفت : شما نور چشمان و ميوه دل من هستيد . اگر فرزندان آدم شما را دوست بدارند ديگر برايم مهم نيست كه بت نپرستند . براى من همين بس است كه شما را دوست بدارند . » « 1 »\r\nمصطفى صادق رافعى در مقاله خود با عنوان « دينار و درهم » مىگويد :\r\n« فقيه مال پرست فاسد است و سبب تباهى حقيقتى مىشود كه از آن سخن مىگويد . فقيهانى را ديده‌ام كه مردم را به حلال و رعايت آموزه‌هاى قرآن و حديث سفارش مىكنند ، ولى [ در عمل 
  ] حقيقت را به باد مسخره مىگيرند .\r\nكار آنان بسان دزدى است كه دزد ديگر را پند داده و مىگويد : مبادا كه دزدى كنى ! »\r\nمتناسب با همين حكمت ، سوسياليست‌ها در ردّ نظام سرمايه‌دارى چنين مىگفتند : اين نظام راه نفوذ ثروتمندان را بر دولتمردان مىگشايد و به آنها امكان مىدهد سياست را در اختيار مصالح خود به كار گيرند . در اين ميان\r\n\r\n\r\n","description":"","footnote":"\r\n( 1 ) . أمالى ، صدوق ، ص 269 ، ح 17 ؛ روضة الواعظين ، ص 428 ، بحار الأنوار ، ج 70 ، ص 137 .\r\n","page_name":" 97 ","page_number":97},
  {"content":"\r\n\r\nمردم و مستضعفان قربانى مىشوند . تفصيل بيشتر در كتاب « فلسفة التوحيد و الولاية » ، فصل « بين الشّيوعية و الرأسمالية » به قلم نويسنده آمده است .\r\n\r\n58 - و قال عليه السلام : « من حذّرك كمن بشّرك . »\r\nترجمه : آن‌كه تو را [ از بدى 
  ] بيم دهد ، چون كسى است كه [ به خوبى 
  ] بشارت دهد .\r\nشرح : مراد از « تحذير و بيم دادن » خيرخواهى آگاهانه و مخلصانه و ترساندن از بدفرجامى ناشى از دنباله‌روى شهوات است . مقصود از « بشارت » خبر نيك و فرح بخش است . معناى عبارت چنين است : هركس تو را از بدى بيم دهد ، در واقع به خوبىها نويد داده است ؛ اگر بشنوى و پيروى كنى . « 1 » به همين مضمون است اين سخن مشهور : « خدا رحمت كند كسى را كه بدىهايم را به من هديه نمايد . »\r\n\r\n59 - و قال عليه السلام : « اللّسان سبع إن خلّي عنه عقر . »\r\nترجمه : زبان ، درنده‌اى است كه اگر رهايش كنى مىگزد .\r\n\r\n\r\n","description":"","footnote":"\r\n( 1 ) . در روايتى از پيامبر صلّى اللّه عليه و إله آمده است : « الدين نصيحة » ؛ دين خيرخواهى است . به ايشان گفتند : براى چه كسانى ؟ فرمود : همه مسلمانان و نخستين شرطش آن است كه نصيحت كننده ، خيرخواه خود باشد ، زيرا كسىكه خويشتن را فريب دهد ، نمىتواند خير ديگران را بخواهد . افزون بر اين ، لازم است مشاور راستين ، نهايت اخلاص خود را به كار گيرد ؛ گرچه به زيان خودش باشد . خداوند سبحان مىفرمايد :  يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ . . .  ( اى كسانى كه ايمان آورده‌ايد ، پيوسته به عدالت قيام كنيد و براى خدا گواهى دهيد ، هرچند به زيان خودتان باشد . . . ) ( نساء / 4 : 135 ) نك : شرح نهج البلاغه ، ابن ابى الحديد ، ج 18 ، ص 195 .\r\n","page_name":" 98 ","page_number":98},
  {"content":"\r\n\r\nشرح : زبان بسيار حركت مىكند و مىلغزد . ازاين‌رو بايد مراقبش بود و محبوسش نمود . در غير اين صورت انسان را به هلاكت و نابودى مىكشاند . « 1 » در خطبه‌هاى 176 و 233 و نيز حكمت 41 در اين‌باره سخن گفته‌ايم .\r\n\r\n60 - و قال عليه السلام : « المرأة عقرب حلوة اللّبسة . »\r\nترجمه : زن عقربى است كه همنشينى با وى شيرين است .\r\nشرح : [ حكمت بالا به دو گونه نقل شده است . برخى نسخه‌ها « اللّسبة » و بعضى ديگر « اللّبسة » آورده‌اند . به تبع اين اختلاف ، شارحان نيز آن را دو گونه معنا كرده‌اند . 
  ] برخى گفته‌اند : مراد از « اللّبسة » گزيدن است ، ولى محمد عبده مىگويد : « اللّبسة » حالتى از لباس پوشيدن است و « لبست فلانة » ؛ يعنى زمان زيادى با آن زن همنشين بودم . بنابراين ، معناى عبارت بالا چنين است : با عقرب نمىتوان زندگى كرد ، ولى زن ، گرچه آزار بدهد ، با اين حال ، معاشرت با او شيرين است . » گفتار عبده به آيه 187 بقره نزديك‌تر است :\r\n« آنها لباسى براى شما هستند و شما نيز لباسى براى آنها . » « 2 »\r\nسرشت زن و مرد يكى است و تفاوت آن دو در اين است كه هريك وظيفه ويژه‌اى برعهده دارند . امام عليه السّلام بدين دليل زن را به عقرب تشبيه نمودند\r\n\r\n\r\n","description":"","footnote":"\r\n( 1 ) . حكيمان گفته‌اند : اگر سخن گفتن مايه سقوط است ، خاموشى سبب سلامت مىشود نك : شرح نهج البلاغه ، ابن ابى الحديد ، ج 18 ، ص 196 .\r\n( 2 ) .  هُنَّ لِباسٌ لَكُمْ وَ أَنْتُمْ لِباسٌ لَهُنَّ  بقره / 2 : 187 .\r\n","page_name":" 99 ","page_number":99},
  {"content":"\r\n\r\nكه به سرعت بر مرد خشم مىگيرد ، به خاطر چيزى بىارزش نسبت به او حق ناشناسى مىكند و بىآن‌كه سبب معقولى داشته باشد ، گاه به سخنى دردناك و يا حركتى نابجا او را مىآزارد . امام عليه السّلام به مرد سفارش مىكند كه شكيبا باشد و او را تحمل نمايد ، زيرا به‌هرحال زندگى با او شيرين است . آن‌چه گفتم برداشت شخصى از كلام امام عليه السّلام بود و نه تفسير سخن ايشان .\r\n\r\n61 - و قال عليه السلام : « الشّفيع جناح الطّالب . »\r\nترجمه : شفاعت كننده بال‌وپر شفاعت خواه است .\r\nشرح : معناى عبارت روشن است . شفيع بسان بال براى پرنده ، طالب شفاعت را به مقصودش مىرساند . بزرگ‌ترين شفيع در نزد خدا توبه و توسل به او است ، چرا كه در دين اسلام واسطه‌اى بين بنده و پروردگار وجود ندارد .\r\nدر جايى مىخواندم كه مردى به كريمى گفت : « تو همان كسى هستى كه در گذشته به من نيكى نمودى . » مرد كريم در پاسخ گفت : « آفرين به كسىكه خود ما را وسيله نزديكى به ما قرار مىدهد . » آرى هر بخشنده و كريمى اين چنين است . « 1 » البته بايد در نظر داشت كه در اين زمان شفاعت در نزد مردم چيزى جز درويى ، رشوه و خيانت نيست .\r\n\r\n\r\n","description":"","footnote":"\r\n( 1 ) . در روايتى از پيامبر اسلام صلّى اللّه عليه و إله آمده است : « مرا شفيع قرار دهيد ، كه خدا بر زبان پيامبرش هرچه بخواهد برآورده مىسازد . » صحيح بخارى ، ج 2 ، ص 520 ، ح 1365 ؛ مسند احمد ، ج 4 ، ص 400 ؛ حلية الأولياء ، ج 7 ، ص 120 .\r\n","page_name":" 100 ","page_number":100},
  {"content":"\r\n\r\n\r\n62 - و قال عليه السلام : « أهل الدّنيا كركب يسار بهم و هم نيام . »\r\nترجمه : اهل دنيا سوارانى در خواب مانده‌اند كه آنان را مىرانند .\r\nشرح : اين سخن مانند بخشى از نامه 31 است كه توضيح آن گذشت :\r\n« آن‌كس كه مركبش شب و روز است همواره در حركت خواهد بود ؛ گرچه ايستاده باشد و هميشه راه مىپيمايد ؛ هرچند احساس آرامش و سكون كند . » « 1 »\r\n\r\n63 - و قال عليه السلام : « فقد الأحبّة غربة . »\r\nترجمه : از دست دادن دوستان غربت است .\r\nشرح : دوستى بين دو انسان شكلى از دادوستد و پيمان بستن جان‌ها بر سر تبادل پاكى و اخلاص ، مهربانى و شفقت ، انس و شادابى و خشنودى و آرامش است . هركس چنين ثروتى را از دست بدهد غريبانه خواهد زيست و خود را از هر سلاحى محروم خواهد نمود . توضيح اين مطلب در شرح نامه 31 بيان شد : « انسان تنها ، كسى است كه دوستى ندارد . » « 2 »\r\n\r\n64 - و قال عليه السلام : « فوت الحاجة أهون من طلبها إلى غير أهلها . »\r\nترجمه : نرسيدن به حاجت ، آسان‌تر است تا آن را از نااهل خواستن .\r\n\r\n\r\n","description":"","footnote":"\r\n( 1 ) . « من كانت مطيّته اللّيل و النّهار فإنّه يسار به و إن كان واقفا و يقطع المسافة و إن كان مقيما وادعا » .\r\n( 2 ) . « و الغريب من لم يكن له حبيب » .\r\n","page_name":" 101 ","page_number":101},
  {"content":"\r\n\r\nشرح : هر قدر شكيبايى ، سنگين و ناگوار باشد ، بسى سبك‌تر و شيرين‌تر از پناه بردن به فرومايگان است . انسان‌هاى پاك و منيع الطبع ، درد فقر و بىچيزى را بر منّت و سرزنش لئيمان ترجيح مىدهند . به راستى كه سرشت فرومايگان جز بدى و آزار نمىتراود و اگر هم مقدار اندكى از روى ميل و يا ترس ببخشد با تندى و تكبر همراه خواهد بود . چنين چيزى را تنها انسان‌هاى پست و زبون برمىتابند . « 1 »\r\n\r\n65 - و قال عليه السلام : « لا تستح من إعطاء القليل فإنّ الحرمان أقلّ منه . »\r\nترجمه : از بخشش اندك شرم مدار كه محروم كردن ، از آن كمتر است .\r\nشرح : بىترديد وجود از عدم و نيستى بهتر است ؛ گرچه اندك باشد .\r\nافزون بر اين ، امور را با پيامد و نتيجه آنها مىسنجند و چه‌بسا جرعه‌اى آب و يا لقمه‌اى نان به جانى پاك زندگى مىبخشد . در حكمت 416 سخن امام عليه السّلام در اين‌باره خواهد آمد كه مىفرمايد : « كار نيك به جا آوريد و آن را هر اندازه كه باشد كوچك نشماريد ، زيرا كوچك آن بزرگ و اندك آن فراوان است . » « 2 »\r\n\r\n\r\n","description":"","footnote":"\r\n( 1 ) . گفته‌اند : نياز خود را از سه كس نخواهيد : كسى كه مىگويد كار به دست من نيست ؛ مردى كه تازه به ثروت رسيده ؛ كاسبى كه همه تلاشش رسيدن به سود بيشتر است . شرح نهج البلاغه ، ابن ابى الحديد ، ج 18 ، ص 211 .\r\n( 2 ) . « افعلوا الخير و لا تحقروا منه شيئا فإنّ صغيره كبير و قليله كثير » .\r\n","page_name":" 102 ","page_number":102},
  {"content":"\r\n\r\n\r\n66 - و قال عليه السلام : « العفاف زينة الفقر و الشّكر زينة الغنى . »\r\nترجمه : پاكدامنى زينت نيازمندى و شكرگزارى زيور بىنيازى است .\r\nشرح : پاكدامنى زيور و فضيلتى براى فقيران و همچنين شهرياران است .\r\nدليل اين‌كه امام عليه السّلام تنها از نيازمندى و تهيدستى ياد كردند آن است كه توده مردم آن را عيب مىشمارند ؛ و حال آن‌كه پارسايى آن را جبران مىكند .\r\nهمچنين شكر ، زينت و فضيلتى براى همگان بوده و بلكه براى هركس بنا به توانش واجب است . با اين حال ، امام عليه السّلام به طور ويژه از آن به عنوان زيور بىنيازى ياد مىكند ، زيرا ثروت عموما نخوت و بيدادگرى را برمىانگيزد و ثروتمند مىتواند با سپاسگزارى و فروتنى ، خود را از پاكان و نيكان قرار دهد . در حكمت 400 فرمايش امام عليه السّلام در اين زمينه خواهد آمد : « چه نيكو است فروتنى توانگران در برابر مستمندان براى به دست آوردن پاداش الاهى ! و نيكوتر از آن خويشتندارى مستمندان است در مقابل توانگران ؛ با توكل بر خداوند . » « 1 »\r\n\r\n67 - و قال عليه السلام : « إذا لم يكن ما تريد فلا تبل ما كنت . »\r\nترجمه : به هنگام ناكامى از جهان در بند گذشته نباش .\r\n\r\n\r\n","description":"","footnote":"\r\n- از ارسطو پرسيدند : آيا بخششى هست كه همه از آن بهره‌مند شوند ؟ پاسخ داد : آرى ، آن‌كه در خاطرات نيكى به همگان باشد . شرح نهج البلاغه ، ابن ابى الحديد ، ج 18 ، ص 212 .\r\n( 1 ) . « ما أحسن تواضع الأغنياء للفقراء طلبا لما عند اللّه و أحسن منه تيه الفقراء علي الأغنياء اتّكالا علي اللّه » .\r\n","page_name":" 103 ","page_number":103},
  {"content":"\r\n\r\nشرح : « فلا تبل » ؛ يعنى « لا تبال » و از « مبالاة » به معناى اهميت دادن گرفته شده و الف آن براى تخفيف حذف گرديده است . معناى عبارت چنين است :\r\nدر هر شرايطى كه هستى بر از دست رفته‌ها حسرت نخور ، زيرا اندوه ، رفته را باز نمىگرداند و شادمانى نيز آن‌چه را كه مىآيد نگاه نمىدارد . يكى از پارسايان مىگفت : « با دنيا چه كنم كه اگر برايش بمانم برايم نخواهد ماند و اگر برايم بماند من براى او نخواهم ماند ! ؟ » اگر چنين است پس اين همه اندوه و آرزو براى چه ؟ !\r\n\r\n68 - و قال عليه السلام : « لا ترى الجاهل إلّا مفرطا أو مفرّطا . »\r\nترجمه : نادان را يا تندرو و يا كندرو مىبينى .\r\nشرح : « مفرط » سهل‌انگار و بىمبالات ؛ « مفرّط » اسراف‌كارى كه هميشه از حد گذشته ، معناى ميانه روى را نمىداند و هيچ‌گاه مسير درست را نمىپيمايد . « 1 »\r\nدانش بدون دين و عمل ، همچون جهل و يا بدتر از آن است . پيش از اين ، بارها درباره اين موضوع سخن گفته‌ايم و اخيرا نيز در حكمت 53 : « هيچ\r\n\r\n\r\n","description":"","footnote":"\r\n( 1 ) . مؤلف محترم در بيان معناى دو واژه ياد شده دچار سهو شده و آنها را جابه‌جا معنا كرده است .\r\nچنان‌كه در لسان العرب ، ج 7 ، ص 368 آمده است : « و في حديث على رضوان اللّه عليه : لا يرى الجاهل إلا مفرطا أو مفرّطا ؛ هو بالتخفيف المسرف في العمل و بالتشديد المقصّر فيه » ( در حديثى از على رضوان اللّه عليه چنين آمده : جاهل ، تنها در دو حال افراط ( مفرط ) يا تفريط ( مفرّط ) ديده مىشود . اولى به معناى كسى است كه در كار خود زيادروى مىكند و دومى به كسى مىگويند كه كوتاهى مىورزد . ) بنابراين ، معناى درست همان است كه در بخش ترجمه عبارت امام عليه السّلام آورده‌ام ( مترجم ) .\r\n","page_name":" 104 ","page_number":104},
  {"content":"\r\n\r\nبىنيازى همچون عقل و هيچ نيازمندى مانند جهل نيست . » « 1 »\r\n\r\n69 - و قال عليه السلام : « إذا تمّ العقل نقص الكلام . »\r\nترجمه : چون عقل كامل گردد ، سخن اندك شود .\r\nشرح : وجه ملازمه و پيوستگى ميان كامل شدن عقل و سخن به اندك گفتن آن است كه عقل از ريشه « عقال » به معناى بند است . ازاين‌رو هرگاه نيرومند و كامل شود بر زبان چيره شده و آن را از بيهوده‌گويى باز مىدارد . در نتيجه تنها در جايى زبان گشوده مىشود كه سودى ببخشد . در مقابل ، اگر عقل ضعيف و ناتوان گردد زبان از بند خارج شده و بىجهت بالا و پايين مىرود . افراد نادانى را ديده‌ايم كه بىحساب ياوه‌گويى مىكنند ، بىآن‌كه از آنها پرسش كنند خبر مىدهند ، با كسانى وارد گفت‌وگو مىشوند كه حرفشان را نمىپذيرند و با سخن خويش آن‌ها را خسته مىكنند . [ گفته‌اند : 
  ] مردى در نزد شخصى ديگر پرگويى مىكرد . زمانى كه ساكت شد ، ديگرى به كنايه به او گفت : اى مرد ، خداوند عيب‌هاى زيادى را از تو پوشانيده است !\r\nپيش از اين نمونه اين سخن بيان شد و در آينده نيز خواهد آمد .\r\n\r\n70 - و قال عليه السلام : « الدّهر يخلق الأبدان و يجدّد الآمال و يقرّب المنية و يباعد الامنية . من ظفر به نصب و من فاته تعب . »\r\nترجمه : دنيا بدن‌ها را فرسوده و آرزوها را تازه مىكند . مرگ را نزديك و\r\n\r\n\r\n","description":"","footnote":"\r\n( 1 ) . « لا غني كالعقل و لا فقر كالجهل » .\r\n","page_name":" 105 ","page_number":105},
  {"content":"\r\n\r\n[ دست‌يابى به 
  ] آرزوها را دور مىسازد . كسىكه به آن دست يافت خسته شد و آن‌كه از دستش داد رنج برد .\r\nشرح : ( الدّهر يخلق الأبدان ) هرچه از زندگى ما مىگذرد استخوان‌ها سست و موهاى سر سپيد مىگردد . ( و يجدّد الآمال ) هر قدر دوران زندگى انسان در اين دنيا طولانىتر گردد انس و وابستگى به آن افزايش يافته و دلبستگىها و آرزوها شدت مىيابد . مشهور است كه پيامبر خدا صلّى اللّه عليه و إله فرمود :\r\n« آدمى پير مىشود ، ولى دو چيز در او جوان مىگردد : آزمندى و آرزوى دور و دراز . » « 1 » ( و يقرّب المنيّة ) روزگار مرگ را نزديك مىكند ، زيرا از يك سو عمر از انسان روى گردان است و از سوى ديگر ، مرگ به او رو مىآورد ، چنان‌كه در حكمت 28 آمده است : « هنگامىكه زندگى را پشت سر مىگذارى و مرگ به تو روى مىآورد ، پس ديدار با مرگ چه زود خواهد بود ! » « 2 » ( و يباعد الامنيّة ) دنيا دست‌يابى به آرزوها را دور مىسازد ، زيرا مرگ نزديك است . ( من ظفر به نصب و من فاته تعب ) ضمير « هاء » در « به » و « فاته » به مال و دارايى دنيا برمىگردد . بر اين اساس ، معناى عبارت چنين مىشود : هركس به چيزى از مال دنيا برسد ، در كاشتن ، آباد كردن ، تجارت و سودآورى غوطه‌ور خواهد شد و اگر روزگار او را محروم كند ، براى رسيدن به مال ، خود را به رنج و سختى مىافكند . اين چنين ، چه در فقر و چه توانگرى همواره در رنج\r\n\r\n\r\n","description":"","footnote":"\r\n( 1 ) . « يشيب بنو آدم و يشبّ منه خصلتان : الحرص و طول الأمل » لسان الميزان ، ج 6 ، ص 68 ، ح 265 ؛ ميزان الاعتدال ، ج 6 ، ص 438 ، ح 8697 .\r\n( 2 ) . « إذا كنت في إدبار و الموت في إقبال فما أسرع الملتقي » .\r\n","page_name":" 106 ","page_number":106},
  {"content":"\r\n\r\nخواهد بود . كوتاه سخن اين‌كه ، امام عليه السّلام به پيران سالخورده مىفرمايد : تا ديروز براى دنيايت كوشيدى . از آن دست بكش و هم اكنون در پى آخرت باش كه كوچ نزديك است . « 1 »\r\n\r\n[ 71 - و قال عليه السلام : « من نصب نفسه للنّاس إماما فليبدا بتعليم نفسه قبل تعليم غيره . . . 
  ]\r\n71 - و قال عليه السلام : « من نصب نفسه للنّاس إماما فليبدا بتعليم نفسه قبل تعليم غيره و ليكن تاديبه بسيرته قبل تاديبه بلسانه و معلّم نفسه و مؤدّبها أحقّ بالإجلال من معلّم النّاس و مؤدّبهم . »\r\nترجمه : كسىكه [ مىخواهد 
  ] خود را رهبر مردم قرار دهد ، بايد پيش از آن‌كه به تعليم ديگران بپردازد ، خود را بسازد و پيش از آن‌كه به گفتار تربيت كند ، با كردار تعليم دهد ، زيرا آن‌كه خود را تعليم دهد و ادب كند ، بيش از آن كس كه به ديگران علم و ادب مىآموزد شايسته تجليل است .\r\nشرح : مراد امام عليه السّلام ، رهبر و معلم است و نشانه‌هاى رهبر ناشايست از اين قرار است :\r\n2 - نصيحت مىكند ولى عملكردى بر خلاف گفته‌اش دارد ؛\r\n2 - دين را ابزار رسيدن به دنيا مىقرار مىدهد و براى رسيدن به مقام و\r\n\r\n\r\n","description":"","footnote":"\r\n( 1 ) . برخى حكيمان گفته‌اند : دنيا شاد مىسازد تا بفريبد و سود مىرساند تا حيله كند . چه بسيار كسانى كه در سايه‌اش آرميدند و خوابشان برد و به آن تكيه كردند و خوارشان نمود . اسكندر از ارسطوطاليس پندى طلبيد . در پاسخ نوشت : هرگاه سلامتى به تو روى آورد ، از تباهى ياد كن ؛ هر زمان خود را در امنيت ديدى ، ترس را احساس نما ؛ چون به نهايت آرزو رسيدى به ياد مرگ باش ؛ و اگر خود را دوست داشتى به خود اجازه بدى به ديگران را نده . شرح نهج البلاغه ، ج 18 ، ص 218 .\r\n","page_name":" 107 ","page_number":107},
  {"content":"\r\n\r\nقدرت ، با زمامداران و صاحبان سرمايه در ارتباط است ؛\r\n3 - بيش از شنيدن دانش ، به سخن گفتن مشتاق است . هرگاه او را به خطايش آگاه كنند متكبرانه خشمگين مىگردد ؛\r\nو ديگر نشانه‌هايى كه آنها را در بسيارى از نامداران به دين و ديندارى ديده‌ايم .\r\nهدايت و رهبرى بيش از هر چيز عمل را هدف خود قرار مىدهد . ازاين رو ، رهبرى كه بر خلاف شأن و دين خود ، پيرو خواسته‌ها و كشش‌هاى درونى باشد ، هدايتش به بادى از بين خواهد رفت . بالاتر اين‌كه چه بسا بر مخاطبان اثر منفى نهاده و بگويند : « اگر دين ، همان است كه او مىگويد ، رفتار وى بر آن گواهى مىدهد . » به همين سبب ، بعيد نيست پند دادن براى كسى كه خود پندى نمىپذيرد و مىداند مخاطبانش از فسق او آگاهند مكروه باشد .\r\nبه‌هرروى ، خردمندان دعوت به راستى از سوى فاسد و خواندن به اخلاص از جانب مزدور خيانت‌كار را زشت و ناپسند مىشمارند . در روايتى آمده است : « به درستى كه خداوند سبحان به عيسى بن مريم چنين وحى فرمود :\r\nخود را اندرز بده ، اگر در تو اثر كرد ، آن‌گاه ديگران را نصيحت كن و اگر چنين نشد از من شرم نما . » « 1 » وانگهى شايسته است موعظه‌گر ، آشنا و عامل به احكام دين ، راست نيت ، فصيح و توانا براى بيان مقصود خويش ، داراى بينش ثمربخش و دلير در دفاع از حقيقت بوده و از سرزنش ديگران نهراسد .\r\n\r\n\r\n","description":"","footnote":"\r\n( 1 ) . « إنّ اللّه سبحانه أوحي إلي عيسي بن مريم : عظ نفسك فإن اتّعظت فعظ النّاس و إلّا فاستح منّي » كنز العمّال ، ج 15 ، ص 795 ، ح 43156 ؛ حلية الأولياء ، ج 2 ، ص 382 .\r\n","page_name":" 108 ","page_number":108},
  {"content":"\r\n\r\n\r\n72 - و قال عليه السلام : « نفس المرء خطاه إلى أجله . »\r\nترجمه : نفس كشيدن انسان ، گام برداشتن او به سوى مرگ است .\r\nشرح : هر نفس تو را به سوى چاهى تاريك پيش رانده و با زبان حال چنين پندت مىدهد : امروز به طور موقت بر روى زمين مهمان هستى و فردا در دل آن خواهى بود كه جايگاه ابدى تو است . پس متناسب با خود ، از مهمانسرا براى سراى باقى توشه برگير .\r\n\r\n73 - و قال عليه السلام : « كلّ معدود منقض و كلّ متوقّع آت . »\r\nترجمه : هرچه شمردنى است ، پايان پذيرد و هرچه انتظار كشيده شود ، خواهد آمد .\r\nشرح : ( كلّ معدود منقض ) مقصود از « معدود » [ : شمردنى 
  ] در اين‌جا همه آفريده‌هايند كه بىعلت پديد نيامده و به سببى بيرون از خود نياز دارند . با اين بيان ، معناى بخش نخست عبارت چنين است : هرچيز جز خدا ناگزير فناپذير است . ( و كلّ متوقّع آت ) مراد از « متوقّع » [ : مورد انتظار 
  ] هر چيزى است كه به‌ناچار در آينده دور يا نزديك رخ خواهد داد . مرگ ، رستاخيز و قيامت از اين نمونه‌اند . با اين توضيح ، قيد « آت » [ : آمدنى 
  ] تنها براى توضيح است .\r\nهمين سخن در خطبه 103 نيز بيان گرديد : « چيزى كه به شمارش آيد ، پايان پذيرد و هر چه انتظارش را مىكشند ، خواهد آمد و هرچيز آمدنى نزديك است . » « 1 »\r\n\r\n\r\n","description":"","footnote":"\r\n( 1 ) . « كلّ معدود منقض و كلّ متوقّع آت و كلّ آت قريب دان » .\r\n","page_name":" 109 ","page_number":109},
  {"content":"\r\n\r\n\r\n74 - و قال عليه السلام : « إنّ الامور إذا اشتبهت اعتبر آخرها بأوّلها . »\r\nترجمه : كارها هرگاه مشتبه شود ، نتيجه و پايانش را با آغازش مىسنجند .\r\nشرح : اشيا را با پيامدهايشان مىسنجند . ميانه‌روى و صرفه‌جويى نيكو است ، زيرا نتيجه‌اش حفظ مال و آسودگى از ديگران در آينده است . اسراف و تبذير هم زشت و ناپسند شمرده مىشود ، زيرا سرانجام آن فقر و از دست رفتن ثروت است . افزون بر اين ، آغاز هركار ، گواه بر پايان آن است و مقدمه نتيجه را نويد مىدهد . ازاين‌رو ، ميانه‌روى بر فرجام نيك دلالت مىكند و اسراف بر عاقبت بد . امام عليه السّلام ، ضمن اشاره به اين واقعيت ، مىفرمايد : هر عاقلى با در نظر گرفتن وضع كنونى خويش مىتواند از فرداى خود آگاه شود .\r\nتنبلى امروز دانش‌آموز نشان مردودى او در امتحان و شادابىاش نويدبخش موفقيت در آن است . همچنين سستى جوامع عرب و بىاعتمادى به خويش بىشك نشانگر شكست آنان در برابر متجاوزان و جاه‌طلبان خواهد بود .\r\n\r\n[ 75 - و من خبر ضرار بن ضمزة الضّبائي عند دخوله على معاوية . . . 
  ]\r\n75 - و من خبر ضرار بن ضمزة الضّبائي عند دخوله على معاوية و مسألته له عن أمير المؤمنين و قال فأشهد لقد رأيته في بعض مواقفه و قد أرخى اللّيل سدوله و هو قائم في محرابه قابض على لحيته يتململ تململ السّليم و يبكي بكاء الحزين و يقول :\r\n« يا دنيا يا دنيا إليك عنّي ، أبي تعرّضت أم إلي تشوّقت ؟ لا حان\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nحينك هيهات غرّي غيري لا حاجة لي فيك قد طلّقتك ثلاثا لا رجعة فيها فعيشك قصير و خطرك يسير و أملك حقير آه من قلّة الزّاد و طول الطّريق و بعد السّفر و عظيم المورد . »\r\nترجمه : [ اين حكمت 
  ] بخشى از خبر ضرار بن ضمزه [ است 
  ] به هنگام ورود بر معاويه ، كه در آن معاويه از او درباره امير مؤمنان عليه السّلام پرسيد . ضرار در پاسخ گفت : على عليه السّلام را در حالى ديدم كه شب ، پرده‌هاى خود را افكنده بود و او در محراب ايستاده ، محاسن را به دست گرفته ، چون مار گزيده به خود مىپيچيد و با سوز و گداز مىگريست و مىگفت :\r\n« اى دنيا ! اى دنيا ! از من دور شو . آيا براى من خودنمايى مىكنى يا شيفته من شده‌اى ؟ هرگز مباد كه زمان نزديكىات به من فرارسد ! غير مرا بفريب ، كه مرا به تو هيچ نيازى نيست . سه طلاقه‌ات كرده‌ام و در آن بازگشتى نخواهد بود . زندگانى در تو كوتاه ، ارزشت اندك و آرزوى تو پست و ناچيز است . آه از توشه اندك ، درازى راه ، دورى منزل و بزرگى روز قيامت ! »\r\nشرح : شريف رضى و شارحان پس از او گفته‌اند : ضرار بن ضمرة از ياران و دوستان صميمى حضرت بود . پس از حضرت روزى وارد مجلس معاويه شد . معاويه گفت : اى ضرار ! على را برايم توصيف كن . پاسخ داد : مرا معاف بدار . معاويه اصرار ورزيد . او گفت : به خدا قسم ، و الا مقام و نيرومند بود ، حرف آخر را مىزد ، به عدالت حكم مىكرد ، چشمه دانش از سينه‌اش جارى بود و از دنيا و زيبايىهايش مىگريخت . با شب و تنهايىاش الفت داشت ، بسيار اشك مىريخت ، زمانى طولانى مىانديشيد ، اهل توبه ، خلوت\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبا خويشتن و نيايش با پروردگار خويش بود ، لباس زبر و خشن و غذاى ناگوار و نامطبوع را مىپسنديد . با اين حال در ميان ما همچون خودمان بود .\r\nاگر از او خواسته‌اى داشتيم پاسخ مىداد و اگر دعوتش مىنموديم مىآمد . به خدا سوگند با وجود نزديكى دوسويه ميان ما و او ، چنان هيبتى داشت كه نزديك بود مانع سخن گفتن ما با وى شود . دينداران را بزرگ مىشمرد و به تهيدستان نزديك بود . توانگران اميدى به باطلش نداشتند و ضعيفان از عدالتش نوميد نمىشدند . گواهى مىدهم او را در يكى از منزلگاه‌ها در حالى ديدم كه شب ، پرده‌هاى خود را افكنده بود و او در محراب ايستاده ، محاسن را به دست گرفته ، چون مار گزيده به خود مىپيچيد و با سوزوگداز مىگريست و مىگفت :\r\n( يا دنيا يا دنيا إليك عنّي ، أبي تعرّضت أم إليّ تشوّقت ؟ . . . ) [ اى دنيا ! اى دنيا ! از من دور شو . آيا براى من خودنمايى مىكنى ؟ . . . 
  ] اين روش على بود كه آن را براى خود برگزيد و اين چنين زيست و به همين سبب مرگ را آسان مىدانست . هيچ‌گاه نه دنيا از او بهره برد و نه او از دنيا احساس لذت نمود .\r\nگويا براى هميشه بر او حرام گشته و راهى براى بازگشت به‌جا نگذارده بود .\r\nمعناى اين سخن آن است كه لذت‌ها ، هوس‌ها ، خودبينى و خوشى ناپايدار دنيا را رها كرده و سختى و بلاى هميشگى را برگزيده بود .\r\nآرى ، زندگى على عليه السّلام اين چنين بود . اين همه بدين سبب است كه او دنيا را سه طلاقه نمود و با اين حال با رضايت و آرامش خاطر آن را پذيرفت . اگر على عليه السّلام با سه طلاقه كردن دنيا ، بازگشت به آن را ناممكن و شيرينى و زينتش را رها نموده ، چگونه مىتواند با دنيازدگان همساز شود ؟ و كيست كه همسر و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nهووى او را يك‌جا گرد آورد ؟ راز دشمنى دشمنان ، شورش پيمان شكنان و فاسقان و گمراهان ، انزواى گوشه‌گيران از بيعت و يارى او و نيز اين سخن كه على سياست نمىداند ، « 1 » همگى در اين مطلب نهفته است و البته پيش از آن نيز مشركان به محمد صلّى اللّه عليه و إله چنين گفته بودند : « اى كسى كه قرآن بر او نازل شده به يقين تو ديوانه‌اى ! » « 2 »\r\n\r\n[ 76 - و من كلام له عليه السلام للسّائل الشّامي لمّا سأله . . . 
  ]\r\n76 - و من كلام له عليه السلام للسّائل الشّامي لمّا سأله أ كان مسيرنا إلى الشّام بقضاء من اللّه و قدر بعد كلام طويل هذا مختاره :\r\n« و يحك لعلّك ظننت قضاء لازما و قدرا حاتما لو كان ذلك كذلك لبطل الثّواب و العقاب و سقط الوعد و الوعيد . إنّ اللّه سبحانه أمر عباده تخييرا و نهاهم تحذيرا و كلّف يسيرا و لم يكلّف عسيرا و أعطى على القليل كثيرا و لم يعص مغلوبا و لم يطع مكرها و لم يرسل الأنبياء لعبا و لم ينزل الكتب للعباد عبثا و لا خلق السّماوات و الأرض و ما بينهما باطلا « ذلك ظنّ الّذين كفروا فويل للّذين كفروا من النّار . »\r\nترجمه : مردى از اهل شام از امام عليه السّلام پرسيد : آيا رفتن ما به شام ، به قضا\r\n\r\n\r\n","description":"","footnote":"\r\n( 1 ) . آرى ، على عليه السّلام سياست ستم و درويى را نمىداند و يا مىداند و عمل نمىكند . او به سياست حقيقت ، عدالت و رحمت باور دارد ، بر اساس آن عمل مىكند و به هيچ قيمتى از آن برنمىگردد .\r\nدر اين راه گذشتن از جان خود و فرزندانش را آسان مىداند ؛ چه رسد به جاه و مقام . ازاين‌رو است كه جورج جرداق مىنويسد : آنان كه مىگويند على عليه السّلام سياست نمىداند ، از او مىخواهند تا معاوية بن ابو سفيان باشد ؛ و حال آن‌كه او فرزند ابو طالب عليه السّلام است . ع‌لى عليه السّلام صوت العدالة الإنسانية ، ج 4 ، ص 775 .\r\n( 2 ) .  وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ  حجر / 15 : 6 .\r\n","page_name":" 113 ","page_number":113},
  {"content":"\r\n\r\nو قدر الاهى است ؟ ايشان پاسخى طولانى به وى دادند كه گزيده‌اى از آن چنين است : واى بر تو ، شايد مقصودت قضاى لازم و قدر حتمى است كه اگر چنين بود ، پاداش و كيفر ، بشارت و تهديد الاهى ، بيهوده بود . خداوند سبحان بندگان خود را فرمان داد در حالى كه اختيار دارند و نهى فرمود تا بترسند . احكامى آسان را واجب كرد ، چيز دشوار را تكليف نفرمود و پاداش كار اندك را فراوان قرار داد . با نافرمانى بندگان مغلوب نخواهد شد و با اكراه و اجبار اطاعت نمىشود . پيامبران را به شوخى نفرستاد و كتب آسمانى را بيهوده براى بندگان نازل نكرد و آسمان و زمين و آن‌چه را در ميان آن دو است ، بىهدف نيافريد . « اين پندار كسانى است كه كافر شدند و واى از آتشى كه بر كافران است . » « 1 »\r\nشرح : برخى از جمله كلينى در اصول كافى ، ابو الحسين در غرر الحكم و شريف رضى گفته‌اند : « پير مردى نزد على عليه السّلام آمد و گفت : آيا حركت ما در مسير شام [ و براى جنگ با معاويه 
  ] با قضا و قدر خداوند بوده است ؟ ايشان در پاسخ فرمودند : سوگند به خدايى كه دانه را شكافت و انسان را آفريد ، به جايى گام نگذاشتيم و به دره‌اى سرازير نگشتيم مگر به خواست و تقدير او .\r\nپير مرد شامى گفت : در اين صورت ، اختيار ما در دست خدا است و براى كارهاى خويش پاداشى نخواهيم يافت . حضرت فرمود : اى پير مرد ، ساكت ! خدا پاداشتان را در راهى كه مىرفتيد و در مسير بازگشتتان ، بزرگ گردانيد و شما در هيچ حال ، مجبور نبوده‌ايد . پير مرد گفت : با اين حال ، چگونه قضا و\r\n\r\n\r\n","description":"","footnote":"\r\n( 1 ) .  ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ  ص / 38 : 27 .\r\n","page_name":" 114 ","page_number":114},
  {"content":"\r\n\r\nقدر ما را به پيش مىراند ؟ امام عليه السّلام فرمود : واى بر تو ، شايد قضاى لازم و قدر حتمى را گمان كرده‌اى ! » در ادامه به توضيح اين مطلب مىپردازيم :\r\n\r\nقضا و اختيار\r\nسه موضوع مبهم و پيچيده وجود دارد : 1 - قضا و قدر ؛ 2 - جبر و اختيار ؛ 3 - هدايت و گمراهى . كتاب « فلسفة التوحيد و الولاية » از هر يك از سه موضوع ياد شده به تفصيل سخن مىگويد . در اين‌جا به مناسبت و به‌طور فشرده ، معناى قضا و قدر و اختيار را بيان مىكنيم .\r\nهريك از قضا و قدر معانى گوناگونى دارند . روشن‌ترين معناى قضا ، تصميم قاطعانه‌اى است كه گريزى ندارد . همچنين تقدير و اندازه‌گيرى ، آشكارترين معناى قدر است . امام كاظم عليه السّلام مىفرمايد : « هر چيزى جز به خواست ، اراده ، قضا و قدر خداوند پديد نمىآيد . » راوى مىگويد : پرسيدم :\r\nمعناى اراده چيست ؟ پاسخ فرمود : « تصميم بر انجام كار . » گفتم : قدر چيست ؟ فرمود : « اندازه‌گيرى طول و عرض يك چيز . » از معناى قضا پرسيدم . گفت : « تأييدى كه گريزى از آن نيست . » « 1 » امام رضا عليه السّلام نيز فرموده‌اند : « قدر ، هندسه و شكل ، و قضا تأييد و محكم كردن است . » « 2 »\r\nاز طرف ديگر ، در مسأله جبر و تفويض ، شيعه بر اين عقيده است : « نه\r\n\r\n\r\n","description":"","footnote":"\r\n( 1 ) . كافى ، ج 1 ، ص 150 ، ح 1 ؛ الوافى ، ج 1 ، ص 114 ؛ المحاسن ، ج 1 ، ص 244 ، ح 237 .\r\n( 2 ) . « القدر هندسة و القضاء إبرام » ( همان‌ها ) .\r\n","page_name":" 115 ","page_number":115},
  {"content":"\r\n\r\nجبر و نه تفويض ؛ بلكه چيزى بين آن دو . » « 1 » جبر بدين معنا است كه انسان به هيچ وجه در كارهاى خود نقشى ندارد . تمام كارهاى او همچون جريان خون در رگ‌ها و خروج نفس از سينه [ بىاختيار انجام مىشود . 
  ] معناى تفويض آن است كه خداوند انسان را به انجام برخى كارها دستور داده و از بعضى ديگر باز داشته و نيروى پيروى و سركشى را نيز به او بخشيده است .\r\nآن‌گاه اختيار و قدرت را به دست انسان داده و او هرگونه كه بخواهد رفتار مىكند . در واقع مانند فروشنده‌اى كه كالاى خود را به مشترى مىفروشد و او در چگونگى استفاده از آن اختيار دارد ، خدا نيز ارتباط خود را با قدرت انسان بريده و در آن اثرى ندارد . عقيده « امرى بين جبر و تفويض » آن است كه خداوند به بندگان امر و نهى نموده و توان انجام هريك از آنها را به بندگان بخشيده است . ازاين‌رو ، چنان‌كه جبرىها پنداشته‌اند اختيار را از او سلب نكرده است . با وجود اين - آن‌گونه كه معتقدان به تفويض گمان كرده‌اند - خداوند به كلى از قدرت ياد شده كناره نگرفته و ارتباط خويش را با آن نبريده است . قدرت بندگان در دست او است ، هرگاه بخواهد آن را باز پس مىگيرد و كسى را ياراى ايستادگى در برابر آن نيست . از سوى ديگر ، بندگان نمىتوانند آن را رها كرده و بگويند : نمىخواهم . از اين ديدگاه بنده مجبور است ولى از نظر ديگر كه خداوند توان انجام و ترك كارها را به او بخشيده ، داراى اختيار است . ازاين‌رو ، انسان‌ها از يك سو مجبور و از سوى ديگر\r\n\r\n\r\n","description":"","footnote":"\r\n( 1 ) . « لا جبر و لا تفويض بل أمر بين الأمرين » كافى ، ج 1 ، ص 160 ، ح 13 ؛ الإعتقادات ، ص 29 ؛ الاحتجاج ، ج 2 ، ص 198 .\r\n","page_name":" 116 ","page_number":116},
  {"content":"\r\n\r\nداراى اختيارند . معناى « نه اين و نه آن » و « امر بين الامرين » همين است . براى توضيح بيشتر مثالى مىآوريم : پدرى توانمند و چيره بر فرزند ، مالى را به او داده و مىخواهد كه با آن تجارت كند . فرزند كه توان ردّ آن را ندارد ، پول را مىگيرد . همچنين هرگاه پدر بخواهد سرمايه را از او باز پس مىگيرد . او مىتواند بر اساس خواست پدر تجارت كند و يا مال را راكد نگاه دارد . در واقع در پذيرش مال و نگهدارى آن مجبور است ولى در تجارت و ترك آن اختيار دارد . قدرتى كه خداوند به انسان مىبخشد نيز چنين است . انسان توان بهره‌گيرى و يا ترك آن را دارد ؛ با اين حال به كلى در اختيار خدا است . براى شرح بيشتر به كتاب « فلسفة التوحيد و الولاية » مراجعه كنيد .\r\nبا اين مقدمه سودمند ، مختصرا به تفسير كلمات امام عليه السّلام مىپردازيم : ( لو كان كذلك ) اگر چنين بود ؛ يعنى اگر واقعيت آن‌طور بود كه جبرىها پنداشته‌اند ، ( لبطل الثّواب و العقاب ) پاداش و كيفر بيهوده مىگرديد ، زيرا در اين حال انسان چون پرى در برابر باد و مانند ميوه‌اى بر سر درخت [ بىاراده 
  ] است . ( و سقط الوعد و الوعيد ) بشارت براى اطاعت و تهديد بر گناه از بين مىرفت ، زيرا هريك از اين دو فرع وجود پاداش و كيفرند .\r\n( إنّ اللّه سبحانه أمر عباده تخييرا ) خداوند سبحان ازاين‌رو به بندگان تكليف نموده است كه آن‌ها قدرت و اختيار دارند و اگر چنين نبود به انجام چيزى مكلف نبودند . خداوند خود مىفرمايد : « خداوند هيچ‌كس را جز به قدر توانايىاش تكليف نمىكند . آن‌چه [ از خوبى 
  ] به دست آورده ، به سود او و\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآنچه [ از بدى 
  ] به دست آورده ، به زيان اوست . « « 1 » ( و نهاهم تحذيرا ) آنها را با بيم دادن از خشم و كيفر خود باز داشته است . روشن است كه بيم و هشدار جز با قدرت و اختيار معنا نمىيابد . ( و كلّف يسيرا ) تكاليف آسان و اندكى را بر عهده انسان نهاد تا بتواند بدون سختى آن را شنيده و انجام دهد . در قرآن مىفرمايد : « خدا نمىخواهد بر شما تنگ بگيرد . » « 2 » ( و لم يكلّف عسيرا ) و به چيزهاى سخت تكليف نكرد . عبارت ، عطف تفسيرى بر جمله پيش از آن است ، زيرا آسانى ذاتا ملازم با نفى سختى است . بنابراين ، روى هم مانند آيه 185 بقره است : « خدا براى شما آسانى مىخواهد و برايتان دشوارى نمىخواهد . » « 3 »\r\n( و أعطي علي القليل كثيرا ) در برابر كار اندكى كه انسان با تمام اراده و نيروى خويش انجام داده ، پاداشى فراوان مىبخشد . ( و لم يعص مغلوبا ) گناه انسان هرگز به اين معنا نيست كه خدا از باز داشتنش درمانده است . او بر هر كارى توانا است . با اين حال از آن‌جا كه آزادى ، ركن انسانيت است او را آزاد مىگذارد . ( و لم يطع مكرها ) از يك سو ، انسان را در پرستش خود مجبور نكرده و از سوى ديگر ، اگر مىخواست او را از اطاعت خويش باز مىداشت .\r\n[ با وجود اين ، چنين نكرده است ، 
  ] زيرا او عادل و حكيم است و گفتار و كردارش با يكديگر مغاير نيست .\r\n\r\n\r\n","description":"","footnote":"\r\n( 1 ) .  لا يُكَلِّفُ اللَّهُ نَفْساً إِلَّا وُسْعَها لَها ما كَسَبَتْ وَ عَلَيْها مَا اكْتَسَبَتْ  بقره / 2 : 286 .\r\n( 2 ) .  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ . . .  مائده / 5 : 6 .\r\n( 3 ) .  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  بقره / 2 : 185 .\r\n","page_name":" 118 ","page_number":118},
  {"content":"\r\n\r\n( و لم يرسل الأنبياء لعبا ) پيامبران را به بازى نفرستاده و هدف ، رهنمون ساختن مردم به حقيقت است . ( و لم ينزل الكتب للعباد عبثا ) كتاب‌هاى آسمانى را به بيهوده براى مردم فرو نفرستاده است . عبارت ، عطف تفسيرى بر جمله پيش از آن است ، زيرا در واقع حكمت فرستادن پيامبران و نازل نمودن كتاب‌هاى آسمانى يكى است . ( و لا خلق السّماوات و الأرض و ما بينهما باطلا ) و نيز آسمان‌ها و زمين را بىهدف نيافريد . هدف از آفرينش همگى آن بود تا قدرت ، علم ، شكوه و كمالش جلوه‌گر شود .\r\n\r\n[ 77 - و قال عليه السلام : « خذ الحكمة أنّى كانت فإنّ الحكمة تكون في صدر المنافق . . . 
  ]\r\n77 - و قال عليه السلام : « خذ الحكمة أنّى كانت فإنّ الحكمة تكون في صدر المنافق فتلجلج في صدره حتّى تخرج فتسكن إلى صواحبها في صدر المؤمن . »\r\nترجمه : حكمت را هركجا باشد ، فراگير . گاهى حكمت در سينه منافق است . [ آن قدر 
  ] بىتابى مىكند تا بيرون آمده و با همدمانش در سينه مؤمن آرام گيرد .\r\nشرح : حكمت چكيده فكر عاقلان با تجربه است و آنها را به استوارترين راه هدايت مىكند . در گذشته منافق كسى بود كه كفر خويش را پنهان و اظهار ايمان نمايد ، ولى امروزه به آن‌كه بدى را كتمان و خوبى را آشكار كند منافق مىگويند . معناى سخن امام عليه السّلام آن است كه منافق همچون ديگر افراد كارآزموده و خبره ، در زندگى مىكوشد و تجربه مىاندوزد و مانند هر عاقلى حقيقت و حكمت را از تجربه خويش بيرون مىكشد و ناخودآگاه بر زبان جارى مىكند . در واقع ، حقيقت در حركتى هميشگى در يك‌جا آرام\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنمىگيرد [ و از زبان منافق به گوش مؤمن مىرسد 
  ] . مراد از مؤمن كسى است كه حق را براى حق بودنش جست‌وجو مىكند . چنين مؤمنى پيشگام حقيقت و حكمت است و آن را از هركجا كه باشد - گرچه كافر و منافق - به دست آورده و از آن بهره مىبرد . به عكس ، منافق آن را دريافته و بدان سخن مىگويد . با وجود اين ، بهره‌اى نمىبرد ، زيرا حرف مىزند ، ولى عمل نمىكند . او گرايشى بر خلاف حق و حقيقت دارد .\r\nدر عصر ما ، منافقان به شماره در نمىآيند . برخى از آنان غذاى مردمان را به كلى به سلاح نابودى و مرگ تبديل و خود را در پشت كلمات دفاع از آزادى و حفظ صلح و تمدن پنهان مىكنند . آنها براى جاسوسى از ملت‌ها سفينه‌هاى فضايى مىسازند و مىگويند : اين‌ها براى خوشبختى انسان و به سود او است و با اين سفينه‌ها مىتوان از اين پس ماه عسل را در ماه و زهره گذراند ! افزون بر اين ، به نام انتقام از اقليت ويرانگر ، آزادگان را مىكشند و به بهانه دفاع از مرزها به ملت‌ها تجاوز مىكنند . با اين همه ، حقيقت ديوارها را خواهد شكافت و تا دور دست‌ها از خود پرده برداشته و صداى خويش را به گوش دور و نزديك خواهد رساند .\r\n\r\n78 - و قال عليه السلام : « الحكمة ضالّة المؤمن فخذ الحكمة و لو من أهل النّفاق . »\r\nترجمه : حكمت گمشده مؤمن است . پس حكمت را فراگير ؛ هرچند از منافقان باشد .\r\nشرح : حكمت رهنماى هر عاقل مؤمن و يا كافرى است . با وجود اين ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nياد كرد ويژه امام عليه السّلام از مؤمن گوياى آن است كه جويندگان واقعى حقيقت ، به ايمان به خدا و روز قيامت سزاوارترند ، چرا كه چنين ايمانى حق و عدل است و دانش نيز به حقيقت منتهى مىشود . تنها فسق ، سستى ، خيانت و استثمارند كه با چنين ايمانى نمىسازند .\r\n( و لو من أهل النّفاق ) البته امروزه برخى از منافقان بر وسايل ارتباطى تسلط يافته‌اند . در شماره پيشين درباره موضوع اين حكمت سخن گفتيم . برخى شارحان به سبب يكى بودن موضوع و هدف ، دو حكمت را يكى به حساب آورده‌اند . « 1 »\r\n\r\n79 - و قال عليه السلام : « قيمة كلّ امرئ ما يحسنه . »\r\nترجمه : بهاى هركس به اندازه سودمندى و نيكويى او است .\r\nشرح : امام عليه السّلام با اين بيان به ملاك ارزش‌گذارى افراد در جامعه اشاره مىكند . شايسته نيست انسان‌ها بر اساس تبار ، لقب ، دارايى ، جايگاه اجتماعى ، سخنورى ، دستاوردهاى ميدان‌هاى جنگ و مسابقات ورزشى ، دانش و نشان و گواهى افتخار ارزيابى شوند . معيار واقعى ، ميزان سودمند بودن و نيكى به ديگران است . در روايتى از پيامبر گرامى صلّى اللّه عليه و إله آمده است :\r\n« برخى گناهان با نماز و روزه و حج پاك نمىشود . » از ايشان پرسيدند : « پس چه چيز آن را پاك مىكند ؟ » پاسخ فرمود : « تلاش براى كسب روزى\r\n\r\n\r\n","description":"","footnote":"\r\n( 1 ) . نك : شرح نهج البلاغه ، ابن ابى الحديد ، ج 18 ، ص 229 .\r\n","page_name":" 121 ","page_number":121},
  {"content":"\r\n\r\nخانواده . » « 1 » در اين صورت ، چگونه تلاش براى برآوردن نياز فقيران و بيچارگان - كه عيال و خلق خدايند - چنين نباشد ؟ در روايتى ديگر آمده است : « همانا خداوند بر روى زمين بندگانى دارد كه براى رفع نياز مردم مىكوشند . اينانند كه به روز قيامت ايمان دارند . » « 2 » اين حديث به ارتباط محكم دنيا و آخرت اشاره مىكند ؛ همان‌گونه كه خداوند مىفرمايد : « هركه در اين دنيا كور [ دل 
  ] باشد ، در آخرت هم كور و گمراه‌تر خواهد بود . » « 3 » [ البته بايد توجه داشت كه 
  ] گاه فريب‌كار نيرنگ باز ، مردم را به [ برآوردن 
  ] نيازهايشان فرا خوانده و نرم دلى آنان را به بازى مىگيرد . آنها نيز از سادگى و پاك‌دلى ، هدايا و قربانىهايى را تقديم مىكنند . همين كه شخص فريب‌كار به خواسته خود رسيد ، آن روى سكه نيز آشكار مىشود . اين گروه ، از منافقانى هستند كه كمى پيش از اين به آنها اشاره شد . « 4 »\r\n\r\n[ 80 - و قال عليه السلام : « اوصيكم به خمس لو ضربتم إليها آباط الإبل لكانت لذلك أهلا : . . . 
  ]\r\n80 - و قال عليه السلام : « اوصيكم به خمس لو ضربتم إليها آباط الإبل لكانت لذلك أهلا : لا يرجونّ أحد منكم إلّا ربّه و لا يخافنّ إلّا ذنبه\r\n\r\n\r\n","description":"","footnote":"\r\n( 1 ) . « عن النبي صلّى اللّه عليه و إله : إنّ من الذّنوب ذنوبا لا يكفّرها صوم و لا صلاة و لا حجّ . فقيل : يا رسول اللّه فما يكفّرها ؟ قال :\r\nالهموم في طلب المعيشة . » كنز العمال ، ج 6 ، ص 471 ؛ فيض القدير ، ج 2 ، ص 667 ، ح 2461 ؛ مجمع الزوائد ، ج 2 ، ص 291 .\r\n( 2 ) . « إنّ لله عبادا في الأرض يسعون في حوائج النّاس هم الآمنون يوم القيامة . » كافى ، ج 2 ، ص 197 ، ج 2 ؛ وسائل الشيعة ، ج 16 ، ص 366 ، ح 2 ؛ منتقى الجمان ، ج 2 ، ص 462 .\r\n( 3 ) .  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  اسراء / 17 : 72 .\r\n( 4 ) . شريف رضى مىگويد : اين سخنى است كه نمىتوان برايش قيمت نهاد و حكمتى هم‌سنگ آن نيست و هيچ كلامى والايى آن را ندارد .\r\n","page_name":" 122 ","page_number":122},
  {"content":"\r\n\r\nو لا يستحينّ أحد منكم إذا سئل عمّا لا يعلم أن يقول لا أعلم و لا يستحينّ أحد إذا لم يعلم الشّيء أن يتعلّمه و عليكم بالصّبر فإنّ الصّبر من الإيمان كالرّاس من الجسد و لا خير في جسد لا راس معه و لا في إيمان لا صبر معه . »\r\nترجمه : شما را به پنج چيز سفارش مىكنم كه اگر براى آنها شتران را پر شتاب برانيد و رنج سفر را تحمّل كنيد سزاوار است : كسى از شما جز به پروردگار خود اميدوار نباشد و جز از گناه خويش نترسد ، اگر از او درباره چيزى پرسيدند كه نمىداند ، شرم نكند و بگويد نمىدانم و كسى در آموختن آن‌چه نمىداند شرم نكند . بر شما باد به شكيبايى ، كه براى ايمان ، چون سر است بر بدن و ايمان بدون شكيبايى چونان بدن بىسر ، ارزشى ندارد .\r\nشرح : امام عليه السّلام در اين حكمت به پنج چيز سفارش مىكند :\r\n2 - ( لا يرجونّ أحد منكم إلّا ربّه ) هيچ‌يك از شما جز به پروردگارش اميدوار نباشد . مراد از « رجا و اميد » در اين‌جا درخواست و طلب كردن نياز است كه طبعا سبب خوارى و فرومايگى مىشود . از قديم گفته‌اند : تقاضا كردن از ديگران - در هر راهى كه باشد - [ سبب 
  ] خوارى است . فروتنى در برابر خدا مايه عزت و مناعت طبع و براى غير او سبب خوارى و فرومايگى است ، زيرا در حقيقت ، فروتنى نيازمندى است در برابر نيازمندى ديگر و پذيرش منت بينوايى از بينوايى مانند خود . امام زين العابدين عليه السّلام در مناجات خويش چنين مىگويد : « خداوندا مرا طاقت بر سختى و مشقت ، شكيبايى بر بلا و قدرت بر تنگدستى نيست . پس روزيم را باز مدار و مرا به خلق خود وامگذار ، بلكه\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nخود به تنهايى نيازم را برآور ، كارساز من باش و به چشم محبت به من بنگر و در همه امورم مصالح مرا در نظر گير ، زيرا اگر مرا به خود واگذارى در كارم فرومانم و به هركارى كه مصلحت من در آن است نپردازم و اگر مرا به بندگانت واگذارى روى درهم كشند و اگر به اقوامم حوالت دهى محرومم سازند و اگر عطا كنند عطايى اندك و پردردسر دهند و بر من منّت بسيار گذارند و بيش از حد نكوهشم نمايند . پس خداوندا ! به فضلت بىنيازم كن ، به بزرگىات مرتبه‌ام را بلند گردان ، به عطاى گسترده‌ات دستم را گشاده ساز و به رحمتت در همه امور كفايتم كن . » « 1 » شرط اساسى در اميدوارى به خدا ، تلاش براى اطاعت از او و اعتماد به نفس همراه با ايمان به وجود نيرويى فراتر از هر چيز است كه زمينه رسيدن به مقصود را فراهم و انسان را يارى مىكند .\r\n2 - ( و لا يخافنّ إلّا ذنبه ) جز از گناه خود نترسد . آن‌چه سبب حساب و كيفر شود گناه است و هرچه جز آن ، معصيت نيست . ازاين‌رو ، ترس از عقوبت و عذاب بر غيرگناه توجيهى نخواهد داشت . ديگر اين‌كه ، هراس از روى دادن امور ناخوشايندى همچون فقر ، بيمارى ، از دست دادن دوستان و نزديكان ، فطرى و غريزى بوده و از مقصود امام عليه السّلام دور است . مراد آن است\r\n\r\n\r\n","description":"","footnote":"\r\n( 1 ) . « اللهمّ لا طاقة لي بالجهد و لا صبر لي علي البلاء و لا قوّة لي علي الفقر فلا تحظر علي رزقي و لا تكلني إلي خلقك بل تفرّد بحاجتي و تولّ كفايتي و انظر إلي و انظر لي في جميع اموري فإنّك إن وكلتني إلي نفسي عجزت عنها و إن وكلتني إلي خلقك تجهّموني و إن ألجأتني إلي قرابتي حرّموني و إن أعطوا أعطوا قليلا نكدا و منّوا علي طويلا و ذمّوا كثيرا فبفضلك اللّهمّ فأغنني و بعظمتك فانعشني و بسعتك فابسط يدي و بما عندك فاكفني » صحيفه سجاديه ، دعاى 22 ، ترجمه انصاريان با اندكى تصرف .\r\n","page_name":" 124 ","page_number":124},
  {"content":"\r\n\r\nكه از معصيت خدا و خشم و عذاب او بيمناك باش . پيش از اين بارها مانند اين سخن بيان گرديد .\r\n3 - ( و لا يستحينّ أحد منكم إذا سئل عمّا لا يعلم أن يقول لا أعلم ) اگر از او درباره چيزى پرسيدند كه نمىداند ، شرم نكند و بگويد نمىدانم . چنان‌كه امام عليه السّلام در حكمت 83 فرموده است : « هركس گفتن « نمىدانم » را ترك كند ، نابود خواهد شد . » « 1 » همچنين در نامه به فرزندش امام حسن عليه السّلام مىفرمايد :\r\n« و امورى كه نمىدانى ، چه بسيارند ! » « 2 » خداى سبحان نيز به پيامبر گرامى خطاب مىكند : « بگو : پروردگارا ! بر علمم بيفزا . » « 3 » هركس دانش خود را كم بشمارد براى رسيدن به بيشتر تلاش مىكند ، ولى آن‌كه مدعى علم فراوان است ، دانايىاش به نادانى بدل خواهد شد . افرادى را مىشناسى و آزموده‌اى كه هر وهم و خيالى را وحى و علم مىپندارند ؛ گويا دانسته‌هايشان عين ذاتشان است . اينان در واقع بىآن‌كه بدانند ادعاى پروردگارى مىكنند .\r\n4 - ( و لا يستحينّ أحد إذا لم يعلم الشّيء أن يتعلّمه ) كسى در آموختن آن‌چه نمىداند شرم نكند . افزون بر اين ، لازم است شب‌ها را براى كسب علم بيدار بماند و سختىهاى آن را بر خود هموار كند . در مقابل ، آن‌كس كه علم را كوچك بشمارد در واقع خود را خوار و كوچك كرده است .\r\n5 - ( و عليكم بالصّبر فإنّ الصّبر من الإيمان كالرّاس من الجسد و لا خير في جسد لا\r\n\r\n\r\n","description":"","footnote":"\r\n( 1 ) . « من ترك قول لا أدري اصيبت مقاتله » .\r\n( 2 ) . « و ما أكثر ما تجهل من الأمر » نامه 31 .\r\n( 3 ) .  وَ قُلْ رَبِّ زِدْنِي عِلْماً  طه / 20 : 114 .\r\n","page_name":" 125 ","page_number":125},
  {"content":"\r\n\r\nراس معه و لا في إيمان لا صبر معه ) بر شما باد به شكيبايى ، كه براى ايمان ، چون سر است بر بدن و ايمان بدون شكيبايى چونان بدن بىسر ، ارزشى ندارد . هر كس خود را به صبر وادار نكند دين ، عقل و عملش كامل نيست . به درستى كه صبر اساس و ركن مهم هر چيز - و نه فقط دين و ايمان - است . ترك شكوه و پنهان نمودن ضرر و مصيبت جلوه‌اى از صبر و شكيبايى است . به راستى فايده اضطراب و غم ، به جز افزايش مصيبت چيست ؟ با صبر ، يوسف از چاه بيرون آمد و عزيز مصر گرديد . آدم نيز با ناشكيبايى و بىارادگى از بهشت بيرون رانده شد و خود و فرزندانش به سختىهاى تصور ناشدنى دنيا گرفتار شدند .\r\n\r\n81 - و قال عليه السلام لرجل أفرط في الثّناء عليه و كان له متّهما : « أنا دون ما تقول و فوق ما في نفسك . »\r\nترجمه : به شخصى كه در ستايش امام عليه السّلام افراط كرد و آن‌چه در دل داشت نگفت ، فرمود : من كمتر از آنم كه بر زبان مىآورى و برتر از آنم كه در دل دارى .\r\nشرح : مردى در ستايش از امام عليه السّلام زياده‌روى كرد ولى به آن‌چه گفت باور نداشت . ايشان فرمود : « من كمتر از آنم كه مىگويى . . . » امام عليه السّلام از ستايش شدن بيزار بود و ذاتا از آن دورى مىنمود . اين چنين رفتارى از كسى كه آفريدگار را بزرگ مىبيند ، ضرورى و لازم است . امام عليه السّلام برخى از ياران را كه از ايشان تمجيد مىنمودند سرزنش كرده و مىفرمود : « خوش ندارم به ذهنتان خطور كند كه شنيدن ستايش و تمجيد را دوست دارم . به حمد اللّه چنين\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنيستم . اگر ستايش را دوست مىداشتم ، آن را براى فروتنى در برابر شكوه و بزرگى خداى سبحان - كه او به آن سزاوارتر است - رها مىكردم . گاهى مردم ، ستودن افرادى را براى كار و تلاش روا مىدانند . اما من از شما مىخواهم كه مرا با سخنان زيباى خود مستاييد تا از عهده وظايفى كه نسبت به خدا و شما دارم برآيم و حقوقى كه مانده است بپردازم و واجباتى كه بر عهده من است و بايد انجام گيرد ، ادا كنم . پس با من چنان كه با پادشاهان سركش حرف مىزنند ، سخن نگوييد . » « 1 » در كتاب « الحكمة الخالدة » آمده است كه امام عليه السّلام فرمود : « از كسى كه تو را به سبب آن‌چه ندارى مىستايد دورى كن ، زيرا نزديك است كه آبرويت را براى [ عيب‌هايى 
  ] كه در تو نيست بريزد . » « 2 » روشن نيست كه فرد ياد شده به امام عليه السّلام چه گفته و در منابعى كه در اختيار دارم به آن اشاره‌اى نشده است . چه بسا امام عليه السّلام را به آن‌چه كه در ايشان است و يا حتى كمتر از آن ، ستوده باشد ولى چنان كه از پاسخ امام عليه السّلام پيدا است ستايشگر ، فردى بيمار دل بوده است .\r\n\r\n82 - و قال عليه السلام : « بقية السّيف أبقى عددا و أكثر ولدا . »\r\nترجمه : باقى ماندگان شمشير و جنگ ، شمارشان پايدارتر و فرزندانشان\r\n\r\n\r\n","description":"","footnote":"\r\n( 1 ) . « و قد كرهت أن يكون جال في ظنّكم أنّي احبّ الإطراء و استماع الثّناء و لست به حمد اللّه كذلك و لو كنت احبّ أن يقال ذلك لتركته انحطاطا للّه سبحانه عن تناول ما هو أحقّ به من العظمة و الكبرياء و ربّما استحلي النّاس الثّناء بعد البلاء فلا تثنوا عليّ بجميل ثناء لإخراجي نفسي إلي اللّه سبحانه و إليكم من التّقيّة في حقوق لم أفرغ من أدائها و فرائض لا بدّ من إمضائها فلا تكلّموني بما تكلّم به الجبابرة » خطبه 216 .\r\n( 2 ) . نيز نك : تنبيه الخواطر ، ج 2 ، ص 17 .\r\n","page_name":" 127 ","page_number":127},
  {"content":"\r\n\r\nبيشتر است .\r\nشرح : ابن ابى الحديد از استاد خود نقل مىكند : « اى كاش ( امام عليه السّلام ) دليل را نيز به همراه حكم بيان مىكرد . » « 1 » گفتار محمد عبده بهترين دليلى است كه در اين‌باره خوانده‌ام : « به جا ماندگان از شمشير و جنگ كسانىاند كه پس از كشتگان در راه حفظ شرافت خود و دفع ستم باقى مانده‌اند . آنها مرگ را بر ذلت مقدم داشته‌اند . ازاين‌رو ، به‌جا ماندگان ، انسان‌هايى شريف و نجيبند كه شمارشان پايدارتر و فرزندانشان بيشتر است . بر خلاف اينان انسان‌هاى ذليل به سوى فنا و نيستى در حركتند . » « 2 » تفسير عبده با سخن امام عليه السّلام در خطبه 51 و گفتار فرزندشان سالار شهيدان كاملا هماهنگ است :\r\n« مرگ در زندگى توأم با شكست ، و زندگى جاويدان در مرگ پيروزمندانه شما است . آگاه باشيد معاويه گروهى از گمراهان را همراه آورده و حقيقت را از آنان مىپوشاند تا كوركورانه گلوهايشان را آماج تير و شمشير كنند . » « 3 » ؛ « مرگ به حق را جز خوشبختى و زندگى با ستمگران را جز فرومايگى نمىبينم . » « 4 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 18 ، ص 235 .\r\n( 2 ) . شرح نهج البلاغه ، محمد عبده ، ج 4 ، ص 19 .\r\n( 3 ) . « فالموت في حياتكم مقهورين و الحياة في موتكم قاهرين ألا و إنّ معاوية قاد لمة من الغواة و عمّس عليهم الخبر حتّي جعلوا نحورهم أغراض المنيّة » .\r\n( 4 ) . « لا أري الموت إلّا سعادة و الحياة مع الظّالمين إلّا برما » مقتل الحسين عليه السّلام ، خوارزمى ، ج 2 ، ص 3 ؛ ينابيع المودة ، ج 3 ، ص 62 ؛ كشف الغمة ، ج 2 ، ص 242 .\r\n","page_name":" 128 ","page_number":128},
  {"content":"\r\n\r\n\r\n83 - و قال عليه السلام : « من ترك قول لا أدري اصيبت مقاتله . »\r\nترجمه : كسى كه از گفتن « نمىدانم » روىگردان است ، به هلاكت خواهد رسيد .\r\nشرح : اندكى پيش « 1 » در اين‌باره سخن گفتيم . در كتاب « الحكمة الخالدة » آمده است : « گفتن « نمىدانم » را بياموز . اگر بگويى نمىدانم ، به تو مىآموزند تا بدانى و اگر ادعاى دانستن كنى از تو مىپرسند تا ندانى ! » « 2 »\r\nهيچ يك از ياران رسول خدا صلّى اللّه عليه و إله جز على بن ابى طالب عليهما السّلام مدعى دانستن همه چيز نبود : « پيش از آن‌كه مرا نيابيد ، آن‌چه مىخواهيد از من بپرسيد ، زيرا من راه‌هاى آسمان را بهتر از راه‌هاى زمين مىشناسم . بپرسيد پيش از آن‌كه فتنه و فساد چونان شترى بىصاحب حركت نموده ، مهار خود را پايمال و عقل‌ها را سرگردان كند . » « 3 »\r\n\r\n\r\n","description":"","footnote":"\r\n( 1 ) . نك : شرح حكمت 78 « الحكمة ضالّة المؤمن فخذ الحكمة و لو من أهل النّفاق » .\r\n( 2 ) . زنى از بزرگمهر سؤالى پرسيد . او پاسخ داد : نمىدانم . زن گفت : آيا پادشاه آن‌چنان حقوق را در هر سال به تو مىدهد كه بگويى نمىدانم ؟ بزرگمهر گفت : او تنها بابت دانسته‌هايم مىدهد ، كه اگر براى نادانسته‌ها مىداد ، بيت المال بس نبود . نيز مىگفت : « نمىدانم » نيمى از دانش است . يكى از دانشمندان گفته است : اگر كسى بگويد « نمىدانم » به او ياد مىدهيم و اگر بگويد « مىدانم » از او مىپرسيم تا نادانسته‌هايش آشكار شود . شرح نهج البلاغه ، ابن ابى الحديد ، ج 18 ، ص 236 .\r\n( 3 ) . « سلوني قبل أن تفقدوني فلأنا بطرق السّماء أعلم منّي بطرق الأرض قبل أن تشغر برجلها فتنة تطا في خطامها و تذهب بأحلام قومها » خطبه 189 .\r\n","page_name":" 129 ","page_number":129},
  {"content":"\r\n\r\n\r\n84 - و قال عليه السلام : « راي الشّيخ أحبّ إلي من جلد الغلام » و روي : « من مشهد الغلام »\r\nترجمه : تجربه و انديشه پير در نزد من از تلاش و چابكى جوان خوشايندتر است . در برخى نسخه‌ها آمده است : « از آمادگى رزمى جوان . »\r\nشرح : پيران با تجربه براى ارائه طرح و نظر و جوانان براى دليرى و پيشبرد كار مؤثرند و بىترديد ، عمل و شجاعت بدون برنامه ، چيزى جز آشفتگى و بيهودگى نيست . پيش از اين در شرح حكمت 47 در اين‌باره سخنانى گذشت : « دورانديشى در بررسى علمى است . » « 1 »\r\n\r\n85 - و قال عليه السلام : « عجبت لمن يقنط و معه الاستغفار . »\r\nترجمه : در شگفتم از كسى كه مىتواند استغفار كند و نااميد است .\r\nشرح : مراد از « قنوط » در اين‌جا نااميدى از بخشش و رحمت خدا و مقصود از « استغفار » توبه است . امام عليه السّلام با بيان بالا به اين آيه اشاره مىكند :\r\n« بگو اى بندگان من - كه بر خويشتن زياده‌روى روا داشته‌ايد - از رحمت خدا نوميد نشويد . در حقيقت ، خدا همه گناهان را مىآمرزد كه او آمرزنده مهربان است . » « 2 »\r\n\r\n[ 86 - و حكى عنه أبو جعفر محمّد بن علي الباقر أنّه قال : . . . 
  ]\r\n86 - و حكى عنه أبو جعفر محمّد بن علي الباقر أنّه قال : « كان\r\n\r\n\r\n","description":"","footnote":"\r\n( 1 ) . « و الحزم بإجالة الرّاي » .\r\n( 2 ) .  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ  زمر / 39 : 53 .\r\n","page_name":" 130 ","page_number":130},
  {"content":"\r\n\r\nفي الأرض أمانان من عذاب اللّه و قد رفع أحدهما فدونكم الآخر فتمسّكوا به أمّا الأمان الّذي رفع فهو رسول اللّه و أمّا الأمان الباقي فالاستغفار . قال اللّه تعالى :  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  »\r\nترجمه : امام باقر عليه السّلام از حضرت امير مؤمنان عليه السّلام نقل فرمود : دو چيز در زمين مايه امان از عذاب خدا بود : يكى از آن دو برداشته شد . پس ديگرى را دريابيد و بدان چنگ زنيد . امانى كه برداشته شد رسول خدا صلّى اللّه عليه و إله بود و امان باقى مانده ، استغفار است كه خداى بزرگ به رسول خدا فرمود : « تا تو در ميان آنان هستى ، خدا بر آن نيست كه ايشان را عذاب كند و تا آنها طلب آمرزش مىكنند خدا آنها را عذاب نمىكند . » « 1 »\r\nشرح : سيد رضى مىگويد : برداشت امام عليه السّلام ، روش نيكوى استنباط و ظرافت در دريافت معناى آيات است .\r\nمفسران برداشت‌ها و ديدگاه‌هاى متفاوتى از آيه ارائه كرده‌اند « 2 » كه خواننده را در تاريكى هميشگى فرو مىبرد . دريافت ما آن است كه ضمير جمع غايب در « ليعذّبهم » به مردم مكه بر مىگردد و مقصود از « استغفار » در اين‌جا اسلام است ، چرا كه سبب رهايى از كيفر الهى است . بر اين اساس ، معناى آيه چنين است : تا زمانى كه رسول خدا صلّى اللّه عليه و إله در ميان اهل مكه است ،\r\n\r\n\r\n","description":"","footnote":"\r\n( 1 ) . انفال / 8 : 33 .\r\n( 2 ) . براى نمونه نك : مجمع البيان ، ج 4 ، ص 459 ؛ تفسير ثعالبى ، ج 3 ، ص 129 ؛ الدر المنثور ، ج 3 ، ص 180 ؛ . . . .\r\n","page_name":" 131 ","page_number":131},
  {"content":"\r\n\r\nخداوند براى بزرگداشت شأن و جايگاه او كسى را عذاب نمىكند . پس از او نيز اگر به رسالتش ايمان داشته باشند كيفرى نازل نخواهد شد .\r\nبخش ديگر فرمايش امام عليه السّلام : « پس ديگرى را دريابيد و بدان چنگ زنيد » بدين معنا است كه در گفتار و كردار به اسلام پايبند باشيد و هرگونه كه مىتوانيد از آن حمايت كنيد . مؤيد برداشت ما سخن ديگر ايشان در خطبه 152 است : « همانا خداى متعال شما را به اسلام اختصاص داد و براى آن برگزيد ، زيرا اسلام اسم سلامت و فراهم كننده كرامت جامعه است . راه روشن آن را خدا برگزيد ، و حجّت‌هايش را روشن گردانيد . اسلام ظاهرش علم ، و باطنش حكمت است . نوآورىهاى آن پايان نگيرد و شگفتىهايش تمام نمىشود . » « 1 » [ ارتباط معناى دو عبارت زمانى روشن‌تر مىشود كه توجه كنيم 
  ] دو واژه « سلامت » و « امان » مترادفند .\r\n\r\n[ 87 - و قال عليه السلام : « من أصلح ما بينه و بين اللّه أصلح اللّه ما بينه و بين النّاس 
  ]\r\n87 - و قال عليه السلام : « من أصلح ما بينه و بين اللّه أصلح اللّه ما بينه و بين النّاس و من أصلح أمر آخرته أصلح اللّه له أمر دنياه و من كان له من نفسه واعظ كان عليه من اللّه حافظ . »\r\nترجمه : هركس ميان خود و خدا اصلاح كند ، خداوند ميان او و مردم را اصلاح خواهد كرد و كسى كه امور آخرت را اصلاح كند ، خدا امور دنياى او را اصلاح مىكند و آن‌كه از درون جان واعظى دارد ، خدا بر او حافظى\r\n\r\n\r\n","description":"","footnote":"\r\n( 1 ) . « إنّ اللّه تعالي خصّكم بالإسلام و استخلصكم له و ذلك لأنّه اسم سلامة و جماع كرامة اصطفي اللّه تعالي منهجه و بيّن حججه من ظاهر علم و باطن حكم لا تفني غرائبه و لا تنقضي عجائبه » .\r\n","page_name":" 132 ","page_number":132},
  {"content":"\r\n\r\nگماشته است .\r\nشرح : ( من أصلح ما بينه و بين اللّه أصلح اللّه ما بينه و بين النّاس ) براى به دست آوردن دل‌هاى مردمان و جلب دوستى آنها ، پيش از هر چيز از آزردن آنها با دست و زبان خوددارى كن و تا مىتوانى براى خير و مصلحت آنها بكوش . افزون بر اين بايد براى پذيرش آزار آنان آماده بوده و در اين راه شكيبا باشى . در اين صورت خدا را اطاعت كرده‌اى و از تو خشنود خواهد بود . مردم نيز از تو خرسندند ، چرا كه تلاشت براى آنان بوده است .\r\n( و من أصلح أمر آخرته أصلح اللّه له أمر دنياه ) به رغم گمان برخى ، آخرت ، تنها نظريه‌اى مانند مثل افلاطون و يا يك ارزش انسانى صرف كه انسان را بر سر شوق آورد و يا بترساند ، نيست . اسلام دين علم و عمل است و نظريه پردازى و ارزش‌گذارى محض را نمىپذيرد . براين‌اساس ، آخرت امرى واقعى و ملموس به شمار مىآيد كه همچون دنيا ، از نعمت و عذاب و خوردنى و نوشيدنى برخوردار است . از ديدگاه اسلام ، تفاوت دنيا و آخرت در آن است كه كار در دنيا براى آخرت انجام مىشود و مهم‌ترين كار نيز راستى ، امانت ، اخلاص در عمل ، مبارزه براى خدمت به انسان‌ها ، حل مشكل ديگران و شكوفاسازى استعداد آنان است . با وجود اين ، همان‌گونه كه كار و تلاش در ميدان دنيا ، سبب رسيدن به سعادت آخرت است ، پيروزى و بزرگى زندگى دنيا را هم به دنبال دارد . خداى سبحان [ در بيان ارتباط دنيا و آخرت 
  ] مىفرمايد : « هركه در اين [ دنيا 
  ] كور [ دل 
  ] باشد در آخرت [ هم 
  ]\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكور [ دل 
  ] و گمراه‌تر خواهد بود . » « 1 » هر دانشمند منصفى - چه مسلمان و چه غير مسلمان - اعتراف خواهد كرد اسلام نخستين دينى است كه دنيا و آخرت را مرتبط با يكديگر و اولى را وسيله نيل به دومى قرار داده است .\r\n( و من كان له من نفسه واعظ كان عليه من اللّه حافظ ) نخستين وظيفه عقل سالم ، نگهدارى صاحب خود از بىباكى و رفتار كوركورانه است . بىترديد ، كسى كه از چنين دژ استوارى برخوردار باشد در خطرگاه‌ها به سلامت خواهد بود . امام عليه السّلام از عقل نگهدارنده به موعظه‌گر درونى تعبير كرده است . از اين بيان استفاده مىشود پندهاى بيرونى زمانى سود بخشند كه اثرى پاك بر روان و عقل آدمى بگذارند . ذيل عبارت حكمت 38 در اين‌باره سخن گفته شد :\r\n« همانا ارزشمندترين بىنيازى عقل است . » « 2 »\r\n\r\n88 - و قال عليه السلام : « الفقيه كلّ الفقيه من لم يقنّط النّاس من رحمة اللّه و لم يؤيسهم من روح اللّه و لم يؤمنهم من مكر اللّه . »\r\nترجمه : دانشمند كامل كسى است كه مردم را از رحمت و مهربانى خدا نوميد نكند و از عذاب ناگهانى خدا ايمن نسازد . مقصود از « كلّ الفقيه » دانشمند كاملى است كه ويژگى هدايت‌گرى و راهنمايى را داشته باشد .\r\nشرح : توضيح سخن امام عليه السّلام آن است كه خداى سبحان بهشت و جهنمى دارد . مؤمن عاقل ، گفتار و كردار خويش را بر اساس ترس از آتش و به\r\n\r\n\r\n","description":"","footnote":"\r\n( 1 ) .  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  اسراء / 17 : 72 .\r\n( 2 ) . « إنّ أغني الغني العقل » .\r\n","page_name":" 134 ","page_number":134},
  {"content":"\r\n\r\nاشتياق بهشت انجام مىدهد . رهبر آشنا به حقيقت اسلام ، مردم را بدين راه مىبرد . هرگاه آنان را از آتش بترساند ، در اميد به بهشت را نيز باز مىكند و هر زمان كه ايشان را به بهشت اميدوار نمايد از آتش هم بيم مىدهد . قرآن كريم نيز اين‌گونه بيان مىكند : « بدانيد كه خدا سخت كيفر است و [ بدانيد 
  ] كه خدا آمرزنده مهربان است . » « 1 » در اين باره ، در خطبه 160 در فصل « فلسفه خوف و رجا » مطالب بيشترى بيان كرديم .\r\n\r\n89 - و قال عليه السلام : « إنّ هذه القلوب تملّ كما تملّ الأبدان فابتغوا لها طرائف الحكم . »\r\nترجمه : همانا اين دل‌ها همانند بدن‌ها افسرده مىشوند ، پس براى شادابى دل‌ها ، سخنان زيباى حكمت‌آميز را بجوييد .\r\nشرح : همه شگفتىها و زيبايىهاى طبيعت از حكمت جاويدان خداوند سرچشمه مىگيرد كه دارايىهاى انسان و جهان هستى را به آنها بخشيده است . مقصود از « حكمت » ، آن‌گونه كه ابن ابى الحديد و ديگر شارحان تصور كرده‌اند ، تنها مثل‌ها و جملات كوتاهى نيست كه در ستايش از پارسايى و پرهيزكارى بيان مىشود ، زيرا امام عليه السّلام در سخن خويش هرچيز كه ناراحتى و خستگى را بر طرف نمايد ، حكمت ناميده است . ازاين‌رو سپيده دم ، باغ‌هاى پر از گل ، درختان بيد در كنار رود و هر آن‌چه نشانه‌اى از بزرگى اعجازآميز خداوند را داشته و سبب خشنودى درون و اميد و زندگى گردد ، نمونه‌اى از\r\n\r\n\r\n","description":"","footnote":"\r\n( 1 ) .  اعْلَمُوا أَنَّ اللَّهَ شَدِيدُ الْعِقابِ وَ أَنَّ اللَّهَ غَفُورٌ رَحِيمٌ  مائده / 5 : 98 .\r\n","page_name":" 135 ","page_number":135},
  {"content":"\r\n\r\nحكمت به شمار مىآيد . اين ما هستيم كه بايد در جست‌وجوى حكمت‌ها بوده و هرگاه احساس سستى و ناخوشى نموديم از آن بهره گيريم . با اين كار ، اميد و نشاط را باز مىيابيم و جهاد و مبارزه را از سر مىگيريم .\r\n\r\n90 - و قال عليه السلام : « أوضع العلم ما وقف على اللّسان و أرفعه ما ظهر في الجوارح و الأركان . »\r\nترجمه : بىارزش‌ترين دانش ، آن است كه تنها بر سر زبان است و برترين آن ، علمى است كه در اعضا و جوارح آشكار شود .\r\nشرح : « جوارح » اعضايى است كه با آن ، توان انجام كارها را مىيابيم .\r\n« ركن » به عضو اصلى بدن گفته مىشود . « علم » فهميدن است و نه حفظ و بازگو كردن . كسى كه با اكتفا بر سخن گفتن ، از آگاهى يافتن و عمل نمودن خوددارى مىكند به صفحه گرامافون و نوار ضبط شده مىماند ؛ با اين تفاوت كه نوار سخن مىگويد و نمىشنود ، ولى او حرف مىزند و گوش مىدهد .\r\nافزون بر اين ، دوست دارد ديگران به سخنانش گوش دهند . دانشمند واقعى همت خود را از بر كردن دانش و جدال با رقيبان به منظور برترى بر آنان قرار نداده و الفاظ را وسيله‌اى براى رسيدن به هدف ، كه چيزى جز عمل سودمندانه نيست ، قرار مىدهد . فيلسوف چينى مىگويد : « گام نخست براى فرو رفتن در جهل و ناآگاهى ، علاقه به [ بازى با 
  ] كلمات و [ سخن گويى نابجا 
  ] است . » دليل اين گفته آن است كه حقيقت ، صرفنظر از زندگى و عمل به دست نمىآيد و خرافه و بيهوده‌گويى ، انسان را به زندگى ( و عمل ) نمىرساند . [ در نتيجه اين‌گونه افراد از حقيقت دور مانده و در جهل و نادانى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبه سر خواهند برد . 
  ] در حكمت 365 فرمايش امام عليه السّلام خواهد آمد كه : « علم و عمل پيوندى نزديك دارند و كسىكه [ چيزى را 
  ] دانست بايد به آن عمل كند ، چرا كه علم ، عمل را فرا مىخواند ، اگر پاسخ داد مىماند ، و گرنه كوچ مىكند . » « 1 » خلاصه كلام اين‌كه دانش كامل آن است كه زندگى پربارتر ، متعادل‌تر و آرام‌ترى فراهم آورد .\r\n\r\n[ 91 - و قال عليه السلام : « لا يقولنّ أحدكم اللّهمّ إنّي أعوذ بك من الفتنة . . . 
  ]\r\n91 - و قال عليه السلام : « لا يقولنّ أحدكم اللّهمّ إنّي أعوذ بك من الفتنة لأنّه ليس أحد إلّا و هو مشتمل على فتنة و لكن من استعاذ فليستعذ من مضلّات الفتن فإنّ اللّه سبحانه يقول  وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ  و معنى ذلك أنّه يختبرهم بالأموال و الأولاد ليتبين السّاخط لرزقه و الرّاضي بقسمه و إن كان سبحانه أعلم بهم من أنفسهم و لكن لتظهر الأفعال الّتي بها يستحقّ الثّواب و العقاب لأنّ بعضهم يحبّ الذّكور و يكره الإناث و بعضهم يحبّ تثمير المال و يكره انثلام الحال . »\r\nترجمه : فردى از شما نگويد : « خدايا از آزمايش و فتنه به تو پناه مىبرم » ، زيرا كسى نيست كه در فتنه‌اى قرار نگيرد ، ولى هركس مىخواهد به خدا پناه ببرد ، از [ پيامد 
  ] گمراه كننده آزمايش پناهنده شود كه خداى سبحان مىفرمايد : « بدانيد كه اموال و فرزندان شما فتنه‌اند . » « 2 » معنى اين آيه آن است\r\n\r\n\r\n","description":"","footnote":"\r\n( 1 ) . « العلم مقرون بالعمل فمن علم عمل و العلم يهتف بالعمل فإن أجابه و إلّا ارتحل عنه » .\r\n( 2 ) .  وَ اعْلَمُوا أَنَّما أَمْوالُكُمْ وَ أَوْلادُكُمْ فِتْنَةٌ  انفال / 8 : 28 .\r\n","page_name":" 137 ","page_number":137},
  {"content":"\r\n\r\nكه خدا انسان‌ها را با اموال و فرزندانشان مىآزمايد تا كسانى كه از روزى خود ناخرسند و يا از آن خوشنودند ، شناخته شوند . گرچه خداوند به آنها از خودشان آگاه‌تر است ؛ با وجود اين ، براى آشكار ساختن كردارى كه استحقاق پاداش يا كيفر دارند چنين مىكند ، چه آن‌كه برخى مردم فرزند پسر را دوست دارند و فرزند دختر را نمىپسندند و بعضى ديگر فراوانى اموال را دوست دارند و از كاهش سرمايه نگرانند .\r\nشرح : « فتنة » امتحان و آزمايش با مال ، مقام و فرزندان ؛ « مضلّات الفتن » سركشى به سبب مال ، فرزند و مانند آن . معناى عبارت چنين است : به كلى از همه فتنه‌ها به خدا پناه مبر ؛ زيرا زينت‌هاى زندگى و روزىهاى پاكى كه خدا براى بندگانش حلال نموده ، همگى فتنه و آزمايشند . از دام و فريب فتنه به خدا پناه ببر كه بسا دنيا و زينت‌هايش انسان را از دين و وجدانش دور مىنمايد . بسيارى از انسان‌ها را ديده‌ايم كه با افراط در ماديات و خوشگذرانىها ، از نيكىها دور مانده‌اند . ( و معني ذلك أنّه يختبرهم بالأموال و الأولاد ليتبّين السّاخط لرزقه . . . ) خداى سبحان از كارهاى نيك و بد گذشته و آينده بندگان آگاه است . با اين حال ، عدالت و قضاى او اقتضا مىكند تا كسى را بر اساس علم خود و به سبب چيزى كه درون و سينه بندگان را فرا گرفته حسابرسى نكند . او از انسان به سبب كارهايش و پس از بخشيدن قدرت ، عقل ، اراده ، روزىهاى نيك و پاك و دستور [ به انجام واجبات 
  ] و بازداشتن [ از حرام‌ها 
  ] ، حساب خواهد كشيد . اگر سركشى كرد و مخالفت ورزيد حجت بر او تمام شده و سزاوار سرزنش و كيفر خواهد بود .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\n[ 92 - و سئل عن الخير ما هو ؟ فقال عليه السلام : « ليس الخير أن يكثر مالك و ولدك . . . 
  ]\r\n92 - و سئل عن الخير ما هو ؟ فقال عليه السلام : « ليس الخير أن يكثر مالك و ولدك و لكنّ الخير أن يكثر علمك و أن يعظم حلمك و أن تباهي النّاس بعبادة ربّك فإن أحسنت حمدت اللّه و إن أسات استغفرت اللّه . و لا خير في الدّنيا إلّا لرجلين رجل أذنب ذنوبا فهو يتداركها بالتّوبة و رجل يسارع في الخيرات . »\r\nترجمه : از امام عليه السّلام پرسيدند : « خير » چيست ؟ فرمود : خير آن نيست كه مال و فرزندت بسيار شود ، بلكه آن است كه دانش تو فراوان و بردبارىات بزرگ و گران مقدار باشد و در پرستش پروردگار در ميان مردم سرفراز باشى .\r\nپس اگر كار نيكى انجام دهى شكر خدا به‌جا آورى و اگر بد كردى از خدا آمرزش خواهى . در دنيا جز براى دو كس خير نيست ؛ يكى گناه‌كارى كه با توبه جبران كند ، و ديگر نيكوكارى كه در كارهاى نيكو شتاب ورزد .\r\nشرح : طبيعت مال ، تنها سنگ و كاغذ است و ازاين‌رو ، سرزنش و ستايش‌بردار نيست . آن‌چه اهميت دارد اثر و پيامد آن است . اگر نيكى به همراه داشت ، ستودنى و اگر شر و بدى به‌بار آورد ، قابل سرزنش است .\r\nخداوند سبحان نمونه‌هايى از خير و شر را اين‌گونه بيان مىفرمايد : « بىگمان ، كسانى كه كفر ورزيدند ، اموال خود را خرج مىكنند تا [ مردم را 
  ] از راه خدا بازدارند . پس به زودى [ همه 
  ] آن را خرج مىكنند و آن‌گاه حسرتى بر آنان خواهد گشت . » « 1 » ؛ « مثل [ صدقات 
  ] كسانى كه اموال خود را در راه خدا انفاق مىكنند همانند دانه‌اى است كه هفت خوشه بروياند كه در هر خوشه‌اى صد\r\n\r\n\r\n","description":"","footnote":"\r\n( 1 ) .  إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّهِ فَسَيُنْفِقُونَها ثُمَّ تَكُونُ عَلَيْهِمْ حَسْرَةً . . .  انفال / 8 : 36 .\r\n","page_name":" 139 ","page_number":139},
  {"content":"\r\n\r\nدانه باشد و خداوند براى هركس كه بخواهد [ آن را 
  ] چند برابر مىكند . » « 1 » پيامبر اعظم صلّى اللّه عليه و إله هم مىفرمايد : « چه خوب است مال نيكو براى انسان نيكو سرشت ! » « 2 » فرزند نيز چنين است . اگر صالح باشد ، خوب و اگر طالح و شرور باشد ، بد است . دانش نيز اگر به زندگى بارورى ، امنيت و عدالت ببخشد نيكو است و هرگاه سبب كشتار و وحشت ديگران گردد شرّ و ناپسند است . ممكن است پرسيده شود اگر هريك از مال ، فرزند و دانش از آن جهت كه خيرند ستوده و از آن جنبه كه شرّند مذمت مىشوند ، پس به چه دليل امام عليه السّلام ، خير و نيكويى مال و فرزند را نپذيرفتند ؛ با اين‌كه ازاين‌جهت تفاوتى با دانش ندارند ؟ در پاسخ مىگوييم : در اين‌جا مقصود امام عليه السّلام آن نيست كه مال و فرزند را در يك سوى ترازو و دانش را در سوى ديگر قرار دهد . ايشان خواسته است به كسانى كه خير را تنها در مال و فرزند دانسته و به كلى هر چيز ديگرى - حتى دانش و بردبارى - را رد مىكنند ، پاسخ دهد ، چرا كه پيش از اين نيز مترفان و خوشگذرانان گفته بودند : « ما دارايى و فرزندانمان از همه بيشتر است و ما عذاب نخواهيم شد . » « 3 »\r\n( و أن تباهي النّاس بعبادة ربّك . . . ) مراد از « تباهى » فخر فروشى نيست ، بلكه مقصود آن است كه ديگران تو را به خاطر داشتن مال و فرزند ياد نكنند و\r\n\r\n\r\n","description":"","footnote":"\r\n( 1 ) .  مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ . . .  بقره / 2 : 261 .\r\n( 2 ) . « نعم المال الصالح للرّجل الصالح » مسند احمد ، ج 4 ، ص 197 ؛ صحيح ابن حبان ، ج 8 ، ص 6 ، ح 3210 ؛ فتح البارى ، ج 8 ، ص 75 ، ح 4100 .\r\n( 3 ) .  . . . نَحْنُ أَكْثَرُ أَمْوالًا وَ أَوْلاداً وَ ما نَحْنُ بِمُعَذَّبِينَ  سبأ / 34 : 35 .\r\n","page_name":" 140 ","page_number":140},
  {"content":"\r\n\r\nدانش ، بردبارى ، پرستش خدا و نيك سيرتىات يادآور تو در بين مردم باشد .\r\nاگر كار نيكى از تو سرزد خداى را ستايش كنى كه تو را به خوبىها رهنمون ساخت و هرگاه بدى كردى از او آمرزش بخواهى و با توبه و شتاب در انجام نيكىها ، جبرانش نمايى .\r\n( و لا خير في الدّنيا إلّا لرجلين رجل أذنب ذنوبا فهو يتداركها بالتّوبة و رجل يسارع في الخيرات ) بزرگ‌ترين كار در دنيا آن است كه در آخرت سودمند باشد . توبه از گناه و خدمت به انسان‌ها نمونه‌اى از آن است . « 1 »\r\n\r\n93 - و قال عليه السلام : « لا يقلّ عمل مع التّقوى و كيف يقلّ ما يتقبّل . »\r\nترجمه : هيچ‌كارى كه با تقوا همراه است اندك نيست ، و چگونه كم باشد آن‌چه كه پذيرفته شود .\r\nشرح : « تقوا » آن است كه از خشم خداى سبحان بپرهيزى و از حدود و آيين او پا فراتر نگذارى . افزون بر اين ، پرهيز از شبهه و خوددارى از چيزى كه حلال يا حرام بودنش روشن نيست ، مصداقى از تقوا است .\r\nدر اين‌جا مراد از « كار اندك » بسنده كردن بر واجبات ؛ بدون زيادى و كاستى است . كسى كه چنين كند از آتش دوزخ به دور خواهد ماند و در نتيجه\r\n\r\n\r\n","description":"","footnote":"\r\n( 1 ) . به همين مضمون شاعر مىگويد : « ليس السّعيد الّذي دنياه تسعده بل السّعيد الّذي ينجو من النّار » خوشبخت كسى نيست كه دنيايش او را خوش كند ، بلكه آن است كه از آتش برهد . نك : شرح نهج البلاغه ، ابن ابى الحديد ، ج 18 ، ص 250 .\r\n","page_name":" 141 ","page_number":141},
  {"content":"\r\n\r\nبه رستگارى خواهد رسيد و چه فضيلت و سعادتى برتر از رستگارى آخرت !\r\n\r\n94 - و قال عليه السلام : « إنّ أولى النّاس بالأنبياء أعلمهم بما جاءوا به » ثمّ تلا عليه السلام : إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا »\r\nترجمه : شايسته‌ترين مردم [ براى جانشينى 
  ] پيامبران ، داناترين آنان است به آن‌چه كه آورده‌اند . سپس اين آيه را تلاوت فرمود : « در حقيقت ، شايسته‌ترين مردم به ابراهيم ، همان كسانى هستند كه او را پيروى كرده‌اند و [ نيز 
  ] اين پيامبر و كسانىكه [ به آيين او 
  ] ايمان آورده‌اند . » « 1 »\r\nشرح : مقصود از « أولى الناس بالأنبياء » ؛ نزديك‌ترين و شايسته‌ترين مردم به پيامبران ، ولايت از سوى آنان است كه از آن به جانشينى تعبير مىشود . در واقع ولايت و جانشينى ، ارتباطى الاهى و طبيعى بين پيامبر و خليفه او است و تنها براى كسانى ممكن است كه به رسالت پيامبر آگاه بوده و او را در همه جا يارى كرده باشند . در حقيقت ، امام عليه السّلام با اين سخن به خود اشاره كرده و بر آن است تا با يادآورى اين نكته كه دانش و اخلاق پيامبر در وى ادامه يافته ، شايستگى خويش را براى منصب خلافت به اثبات برساند .\r\nلازم به يادآورى است بر اساس دستور اسلام و قانون « ارث ولاء » در اصطلاح فقيهان ، بنده‌اى كه مولا او را داوطلبانه و بدون دريافت چيزى ، آزاد نمايد ، پس از مرگ آقاى خود و به شرط نبودن وارث خويشاوند ، از او [ به\r\n\r\n\r\n","description":"","footnote":"\r\n( 1 ) . آل عمران / 3 : 68 .\r\n","page_name":" 142 ","page_number":142},
  {"content":"\r\n\r\nعنوان جانشين 
  ] ارث مىبرد . با اين وصف ، در جايى كه خويشاوندى و جانشينى با هم جمع شود - چنان‌كه در مورد محمد صلّى اللّه عليه و إله و على عليه السّلام چنين بود - چه بايد گفت ؟\r\n\r\n95 - و قال عليه السلام : « إنّ ولي محمّد من أطاع اللّه و إن بعدت لحمته و إنّ عدوّ محمّد من عصى اللّه و إن قربت قرابته . »\r\nترجمه : جانشين محمد صلّى اللّه عليه و إله كسى است كه خدا را اطاعت كند ؛ هر چند پيوند خويشاوندى دور باشد و دشمن محمّد صلّى اللّه عليه و إله كسى است كه خدا را نافرمانى كند ، هرچند خويشاوند نزديك او باشد .\r\nشرح : « اللّحمة » خويشاوند . با اين بيان امام عليه السّلام در صدد پاسخ به استدلال برخى از قريش نسبت به انصار در روز سقيفه است . آنها گمان مىكردند به سبب نزديكى به پيامبر از ديگران به مقام جانشينى سزاوارترند . در واقع پيام امام عليه السّلام چنين است : خداى سبحان با كسى به شيوه قبيله‌اى و شخصى معامله نمىكند . همگان در نزد او برابرند و برترى از آن كسى است كه با تقوا و اطاعت ، وسيله‌اى براى رسيدن به او فراهم نمايد . افزون بر اين ، ولايت و نزديكى با پيامبر ، تنها بر اين اساس شكل مىگيرد و ازاين‌جهت ، فرد قرشى و حبشى تفاوتى ندارند . اين مضمون در آيات و روايات نيز وارد شده است .\r\nخداوند سبحان مىفرمايد : « گرامىترين شما در نزد خدا ، پرهيزكارترينتان است . » « 1 » پيامبر صلّى اللّه عليه و إله [ نيز 
  ] فرموده‌اند : « اى فرزندان كعب لؤى ، خود را از آتش\r\n\r\n\r\n","description":"","footnote":"\r\n( 1 ) .  إِنَّ أَكْرَمَكُمْ عِنْدَ اللَّهِ أَتْقاكُمْ  حجرات / 49 : 13 .\r\n","page_name":" 143 ","page_number":143},
  {"content":"\r\n\r\nبرهانيد . اى فرزندان عبد مناف ، خود را از آتش نجات دهيد . اى فرزندان هاشم ، خود را از آتش رهايى بخشيد . اى فرزندان عبد المطّلب ، از آتش بگريزيد و اى فاطمه ، خود را از آتش برهان . به راستى كه من بر شما ولايتى ندارم ، جز آن‌كه بين ما پيوند خويشاوندى برقرار است . » « 1 » اين سخن از دين اسلام در ميان همه امت‌ها و گروه‌ها مشهور است .\r\n\r\n96 - و سمع عليه السلام رجلا من الحرورية يتهجّد و يقرا فقال : « نوم على يقين خير من صلاة في شك . »\r\nترجمه : صداى مردى از حرورا را شنيد كه نماز شب مىخواند و قرآن تلاوت مىكرد . فرمود : خوابيدن همراه با يقين ، برتر از نمازگزاردن با شك و ترديد است .\r\nشرح : امام عليه السّلام ، سخن بالا را در زمانى فرمود كه شنيد مردى از خوارج شبانگاه به نماز و عبادت مشغول است .\r\n« يقين » مرحله‌اى از ايمان است كه گويا خدا ديده مىشود . كسى كه به اين درجه از ايمان برسد هيچ مانعى او را از كار براى رضاى خدا باز نخواهد داشت و مرگ در راه خدا برايش آسان خواهد شد . تاريخ شهيدان تاريخ چنين يقينى است . يقين به خودى خود عبادت است و بالاتر اين‌كه ، سرچشمه و منبع هر عبادت و عمل نيكى به شمار مىآيد . ازاين‌رو ، جاى تعجب نيست اگر خواب صاحب اين يقين ، عبادت باشد و در مقابل ، نماز\r\n\r\n\r\n","description":"","footnote":"\r\n( 1 ) . سنن نسائى ، ج 4 ، ص 108 ، ح 6473 ؛ نيل الأوطار ، ج 6 ، ص 134 ؛ كنز العمال ، ج 6 ، ص 229 .\r\n","page_name":" 144 ","page_number":144},
  {"content":"\r\n\r\nانسان مردّد [ در ايمان و عقيده 
  ] گناه و گمراهى به حساب آيد .\r\n\r\n97 - و قال عليه السلام : « اعقلوا الخبر إذا سمعتموه عقل رعاية لا عقل رواية فإنّ رواة العلم كثير و رعاته قليل . »\r\nترجمه : چون روايتى را شنيديد ، آن را بفهميد و عمل كنيد ، نه آن‌كه بشنويد و نقل كنيد ، زيرا راويان علم فراوان و عمل كنندگان به آن اندك‌اند .\r\nشرح : تفاوت تدبر و توجه ، با نقل و روايت مانند تفاوت كسى است كه قصرى را با دانش و كوشش خود مىسازد با كسى كه بدان نگاه كرده و وصفش را با زبان براى ديگران بازگو مىكند . افزون بر اين ، خبر دادن از اشياى خارجى نيازى به دانش ندارد . ازاين‌رو ، به شرط مورد اعتماد بودن عالم و جاهل ، نقل يكى همچون روايت ديگرى است [ و با هم تفاوتى ندارند . 
  ] با وجود اين ، تنها انسان‌هاى استوار در دانش‌اند كه ارزش‌هاى روحى همچون خوبىها را درك مىكنند .\r\n( فإنّ رواة العلم كثير ) روايت‌گران دانش كسانىاند كه از دانشمندان نقل مىكنند . يكى از آنان گفته است : « سيصد هزار حديث از اهل بيت را حفظ كرده‌ام . » « 1 » چنان‌كه پيدا است او به تنهايى به اندازه ده‌ها تن روايت حفظ كرده است و البته مانند او فراوان‌اند . ( و رعاته قليل ) دانشمندان حقيقى كمند .\r\n\r\n\r\n","description":"","footnote":"\r\n( 1 ) . ممكن است مقصود احمد بن محمد بن سعيد بن عبد الرحمان بن زياد همدانى كوفى ، معروف به ابن عقده ( 249 - 333 ه ) باشد . گفته‌اند : يكصد و بيست هزار حديث را با سند حفظ بود و درباره سى هزار از آنان به گفت‌وگو نشسته بود . نك : رجال طوسى ، ج 1 ، ص 441 ، رقم 30 ؛ جامع الرواة ، ج 1 ، ص 65 ، نهاية الدراية ، ص 523 ؛ معجم الرجال ، خويى ، ج 8 ، ص 68 .\r\n","page_name":" 145 ","page_number":145},
  {"content":"\r\n\r\n\r\n[ 98 - و سمع رجلا يقول إِنَّا لِلَّهِ وَ إِنَّا إِلَيْهِ راجِعُونَ فقال : 
  ]\r\n98 - و سمع رجلا يقول  إِنَّا لِلَّهِ وَ إِنَّا إِلَيْهِ راجِعُونَ  فقال : « إنّ قولنا  إِنَّا لِلَّهِ  إقرار على أنفسنا بالملك و قولنا  وَ إِنَّا إِلَيْهِ راجِعُونَ  إقرار على أنفسنا بالهلك . »\r\nترجمه : از شخصى شنيد كه مىگفت : « ما همه از خداييم و بازگشتمان به سوى او است . » فرمود : اين سخن ما كه مىگوييم « ما همه از آن خداييم » اقرارى است به بندگى و اين‌كه مىگوييم « بازگشت ما به سوى او است » اعترافى است به نابودى خويش .\r\nشرح : كسى كه به بندگى و در اختيار غير بودن خود اعتراف مىكند تنها با اجازه صاحب و مالك ، حق تصرف در خود را دارد و در غير اين صورت ، غاصب و ستمگر به حساب خواهد آمد . همچنين هركس مرگ را بپذيرد بايستى با اقرار خويش هماهنگ بوده و همچون شخصى كه جاودانه خواهد ماند رفتار ننمايد .\r\n\r\n[ 99 - و قال عليه السلام و مدحه قوم في وجهه ، فقال : . . . 
  ]\r\n99 - و قال عليه السلام و مدحه قوم في وجهه ، فقال : « اللّهمّ إنّك أعلم بي من نفسي و أنا أعلم بنفسي منهم اللّهمّ اجعلنا خيرا ممّا يظنّون و اغفر لنا ما لا يعلمون . »\r\nترجمه : گروهى در پيش روى حضرت ، ايشان را ستايش كردند . امام عليه السّلام [ به خداوند 
  ] عرض كرد : بارخدايا تو مرا از خودم بهتر مىشناسى و من خود را بيشتر از آنان مىشناسم . خدايا مرا از آن‌چه اينان مىپندارند ، نيكوتر بدار و از آن‌چه نمىدانند درگذر .\r\nشرح : امام عليه السّلام نه تنها خود ، بلكه همه چيز را در كنار خداوند كوچك\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمىديد . چنين نگاهى ، در واقع ديدگاه و سخن عارفان است و در حقيقت خو و سرشت آنان بر اين اساس استوار گشته است . ازاين‌رو ، امام عليه السّلام جز در موارد ضرورى از خود تمجيد نكرد ؛ چنان‌كه يوسف نيز به خداوند گفت :\r\n« من نگهبانى دانايم . » « 1 » افزون بر اين ، نمىپسنديد كه ديگران از وى ستايش كنند . به همين دليل به هنگام شنيدن تعريف و تمجيد ديگران ، به گونه بالا دعا نمود .\r\nبرخى در شرح اين حكمت گفته‌اند : « امام عليه السّلام به دليل ترك اولا ، و نه انجام گناه آمرزش خواست . » آنان‌كه از درك حقيقت استغفار اولياى خدا در مىمانند ، در هر حالى ، حتى اگر از زبان معصوم بيان شود ، به توجيه آن در قالب « ترك اولا » پناه مىبرند . گويا اين گروه فراموش كرده‌اند كه استغفار ، سخن همه پيامبران و انسان‌هاى راستين بوده است .\r\n\r\n100 - و قال عليه السلام : « لا يستقيم قضاء الحوائج إلّا بثلاث باستصغارها لتعظم و باستكتامها لتظهر و بتعجيلها لتهنؤ . »\r\nترجمه : برآوردن نيازهاى مردم تنها به سه چيز پايدار مىشود : كوچك شمردن آن تا خود بزرگ نمايد ، پنهان داشتن آن تا خود آشكار شود و شتاب در برآوردن آن ، تا گوارا باشد .\r\nشرح : تفاوت « تعاون و هميارى » با « برآوردن نياز » آن است كه اولى نوعى كامل شدن به شمار آمده و هدف از آن مصلحت همگان است ، ولى\r\n\r\n\r\n","description":"","footnote":"\r\n( 1 ) .  إِنِّي حَفِيظٌ عَلِيمٌ  يوسف / 12 : 55 .\r\n","page_name":" 147 ","page_number":147},
  {"content":"\r\n\r\nدومى حمايتى دو طرفه و از يك نفر به شخص ديگر است ؛ با اين حال از فضيلت‌ها و اخلاق نيكو به حساب مىآيد ، زيرا كسى كه در پى رفع نياز ديگرى مىكوشد ، دل فرد در مقابل را آرام كرده و اندوهش را بر طرف مىنمايد .\r\nالبته اين سخن در جايى محقّق مىشود كه كار خود را به سرعت و مخفيانه انجام داده و آن را كوچك بشمارد . در غير اين صورت ، پاكى كار از بين رفته و نور و پاداش آن تباه خواهد شد .\r\n« لام » در « لتظهر » براى بيان عاقبت آمده ، چنان‌كه در حكمت 131 چنين است : « إنّ للّه ملكا ينادى في كلّ يوم لدوا للموت و اجمعوا للفناء و ابنوا للخراب ؛ خداوند فرشته‌اى دارد كه هر روز بانگ مىزند : بزاييد براى مردن و فراهم آوريد براى نابود شدن و بسازيد براى ويران گشتن . » دليل اين‌كه « لام » را براى عاقبت دانستيم آن است كه انجام دهنده نيكى هرگاه آن را پنهان نمايد شخص مقابل از آن خبر خواهد داد و در برابر مردم از كار او تمجيد خواهد نمود . مردم نيز از كار او سخن گفته و او را نمونه‌اى قابل پيروى خواهند يافت . [ در واقع سرانجام كار فرد ياد شده چنين است و لام در جمله بالا معناى عاقبت و سرانجام مىدهد . 
  ] « 1 »\r\n\r\n[ 101 - و قال عليه السلام : « ياتي على النّاس زمان لا يقرّب فيه إلّا الماحل و لا يظرّف فيه إلّا الفاجر . . . 
  ]\r\n101 - و قال عليه السلام : « ياتي على النّاس زمان لا يقرّب فيه إلّا الماحل و لا يظرّف فيه إلّا الفاجر و لا يضعّف فيه إلّا المنصف يعدّون\r\n\r\n\r\n","description":"","footnote":"\r\n( 1 ) . گفته‌اند : هركس پس از برآوردن نياز برادرش ، آن را بزرگ بشمارد ، خود را كوچك نموده است .\r\nشرح نهج البلاغه ، ابن ابى الحديد ، ج 18 ، ص 259 .\r\n","page_name":" 148 ","page_number":148},
  {"content":"\r\n\r\nالصّدقة فيه غرما و صلة الرّحم منّا و العبادة استطالة على النّاس فعند ذلك يكون السّلطان بمشورة النّساء و إمارة الصّبيان و تدبير الخصيان »\r\nترجمه : روزگارى بر مردم خواهد آمد كه جز سخن چين بدگوى را محترم نشمارند و تنها بدكار هرزه در نظر [ پسنديده 
  ] آيد و جز انسان دادگر كسى وانهاده نشود . در آن روزگار كمك به نيازمندان خسارت ، پيوند با خويشاوندان لطف و منت ، و عبادت نوعى برترى جستن بر مردم است . در آن زمان حكومت با مشورت زنان ، فرماندهى خردسالان و برترى خواجگان اداره مىگردد .\r\nشرح : رسول خدا صلّى اللّه عليه و إله از كارها و ويژگىهاى نسل‌هاى آينده خبر دادند و اهل حديث آن را در كتاب‌هاى خويش گرد آورده‌اند . كسى كه پيشگويىهاى ايشان را مطالعه نمايد هيچ‌گونه اختلافى با واقعيت خارجى درگذشته و حال نخواهد يافت . براى نمونه ايشان فرموده‌اند : « زمانى فرا خواهد رسيد كه چهره مردمان ، به آدمى مىماند ، ولى دل‌هايشان دل شيطان خواهد شد . مانند گرگ‌هاى درنده خون مىريزند و از آن‌چه انجام مىدهند دست نمىكشند . » « 1 » آنان كه امروز خون بىگناهان را مىريزند و براى جنگ با ملت‌هاى مظلوم و نابودى و آوارگيشان ، در خشكى و دريا و فضا پايگاه نظامى تأسيس مىكنند ، همگان آنان را مىشناسند . آن‌چه امام عليه السّلام در اين‌جا بدان اشاره كردند ،\r\n\r\n\r\n","description":"","footnote":"\r\n( 1 ) . « يأتي علي النّاس زمان وجوههم وجوه الآدميين و قلوبهم قلوب الشّياطين كأمثال الذّئاب الضّواري سفّاكون للدّماء لا يتناهون عن منكر فعلوه » كنز العمال ، ج 11 ، ص 190 ، ح 31175 ؛ بحار الأنوار ، ج 22 ، ص 453 ، ح 11 .\r\n","page_name":" 149 ","page_number":149},
  {"content":"\r\n\r\nقطره‌اى از درياى رسول خدا صلّى اللّه عليه و إله است . ابن ابى الحديد مىگويد : « اين جمله از خبرهاى غيبى است كه تنها ايشان ، و نه ديگر صحابه ، از آن برخوردار است . » « 1 » به عبارت ديگر ، پيامبر به طور ويژه ايشان را از آن آگاه كرده است .\r\n( لا يقرّب فيه إلّا الماحل ) جز سخن چين بدگوى محترم شمرده نمىشود .\r\nدر محيط گمراهى و فساد تنها اين‌گونه افرادند كه پله‌هاى پيشرفت را طى خواهند كرد . ( و لا يظرّف فيه إلّا الفاجر ) تنها ناپاكان هرزه ، فرهيخته و آراسته به نظر مىآيند . ( و لا يضعّف فيه إلّا المنصف ) كسى فرو نهاده و ترك نمىشود مگر انسان حق‌گوى دادگر . در روايت نبوى آمده است : « مؤمن در ميانشان وانهاده مىشود . » « 2 » ( يعدّون الصّدقة فيه غرما و صلة الرّحم منّا ) صدقه را مالياتى ظالمانه و صله رحم را منت و لطفى مىشمارند كه به محرومان روا داشته‌اند ؛ در حالى كه به فرموده قرآن ، حق آنان است : « همانان كه در اموالشان براى سائل و محروم حقى معلوم است . » « 3 » ( و العبادة استطالة علي النّاس ) به خاطر روزه و نمازشان بر مردم منت مىنهند ، درحالىكه خداوند مىفرمايد : « [ اى پيامبر ، 
  ] بگو بر من از اسلام آوردنتان منّت نگذاريد ، بلكه [ اين 
  ] خدا است كه با هدايت كردن شما به ايمان ، بر شما منّت مىگذارد ، اگر راستگو باشيد . » « 4 » ( فعند ذلك يكون السّلطان بمشورة النّساء ) [ زنان 
  ] بر حاكمان چيره شده و آرزوى\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 18 ، ص 261 .\r\n( 2 ) . « المؤمن فيما بينهم مستضعف » جامع الأخبار ، ص 150 ؛ بحار الأنوار ، ج 22 ، ص 453 ؛ مستدرك الوسائل ، ج 11 ، ص 375 ، ح 16 .\r\n( 3 ) .   وَ الَّذِينَ فِي أَمْوالِهِمْ حَقٌّ مَعْلُومٌ * لِلسَّائِلِ وَ الْمَحْرُومِ   معارج / 70 : 24 - 25 .\r\n( 4 ) .  . . . قُلْ لا تَمُنُّوا عَلَيَّ إِسْلامَكُمْ بَلِ اللَّهُ يَمُنُّ عَلَيْكُمْ أَنْ هَداكُمْ لِلْإِيمانِ إِنْ كُنْتُمْ صادِقِينَ  حجرات / 49 : 17 .\r\n","page_name":" 150 ","page_number":150},
  {"content":"\r\n\r\nاداره شهرها را در سر مىپرورانند . از گنهكاران و كسانى كه برايشان هداياى گران قيمت و با ارزش بياورند شفاعت مىكنند . رسول اعظم صلّى اللّه عليه و إله در ادامه فرمودند : « بر مردم زمانى فرا مىرسد كه شكم‌هايشان خداى آنها ، بهره [ هاى دنيوى 
  ] شرف آنان ، زنان قبله‌هايشان و درهم و دينارها دين آنها خواهد شد .\r\nآنان بدترين آفريدگانند و بهره‌اى [ از آخرت 
  ] نخواهند داشت . » « 1 » ( و إمارة الصّبيان ) به فرمانروايانى اشاره مىكند كه كودكان و فرزندان را ولى عهد خويش قرار مىدهند . ( و تدبير الخصيان ) مانند مزدوران و مأموران دستگاه جور در زمان ما كه با دورويى بر طبل حاكمان و رهبران كوبيده و از آنان تمجيد مىكنند .\r\n\r\n[ 102 - و رئي عليه إزار خلق مرقوع فقيل له في ذلك فقال : . . . 
  ]\r\n102 - و رئي عليه إزار خلق مرقوع فقيل له في ذلك فقال :\r\n« يخشع له القلب و تذلّ به النّفس و يقتدي به المؤمنون . إنّ الدّنيا و الآخرة عدوّان متفاوتان و سبيلان مختلفان فمن أحبّ الدّنيا و تولّاها أبغض الآخرة و عاداها و هما بمنزلة المشرق و المغرب و ماش بينهما كلّما قرب من واحد بعد من الآخر و هما بعد ضرّتان . »\r\nترجمه : پيراهن وصله‌دارى بر اندام امام عليه السّلام بود . شخصى ايشان را ديد و در اين‌باره از ايشان پرسيد . فرمود : دل با آن فروتن و نفس رام مىشود و\r\n\r\n\r\n","description":"","footnote":"\r\n( 1 ) . « بطونهم آلهتهم و متاعهم شرفهم و نساؤهم قبلتهم و دينهم دراهمهم و دنانيرهم اولئك شرّ الخلق لا خلاق لهم » بحار الأنوار ، ج 71 ، ص 166 ، ح 8688 ؛ بحار الأنوار ، ج 17 ، ص 166 ، ح 31 ؛ مستدرك الوسائل ، ج 11 ، ص 379 ، ح 22 .\r\n","page_name":" 151 ","page_number":151},
  {"content":"\r\n\r\nمؤمنان از آن سرمشق مىگيرند . دنيا ( ى حرام ) و آخرت ، دو دشمن متفاوت و دو راه جداى از يكديگرند . پس كسى كه دنيا پرست باشد و به آن عشق ورزد ، به آخرت كينه ورزد و با آن دشمنى خواهد كرد . آن دو همانند شرق و غرب از هم دورند و رونده به سوى آن دو ، هرگاه به يكى نزديك شود از ديگرى دور مىگردد و آن دو همواره هووى يكديگرند .\r\nشرح : ( يخشع له القلب و تذلّ به النّفس ) ضمير در « له » به پيراهن پينه‌دار بر مىگردد . امام عليه السّلام در پايان خطبه 160 فرمود : « به خدا سوگند ، آن‌قدر اين پيراهن پشمين را وصله زدم كه از پينه كننده آن شرمسارم . يكى به من گفت :\r\nآيا آن را دور نمىافكنى ؟ گفتم : از من دور شو ، صبحگاهان رهروان شب ستايش مىشوند ( كنايه از اين‌كه آينده از آن استقامت پيشگان است . ) در شرح خطبه ياد شده درباره پيراهن امام عليه السّلام در فصل « امام عليه السّلام و پشمينه‌پوشى » سخن گفتيم .\r\nاگر همگان در زندگى يكسان بودند فقر و زهد معنا نداشت و چاره‌اى جز حذف اين واژه و مترادف‌هاى آن از كتاب‌هاى لغت نبود . با اين حال فقر وجودى واقعى است و آثار و پيامدهايى دارد كه حسرت و درد محروم و خودبينى و سركشى ثروتمند از آن جمله است .\r\nامام عليه السّلام توان پوشيدن لباس نو و خوردن غذاهاى لذيذ را داشت بدون آن كه دچار سركشى و تكبر شود ؛ و بالاتر اين‌كه هرگز چنين نمىشود . با اين حال ، ايشان امام معصوم است و خود را همطراز با مردم فقير قرار مىدهد تا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nنادارى سبب پريشانى و در نتيجه از پا افتادن آنها نگردد ؛ چنان‌كه در خطبه 209 ، خود به اين حقيقت اشاره مىكند . « 1 » عبارت « دل با آن فروتن و نفس رام مىشود » ، سرزنش كسانى است كه بىنيازى ، آنها را به سركشى و گستاخى واداشته است .\r\n( إنّ الدّنيا و الآخرة عدوّان متفاوتان و سبيلان مختلفان ) مراد از « دنيا » دنياى حرام و يا چيزى است كه به حرام منجر شود ؛ مانند سربار ديگران بودن و يا سلطه به ناحق ، ولى دنياى حلال و زندگى حاصل دسترنج خويش ، خير محض و اصل و اساس آخرت است . ( فمن أحبّ الدّنيا و تولّاها أبغض الآخرة و عاداها ) عبارت « تولّاها ؛ « به آن عشق ورزد » به روشنى گوياى حالت كسى است كه به كلى به دنيا رو كرده و آن را دين و خداى خويش گرفته است . چنين فردى بىترديد ، آخرت و كار براى آن را خوش نمىدارد . ( و هما بمنزلة المشرق و المغرب ) اين جمله دليل ديگرى است بر اين‌كه مقصود از دنيا ، دنياى سركشى ، فساد ، گناه و گمراهى است . با وجود فاصله بسيار و اختلاف شديد بين چنين دنيايى با آخرت ، نمىتوان اولى را وسيله نيل به دومى دانست . ( و ماش بينهما كلّما قرب من واحد بعد من الآخر ) هرچه از حد بگذرد به ضدّ خود تبديل گشته و نتيجه برعكس مىدهد . ازاين‌رو ، زياده‌روى در امور مادى و نزديكى به زشتىها ، دورى از معنويات و فضيلت‌ها را به همراه\r\n\r\n\r\n","description":"","footnote":"\r\n( 1 ) . « . . . إنّ اللّه تعالي فرض علي أئمّة العدل أن يقدّروا أنفسهم بضعفة النّاس كيلا يتبيّغ بالفقير فقره » ( . . . خداوند بر پيشوايان حق واجب كرده كه خود را با مردم ناتوان همسو كنند ، تا فقر و ندارى ، تنگدست را به هيجان نياورد و به طغيان نكشاند . )\r\n","page_name":" 153 ","page_number":153},
  {"content":"\r\n\r\nخواهد داشت . ( و هما بعد ضرّتان ) آن دو در بعضى حالت‌ها همچون هوو دشمن يكديگرند و آن زمانى است كه انسان همه كار خود را براى دنيا انجام داده و چيزى براى آخرت پيش نفرستد ، ولى هرگاه براى هر دو تلاش كند ، آنها دو برادر و دوست خواهند بود و نه دو هووى دشمن يكديگر . رسول خدا صلّى اللّه عليه و إله مىفرمايد : « بهترين شما كسى نيست كه از دنيا براى آخرت بگذرد و يا آخرت را براى دنيا وانهد . نيكوترينتان آن كسى است كه از اين براى آن بهره‌بردارى كند . » « 1 »\r\n\r\n[ 103 - و عن نوف البكالي قال رأيت أمير المؤمنين عليه السلام ذات ليلة و قد خرج من فراشه فنظر في النّجوم فقال . . . 
  ]\r\n103 - و عن نوف البكالي قال رأيت أمير المؤمنين عليه السلام ذات ليلة و قد خرج من فراشه فنظر في النّجوم فقال لي يا نوف أ راقد أنت أم رامق فقلت بل رامق قال : « يا نوف ! طوبى للزّاهدين في الدّنيا الرّاغبين في الآخرة اولئك قوم اتّخذوا الأرض بساطا و ترابها فراشا و ماءها طيبا و القرآن شعارا و الدّعاء دثارا ثمّ قرضوا الدّنيا قرضا على منهاج المسيح . يا نوف إنّ داود عليه السلام قام في مثل هذه السّاعة من اللّيل فقال إنّها لساعة لا يدعو فيها عبد إلّا استجيب له إلّا أن يكون عشّارا أو عريفا أو شرطيا أو صاحب عرطبة . »\r\nترجمه : از نوف بكالى نقل شده است : در يكى از شب‌ها ، امام على عليه السّلام را ديدم كه براى عبادت از بستر برخاست . نگاهى به ستارگان افكند و به من\r\n\r\n\r\n","description":"","footnote":"\r\n( 1 ) . « ليس خيركم من ترك الدّنيا للآخرة و لا الآخرة للدّنيا ، و لكن خيركم من أخذ من هذه لهذه » الفردوس بمأثور الخطاب ، ج 3 ، ص 409 ، ح 5249 .\r\n","page_name":" 154 ","page_number":154},
  {"content":"\r\n\r\nفرمود : خوابى يا بيدار ؟ گفتم : بيدارم . فرمود : اى نوف ! خوشا به حال آنان كه از دنياى حرام چشم پوشيدند و دل به آخرت بستند . آنان مردمى هستند كه زمين را تخت ، خاك را بستر ، آب را نعمتى پاكيزه ، قرآن را پوشش زيرين و دعا را لباس روئين خود قرار دادند و با روش عيساى مسيح به قدر نياز از دنيا بهره گرفتند . اى نوف ! همانا داود پيامبر عليه السلام در چنين ساعتى از شب بر مىخاست و مىگفت : « اين ساعتى است كه دعاى هر بنده‌اى به اجابت مىرسد ، جز مأموران ماليات ، بازرسان ، شبگردان و نيروهاى انتظامى حكومت ستمگر يا نوازنده طنبور . »\r\nشرح : نوف بكالى از ياران ، پيروان و نزديكان امام عليه السّلام بود . وى مىگويد :\r\nشبى امير مؤمنان را ديدم كه از بستر برخاست . نگاهى به ستارگان انداخته و فرمود : ( طوبي للزّاهدين في الدّنيا الرّاغبين في الآخرة . . . ) آنان كسانىاند كه به آن‌چه دارند قانعند . داشته‌هاى خود را دور نيافكنده و براى آن‌چه ندارند خود را به سختى نمىاندازند . هرگاه مجبور شوند بر روى زمين مىخوابند ؛ بى آن‌كه احساس ناراحتى كرده و يا نسبت به ديگران حسد ورزند . ( و ماءها طيبا ) آب آن را از [ نعمت‌هاى 
  ] پاكيزه قرار مىدهند . مقصود آن نيست كه همچون رسول خدا صلّى اللّه عليه و إله آب را عطر خويش قرار مىدهند . ( و القرآن شعارا ) به خواندن قرآن و عمل به احكام آن ، ميل فراوان دارند . ( و الدّعاء دثارا ) با حالت خوف و رجا ، بر دعا كردن اهتمام مىورزند . گفته‌اند : « شعار » كنايه از تلاوت قرآن در نهان است ، زيرا در اصل به معناى لباس زير به كار مىرود . « دثار » نيز كنايه از دعاى آشكار است ، چرا كه به لباس رو گفته مىشود . ( ثمّ قرضوا الدّنيا قرضا علي منهاج المسيح ) « قرض » به معناى جويدن با كناره‌هاى دندان است ؛ بر\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nخلاف « خضم » كه به خوردن غذا با تمام دهان گفته مىشود . پارسايان ، [ همچون مسيح 
  ] تنها به اندازه نياز و رفع گرسنگى [ و گويا با كناره دندان 
  ] از دنيا بهره مىبرند .\r\n( في مثل هذه السّاعة من اللّيل ) همان‌گونه كه از سياق و بافت سخن فهميده مىشود ، مقصود نيمه شب است . اين زمان ، لحظه خلوت ، آرامش و تفكر است . در چنين حالتى مىتوان به آفريدگار پاك روى كرد و او را خواند . خدا نيز چنان كه خود وعده داده ، پاسخ مىدهد : « و هرگاه بندگان من ، از تو درباره من بپرسند ، [ بگو 
  ] من نزديكم و دعاى دعاكننده را - به هنگامى كه مرا بخواند - اجابت مىكنم ، پس [ آنان 
  ] بايد فرمان مرا گردن نهند . « 1 » » هرگاه بنده ، فرمان پروردگار را گردن نهاده و او را اطاعت كند ، خداوند نيز [ دعاى 
  ] او را اجابت كرده و خشنودش خواهد نمود . امام عليه السّلام در بخش پايانى سخن خويش به اين شرط اشاره فرموده است : ( إلّا أن يكون عشّارا أو عريفا أو شرطيّا أو صاحب عرطبة ) ؛ « جز مأموران ماليات ، بازرسان ، شبگردان و نيروهاى انتظامى حكومت ستمگر ، يا نوازنده طنبور . » در واقع تنها [ دعاى 
  ] اطاعت كنندگان ، و نه گنهكاران اجابت مىشود . امام عليه السّلام از باجگير و مانند آن به عنوان نمونه‌هايى از افراد گنهكار ياد مىكند .\r\n« العشّار » مأمور ماليات ؛ « العريف » بازرس ؛ « الشّرطى » معروف است [ پاسبان و پليس 
  ] ؛ « عرطبة » شريف رضى آن را به طنبور ( وسيله موسيقى داراى دسته بلند و تار ) معنا كرده و به گمانم همان عود باشد .\r\n\r\n\r\n","description":"","footnote":"\r\n( 1 ) .  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي . . .  بقره / 2 : 186 .\r\n","page_name":" 156 ","page_number":156},
  {"content":"\r\n\r\n\r\n[ 104 - و قال عليه السلام : « إنّ اللّه افترض عليكم فرائض . . . 
  ]\r\n104 - و قال عليه السلام : « إنّ اللّه افترض عليكم فرائض فلا تضيعوها و حدّ لكم حدودا فلا تعتدوها و نهاكم عن أشياء فلا تنتهكوها و سكت لكم عن أشياء و لم يدعها نسيانا فلا تتكلّفوها . »\r\nترجمه : همانا خدا واجباتى را بر شما لازم شمرده ، آنها را تباه نكنيد ، و حدودى براى شما معين فرموده ، از آنها تجاوز نكنيد . از چيزهايى نهى كرده ، حرمت آنها را نگاه داريد و نسبت به چيزهايى ، نه از روى فراموشى ، سكوت نموده ، پس خود را درباره آنها به رنج و زحمت نياندازيد .\r\nشرح : خداى سبحان ، عادل و حكيم است و تنها از بندگانى بازخواست مىكند كه توان انجام يا ترك كارى را داشته‌اند . در حقيقت ، به حكم عقل ، عقلا ، قرآن و سنت لازم است تا امرونهى خود را براى بندگان بيان نمايد [ و در غير اين صورت ، آنها تكليفى ندارند . 
  ] همو مىفرمايد : « خداوند هيچ كس را جز به قدر توانايىاش تكليف نمىكند . » « 1 » پيامبر مهربانى نيز فرموده است :\r\n« از امتم [ تكليف به 
  ] آن‌چه نمىدانند برداشته شده است . » « 2 » امام صادق عليه السّلام فرمود : « همانا خداوند در برابر آنچه به مردمان داده و به آنان شناسانده ، اقامه دليل خواهد كرد . » « 3 » « به آنها توان بخشيده و با زبان فرستادگان خويش آنها را آگاه نموده است . براى مقصود خود حدّ و مرزى نهاده و هركه را از آن پا\r\n\r\n\r\n","description":"","footnote":"\r\n( 1 ) .  لا يُكَلِّفُ اللَّهُ نَفْساً إِلَّا وُسْعَها  بقره / 2 : 286 .\r\n( 2 ) . « رفع عن امّتي . . . و ما لا يعلمون » كافى ، ج 2 ، ص 63 ، ح 2 ؛ تحف العقول ، ص 50 ؛ من لا يحضره الفقيه ، ج 1 ، ص 365 .\r\n( 3 ) . « إنّ اللّه احتجّ علي النّاس بما آتاهم و عرّفهم » كافى ، ج 1 ، ص 163 ، ح 1 ؛ الوافى ، ج 1 ، ص 551 ، ح 1 ؛ الإعتقادات ، مفيد ، ص 37 .\r\n","page_name":" 157 ","page_number":157},
  {"content":"\r\n\r\nفراتر گذارد ، سزاوار حدّ و مجازات دانسته است . » « 1 » از آن‌چه گفتيم روشن مىشود كه پرسش و گفت‌وگو درباره چيزهايى كه در روز حساب از ما نمىپرسند ، فايده‌اى ندارد . جست‌وجو از حقيقت فرشتگان ، درخت آدم ، رنگ و شير شتر صالح ، طول و عرض كشتى نوح ، نمونه‌هايى از سؤال‌هاى بىفايده‌اند . از كسى شنيدم كه مىگفت : در كتابى خواندم كه طول و عرض عوج بن عنق را دقيقا مشخص نموده بود ! « 2 »\r\n( و سكت لكم عن أشياء و لم يدعها نسيانا فلا تتكلّفوها ) نسبت به چيزهايى ، نه از روى فراموشى سكوت نموده ، پس خود را درباره آنها به رنج و زحمت نيندازيد . فرمايش امام عليه السّلام ردّ روشن و صريحى است بر اهل قياس كه تنها به سبب علت مشتركى كه بين دو چيز به ذهنشان مىرسد ، حكم قطعى يكى را به ديگرى سرايت مىدهند .\r\n\r\n[ 105 - و قال عليه السلام : « لا يترك النّاس شيئا من أمر دينهم . . . 
  ]\r\n105 - و قال عليه السلام : « لا يترك النّاس شيئا من أمر دينهم\r\n\r\n\r\n","description":"","footnote":"\r\n( 1 ) . « و قد آتاهم القدرة و عرّفهم ما أراد علي لسان رسله و جعل لمراده منهم حدّا و جعل علي من اعتدي و تعدّي ذلك الحدّ حدّا » كافى ، ج 1 ، ص 59 ، ح 2 ؛ من لا يحضره الفقيه ، ج 4 ، ص 25 ؛ وسائل الشيعة ، ج 18 ، ص 309 ، ح 1 .\r\n( 2 ) . در برخى داستان‌ها آمده است : خداوند به بنى اسرائيل فرمان داد تا از فلسطين بيرون آمده و به سرزمين مقدس بروند . به آنان خبر رسيد كه اهل اين شهر انسان‌هايى قوى هيكل‌اند ( قد آنها را از شش تا بيش از سه هزار ذراع گفته‌اند ! ) و در بين آنها \" عوج بن عنق \" از همه بلندتر است . از اين رو بسيارى ترسيده و از فرمان خدا سرپيچى كردند . براى نمونه نك : جامع البيان ، طبرى ، ج 6 ، ص 112 ؛ الجامع لأحكام القرآن ، قرطبى ، ج 6 ، ص 125 - 126 . بسيارى از پژوهشگران و مفسران اين داستان را افسانه‌اى بيش نمىدانند . براى نمونه نك : تفسير ابن كثير ، ج 3 ، ص 68 ؛ الميزان ، ج 5 ، ص 291 .\r\n","page_name":" 158 ","page_number":158},
  {"content":"\r\n\r\nلاستصلاح دنياهم إلّا فتح اللّه عليهم ما هو أضرّ منه . »\r\nترجمه : مردم براى اصلاح دنيا چيزى از دين را ترك نمىگويند مگر آن كه خدا آنان را به چيزى زيانبارتر دچار خواهد ساخت .\r\nشرح : روشن‌ترين نمونه اين حكمت و حقيقت ، مسلمانان دوران معاصرند . آنان جهاد را كه از مقدس‌ترين و مهم‌ترين دستورهاى اسلام است رها كرده و بدون هيچ سلاحى - كه عامل ترساندن گرگ‌ها و حيوانات درنده‌اى باشد كه از هرسو آنان را دربر گرفته‌اند - به زندگى ادامه مىدهند . با كنار نهادن جهاد ، دين و تاريخ خود را فرو نهاده و تسليم خوشگذرانى ، تنبلى و سخنان بيهوده گشته‌اند . آنها سرزمين خويش را تباه كرده و آزادى و بزرگ‌منشى خود را دفن كرده‌اند . خداوند متعال در آيات محكم كتاب خويش مىگويد : « و كسانى كه ستم كردند به دنبال ناز و نعمتى كه در آن بودند رفتند و آنان بزهكار بودند . پروردگار تو [ هرگز 
  ] بر آن نبوده است شهرهايى را كه مردمش اصلاحگرند ، به ستم هلاك كند . » « 1 »\r\n\r\n106 - و قال عليه السلام : « ربّ عالم قد قتله جهله و علمه معه لا ينفعه . »\r\nترجمه : چه بسا دانشمندى كه جهلش او را از پاى درآورد و دانشش - با وجود آن‌كه با او است - سودى به حالش نبخشد .\r\n\r\n\r\n","description":"","footnote":"\r\n( 1 ) .   وَ اتَّبَعَ الَّذِينَ ظَلَمُوا ما أُتْرِفُوا فِيهِ وَ كانُوا مُجْرِمِينَ * وَ ما كانَ رَبُّكَ لِيُهْلِكَ الْقُرى بِظُلْمٍ وَ أَهْلُها مُصْلِحُونَ   هود / 11 : 116 - 117 .\r\n","page_name":" 159 ","page_number":159},
  {"content":"\r\n\r\nشرح : براى دانشمند نادان ، اشكال و نمودهاى زير قابل تصور است : بى آن‌كه بفهمد ، سخن دانشمندان را حفظ مىكند ؛ دانش سبب نخوت و خودپسندى او مىشود ؛ دانش را ابزار دزدى قرار مىدهد . پيامدهاى زشت دنيوى و اخروى اين فرد از نادان بدتر است ؛ نمود ديگر اين‌كه ، با عقل خود از علمش مراقبت نمىكند . براى نمونه ، دانش را وسيله‌اى براى گستاخى بر همطرازان خود قرار مىدهد ، با دانشمندان ديگر سخن مىگويد و در پى چيرگى بر آنان است ، پيش از آن‌كه از او بپرسند پاسخ مىگويد ، سؤالى را كه از ديگرى پرسيده‌اند جواب مىدهد ، هدفش از بحث با مخالف كوچك ساختن او است ، دانش را به كسى مىگويد كه آن را نمىفهمد و نمىخواهد آن را بشنود ، بر او گران است كه ديگران از دانش بهره‌مند شوند .\r\n\r\n[ 107 - و قال عليه السلام : « لقد علّق بنياط هذا الإنسان بضعة . . . 
  ]\r\n107 - و قال عليه السلام : « لقد علّق بنياط هذا الإنسان بضعة هي أعجب ما فيه و ذلك القلب و ذلك أنّ له موادّ من الحكمة و أضدادا من خلافها فإن سنح له الرّجاء أذلّة الطّمع و إن هاج به الطّمع أهلكه الحرص و إن ملكه الياس قتله الأسف و إن عرض له الغضب اشتدّ به الغيظ و إن أسعده الرّضى نسي التّحفّظ و إن غاله الخوف شغله الحذر و إن اتّسع له الأمر استلبته الغرّة و إن أفاد مالا أطغاه الغنى و إن أصابته مصيبة فضحه الجزع و إن عضّته الفاقة شغله البلاء و إن جهده الجوع قعد به الضّعف و إن أفرط به الشّبع كظّته البطنة فكلّ تقصير به مضرّ و كلّ إفراط له مفسد . »\r\nترجمه : به رگ‌هاى درونى انسان پاره گوشتى آويخته كه شگرف‌ترين\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nاعضاى درونى او است و آن قلب است كه چيزهايى از حكمت و چيزهايى متفاوت با آن ، در او وجود دارد . پس اگر در دل اميدى پديد آيد ، طمع آن را خوار گرداند و اگر طمع بر آن هجوم آورد حرص آن را تباه سازد و اگر نوميدى بر آن چيره شود ، تأسّف خوردن آن را از پاى درآورد ، اگر خشمناك شود كينه‌توزى آن فزونى يابد و آرام نگيرد ، اگر به خشنودى دست يابد ، خويشتن‌دارى را از ياد برد و اگر ترس آن را فراگيرد پرهيز كردن آن را مشغول سازد . اگر به گشايشى برسد ، غافل شود و اگر مالى به دست آورد ، بىنيازى آن را به سركشى كشاند و اگر مصيبت ناگوارى به او رسد ، بىصبرى رسوايش كند . اگر به تهيدستى مبتلا گردد ، بلاها او را مشغول سازد و اگر گرسنگى بىتابش كند ، ناتوانى آن را از پاى درآورد . اگر زيادى سير شود ، سيرى آن را زيان رساند ، پس هرگونه كندروى براى آن زيانبار و هرگونه تندروى براى آن فساد آفرين است .\r\n\r\nبنيادهاى عقلى و عاطفى\r\nبراى روشن شدن مقصود امام عليه السّلام ، مقدمه‌اى مىآوريم . درون انسان را مجموعه‌اى از غريزه‌ها و سرشت‌ها فراگرفته است كه به طور كلى به دو بخش تقسيم مىشوند :\r\nنخست : عقلى - فكرى ؛ كه از آن به منطق عقلى تعبير شده و سرچشمه دانش و شناخت انسان است .\r\nدوم : قلبى - عاطفى ؛ كه منطق عاطفى ناميده مىشوند و خواسته‌ها و اميال انسانى از آن بر مىخيزد . وجود هر دو منطق در يك روح و بدن ،\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبسيارى از اوقات سبب بروز درگيرى و برخورد بين آنها مىشود . در بيشتر موارد ، عاطفه بر عقل پيروز مىشود . در نتيجه عقل بىاثر شده و كارآمدى خود را از دست مىدهد . روند يكنواخت‌سازى بين آن دو بسيار سخت و دشوار است و تنها كسانى كه بهره فراوانى از عقل و شكيبايى دارند ، بدان دست مىيابند . ازاين‌رو ، بسيارى از كارها و رفتارهاى انسان بر اساس عاطفه ، و نه عقل ، انجام مىشود و آنان كه بتوانند بدون افراط ، دو منطق را هماهنگ كنند بسيار كم‌اند . ما وظيفه داريم عاطفه را از بدى باز داريم و در بلايا شكيبا باشيم . در برابر نافرمانى از خدا و عقل خويش مسؤوليم و به سبب افسار گسيختگى در مقابل خواسته‌ها ، اشتياق به سلطه‌جويى و ناآرامى بيش از حد و مخاطره‌آميز [ در دشوارىها 
  ] مجازات مىشويم .\r\nسخن امام عليه السّلام در اين‌جا ، در ارتباط با منطق عاطفى است و به برخى از نمونه‌هاى آن اشاره مىكند . بايد توجه داشت گاه يكى از آنها در درون خود آبستن چيزى زيانبارتر و بداثرتر از خود است . امام عليه السّلام مىفرمايد : ( علّق بنياط هذا الإنسان بضعة هي أعجب ما فيه ) « النّياط » رگى كه قلب به آن آويخته است ؛ « بضعة » تكه‌اى گوشت . ( و ذلك القلب و ذلك أنّ له موادّ من الحكمة . . . ) مقصود از « حكمت » ، فضيلت‌هايى مانند شجاعت و بخشندگى ، آن‌گونه كه ابن ابى الحديد و به پيروى از او ابن ميثم فهميده‌اند ، « 1 » نيست ، بلكه به قرينه سياق ، مراد از آن حالت‌هاى عاطفى همچون اميد ، خشم ، اندوه و به طور كلى\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 18 ، ص 272 ؛ شرح نهج البلاغه ، ابن ميثم بحرانى ، ج 5 ، ص 295 .\r\n","page_name":" 162 ","page_number":162},
  {"content":"\r\n\r\nچيزهايى است كه در برابر حالت‌هاى عقلانى قرار مىگيرند و امام عليه السّلام بدان‌ها اشاره فرموده است . دليل اطلاق حكمت بر موارد ياد شده از سوى امام عليه السّلام آن است كه خداى سبحان آنها را از روى حكمت فراگير خود و هدفمند آفريد .\r\n( فإن سنح له الرّجاء أذلّه الطّمع ) هرگاه از آفريده‌اى انتظار نيكى داشته باشد ، به ناچار بايد عجز و خوارى خواستن از او را بپذيرد ، دين و وجدان خود را بفروشد ، به دروغ و منافقانه زبان به ستايش او بگشايد و بدىهايش را به نيكى برگرداند . در نتيجه ، نادانى او را خرد ، ترسش را [ نشانه 
  ] عقل و مهمل گويىهايش را بلاغت به شمار مىآورد ! مؤمن عاقل از چنين پستى و زبونى بىنياز است . او خواسته‌هاى خود را با تلاش ، همكارى با مردم و توكل بر خدا برآورده مىسازد .\r\n( و إن هاج به الطّمع أهلكه الحرص ) اميد [ به ديگران 
  ] سبب طمع گرديده و طمع نيز زاينده حرص است . انسان حريص هميشه در ترس و رنج است ؛ بر آن‌چه در دست دارد هراسناك بوده و شب و روز براى رسيدن به بيشتر ، خود را به سختى مىافكند . ( و إن ملكه الياس قتله الأسف ) در ميل‌هاى خود زياد روى كرده و براى رسيدن به آرزوها از حد مىگذرد . همين كه در معامله زيان ديد ، نوميدى بر او چيره گشته و ضربه روحى شديد ، وى را خواهد كشت .\r\nاگر از همان آغاز ميانه روى اختيار مىنمود ، كار بر او آسان گشته و چيزى برايش باقى مىماند تا از [ سختىهايش 
  ] بكاهد . ( و إن عرض له الغضب اشتدّ به الغيظ ) « الغيظ » شعله و جوشش خشم . خداوند سبحان آتش جهنم را با همين وصف بيان مىكند : « چون در جهنم افكنده شوند ، به جوش آيد و بانگ زشتش را بشنوند ؛ نزديك است كه از شعله خشم پاره‌پاره شود . چون فوجى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nرا در آن افكنند ، خازنانش گويندشان : آيا شما را بيم دهنده‌اى نيامد ؟ گويند :\r\nچرا ، بيم‌دهنده آمد ، ولى تكذيبش كرديم و گفتيم : خدا هيچ چيز نازل نكرده است ؛ شما در گمراهى بزرگى هستيد . » « 1 » زبانه‌هاى خشم كليد هر بدى است و تنها كسى نجات مىيابد كه با عقلى بزرگ به مبارزه با آن برخيزد و با صبر و بردبارى آن را بپوشاند ؛ و البته چيزى شيرين و خوش عاقبت‌تر از نوشيدن و پوشاندن خشم نيست . ( و إن أسعده الرّضي نسي التّحفّظ ) اگر به خشنودى و خواسته‌هاى دنيا دست يابد ، خويشتن دارى را از ياد مىبرد ، افسار هوس و ميل را از كف داده و پيامدها و رخدادهاى ناگهانى را از ياد مىبرد . ( و إن غاله الخوف شغله الحذر ) هرگاه ترس به سراغش آيد از هر چيز حتى خيال خود احتياط و حذر مىكند ، ركود و گوشه‌گيرى بر او حمله‌ور شده و از حركت و كسب دانش باز مىماند . بدين‌گونه گرفتار جنون و دردى كشنده خواهد شد .\r\n[ در مقابل 
  ] احتياط پسنديده ، سبب حركت براى مبارزه سودمند و بازدارنده مىگردد . ( و إن اتّسع له الأمر استلبته الغرّة ) « الغرّة » غفلت . هرگاه بر جان و مال خويش احساس امنيت كند ، آرام و بىدغدغه ، حوادث ناگهانى و پنهانى را از ياد مىبرد . نتيجه آن‌كه هميشه دچار زياده‌روى خواهد شد ؛ اگر بترسد همه زندگى را با احتياط سپرى مىكند و اگر ايمن باشد ، روزها را با غفلت و فراموشى خواهد گذراند . انسان عاقل به هنگام هراس ، مراقب است ؛ با وجود\r\n\r\n\r\n","description":"","footnote":"\r\n( 1 ) .    إِذا أُلْقُوا فِيها سَمِعُوا لَها شَهِيقاً وَ هِيَ تَفُورُ - تَكادُ تَمَيَّزُ مِنَ الْغَيْظِ كُلَّما أُلْقِيَ فِيها فَوْجٌ سَأَلَهُمْ خَزَنَتُها أَ لَمْ يَأْتِكُمْ نَذِيرٌ * قالُوا بَلى قَدْ جاءَنا نَذِيرٌ فَكَذَّبْنا وَ قُلْنا ما نَزَّلَ اللَّهُ مِنْ شَيْءٍ إِنْ أَنْتُمْ إِلَّا فِي ضَلالٍ كَبِيرٍ    ملك / 67 : 7 - 9 .\r\n","page_name":" 164 ","page_number":164},
  {"content":"\r\n\r\nاين ، بر نيرو و توان كار خود تكيه نمىكند . افزون بر اين ، در شرايط امنيت ، آسوده و خرسند است و با اين حال مواظب پيامدها است و احتياط را رها نمىكند . ( و إن أفاد مالا أطغاه الغني ) اگر مالى به دست آورد ، بىنيازى او را به سركشى وا مىدارد و به جاى فروتنى و شكر نعمت و فضل خدا ، خودخواهى او را به گناه مىكشاند . ( و إن أصابته مصيبة فضحه الجزع ) هرگاه مصيبت ناگوارى به او رسد ، بىصبرى رسوايش مىكند . با اين كار ، نه تنها سودى نمىبرد ، بلكه بر سوزندگى آتش افزوده و پاداش مصيبت را به گناه و باطل تبديل مىكند . ( و إن عضّته الفاقة شغله البلاء ) به هنگام فقر ، اندوه بر او چيره گشته و وى را از تلاش و فكر براى رهايى از وضع موجود باز مىدارد . با آن‌كه در ميان زندگان است خود را مرده مىداند . ( و إن جهده الجوع قعد به الضّعف ) اگر گرسنگى بىتابش كند ، ناتوانى او را از پاى درمىآورد ؛ گويا بر او [ داغ 
  ] خوارى و نادارى زده‌اند . در مقابل ، انسان دلير به حركت درآمده و از ناتوانى ، توانمندى مىآفريند ، با تمام نيرو مبارزه مىكند ؛ يا مىميرد و يا از خوارى و بيچارگى مىرهد . اين سخن از صحابى بزرگوار ، ابوذر مشهور است : « از انسان عائله‌مند فقيرى كه مالى ندارد در شگفتم كه چرا با شمشير خود بر مردم نمىشورد ! » « 1 » ( و إن أفرط به الشّبع كظّته البطنة ) « كظّته » او را به درد مىآورد ؛ « البطنة » مبتلا به بدگوارى كه بيمارى روح و تن است . هركس گرفتار شكم خود گردد ، در شمار حيوان‌ها است .\r\n( فكلّ تقصير به مضرّ و كلّ إفراط له مفسد ) تناسب و تعادل در هر چيزى\r\n\r\n\r\n","description":"","footnote":"\r\n( 1 ) . بحار الأنوار ، ج 70 ، ص 247 .\r\n","page_name":" 165 ","page_number":165},
  {"content":"\r\n\r\nحتى ميل و غريزه نيكو است . ازاين‌رو ، هرگاه يكى از آنها بر ديگرى سركشى كند زيان و فساد به بار خواهد آورد .\r\n\r\n108 - و قال عليه السلام : « نحن النّمرقة الوسطى بها يلحق التّالي و إليها يرجع الغالي . »\r\nترجمه : ما تكيه‌گاه ميانه‌ايم ، عقب‌ماندگان به ما مىرسند و پيش تاختگان به ما باز مىگردند .\r\nشرح : در اين بخش به سخن محمد عبده بسنده مىكنيم كه كوتاه و زيبا مىگويد : « النّمرقة » به معناى پشتى و تكيه‌گاه است و اهل بيت شباهت بسيارى با آن دارند ؛ همان‌گونه كه تكيه دادن بر پشتى و بالش مايه راحتى پشت و آرامش اعضاى بدن مىگردد ، آنان نيز تكيه‌گاه امور دينىاند .\r\nحضرت ، اهل‌بيت را به [ تكيه‌گاه 
  ] ميانه توصيف كردند ، زيرا در واقع ديگر پشتىها با پشتى ميانه در ارتباطند و گويا همگى ، مستقيم و يا با واسطه بالش‌هاى ديگر به آن تكيه مىكنند . اهل‌بيت بر راه ميانه و معتدل قرار دارند و كوتاهى كنندگان به آنها پيوسته و افراطگران و تندروان به آنان باز ى گردند . » « 1 » و « 2 » [ كلام عبده در نهايت شگفتى و اختصار بوده و 
  ] هر توضيح\r\n\r\n\r\n","description":"","footnote":"\r\n( 1 ) . شرح نهج البلاغه ، محمد عبده ، ج 4 ، ص 26 .\r\n( 2 ) . ابان بن عمرو بن خالد از امام باقر عليه السّلام روايت مىكند كه فرمود : « اى شيعيان و پيروان خاندان پيامبر ، تكيه‌گاه ميانه باشيد كه پيش تاختگان به شما باز گردند و عقب‌ماندگان به شما برسند . » مردى به نام سعد گفت : فدايت شوم ، پيش تاختگان كيستند ؟ فرمود : « كسانى كه چيزى درباره ما مىگويند كه ما آن را نمىگوييم . نه آنان از مايند و نه ما از آنانيم . » مرد پرسيد : عقب‌ماندگان چه -\r\n","page_name":" 166 ","page_number":166},
  {"content":"\r\n\r\nديگرى جز آن ، اضافه و غير ضرورى است .\r\n\r\n109 - و قال عليه السلام : « لا يقيم أمر اللّه سبحانه إلّا من لا يصانع و لا يضارع و لا يتّبع المطامع . »\r\nترجمه : فرمان خدا را بر پا ندارد ، جز آن‌كس كه در اجراى حق مدارا نكند ، سازشكار نباشد و در پى آرزوها نرود .\r\nشرح : « لا يقيم أمر اللّه » حكومت بر مردم را به دست نمىگيرد . امام عليه السّلام به سبب اهميت كار براى مصالح عمومى ، آن را به خدا منسوب كردند ؛ « لا يصانع » سازش نمىكند ؛ « لا يضارع » در هيچ‌يك از دستورها و كارهاى خويش همچون بيهوده‌گويان و زورگويان نيست . برخى گفته‌اند : « لا يضارع » ؛ يعنى افتادگى و زبونى نمىكند . هدف از فرمان‌هاى حاكم ، برپا داشتن حق و عدالت و كار براى خوشبختى زيردستان است . ازاين‌رو ، پيروى از خواهش‌هاى درونى و يا خواسته‌هاى طمع‌ورزان ، سبب فراگير شدن فساد و سركشى و تحقق نيافتن هدف از حكومت خواهد شد . خداوند سبحان مىفرمايد : « و اگر حق از هوس‌هاى آنها پيروى مىكرد ، قطعا آسمان‌ها و\r\n\r\n\r\n","description":"","footnote":"\r\n- كسانى هستند ؟ پاسخ فرمود : « جويندگانى كه در پى خيرند ؛ خير به آنها مىرسد و بر همان اساس پاداش مىگيرند . » آن‌گاه به ما رو كرد و فرمود : « به خدا سوگند ، حكم آزادى از آتش در دست ما نيست . ما با خدا خويشاوندى نداريم ، بر او حجتى نداريم و [ آن‌گونه كه مىپنداريد 
  ] به او نزديك نيستيم . هركس از او پيروى نمايد ، دوستى با ما برايش سودمند است و هركه از فرمانش سرپيچى كند ، ولايت ما سودى برايش ندارد . واى بر شما ، فريب نخوريد ! واى بر شما ، فريب نخوريد ! كافى ، ج 2 ، ص 391 ؛ تحف العقول ، ص 116 ؛ وسائل الشيعة ، ج 1 ، ص 58 .\r\n","page_name":" 167 ","page_number":167},
  {"content":"\r\n\r\nزمين و هركه در آنها است تباه مىشد . » « 1 » آرى ، اين‌چنين حكمت‌هاى امام عليه السّلام ، معناى وحى و قرآن را آباد و برپا مىكند .\r\n\r\n[ 110 - و قال عليه السلام و قد توفّي سهل بن حنيف الأنصاري بالكوفة بعد مرجعه معه من صفّين 
  ]\r\n110 - و قال عليه السلام و قد توفّي سهل بن حنيف الأنصاري بالكوفة بعد مرجعه معه من صفّين و كان أحبّ النّاس إليه : « لو أحبّني جبل لتهافت . »\r\nترجمه : پس از بازگشت از جنگ صفّين ، يكى از ياران دوست داشتنى امام عليه السّلام ، سهل بن حنيف « 2 » از دنيا رفت . ايشان فرمودند : اگر كوهى مرا دوست بدارد ، درهم فرو مىريزد .\r\nشرح : شريف رضى [ در توضيح حكمت بالا 
  ] مىگويد : يعنى رنج و بلا ، بىرحمانه و به سرعت به سراغ او مىآيد و اين سرنوشت تنها در انتظار پرهيزكاران و برگزيدگان خدا است .\r\n« تهافت » فرو مىريزد و از هم مىپاشد . شريف رضى در ادامه مىگويد :\r\nاين سخن مانند حكمت بعدى است :\r\n\r\n\r\n","description":"","footnote":"\r\n( 1 ) .  وَ لَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَ الْأَرْضُ وَ مَنْ فِيهِنَّ  مؤمنون / 23 : 71 .\r\n( 2 ) . سهل برادر عثمان بن حنيف انصارى و از نزديك‌ترين ياران امام عليه السّلام بود . در بدر شركت جست و در احد از كسانى بود كه پيامبر صلّى اللّه عليه و إله را تنها رها نكرد . در كوفه از دنيا رفت و امام عليه السّلام بر بدنش نماز گزارد . الإصابة ، ج 2 ، ص 86 ؛ ج 3 ، ص 166 ؛ اسد الغابة ، ج 2 ، ص 365 .\r\n","page_name":" 168 ","page_number":168},
  {"content":"\r\n\r\n\r\n111 - و قال عليه السلام : « من أحبّنا أهل البيت فليستعدّ للفقر جلبابا . »\r\nترجمه : هركس ما اهل بيت پيامبر صلّى اللّه عليه و إله را دوست بدارد ، پس بايد فقر را چونان لباس رويين بپذيرد . ( يعنى آماده انواع محروميت‌ها باشد . )\r\nشرح : [ سيد رضى گفته است : 
  ] « اين كلمات را به معناى ديگرى نيز تفسير مىكنند كه اين‌جا جاى ذكر آن نيست . » مقصود امام عليه السّلام از جمله بالا و حكمت پيشين ، آن است كه هركس اهل بيت را دوست بدارد ، توده سختىها بر او وارد خواهد شد . سبب اين سخن روشن است و به همين دليل از بيان آن خوددارى فرمود . توضيح اين‌كه ولايت اهل بيت ، ولايت خدا و حقيقت است ، زيرا آنان سرشار از علم ، ايمان ، اخلاص و مبارزه با باطل‌اند . ازاين رو ، نيروهاى شرّ و باطل با تمام توان بر ضدّ رهروان اين راه و پيروان آنها همدست خواهند شد . نمونه‌هاى فراوان اين سخن ، در هر زمان و مكان وجود دارد . در اين‌جا كافى است به گوشه‌اى از دشوارىهاى خاتم پيامبران صلّى اللّه عليه و إله اشاره كنيم : ايشان مدتى نه چندان كوتاه در شعب ابى طالب محاصره شدند . پس از بازگشت از طائف در پناه كافرى به نام مطعم بن عدى « 1 » به مكه وارد شده و با حالت ترس و احتياط از آن‌جا [ به سوى مدينه 
  ]\r\n\r\n\r\n","description":"","footnote":"\r\n( 1 ) . مطعم بن عدى رئيس قبيله بنى نوفل بود . پس از سفرى كه پيامبر صلّى اللّه عليه و إله براى دعوت قبيله ثقيف به طائف رفت ، بزرگان قريش به ايشان اجازه نمىدادند تا به مكه بازگردد . مطعم ، حضرت را در پناه خود به مكه برد . او همان كسى بود كه پيمان‌نامه قريش بر ضد فرزندان هاشم و عبد المطلب را زير پا نهاد . وى حدود هفت ماه پيش از جنگ بدر از دنيا رفت . پيامبر صلّى اللّه عليه و إله درباره‌اش فرمود : اگر -\r\n","page_name":" 169 ","page_number":169},
  {"content":"\r\n\r\nبيرون رفتند .\r\nمشهور است كه امام عليه السّلام فرمود : « حق ، هيچ ياورى براى من باقى نگذاشته است . » « 1 » زندگى بدون دشمن نشانه گمنامى ، بىهويتى ، تنهايى و شركت نكردن فرد در زندگى اجتماعى و نچشيدن تلخ و شيرين روزگار است .\r\n\r\n[ 112 - و قال عليه السلام : « لا مال أعود من العقل و لا وحدة . . . 
  ]\r\n112 - و قال عليه السلام : « لا مال أعود من العقل و لا وحدة أوحش من العجب و لا عقل كالتّدبير و لا كرم كالتّقوى و لا قرين كحسن الخلق و لا ميراث كالأدب و لا قائد كالتّوفيق و لا تجارة كالعمل الصّالح و لا ربح كالثّواب و لا ورع كالوقوف عند الشّبهة و لا زهد كالزّهد في الحرام و لا علم كالتّفكر و لا عبادة كأداء الفرائض و لا إيمان كالحياء و الصّبر و لا حسب كالتّواضع و لا شرف كالعلم و لا عزّ كالحلم و لا مظاهرة أوثق من المشاورة . »\r\nترجمه : سرمايه‌اى سودمندتر از عقل ، خلوتى ترسناك‌تر از خودبينى ، عقلى چون دورانديشى ، كرامتى چون تقوى ، همنشينى چون اخلاق خوش ، ميراثى چون ادب ، رهبرى چون توفيق الاهى ، تجارتى چون عمل صالح ، سودى چون پاداش الاهى ، رياضتى چون پرهيز از شبهات ، زهدى چون\r\n\r\n\r\n","description":"","footnote":"\r\n- مطعم زنده بود ، به احترامش همه اسيران بدر را آزاد مىكردم . اسد الغابة ، ج 1 ، ص 271 ؛ الكامل ، ابن أثير ، ج 2 ، ص 25 ؛ السيرة النبوية ، ابن هشام ، ج 2 ، ص 15 .\r\n( 1 ) . « ما ترك الحقّ لي صاحبا » الطبقات الكبرى ، ج 4 ، ص 236 ؛ الدر المنثور ، ج 2 ، ص 293 .\r\n","page_name":" 170 ","page_number":170},
  {"content":"\r\n\r\nبىاعتنايى به دنياى حرام ، دانشى چون انديشيدن ، عبادتى چون انجام واجبات ، ايمانى چون حياء و صبر ، اصل و نسبى چون فروتنى ، شرافتى چون دانش ، عزّتى چون بردبارى و ياورى مطمئن‌تر از مشورت كردن نيست .\r\nشرح : امام عليه السّلام به بخشى از همه خوبىها و راه‌هاى كاميابى دنيا و آخرت اشاره مىكند :\r\n( لا مال أعود من العقل ) « مال » وسيله‌اى كه انسان را به مقصود برساند ؛ « أعود » سودمندتر . هر خردمندى ، چه دانشمند و چه بىسواد ، نعمت عقل و فايده آن را در خوردنىها ، نوشيدنىها ، مسكن ، خانه و هر گامى كه بر مىدارد ، به خوبى درك مىكند ؛ قلمى كه با آن و كاغذى كه بر آن مىنويسم ، كلماتى كه مىسازم و چراغى كه در پرتوش راه مىروم ، . . . . اثر عقل در صنعت ، از زمين گذشته و به ماه و ديگر ستارگان رسيده است . كوتاه سخن آن‌كه اگر عقل نبود ، انسان ، انسان نمىشد . عقل به هر سو رو كند معجزه مىآفريند . كدامين سرمايه را مىتوان با عقلى سنجيد كه تنها در راه رشد و نيكى به كار گرفته مىشود ؟ [ با وجود اين ، 
  ] به كارگيرى عقل در راه شرارت ، سرشت زهرآگين و خشن نفس را مىنماياند .\r\n( و لا وحدة أوحش من العجب ) [ هيچ انزوايى همچون خود شگفتى نيست ، 
  ] زيرا مردم بر اين فرد خشم گرفته و از نزديك شدن با او دورى مىكنند . در نتيجه تنها و غريب خواهد ماند . نمونه اين سخن در حكمت 38 گذشت . « 1 »\r\n( و لا عقل كالتّدبير ) تدبير ، نگهدارى مال ، بهره‌بردارى از آن و نيز ملايمت\r\n\r\n\r\n","description":"","footnote":"\r\n( 1 ) . « و أوحش الوحشة العجب » ( ترسناك‌ترين تنهايى خودپسندى است . )\r\n","page_name":" 171 ","page_number":171},
  {"content":"\r\n\r\nدر انفاق را شامل مىشود . برخى بزرگان گفته‌اند : ترك ازدواج اهل دانش ، نشانه تدبير است ، چرا كه با همسر گزينى گوهرى ارزشمند مىدهند ، ولى هرگز به چيز با ارزش‌ترى دست نمىيابند .\r\n( و لا كرم كالتّقوي ) معناى « كرم » احترام و شرافت و ضدّ رسوايى و بىاحترامى است . خداوند نيز به همين معنا اشاره مىفرمايد : « در حقيقت شريف‌ترين شما نزد خدا پرهيزگارترين شما است . » « 1 » پيش از اين بارها و از جمله در خطبه 191 بند « تقوا » در اين‌باره سخن گفته‌ايم . « 2 »\r\n\r\n\r\n","description":"","footnote":"\r\n( 1 ) .  إِنَّ أَكْرَمَكُمْ عِنْدَ اللَّهِ أَتْقاكُمْ  حجرات / 49 : 13 .\r\n( 2 ) . « عباد اللّه اوصيكم بتقوي اللّه فإنّها حقّ اللّه عليكم و الموجبة علي اللّه حقّكم و أن تستعينوا عليها باللّه و تستعينوا بها علي اللّه فإنّ التّقوي في اليوم الحرز و الجنّة و في غد الطّريق إلي الجنّة مسلكها واضح و سالكها رابح و مستودعها حافظ لم تبرح عارضة نفسها علي الامم الماضين منكم و الغابرين لحاجتهم إليها غدا إذا أعاد اللّه ما أبدي و أخذ ما أعطي و سأل عمّا أسدي فما أقلّ من قبلها و حملها حقّ حملها اولئك الأقلّون عددا و هم أهل صفة اللّه سبحانه إذ يقول  وَ قَلِيلٌ مِنْ عِبادِيَ الشَّكُورُ  فأهطعوا بأسماعكم إليها و ألظّوا بجدّكم عليها و اعتاضوها من كلّ سلف خلفا و من كلّ مخالف موافقا أيقظوا بها نومكم و اقطعوا بها يومكم و أشعروها قلوبكم و ارحضوا بها ذنوبكم و داووا بها الأسقام و بادروا بها الحمام و اعتبروا به من أضاعها و لا يعتبرنّ بكم من أطاعها ألا فصونوها و تصوّنوا بها و كونوا عن الدّنيا نزّاها و إلي الآخرة ولّاها و لا تضعوا من رفعته التّقوي و لا ترفعوا من رفعته الدّنيا » ( اى بندگان خدا ! شما را به پرهيزكارى سفارش مىكنم كه حق خداوند بر شما و نيز موجب حق شما بر پروردگار است . از خدا براى پرهيزكارى يارى بخواهيد و براى انجام دستورات خدا از تقوا يارى جوييد ، زيرا تقوا ، امروز سپر بلا و فردا راه رسيدن به بهشت است . راه تقوا روشن ، رونده آن بهرمند و امانت دارش خدا است كه حافظ آن خواهد بود . تقوا همواره خود را بر امّت‌هاى گذشته ( و حال ) عرضه كرده و بر آينده نيز عرضه مىكند ، زيرا فرداى قيامت ، همه به آن نيازمندند . آنگاه كه در قيامت آفريده‌ها را گرد مىآورد و آنچه باز داده است باز پس مىگيرد و درباره همه نعمت‌ها مىپرسد ، پس چه اندك‌اند آنان كه تقوا را برگزيدند و بار آن را بدرستى بر دوش كشيدند . آرى پرهيزكاران تعدادشان اندك است و شايسته ستايش خداوند سبحان كه فرمود « بندگان سپاسگزار من اندك‌اند . » پس گوش‌جان را به نداى تقوا بسپاريد و براى -\r\n","page_name":" 172 ","page_number":172},
  {"content":"\r\n\r\n( و لا قرين كحسن الخلق ) مقصود امام عليه السّلام آن است كه انسان در ارتباط با ديگران خوش رفتارى كند . دانشمند ، شجاع و يا مخترع بودن لازم نيست ؛ مهم آن است كه ديگران از شر و نيرنگ او نترسند . در حكمت 38 آمده است : « گرامىترين بزرگىها ، اخلاق نيكو است . » « 1 »\r\n( و لا ميراث كالأدب ) همين بيان در حكمت 53 گذشت .\r\n( و لا قائد كالتّوفيق ) [ توفيق 
  ] ، هدايت و عنايت از سوى خدايى است كه هيچ توان و نيرويى جز از او نيست و همه چيز تنها به اراده او تأثير مىكند .\r\nبه تجربه دريافته‌ام كه همه كارها ، تنها به تدبير خدا امكان پذيرند . هرچه فلسفه‌هاى مخالف حقيقت ياد شده را مىخوانم و مىشنوم و از عقل خويش مدد مىجويم ، ايمانم به اين گفته افزون مىشود . گذشته از اين ، معتقدم كسب توفيق [ الاهى 
  ] ناگزير نيازمند اسبابى است و مهم‌ترين آن ، تلاش و خيرخواهى براى همه انسان‌ها است .\r\n( و لا تجارة كالعمل الصّالح ) « العمل الصّالح » اثرى كه كسى از خود باقى نهاده\r\n\r\n\r\n","description":"","footnote":"\r\n- بدست آوردن آن تلاش كنيد . تقوا را به جاى آنچه از دست رفته به دست آوريد و عوض هركار مخالفى كه مرتكب شده‌ايد انتخاب كنيد . با تقوا خواب خود را به بيدارى تبديل و روزتان را با آن سپرى كنيد . دل‌هاى خود را با تقوا زنده نماييد و گناهان خود را با آن شستشو دهيد . بيمارىهاى روان و جان خود را با تقوا درمان و خود را آماده سفر آخرت گردانيد . از تباه كنندگان تقوا عبرت گيريد و خود عبرت پرهيزكاران نشويد . آگاه باشيد ، تقوا را حفظ كنيد و خويشتن را با تقوا حفظ نماييد . برابر دنيا خويشتن دار و برابر آخرت دلباخته باشيد . آن‌كس را كه تقوا بلند مرتبت كرد خوار نشماريد و آن را كه دنيا عزيزش كرد گرامى نداريد . )\r\n( 1 ) . « و أكرم الحسب حسن الخلق » .\r\n","page_name":" 173 ","page_number":173},
  {"content":"\r\n\r\nو ديگران از آن سود ببرند . تجارت سود بخش و موفق دنيا و آخرت همين است . « و آن‌چه براى مردم سودمند است در زمين پايدار خواهد ماند . » « 1 » پيامبر رحمت صلّى اللّه عليه و إله فرموده‌اند : « بهترين مردمان سودمندترين آنها براى مردم است . » « 2 »\r\n( و لا ربح كالثّواب ) [ هيچ سودى همچون پاداش 
  ] خدا نيست . البته او نيز نمىبخشايد و پاداش نمىدهد مگر به « كسى كه توبه كند ، ايمان بياورد ، كار شايسته نمايد و به راه راست رهسپار شود . » « 3 »\r\n( و لا ورع كالوقوف عند الشّبهة ) بسيارى [ از مقدس مآبان 
  ] در وضو ، طهارت و تكبيرة الاحرام احتياط مىكنند ، ولى از تصرف در دارايى فقيران و مستمندان و ريخت و پاش آن در راه خواسته‌هاى زن و فرزند خويش باكى ندارند . در آخر نيز آن را براى پسر ، همسر ، داماد و دختر خود به ارث مىگذارند .\r\n( و لا زهد كالزّهد في الحرام ) [ زهدى چون بىاعتنايى به حرام نيست ، 
  ] زيرا وانهادن حرامى كه در توان آدمى است ، اطاعت از خدا و سبب خشنودى او به شمار مىآيد . بالاتر از اين ، كسى است كه از روزى حلال گذشته و آن را براى نيازمندتر از خود واگذارد . با اين حال ، بىاعتنايى به حلال ، بىآنكه فايده‌اى براى تهيدستان داشته باشد ، گرچه شرعا جايز است ، ولى كارى\r\n\r\n\r\n","description":"","footnote":"\r\n( 1 ) .  وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ  رعد / 13 : 17 .\r\n( 2 ) . « خيار النّاس من أنفع النّاس للنّاس » حلية الأولياء ، ج 6 ، ص 348 .\r\n( 3 ) .  وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  طه / 20 : 82 .\r\n","page_name":" 174 ","page_number":174},
  {"content":"\r\n\r\nبيهوده و رنجى بىثمر به محسوب مىشود .\r\n( و لا علم كالتّفكر ) دانش بدون انديشه ، از انديشه بىدانش پرخطرتر است . به راستى از بر كردن متن كتاب‌ها و ايراد و پاسخ به آن در شرح و حاشيه ، [ به تنهايى 
  ] چه سودى دارد ؟ ! آيا حفظ سخن ديگران بدون فهم و شناخت قلمرو اثرگذارى آن بر زندگى ، نتيجه‌اى خواهد بخشيد ؟ برخى گفته‌اند : از بر كردن گفتار ديگران و ايرادهاى آن سبب تقويت عقل و پرورش استعداد مىگردد . در پاسخ به اينان مىگويم : عقل و استعدادى كه در حد امور غيبى باقى مانده و سبب اصلاح زندگى نگردد ، سودى نخواهد داشت . [ در واقع 
  ] هر چيز براى مقصدى دنبال مىشود ؛ حتى هدف از ايمان به خدا ، اطاعت و انجام كارهاى مورد رضاى او است . مانند اين بيان در حكمت 90 آمده است . « 1 » ( و لا عبادة كأداء الفرائض ) هرگاه واجباتى كه بر عهده تو است به جا آوردى ، از خوشبخت‌ترين و عابدترين آفريدگانى . پيش از اين بارها سخن خداوند گذشت كه فرمود : « پس هركه را از آتش به دور دارند و در بهشت درآورند ، قطعا كامياب شده است و زندگى دنيا جز مايه فريب نيست . » « 2 » ( و لا إيمان كالحياء و الصّبر ) حيا از [ انجام 
  ] آن‌چه مورد پسند عقل و دين نيست ، خير و فضيلت به شمار مىآيد ، ولى هرگاه سبب بىنصيب ماندن از پاكىهاى دنيا و آخرت گردد ، نشان ناتوانى و ترس است . پيش‌تر در\r\n\r\n\r\n","description":"","footnote":"\r\n( 1 ) . « أوضع العلم ما وقف علي اللّسان و أرفعه ما ظهر في الجوارح و الأركان » ( بىارزش‌ترين دانش ، آن است كه تنها بر سر زبان است و برترين آن ، علمى است كه در اعضا و جوارح آشكار شود . )\r\n( 2 ) .  فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاعُ الْغُرُورِ  آل عمران / 3 : 185 .\r\n","page_name":" 175 ","page_number":175},
  {"content":"\r\n\r\nحكمت 20 درباره شرم « 1 » و در حكمت‌هاى 54 « 2 » و 80 « 3 » در مورد صبر سخن گفتيم .\r\n( و لا حسب كالتّواضع ) تواضع ، در كلام اهل بيت اين‌گونه تعريف شده است : انسان مرتبه خود را شناخته و بدون هرگونه تظاهر ، آن را در همان اندازه قرار دهد ، با ديگران همان‌طور رفتار نمايد كه از آنها نسبت به خود انتظار دارد ، بدى را با نيكى پاسخ داده ، خشم خود را فرو خورد و از مردم درگذرد كه خدا نيكوكاران را دوست دارد . بىترديد دارنده چنين سرشتى از خير فراوان بهره‌مند و در نزد خدا و مردم از منزلت بالايى برخوردار است . « 4 »\r\n( و لا شرف كالعلم ) هيچ شرافتى به مانند دانش سودمند نيست . دانش بىفايده خيرى ندارد و علم زيان‌آور ، آتش و مايع جوشان جهنم است .\r\n( و لا عزّ كالحلم ) عزتى همچون بردبارى در برابر سخن دردآور و يا رفتار زشت فرومايگان و گستاخان و به طور كلى هر آن‌چه بزرگواران از آن دورند ، نيست . از سوى ديگر ، سكوت در برابر فسادگران ، سبب جرأت بخشيدن و تأييد كار آنان خواهد بود و [ با توجه به اين‌كه 
  ] جرأت بخشيدن و تأييد ، خود\r\n\r\n\r\n","description":"","footnote":"\r\n( 1 ) . « قرنت . . . الحياء بالحرمان » ( شرم با محروم شدن همراه است . )\r\n( 2 ) . « الصّبر صبران صبر علي ما تكره و صبر عمّا تحبّ » ( شكيبايى بر دو گونه است : شكيبايى بر آنچه خوش نمىدارى و شكيبايى در آنچه دوست مىدارى . )\r\n( 3 ) . « عليكم بالصّبر فإنّ الصّبر من الإيمان كالرّأس من الجسد و لا خير في جسد لا راس معه و لا في إيمان لا صبر معه » ( بر شما باد به شكيبايى كه آن براى ايمان ، چون سر است بر بدن و ايمان بدون شكيبايى چونان بدن بىسر ، ارزشى ندارد . )\r\n( 4 ) . نك : كافى ، ج 2 ، ص 124 ، ح 13 ؛ وسائل الشيعة ، ج 15 ، ص 274 ، ح 6 ؛ بحار الأنوار ، ج 72 ، ص 135 ، ح 36 .\r\n","page_name":" 176 ","page_number":176},
  {"content":"\r\n\r\nنوعى عمل به شمار مىآيند [ ، سكوت كنندگان نيز مسؤول‌اند . 
  ]\r\n( و لا مظاهرة أوثق من المشاورة ) مانند آن در حكمت 53 گذشت . « 1 »\r\n\r\n[ 113 - و قال عليه السلام : « إذا استولى الصّلاح على الزّمان . . . 
  ]\r\n113 - و قال عليه السلام : « إذا استولى الصّلاح على الزّمان و أهله ثمّ أساء رجل الظّنّ برجل لم تظهر منه خزية فقد ظلم و إذا استولى الفساد على الزّمان و أهله فأحسن رجل الظّنّ برجل فقد غرّر . »\r\nترجمه : هرگاه نيكوكارى بر روزگار و مردم آن غالب آيد و كسى به ديگرى گمان بد برد ، در حالى كه از او عمل زشتى آشكار نشده ، ستمكار است و اگر بدى بر زمانه و مردم آن غالب شود و كسى به ديگرى گمان بد برد ، در حالى كه از او عمل زشتى آشكار نشده ، ستمكار است و اگر بدى بر زمانه و مردم آن غالب شود و كسى به ديگرى خوش‌گمان باشد ، خود را فريب داده است .\r\nشرح : مقصود از خوش گمانى ، اطمينان به شخص و اعتماد به راستى سخنان و پيمان‌هاى او است . [ در مقابل 
  ] بدگمانى به صرف پرهيز از ديگرى و خوددارى از ارتباط با او محقق مىشود . البته به هيچ روى و حتى در صورت متهم بودن ، نمىتوان به كسى در كلام و رفتار بىادبى نمود .\r\n« الخزية » انجام هر كارى كه سبب خوارى و رسوايى گردد . « غرّر بنفسه » خود را در معرض خطر قرار داد . معناى كلام امام عليه السّلام اين‌گونه است : هرگاه « اخلاق يكى از مردم را نمىدانستى و در وفادارى و يا فريب‌كارى او شك نمودى ، ملاك اطمينان به او اين است : جامعه‌اى كه در آن زندگى مىكند ، در\r\n\r\n\r\n","description":"","footnote":"\r\n( 1 ) . « لا ظهير كالمشاورة » ( پشتيبانى همچون مشورت نيست . )\r\n","page_name":" 177 ","page_number":177},
  {"content":"\r\n\r\nگفتار و رفتار خود نيك و راست باشد . معيار متهم كردن و عدم اعتماد هم فساد محيط زندگى و فراگير شدن فريب و درويى در آن است .\r\n\r\nپيامبران و تحول جامعه\r\nدانش جامعه‌شناسى و مطالعات تاريخى ثابت كرده است كه انسان ، فرزند جامعه خويش و محيطى است كه در آن زندگى مىكند . ازاين‌رو ، خواسته يا ناخواسته از آن تأثير مىپذيرد . بالاتر اين‌كه اجسام بىجان با تغيير وضعيت ، دگرگون مىشوند . [ براى نمونه 
  ] فولاد در شرايط مناسب تبديل به بخار مىگردد . پيامبران و فرستادگان الاهى ، حقيقت ياد شده را از طريق وحى دريافته‌اند . ازاين‌رو ، خداوند آنان را به همراه آيين‌هايى مىفرستد تا وضعيت جامعه را به طور ريشه‌اى تغيير داده و آن را به سمت شرايطى بهتر و كامل‌تر پيش برند . بحث‌ها و گفت‌وگوهاى پيامبران مصلح با صاحبان مكنت و محافظه‌كاران بر همين محور شكل مىگرفت و آيات قرآن به روشنى بر اين مطلب دلالت دارند . از جمله مىفرمايد : « و بدين‌گونه در هيچ شهرى پيش از تو هشدار دهنده‌اى نفرستاديم مگر آنكه خوشگذرانان آن گفتند : ما پدران خود را بر آيينى [ و راهى 
  ] يافته‌ايم و ما از پى ايشان راهسپاريم . گفت : هر چند هدايت كننده‌تر از آن‌چه پدران خود را بر آن يافته‌ايد براى شما بياورم ؟ ! گفتند : ما [ نسبت 
  ] به آن‌چه بدان فرستاده شده‌ايد كافريم . » « 1 »\r\n\r\n\r\n","description":"","footnote":"\r\n( 1 ) .   وَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُقْتَدُونَ * قالَ أَ وَ لَوْ جِئْتُكُمْ بِأَهْدى مِمَّا وَجَدْتُمْ عَلَيْهِ آباءَكُمْ قالُوا إِنَّا بِما أُرْسِلْتُمْ بِهِ كافِرُونَ   زخرف / 43 :\r\n23 و 24 .\r\n","page_name":" 178 ","page_number":178},
  {"content":"\r\n\r\n\r\n114 - و قيل له عليه السلام : كيف تجدك يا أمير المؤمنين فقال : « كيف يكون حال من يفنى ببقائه و يسقم بصحّته و يؤتى من مامنه . »\r\nترجمه : شخصى از امام عليه السّلام پرسيد خويشتن را چگونه مىيابى ؟ فرمود :\r\nچگونه خواهد بود حال كسى كه در زندگى خود ناپايدار و در سلامتى بيمار است و در آن‌جا كه آسايش دارد مرگ او فرا مىرسد .\r\nشرح : هر حادثه‌اى انگيزه و دليلى دارد . براى نمونه ، اعتماد و اطمينان [ بىجا 
  ] سبب فريب مىشود و با احتياط و پرهيز ، زمينه آن از بين مىرود .\r\nسبب نااميدى طمع و آرزو است و بدون آرزوى پيشين ، نااميدى رخ نمىدهد . سبب مرگ نيز زندگى است . به فردى گفتند : چرا برادرت در عنفوان جوانى از دنيا رفت ؟ در پاسخ گفت : چون او زنده بود . با اين توضيح ، عبارت ( من يفني ببقائه ) ؛ يعنى : به سبب حياتى كه دارد ، از بين خواهد رفت .\r\nسبب بيمارى نيز تندرستى است . مگر نه اين است كه انسان سالم دچار آسيب مىشود ؟ سبب امنيت هم ترس است . « 1 » [ مرگ نيز 
  ] در همان‌جا كه گمان نمىرود به سراغ انسان مىآيد .\r\n\r\n[ 115 - و قال عليه السلام : « كم من مستدرج بالإحسان إليه و مغرور بالسّتر عليه 
  ]\r\n115 - و قال عليه السلام : « كم من مستدرج بالإحسان إليه و مغرور بالسّتر عليه و مفتون بحسن القول فيه و ما ابتلى اللّه أحدا به مثل\r\n\r\n\r\n","description":"","footnote":"\r\n( 1 ) . مقصود از سبب در اين‌جا ، علت به معناى فلسفى آن نيست . مراد آن است كه تا زندگى ، سلامت و امنيت نباشد ، مرگ ، بيمارى و ترس معنا پيدا نمىكند و محقق نمىشود . با اين توضيح و با توجه به عبارت‌هاى پيشين مؤلف ، درست آن است كه بگوييم : « امنيت سبب ترس مىشود . » ( مترجم ) .\r\n","page_name":" 179 ","page_number":179},
  {"content":"\r\n\r\nالإملاء له . »\r\nترجمه : چه بسا كسى كه با نعمت‌هايى كه به او رسيده ، به دام مىافتد ، با پرده‌پوشى بر گناه ، فريب مىخورد ، با ستايش شدن ، آزمايش مىگردد و خدا هيچ‌كس را همانند مهلت دادن نيازموده است .\r\nشرح : بيشتر مردم يا بسيارى از آنان گمان‌ها و خيالات خود را همچون حقيقت پنداشته و هيچ‌گاه در آن شك نمىكنند . پند ديگران را نمىشنوند و از اتفاق‌هاى رخ داده عبرت نمىگيرند . ازاين‌رو ، ستايش غير واقعى منافقان درباره خود را وحى آسمانى دانسته و اموال پوچ دنيا را قدرت و نيروى [ جاودانه 
  ] به حساب مىآورند . با گذشت زمان براى همگان روشن خواهد شد آن‌چه را خير مىپنداشتند ، جز شر نبوده است . انسان عاقل و زيرك از روى آوردن دنيا ، سرمست و فريفته نگشته و نسبت به عاقبت آن با احتياط بيشترى حركت مىكند . توضيح بيشتر ، در خطبه 114 ذيل بند « زيانكارها » مىآيد .\r\n\r\n116 - و قال عليه السلام : « هلك في رجلان محبّ غال و مبغض قال . »\r\nترجمه : دو تن درباره من به هلاكت رسيدند : دوست افراط كننده و دشمن دشنام دهنده .\r\nشرح : سخن بالا با فرمايش حضرت در خطبه 125 تفسير مىشود : « به زودى دو گروه نسبت به من هلاك مىگردند : دوستى كه افراط مىكند و به غير حق كشانده مىشود و دشمنى كه در كينه توزى با من زياده روى كرده ، به\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nراه باطل در مىآيد . بهترين مردم نسبت به من گروه ميانه رو هستند . از آنها جدا نشويد ، همواره با بزرگ‌ترين جمعيت‌ها باشيد كه دست خدا با جماعت است . » همين معنا در روايات رسول خدا صلّى اللّه عليه و إله مشهور است . در كتاب « الاستيعاب » چنين آمده : گروهى از ياران رسول خدا روايت كرده‌اند كه حضرت به على عليه السّلام فرمود : « اى على ! هيچ مؤمنى با تو دشمنى و هيچ منافقى با تو دوستى نمىكند . » « 1 » [ در روايت ديگرى مىخوانيم 
  ] « دو گروه نسبت به تو ره به خطا برده‌اند : دوستان افراطى و دروغگويان بدگو . » « 2 » نيز روايت است : همچنان كه بنى اسرائيل درباره عيسى از هم جدا شدند ، امت من درباره تو پراكنده مىگردند . » « 3 » در سخن اخير ، پيامبر صلّى اللّه عليه و إله به نصارا و يهود اشاره فرموده‌اند ؛ دسته اول عيسى را تا « خدايى » بالا بردند و گروه دوم ، وى را فرزند نامشروع خواندند . « 4 »\r\n\r\n\r\n","description":"","footnote":"\r\n( 1 ) . صحيح مسلم ، ج 1 ، ص 86 ، ح 131 ؛ سنن ترمذى ، ج 5 ، ص 601 ، ح 3819 ؛ كشف الغمة ، ج 1 ، ص 526 .\r\n( 2 ) . مسند احمد ، ج 1 ، ص 160 ؛ كنز العمال ، ج 11 ، ص 326 ؛ مجمع الزوائد ، ج 9 ، ص 132 .\r\n( 3 ) . الاستيعاب ، ابن عبد البر مالكى ، ج 3 ، ص 36 ، سال 1939 م .\r\n( 4 ) . رسول خدا صلّى اللّه عليه و إله به على عليه السّلام فرمود : « اى على ! داستان تو در بين امت من مانند عيساست كه بنى اسرائيل نسبت به او سه دسته شدند : فرقه‌اى به نام حواريان به او ايمان آوردند ؛ گروهى از يهود دشمنش شدند ؛ و دسته‌اى درباره‌اش غلو نموده و از [ لباس 
  ] ايمان بيرون آمدند . امت من هم درباره تو سه گروه مىشوند : پيروان تو كه همان مؤمنانند ؛ دشمنانت كه درباره تو ترديد مىكنند ؛ و غاليانى كه [ خدا را 
  ] انكار مىنمايند . تو و پيروانت و نيز دوستان آنان به بهشت مىرويد و دشمنت و آن‌كس كه غلو مىكند وارد جهنم مىشوند . » خصال ، ج 1 ، ص 23 ، كنز العمال ، ج 2 ، ص 500 ؛ خصائص امير المؤمنين عليه السّلام ، نسائى ، ص 106 . موضع امام عليه السّلام نسبت به خود « رد كردن دوستان افراطى و دشمنان بدگو ) برگرفته را سيره رسول خدا صلّى اللّه عليه و إله است . ايشان مىفرمايد : « لا ترفعوني فوق حقّي ، فإنّ اللّه تعالي اتّخذني عبدا قبل أن يتّخذني نبيا » ( مرا بالاتر از مرتبه‌ام قرار ندهيد ، -\r\n","page_name":" 181 ","page_number":181},
  {"content":"\r\n\r\nسيد محسن امين از مسند احمد ، صحيح ترمذى ، الاستيعاب ابن عبد البرّ و مستدرك حاكم نقل مىكند : دشمنى على عليه السّلام نشانه‌اى بود تا ياران پيامبر ، منافقان را از مؤمنان راستين تشخيص دهند . « 1 » از سوى ديگر شكى نيست كه معاويه ، به على عليه السّلام دشنام داده و ديگران را نيز به اين كار فرا مىخواند . « 2 »\r\n\r\n117 - و قال عليه السلام : « إضاعة الفرصة غصّة . »\r\nترجمه : از دست دادن فرصت ، اندوهبار است .\r\nشرح : سخن معروف ديگرى به همين معنا نقل شده است : « از دست دادن [ فرصت 
  ] سخت‌تر از مرگ است . » در واقع كسى كه فرصت را از دست داده و آن را تباه كند ، به خود بدى كرده و خويشتن را از خير و آرامش بىنصيب مىگرداند . در نامه 31 « 3 » و حكمت 21 « 4 » در اين باره سخن گفته شد . « 5 »\r\n\r\n\r\n","description":"","footnote":"\r\n- زيرا پيش از آن‌كه پيامبر باشم ، بنده خدا بوده‌ام . ) كنز العمال ، ج 3 ، ص 652 ، ح 8337 ؛ بحار الأنوار ، ج 25 ، ص 265 ؛ المعجم الكبير ، ج 3 ، ص 128 ، ح 2889 .\r\n( 1 ) . اعيان الشيعة ، ج 3 ، ص 154 .\r\n( 2 ) . مسند احمد ، ج 1 ، ص 188 ؛ تاريخ الخلفاء ، ص 168 ؛ الغدير ، ج 2 ، ص 219 .\r\n( 3 ) . « لا كلّ فرصة تصاب » ( چنين نيست كه هر فرصتى دست يافتنى باشد . )\r\n( 4 ) . « الفرصة تمرّ مرّ السّحاب فانتهزوا فرص الخير » ( فرصت‌ها چون ابرها مىگذرند ، پس فرصت‌هاى نيك را غنيمت شماريد . )\r\n( 5 ) . شاعر مىگويد :\r\n و إن أمكنت فرصة فى العدو * فلا يك همّك إلّا بها \r\n-\r\n","page_name":" 182 ","page_number":182},
  {"content":"\r\n\r\n\r\n118 - و قال عليه السلام : « مثل الدّنيا كمثل الحية لين مسّها و السّمّ النّاقع في جوفها يهوي إليها الغرّ الجاهل و يحذرها ذو اللّبّ العاقل . »\r\nترجمه : دنيا چون مار سمّى است ؛ پوست آن نرم ، ولى سمّ كشنده در درون دارد . نادان فريب خورده به آن مىگرايد و هوشمند عاقل از آن دورى مىگزيند .\r\nشرح : سرزنش امام عليه السّلام از دنيا ، بىاندازه است . دنيا نابودى ، آزمون ، مصيبت ، رنج ، مار ، خسارت و ديگر چيزهايى است كه پيش از اين ، بارها از آن سخن گفته شد . [ افزون بر اين ، 
  ] گفته‌اند : اگر قصد شناخت دنيا را دارى ، ببين در نزد چه كسانى است ؟ !\r\n\r\n[ 119 - و سئل عليه السلام عن قريش فقال : « أمّا بنو مخزوم فريحانة قريش نحبّ حديث رجالهم 
  ]\r\n119 - و سئل عليه السلام عن قريش فقال : « أمّا بنو مخزوم فريحانة قريش نحبّ حديث رجالهم و النّكاح في نسائهم و أمّا بنو عبد شمس فأبعدها رايا و أمنعها لما وراء ظهورها و أمّا نحن فأبذل لما في أيدينا و أسمح عند الموت بنفوسنا و هم أكثر و أمكر و أنكر و\r\n\r\n\r\n","description":"","footnote":"\r\n-\r\n فإن لم تك تأت من بابها * أتاك عدوّك من بابها\r\nو إياك من ندم بعدها * و تأميل اخرى و أنّى بها ؟ \r\nاگر [ براى پيروزى 
  ] بر دشمن فرصتى به دست آمد ، تمام همت و تلاش خود را براى بهره بردن از موقعيت به كار گير . اگر از در فرصت وارد نشوى ، دشمنت چنين خواهد كرد . در اين صورت ، نبايد از گذشته پشيمان شوى و آرزوى [ به دست آمدن مجالى 
  ] ديگر را داشته باشى ، كه موقعيتى ديگر كجا است ؟ ! شرح نهج البلاغه ، ابن ابى الحديد ، ج 9 ، ص 360 .\r\n","page_name":" 183 ","page_number":183},
  {"content":"\r\n\r\nنحن أفصح و أنصح و أصبح . »\r\nترجمه : از ايشان درباره قريش پرسيدند ؛ فرمود : بنى مخزوم ، گل خوشبوى قريش‌اند و ما شنيدن سخن مردانشان و ازدواج با زنانشان را دوست داريم و بنى عبد شمس دورانديش‌تر و با غيرت‌ترند و ما ( بنى هاشم ) نسبت به آن‌چه در دست داريم ، بخشنده‌تر و براى جانبازى در راه دين سخاوتمندتريم . آنها شمارشان بيشتر ، فريب‌كارتر و زشت‌روىترند و ما گوياتر ، خيرخواه‌تر و خوش‌روىتريم .\r\nشرح : عرب ، به دودمان و تبار خود علاقه داشت ، به آن افتخار كرده و بر اين اساس گرد هم مىآمد . جاى شگفتى نيست كسانى هم كه نسب‌ها را شناخته و نام‌هاى مردگان و گستاخان ويرانگر را مىدانستند ، دانشمندترين مردم به شمار روند . البته از جوامع ابتدايى كه با طبيعت و چهارپايان اهلى روزگار مىگذراند و تنها زندگى و لوازم آن را مىشناختند ، جز اين انتظار نمىرود . اسلام از اساس علم انساب را فرو افكند . رسول خدا صلّى اللّه عليه و إله در اين باره فرمود : « دانشى كه ندانستنش زيانى نمىرساند و آگاهى از آن سودى ندارد . » « 1 » خداى سبحان هم فرموده است : « هر آينه گرامىترين شما نزد خدا ، پرهيزگارترين شما است . » « 2 » و نيز « چون در صور دميده شود ، هيچ خويشاونديى ميانشان نماند . » « 3 » با وجود اين ، لايه‌ها و اثراتى از آن باقى مانده\r\n\r\n\r\n","description":"","footnote":"\r\n( 1 ) . كافى ، ج 1 ، ص 32 ، ح 1 ؛ أمالى ، صدوق ، ص 340 ، ح 13 ؛ منية المريد ، ص 113 .\r\n( 2 ) .  إِنَّ أَكْرَمَكُمْ عِنْدَ اللَّهِ أَتْقاكُمْ  حجرات / 49 : 113 .\r\n( 3 ) .  فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَ لا يَتَساءَلُونَ  مؤمنون / 23 : 101 .\r\n","page_name":" 184 ","page_number":184},
  {"content":"\r\n\r\nبود كه سؤال بالا نمونه‌اى از آن است و امام عليه السّلام با مماشات ، به سؤال كننده پاسخ مىدهد . در اين زمينه ، گفتارى از امام عليه السّلام با توضيح آن در حكمت 22 گذشت : « كسى كه كردارش او را به جايى نرساند ، افتخارات خاندانش او را به جايى نخواهد رسانيد . » « 1 »\r\n( أمّا بنو مخزوم فريحانة قريش نحبّ حديث رجالهم . . . ) ابو جهل و وليد از بنى مخزوم بودند و آيات زير به ترتيب در مورد آن دو نازل شد : « آيا ديدى آن كس را كه منع مىكند بنده‌اى را كه نماز مىخواند ؟ چه مىبينى اگر آن مرد بر طريق هدايت باشد ؟ يا به پرهيزگارى فرمان دهد ؟ چه مىبينى اگر تكذيب كند و رويگردان شود ؟ آيا ندانسته است كه خدا مىبيند ؟ حقا ، كه اگر باز نايستد موى پيش سرش را مىگيريم و مىكشيم ؛ موى پيش سر دروغگوى خطاكار را . « « 2 » ، « مرا با آن‌كه تنهايش آفريده‌ام واگذار ؛ او را مالى بسيار دادم و پسرانى همه در نزد او حاضر و كارهاى او را به نيكوتر وجهى برساختم ؛ آن‌گاه طمع مىبندد كه زيادت كنم . آرى ، كه او در برابر آيات ما ستيزه‌جو است . او را به مشقتى مىاندازم . او انديشيد و طرحى افكند . مرگ بر او باد ، چگونه طرحى افكند ؟ باز هم مرگ بر او باد ، چگونه طرحى افكند ؟ آن‌گاه نگريست . سپس روى ترش كرد و پيشانى درهم كشيد . سپس روى گردانيد و گردنكشى كرد .\r\nگفت : اين ، جز جادويى كه ديگرانش آموخته‌اند ، هيچ نيست . اين ، جز سخن\r\n\r\n\r\n","description":"","footnote":"\r\n( 1 ) . « من أبطأ به عمله لم يسرع به نسبه » .\r\n( 2 ) .         أَ رَأَيْتَ الَّذِي يَنْهى * عَبْداً إِذا صَلَّى * أَ رَأَيْتَ إِنْ كانَ عَلَى الْهُدى * أَوْ أَمَرَ بِالتَّقْوى * أَ رَأَيْتَ إِنْ كَذَّبَ وَ تَوَلَّى * أَ لَمْ يَعْلَمْ بِأَنَّ اللَّهَ يَرى * كَلَّا لَئِنْ لَمْ يَنْتَهِ لَنَسْفَعاً بِالنَّاصِيَةِ * ناصِيَةٍ كاذِبَةٍ خاطِئَةٍ         علق / 96 : 9 - 16 .\r\n","page_name":" 185 ","page_number":185},
  {"content":"\r\n\r\nآدمى هيچ نيست . زودا كه او را به سقر بيافكنيم . چه چيز آگاهت ساخت كه سقر چيست ؟ نه هيچ باقى مىگذارد و نه چيزى را وا مىدارد . سوزاننده پوست است . نوزده فرشته بر آن گماشته‌اند . موكلان دوزخ را جز از فرشتگان قرار نداديم و شمار آنها جز براى امتحان كافران نيست تا اهل كتاب يقين كنند و بر ايمان مؤمنان بيافزايد و اهل كتاب و مؤمنان شك نكنند و تا آنان كه در دل‌هاشان مرضى است نگويند : خدا از اين مثل چه مىخواسته است ؟ خدا اين‌چنين هركس را كه بخواهد گمراه مىكند و هركس را كه بخواهد راه مىنمايد و شمار سپاهيان پروردگارت را جز او نداند و اين سخن جز اندرزى از براى مردم نيست . » « 1 »\r\n( و أمّا بنو عبد شمس فأبعدها رايا . . . ) بنى اميه از بنى عبد شمس‌اند . بزرگ آنان ابو سفيان ، گروه‌هاى مختلف را بر ضد اسلام و پيامبر گرد هم بسيج نمود .\r\nپسرش معاويه - به گفته عقاد - بين امت محمد صلّى اللّه عليه و إله تفرقه افكند و فرزند معاويه ( يزيد ) ، حسين عليه السّلام را به شهادت رساند ، [ هتك حرمت 
  ] شهر پيامبر را مباح\r\n\r\n\r\n","description":"","footnote":"\r\n( 1 ) .                      ذَرْنِي وَ مَنْ خَلَقْتُ وَحِيداً * وَ جَعَلْتُ لَهُ مالًا مَمْدُوداً * وَ بَنِينَ شُهُوداً * وَ مَهَّدْتُ لَهُ تَمْهِيداً * ثُمَّ يَطْمَعُ أَنْ أَزِيدَ * كَلَّا إِنَّهُ كانَ لِآياتِنا عَنِيداً * سَأُرْهِقُهُ صَعُوداً * إِنَّهُ فَكَّرَ وَ قَدَّرَ * فَقُتِلَ كَيْفَ قَدَّرَ * ثُمَّ قُتِلَ كَيْفَ قَدَّرَ * ثُمَّ نَظَرَ * ثُمَّ عَبَسَ وَ بَسَرَ * ثُمَّ أَدْبَرَ وَ اسْتَكْبَرَ * فَقالَ إِنْ هذا إِلَّا سِحْرٌ يُؤْثَرُ * إِنْ هذا إِلَّا قَوْلُ الْبَشَرِ * سَأُصْلِيهِ سَقَرَ * وَ ما أَدْراكَ ما سَقَرُ لا تُبْقِي وَ لا تَذَرُ * لَوَّاحَةٌ لِلْبَشَرِ * عَلَيْها تِسْعَةَ عَشَرَ * وَ ما جَعَلْنا أَصْحابَ النَّارِ إِلَّا مَلائِكَةً وَ ما جَعَلْنا عِدَّتَهُمْ إِلَّا فِتْنَةً لِلَّذِينَ كَفَرُوا لِيَسْتَيْقِنَ الَّذِينَ أُوتُوا الْكِتابَ وَ يَزْدادَ الَّذِينَ آمَنُوا إِيماناً وَ لا يَرْتابَ الَّذِينَ أُوتُوا الْكِتابَ وَ الْمُؤْمِنُونَ وَ لِيَقُولَ الَّذِينَ فِي قُلُوبِهِمْ مَرَضٌ وَ الْكافِرُونَ ما ذا أَرادَ اللَّهُ بِهذا مَثَلًا كَذلِكَ يُضِلُّ اللَّهُ مَنْ يَشاءُ وَ يَهْدِي مَنْ يَشاءُ وَ ما يَعْلَمُ جُنُودَ رَبِّكَ إِلَّا هُوَ وَ ما هِيَ إِلَّا ذِكْرى لِلْبَشَرِ                      مدّثّر / 74 :\r\n11 - 31 .\r\n","page_name":" 186 ","page_number":186},
  {"content":"\r\n\r\nكرد « 1 » و كعبه را به منجنيق بست . « 2 » آيه زير در شأن اينان نازل شده است :\r\n« . . . و آن درخت لعنت شده در قرآن را جز براى آزمايش مردم قرار نداديم . » « 3 »\r\n( و أمّا نحن فأبذل لما في أيدينا و أسمح عند الموت بنفوسنا . . . ) محمد صلّى اللّه عليه و إله ، على عليه السّلام ، « 4 » حسن و حسين عليهم السّلام از مايند . آيه تطهير در شأن ما نازل شده : « خدا فقط مىخواهد آلودگى را از شما خاندان [ پيامبر 
  ] بزدايد و شما را پاك و پاكيزه گرداند » « 5 » و البته سخن خدا ، نظر قطعى و حكم او عدل است .\r\nگرچه در شرح بخش اخير از اصل مطلب دور شديم ، ولى به حقيقت ، واقعيت ، پاداش و خشنودى خدا نزديك گشتيم . از خدا مىخواهيم دل‌ها و زبان‌هاى ما را به شكر خود ، مدح و ستايش دوستان و اولياى خويش و انكار دشمنانشان - كه دشمنان اويند - مشغول نمايد .\r\n\r\n120 - و قال عليه السلام : « شتّان ما بين عملين عمل تذهب لذّته و تبقى تبعته و عمل تذهب مئونته و يبقى أجره . »\r\nترجمه : چقدر فاصله بين دو عمل دور است ؛ عملى كه لذّتش مىرود و\r\n\r\n\r\n","description":"","footnote":"\r\n( 1 ) . تاريخ الخلفاء ، ص 195 ؛ تاريخ طبرى ، ج 5 ، ص 491 ؛ مروج الذهب ، ج 3 ، ص 69 .\r\n( 2 ) . اخبار مكه ، ج 2 ، ص 360 ؛ فتح البارى ، ج 3 ، ص 455 ؛ سير أعلام النبلاء ، ج 4 ، ص 343 .\r\n( 3 ) .  وَ ما جَعَلْنَا الرُّؤْيَا الَّتِي أَرَيْناكَ إِلَّا فِتْنَةً لِلنَّاسِ وَ الشَّجَرَةَ الْمَلْعُونَةَ فِي الْقُرْآنِ  اسراء / 17 : 60 .\r\n( 4 ) . از آن‌جا كه سخن بالا از زبان على عليه السّلام است ، مناسب بود تا مؤلف از آوردن نام حضرت خوددارى مىنمود و نام فاطمه عليها السّلام را مىآورد ( مترجم ) .\r\n( 5 ) .  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  احزاب / 33 : 33 .\r\n","page_name":" 187 ","page_number":187},
  {"content":"\r\n\r\nكيفر آن مىماند و كارى كه رنج آن مىگذرد و پاداش آن ماندگار است .\r\nشرح : هركارى دو جنبه مثبت و منفى دارد ؛ لذت و درد ، آرامش و رنج ، نيكى و بدى . چيزى كه هست تفاوت دو عمل به ميزان اختلاف نسبت دو جنبه بستگى دارد ؛ هرگاه جانب نيكى بر بدى فائق آيد ، خير و هر زمان جنبه دوم بيش از اول شود ، شرّ است . عقل و قرآن ، تفسير ياد شده از خير و شر را تأييد مىكند . قرآن شراب و قمار را مثال زده و مىفرمايد : « . . . در آن دو ، گناهى بزرگ و سودهايى براى مردم است ، و [ لى 
  ] گناهشان از سودشان بزرگتر است . « 1 » » امام عليه السّلام در اين حكمت ، دو عمل را با يكديگر مىسنجند : يكى كار لذت بخش و از بين رفتنى كه درد هميشگى و ابدى به همراه دارد و ديگرى ، خوشى ماندگار و جاويدان كه براى رسيدن به آن چند روزى رنج و تلاش لازم است . در اولى جنبه شرّ بر خير برترى دارد و به همين سبب بايد از آن دورى جست ، ولى انجام دومى لازم است ، زيرا جانب خير غلبه دارد .\r\nكدامين عاقل بر سر دو راهى زندگى شرافتمند و البته همراه با مبارزه و تحمل فقر و سختى و زندگى پست و حقيرانه ولى با راحتى و شكم سير [ دومى را بر مىگزيند ؟ 
  ] و كدام خردمند چيزى را بر شرافت و آزادگى خويش ترجيح مىدهد ؟ آيا همه خوبى در پر كردن شكم‌ها است ؛ حتى اگر با اسارت و بندگى همراه باشد ؟\r\n\r\n121 - و قد تبع جنازة فسمع رجلا يضحك فقال عليه السلام :\r\n\r\n\r\n","description":"","footnote":"\r\n( 1 ) .  . . . فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما  بقره / 2 : 219 .\r\n","page_name":" 188 ","page_number":188},
  {"content":"\r\n\r\n« كأنّ الموت فيها على غيرنا كتب و كأنّ الحقّ فيها على غيرنا وجب و كأنّ الّذي نرى من الأموات سفر عمّا قليل إلينا راجعون نبوّئهم أجداثهم و ناكل تراثهم كأنّا مخلّدون بعدهم ثمّ نسينا كلّ واعظ و واعظة و رمينا بكلّ فادح و جائحة . »\r\nترجمه : ( امام عليه السّلام در پى جنازه‌اى مىرفت . در اين حال شنيد كه مردى مىخندد . فرمود : ) گويى مرگ بر غير ما نوشته شده و حق جز بر ما واجب گرديد و گويا اين مردگان مسافرانى هستند كه به زودى باز مىگردند ؛ درحالى كه بدن‌هايشان را به گورها مىسپاريم و ميراثشان را مىخوريم . گويا ما پس از مرگ آنان جاودانه‌ايم . آن‌گاه اندرز هر پند دهنده‌اى از زن و مرد را فراموش كرديم و نشانه تيرهاى بلا و آفات قرار گرفتيم .\r\nشرح : « السّفر » مانند صحب جمع صاحب ، جمع مسافر است ؛ « الجائحة » بلا و خطر . ( و كأنّ الحقّ فيها علي غيرنا وجب ) عبارت حضرت كنايه و توبيخ به سبب عدم احساس مسئوليت است . معناى سخن به طور كلى چنين است :\r\nاى خندان ناآگاه ! چه شده است ، با آن كه مرده‌اى را مىبينى [ مىخندى ؟ 
  ] آيا مسئوليت‌هاى فراوان خود در برابر خدا ، مردم و وجدانت را فراموش كرده‌اى ؟ از ياد برده‌اى كه بايد وظيفه خود را بشناسى و به بهترين شكل و بىكم و كاست انجام دهى ؟ آيا جز اين است كه با سستى و كوتاهى ، هلاكت و مجازاتى سخت در انتظار تو است ؟ ( ثمّ قد نسينا كلّ واعظ و واعظة ) [ اندرز زنان و مردان 
  ] و حتى مرگى را كه احساسش كرده و به آن ايمان داريم [ فراموش مىكنيم 
  ] . در ذيل خطبه 188 سخن حضرت درباره مرگ را شرح داديم كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nفرمود : « مرگ كسانى كه با چشم خود ديديد ، براى پند گرفتن كافى است . آنها را به گورشان حمل مىكردند ، بىآن‌كه بر مركبى سوار باشند . آنان را در قبر فرود آوردند ، بىآن‌كه خود فرود آيند . [ چنان از يادها رفتند 
  ] گويا از آباد كنندگان دنيا نبودند و آخرت همواره خانه‌شان بود . » « 1 » ( و رمينا بكلّ فادح و جائحة ) [ نشان تيرهاى بلا و آفات قرار گرفتيم . 
  ] از جمله آن‌ها فراموشى مرگ است كه ياد آن ما را از ستم و بدى باز مىدارد .\r\n\r\n[ 122 - و قال عليه السلام : « طوبى لمن ذلّ في نفسه و طاب كسبه . . . 
  ]\r\n122 - و قال عليه السلام : « طوبى لمن ذلّ في نفسه و طاب كسبه و صلحت سريرته و حسنت خليقته و أنفق الفضل من ماله و أمسك الفضل من لسانه و عزل عن النّاس شرّه و وسعته السّنّة و لم ينسب إلى البدعة . »\r\nترجمه : خوشا به حال آن‌كس كه خود را كوچك مىشمارد ، كسب و كارش پاكيزه است ، جانش پاك و حالت طبيعىاش نيكو است ، ما زاد بر مصرف زندگى را در راه خدا بخشش مىكند ، زبان را از زياده‌گويى باز مىدارد ، آزار او به مردم نمىرسد ، سنّت پيامبر صلّى اللّه عليه و إله ، او را كفايت كرده و بدعتى در دين خدا به دو نسبت داده نمىشود .\r\nشرح : شريف رضى مىگويد : برخى دو حكمت اخير را به پيامبر صلّى اللّه عليه و إله نسبت داده‌اند . ( طوبي لمن ذلّ في نفسه ) به داشتن چيزى كه در او نيست وانمود\r\n\r\n\r\n","description":"","footnote":"\r\n( 1 ) . « فكفي واعظا بموتي عاينتموهم حملوا إلي قبورهم غير راكبين و انزلوا فيها غير نازلين فكأنّهم لم يكونوا للدّنيا عمّارا و كأنّ الآخرة لم تزل لهم دارا » .\r\n","page_name":" 190 ","page_number":190},
  {"content":"\r\n\r\nنمىكند ، به آن‌چه دارد فريفته نگشته ، به خود نمىبالد و در برابر زير دستان فروتن است . ( و طاب كسبه ) كسب پاكيزه ، با عرق پيشانى و دسترنج آدمى به دست مىآيد . در حديث آمده است : مردى با دستانى كه بر اثر كار ، زبر و خشن گشته بود ، با رسول خدا دست داد . حضرت فرمود : « اين دستى است كه خدا و رسول ، آن را دوست دارد ، اين دستى است كه هرگز روى آتش را نخواهد ديد . » « 1 » ( و صلحت سريرته ) [ خوشا به حال كسى كه جانش پاك شده 
  ] خيرخواه همه انسان‌ها ، همراه صاحبان حق و ستمديدگان و دشمن ناحق و ستمگر باشد . در حديث آمده است : « از آزردن مردمان دست بشوى ، زيرا [ همچون 
  ] صدقه‌اى است كه براى خود مىپردازى . » « 2 » به تعبير ديگر ، در اسلام رها كردن بدىها خود ، نيكى است . ( و حسنت خليقته ) [ « الخليقة » 
  ] حالت طبيعى . نيكويى طبيعت انسان به آن است كه ديگران از شرش در امان ، به خيرش اميدوار و به گفتارش مطمئن باشند . ( و أنفق الفضل من ماله ) از مال خود ، حق خدا و نيازمندان را بپردازيد . ( و أمسك الفضل من لسانه ) تنها زمانى زبان به سخن باز كند كه فايده‌اى ببخشد . دانايان گفته‌اند : « فرومايگى انسان از سخنان زياد و بىفايده و خبر دادن از چيزى كه از او نپرسيده‌اند ، آشكار\r\n\r\n\r\n","description":"","footnote":"\r\n( 1 ) . « هذه يد يحبّها اللّه و رسوله هذه يد لا تمسّها النار أبدا » تاريخ بغداد ، ج 7 ، ص 354 ، رقم 3864 ؛ اسد الغابة ، ج 2 ، ص 269 .\r\n( 2 ) . « كفّ أذاك عن النّاس فإنّه صدقة تتصدّق بها علي نفسك » مسند احمد ، ج 5 ، ص 150 ؛ كنز العمال ، ج 5 ، ص 950 ، ح 43651 ؛ سبل الهدى ، ج 9 ، ص 288 ؛ نيز نك : كافى ، ج 3 ، ص 488 ؛ من لا يحضره الفقيه ، ج 1 ، ص 472 ، ح 1360 ؛ وسائل الشيعة ، ج 5 ، ص 269 ، ح 3 .\r\n","page_name":" 191 ","page_number":191},
  {"content":"\r\n\r\nمىشود . » « 1 » مانند چنين كسى يا حتى بدتر از او فردى است كه با وجود ناآگاهى از معنا و فايده سخن ، آن را آراسته و زيبا بيان كند . ( و وسعته السّنّة و لم ينسب إلي البدعة ) با گفتار و كردار خويش از حدود حلال و حرام كه كتاب خدا و سنت پيامبرش معين كرده‌اند ، پا فراتر نمىگذارد .\r\nدر دعاى رسول اعظم صلّى اللّه عليه و إله آمده است : « خداوندا از هر كارى كه مرا خوار كند ، از همدمانى كه مرا بيازارند ، از آرزويى كه به غفلتم اندازد ، از فقرى كه مرا از ياد خودم ببرد و از ثروتى كه سركشم كند به تو پناه مىآورم . » « 2 »\r\n\r\n123 - و قال عليه السلام : « غيرة المرأة كفر و غيرة الرّجل إيمان . »\r\nترجمه : غيرت زن ، كفرآور و غيرت مرد نشانه ايمان او است .\r\nشرح : مقصود از « كفر » صرف گناه و در مقابل ايمان است كه به طاعت فرا مىخواند .\r\nزن بنا به فطرت و غريزه ، نسبت به هووى خود غيرت نشان مىدهد ، حال اگر در اين‌باره صبر پيشه نموده و همسرش را به نيكويى سرزنش كند ، نه تنها غيرت ورزيدنش گناهى ندارد ، بلكه در نزد خدا و مردم از او به نيكى ياد مىشود و پاداش مىگيرد . بالاتر اين‌كه ، مىتواند بىآنكه سبب خشم خدا شود ، با مهربانى خود بر شوهرش منت نهد . به عكس ، اگر به مقابله برخاسته\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 10 ، ص 479 .\r\n( 2 ) . « اللّهم إنّي أعوذ بك من كلّ عمل يخزيني و أعوذ بك من كلّ صاحب يؤذيني و أعوذ بك من كلّ أمل يلهيني و أعوذ بك من كلّ فقر ينسيني و أعوذ بك من كلّ غني يطغيني . » سبل الهدى ، ج 8 ، ص 170 ؛ مجمع الزوائد ، ج 10 ، ص 110 ؛ المعجم الكبير ، ج 9 ، ص 200 .\r\n","page_name":" 192 ","page_number":192},
  {"content":"\r\n\r\nو از حدود خدا درگذرد گنهكار است . در سوى ديگر ، غيرت مردان نسبت به زنان تا آن‌جا كه از حد معقول فراتر نرود ، نشانه ايمان است ، زيرا در واقع نهى از منكر و بىعفتى به شمار مىآيد . پيش از اين در نامه 31 سخن امام عليه السّلام در اين‌باره بيان شد : « بپرهيز از غيرت نشان دادن بىجا كه درستكار را به بيمار دلى ، و پاكدامن را به بدگمانى رساند . » « 1 »\r\n\r\n[ 124 - و قال عليه السلام : « لأنسبنّ الإسلام نسبة لم ينسبها أحد قبلي الإسلام هو التّسليم . . . 
  ]\r\n124 - و قال عليه السلام : « لأنسبنّ الإسلام نسبة لم ينسبها أحد قبلي الإسلام هو التّسليم و التّسليم هو اليقين و القيين هو التّصديق و التّصديق هو الإقرار و الإقرار هو الأداء و الأداء هو العمل . »\r\nترجمه : اسلام را چنان معنا مىكنم كه پيش از من كسى آن‌گونه معرّفى نكرده باشد . اسلام همان تسليم در برابر خدا و تسليم ، همان يقين داشتن و يقين ، اعتقاد راستين و باور راستين ، همان اقرار درست و اقرار درست ، انجام مسئوليت‌ها و انجام مسئوليت‌ها ، همان عمل كردن به احكام دين است .\r\nشرح : از ديدگاه فقيهان ، مسلمان كسى است كه شهادتين را بر زبان آورد . در اين صورت احكام ديگر مسلمانان مانند ازدواج ، ارث ، ديه و قصاص در مورد او به اجرا در مىآيد . با وجود اين ، از نظر خدا مسلمان واقعى كسى است كه خود را تسليم حق بداند و ضمن ايمان به آن ، با زبان و عمل خويش بدان حقيقت بخشد . بنابراين اقرار زبانى بخشى از ايمان و جزئى از عبادت است . افزون بر اين ، زبان ترجمان قلب و پر حركت‌ترين\r\n\r\n\r\n","description":"","footnote":"\r\n( 1 ) . « و إيّاك و التّغاير في غير موضع غيرة فإنّ ذلك يدعو الصّحيحة إلي السّقم و البريئة إلي الرّيب » .\r\n","page_name":" 193 ","page_number":193},
  {"content":"\r\n\r\nعضو بدن است . از اين‌رو ، همان‌گونه كه ديگر اعضا با ركوع و سجود ، خدا را عبادت مىكنند ، زبان نيز بايد با اقرار و ياد خدا به بندگى او مشغول باشد .\r\nدر حديث آمده است : « ايمان ، تعهد قلبى ، اقرار به زبان و عمل با اعضا است . » « 1 »\r\n( لم ينسبها أحد قبلي ) كسى پيش از امام عليه السّلام تفاوت دو معناى « مسلمان » را بيان نكرده بود ؛ يكى سبب جارى شدن احكام دنيوى مشترك در بين مسلمانان مىگردد و ديگرى ملاك خداوند در حساب و پاداش آخرت را مشخص مىكند .\r\n\r\n[ 125 - و قال عليه السلام : « عجبت للبخيل يستعجل الفقر الّذي منه هرب . . . 
  ]\r\n125 - و قال عليه السلام : « عجبت للبخيل يستعجل الفقر الّذي منه هرب و يفوته الغنى الّذي إياه طلب فيعيش في الدّنيا عيش الفقراء و يحاسب في الآخرة حساب الأغنياء و عجبت للمتكبّر الّذي كان بالأمس نطفة و يكون غدا جيفة و عجبت لمن شك في اللّه و هو يرى خلق اللّه و عجبت لمن نسي الموت و هو يرى الموتى و عجبت لمن أنكر النّشأة الاخرى و هو يرى النّشأة الاولى و عجبت لعامر دار الفناء و تارك دار البقاء . »\r\nترجمه : در شگفتم از بخيل ! به سوى فقرى مىشتابد كه از آن مىگريزد و سرمايه‌اى را از دست مىدهد كه براى آن تلاش مىكند . در دنيا چون\r\n\r\n\r\n","description":"","footnote":"\r\n( 1 ) . « الإيمان إقرار باللّسان و عقد في القلب و عمل في الأركان » أمالى ، صدوق ، ص 340 ؛ كافى ، ج 2 ، ص 45 ، ح 1 ؛ كنز العمال ، ج 1 ، ص 274 ، ح 1362 .\r\n","page_name":" 194 ","page_number":194},
  {"content":"\r\n\r\nتهيدستان زندگى مىكند ، ولى در آخرت چون سرمايه‌داران محاكمه مىشود .\r\nدر شگفتم از متكبّرى كه ديروز نطفه‌اى بىارزش بود و فردا مردارى گنديده خواهد بود ! در شگفتم از آن‌كس كه آفرينش پديده‌ها را مىنگرد و در وجود خدا ترديد دارد ! در شگفتم از آن‌كس كه مردگان را مىبيند و مرگ را از ياد برده است ! در شگفتم از آن‌كس كه پيدايش دوباره را انكار مىكند ، در حالى كه پيدايش آغازين را مىنگرد ! و در شگفتم از آن‌كس كه خانه نابود شدنى را آباد مىكند ، ولى جايگاه هميشگى را از ياد برده است .\r\nشرح : پيش از اين در حكمت 3 از بخيل سخن گفتيم . معناى سخن امام عليه السّلام در اين‌جا به اختصار چنين است : بخيل به اميد نجات از فقر - كه مرگ بزرگ است - به دنبال كسب مال مىرود ، ولى با رسيدن به آن ، حرص ورزيده و از خرج كردن خوددارى مىكند . او زندگى در اسارت و زندان فقر را برگزيده و اين چنين با خود به مخالفت برمىخيزد . زندگى را بىبهره از نعمت‌هاى دنيا سپرى مىكند و با وجود اين ، در آخرت نيز عذاب خواهد شد . به بيان ديگر ، از ثروتمند سخاوتمند تنها به سبب بهره‌مندى از زينت‌هاى دنيا حسابرسى مىشود ولى بخيل ، لذت و بهره‌اى از دنيا نبرده و با اين حال مؤاخذه مىگردد . از آن‌چه گفتيم استفاده مىشود فقر و نادارى بخيل از ثروتمندى او بهتر است .\r\n( و عجبت للمتكبّر الّذي كان بالأمس نطفة و يكون غدا جيفة ) خودپسندى ، بيمارى و دواى آن بىاعتنايى و تحقير است . نقل كرده‌اند : شخصى به نام « مطرف بن عبد اللّه بن الشخير » ، « مهلب بن ابى صفره » را ديد كه ردايى ابريشمى و داراى نقش و نگار بر تن كرده و با غرور راه مىرفت . به او گفت :\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاى بنده خدا ، چرا به گونه‌اى راه مىروى كه خدا نمىپسندد ؟ مهلب گفت : آيا مرا مىشناسى ؟ پاسخ داد : آرى ، آغازت نطفه‌اى بدبو و پايانت مردارى بىارزش است . تو همانى كه دوبار از مجراى ادرار گذشته‌اى و بالاتر اين‌كه همواره در حال حمل نجاساتى . در حديث قدسى آمده است : « به عزت و جلالم سوگند ، تنها نماز كسانى را مىپذيرم كه نسبت به من فروتن بوده . . . و خود را از هيچ يك از آفريدگانم بالاتر ندانند . » « 1 »\r\n( و عجبت لمن شك في اللّه و هو يري خلق اللّه ) [ در شگفتم از كسى كه آفرينش پديده‌ها و 
  ] نشانه‌هاى خدا را در همه چيز [ مىنگرد و در وجود او ترديد دارد ! 
  ] به كسانى كه با نشانه‌هاى ياد شده قانع نمىشوند سفارش مىكنم دلايل منكران را بخوانند ؛ ايمان و هدايتشان را ضمانت مىكنم . براى نمونه سخن نيچه را ببينيد : « اگر خدايى بود ، من او بودم . چرا من نتوانم خدا باشم ؟\r\nپس معلوم است كه خدايى نيست . » « 2 » ديگرى مىگويد : « بدن و عقل انسان از مواد گنديده و تركيب عناصر طبيعى پديد آمده است . » به مناسبت‌هاى گوناگون و از جمله در شرح خطبه 153 ، دلايل وجود خداوند را در فصلى با همين عنوان بيان كرديم .\r\n( و عجبت لمن نسي الموت و هو يري الموتي ) از كسى كه مىداند روزى با مرگ روبه‌رو خواهد شد ، ولى كار و آمادگى براى آن را رها كرده [ در شگفتم 
  ] !\r\n\r\n\r\n","description":"","footnote":"\r\n( 1 ) . « و عزتّي و جلالي ، إنّي لا أتقبّل الصلاة إلا لمن تواضع لعظمتي . . . و لم يتعاظم علي خلقي » التاريخ الكبير ، بخارى ، ج 8 ، ص 15 ، رقم 1981 ؛ الكامل فى التاريخ ، ج 2 ، ص 421 ؛ ميزان الاعتدلال ، ج 2 ، ص 519 .\r\n( 2 ) . نك : السلطان ، برتراند راسل ، ترجمه عربى : خيرى حمّاد ، چاپ اول ، سال 1962 م .\r\n","page_name":" 196 ","page_number":196},
  {"content":"\r\n\r\nشگفت‌تر از آن ، موعظه‌گرانىاند كه مردم را از فراموش كردن مرگ مىترسانند و خود نمىترسند و چيزى مىگويند كه بدان عمل نمىكنند .\r\n( و عجبت لمن أنكر النّشاة الاخري و هو يري النّشأة الاولي ) كسى كه با وجود ديدن آفرينش الاهى ، به او كافر شود كارى شگفت كرده است ! از او تعجب برانگيزتر ، كسى است كه با ديدن آثار و آفريدگان خدا به او ايمان آورد ، ولى روز قيامت را نپذيرد ؛ آن‌كه آفرينش را آغاز نموده ، بر برگرداندن آن توانا و برايش آسان‌تر است . « آيا انسان به ياد نمىآورد كه ما او را پيش از اين آفريديم و حال آن‌كه چيزى نبوده است ؟ « 1 » » منكر رستاخيز ، خواسته يا ناخواسته وجود خدا را رد مىكند ، زيرا انكار قيامت به معناى نپذيرفتن قدرت خداوند و در نتيجه انكار ذات او است . پيش از اين بارها درباره روز قيامت گفت‌وگو كرده‌ايم .\r\n( و عجبت لعامر دار الفناء و تارك دار البقاء ) وجود انسان در زندگى همچون سايه او در آينه است و هردو رو به فنا و نابودىاند . تنها فرق آنها در كوتاهى و بلندى زمان نابودى است . از طرفى هم ، هرچيز كه مىآيد نزديك است . به حكيمى گفتند : فلانى در حال جان دادن است . گفت : او از زمان ولادت جان مىداده است . آرى ، مرگ نزديك‌ترين چيز به انسان و در مسير او به سوى سراى جاودانه است . با اين حال بسيارى از مردم براى گذرگاه مىكوشند و از اقامتگاه هميشگى غافل‌اند .\r\n\r\n\r\n","description":"","footnote":"\r\n( 1 ) .  أَ وَ لا يَذْكُرُ الْإِنْسانُ أَنَّا خَلَقْناهُ مِنْ قَبْلُ وَ لَمْ يَكُ شَيْئاً  مريم / 19 : 67 .\r\n","page_name":" 197 ","page_number":197},
  {"content":"\r\n\r\n\r\n126 - و قال عليه السلام : « من قصّر في العمل ابتلي بالهمّ و لا حاجة للّه فيمن ليس للّه في ماله و نفسه نصيب . »\r\nترجمه : آن‌كس كه در عمل كوتاهى كند ، دچار اندوه گردد و آن را كه از مال و جانش بهره‌اى در راه خدا نباشد خدا را به او نيازى نيست .\r\nشرح : بر اساس قضا و قدر الاهى ، گاه آدمى سلامتى ، دارايى و خانواده خود را از دست مىدهد . در اين حال ، صبر و درخواست پاداش از خداوند ، اجر و مزد دو چندان را به همراه داشته و سختىها را آسان مىكند . « 1 » در مقابل هرگاه بر اثر كوتاهى انسان و به دست خود او اندوهى پيش آيد ، صبر كردن بر آن ، سودى نداشته و شايسته سرزنش خدا و مردمان است . در واقع فرد ياد\r\n\r\n\r\n","description":"","footnote":"\r\n( 1 ) . در حديثى مرفوع آمده است : « إذا أحبّ اللّه عبدا ابتلاه في ماله أو في نفسه » ( هرگاه خدا بنده‌اى را دوست بدارد ، او را در مال و يا جانش مىآزمايد . ) كنز العمال ، ج 3 ، ص 307 ، ح 6683 ؛ الطبقات الكبرى ، ج 7 ، ص 477 ؛ شرح نهج البلاغه ، ابن ابى الحديد ، ج 18 ، ص 317 . عبد اللّه بن انس از پيامبر صلّى اللّه عليه و إله نقل مىكند كه فرمود : « كدام يك از شما دوست دارد كه هيچ‌گاه بيمار نگردد ؟ » گفتند : همه ما ، اى رسول خدا ! فرمود : « آيا مىخواهيد همچون حيواناتى باشيد كه بر يكديگر يورش مىبرند ؟ آيا دوست نداريد كه دچار بلا شويد و آن ، كفاره گناهانتان باشد ؟ سوگند به خدايى كه مرا به شايستگى برانگيخت ، هركس در بهشت رتبه‌اى دارد كه با عمل خود بدان نمىرسد . خدا او را مىآزمايد تا به آن مقام دست يابد . » شرح نهج البلاغه ، ابن ابى الحديد ، ج 18 ، ص 317 ؛ مستدرك الوسائل ، ج 2 ، ص 56 ، ح 49 . در حديثى ديگر مىخوانيم : « ما من مسلم يمرض مرضا إلّا حتّ اللّه به خطاياه كما تحتّ الشّجرة ورقها » ( هر مسلمانى كه بيمار شود ، خداوند گناهانش را مىريزد ؛ چونان درختى كه برگ خود را فرو مىريزد . ) شرح نهج البلاغه ، ابن ابى الحديد ، ج 18 ، ص 317 . جابر بن عبد اللّه در روايتى مرفوع مىآورد : « يودّ أهل العافية يوم القيامة أنّ لحومهم كانت تقرض بالمقاريض لمّا يرون من ثواب أهل البلاء » ( در روز قيامت ، نجات يافتگان با ديدن پاداش بلا ديدگان آرزو مىكنند اى كاش گوشت‌هاى بدنشان با قيچى تكه تكه مىگرديد . ) همان ، ص 318 .\r\n","page_name":" 198 ","page_number":198},
  {"content":"\r\n\r\nشده به خود بد كرده و با انتخاب و اختيار ، خويشتن را به اندوه و غصه انداخته است .\r\nافرادى را مىشناسم از انجام برخى كارها به دليل آن‌كه شايسته شخصيتشان نيست عار دارند ، ولى از سربار ديگران بودن احساس ننگ نمىكنند .\r\n( و لا حاجة للّه فيمن ليس للّه في ماله و نفسه نصيب ) [ خدا كسانى را كه از مال و جان خود نصيبى براى او نمىگذارند 
  ] وانهاده و از آنان دورى مىكند ؛ همان‌گونه كه در آيه 67 سوره توبه مىفرمايد : « خدا را فراموش كردند . پس [ خدا هم 
  ] فراموششان كرد . » « 1 » نصيب خدا در مال ، همان حق فقيران است كه در آيات 24 و 25 معارج بدان تصريح شده است : « و همانان كه در اموالشان براى سائل و محروم حقّى معلوم است . » « 2 » بهره در جان ، جهاد براى يارى حق و خوارى باطل است . [ به طور خلاصه 
  ] كسانى كه بخل ورزيده و جان و مال خود را فدا نمىكنند « آنان را در آخرت بهره‌اى نيست و خدا در روز قيامت با آنان سخن نمىگويد و به ايشان نمىنگرد و پاكشان نمىگرداند و عذابى دردناك خواهند داشت . » « 3 »\r\n\r\n[ 127 - و قال عليه السلام : « توقّوا البرد في أوّله و تلقّوه في آخره . . . 
  ]\r\n127 - و قال عليه السلام : « توقّوا البرد في أوّله و تلقّوه في آخره\r\n\r\n\r\n","description":"","footnote":"\r\n( 1 ) .  نَسُوا اللَّهَ فَنَسِيَهُمْ  توبه / 9 : 67 .\r\n( 2 ) .   وَ الَّذِينَ فِي أَمْوالِهِمْ حَقٌّ مَعْلُومٌ * لِلسَّائِلِ وَ الْمَحْرُومِ   معارج / 70 : 24 - 25 .\r\n( 3 ) .  أُولئِكَ لا خَلاقَ لَهُمْ فِي الْآخِرَةِ وَ لا يُكَلِّمُهُمُ اللَّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ  آل عمران / 3 : 77 .\r\n","page_name":" 199 ","page_number":199},
  {"content":"\r\n\r\nفإنّه يفعل في الأبدان كفعله في الأشجار أوّله يحرق و آخره يورق . »\r\nترجمه : در آغاز سرما خود را بپوشانيد و در پايانش آن را دريابيد ، زيرا با بدن‌ها همان مىكند كه با برگ درختان خواهد كرد ؛ آغازش مىسوزاند و پايانش مىروياند .\r\nشرح : جسم انسان با سرما ، گرما و اعتدال هوا همساز مىشود . در واقع همه موجودات زنده - چه گياهان و چه حيوانات - چنين‌اند . امام عليه السّلام مانند هر دانشمند خيرخواه و آگاه ديگرى ، از حقيقت ياد شده خبر داده و به پوشاندن بدن در ابتداى فصل سرما و دورى نكردن از آن در انتهاى زمستان سفارش كرده‌اند .\r\n\r\n128 - و قال عليه السلام : « عظم الخالق عندك يصغّر المخلوق في عينك . »\r\nترجمه : بزرگى آفريدگار در نزد تو ، آفريده‌ها را در چشمت كوچك مىنماياند .\r\nشرح : مردم عادى با ديدن پديده‌هاى ناشناخته طبيعى و يا شاهكارها و نوآورىهاى عقل شگفت‌زده مىشوند . نمونه‌هاى آن را مىتوان در كشف سلول در بدن انسان و يا ستاره‌هاى بىشمار و نيز انتقال از عصر كشتىهاى بادبانى به بخار و از آن به برق و در نهايت اتم و فضا جست‌وجو كرد . در مقابل ، نخبگان و اهل معرفت شيفته ديدن هر كشف و پديده تازه‌اى هر چند بزرگ نمىشوند . آنان قدرت نامحدود خدا را مىشناسند و مىدانند هر پديده نوظهورى و ميليون‌ها بار بزرگ‌تر از آن ، در مقايسه با فيض قدرت خداوند و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاراده او بسيار كم و ناچيز است . پيش از اين سخن امام عليه السّلام در خطبه 193 و شرح آن بيان شد كه فرمود : « خدا در جان‌هايشان بزرگ و جز او در چشمانشان كوچك‌اند . » « 1 »\r\n\r\n[ 129 - و قال عليه السلام و قد رجع من صفّين فأشرف على القبور به ظاهر الكوفة : 
  ]\r\n129 - و قال عليه السلام و قد رجع من صفّين فأشرف على القبور به ظاهر الكوفة : « يا أهل الدّيار الموحشة و المحالّ المقفرة و القبور المظلمة يا أهل التّربة يا أهل الغربة يا أهل الوحدة يا أهل الوحشة أنتم لنا فرط سابق و نحن لكم تبع لاحق . أمّا الدّور فقد سكنت و أمّا الأزواج فقد نكحت و أمّا الأموال فقد قسمت هذا خبر ما عندنا فما خبر ما عندكم . »\r\nثمّ التفت إلى أصحابه فقال : « أما لو اذن لهم في الكلام لأخبروكم أنّ  خَيْرَ الزَّادِ التَّقْوى  »\r\nترجمه : امام عليه السّلام به هنگام بازگشت از جنگ صفّين به قبرستان پشت دروازه كوفه رسيد . رو به مردگان كرد و فرمود : اى ساكنان خانه‌هاى وحشت‌زا و محله‌هاى خالى و قبرهاى تاريك ! اى خفتگان در خاك ! اى غريبان ! اى تنها شدگان ! اى وحشت‌زدگان ! شما پيش از ما رفتيد و ما در پى شما روانيم و به شما خواهيم رسيد . خانه‌هايتان ، ديگران در آن سكونت گزيدند و زنانتان با مردانى ديگر ازدواج كردند و اموال شما در ميان ديگران تقسيم شد . اين خبرى است كه ما داريم ، حال شما چه خبر داريد ؟ سپس به\r\n\r\n\r\n","description":"","footnote":"\r\n( 1 ) . « عظم الخالق في أنفسهم فصغر ما دونه في أعينهم » .\r\n","page_name":" 201 ","page_number":201},
  {"content":"\r\n\r\nاصحاب خود رو كرد و فرمود : بدانيد كه اگر اجازه سخن گفتن داشتند ، به شما خبر مىدادند كه : « بهترين توشه ، تقوا است . » « 1 »\r\nشرح : « المحالّ » جمع محلّ است و در بعضى نسخه‌ها به اشتباه « المجال » آمده است ؛ « مقفرة » خالى ؛ « الفرط » پيشرو . كلام امام عليه السّلام روشن است و بدون نياز به تفسير ، معناى خود را مىرساند . البته تنها كسانى پند و عبرت مىگيرند كه « در نهان از خداى بخشنده بترسند و با دلى توبه‌كار [ باز 
  ] آيند . » « 2 »\r\nبخش دوم كلام امام عليه السّلام : « اگر اجازه سخن گفتن داشتند ، به شما خبر مىدادند » « 3 » مانند سخن پيامبر به كشتگان مشركان در بدر است كه فرمود : « اى اهل چاه ، اى عتبة بن ربيعه ، اى شيبة بن ربيعه ، اى امية بن خلف و اى ابا جهل بن هشام ! من وعده پروردگارم را راست يافتم . آيا شما نيز وعده پروردگارتان را حق يافتيد ؟ » مسلمانان گفتند : اى رسول خدا ، آيا با گروهى سخن مىگوييد كه هم اكنون مردارى بيش نيستند ؟ حضرت پاسخ فرمود :\r\n« شما شنواتر از آنان به آن‌چه مىگويم نيستيد ، ولى آنان توان پاسخ گفتن به من را ندارند . » « 4 » ممكن است پرسيده شود آيا روايت ياد شده معارض با اين\r\n\r\n\r\n","description":"","footnote":"\r\n( 1 ) .  . . . فَإِنَّ خَيْرَ الزَّادِ التَّقْوى  بقره / 2 : 197 .\r\n( 2 ) .  مَنْ خَشِيَ الرَّحْمنَ بِالْغَيْبِ وَ جاءَ بِقَلْبٍ مُنِيبٍ  ق / 50 : 33 .\r\n( 3 ) . ابو درداء شنيد كه مردى درباره جنازه‌اى مىگويد : اين كيست ؟ گفت : [ اين 
  ] تويى و اگر تو را خوش نمىآيد ، منم . زنى پشت‌سر جنازه‌اى مىگريست و مىگفت : پدر جان ! روزى را به مانند امروز نديدم . امام حسن عليه السّلام اين سخن را شنيد و فرمود : پدرت نيز مانند چنين روزى را نديده بود . شرح نهج البلاغه ، ابن ابى الحديد ، ج 18 ، ص 323 .\r\n( 4 ) . الكامل في التاريخ ، ابن اثير ، ج 2 ، ص 129 ؛ صحيح بخارى ، ج 2 ، ص 101 ؛ فتح البارى ، ج 7 ، ص 235 .\r\n","page_name":" 202 ","page_number":202},
  {"content":"\r\n\r\nآيه قرآن نيست : « و تو نمىتوانى كسانى را كه در گورهايند شنوا سازى » ؟ « 1 » در پاسخ مىگوييم هرگز ؛ سياق آيه توبيخ مشركانى است كه همچون مردگان در قبر ، به دعوت رسول خدا پاسخ نگفتند . ابتداى آيه گوياى اين مطلب است : « و زندگان و مردگان برابر نيستند . خدا هركه را خواهد مىشنواند . » « 2 »\r\nدر « تاريخ تمدن » ويل دورانت ، جزء دوم ، جلد اول ، ص 30 سخنى شگفت در اين باره نقل شده است : « سومريان و اسرائيليان به حقانيت روز قيامت ايمان دارند ، ولى به حساب و عقاب در آن روز اعتقادى ندارند . در واقع ، بين خوبان و بدان تفاوتى نيست . »\r\n\r\n[ 130 - و قال عليه السلام و قد سمع رجلا يذمّ الدّنيا : « أيها الذّامّ للدّنيا المغترّ بغرورها 
  ]\r\n130 - و قال عليه السلام و قد سمع رجلا يذمّ الدّنيا : « أيها الذّامّ للدّنيا المغترّ بغرورها المنخدع بأباطيلها أ تغترّ بالدّنيا ثمّ تذمّها أنت المتجرّم عليها أم هي المتجرّمة عليك متى استهوتك أم متى غرّتك أ بمصارع آبائك من البلى أم بمضاجع امّهاتك تحت الثّرى كم علّلت بكفّيك و كم مرّضت بيديك تبتغي لهم الشّفاء و تستوصف لهم الأطبّاء غداة لا يغني عنهم دواؤك و لا يجدي عليهم بكاؤك لم ينفع أحدهم إشفاقك و لم تسعف فيه بطلبتك و لم تدفع عنه بقوّتك و قد مثّلت لك به الدّنيا نفسك و بمصرعه مصرعك إنّ الدّنيا دار صدق لمن صدقها و دار عافية لمن فهم عنها و دار غنى لمن تزوّد منها و دار موعظة لمن\r\n\r\n\r\n","description":"","footnote":"\r\n( 1 ) .  . . . وَ ما أَنْتَ بِمُسْمِعٍ مَنْ فِي الْقُبُورِ  فاطر / 35 : 22 .\r\n( 2 ) .  وَ ما يَسْتَوِي الْأَحْياءُ وَ لَا الْأَمْواتُ إِنَّ اللَّهَ يُسْمِعُ مَنْ يَشاءُ . . .  ( همان ) .\r\n","page_name":" 203 ","page_number":203},
  {"content":"\r\n\r\nاتّعظ بها مسجد أحبّاء اللّه و مصلّى ملائكة اللّه و مهبط وحي اللّه و متجر أولياء اللّه اكتسبوا فيها الرّحمة و ربحوا فيها الجنّة فمن ذا يذمّها و قد آذنت بينها و نادت بفراقها و نعت نفسها و أهلها فمثّلت لهم ببلائها البلاء و شوّقتهم بسرورها إلى السّرور راحت بعافية و ابتكرت بفجيعة ترغيبا و ترهيبا و تخويفا و تحذيرا فذمّها رجال غداة النّدامة و حمدها آخرون يوم القيامة ذكرتهم الدّنيا فتذكروا و حدّثتهم فصدّقوا و وعظتهم فاتّعظوا . »\r\nترجمه : امام عليه السّلام شنيد كه مردى دنيا را نكوهش مىكند . فرمود : اى نكوهش كننده دنيا كه خود به غرور دنيا مغرورى و با باطل‌هاى آن فريب خوردى ! خود فريفته دنيايى و آن را نكوهش مىكنى ؟ آيا تويى كه در دنيا مرتكب جرم مىشوى يا دنيا نسبت به تو گناه كرده است ؟ كى دنيا تو را سرگردان كرد و چه زمان تو را فريب داد ؟ آيا با گورهاى پدرانت كه پوسيده‌اند ( تو را فريفت ) يا آرامگاه مادرانت كه در زير خاك آرميده‌اند ؟ چه بسيار با دو دست خويش بيماران را درمان و از آنان پرستارى كرده و در بسترشان خوابانده‌اى . درخواست شفاى آنان را كرده و از طبيبان داروى آنها را تقاضا كرده‌اى . در آن صبحگاهان كه داروى تو به حال آنان سودى نداشت و گريه تو فايده‌اى نكرد و ترس تو آنان را سودى نرساند و آن‌چه مىخواستى به دست نياوردى و با نيروى خود نتوانستى مرگ را از آنان دور كنى ، دنيا براى تو حال آنان را مثال زد و با گورهايشان ، گور تو را به رخت كشيد . همانا دنيا سراى راستى براى راست‌گويان و خانه تن‌درستى براى دنياشناسان و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nخانه بىنيازى براى توشه‌گيران و خانه پند براى پندآموزان است . دنيا سجده‌گاه دوستان خدا ، نمازگاه فرشتگان الاهى ، فرودگاه وحى خدا و تجارت‌گاه دوستان خدا است كه در آن رحمت خدا را به دست آوردند و بهشت را سود بردند . چه كسى دنيا را نكوهش مىكند و حال آن‌كه جدا شدنش را اعلام داشته و فرياد زده كه ماندگار نيست و از نابودى خود و اهلش خبر داده است . با بلاى خود بلاها را نمونه آورد و با شادمانى خود آنان را به شادمانى رساند . در آغاز شب به سلامت گذشت ، ولى در صبحگاهان با مصيبتى جانكاه بازگشت ، تا مشتاق كند و تهديد نمايد و بترساند و هشدار دهد . پس مردمى در بامداد با پشيمانى دنيا را نكوهش كنند و مردمى ديگر در روز قيامت آن را مىستايند . دنيا حقائق را به يادشان آورد ، يادآور آن شدند . از رويدادها برايشان حكايت كرد ، او را تصديق كردند و اندرزشان داد ، پند پذيرفتند .\r\nشرح : هر انسانى دنيايى دارد كه همان زندگى او بر روى زمين است . با فرا رسيدن مرگ ، قيامتش برپا شده ، دنيا پشت كرده و آخرت رو مىكند . به همين سبب گفته‌اند : « قبر ، نخستين منزلگاه آخرت است . هركس از آن رهايى يافت پس از آن آسان‌تر و هركس نجات نيابد منزل‌گاه بعدى بدتر است . » « 1 » هر عمل انسانى در دنيا از سه حال خارج نيست : بخشى از آن مانند ذوق جمع‌آورى تمبر و آراستن گل‌ها ، ارتباطى به آخرت و حسابرسى در آن\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 11 ، ص 159 ؛ ج 18 ، ص 324 ؛ السنن الكبرى ، بيهقى ، ج 4 ، ص 56 .\r\n","page_name":" 205 ","page_number":205},
  {"content":"\r\n\r\nروز ندارد . برخى هم مانند خدمت به انسان‌ها ، حل مشكلات و همدردى با آنان ، اثر خوشايندى در آخرت و سعادت وى دارد . كارهايى همچون فساد و دشمنى با مردم نيز پيامدهاى بد اخروى را به دنبال خواهد داشت . خداى سبحان و همه پيامبران و دوستان او بخش اخير از دنيا را نكوهش كرده‌اند .\r\nكلام امام عليه السّلام به روشنى ناظر به قسم دوم است كه به رحمت و بهشت خدا منجر مىشود .\r\n( اكتسبوا فيها الرّحمة و ربحوا فيها الجنّة ) با اراده نيكوى خويش [ رحمت الاهى را به دست آورده و بهشت را سود بردند 
  ] . خداوند مىفرمايد : « و هر دو راه را به دو نموديم » ؛ « 1 » راه اطاعت و معصيت ، نيكى و بدى . و نيز مىفرمايد : « هركس كار نيكى بياورد ، ده برابر آن [ پاداش 
  ] خواهد داشت و هر كس كار بدى بياورد ، جز مانند آن جزا نيابد و بر آنان ستم نرود . » « 2 » ازاين‌رو دنيا گناهى ندارد و هر گناهى از جانب ما است . با اين بيان ، تفسير سخن پيشين حضرت نيز روشن مىشود : ( أنت المتجرّم عليها أم هي المتجرّمة عليك ) آيا تو در دنيا جرمى مرتكب شده‌اى يا دنيا نسبت به تو گناه كرده است ؟ ( أ تغترّ بالدّنيا ثمّ تذمّها ) امام عليه السّلام در دنيا پارسايى مىورزيد و آن را نكوهش مىنمود و ما بنده دنياييم و آن را سرزنش مىكنيم . ( متي استهوتك أم متي غرّتك أ بمصارع آبائك من البلي أم بمضاجع امّهاتك تحت الثّري . . . ) خدا و فرستادگان او ، از بدىهاى دنيا خبر داده و از آن بر حذر داشته‌اند . دنيا نيز از روى خود پرده\r\n\r\n\r\n","description":"","footnote":"\r\n( 1 ) .  وَ هَدَيْناهُ النَّجْدَيْنِ  بلد / 90 : 10 .\r\n( 2 ) .  مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ  انعام / 6 : 160 .\r\n","page_name":" 206 ","page_number":206},
  {"content":"\r\n\r\nبرداشته و چيزى را پنهان نكرده است . با اين حال ، چگونه مىتوان از فريب و نيرنگ دنيا سخن گفت ؟\r\n( إنّ الدّنيا دار صدق لمن صدقها و دار عافية لمن فهم عنها . . . ) مقصود از راستى دنيا ، آشكار كردن پند و عبرت‌هاى آن است ؛ چنان‌كه امام عليه السّلام در خطبه 223 به اين حقيقت تصريح نمودند : « دنيا تو را نفريفته است ؛ تو خود فريفته دنيايى . دنيا عبرت‌ها را برايت آشكار و تو را به تساوى آگاه كرد . » « 1 » [ از سوى ديگر 
  ] تنها كسى با دنيا راستى مىورزد كه از پند و عبرتش سود مىبرد . در حكمت 297 سخن امام عليه السّلام را در اين باره نقل مىكنيم : « عبرت‌ها [ ى دنيا 
  ] چه فراوان‌اند و عبرت پذيران چه اندك ! » « 2 » [ نتيجه آن‌كه : هركس در پى پند گرفتن از دنيا باشد ، دنيا نيز عبرت‌هايش را براى او آشكار خواهد كرد . ( و دار غنّي لمن تزوّد منها ) هركس براى يارى ناتوان و گرفتن حق او از قوى تلاش و مبارزه كند ، ثروتى بىحد و اندازه از دنيا اندوخته است . ( و دار موعظة لمن اتّعظ بها ) عطف تفسيرى است بر « دار صدق » ؛ سراى راستى . ( و قد آذنت ببينها و نادت بفراقها و نعت نفسها و أهلها ) با زبان حال ، فنا و نابودى خويش را به اهلش اعلام كرده است . جمله بعد امام عليه السّلام ، عطف تفسيرى بر اين جمله است : ( فمثّلت لهم ببلائها البلاء ) از بدىهاى خود پرده برداشت ؛ به گونه‌اى كه آن را با چشم خود ديدند . ( شوّقتهم بسرورها إلي السّرور ) [ دنيا 
  ] آنان را به هر كارى كه عاقبتش بهشت و خشنودى خدا است ، مايل كرد . ( راحت بعافية و\r\n\r\n\r\n","description":"","footnote":"\r\n( 1 ) . « ما الدّنيا غرّتك و لكن بها اغتررت و لقد كاشفتك العظات و آذنتك علي سواء » .\r\n( 2 ) . « ما أكثر العبر و أقلّ الاعتبار » .\r\n","page_name":" 207 ","page_number":207},
  {"content":"\r\n\r\nابتكرت بفجيعة . . . ) « راحت » از « الرّواح » شامگاه ؛ « ابتكرت » از « البكرة » سپيده دم ؛ « العافية » نعمت ؛ « الفجيعة » بلا و مصيبت . دنيا به سلامت و نعمت به شب مىرسد و صبح با بلا و بدى آغاز مىشود تا به طاعت و پاداش خدا تشويق و از گناه و عذاب او بترساند . ( فذمّها رجال غداة النّدامة ) [ مردمى در بامداد ، دنيا را نكوهش كردند . 
  ] آنان كسانىاند كه در عمل كوتاهى نموده و به هنگام حساب پشيمان شدند . دنيا پيش از اين ، زشتىهايش را بىهيچ شرمى و بدون آن‌كه قصد گمراهى داشته باشد ، به آنان نماياند . ازاين‌رو سزاوار است خود را سرزنش كنند . ( و حمدها آخرون يوم القيامة ) [ گروهى ديگر در روز قيامت آن را ستودند . 
  ] اينان به اندازه كافى از دنيا بهره گرفتند تا از هراس روز قيامت در امان باشند .\r\n\r\n131 - و قال عليه السلام : « إنّ للّه ملكا ينادي في كلّ يوم لدوا للموت و اجمعوا للفناء و ابنوا للخراب . »\r\nترجمه : خدا را فرشته‌اى است كه هر روز بانگ مىزند : بزاييد براى مردن ، فراهم آوريد براى نابود شدن و بسازيد براى ويران گشتن . « 1 »\r\nشرح : اين سنت خدا در بين آفريده‌هاى خويش است : « درباره كسانى كه پيش‌تر بوده‌اند [ همين 
  ] سنّت خدا [ جارى بوده 
  ] است و در سنّت خدا هرگز\r\n\r\n\r\n","description":"","footnote":"\r\n( 1 ) . « لام » در « للموت ، للفناء و للخراب » براى بيان عاقبت است ، مانند « فالتقطه آل فرعون ليكون لهم عدوّا و حزنا » ( پس خاندان فرعون ، او را [ از آب 
  ] برگرفتند تا سرانجام دشمن [ جان 
  ] آنان و مايه اندوهشان باشد . ) قصص / 28 : 8 .\r\n","page_name":" 208 ","page_number":208},
  {"content":"\r\n\r\nتغييرى نخواهى يافت . » « 1 » مقصود از « ملك ؛ فرشته » در اين‌جا عقل و حس آدمى و يا طبيعت و زبان حال است ؛ و گرنه صدايى كه شنيده نمىشود چه سودى خواهد داشت ؟\r\n\r\n132 - و قال عليه السلام : « الدّنيا دار ممرّ لا دار مقرّ و النّاس فيها رجلان رجل باع نفسه فأوبقها و رجل ابتاع نفسه فأعتقها . »\r\nترجمه : دنيا گذرگاه عبور است ؛ نه جاى ماندن و مردم در آن دو دسته‌اند : يكى آن‌كه خود را فروخت و به تباهى كشاند و ديگرى آن‌كس كه خود را خريد و آزاد كرد .\r\nشرح : گروه نخست ، خود و دينشان را در برابر لذتى گذرا به شيطان فروخته و در نتيجه خويشتن را نابود كردند . آنان در دين زيان كرده و خدا را با نوميدى و درماندگى ديدار خواهند كرد . دسته دوم ، خود را از شيطان و ريسمان‌هاى او رهانيده و دين خود را حفظ مىكنند . در دنيا آزاد و شريف و در آخرت خشنود و خداپسند خواهند زيست . جز اين دو حالت ، از كسى كه با مبارزه آشنا نيست ، بارى را بر دوش نكشيده و تلخى و سختى زندگى را نچشيده ، اميد خير نمىرود . « 2 »\r\n\r\n\r\n","description":"","footnote":"\r\n( 1 ) .  سُنَّةَ اللَّهِ فِي الَّذِينَ خَلَوْا مِنْ قَبْلُ وَ لَنْ تَجِدَ لِسُنَّةِ اللَّهِ تَبْدِيلًا  احزاب / 33 : 62 .\r\n( 2 ) . روزى عمر بن عبد العزيز به ياران خود گفت : به من بگوييد نادان‌ترين مردمان كيست ؟ گفتند :\r\nكسى كه آخرت را به دنيايش بفروشد . گفت : نادان‌تر از او كسى است كه آخرتش را به دنياى ديگرى بفروشد . شرح نهج البلاغه ، ابن ابى الحديد ، ج 18 ، ص 329 .\r\n","page_name":" 209 ","page_number":209},
  {"content":"\r\n\r\n\r\n133 - و قال عليه السلام : « لا يكون الصّديق صديقا حتّى يحفظ أخاه في ثلاث : في نكبته و غيبته و وفاته . »\r\nترجمه : دوست حقيقى كسى است كه حقوق برادرش را در سه جايگاه نگهدارد : در روزگار گرفتارى ، آن هنگام كه حضور ندارد و پس از مرگ .\r\nشرح : از قديم درباره دوست در قالب شعر و نثر فراوان سخن گفته‌اند .\r\n« توحيدى » در اين باره كتابى با حجم بسيار نوشته است . شرط اساسى در دوستى ، وفادارى است . توضيح اين‌كه ، دوستان حقيقى در دردهاى يكديگر شريك بوده ، همديگر را دلدارى مىدهند و در زمانى كه دوستشان حاضر نيست ، از او حمايت مىكنند . در زندگى و مرگ ، به ياد هم بوده و پس از مرگ به نيابت از ديگرى كارهاى خير انجام مىدهند . « 1 » در شرح نامه 31 از دوستى و در تفسير خطبه 41 درباره وفادارى سخن گفته شد .\r\n\r\n[ 134 - و قال عليه السلام : « من اعطي أربعا لم يحرم أربعا من اعطي الدّعاء لم يحرم الإجابة . . . 
  ]\r\n134 - و قال عليه السلام : « من اعطي أربعا لم يحرم أربعا من اعطي الدّعاء لم يحرم الإجابة و من اعطي التّوبة لم يحرم القبول و من اعطي الاستغفار لم يحرم المغفرة و من اعطي الشّكر لم يحرم الزّيادة . »\r\nترجمه : كسى كه از چهار چيز بهره‌مند باشد ، از چهار چيز محروم نيست : با دعا از اجابت كردن ، با توبه از پذيرفته شدن ، با استغفار از آمرزش\r\n\r\n\r\n","description":"","footnote":"\r\n( 1 ) . از حكيمى پرسيدند : سفر چه كسى از همه دور تر است ؟ پاسخ داد : آن‌كس كه در جست‌وجوى دوستى نيك به سفر رود . شخصى به سفيان ثورى گفت : ما را به همنشينى راهنمايى كن تا با او بنشينم . پاسخ گفت : آن ، گمشده‌اى است نايافتنى . شرح نهج البلاغه ، ج 18 ، ص 330 .\r\n","page_name":" 210 ","page_number":210},
  {"content":"\r\n\r\nگناه و با شكرگزارى از فزونى نعمت‌ها .\r\nشرح : شريف رضى مىگويد : آيات قرآن گواه اين مطلب است : خداوند درباره دعا مىفرمايد : « و پروردگارتان گفت : مرا بخوانيد تا شما را اجابت كنم . در حقيقت ، كسانى كه از پرستش من تكبر مىورزند به زودى خوار در دوزخ در مىآيند . » « 1 » درباره استغفار فرموده است : « و هركس كار بدى كند ، يا بر خويشتن ستم ورزد سپس از خدا آمرزش بخواهد ، خدا را آمرزنده مهربان خواهد يافت . » « 2 » در مورد شكر مىفرمايد : « و آن‌گاه كه پروردگارتان اعلام كرد اگر واقعا سپاسگزارى كنيد ، [ نعمت 
  ] شما را افزون خواهم كرد ، و اگر ناسپاسى نماييد ، قطعا عذاب من سخت خواهد بود . » « 3 » و درباره توبه آمده است : « توبه ، نزد خداوند ، تنها براى كسانى است كه از روى نادانى مرتكب گناه مىشوند ، سپس به زودى توبه مىكنند . اينان‌اند كه خدا توبه‌شان را مىپذيرد و خداوند داناى حكيم است . » « 4 »\r\n2 - ( من اعطي الدّعاء لم يحرم الإجابة ) خداى سبحان مىفرمايد : « مرا بخوانيد تا شما را اجابت كنم . » « 5 » همچنين در جاى ديگر فرموده است : « و هر گاه بندگان من ، از تو درباره من بپرسند ، [ بگو 
  ] من نزديكم و دعاى دعا كننده\r\n\r\n\r\n","description":"","footnote":"\r\n( 1 ) .  وَ قالَ رَبُّكُمُ ادْعُونِي أَسْتَجِبْ لَكُمْ إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ  غافر / 40 :\r\n60 .\r\n( 2 ) .  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً  نساء / 4 : 110 .\r\n( 3 ) .  وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  ابراهيم / 14 : 7 .\r\n( 4 ) .  إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّهُ عَلَيْهِمْ وَ كانَ اللَّهُ عَلِيماً حَكِيماً  نساء / 4 : 17 .\r\n( 5 ) .  ادْعُونِي أَسْتَجِبْ لَكُمْ  غافر / 40 : 60 .\r\n","page_name":" 211 ","page_number":211},
  {"content":"\r\n\r\nرا - به هنگامى كه مرا بخواند - اجابت مىكنم . پس [ آنان 
  ] بايد فرمان مرا گردن نهند و به من ايمان آورند ، باشد كه راه يابند . » « 1 » از كنار هم نهادن دو آيه نتيجه مىگيريم كه خداوند دعاى كسانى را كه [ كلامش را 
  ] شنيده و اطاعت كنند ، اجابت مىكند . همين معنا از سخن خداوند به موسى و هارون استفاده مىشود : « فرمود : دعاى هر دوى شما پذيرفته شد . پس ايستادگى كنيد و از راه كسانى كه نمىدانند پيروى نكنيد . » « 2 » آيه اخير به اين حقيقت اشاره مىكند كه اگر در راه دانايان پايدار نباشند ، دعايشان اجابت نمىشود . در شرح نامه 31 درباره دعا سخن گفته شد . نكته پايانى در اين بخش اين‌كه « برترين دعا ترك گناه است . » « 3 »\r\n2 - ( و من اعطي التّوبة لم يحرم القبول ) از يك سو ، خداوند سبحان در انسان ميل‌هايى قرار داده كه او را به سوى گناه مىكشاند و از سوى ديگر ، انسان نمىتواند در همه حالت‌ها بر خود مسلط باشد . ازاين‌رو حكمت و عدالت خدا اقتضا مىكند در توبه را براى بندگان گنهكار خويش بگشايد . هرگاه فرمان او را پذيرفته و توبه كنند از فضل او برخوردار مىگردند ، ولى اگر بر گناه پافشارى نمايند حجت بر آنان تمام و سزاوار عذاب خواهند شد . خداى سبحان مىفرمايد : « پس به آنان [ توفيق 
  ] توبه داد ، تا توبه كنند . » « 4 » به عبارت\r\n\r\n\r\n","description":"","footnote":"\r\n( 1 ) .  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ  بقره / 2 : 186 .\r\n( 2 ) .  قالَ قَدْ أُجِيبَتْ دَعْوَتُكُما فَاسْتَقِيما وَ لا تَتَّبِعانِّ سَبِيلَ الَّذِينَ لا يَعْلَمُونَ  يونس / 10 : 89 .\r\n( 3 ) . تاريخ دمشق ، ج 38 ، ص 227 .\r\n( 4 ) .  ثُمَّ تابَ عَلَيْهِمْ لِيَتُوبُوا  توبه / 9 : 118 .\r\n","page_name":" 212 ","page_number":212},
  {"content":"\r\n\r\nديگر ، در توبه را گشود تا از آن به آمرزش الاهى برسند و كدامين حجت قوىتر و رساتر از اين مىتوان يافت ؟\r\nافزون بر مطالب بالا ، گناه درد است و درمان آن توبه . براساس قرآن ، سنت و اتفاق مسلمانان ، وجوب توبه فورى و تأخيرناپذير است و بالاتر اين كه وجوب آن همچون نماز و روزه ، ضرورى دين به شمار مىرود .\r\n3 - ( و من اعطي الاستغفار لم يحرم المغفرة ) استغفار ، عام و مطلق است و شامل توبه نيز مىشود ، ولى شرط توبه ، اراده بر ترك گناه است . بنابراين ياد كردن از استغفار در اين‌جا ، ذكر عام بعد از خاص و مانند آيه « و آنچه به موسى و عيسى و انبيا از جانب پروردگارشان داده شده » « 1 » است .\r\n4 - ( من اعطي الشّكر لم يحرم الزّيادة ) هركس نعمت‌هاى كوچك و بزرگى كه به دو مىرسد را از سوى خداى يكتا و بىهمتا بداند در زمره شاكران است .\r\nاز جمله نعمت‌ها در امان بودن از بلا است . امام جعفر صادق عليه السّلام مىفرمايد :\r\n« هركس خدا به او نعمتى دهد و آن را با قلب خود بشناسد ، شكرش را به‌جا آورده است . » [ گفتنى است 
  ] برترين نوع شكر ، ترك حرام است .\r\n\r\n135 - و قال عليه السلام : « الصّلاة قربان كلّ تقي و الحجّ جهاد كلّ ضعيف و لكلّ شيء زكات و زكات البدن الصّيام و جهاد المرأة حسن التّبعّل . »\r\nترجمه : نماز ، موجب نزديكى هر پارسايى به خدا و حج ، جهاد هر\r\n\r\n\r\n","description":"","footnote":"\r\n( 1 ) .  وَ ما أُوتِيَ مُوسى وَ عِيسى وَ النَّبِيُّونَ مِنْ رَبِّهِمْ  آل عمران / 3 : 84 .\r\n","page_name":" 213 ","page_number":213},
  {"content":"\r\n\r\nناتوان است . هر چيزى زكاتى دارد و زكات تن ، روزه و جهاد زن ، شوهر دارى نيكو است .\r\nشرح : هرگاه انسان پارسا نماز مىگذارد ، با تمام هستى و قلب خويش به خدا رو مىكند ، زيرا نيازمندى خود به پروردگار را به خوبى احساس مىكند .\r\nدر مقابل ، انسان ناپرهيزكار ، تنها براى انجام واجب و رهايى از مسئوليت به نماز مىايستد .\r\nحج نوعى جهاد و يا دست‌كم شبيه آن است . روزگارى حاجيان ، سوار بر چهارپايان و شترها ، بيابان‌ها را پشت سر گذاشته و رنج سرما و گرما ، گرسنگى و تشنگى و ترس بر جان و مال را تحمل مىكردند ، ولى امروزه حج با تفريح و آسايش همراه است .\r\n( زكات البدن الصّيام ) [ هر چيز زكاتى دارد . 
  ] زكات مال نياز حاجت‌مندان را بر طرف مىكند . زكات بدن ( روزه ) براى صبر و پايدارى بر گرسنگى و تشنگى است . درباره عبادات ياد شده در خطبه 110 و غير از آن سخن گفته شد .\r\n( و جهاد المرأة حسن التّبعّل ) « البعل » شوهر . خداوند مىفرمايد : « و شوهرانشان اگر سر آشتى دارند ، به باز آوردن آنان در اين [ مدّت 
  ] سزاوارترند . » « 1 » « تبعّلت المرأة » زن ، شوهردار شد .\r\nهمسردارى نيكوى زن در اطاعت از شوهر ، پاكدامنى ، خانه‌دارى ، قناعت به كم ، عدم منّت گذارى و نكوهش نكردن همسر ، همسازى با او در\r\n\r\n\r\n","description":"","footnote":"\r\n( 1 ) .  وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً  بقره / 2 : 228 .\r\n","page_name":" 214 ","page_number":214},
  {"content":"\r\n\r\nمواردى كه خدا را خشنود مىكند ، زياده‌روى نكردن در غيرت زنانه و به طور كلى هرچه راه ناراحتى و اندوه و گمان بد را مىبندد ، تحقق مىيابد .\r\n\r\n136 - و قال ( عليه السلام ) : « استنزلوا الرّزق بالصّدقة . »\r\nترجمه : روزى را با صدقه دادن فرود آوريد .\r\nشرح : امام عليه السّلام در اين سخن ، نيكى و كمك به ديگران را عقيده‌اى دينى و سبب تقويت جامعه مىداند كه نتيجه و خير آن به مردم بر مىگردد . بى ترديد ، روش بالا از بهترين شيوه‌هاى پيروزى در دعوت به خيرات است . آيه زير از همين نمونه است : « شيطان شما را از تهيدستى بيم مىدهد و به زشتى وا مىدارد ، و [ لى 
  ] خداوند از جانب خود به شما وعده فضل و آمرزش مىدهد و خداوند گشايش‌گر دانا است . » « 1 » مقصود از « فضل » در آيه ، بىنيازى و در مقابل فقر است كه شيطان از آن بيم مىدهد . قرآن در جاى ديگر مىفرمايد :\r\n« اگر خدا را وامى نيكو دهيد ، آن را براى شما دو چندان مىگرداند . » « 2 » نمونه‌هاى فراوانى از اين دست در قرآن و سنت پيامبر صلّى اللّه عليه و إله وجود دارد . عقيده ياد شده ، راه وسوسه و خيال باطل را مىبندد و از اين گمان كه بخشش در راه خدا و كار نيك سبب نادارى و از دست دادن مال مىشود ، جلوگيرى مىكند . كلام بعدى امام عليه السّلام ، مؤيد برداشت ما از سخن ايشان است .\r\n\r\n\r\n","description":"","footnote":"\r\n( 1 ) .  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا وَ اللَّهُ واسِعٌ عَلِيمٌ  بقره / 2 : 268 .\r\n( 2 ) .  إِنْ تُقْرِضُوا اللَّهَ قَرْضاً حَسَناً يُضاعِفْهُ لَكُمْ  تغابن / 64 : 17 .\r\n","page_name":" 215 ","page_number":215},
  {"content":"\r\n\r\n\r\n137 - و قال عليه السلام : « من أيقن بالخلف جاد بالعطية . »\r\nترجمه : آن‌كه عوض و پاداش را باور دارد ، در بخشش سخاوتمند است .\r\nشرح : « الخلف » عوض و جايگزين . معناى عبارت روشن و نمونه‌هاى آن فراوان است . بارزترين نمود آن رشوه‌هايى است كه در دوران ما و به صرف احتمال رسيدن به مقام‌هاى بالا همچون نمايندگى و مانند آن پرداخت مىشود . حال چگونه با وجود يقين [ به سودآورى از بخشش خوددارى كنند ؟ 
  ]\r\n\r\n138 - و قال عليه السلام : « تنزل المعونة على قدر المئونة . »\r\nترجمه : كمك به اندازه نياز فرود مىآيد .\r\nشرح : فراوانى اهل و خانواده سبب انديشه و تلاش براى برآوردن نياز آنان مىشود . خداى سبحان هم با نيازمندان تلاشگر است . آنان را يارى كرده و راه را بر ايشان همواره مىكند . نمونه‌هاى زيادى بر اين مطلب وجود دارد . از جمله داستان شگفت و نادر زير است : صاحب « الاغانى » و ديگران گفته‌اند :\r\n« اعشاقيس » « 1 » از بزرگان شعر در جاهليت و خوش اقبال‌ترين آنها بود . از هر گروهى كه ستايش مىكرد جايگاهى بلندمرتبه بدان مىبخشيد و هركس را\r\n\r\n\r\n","description":"","footnote":"\r\n( 1 ) . ميمون بن قيس بن جندل ، معروف به اعشاقيس و سراينده يكى از معلقات هفت‌گانه است . او بىآن‌كه اسلام آورد در سال هفتم هجرى از دنيا رفت . الأغانى ، ج 9 ، ص 108 ؛ خزانة الأدب ، ج 1 ، ص 48 .\r\n","page_name":" 216 ","page_number":216},
  {"content":"\r\n\r\nهجو مىنمود ، از شأنش مىكاست . در دوران او مردى تهيدست و گمنام به نام محلّق كلابى « 1 » مىزيست و دخترانى داشت كه به دليل فقر پدر كسى به سراغشان نمىآمد . با الهام الاهى ، همسرش از او خواست با اعشا روبرو شود ، او را به مهمانى دعوت كرده و به گرمى پذيرايى كند . چه‌بسا درباره او شعرى بگويد و مردم به دخترانش رغبت يابند . » صاحب الاغانى مىگويد :\r\n« ملحق با شنيدن اين سخن گفت : واى ، چه مىگويى ؟ ! تنها دارايىام شترى است كه با آن باركشى مىكنم . زن گفت : خدا جاى آن را پر مىكند . محلق گفت : شراب و عطر را چه كنيم ؟ زن پاسخ داد : مقدارى ذخيره دارم . فراهم كردن آن بر عهده من باشد . محلق به نزد اعشا رفت و او را به خيمه خود برد .\r\nشتر را سر بريد ، كوهان و شكمش را تميز كرده [ و براى اعشا آماده ساخت 
  ] و به او شراب نوشاند . دختران ، گرد اعشا را گرفتند و به خدمت‌گذارى و پذيرايى با عطر مشغول شدند . اعشا پرسيد : اين دختران كيستند ؟ محلق گفت : دختران برادرت كه هشت نفرند و هيچ يك از آنها ازدواج نكرده‌اند .\r\nاعشا پس از بازگشت ، قصيده‌اى درباره محلق سرود كه در همه‌جا پخش شد . چندى نگذشت كه همه دخترانش ازدواج كردند .\r\n\r\n\r\n","description":"","footnote":"\r\n( 1 ) . محلّق بن حنتم بن شداد كلابى ، از مردان كريم روزگار جاهلى بود . در صورتش اثر زخمى حلقه مانند وجود داشت و به همين روى ، به او محلق مىگفتند . الأعلام ، زركلى ، ج 5 ، ص 291 ؛ العقد الفريد ، ج 5 ، ص 329 ؛ تاج العروس ، ج 5 ، ص 58 .\r\n","page_name":" 217 ","page_number":217},
  {"content":"\r\n\r\n\r\n139 - و قال عليه السلام : « ما أعال من اقتصد . »\r\nترجمه : آن‌كه ميانه‌روى كند تهيدست نخواهد شد .\r\nشرح : « ما أعال » نيازمند مردم نمىشود ؛ اگرچه همسر و فرزندانش زياد باشند ؛ « اقتصد » ميانه‌روى پيشه كرده ، در بخشش مال اسراف نكند . هر چيز را در جاى خود قرار دهد . از سقراط نقل شده است : بخشنده كسى است كه از دنياى خود براى آخرت پيشكش كند . بخيل به فردى گويند كه از دنيا براى آخرت نمىبخشد . اسراف كار دنياى خويش را مىدهد تا به آخرت برسد و ميانه‌رو به هريك از دنيا و آخرت ، سهم خود را مىدهد .\r\n\r\n140 - و قال عليه السلام : « قلّة العيال أحد اليسارين . »\r\nترجمه : اندك بودن زن و فرزند يكى از دو آسايش است .\r\nشرح : آسايش دوم ثروت و فراوانى مال است . حقيقت ياد شده با اين ديدگاه كه « افزايش جمعيت سبب گرسنگى است و مردم بيش از آن‌كه به توليد غذا بپردازند ، بچه‌دار مىشوند . كنترل جمعيت راه برقرارى توازن ميان توليد غذا و انسان است » ، برابرى مىكند . سخن امام عليه السّلام به كلى از بحث كنترل جمعيت خارج است و تنها به بيان واقعيت مىپردازد .\r\nبه باور ما ، اسلام كسى را كه از به حرام افتادن نمىترسد ، به ازدواج مجبور نمىكند . اسلام دين آزادى است و كسى را به انجام كارى وانمىدارد .\r\nهمچنين اسلام ، به هريك از مرد و زن اجازه مىدهد به هر سببى جز سقط جنين و برداشتن رحم و ديگر اعضا ، نسل خود را كنترل نمايند . برخى گفته‌اند : « كنترل جمعيت حرام است ، زيرا روزى دهنده خدا است . » در پاسخ\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمىگوييم : اولا « با انديشه ، بر خدا توكل كن » ؛ « 1 » ثانيا ما مىپذيريم كه خدا روزى رسان است ، ولى اين سخن ، دلالتى بر حرام بودن كنترل جمعيت ندارد .\r\nدر اكتبر سال 1968 ميلادى پاپ روم كنترل جمعيت را حرام اعلام كرد ! به راستى نمىدانم كار او چگونه با تحريم ازدواج بر خود و ديگر بزرگان كليسا هماهنگى دارد ؟\r\n\r\n141 - و قال عليه السلام : « التّودّد نصف العقل . »\r\nترجمه : دوستى كردن نيمى از خردمندى است .\r\nشرح : سخن بالا ، حديث رسول خدا صلّى اللّه عليه و إله است . مقصود از دوستى كردن ، خوشرفتارى است و نه چاپلوسى و ظاهرسازى . بخشودن ديگران به هنگام توانايى ، تحمل سخنان زشت از نادان و گوش دادن به كلام سست و بيهوده آنان ، نمونه‌هايى از نيك‌رفتارى است .\r\n« نصف العقل » بخش قابل توجهى از عقل . يكى از شارحان گفته است :\r\n« مراد از « نصف العقل » تدبير امور زندگى است . » وجه ارتباط دوستى كردن با ديگران و تدبير زندگى را نمىدانم . شايد زندگى كردن با هزينه ديگران ، منظور باشد . « 2 »\r\n\r\n\r\n","description":"","footnote":"\r\n( 1 ) . « اعقلها و توكل » سنن ترمذى ، ج 4 ، ص 77 ، ح 2636 ؛ صحيح ابن حبان ، ج 2 ، ص 509 ، ح 729 ؛ كنز العمال ، ج 3 ، ص 101 ، ح 5687 .\r\n( 2 ) . ابن ميثم مىگويد : « از جمله تصرّفات عقل در تدبير امور ، محبّت به ديگر مردم است ، زيرا انسان در رفع نياز زندگى محتاج به ديگران است و رفتارش با مردم در اين جهت يا به گونه‌اى دوستانه -\r\n","page_name":" 219 ","page_number":219},
  {"content":"\r\n\r\n\r\n142 - و قال عليه السلام : « الهمّ نصف الهرم . »\r\nترجمه : اندوه ، نيمى از پيرى است .\r\nشرح : اندوه ، آفت جسم و روح و قلب و عقل است و تا زمانى كه اسباب آن وجود دارد نمىتوان از آن رهايى يافت . البته برخى نگرانىها ، از جهل و خيال سرچشمه مىگيرد . براى نمونه پيگيرى شأن و مرتبه ديگران و مشغول كردن ذهن به اين‌كه زيد فرومايه ، ثروتمند است و من فقيرم ، عمرو احترام دارد و من از طبقه عوامم ، [ ناشى از نادانى و توهم است 
  ] .\r\nاندوهگين‌ترين و مضطرب‌ترين مردم كسى است كه خود را به سخن ديگران مشغول كند . امام عليه السّلام در خطبه 157 مىفرمايد : « پس آن‌كس كه جز به حساب نفس خويش پردازد ، خود را در تاريكىها سرگردان و به هلاكت افكنده است . شيطان‌ها مهارش را گرفته و به سركشى و طغيان مىكشانند و رفتار زشت او را در ديده‌اش زيبا مىنمايانند . پس بدانيد كه بهشت پايان راه پيشتازان و آتش جهنّم ، سرانجام كسانى است كه سستى مىورزند . » بىترديد\r\n\r\n\r\n","description":"","footnote":"\r\n- و معاشرت نيكو و گذشت و تشويق است و يا به گونه قهر و غلبه و ترس . ازاين‌رو ، ناگزير دوستى و محبّت و آن‌چه لازمه آن است ، نيمى از خرد ؛ يعنى نيمى از تصرفات عقل در تدبير امور زندگى او است . » شرح نهج البلاغه ، ج 5 ، ص 319 . چنان‌كه از عبارت ابن ميثم بر مىآيد ، او نيمى از عقل معاش و تدبير امور زندگى را در دوستى با مردمان مىداند و معتقد است انسان براى گذران زندگى خود نيازمند تعامل و هميارى با همنوع خويش است . ازاين‌رو ، لازم است با ديگران با محبت و دوستى رفتار نمايد . با اين توضيح ، احتمال مرحوم مغينه درست به نظر نمىرسد ، مگر اين‌كه مقصود مؤلف از زيستن با هزينه ديگران ، تعامل و همكارى با آنان باشد ! ( مترجم ) .\r\n","page_name":" 220 ","page_number":220},
  {"content":"\r\n\r\nامكان رهايى از اين دل‌مشغولى نفرت‌انگيز و تفكر سياه وجود دارد .\r\n\r\n143 - و قال عليه السلام : « ينزل الصّبر على قدر المصيبة و من ضرب يده على فخذه عند مصيبته حبط عمله . »\r\nترجمه : صبر ، به اندازه بلا فرود مىآيد و آن‌كه در مصيبت [ بىتاب شود و 
  ] با دست بر رانش زند ، اجرش نابود مىگردد .\r\nشرح : ظاهر كلام امام عليه السّلام آن است كه خداوند به ميزان شدت و ضعف بلا ، به انسان صبر مىدهد . با وجود اين ، به گمان من مقصود حضرت ، جز اين است ، زيرا همان‌گونه كه امام عليه السّلام در حكمت‌هاى 80 « 1 » و 112 « 2 » بيان فرمود ، سرمنشأ صبر ، عقل و ايمان است [ و نه مقدار مصيبت 
  ] . در حكمت بالا ، امام عليه السّلام به اين واقعيت اشاره مىكند كه سختى صبر به اندازه مصيبتى است كه وارد مىشود . ( ينزل الصّبر ) خداى سبحان ، به اندازه سختى صبر ، خشنودى بر آن را مىبخشد . به حكيمى گفتند : چه مىخواهى ؟ گفت :\r\nمىخواهم كه چيزى نخواهم .\r\n( حبط عمله ) [ كسى كه در بلايا بىتابى كند 
  ] پاداش مصيبتش از بين مىرود ؛ گرچه بر آن صبر كند .\r\n\r\n\r\n","description":"","footnote":"\r\n( 1 ) . « عليكم بالصّبر فإنّ الصّبر من الإيمان كالرّاس من الجسد و لا خير في جسد لا راس معه و لا في إيمان لا صبر معه » ( بر شما باد به شكيبايى كه شكيبايى براى ايمان ، چون سر است بر بدن و ايمان بدون شكيبايى چونان بدن بىسر ، ارزشى ندارد . )\r\n( 2 ) . « لا إيمان كالحياء و الصّبر » ( ايمانى چون حياء و صبر نيست . )\r\n","page_name":" 221 ","page_number":221},
  {"content":"\r\n\r\n\r\n[ 144 - و قال عليه السلام : « من صائم ليس له من صيامه إلّا الجوع و الظّما 
  ]\r\n144 - و قال عليه السلام : « من صائم ليس له من صيامه إلّا الجوع و الظّما و كم من قائم ليس له من قيامه إلّا السّهر و العناء حبّذا نوم الأكياس و إفطارهم . »\r\nترجمه : بسا روزه‌دارى كه از روزه‌دارى خود ، بهره‌اى جز گرسنگى و تشنگى ندارد و بسا شب زنده‌دارى كه از شب زنده‌دارى چيزى جز رنج و بىخوابى به‌دست نياورد . خوشا خواب زيركان و افطارشان .\r\nشرح : روزه ، نماز ، حج و زكاتى كه با راستى و اخلاص در گفتار و كردار ، سرسختى در حق و پايدارى در برابر همه نيروهاى شرّ همراه نباشد ، ارزشى ندارد . عبادتى كه از بدى باز ندارد و به نيكى برنيانگيزد ، بىقيمت است . پيامبر رحمت صلّى اللّه عليه و إله مىفرمايد : « كسى كه به كارهاى مسلمانان اهتمام ندارد ، از آنها نيست » « 1 » ؛ گرچه نماز بگزارد ، روزه بگيرد و حج به‌جا آورد .\r\nهمچنين فرموده است : « دين ، خيرخواهى است . . . » گفتند : اى رسول خدا ! براى چه كسانى ؟ پاسخ فرمود : « براى خدا ، پيامبرش و همه امت مسلمان . » « 2 » اين سخن بدين معنا است كه دين اسلام منفىگرايى و انفعال‌گرى را نمىپذيرد .\r\n( حبّذا نوم الأكياس و إفطارهم ) مراد از « الأكياس ؛ زيركان » در اين‌جا اهل علم و عمل‌اند . خواب عالم عامل برتر از عبادت نادان بىعمل است . در حكمت\r\n\r\n\r\n","description":"","footnote":"\r\n( 1 ) . « من لم يهتمّ بامور المسلمين فليس بمسلم » وسائل الشيعة ، ج 16 ، ص 336 .\r\n( 2 ) . صحيح بخارى ، ج 1 ، ص 30 ، ح 56 ؛ صحيح مسلم ، ج 1 ، ص 74 ، ح 55 ؛ مسند احمد ، ج 1 ، ص 351 ، ح 3281 .\r\n","page_name":" 222 ","page_number":222},
  {"content":"\r\n\r\n96 شرح سخن امام عليه السّلام بيان شد كه فرمود : « خواب با يقين ، از نماز با ترديد بهتر است . » « 1 »\r\n\r\n145 - و قال عليه السلام : « سوسوا إيمانكم بالصّدقة و حصّنوا أموالكم بالزّكاة و ادفعوا أمواج البلاء بالدّعاء . »\r\nترجمه : ايمان خود را با صدقه دادن و اموالتان را با زكات دادن نگاه داريد و امواج بلا را با دعا از خود دور كنيد .\r\nشرح : ( سوسوا إيمانكم ) مطابق با ايمانتان رفتار كنيد و از آن بهره‌بردارى نماييد . ايمان بدون بخشندگى ، همچون گشاده دستى بىايمان سودى ندارد .\r\n( و حصّنوا أموالكم بالزّكاة ) ميثم « 2 » در شرح خود مىگويد : هركس از دادن زكات خوددارى كند ، دارايى خود را در معرض نابودى قرار داده است ، زيرا فقيران در مقابل آن ساكت نخواهند بود . « 3 »\r\nكمى پيش‌تر در حكمت 134 درباره دعا سخن گفتيم .\r\n\r\n[ 146 - و من كلام له عليه السلام لكميل بن زياد النّخعي . . . . 
  ]\r\n146 - و من كلام له عليه السلام لكميل بن زياد النّخعي . قال كميل بن زياد أخذ بيدي أمير المؤمنين علي بن أبي طالب عليه السلام\r\n\r\n\r\n","description":"","footnote":"\r\n( 1 ) . « نوم علي يقين خير من صلاة في شك » .\r\n( 2 ) . شارح ياد شده ، ميثم بن على بن ميثم بحرانى ، صاحب شرح‌هاى سه‌گانه بر نهج البلاغه و شرح يكصد كلمه از كلمات امير مؤمنان عليه السّلام و از دانشمندان برجسته و اهل تحقيق و تتبع ، حكيم الاهى ، متكلم زبردست و غواص درياى معارف و يابنده حقايق و لطايف شگفت در سال 679 هجرى درگذشت .\r\n( 3 ) . شرح نهج البلاغه ، ابن ميثم ، ج 5 ، ص 320 .\r\n","page_name":" 223 ","page_number":223},
  {"content":"\r\n\r\nفأخرجني إلى الجبّان فلمّا أصحر تنفّس الصّعداء ثمّ قال : « يا كميل بن زياد إنّ هذه القلوب أوعية فخيرها أوعاها فاحفظ عنّي ما أقول لك .\r\nالنّاس ثلاثة : فعالم ربّاني و متعلّم على سبيل نجاة و همج رعاع ؛ أتباع كلّ ناعق يميلون مع كلّ ريح لم يستضيئوا بنور العلم و لم يلجئوا إلى ركن وثيق .\r\nيا كميل العلم خير من المال . العلم يحرسك و أنت تحرس المال و المال تنقصه النّفقة و العلم يزكوا على الإنفاق و صنيع المال يزول بزواله . يا كميل بن زياد معرفة العلم دين يدان به . به يكسب الإنسان الطّاعة في حياته و جميل الاحدوثة بعد وفاته و العلم حاكم و المال محكوم عليه\r\nيا كميل هلك خزّان الأموال و هم أحياء و العلماء باقون ما بقي الدّهر أعيانهم مفقودة و أمثالهم في القلوب موجودة . ها إنّ هاهنا لعلما جمّا ( و أشار بيده إلى صدره ) لو أصبت له حملة ! بلى أصبت لقنا غير مامون عليه مستعملا آلة الدّين للدّنيا و مستظهرا بنعم اللّه على عباده و بحججه على أوليائه أو منقادا لحملة الحقّ لا بصيرة له في أحنائه ينقدح الشّك في قلبه لأوّل عارض من شبهة . ألا لا ذا و لا ذاك أو منهوما باللّذّة سلس القياد للشّهوة أو مغرما بالجمع و الادّخار ، ليسا من رعاة الدّين في شيء ، أقرب شيء شبها بهما الأنعام السّائمة كذلك يموت العلم بموت حامليه .\r\nالّلهمّ بلى لا تخلو الأرض من قائم للّه بحجّة إمّا ظاهرا مشهورا و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nإمّا خائفا مغمورا لئلّا تبطل حجج اللّه و بيناته و كم ذا و أين اولئك اولئك و اللّه الأقلّون عددا و الأعظمون عند اللّه قدرا يحفظ اللّه بهم حججه و بيناته حتّى يودعوها نظراءهم و يزرعوها في قلوب أشباههم .\r\nهجم بهم العلم على حقيقة البصيرة و باشروا روح اليقين و استلانوا ما استوعره المترفون و أنسوا بما استوحش منه الجاهلون و صحبوا الدّنيا بأبدان أرواحها معلّقة بالمحلّ الأعلى . اولئك خلفاء اللّه في أرضه و الدّعاة إلى دينه . آه آه شوقا إلى رؤيتهم . انصرف يا كميل إذا شئت . »\r\nترجمه : كميل بن زياد مىگويد : امام عليه السّلام دست مرا گرفت و به سوى قبرستان كوفه برد . آن‌گاه آه پردردى كشيد و فرمود : اى كميل بن زياد ! اين قلب‌ها بسان ظرف‌هايى هستند كه بهترين آنها ، فراگيرترين آنها است . پس آن‌چه را مىگويم نگاه‌دار : مردم سه دسته‌اند : دانشمند الاهى ، آموزنده‌اى بر راه رستگارى و پشه‌هاى دست‌خوش باد و طوفان و هميشه سرگردان كه به دنبال هر سر و صدايى مىروند و با وزش هر بادى حركت مىكنند ؛ نه از روشنايى دانش نور گرفتند و نه به پناهگاه استوارى پناه بردند .\r\nاى كميل ! دانش بهتر از مال است ، زيرا علم ، نگهبان تو است و مال را تو بايد نگهبان باشى . مال با بخشش كاستى پذيرد ، ولى علم با بخشش فزونى گيرد . مقام و شخصيتى كه با مال به‌دست آمده با نابودى آن ، از بين مىرود .\r\nاى كميل بن زياد ! شناخت علم راستين ( علم الاهى ) آيينى است كه با آن پاداش داده مىشود و انسان در دوران زندگى با آن خدا را اطاعت مىكند و پس از مرگ ، نام نيكو به يادگار گذارد . دانش ، فرمانروا و مال ، فرمانبر است .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاى كميل ! ثروت اندوزان مرده‌اند ؛ گرچه [ به ظاهر 
  ] زنده باشند ، ولى دانشمندان ، تا دنيا برقرار است زنده‌اند ، بدن‌هايشان گرچه در زمين پنهان ، ولى ياد آنان در دل‌ها هميشه زنده است . بدان كه در اين‌جا ( اشاره به سينه مبارك كرد ) دانش فراوانى انباشته است . اى كاش كسانى را مىيافتم كه مىتوانستند آن را بياموزند . آرى ، تيزهوشانى مىيابم ، ولى مورد اعتماد نيستند ؛ دين را وسيله دنيا قرار داده و با نعمت‌هاى خدا بر بندگان و با برهان‌هاى الاهى بر دوستان خدا فخر مىفروشند ، يا گروهىاند كه تسليم حاملان حق‌اند ، ولى ژرف‌انديشى لازم را در شناخت حقيقت ندارند ؛ با اوّلين شبهه ، شك و ترديد در دلشان بروز مىكند . پس نه آنها و نه اينها ، سزاوار آموختن دانش‌هاى فراوان من نيستند ، يا فرد ديگرى كه سخت در پى لذّت بوده و اختيار خود را به شهوت داده است ، يا آن‌كه در ثروت اندوزى حرص مىورزد . هيچ‌كدام از آنان نمىتوانند از دين پاسدارى كنند و بيشتر به چهارپايان چرنده شباهت دارند . چنين است كه دانش با مرگ دارندگانش مىميرد .\r\nآرى ، زمين هيچ‌گاه از حجّت الاهى خالى نيست كه براى خدا با برهان روشن ، يا آشكار و شناخته شده و يا بيمناك و پنهان قيام مىكند تا حجّت‌هاى خدا باطل نگردد و نشانه‌هايش از بين نرود . تعدادشان چقدر و در كجا هستند ؟ به خدا سوگند كه تعدادشان اندك ، ولى نزد خدا بزرگ مقدارند . خدا به وسيله آنان حجّت‌ها و نشانه‌هاى خود را نگاه مىدارد تا به كسانى كه همانندشان هستند بسپارند و در دل‌هاى آنان بكارند . دانش ، نور حقيقت‌بينى را بر قلبشان تابيده و روح يقين را دريافته‌اند ، آن‌چه را خوشگذران‌ها دشوار\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمىشمارند ، آسان مىدانند و با آن‌چه كه ناآگاهان از آن هراس دارند ، انس گرفتند . در دنيا با بدن‌هايى زندگى مىكنند كه روح‌هايشان به جهان بالا پيوند خورده است . آنان جانشينان خدا در زمين و دعوت كنندگان مردم به دين خدايند . آه ، آه ، چه سخت اشتياق ديدارشان را دارم . كميل هرگاه خواستى باز گرد .\r\nشرح : ( يا كميل بن زياد ) كميل از ياران ويژه امام عليه السّلام بود و در شرح نامه 61 به او اشاره كرديم . ( إنّ هذه القلوب أوعية ) [ قلب‌ها 
  ] مخزن عواطف ، احساسات و گرايش‌هايند . ( فخيرها أوعاها ) بهترين دل‌ها [ از آن كسى است كه 
  ] با عواطف و احساسات خود رو به سوى خير و نيكى كند و از فساد و بدى دورى نمايد . بدترين دل‌ها هم عكس آن است . خداى سبحان ، انسان را به نيكى فرمان داده و از بدى باز مىدارد تا احساسات او در افعالش ظاهر شود و بدين‌گونه شايسته پاداش و عقاب گردد . او مىفرمايد : « [ اينها 
  ] براى اين است كه خداوند ، آن‌چه را در دل‌هاى شما است ، [ در عمل 
  ] بيازمايد و آن‌چه را در قلب‌هاى شما است ، پاك گرداند و خدا به راز سينه‌ها آگاه است . » « 1 » نيز « اگر خدا در دل‌هاى شما خيرى سراغ داشته باشد ، بهتر از آن‌چه از شما گرفته شده به شما عطا مىكند . » « 2 » و از قديم گفته‌اند : « تنها به آن‌چه در درون سينه‌ها است مىتوان اعتماد كرد . » « 3 »\r\n\r\n\r\n","description":"","footnote":"\r\n( 1 ) .  وَ لِيَبْتَلِيَ اللَّهُ ما فِي صُدُورِكُمْ وَ لِيُمَحِّصَ ما فِي قُلُوبِكُمْ وَ اللَّهُ عَلِيمٌ بِذاتِ الصُّدُورِ  آل عمران / 3 : 154 .\r\n( 2 ) .  إِنْ يَعْلَمِ اللَّهُ فِي قُلُوبِكُمْ خَيْراً يُؤْتِكُمْ خَيْراً . . .  انفال / 8 : 70 .\r\n( 3 ) . مجمع الأمثال ، مج 1 و 2 ، ص 260 .\r\n","page_name":" 227 ","page_number":227},
  {"content":"\r\n\r\n( النّاس ثلاثة : فعالم ربّانيّ ) [ دانشمند الاهى 
  ] كسى است كه خدا و شريعت او را شناخته و بر اساس آن عمل مىكند . ( و متعلّم علي سبيل نجاة ) هركس براى كسب دانش سودمند بكوشد و با تمام وجود به آن رو آورد ؛ به‌گونه‌اى كه چيز ديگرى او را به خود مشغول نسازد ، رنج تحصيل را بر خود هموار كند و در اين راه شب‌ها را بيدار بماند ، به شرافت علم رسيده و عالم خواهد شد و هرگاه بر همين اساس رفتار نمايد به سعادت و خوشبختى دنيا و آخرت دست مىيابد . [ اين نكته را هم بيافزاييم كه در اين راه ، معلم نقشى مهم بر عهده دارد و شايسته است مستقيم و غير مستقيم بر احوال شاگردان خود نظارت نمايد . 
  ] در كتاب « الحكمة » ابن مسكويه آمده است : « افلاطون ( 427 - 347 ق م ) به معلمان شاگردان جوان مىگفت : از بين دانش‌آموزان ، شخصى را به عنوان رهبر بگماريد تا بر آنان نظارت كند . او بايد فردى ممتاز ، باهوش و معروف به خوش‌رفتارى باشد . البته فرقى نمىكند كه ثروتمند يا تهيدست باشد . هرگاه از مسير درست منحرف گشت ، كنار گذاشته و كس ديگرى جايگزين او مىشود . » « 1 » فرد مذكور شبيه رئيس انجمن دانش‌آموزان در دوران ما است ؛ با اين تفاوت كه امروزه ، نماينده انجمن را دانش‌آموزان برمىگزينند ، ولى در عصر افلاطون ، بنا به شرايط زمان از سوى استادان انتخاب مىشد . ( و همج رعاع ؛ أتباع كلّ ناعق يميلون مع كلّ ريح لم يستضيئوا بنور العلم و لم يلجئوا إلي ركن وثيق ) سخن از پستى نادانى و اخلاق نادانان ، همچون سخن از زيان‌هاى بيمارى و دردهاى مريضان ، غير لازم و بديهى است . كلام\r\n\r\n\r\n","description":"","footnote":"\r\n( 1 ) . الحكمة الخالدة ، ص 157 ، چاپ دوم ، مصر .\r\n","page_name":" 228 ","page_number":228},
  {"content":"\r\n\r\nامام عليه السّلام در حكمت 68 بهترين تعريف براى نادان است : « نادان را يا تندرو و يا كندرو مىبينى ! » « 1 »\r\n\r\nتفاوت مال و دانش\r\n( العلم خير من المال . العلم يحرسك و أنت تحرس المال ) مال ، رگ حيات و برآورنده همه نيازها از كوچك و بزرگ آن تا تمام وسايل آسايش و زينت‌هاى دنيا است . با اين حال چه كسى ابزار و وسايل ياد شده را توليد و در بازارها و فروشگاه‌ها عرضه مىكند ؟ دانش يا ثروت ؟ به اين مثال ساده توجه كنيد : به داروخانه‌اى مىرويد و دارويى را به مبلغى ناچيز خريدارى مىكنيد ؛ به همان سادگى كه يك كيلو گوجه فرنگى مىخريد ؛ و حال آن‌كه پيش از اين ، پادشاهان براى رسيدن به آن صف آرايى مىكردند . چه كسى آن را ساخته و به آسانى در دسترس قرار داده است ؟ دفترهاى ثبت اسناد يا عقول نابغه‌اى كه هزاران تجربه اندوخته‌اند ؟ چه كسى به ملتى كه در هر زمينه درخشيده و بر ملت‌هاى ضعيف و عقب‌مانده برترى يافته ، قدرت بخشيده است تا خون و مال آنها را بمكد ، آزادى و كرامتشان را از بين برده و ميراث و فرهنگشان را به نابودى بكشاند ؟ كيست كه چنين توانى و بيش از آن را به ملت‌هاى برتر ارزانى داشته است ؟ دانش يا . . . و نامش را هرچه مىخواهيد بگذاريد .\r\nهمين طلاى سياهى كه سرزمين‌هاى جهل سرشار از آن است و با دست اهالى نادان آن استخراج مىگردد ، به سرزمين دانش سرازير مىشود تا سرمايه\r\n\r\n\r\n","description":"","footnote":"\r\n( 1 ) . « لا تري الجاهل إلّا مفرطا أو مفرّطا » .\r\n","page_name":" 229 ","page_number":229},
  {"content":"\r\n\r\nغارتگران گردد . طلاى زرد و الماس در افريقا و كائوچو در آسيا ، نمونه‌هاى ديگرى از اين دست به شمار مىآيند . كشورهاى آمريكاى لاتين و دولت‌هاى در حال توسعه كه بالغ بر يكصد و بيست كشورند ، در اين زمينه همداستان‌اند . بالاتر اين‌كه اينان تا گردن به اشغالگران چپاولگر بدهكارند .\r\nسرّ اين مطلب ، علم غارتگران و جهل غارت زده‌ها است . با اين همه ، دانش تنها مقياس براى درك زندگى ، قدرت و برترى در همه زمينه‌ها و پيشرفت بشر به شمار مىآيد . چه بسا در آينده‌اى دور يا نزديك دانشمندان به موجوداتى عاقل و متمدن در آن سوى منظومه شمسى دست يابند و براى پيشرفت زندگى با آنها تعامل نمايند . در اين صورت ، نسبت دوره ما به آن زمان ، مانند نسبت دوران سنگى به عصر كنونى خواهد بود . با اين بيان ، معناى سخن امام عليه السّلام را به خوبى درك مىكنيم كه فرمود : ( و العلم حاكم و المال محكوم عليه ) ؛ « دانش ، فرمانروا و مال فرمانبر است . » شاهد گوياى سخن امام عليه السّلام ، ما عرب هستيم كه با وجود داشتن ثروت ، غرب داراى علم و آگاهى ، بر ما چيره گشته و براى ثروت و دارايى ما تصميم‌گيرى مىكند . ما نيز گويا بر صندلى سينما به تماشا نشسته‌ايم . آنان با زبان عمل مىگويند : « پروردگارا ، بر علم ما بيافزا » « 1 » و ما با زبان سستى مىگوييم : « نادانى ما را افزون كن . »\r\nچند سال پيش ، مطلبى از يك نويسنده مصرى درباره « مال » خواندم . او با جلوه‌گرى و متكلفانه نوشته بود : « در گذشته حكيم فقير و تهيدستى چنين گفت : « ثروت بهتر از دانش است » » اگر اين فيلسوف‌نما اندكى علم مىداشت ،\r\n\r\n\r\n","description":"","footnote":"\r\n( 1 ) .  وَ قُلْ رَبِّ زِدْنِي عِلْماً  طه / 20 : 114 .\r\n","page_name":" 230 ","page_number":230},
  {"content":"\r\n\r\nاين گونه مىگفت : صاحب اين سخن حكمت‌آميز ، بيش از هزار و سيصد سال پيش ، از جايگاه علم و بزرگى آن در عصر ما و در همه دوره‌هاى پس از خود خبر داده است .\r\n( هلك خزّان الأموال و هم أحياء ) [ ثروت‌اندوزان مرده‌اند ؛ گرچه به ظاهر زنده باشند . 
  ] آنان در لذت و خوشگذرانى غرق‌اند ، به سود دشمنان بشريت ، از انسانيت خود دست كشيده و به حساب دين ، وطن و مردم خود ، هر آن‌چه از آنها خواسته شده را به اجرا در مىآورند . [ اينان در واقع با اين كار ، 
  ] خود را به نابودى كشانده‌اند .\r\n( و العلماء باقون ما بقي الدّهر ) [ دانشمندان 
  ] بر خلاف گروه مقابل ، تا ملتى هست و از ثمره تعقل و كوشش آنها بهره مىبرد ، [ زنده‌اند 
  ] .\r\n( ها إنّ هاهنا لعلما جمّا . . . ) پيش از اين و به هنگام شرح فراز زير از خطبه 189 درباره علم امام عليه السّلام و سبب آن سخن گفتيم : « پيش از آن‌كه مرا نيابيد از من بپرسيد كه من به راه‌هاى آسمان داناتر از راه‌هاى زمينم . بپرسيد پيش از آن‌كه فتنه‌اى به شما روى آورد كه چون شتر بىصاحب گام بردارد و مهار خود را لگدكوب كند و عقول صاحب عقول را زايل نمايد . » « 1 »\r\nامام عليه السّلام در ادامه به چهار گروه از جويندگان دانش در زمان خود اشاره مىفرمايد كه رتبه آنان از ناتوانى تا سهل‌انگارى گونه‌گون است و به همين رو ، شايستگى دريافت علم و حكمت امام عليه السّلام را ندارند :\r\n\r\n\r\n","description":"","footnote":"\r\n( 1 ) . « سلوني قبل أن تفقدوني فلأنا بطرق السّماء أعلم منّي بطرق الأرض قبل أن تشغر برجلها فتنة تطا في خطامها و تذهب بأحلام قومها » .\r\n","page_name":" 231 ","page_number":231},
  {"content":"\r\n\r\n1 - ( بلي أصبت لقنا غير مامون عليه . . . ) « اللّقن » تيز فهم ؛ ضمير « عليه » به دانش برمىگردد . گروهى كه علم را مىفهمند خيانتكارند و آن را وسيله‌اى براى چپاول و گستاخى بر همطرازان و دوستان خود قرار مىدهند .\r\n2 - ( أو منقادا لحملة الحقّ لا بصيرة له في أحنائه . . . ) « أحنائه » اطراف او ؛ « ينقدح » خارج مىشود و آشكار مىكند . اين دسته دلى پاك و فرمانبردار از حق و اهل آن دارند ، ولى ساده و فاقد بصيرت‌اند . با كوچك‌ترين شبهه‌اى عقايدشان مىلرزد و بازيچه دست شيطان‌ها قرار مىگيرند .\r\n3 - ( أو منهوما باللّذّة سلس القياد للشّهوة . . . ) با ديدن شيرينى و زيبايى دنيا ، آب دهانشان جارى شده و علم و راستى از آنها رخت بر مىبندد .\r\n4 - ( أو مغرما بالجمع و الادّخار . . . ) [ دسته اخير 
  ] آرزويى جز مال اندوزى ندارند ، تمام دل‌نگرانىشان جمع مال است ، قلبشان تنها براى آن مىتپد و زبان را جز به پول وا نمىدارند .\r\n( كذلك يموت العلم بموت حامليه ) مقصود امام عليه السّلام از « حامليه ؛ حاملان علم » ، خود ايشان است . بديهى است كه مرگ هرچيز ، به از دست رفتن اهل آن است . از اين جهت ، علم يا جهل و دين يا كفر و بىخدايى يكسان است . در بيشتر موارد ، با مرگ عالمان ، شيادان به جايشان مىنشينند و به فساد و گمراه كردن مىپردازند ؛ درست مانند بسيارى از عالم نمايان زمان ما .\r\n( بلي لا تخلو الأرض من قائم للّه بحجّة ) عبارت حضرت ، توضيحى بر جمله پيشين است : « دانش با مرگ دارندگانش مىميرد . » خلاصه معناى كلام اين كه ، خداوند سبحان خواسته است تا زمين از دانشمندى عالم و عامل به خدا و شريعت او خالى نباشد و حجت بر جاهلان سهل‌انگار و فاسدان بىقيد تمام\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشود . در جايى كه ترسى از جان او نباشد ظاهر شده و مردم او را خواهند شناخت . گاهى نيز [ به دليل ترس از جان خويش يا هر سبب ديگرى كه نمىدانيم ، از مردم 
  ] پنهان است . در كتاب « فلسفة التوحيد و الولاية » در حدود نه صفحه با عنوان « چرا امام غايب ؟ » بحث كرده‌ايم و خوانندگان مىتوانند به آن مراجعه نمايند . « 1 » در اين‌جا ، بخشى از آن را مىآوريم :\r\n« در حقيقت ، ايمان به مهدى منتظر عجل اللّه تعالى فرجه الشريف ، ايمان به غيب است . از يك سو ايمان به غيب نيازمند نصّ از معصوم عليه السّلام بوده و از سوى ديگر در نزد شيعه ، نصّ [ بر امام غايب 
  ] ثابت و مسلم است . ازاين‌رو ، ايمان و اعتقاد به امام منتظر بر ايشان حتمى و ضرورى مىنمايد . [ لازم به ذكر است 
  ] شرط اساسى براى عمل به نص و روايت ، مسلم بودن آن ، تنها در نزد كسانى است كه از آن\r\n\r\n\r\n","description":"","footnote":"\r\n( 1 ) . روايات فراوانى از سوى شيعه و سنى ، به طور خاص به مهدى منتظر ، امام دوازدهم شيعه اماميه بشارت داده است . افزون بر اين ، برخى روايات عدد امامان را دوازده و نسبشان را از قريش معرفى مىكند . دسته‌اى ديگر تعداد آنان را به شمار سرپرستان بنى اسرائيل مىداند . رواياتى ، نه تن از آنان را از فرزندان حسين عليه السّلام دانسته و برخى ديگر نام يكايك آنها را برشمرده است . براى نمونه نك : مناقب ابن شهر آشوب ، ج 2 ، ص 273 ؛ إثبات الهداة ، ج 1 ، ص 598 ، ح 568 ؛ بحار الأنوار ، ج 36 ، ص 319 ، ح 171 . شيخ صدوق مىگويد : امامان عليهم السّلام از غيبت او خبر داده و ويژگىهايش را برشمرده‌اند ، به طورى كه از حدود دويست سال پيش از غيبت ، اين احاديث در كتاب‌هاى روايى و اصول ياران ايشان گردآورى مىشد . اين كار از سه حال بيرون نيست : نخست آن‌كه پيروان امامان علم غيب مىدانسته‌اند و بر همين اساس در كتاهاى خود از موضوع غيبت خبر داده‌اند . اين احتمال عقلايى و پذيرفتنى نيست . احتمال دوم اين‌كه به دروغ رواياتى را نقل كرده‌اند و اتفاقا با وجود گوناگونى ديدگاه‌ها و نيز دورى شهرها ، حرف‌هايشان يكى درآمده است . اين وجه نيز همانند وجه نخست است . احتمال ديگر نقل روايات ياد شده از طريق امامان معصوم است . [ اين احتمال ، معقول و با ظاهر روايات سازگار است . 
  ] كمال الدين و تمام النعمة ، ص 19 .\r\n","page_name":" 233 ","page_number":233},
  {"content":"\r\n\r\nآگاهى يافته و آن را بررسى كرده‌اند و عدم ايمان ديگران ضررى به روايت نمىزند . بىترديد اگر روايات امام منتظر براى مردّدان ثابت بود ، شكشان از بين رفته و ايمان مىآوردند . همچنين اگر براى شيعه قطعى نبود ، آن را زير سؤال برده و انكار مىكردند . »\r\n( و كم ذا و أين اولئك ) شمار عالمانى كه جانشين خدا بر روى زمين و حجت‌هاى او بر بندگان‌اند ، چند است ؟ و در كجاى زمين زندگى كرده‌اند ؟\r\n( اولئك و اللّه الأقلّون عددا ) به طور دقيق ، تعداد آنها را نمىدانيم . اجمالا مىتوان گفت بسيار اندك‌اند ، چنان كه امامان بزرگوار چنين‌اند . ( و الأعظمون عند اللّه قدرا ) آنان به كلى از هرگونه پليدى پاك‌اند . ( يحفظ اللّه بهم حججه و بيّناته ) آنان گنجينه علم خدا ، نگهبانان دين او و دليل قطعى و انكار ناپذير در برابر گفته‌هاى منكران و مخالفان به شمار مىآيند .\r\n( حتّي يودعوها نظراءهم و يزرعوها في قلوب أشباههم ) آنها نويد بخش و ترويج‌گر دانش‌اند و جويندگان خالص حقيقت از آن بهره مىبرند . ( هجم بهم العلم علي حقيقة البصيرة و باشروا روح اليقين ) سرچشمه و منبع دانش از آنها است . گويا بى آن‌كه خود را به زحمت اندازند ، علم در جست‌وجوى آنان است .\r\n( و استلانوا ما استوعره المترفون ) « استوعره » : آن را دشوار يافت .\r\nدشوارىهاى زندگى افراد مرفه ، براى اين دانشمندان پارسا ، راحت و دلپذير است . ( و أنسوا بما استوحش منه الجاهلون ) بر عكس جاهلان ، همدم حقيقت و از باطل گريزان‌اند . در خطبه 130 آمده است : « آرامش خود را تنها در حق جستجو كن ، و جز باطل چيزى تو را به وحشت نيندازد . اگر دنياى مردم را\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىپذيرفتى ، تو را دوست داشتند و اگر سهمى از آن بر مىگرفتى ، دست از تو برمىداشتند . » « 1 » ( و صحبوا الدّنيا بأبدان أرواحها معلّقة بالمحلّ الأعلي ) بدن‌هايشان با آفريده‌هاى خدا و روحشان با آفريننده است . ( اولئك خلفاء اللّه في أرضه و الدّعاة إلي دينه . آه آه شوقا إلي رؤيتهم ) چراغ بندگان‌اند . هركس از آنان هدايت بجويد ، نجات مىيابد و هركه رويگردان شود ، سقوط خواهد كرد .\r\n\r\n147 - و قال عليه السلام : « المرء مخبوء تحت لسانه . »\r\nترجمه : انسان زير زبان خود پنهان است .\r\nشرح : اديب ، فقيه ، فيلسوف ، وكيل و ستاره‌شناس ، همگى با سخن گفتن و عاقل ، دانشمند ، پزشك و مهندس افزون بر اين ، با كارشان شناخته مىشوند و البته كردار افراد روشن‌تر و گوياتر از كلام آنها است . به هر روى ، هر انسانى كه سخنانش براى ديگران جديد و سودمند باشد ، [ شايسته نام 
  ] عاقل ، عالم ، اديب ، فقيه و فيلسوف است . در مقابل ، زبان‌هاى نابغه‌اى كه به اوج فصاحت كلام رسيده‌اند ، ولى بارانى با شكوه و ممتاز نمىبارند ، اهل سفسطه و مغالطه‌اند ؛ اگر چه هزاران جلد نثر و نظم نوشته باشند .\r\n\r\n148 - و قال عليه السلام : « هلك امرؤ لم يعرف قدره . »\r\nترجمه : كسى كه ارزش خود را ندانست ، نابود شد .\r\nشرح : كسى كه به دروغ ادعاى چيزى كند ، كارهايى را بر عهده مىگيرد\r\n\r\n\r\n","description":"","footnote":"\r\n( 1 ) . « لا يؤنسنّك إلّا الحقّ و لا يوحشنّك إلّا الباطل فلو قبلت دنياهم لأحبّوك و لو قرضت منها لأمّنوك » .\r\n","page_name":" 235 ","page_number":235},
  {"content":"\r\n\r\nكه در توان او نيست و در عالمى دور از واقع زندگى مىكند . ازاين‌رو پيامد كارش جز ناخوشى ، نابودى ، نااميدى و زيان نخواهد بود . در اين باره ، امام عليه السّلام در خطبه 16 فرموده است : « ادعا كننده [ دروغين 
  ] نابود شود و دروغگو زيان كرد . هركس با حق درافتاد هلاك گرديد و نادانى انسان همين بس كه قدر خويش نشناسد . » « 1 »\r\n\r\n[ 149 - و قال عليه السلام لرجل سأله أن يعظه : « لا تكن ممّن يرجو الاخرة به غير عمل 
  ]\r\n149 - و قال عليه السلام لرجل سأله أن يعظه : « لا تكن ممّن يرجو الاخرة به غير عمل و يرجّي التّوبة به طول الأمل يقول في الدّنيا بقول الزّاهدين و يعمل فيها به عمل الرّاغبين إن اعطي منها لم يشبع و إن منع منها لم يقنع يعجز عن شكر ما اوتي و يبتغي الزّيادة فيما بقي ينهى و لا ينتهي و يا مر بما لا ياتي يحبّ الصّالحين و لا يعمل عملهم و يبغض المذنبين و هو أحدهم يكره الموت لكثرة ذنوبه و يقيم على ما يكره الموت من أجله إن سقم ظلّ نادما و إن صحّ أمن لاهيا يعجب بنفسه إذا عوفي و يقنط إذا ابتلي إن أصابه بلاء دعا مضطرّا و إن ناله رخاء أعرض مغترّا تغلبه نفسه على ما يظنّ و لا يغلبها على ما يستيقن يخاف على غيره بأدنى من ذنبه و يرجو لنفسه بأكثر من عمله إن استغنى بطر و فتن و إن افتقر قنط و وهن يقصّر إذا عمل و يبالغ إذا سأل إن عرضت له شهوة أسلف المعصية و سوّف التّوبة و إن عرته محنة انفرج عن شرائط الملّة يصف العبرة و لا يعتبر و يبالغ في\r\n\r\n\r\n","description":"","footnote":"\r\n( 1 ) . « هلك من ادّعي و خاب من افتري من أبدي صفحته للحقّ هلك و كفي بالمرء جهلا ألّا يعرف قدره » .\r\n","page_name":" 236 ","page_number":236},
  {"content":"\r\n\r\nالموعظة و لا يتّعظ فهو بالقول مدلّ و من العمل مقلّ ينافس فيما يفنى و يسامح فيما يبقى يرى الغنم مغرما و الغرم مغنما يخشى الموت و لا يبادر الفوت يستعظم من معصية غيره ما يستقلّ أكثر منه من نفسه و يستكثر من طاعته ما يحقره من طاعة غيره فهو على النّاس طاعن و لنفسه مداهن اللّهو مع الأغنياء أحبّ إليه من الذكّر مع الفقراء يحكم على غيره لنفسه و لا يحكم عليها لغيره يرشد غيره و يغوي نفسه فهو يطاع و يعصي و يستوفي و لا يوفي و يخشى الخلق في غير ربّه و لا يخشى ربّه في خلقه . »\r\nترجمه : مردى از امام عليه السّلام اندرز خواست . ايشان فرمود : از كسانى مباش كه بدون عمل صالح به آخرت اميدوار است و توبه را با آرزوهاى دراز به تأخير مىاندازد . در دنيا چونان زاهدان سخن مىگويد ، ولى در رفتار همانند دنيا پرستان است . اگر نعمت‌ها به او برسد سير نمىشود و در محروميت قناعت ندارد . در آن‌چه به او رسيد شكرگزار نيست و آن‌چه مانده زياده خواه است . ديگران را پرهيز مىدهد ، ولى خود پروا ندارد . به فرمانبردارى امر مىكند و خود فرمان نمىبرد . نيكوكاران را دوست دارد ولى مانند آنان رفتار نمىكند . با گناهكاران دشمن است و خود يكى از آنها است . به سبب گناهان فراوان مرگ را دوست نمىدارد . با اين حال ، در آن‌چه كه مرگ را برايش ناخوشايند ساخته ، پافشارى مىكند . اگر بيمار شود ، پشيمان مىگردد و اگر تندرست باشد ، سرگرم خوشگذرانىها است . در سلامت ، مغرور و در گرفتارى ، نااميد است . اگر مصيبتى به او رسد به زارى خدا را مىخواند . اگر\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبه گشايش دست يافت مغرورانه از خدا روى برمىگرداند ، نفس با نيروى گمان ناروا بر او چيرگى دارد و او با قدرت يقين بر نفس چيره نمىگردد .\r\nبراى ديگران كه گناهى كمتر از او دارند نگران و بيش از آن‌چه كه عمل كرده اميدوار است . اگر بىنياز گردد مست و مغرور شود و اگر تهيدست گردد مأيوس و سست . چون كار كند در آن كوتاهى ورزد و چون چيزى خواهد زياده‌روى نمايد . در برابر شهوت ، گناه را برگزيده و توبه را به تأخير مىاندازد . چون رنجى به او رسد از راه ملت اسلام دورى گزيند . عبرت آموزى را طرح مىكند ، ولى خود عبرت نمىگيرد . در پند دادن مبالغه مىكند و خود پند پذير نيست . سخن بسيار مىگويد ، ولى كردار خوب او اندك است . براى دنياى زودگذر تلاش و رقابت دارد و از آخرت جاويدان آسان مىگذرد . سود را زيان و زيان را سود مىپندارد . از مرگ هراسناك است ، ولى فرصت را از دست مىدهد . گناه ديگران را بزرگ مىشمارد ، ولى گناهان بزرگ خود را كوچك مىانگارد . طاعت ديگران را كوچك و طاعت خود را بزرگ مىداند . مردم را سرزنش مىكند ، ولى خود را نكوهش نكرده ، با خويشتن رياكارانه برخورد مىكند . خوشگذرانى با سرمايه‌داران را بيشتر از ياد خدا با مستمندان دوست دارد . به نفع خود بر زيان ديگران حكم مىكند ، ولى هرگز به نفع ديگران بر زيان خود قضاوت نمىكند . ديگران را هدايت و خود را گمراه مىكند . ديگران از او اطاعت مىكنند و او مخالفت مىورزد .\r\nحق خود را به تمام مىگيرد . با اين حال ، حق ديگران را كامل نمىدهد . از غير خدا مىترسد ، ولى از پروردگار خود نمىهراسد .\r\nشرح : شريف رضى مىگويد : اگر در نهج البلاغه جز اين حكمت نبود ،\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكافى بود تا پندى سودمند ، حكمتى رسا ، بينشى براى روشن‌بين و عبرتى براى عبرت‌بين انديشمند باشد .\r\n( لا تكن ممّن يرجو الآخرة به غير عمل ) براى رسيدن به هر چيز باارزش و مهم ، راه طولانى و دشوارىهاى فراوان در پيش است . بهره‌هاى اندك و ناپايدار دنيا نيز از اين قاعده بيرون نيست و نياز به حركت و تلاش دارد . حال كه چنين است ، اگر هدف « چيزى [ باشد 
  ] كه مانند آن را چشمى نديده ، گوشى نشنيده و به خاطرى نرسيده » « 1 » چگونه بايد عمل نمود ؟ پيامبران نيز تنها پس از مبارزه و صبر بر رنج و سختى وارد بهشت مىشوند . امام عليه السّلام در خطبه 176 [ از زبان پيامبر گرامى صلّى اللّه عليه و إله 
  ] مىفرمايد : « گرداگرد بهشت را دشوارىها و اطراف آتش جهنّم را هوس‌ها و شهوات گرفته است . » « 2 » نواده ايشان ، حضرت صادق عليه السّلام هم فرموده است : « تمام ايمان ، عمل است و بدون آن ايمانى نيست . » « 3 » ( و يرجّي التّوبة به طول الأمل ) « يرجّى » به تأخير و تعويق مىاندازد . [ با آرزوهاى طولانى ، توبه را به تأخير مىافكند . 
  ]\r\nپيش‌تر گفتيم كه توبه واجب فورى است . افزون بر اين بايد توجه نمود كه مرگ ناگهان فرا مىرسد و جز حسرت از دست دادن توبه و تلخى افسوس چيزى نمىماند .\r\n\r\n\r\n","description":"","footnote":"\r\n( 1 ) . « ما لا عين رأت مثله و لا أذن سمعت و لا خطر علي قلب بشر » صحيح بخارى ، ج 4 ، ص 86 ؛ صحيح مسلم ، ج 1 ، ص 121 ؛ مسند احمد ، ج 2 ، ص 370 .\r\n( 2 ) . « . . . فإنّ رسول اللّه صلّى اللّه عليه و إله كان يقول إنّ الجنّة حفّت بالمكاره و إنّ النّار حفّت بالشّهوات » .\r\n( 3 ) . « الإيمان عمل كلّه و لا إيمان بلا عمل » كافى ، ج 2 ، ص 34 ، ح 1 ؛ دعائم الإسلام ، ج 1 ، ص 4 ؛ وسائل الشيعة ، ج 11 ، ص 124 ، ح 1 .\r\n","page_name":" 239 ","page_number":239},
  {"content":"\r\n\r\n( يقول في الدّنيا بقول الزّاهدين و يعمل فيها به عمل الرّاغبين ) هيچ‌گاه بين گفتار و كردار او ارتباطى وجود ندارد . ( إن اعطي منها لم يشبع و إن منع منها لم يقنع ) گرفتار بيمارى پرخورى است و راهى براى سير شدن و يا درمانى براى درد خود نمىيابد .\r\n( يعجز عن شكر ما اوتي . . . ) مىگويد ولى عمل نمىكند ، مىخورد و سير نمىشود ، زياده خواه است ، ولى شايسته كمترين چيزى نيست . تنها سزاوار [ تنبيه و 
  ] پس گردنى است !\r\n( يحبّ الصّالحين و لا يعمل عملهم و يبغض و المذنبين و هو أحدهم ) در ديدگاه او فضيلت ، نيكو و گناه ، زشت است . با اين حال در عمل ، آگاهانه به گناه نزديك مىشود . در واقع ، در رفتار خويش از منطق عاطفه استفاده مىكند و از عقل بهره‌اى نمىبرد . بيشتر ما انسان‌ها اين‌گونه‌ايم . در جايى خواندم كه برخى از دانشمندان و نوابغ به خرافه و اسطوره باور دارند ! حقيقت آن است كه آنان تنها در حرفه خويش با عقل و انديشه رفتار مىكنند ، ولى در غير از آن ، از تربيت ، عاطفه و محيط خود تأثير مىگيرند . زشت‌ترين خطا و تهديد ، تفسير كردن خرافه به دانش و گناه به دين است .\r\n( يكره الموت لكثرة ذنوبه و يقيم علي ما يكره الموت من أجله ) به روز حساب ايمان دارد و مىداند گنهكار است و به سبب گناه عذاب خواهد شد . با اين حال ، گناهان ديگرى بر خود مىافزايد . جاى شگفتى نيست ، زيرا عامل اصلى انگيزنده انسان تا زمانى كه عقل يا دين بر او حاكم نشوند ، احساس او است .\r\nمتخصصان به حقيقت ياد شده پى برده و گفته‌اند : تربيت اخلاقى با پند دادن و خواندن كتاب حاصل نمىشود . بايد انسان را از كودكى و زمان رشد ، به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاخلاق پسنديده تربيت كرده و ريشه عاطفه او را پيش از آن‌كه در درونش محكم شود هدايت نمود .\r\n( إن سقم ظلّ نادما و إن صحّ أمن لاهيا ) هرگاه بر اثر كارى كه كرده ، امر ناخوشايندى به او برسد ، نادم و پشيمان مىگردد . با اين حال ، به جاى پند و درس و تصميم بر عدم تكرار كار خود ، به سرعت آن را فراموش كرده و دوباره كار اشتباه را مرتكب مىشود .\r\n( يعجب بنفسه إذا عوفي ) به هنگام سلامتى مغرور گشته و حوادث ناگهانى و رازهاى آن را از ياد مىبرد . كلام امام عليه السّلام در حكمت 286 خواهد آمد : « هر چه كه مردم درباره‌اش گفتند : « خوش باد » ، روزگار ، سرنوشت بدى را براى او تدارك ديد . » « 1 » ( و يقنط إذا ابتلي ) در گرفتارى نااميد مىگردد ، با آن‌كه چه بسا از دل سختىها گشايش حاصل مىشود . در حكمت 350 سخن امام عليه السّلام در اين باره مىآيد : « زمانى كه سختىها به پايان رسد ، خوشى پديد مىآيد و آن هنگام كه حلقه‌هاى بلا تنگ گردد ، آسايش فرا رسد . » « 2 »\r\n( إن أصابه بلاء دعا مضطرّا و إن ناله رخاء أعرض مغترّا ) اين فراز به آيه زير اشاره دارد : « و هنگامى كه بر كشتى سوار مىشوند ، خدا را پاكدلانه مىخوانند ، و [ لى 
  ] چون به سوى خشكى رساند و نجاتشان داد ، به ناگاه شرك مىورزند . » « 3 » ( تغلبه نفسه علي ما يظنّ و لا يغلبها علي ما يستيقن ) مىداند راهى كه\r\n\r\n\r\n","description":"","footnote":"\r\n( 1 ) . « ما قال النّاس لشيء طوبي له إلّا و قد خبأ له الدّهر يوم سوء » .\r\n( 2 ) . « عند تناهي الشّدّة تكون الفرجة و عند تضايق حلق البلاء يكون الرّخاء » .\r\n( 3 ) .  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  عنكبوت / 29 : 65 .\r\n","page_name":" 241 ","page_number":241},
  {"content":"\r\n\r\nمىرود زيانبار است . با اين حال گمان مىكند سودى هم به او مىرسد . از اين رو علم خود را رها كرده و به دنبال گمان مىرود . كمى پيش‌تر به راز مطلب اشاره كرده و گفتيم از يك سو ، سرچشمه دانش ، عقل و وحى و منشأ گمان ، احساس است و از سوى ديگر ، كارهاى بيشتر مردم بر اساس احساس و عاطفه انجام مىگيرد .\r\n( يخاف علي غيره بأدني من ذنبه ) پند مىدهد و پند نمىگيرد . ( و يرجو لنفسه بأكثر من عمله ) كم كار مىكند و مزد فراوان مىطلبد . ( إن استغني بطر و فتن و إن افتقر قنط و وهن ) عطف تفسيرى بر جمله پيشين است : « يعجب بنفسه إذا عوفى و يقنط إذا ابتلى ؛ در سلامت ، مغرور و در گرفتارى نااميد است . » ( يقصّر إذا عمل و يبالغ إذا سأل ) وظيفه‌اش را انجام نمىدهد و بر غير حق خود پافشارى مىكند .\r\n( إن عرضت له شهوة أسلف المعصية و سوّف التّوبة ) « أسلف » مىشتابد ؛ « سوّف » سستى مىكند . به سوى حرام مىشتابد و واجب را رها مىكند ؛ گويا واجب بر او حرام و حرام واجب شده است . مانند همين سخن در خطبه 103 گذشت : « اگر به ميوه دنيا دعوت شود ، تلاش مىكند ، ولى هرگاه به نعمت‌هاى آخرت فرا خوانده شود ، سستى مىورزد . » « 1 » ( و إن عرته محنة انفرج عن شرائط الملّة ) هرگاه به بلايى دچار شود ، از دين و عقل خود خارج مىگردد . پيش‌تر كلام امام عليه السّلام در حكمت 107 به همراه شرح آن بيان شد :\r\n\r\n\r\n","description":"","footnote":"\r\n( 1 ) . « إن دعي إلي حرث الدّنيا عمل و إن دعي إلي حرث الآخرة كسل كأنّ ما عمل له واجب عليه و كأنّ ما وني فيه ساقط عنه » .\r\n","page_name":" 242 ","page_number":242},
  {"content":"\r\n\r\n« اگر مصيبت ناگوارى به او رسد ، بىصبرى رسوايش كند . » « 1 »\r\n( يصف العبرة و لا يعتبر . . . ) بيان ديگرى از عبارت پيشين است : « يخاف على غيره بأدنى من ذنبه ؛ براى ديگران كه گناهى كمتر از او دارند نگران مىشود . » ( فهو بالقول مدلّ . . . ) [ در گفتار 
  ] ابرار برترى و پيروزى مىكند و چنان‌كه در حكمت 146 آمد ، « با نعمت‌هاى خدا بر بندگان مىبالد . » « 2 » ( ينافس فيما يفني . . . ) در نمودهاى زينت و رفاه دنيا ، فخر فروشى و همچشمى مىكند و به نيكى و آثار آن ارزشى نمىنهد .\r\n( يري الغنم مغرما و الغرم مغنما ) « الغنم » سود ، در اين‌جا مقصود پاداش خدا و مردم در برابر كار نيك و سودمند است ؛ « الغرم » زيان ، مراد كيفر خدا به سبب پيروى از شهوات و از بين بردن خيرات است . ( يخشي الموت و لا يبادر الفوت ) براى مرگ آماده نمىشود . ( يستعظم من معصية غيره ما يستقلّ أكثر منه من نفسه ) بيانى ديگر از عبارت بالا است : « يخاف على غيره بأدنى من ذنبه ؛ براى ديگران كه گناهى كمتر از او دارند نگران مىشود . »\r\n( فهو علي النّاس طاعن و لنفسه مداهن ) نسبت به خود مدارا كرده و سهل مىگيرد . مانند اين سخن در حكمت 352 خواهد آمد : « بزرگ‌ترين عيب آن است كه چيزى را كه در خوددارى ، بر ديگران عيب بشمارى . » « 3 » ( فهو يطاع ) از مردم مىخواهد به پندهايش عمل كنند و آنها را به سبب رويگردانىشان\r\n\r\n\r\n","description":"","footnote":"\r\n( 1 ) . « إن أصابته مصيبة فضحه الجزع » .\r\n( 2 ) . « مستظهرا بنعم اللّه علي عباده » .\r\n( 3 ) . « أكبر العيب أن تعيب ما فيك مثله » .\r\n","page_name":" 243 ","page_number":243},
  {"content":"\r\n\r\nتوبيخ مىكند . در اين حال نفس دورو و سركش خود را از ياد مىبرد . ( و يستوفي و لا يوفي ) عطف تفسيرى بر « يقصّر إذا عمل ؛ به هنگام عمل ، كوتاهى مىكند » است .\r\n( و يخشي الخلق في غير ربّه ) از ترس بندگان ، از خدا نافرمانى مىكند . ( و لا يخشي ربّه في خلقه ) از خدا به خاطر آزردن خلق او نمىهراسد . ابن ابى الحديد مىگويد : الفاظ اين حكمت متفاوت و معنايشان يكى است و همين بيان‌گر توانايى [ امام عليه السّلام 
  ] بر سخن گفتن و گستردگى دايره لغات در نزد ايشان است . « 1 »\r\n\r\n150 - و قال عليه السلام : « لكلّ امرئ عاقبة حلوة أو مرّة . »\r\nترجمه : هركس را پايانى است ؛ تلخ يا شيرين .\r\nشرح : مقصود از « العاقبة » در اين حكمت ، آخرت است كه براى پرهيزگاران ، خوشبختى و شيرينى و براى گمراهان ، بدبختى و تلخى را به همراه دارد . خداوند سبحان مىفرمايد : « روزى كه چون فرا رسد هيچ‌كس جز به اذن وى سخن نگويد . آن‌گاه بعضى از آنان تيره‌بخت‌اند و [ برخى 
  ] نيكبخت . « 2 » » معناى ياد شده بارها پيش از اين بيان شد و براى مؤمنان به خدا و روز قيامت بسيار روشن است . پاسخ منكران نيز پيش از اين در شرح حكمت 125 گفته شد : « در شگفتم از آن‌كس كه پيدايش دوباره را انكار\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 18 ، ص 360 .\r\n( 2 ) .  يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ فَمِنْهُمْ شَقِيٌّ وَ سَعِيدٌ  هود / 11 : 105 .\r\n","page_name":" 244 ","page_number":244},
  {"content":"\r\n\r\nمىكند ، در حالى كه پيدايش آغازين را مىنگرد ! » « 1 »\r\n\r\n151 - و قال عليه السلام : « لكلّ مقبل إدبار و ما أدبر كأن لم يكن . »\r\nترجمه : هر آن‌چه روى آورد باز مىگردد و چيزى كه باز گردد گويى هرگز نبوده است .\r\nشرح : هرآن‌چه از مقام ، مال ، سلامتى و ديگر نعمت‌هاى زندگى بر تو روى آورد از دستت مىرود و يا تو آن را واخواهى نهاد . ممكن نيست براى يكديگر بمانيد ؛ يا پشت مىكند و تو را دست خالى رها مىنمايد و يا تو از آن روى مىگردانى و با پوست و كفن به حفره‌اى وحشت‌انگيز و متعفن رو مىكنى . تنها چيزى كه با خود مىبرى ، خير يا شرى است كه به دست آورده‌اى .\r\n\r\n152 - و قال عليه السلام : « لا يعدم الصّبور الظّفر و إن طال به الزّمان . »\r\nترجمه : انسان شكيبا ، پيروزى را از دست نمىدهد ؛ گرچه زمان آن طولانى شود .\r\nشرح : هر جوينده‌اى كه راه درست را در پيش گرفته ، در آن مسير بكوشد و همچون انسان‌هاى آزاده صبر پيشه كند ، به مقصود خويش خواهد\r\n\r\n\r\n","description":"","footnote":"\r\n( 1 ) . « عجبت لمن أنكر النّشأة الاخري و هو يري النّشأة الاولي » .\r\n","page_name":" 245 ","page_number":245},
  {"content":"\r\n\r\nرسيد . دانش‌آموز با پشتكار خود موفق مىشود و گروه‌هاى انقلابى و آزادى خواه با جانفشانى و تداوم در جنبش به آزادى مىرسند . همگان اين جمله را مىدانند كه « هركس صبر كند ، پيروز خواهد شد . » « 1 » پيش از اين نيز بارها از صبر سخن گفته‌ايم .\r\n\r\n153 - و قال عليه السلام : « الرّاضي بفعل قوم كالدّاخل فيه معهم و على كلّ داخل في باطل إثمان إثم العمل به و إثم الرّضى به . »\r\nترجمه : آن‌كس كه از كار مردمى خشنود باشد ، گويا همراه آنان است و هركس به باطلى روى آورد ، دو گناه بر عهده او است : گناه كردار باطل و گناه خشنودى از آن .\r\n\r\nخشنودى شيطان ، خشنودى ما است !\r\nخشنودى خدا مايه خرسندى پرهيزگاران و خشم او سبب اندوه آنان است . اينان ، از آن دسته از كارهاى مردم كه خدا را خشنود مىكند ، احساس رضايت كرده و كارهايى را كه مورد پسند او نيست ، ناگوار مىشمارند . در مقابل ، حزب شيطان از خشم خدا خشنود و از خشنودى او خشمناك مىشوند . افزون بر اين ، هرگاه از كارهاى كسانى كه خشم خدا را بر مىانگيزاند ، پيروى كنند ، انحراف درونىشان آشكار و در رفتار و كردار آنها جلوه مىكند . در نتيجه ، گناهى دو چندان خواهند داشت .\r\n\r\n\r\n","description":"","footnote":"\r\n( 1 ) . حاشية رد المختار ، ج 6 ، ص 678 ؛ شرح اصول كافى ، ج 9 ، ص 203 .\r\n","page_name":" 246 ","page_number":246},
  {"content":"\r\n\r\nبررسى حالت‌ها و شيوه برخى از بزرگان و دانشمندان نشان مىدهد كه آنان از رسوايى و بدنامى يكديگر خوشحال و از آراستگى هم ناراحت و اندوهناك مىگردند . آيا چنين مسأله‌اى نشان دهنده آن نيست كه از يك سو رضايت بسيارى از آنان در خشم خدا و خرسندى شيطان و از سوى ديگر خشمشان در خشم شيطان و رضايت خدا و مؤمنان است ؟ !\r\n\r\n154 - و قال عليه السلام : « اعتصموا بالذّمم في أوتادها . »\r\nترجمه : عهد و پيمان با وفاداران را پاس داريد .\r\nشرح : « اعتصموا » مستحكم كنيد ؛ « الذّمم » پيمان‌ها ؛ « الأوتاد » در اين‌جا به معناى اهل صدق و وفادارى است . بر اين اساس معناى عبارت چنين مىشود : با پاكان و نيكان راستى ورزيد و پيمان بنديد تا در سختى و بدبختى ياورتان باشند . همچنين از فريب‌كاران و خيانت‌ورزان دورى كنيد .\r\n\r\n155 - و قال عليه السلام : « عليكم بطاعة من لا تعذرون بجهالته . »\r\nترجمه : كسى را كه در نشناختنش عذرى نداريد ، اطاعت كنيد .\r\nشرح : از يك‌سو ، خداوند سبحان مىفرمايد : « هركس از پيامبر فرمان برد ، در حقيقت ، خدا را فرمان برده است . » « 1 » و از سوى ديگر ، براى اطاعت از پيامبر بايد رسالت و سنتش را بشناسيم . ناآگاه سهل‌انگار هم بهانه‌اى\r\n\r\n\r\n","description":"","footnote":"\r\n( 1 ) .  مَنْ يُطِعِ الرَّسُولَ فَقَدْ أَطاعَ اللَّهَ  نساء / 4 : 80 .\r\n","page_name":" 247 ","page_number":247},
  {"content":"\r\n\r\nندارد .\r\n\r\n156 - و قال عليه السلام : « قد بصّرتم إن أبصرتم و قد هديتم إن اهتديتم و اسمعتم إن استمعتم . »\r\nترجمه : اگر چشم بينا داشته باشيد ، حقيقت را نشانتان داده‌اند ، اگر هدايت مىطلبيد شما را هدايت كرده‌اند و اگر گوش شنوا داريد ، حق را به گوشتان خوانده‌اند .\r\nشرح : جمله‌هاى دوم و سوم ، عطف تفسيرى بر جمله نخست است .\r\nمعناى سخن امام عليه السّلام آن است كه خداوند سبحان براى « هر صاحبدل و حق نيوشى كه خود به گواهى ايستد » « 1 » راه را نشان داده و براى كسى عذر و بهانه‌اى ننهاده است . پس او را سرزنش نكرده و خود را ملامت كنيد .\r\n\r\n157 - و قال عليه السلام : « عاتب أخاك بالإحسان إليه و اردد شرّه بالإنعام عليه . »\r\nترجمه : با نيكي در حق برادرت ، او را سرزنش كن و شرّش را با بخشش به او ، بازگردان .\r\nشرح : تحمل كار ناپسند و خشم‌آور دوست ، همسايه يا هر انسان ديگر ، به سود همگان است . افزون بر اين ، شايسته است او را بخشوده و در حقش نيكى كنى . با اين كار ، چه بسا شرمسار گشته ، خود را سرزنش كند و\r\n\r\n\r\n","description":"","footnote":"\r\n( 1 ) .  لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  ق / 50 : 37 .\r\n","page_name":" 248 ","page_number":248},
  {"content":"\r\n\r\nدر صدد جبران بدى و جلب رضايت تو برآيد . به علاوه ، بايد توجه داشت ، نيكوكار به همه ، حتى كسانى كه به او بدى كرده‌اند ، خوبى مىكند ، بردبار از ديگران درمىگذرد و بزرگوار با بخيلان نسبت به خود ، سخاوتمند است .\r\nخداوند مىفرمايد : « [ بدى را 
  ] به آن‌چه خود بهتر است دفع كن . در اين صورت ، كسى كه ميان تو و او دشمنى است ، گويى دوستى يكدل مىگردد . » « 1 » به درستى چه كسى جز نادان ، از دستور خدا روى مىگرداند ؟ ! « 2 »\r\n\r\n158 - و قال عليه السلام : « من وضع نفسه مواضع التّهمة فلا يلومنّ من أساء به الظّنّ . »\r\nترجمه : كسى كه خود را در جايگاه تهمت قرار دهد ، نبايد جز خويشتن را نكوهش كند .\r\nشرح : هركس به جايگاه‌هاى بدگمانى نزديك شود ، ديگران به او شك كرده و بدين ترتيب ، با دست خود به خويشتن بدى مىكند . در روايت آمده\r\n\r\n\r\n","description":"","footnote":"\r\n( 1 ) .  ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَمِيمٌ  فصّلت / 41 : 34 .\r\n( 2 ) . مبرّد از ابن عايشه از مردى از اهل شام روايت مىكند : به مدينه آمدم و مردى زيباروى را سوار بر استرى ديدم . دلم به او مشتاق شد . درباره او پرسيدم . گفتند : حسن بن حسن بن على است . دلم از كينه او پر گشت و به على عليه السّلام به سبب داشتن چنين فرزندى رشك بردم . به سويش رفتم و گفتم : آيا تو فرزند ابو طالبى ؟ گفت : من نواده اويم . آن‌گاه به او ناسزا گفتم . او گفت : گمان مىكنم ، غريبه‌اى ! گفتم : آرى . گفت : « نزد ما بيا ، اگر منزلى مىخواهى به تو مىدهيم ، اگر نيازمند پولى ، به تو مىبخشيم و اگر هر نياز ديگرى دارى كمكت مىكنيم . » پس از آن‌كه از او جدا شدم ، براى من كسى بر روى زمين محبوب‌تر از او نبود . الكامل ، مبرّد ، ج 2 ، ص 5 و 6 ؛ شرح نهج البلاغه ، ابن ابى الحديد ، ج 18 ، ص 378 .\r\n","page_name":" 249 ","page_number":249},
  {"content":"\r\n\r\nاست : « يكى از ياران پيامبر ، ايشان را به همراه زنى ديد . حضرت رو به او فرمود : اين ، همسرم فلانى است . صحابى گفت : اى رسول خدا ! كسى به شما گمان بد نمىبرد ! فرمود : به راستى ، شيطان همچون خون در بنى آدم جريان دارد . » « 1 »\r\n\r\n159 - و قال عليه السلام : « من ملك استاثر . »\r\nترجمه : هركس قدرتمند شود ، زور مىگويد .\r\nشرح : همه يا بيشتر كسانى كه قدرتمند مىشوند ، به زورگويى و چپاول ديگران روى مىآورند . آرزوى طالبان قدرت ، همين است و كمتر كسى از اين قاعده استثنا مىشود . به همين سبب آنارشيست‌ها و هرج و مرج طلبان ، خواستار نقض دولت و حكومت‌اند . در شرح خطبه 40 فصل « آشوب و نظم » از اين گروه سخن گفتيم . « 2 »\r\n\r\n160 - و قال عليه السلام : « من استبدّ برايه هلك و من شاور الرّجال شاركها في عقولها . »\r\nترجمه : انسان خود رأى ، به هلاكت مىرسد و هر آن‌كس با ديگران\r\n\r\n\r\n","description":"","footnote":"\r\n( 1 ) . « إنّ الشّيطان يجري من ابن آدم مجري الدّم » صحيح بخارى ، ج 2 ، ص 717 ، ح 1933 ؛ صحيح مسلم ، ج 4 ، ص 1712 ، ح 2174 ؛ سنن ابى داود ، ج 2 ، ص 333 ، ح 2470 .\r\n( 2 ) . ابو الطّيب متنبى چنين سروده است :\r\n « و الظّلم من شيم النّفوس فإن تجد * ذا عفّة فلعلّة لا يظلم » \r\nستم ، در سرشت نفس آدمى است . ازاين‌رو ، هرگاه كسى را پاك يافتى ، بدان ستم نكردنش دليلى دارد .\r\nديوان متنبى ، ص 570 .\r\n","page_name":" 250 ","page_number":250},
  {"content":"\r\n\r\nمشورت كند ، در عقل آنان شريك مىگردد .\r\nشرح : خودرأيى آن است كه با وجود ناآگاهى از پيامد كارى و بدون تجربه و يا مشورت با فردى خيرخواه و كارآزموده ، به انجام آن اقدام كنى . در حكمت 210 ، سخن امام عليه السّلام مىآيد كه فرمود : « آن‌كس كه با رأى خود احساس بىنيازى كند به كام خطرها مىافتد . » « 1 » مشورت با انسان‌هاى امين و با تجربه ، دانش جديدى به تو خواهد داد كه از آن براى رسيدن به مقصود بهره‌مند مىشوى . در مستدرك نهج البلاغه آمده است : « مردى از امام عليه السّلام درباره دانشمندترين مردم پرسيد . فرمود : كسى كه دانش ديگران را به دانش خود بيافزايد . » « 2 » نواده ايشان ، امام جعفر صادق عليه السّلام فرموده است : « در مشورت ، با گفته كسى كه به او ايمان دارى ، مخالفت نكن ؛ گرچه با خواست تو يكى نباشد ، زيرا نفس آدمى از قبول حقيقت سركشى مىكند . » « 3 » پيش از اين بارها و از جمله در شرح حكمت 53 درباره مشورت سخن گفته شد :\r\n« هيچ پشتيبانى همچون مشورت نيست . » « 4 »\r\n\r\n\r\n","description":"","footnote":"\r\n( 1 ) . « قد خاطر من استغني برايه » .\r\n( 2 ) . « من جمع علم النّاس إلي علمه » نك : من لا يحضره الفقيه ، ج 4 ، ص 395 ؛ الخصال ، ص 5 ، ح 13 ؛ معانى الأخبار ، ص 195 .\r\n( 3 ) . « إذا شاورت من يصدّقه قلبك فلا تخالفه فيما يشير به عليك و إن كان بخلاف مرادك ، فإنّ النّفس تجمح عن قبول الحقّ و خلافها عند قبول الحقائق أبين » بحار الأنوار ، ج 72 ، ص 103 ، ح 33 ؛ مصباح الشّريعة ، ص 153 ؛ مستدرك الوسائل ، ج 8 ، ص 345 .\r\n( 4 ) . « لا ظهير كالمشاورة » .\r\n","page_name":" 251 ","page_number":251},
  {"content":"\r\n\r\n\r\n161 - و قال عليه السلام : « من كتم سرّه كانت الخيرة بيده . »\r\nترجمه : آن‌كس كه راز خود را پنهان دارد ، اختيار آن به دست او است .\r\nشرح : [ انسان راز دار 
  ] در پنهان كردن و يا آشكار نمودن سرّ خود آزاد است ، ولى هرگاه آن را افشا نمود ، در بند كلام خويش قرار گرفته و اختيارى ندارد . در حكمت‌هاى 5 « 1 » و 47 « 2 » در اين باره مطالبى گفته شد .\r\n\r\n162 - و قال عليه السلام : « الفقر الموت الأكبر . »\r\nترجمه : فقر ، مرگ بزرگ است .\r\nشرح : رسول خدا صلّى اللّه عليه و إله فرموده است : « نزديك است كه فقر ، كفر به بار آورد » ، « 3 » زيرا انسان را به انجام زشتىها مىكشاند . امام عليه السّلام در حكمت 319 به فرزندشان محمد بن حنفيه مىفرمايد : « فرزندم ! من از تهيدستى بر تو هراسناكم . از فقر به خدا پناه ببر كه همانا دين انسان را ناقص و عقل را سرگردان كرده و عامل دشمنى است . » « 4 » در حكمت 371 مىخوانيم : « هرگاه بىنياز در بخشش بخل ورزد نيازمند ، آخرت خويش را به دنيا مىفروشد . » « 5 » همچنين دو فرموده ديگر ايشان در حكمت‌هاى 3 و 55 چنين است :\r\n\r\n\r\n","description":"","footnote":"\r\n( 1 ) . « صدر العاقل صندوق سرّه » ( سينه خردمند صندوق راز او است ) .\r\n( 2 ) . « . . . الرّاي بتحصين الأسرار » ( بررسى علمى به رازدارى است ) .\r\n( 3 ) . « كاد الفقر أن يكون كفرا » كافى ، ج 2 ، ص 307 ؛ كنز العمال ، ج 6 ، ص 492 ، ح 16682 ؛ الجامع الصغير ، ج 2 ، ص 266 ، ح 6199 .\r\n( 4 ) . « يا بنيّ إنّي أخاف عليك الفقر فاستعذ باللّه منه فإنّ الفقر منقصة للدّين مدهشة للعقل داعية للمقت » .\r\n( 5 ) . « إذا بخل الغنيّ بمعروفه باع الفقير آخرته بدنياه » .\r\n","page_name":" 252 ","page_number":252},
  {"content":"\r\n\r\n« تهيدستى ، مرد زيرك را در آوردن برهان لال مىسازد . » « 1 » و « فقر در وطن ، مانند در غربت زيستن است . » « 2 »\r\n[ البته بايد گفت ، نادارى در دنيا سبب سبكبارى در آخرت مىشود و از اين رو شايسته است فقيران بر فقر خود صبر پيشه كنند . 
  ] در اصول كافى از امام صادق عليه السّلام روايت شده است : در روز قيامت گروهى از مردم به سوى بهشت آمده و در مىزنند . گفته مىشود : كيستيد ؟ مىگويند : ما فقيران در دنياييم . به آنها مىگويند : آيا پيش از رسيدگى به اعمال مىخواهيد وارد بهشت شويد ؟ مىگويند : ما چيزى نداشتيم كه به سبب آن حسابرسى شويم .\r\nدر اين هنگام خداوند مىفرمايد : راست مىگويند . به آنها اجازه ورود بدهيد .\r\n« با سلامت و آرامش وارد شويد . » « 3 » و « 4 »\r\n\r\n163 - و قال عليه السلام : « من قضى حقّ من لا يقضي حقّه فقد عبده . »\r\nترجمه : رعايت حق كسى كه او حقش را محترم نمىشمارد نوعى بردگى است .\r\nشرح : معناى بردگى آن است كه بنده و برده ، اختيار چيزى را ندارد و خواسته‌اش در گرو خواست صاحب او است . اين سخن مشهور است كه\r\n\r\n\r\n","description":"","footnote":"\r\n( 1 ) . « الفقر يخرس الفطن عن حجّته » .\r\n( 2 ) . « الفقر في الوطن غربة » .\r\n( 3 ) .  ادْخُلُوها بِسَلامٍ آمِنِينَ  حجر / 15 : 46 .\r\n( 4 ) . كافى ، ج 2 ، ص 265 ، ح 19 ؛ كنز العمال ، ج 6 ، ص 474 ، ح 16616 ؛ المعجم الكبير ، ج 6 ، ص 59 .\r\n","page_name":" 253 ","page_number":253},
  {"content":"\r\n\r\n« بنده و هر آن‌چه دارد ، در تصرف مولا است . » « 1 » بنده ، در برابر كار براى صاحب خويش ، پاداش و مزد دريافت نمىكند ، زيرا خدمت ، وظيفه و كار او است . بر اين اساس ، هركس حقوق ديگرى را محترم شمارد و بدون ترس و يا اميد گرفتن پاداش به او خدمت كند ، خواسته يا ناخواسته ، خود را برده و شخص مقابل را مولا قرار داده است .\r\n\r\n164 - و قال عليه السلام : « لا طاعة لمخلوق في معصية الخالق . »\r\nترجمه : آن‌جا كه سبب نافرمانى آفريننده مىشود ، نبايد از آفريده فرمان برد .\r\nشرح : هركس از خدا نافرمانى كند - گرچه از همه آفريده‌ها فرمان برد - عذرى پذيرفتنى نزد خداوند ندارد . در مقابل ، آن‌كه از خدا اطاعت كند - هر چند از ديگران سرپيچى نمايد - پاداش اطاعتش نزد خداوند محفوظ است :\r\n« آيا از آنان مىترسيد ؟ با اين‌كه اگر مؤمنيد خدا سزاوارتر است كه از او بترسيد . » « 2 » به تعبير ديگر ، كسى كه ترس از آفريده ، سبب سرپيچىاش از آفريدگار گردد ، ايمان ندارد .\r\n\r\n\r\n","description":"","footnote":"\r\n( 1 ) . بحار الأنوار ، ج 107 ، ص 108 ، ح 25 ؛ المصنّف ، ابن ابى شيبة ، ج 3 ، ص 51 .\r\n( 2 ) .  أَ تَخْشَوْنَهُمْ فَاللَّهُ أَحَقُّ أَنْ تَخْشَوْهُ إِنْ كُنْتُمْ مُؤْمِنِينَ  توبه / 9 : 13 .\r\n","page_name":" 254 ","page_number":254},
  {"content":"\r\n\r\n\r\n165 - و قال عليه السلام : « لا يعاب المرء بتاخير حقّه إنّما يعاب من أخذ ما ليس له . »\r\nترجمه : انسان را به سبب تأخير [ در گرفتن 
  ] حقش نكوهش نكنند ، بلكه سرزنش در مورد كسى روا است كه آن‌چه حقّش نيست ، بگيرد .\r\nشرح : كسى را مىتوان مجرم و گنهكار دانست كه به حقوق ديگران تجاوز مىكند ، ولى مظلوم بىگناه كه حقش را گرفته‌اند ، سزاوار سرزنش نيست . امام عليه السّلام در نامه 28 مىفرمايد : « مسلمان تا زمانى كه در دين خود ترديد نكند ، نبايد باكى از مظلوم واقع شدن داشته باشد . » « 1 » همچنين در خطبه 224 فرموده است : « به خدا سوگند ، اگر تمام شب را بر روى خارهاى گزنده به سر برم و يا با غل و زنجير به اين سو و آن سو كشيده شوم ، خوش‌تر دارم تا خدا و پيامبرش را در روز قيامت در حالى ملاقات كنم كه به بعضى از بندگان ستم و چيزى از اموال عمومى را غصب كرده باشم . چگونه براى نفس خود - كه به سوى كهنگى و پوسيده شدن پيش مىرود و زمانى طولانى در خاك اقامت مىكند - بر كسى ستم كنم ؟ ! » « 2 »\r\n\r\n166 - و قال عليه السلام : « الإعجاب يمنع الازدياد . »\r\nترجمه : خودپسندى مانع فزونى است .\r\n\r\n\r\n","description":"","footnote":"\r\n( 1 ) . « ما علي المسلم من غضاضة في أن يكون مظلوما ما لم يكن شاكا في دينه » .\r\n( 2 ) . « و اللّه لأن أبيت علي حسك السّعدان مسهّدا أو اجرّ في الأغلال مصفّدا أحبّ إليّ من أن ألقي اللّه و رسوله يوم القيامة ظالما لبعض العباد و غاصبا لشيء من الحطام و كيف أظلم أحدا لنفس يسرع إلي البلي قفولها و يطول في الثّري حلولها » .\r\n","page_name":" 255 ","page_number":255},
  {"content":"\r\n\r\nشرح : انسان خودپسند ، خويشتن را در قله مىبيند . با اين حال چگونه مىتواند بالاتر رود ؟ هيچ چيز همچون خودبينى ، سبب نابودى دانش ، عقل و دين نمىگردد . اين‌گونه افراد بىخردترين موجودات‌اند . در اين باره ، بارها و از جمله در شرح حكمت 38 سخن گفته‌ايم : « 1 » « ترسناك‌ترين تنهايى خودپسندى است . » « 2 »\r\n\r\n167 - و قال عليه السلام : « الأمر قريب و الاصطحاب قليل . »\r\nترجمه : مرگ ، نزديك و زمان ماندن در دنيا اندك است .\r\nشرح : « الأمر » در اين‌جا مقصود مرگ است . خداوند سبحان مىفرمايد :\r\n« آرزوهاى دور و دراز شما را فريب داد تا امر خدا فرا رسيد . » « 3 » مراد از « الاصطحاب » زندگى انسان در دنيا و همراهى با آن است . در هريك از\r\n\r\n\r\n","description":"","footnote":"\r\n( 1 ) . ريشه خودپسندى ، دوست داشتن خود است . از معصوم عليه السّلام روايت شده « حبّك للشّيء يعمي و يصمّ » ( دوست داشتن يك چيز تو را كور و كر مىكند ) نك : كافى ، ج 2 ، ص 136 ، ح 23 ؛ مسند احمد ، ج 5 ، ص 194 ؛ كنز العمال ، ج 16 ، ص 115 ، ح 44104 . چنين فردى توان ديدن و شنيدن بدىهاى خود را ندارد . ازاين‌رو لازم است كسانى را بر خود بگمارد تا عيب‌هايش را گوشزد كنند . حكيمان گفته‌اند : كسى كه از اسب خود به شگفت آمده ، نمىخواهد آن را با ديگرى عوض نمايد . همچنين است فردى كه دچار خودشگفتى شده ؛ گرچه نفسى پست و فرومايه داشته باشد .\r\nدر روايت آمده است : « ثلاث مهلكات : شحّ مطاع ، و هوي متّبع و إعجاب المرء بنفسه » ( سه چيز سبب نابودى مىشود : بخل‌ورزى ، پيروى از هوس و خودشگفتى ) الخصال ، ص 84 ، ح 11 ؛ مجمع الزوائد ، ج 5 ، ص 239 ؛ سبل السلام ، ج 4 ، ص 184 . شرح نهج البلاغه ، ابن ابى الحديد ، ج 18 ، ص 392 - 393 .\r\n( 2 ) . « أوحش الوحشة العجب » .\r\n( 3 ) .  وَ غَرَّتْكُمُ الْأَمانِيُّ حَتَّى جاءَ أَمْرُ اللَّهِ  حديد / 57 : 14 .\r\n","page_name":" 256 ","page_number":256},
  {"content":"\r\n\r\nصفحات نهج البلاغه ، به تصريح يا اشاره ، سخنى درباره مرگ و زندگى آمده است .\r\n\r\n168 - و قال عليه السلام : « قد أضاء الصّبح لذي عينين . »\r\nترجمه : صبحگاهان ، براى آن‌كه دو چشم بينا دارد روشن است .\r\nشرح : راه حق مانند روز روشن است و براى كسى كه از آن روى گردانده و دورى كند ، عذرى نمىماند . مانند اين سخن در نهج البلاغه فراوان است ؛ از جمله خطبه 157 : « همانا خدا ، راه حق را براى شما آشكار كرده و جاده‌هاى آن را روشن نموده است . پس يا شقاوت دامنگير و يا رستگارى جاويدان در انتظار شما است . » « 1 »\r\n\r\n169 - و قال عليه السلام : « ترك الذّنب أهون من طلب المعونة . »\r\nترجمه : ترك گناه آسان‌تر از درخواست يارى است .\r\nشرح : گناه نكن و آمرزش نخواه ؛ چه قدر آسوده و بىنياز خواهى بود ! به بيان ديگر ، « پيشگيرى بهتر از درمان است . » « 2 » در برخى نسخه‌ها به جاى « المعونة » ، « التّوبة » آمده و با « الذّنب ؛ گناه » سازگارتر است .\r\n\r\n\r\n","description":"","footnote":"\r\n( 1 ) . « فإنّ اللّه قد أوضح لكم سبيل الحقّ و أنار طرقه فشقوة لازمة أو سعادة دائمة » .\r\n( 2 ) . شرح الأخبار ، ج 2 ، ص 106 .\r\n","page_name":" 257 ","page_number":257},
  {"content":"\r\n\r\n\r\n170 - و قال عليه السلام : « كم من أكلة منعت أكلات . »\r\nترجمه : بسا لقمه‌اى گلوگير كه از لقمه‌هاى فراوانى محروم مىكند .\r\nشرح : هرگونه زياده‌روى - چه در خوردنى و چه غير از آن - زيانبار است . « معده خانه بيمارى و پرهيز ريشه درمان است . » « 1 » انسان پرخور بيمار گشته و ناچار مىشود به رژيم غذايى روى آورد . پرخورى ممكن است به مرگ او بيانجامد . اعتدال در خوردن از گرفتارى به بيمارىهاى پرخورى و رنج تحمل رژيم براى درمان آن بىنياز مىسازد . « پيشگيرى بهتر از درمان است . »\r\n\r\n171 - و قال عليه السلام : « النّاس أعداء ما جهلوا . »\r\nترجمه : مردم دشمن چيزهايى هستند كه نمىدانند .\r\nشرح : نادانى ريشه شرارت‌ها و پرخطرترين آنها است . انسان جاهل با چيزى كه خير و صلاح دنيا و آخرت او را در پى دارد ، دشمنى مىورزد و همين كافى است تا جهل را گمراه كننده و فسادآور بدانيم . تنها داروى نادان ، پى بردن او به نادانى خويش و آگاهى از نياز به رهبر و هدايتگر است .\r\nهمچنين ، مهم‌ترين خطر براى جاهل آن است كه خود را دانشمند بداند و گمان كند كه همواره بر صواب است .\r\n\r\n[ 172 - و قال عليه السلام : « من استقبل وجوه الآراء عرف مواقع الخطإ . » 
  ]\r\n172 - و قال عليه السلام : « من استقبل وجوه الآراء عرف مواقع\r\n\r\n\r\n","description":"","footnote":"\r\n( 1 ) . تدريب الراوى ، ج 1 ، ص 287 ؛ جامع العلوم و الحكم ، ج 1 ، ص 426 .\r\n","page_name":" 258 ","page_number":258},
  {"content":"\r\n\r\nالخطإ . »\r\nترجمه : آن‌كس كه از افكار و آراء گوناگون استقبال كند ، صحيح را از خطا خوب مىشناسد .\r\nشرح : تتبع و تدبر در ديدگاه‌هاى اهل فن ، در هر موضوعى ، نظر درست را نمايانده و امكان انتخاب آن را فراهم مىكند . روشن است كه اين كار جز براى دانشمندان ممكن نيست ، زيرا تنها آنان‌اند كه تدبر كرده و سره را از ناسره تشخيص مىدهند .\r\n\r\n173 - و قال عليه السلام : « من أحدّ سنان الغضب للّه قوي على قتل أشدّاء الباطل . »\r\nترجمه : كسى كه دندان خشم را در راه خدا تيز كند ، بر كشتن باطل‌گرايان ، توانمند گردد .\r\nشرح : در اين‌جا مقصود از « غضب » ، هيجانى كه در آن چشم‌ها قرمز و رگ‌ها برافروخته گردد ، نيست ، زيرا حالت ياد شده ناپايدار و گذرا است .\r\nمراد امام عليه السّلام از غضب ، صبر و پايدارى در جنگ با اهل باطل است . « دندان تيز كردن » در كلام امام عليه السّلام ، به همين حقيقت اشاره دارد . به بيان ديگر ، كسى كه خشمش براى خدا است ، با برنده‌ترين سلاحى كه در اختيار دارد ( شمشير ، زبان ، قلم و . . . ) به جنگ ياوه‌گويان و اهل باطل مىرود . از سوى ديگر ، به فرموده قرآن ، باطل از بين رفتنى است : « و بگو : حق آمد و باطل\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنابود شد . يقينا باطل نابود شدنى است ! » « 1 » ازاين‌رو ، هركس با دلى پاك و استوار ، با آن روبرو شود ، به يارى خدا ، باطل را از اساس سرنگون خواهد نمود . در سخنان گذشتگان آمده است : « حق ، سلاحى دارد كه با چشم ديده نمىشود . » به سبب وجود اين سلاح است كه همواره نام حق‌جويان و نيكان به بزرگى ياد مىشود و نام دشمنان آنها از صفحه تاريخ محو گرديده و يا با حقارت و پستى برده مىشود .\r\n\r\n174 - و قال عليه السلام : « إذا هبت أمرا فقع فيه فإنّ شدّة توقّيه أعظم ممّا تخاف منه . »\r\nترجمه : هنگامى كه از چيزى مىترسى ، خود را در آن بيفكن ، زيرا ترسيدن از چيزى ، از خود آن سخت‌تر است .\r\nشرح : هيچ‌كس از اندوه و ناراحتى گريزى ندارد ، مگر آن‌كه نسبت به همه چيز بىتفاوت باشد و كسى چنين نيست . با اين حال ، منشأ برخى نگرانىها خود افرادند . براى نمونه : مراقب‌اند كه ديگران چه مىگويند و چه مىكنند ؟ و يا آرزوى رسيدن حادثه‌اى را دارند كه از مقدار تأثير آن در زندگى بىخبرند . در نتيجه شب و روز خود را در اضطراب و پريشانى به سر مىبرند . امام عليه السّلام به چنين ترسويانى مىفرمايد : كارى را كه از آن مىترسى انجام بده . با اين كار ، ترس به تدريج از بين مىرود . ابن ابى الحديد ابياتى را به همين مضمون نقل مىكند كه مصرع زير از آن جمله است : « بزرگ‌تر از آن\r\n\r\n\r\n","description":"","footnote":"\r\n( 1 ) .  وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  اسراء / 17 : 81 .\r\n","page_name":" 260 ","page_number":260},
  {"content":"\r\n\r\nچه رخ مىدهد ، انتظار آن است . » « 1 »\r\n\r\n175 - و قال عليه السلام : « آلة الرّياسة سعة الصّدر . »\r\nترجمه : بردبارى و تحمّل سختىها ، ابزار رياست است .\r\nشرح : هرچه شخصيت انسان بارزتر و نفوذش بيش‌تر مىگردد ، نياز مردم به وى افزون خواهد شد . در مثل‌ها گفته‌اند : « قوچ را كه چاق شود ، سر مىبرند . » و نيز : « پرندگان زيبا طعمه صياد مىشوند . » ازاين‌رو ، برخى از انسان‌ها رياست را بسان فردى جذامى دانسته و از آن مىگريزند . با اين حال ، لازم است رياست‌طلبان ، صبر ، سعه‌صدر ، صداقت و خدمت را به يارى خويش بخوانند .\r\n\r\n176 - و قال عليه السلام : « ازجر المسيء به ثواب المحسن . »\r\nترجمه : بدكار را با پاداش دادن به نيكوكار آزار ده .\r\nشرح : بازداشتن از گناه و بدى راه‌هايى دارد . از جمله : تنبيه و كيفر بدكار ؛ چنان‌كه خداوند مىفرمايد : « و براى شما در قصاص ، حيات و زندگى است . » « 2 » شيوه ديگر ، تشويق نيكوكار و پاداش نيكو به او است . اين كار طبيعتا نكوهش و سرزنشى براى شروران و پند و عبرتى براى خردمندان\r\n\r\n\r\n","description":"","footnote":"\r\n( 1 ) .\r\n « لعمرك ما المكروه إلّا ارتقابه * و أعظم ممّا حلّ ما يتوقّع » \r\nقسم به جانت ، سختى تنها در چشم داشتن آن است ، و بزرگ‌تر از آن‌چه رخ مىدهد ، انتظار آن است . شرح نهج البلاغه ، ابن ابى الحديد ، ج 18 ، ص 406 .\r\n( 2 ) .  وَ لَكُمْ فِي الْقِصاصِ حَياةٌ  بقره / 2 : 179 .\r\n","page_name":" 261 ","page_number":261},
  {"content":"\r\n\r\nاست . بزرگداشت نوابغ ، دادن نشان افتخار به ممتازان و افراد برجسته و نيز تشويق دانش‌آموزان برتر علمى و خوش‌رفتار از سوى معلمان ، نمونه‌هايى از اين دست به شمار مىروند .\r\n\r\n177 - و قال عليه السلام : « احصد الشّرّ من صدر غيرك بقلعه من صدرك . »\r\nترجمه : با بركندن بدى از سينه خود ، آن را از سينه ديگران ريشه‌كن نما .\r\nشرح : جلب نيك‌رفتارى ديگران و دفع انديشه بد نسبت به خود از دل آن‌ها ، كار ساده‌اى است : كينه ، دشمنى ، خودپسندى ، فخرفروشى ، بدگمانى و غيبت را وانهاده و خيرخواه همه باش . در اين صورت ، آنها نيز به همين گونه با تو رفتار خواهند نمود . شاعر در اين باره مىگويد : « تو را آن طور مىبينم كه تو مرا مىبينى . » بىترديد حقيقت ياد شده در همه انسان‌ها صادق است .\r\nدر اين بين تنها حسودان استثنا مىشوند . نعمت‌هاى خدا به ساير مردم ، قلب‌هايشان را به درد آورده و چشمانشان را كور مىسازد . راه نجات اينان جز مرگ و يا از دست رفتن نعمت از رقيب نيست .\r\n\r\n178 - و قال عليه السلام : « اللّجاجة تسلّ الرّاي . »\r\nترجمه : لجاجت تدبير را سست مىكند .\r\nشرح : در اين‌جا مراد امام عليه السّلام از « لجاجت » ، خود رأيى و پافشارى بر نظر خويش است . بىشك ، خودرأيى ، انسان را نابينا و ناشنوا كرده و مشورت در\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nهوشمندى و هدايت را مىگشايد .\r\n\r\n179 - و قال عليه السلام : « الطّمع رقّ مؤبّد . »\r\nترجمه : طمع‌ورزى ، بردگى هميشگى است .\r\nشرح : طمع‌ورزى از ريشه‌اىترين شرارت‌ها و عامل اصلى فساد و گمراهى در سرتاسر زمين است . اين رذيله ، انسان را از مسير انسانيت خارج كرده و به خوارى ، بندگى سركشان ستمگر ، دروغ ، خيانت ، ستم ، گمراهى و هزاران رذيله ديگر مىكشاند . امروزه ، كسانى رهبرى بشريت را به دست گرفته‌اند كه با طمع‌ورزى ، جايگاه رياست را بر هرچيز ديگر ترجيح مىدهند .\r\n\r\n180 - و قال عليه السلام : « ثمرة التّفريط النّدامة و ثمرة الحزم السّلامة . »\r\nترجمه : حاصل كوتاهى ، پشيمانى و ميوه دورانديشى ، سلامت است .\r\nشرح : « التّفريط » كوتاهى در عمل كه پيامد آن چشيدن تلخى درد و پشيمانى طولانى است « الحزم » استفاده از فرصت‌ها ، دورانديشى آگاهانه و بر همين اساس استوارى در عمل كه آسايش و امنيت را به دنبال دارد .\r\n\r\n181 - و قال عليه السلام : « لا خير في الصّمت عن الحكم كما أنّه لا خير في القول بالجهل . »\r\nترجمه : در خاموشى از سخن خيرى نيست ؛ چنان‌كه در سخن ناآگاهانه\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنيز خيرى نخواهد بود .\r\nشرح : از يك‌سو ، جاهل بايد از فتوا به حلال و حرام و حكم به حق و باطل لب فرو بندد و از سوى ديگر ، فتوا و بيان احكام الاهى بر عالمان لازم است و در صورت سكوت و فروگذاردن ، به حقيقت و احقاق آن بىاعتنايى كرده‌اند . « 1 » خداوند مىفرمايد : « و [ ياد كن 
  ] هنگامى را كه خداوند از كسانى كه به آنان كتاب داده شده ، پيمان گرفت كه حتما بايد آن را [ به وضوح 
  ] براى مردم بيان نماييد و كتمانش نكنيد . » « 2 »\r\n\r\n182 - و قال عليه السلام : « ما اختلفت دعوتان إلّا كانت إحداهما ضلالة . »\r\nترجمه : هيچ اختلافى بين دو مذهب پيش نمىآيد ، جز آن‌كه يكى از آنها بر گمراهى باشد .\r\nشرح : هركس با داشتن شرايط اجتهاد و پس از بحث و بررسى موضوع مورد نظر ، حلال و حرامى را بيان كرده و يا به نفع فردى حكمى صادر نمايد ، از سوى خدا و مردم مؤاخذه نخواهد شد . در اين زمينه فرقى نمىكند كه آيا در واقع نيز راه درست را بپيمايد و يا دچار خطا گردد . در حقيقت - گرچه به حكم الاهى واقعى نرسد - به حكم ظاهرى ، كه خدا برايش مقرّر نموده ، دست\r\n\r\n\r\n","description":"","footnote":"\r\n( 1 ) . گفته‌اند : اگر زبان نبود ، انسان چهارپايى گنگ يا صورتى بىاراده بود . عيون الحكم و المواعظ ، ص 483 ؛ كشف القناع ، ج 6 ، ص 49 ؛ شرح نهج البلاغه ، ابن ابى الحديد ، ج 19 ، ص 9 .\r\n( 2 ) .  وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ  آل عمران / 3 : 187 .\r\n","page_name":" 264 ","page_number":264},
  {"content":"\r\n\r\nيافته است . آن‌چه گفتيم راهى است كه عقل و شرع براى مجتهد ترسيم نموده‌اند ، زيرا خداوند از هركس به اندازه توانش انتظار دارد . از رسول خدا صلّى اللّه عليه و إله روايت شده است : « هرگاه حاكم مجتهد ، حكمى را بيان كند و در واقع نيز درست باشد ، دو پاداش دارد و اگر دچار اشتباه گردد ، يك پاداش خواهد داشت . » « 1 » به بيان ديگر ، حكم ظاهرى معين در حق مجتهد ، با تفاوت ديدگاه‌هاى مجتهدان متفاوت مىشود . با اين حال ، حكم واقعى ثابت در علم خدا يكى است ، زيرا در نزد او حقيقت تعدد و تجزيه‌پذير نيست و ظاهر و واقع ندارد و هر پنهانى براى او آشكار و هر غيبى شهادت است . اين گفته امام عليه السّلام ، كه از بين دو طرف اختلاف يكى از آنها ناگزير بر گمراهى است ، ناظر به علم خداوند است كه ممكن نيست هر دو طرف مخالف در آن بر هدايت و حق باشند . راه دستيابى به علم قدسى الاهى ، بداهت عقل و يا متنى است از معصوم كه سند و دلالت قطعى داشته باشد . درباره اين موضوع در شرح خطبه 87 ، بند ( و تصيير كلّ فرع إلى أصله ) به تفصيل سخن گفتيم .\r\n\r\n183 - و قال عليه السلام : « ما شككت في الحقّ مذ اريته . »\r\nترجمه : از روزى كه حق براى من نمايان شد ، هرگز دچار ترديد نشدم .\r\nشرح : امام عليه السّلام ، حق را مستقيم و بىواسطه از معدنش ، رسول خدا صلّى اللّه عليه و إله دريافت نمود . پر واضح است كسى كه با حس و تجربه - و نه نقل و حدس - به دانشى برسد ، دچار شك و ترديد نمىشود . با اين بيان ، تفسير سخن پيامبر\r\n\r\n\r\n","description":"","footnote":"\r\n( 1 ) . الام ، شافعى ، ج 6 ، ص 216 ؛ سبل السلام ، ج 4 ، ص 117 ، فتح الوهاب ، ج 2 ، ص 362 .\r\n","page_name":" 265 ","page_number":265},
  {"content":"\r\n\r\nاسلام صلّى اللّه عليه و إله روشن مىشود كه فرمود : « خدايا ، هرطور كه او ( على ) مىگردد ، حق را با او بگردان . » « 1 »\r\n\r\n184 - و قال عليه السلام : « ما كذبت و لا كذّبت و لا ضللت و لا ضلّ بي . »\r\nترجمه : هرگز دروغ نگفتم و كسى را تكذيب نكردم و هيچ‌گاه گمراه نشدم و كسى به وسيله من گمراه نشده است .\r\nشرح : امام عليه السّلام تنها از خدا مىترسد و جز رضاى او را طلب نمىكند . در اين صورت ، چه انگيزه‌اى براى دروغ گفتن و يا تكذيب ديگران باقى مىماند ؟ افزون بر اين ، از هدايت قرآن و سنت پيامبر صلّى اللّه عليه و إله بهره‌مند است و با اين دو ، مردم را به سوى حق فرا مىخواند . در اين حال ، گمراهى و فريب معنا پيدا نمىكند . نويسنده كتاب « فضائل الخمسة » از تفسير طبرى ، فخر رازى ، سيوطى و چند كتاب حديثى ديگر ، روايتى را از رسول خدا نقل كرده است كه به هنگام نزول آيه « [ اى پيامبر ! 
  ] تو فقط هشدار دهنده‌اى و براى هر قومى رهبرى هدايتگر است » ، « 2 » فرمود : « من هشدار دهنده‌ام و هدايتگر ، على است . » « 3 »\r\n\r\n\r\n","description":"","footnote":"\r\n( 1 ) . نك : صيد الخاطر ، ص 385 ، چاپ دار الفكر ، دمشق ؛ صحيح ترمذى ، ج 2 ، ص 298 ، چاپ بولاق ، 1292 ه ؛ فخر رازى ، آخر تفسير بسمله ؛ و ديگر كتاب‌هاى حديثى .\r\n( 2 ) .  إِنَّما أَنْتَ مُنْذِرٌ وَ لِكُلِّ قَوْمٍ هادٍ  رعد / 13 : 7 .\r\n( 3 ) . جامع البيان ، طبرى ، ج 13 ، ص 72 ؛ كنز العمال ، ج 1 ، ص 251 ؛ تفسير كبير ، فخر رازى ، ج 5 ، ص 271 ، چاپ دار الطباعة العامرة ، مصر .\r\n","page_name":" 266 ","page_number":266},
  {"content":"\r\n\r\n\r\n185 - و قال عليه السلام : « للظّالم البادي غدا بكفّه عضّة . »\r\nترجمه : آغاز كننده ستم ، در قيامت انگشت به دندان مىگزد .\r\nشرح : قرآن كريم مىفرمايد : « و روزى كه ستمكار دست‌هاى خود را مىگزد [ و 
  ] مىگويد : اى كاش با پيامبر راهى بر مىگرفتم . » « 1 » پيامبر صلّى اللّه عليه و إله فرموده است : « هركس صبحگاهان بيدار شود و در صدد ستم به ديگرى نباشد ، خداوند گناهان او را مىبخشايد . » « 2 » معناى سخن رسول خدا آن است كه اسلام ، نه تنها در برابر كارهاى نيك پاداش مىدهد ، بلكه گناه [ پيشين 
  ] كسى را كه مرتكب معصيتى نگردد ، مىآمرزد . اين ويژگى ، از بين كارهاى حرام ، تنها به ستم اختصاص دارد .\r\nشايان ذكر است كه شرك به خدا ، ستم به شمار مىآيد . در قرآن كريم فرموده است : « به راستى شرك ستمى بزرگ است . » « 3 » پيش از اين در شرح خطبه 176 ذيل عنوان « ناهمخوانى اسلام و ستم » به تفصيل در اين باره سخن گفتيم .\r\n\r\n186 - و قال عليه السلام : « الرّحيل و شيك . »\r\nترجمه : كوچ كردن نزديك است .\r\n\r\n\r\n","description":"","footnote":"\r\n( 1 ) .  وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا  فرقان / 25 : 27 .\r\n( 2 ) . « من أصبح و هو لا يهمّ بظلم أحد غفر اللّه ما اجترم » كافى ، ج 2 ، ص 332 ، ح 8 و 21 ؛ الجامع الصغير ، ج 2 ، ص 572 ، ح 8451 ؛ كنز العمال ، ج 3 ، ص 504 ، ح 7630 .\r\n( 3 ) .  إِنَّ الشِّرْكَ لَظُلْمٌ عَظِيمٌ  لقمان / 31 : 13 .\r\n","page_name":" 267 ","page_number":267},
  {"content":"\r\n\r\nشرح : كوچ كردن از دنيا به سوى قبرى تاريك و هولناك [ نزديك است 
  ] .\r\nدرباره مرگ ده‌ها بار سخن گفته شد . « 1 »\r\n\r\n187 - و قال عليه السلام : « من أبدى صفحته للحقّ هلك . »\r\nترجمه : هركس كه با حق درآويزد نابود مىگردد .\r\nشرح : در كتاب‌هاى لغت ، اصل واژه « الصّفح » به معناى روىگرداندن با تمام چهره آمده است . خداوند نيز مىفرمايد : « آيا به [ صرف 
  ] اين‌كه شما قومى اسراف كاريد [ بايد 
  ] قرآن را از شما روى گردانيم ؟ » « 2 » امام عليه السّلام در اين حكمت عبارت « أبدى صفحته » ؛ به معناى روى كردن و آشكار نمودن چهره را [ كنايه از رويارويى با حق 
  ] آورده‌اند . بر اين اساس معناى سخن حضرت چنين است : كسى كه به قصد خوار كردن حق و حق‌مداران ، به دشمنى و جنگ با آنها بپردازد ، نابود خواهد شد . در حكمت 402 سخنى مشابه اين حكمت آمده است : « هركس با حق در افتاد برافتاد . » « 3 »\r\n\r\n\r\n","description":"","footnote":"\r\n( 1 ) . حكيمى گفته است : پيش از وجود انسان ، عدمى است بىابتدا و پس از او نيز عدمى است بى انتها . در اين بين ، وجود اندك و محدود انسان همانند برقى است كه در تاريكى جرقه‌اى زده و به سرعت خاموش مىشود و دوباره تاريكى همه جا را فرا مىگيرد . شرح نهج البلاغه ، ابن ابى الحديد ، ج 18 ، ص 370 .\r\n( 2 ) .  أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ  زخرف / 43 : 5 .\r\n( 3 ) . « من صارع الحقّ صرعه » .\r\n","page_name":" 268 ","page_number":268},
  {"content":"\r\n\r\n\r\n188 - و قال عليه السلام : « من لم ينجه الصّبر أهلكه الجزع . »\r\nترجمه : كسى را كه شكيبايى نجات ندهد ، بىتابى هلاكش گرداند .\r\nشرح : معناى اين حكمت بسيار روشن است . در تلخى صبر شكى نيست ، ولى ناشكيبايى تلخ‌تر و مصيبت‌بارتر از آن و نشان ويژه ضعيفان و كودكان است . افزون بر اين ، بلاى دين را هم به بلاى دنيا مىافزايد . در مقابل ، شكيبايى شعار پرهيزگاران است و پاداشى بزرگ در نزد خدا دارد .\r\nچنان‌كه گفتيم ، حكمت ياد شده معنايى روشن دارد . با اين حال مفهوم آن بر ابن ابى الحديد پنهان مانده و ازاين‌رو دست به توجيه و تأويل آن زده است . « 1 » جاى شگفتى است كه اديبى بزرگ همچون او ، معناى واضح حكمت را نفهميده است . وه چه اندكند كسانى كه دچار لغزش و فراموشى نگردند !\r\n\r\n189 - و قال عليه السلام : « وا عجباه أ تكون الخلافة بالصّحابة و القرابة . »\r\nترجمه : شگفتا [ آيا معيار 
  ] خلافت صحابى بودن و خويشاوندى است ؟ !\r\nشرح : شريف رضى مىگويد : در همين زمينه شعرى از امام عليه السّلام نقل شده [ كه به ابا بكر فرمود 
  ] : اگر ادّعا مىكنى با شوراى مسلمانان به خلافت رسيدى ، چه شورايى بود كه رأى دهندگان حضور نداشتند ؟ و اگر خويشاوندى را حجّت مىآورى ، ديگران از تو به پيامبر نزديك‌تر و سزاوارترند . « 2 »\r\n\r\n\r\n","description":"","footnote":"\r\n( 1 ) . نك : شرح نهج البلاغه ، ابن ابى الحديد ، ج 18 ، ص 415 .\r\n( 2 ) . فإن كنت بالشورى ملكت امورهم فكيف بهذا و المشيرون غيب -\r\n","page_name":" 269 ","page_number":269},
  {"content":"\r\n\r\nگرچه دارايى از راه خويشاوندى به ارث مىرسد و انسان با همراهى و دوستى از دانش و دين ديگرى بهره مىبرد ، ولى وصايت ، وكالت ، نمايندگى ، وزارت و مناصبى از اين دست ، تنها با لياقت و شايستگى به دست مىآيند . با اين وصف ، حكم خلافت و رياست عمومى در امور دين و دنياى مردم كه به نمايندگى از رسول خدا انجام مىشود ، روشن است و تنها از طريق وحى امكان‌پذير است .\r\nامام عليه السّلام با اين سخن ، ادعاى كسى كه خود را به سبب هم‌نشينى و خويشاوندى با پيامبر شايسته‌ترين فرد براى خلافت مىداند ، رد مىكند .\r\nايشان به ماجراى شورا اعتراض كرده و مىگويد : چگونه شورايى بود كه رأى دهندگان و بزرگان صحابه حاضر نبودند و اختلاف نظر شركت‌كنندگان با يكديگر به اندازه‌اى بود كه برخى به روى بيعت‌كنندگان با ابو بكر شمشير كشيدند ؟ ! « 1 » در اين باره ، كتاب‌هاى تاريخ گواه و شاهد است و پيش‌تر نيز در همين زمينه سخن گفته شد .\r\n\r\n[ 190 - و قال عليه السلام : « إنّما المرء في الدّنيا غرض تنتضل فيه المنايا 
  ]\r\n190 - و قال عليه السلام : « إنّما المرء في الدّنيا غرض تنتضل فيه المنايا و نهب تبادره المصائب و مع كلّ جرعة شرق و في كلّ أكلة غصص و لا ينال العبد نعمة إلّا بفراق اخرى و لا يستقبل يوما من عمره إلّا بفراق آخر من أجله فنحن أعوان المنون و أنفسنا نصب الحتوف\r\n\r\n\r\n","description":"","footnote":"\r\n- و إن كنت بالقربى حججت خصيمهم فغيرك أولى بالنّبى و أقرب\r\n( 1 ) . الإمامة و السياسة ، ابن قتيبه ، ص 9 ، سال 1957 م .\r\n","page_name":" 270 ","page_number":270},
  {"content":"\r\n\r\nفمن أين نرجو البقاء و هذا اللّيل و النّهار لمن يرفعا من شيء شرفا إلّا أسرعا الكرّة في هدم ما بنيا و تفريق ما جمعا . »\r\nترجمه : همانا انسان در دنيا تخته نشان تيرهاى مرگ و ثروتى دستخوش تاراج مصيبت‌ها است ؛ هر جرعه نوشيدن ، گلوگير شدن و هر لقمه خوردن ، اندوه‌هايى به همراه دارد . بنده نعمتى به دست نياورد مگر آن‌كه نعمتى از دست بدهد و روزى به عمرش افزوده نمىگردد جز با كم شدن روزى ديگر .\r\nپس ما ياران مرگيم و جان‌هاى ما هدف نابودىها . پس چگونه به ماندن جاودانه اميدوار باشيم ، در حالى كه گذشت شب و روز بنايى را بالا نبرده جز آن‌كه آن را ويران كرده و به اطراف پراكنده است .\r\nشرح : امام عليه السّلام دوباره از دنيا سخن مىگويد و از بيمارى آن هشدار مىدهد . همه واعظان نيز چنين مىكنند . تفاوت عمده ، اين است كه بسيارى از آنها به سان انسان بىخرد ، تنها سخن مىگويند ، كلامشان از دل برنمىآيد و ارتباطى به عمل آنها ندارد . به همين سبب گوش‌ها مىشنوند ، ولى در جان‌ها اثر نمىكند ، ولى هشدار امام عليه السّلام از ژرفاى وجود و هستى ايشان ناشى شده و با نفوذ به دل‌ها ، آن را به حركت وا مىدارد .\r\n( إنّما المرء في الدّنيا غرض تنتضل فيه المنايا . . . ) « الغرض » هدف ؛ « تنتضل » تير مىافكند . معناى عبارت چنين است : گرفتارىها همچون تيرها و صاعقه‌هايى ، يكى پس از ديگرى در اين جهان بر سر او فرو مىآيند و حتى او را به هنگام خوردن و نوشيدن نيز آسوده نمىگذارند . در خواب هم به شكل صحنه‌هايى ناخوشايند ، به سراغش مىآيند و چه بسا در زندگى تعبير\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nشوند و اين چنين ، آسودگى و آرامش را از انسان مىگيرند . ( و لا ينال العبد نعمة إلّا بفراق اخري ) [ انسان‌ها براى رسيدن به يك نعمت ، ديگرى را از دست مىدهند . 
  ] براى نمونه نعمت همسردارى و زندگى مشترك ، سبب از بين رفتن تجرّد و آزادى از بند مسئوليت مىشود . ( و لا يستقبل يوما من عمره إلّا بفراق آخر من أجله ) معناى عبارت روشن است و مانند آن در خطبه 145 بيان شد . « 1 » ( فنحن أعوان المنون . . . ) « المنون » مرگ‌ها . با گذشت عمر در پس روزها و شب‌ها ، مرگ را در چيرگى بر خويش يارى مىرسانيم . ( لم يرفعا من شيء شرفا . . . ) ضمير تثنيه ( الف ) به شب و روز ( اللّيل و النّهار ) بر مىگردد . معناى عبارت چنين مىشود : حقيقتا بهره دنيا اندك است . گاه آراسته و زيبا است ، قصرها بنا كرده و مال مىاندوزد ، ولى خوشىهايش ديرى نمىپايد و از بلايش ايمنى نيست . به سرعت ويران و نابود مىشود .\r\n\r\n191 - و قال عليه السلام : « يا ابن آدم ما كسبت فوق قوتك فأنت فيه خازن لغيرك . »\r\nترجمه : اى فرزند آدم ، آن‌چه را كه بيش از نياز خود فراهم كنى ، براى ديگران اندوخته‌اى .\r\nشرح : اگر تمام دنيا را در اختيار داشته باشى ، سهم تو تنها به اندازه‌اى است كه مىخورى ، مىنوشى و مىپوشى و بقيه ، در حكم جابجايى كالا\r\n\r\n\r\n","description":"","footnote":"\r\n( 1 ) . « و لا يعمّر منكم يوما من عمره إلّا بهدم آخر من أجله » ( روزى از عمر سالخورده‌اى نمىگذرد مگر به ويرانى يك روز از مهلتى كه دارد . )\r\n","page_name":" 272 ","page_number":272},
  {"content":"\r\n\r\nاست . انسان در برابر خود و خانواده خويش مسئول است و وظيفه دارد نيازهاى اساسى آنها را برآورده و در حدّ توان و رفع نياز برايشان كنار بگذارد . همچنين لازم است بيش از اين مقدار را در راه خدا مصرف نمايد .\r\nتوجه به اين نكته ضرورى است كه نفقه خود و خانواده نيز براى خدا و در راه او است و از جهت پاداش الاهى ، با صدقه بر نيازمندان يكى است . رسول خدا صلّى اللّه عليه و إله مىفرمايد : « [ اجر و پاداش 
  ] نان آور خانواده ، همچون كسى است كه به تهيدستان كمك مىكند . » « 1 »\r\n\r\n192 - و قال عليه السلام : « إنّ للقلوب شهوة و إقبالا و إدبارا فاتوها من قبل شهوتها و إقبالها فإنّ القلب إذا اكره عمي . »\r\nترجمه : دل‌ها ، رويكرد و عقب‌نشينى دارند ، پس زمانى آنها را به كار واداريد كه خواهش و رويكرد دارند ، زيرا اگر دل به انجام كارى مجبور شود ، كور مىگردد .\r\nشرح : انسان به حسب شرايط و افكار خود ، دوره‌ها و حالت‌هاى گوناگونى دارد ؛ گاه خوش‌بين و گاه بدبين و زمانى بين اميد و نااميدى سرگردان است ؛ گويا چيزى از درون ، او را به اين‌سو و آن‌سو مىكشاند . بر اين اساس ، هرگاه خواستار دعوت مردم به كارى هستى ، از برخورد منفى و بيان پند و اندرز بپرهيز و از راه خواسته‌ها و دلبستگىهايشان وارد شو ، زيرا بادها با سخنى از وزيدن باز نمىايستند و بر خلاف جهت خويش نمىگردند .\r\n\r\n\r\n","description":"","footnote":"\r\n( 1 ) . مضمون آن در المبسوط ، شيخ طوسى ، ج 3 ، ص 307 ؛ و نيز جامع الشرائع ، ص 146 آمده است .\r\n","page_name":" 273 ","page_number":273},
  {"content":"\r\n\r\nازاين‌رو ، كسى كه به سبب شرم و خجالت به خواسته‌ات پاسخ دهد ، سودى به حالت نداشته و بينش درست خود را از دست خواهد داد ، ولى هرگاه با آگاهى و رضايتمندانه به سويت بيايد ، فرمانبردار تو گشته و با فداكارى به سخنانت گوش فرا مىدهد .\r\nبا بيان بالا ، تفسير اين كلام خدا روشن مىشود كه فرمود : « در دين هيچ اجبارى نيست » ، « 1 » زيرا دين ، باور است و با زور به دست نمىآيد . ازاين‌رو ، نمىتوان كارى كه از روى بىميلى و اجبار انجام شود را دينى ناميد ، مگر اين كه انسان با آزادى و اختيار ، خود را به كارى وادارد .\r\n\r\n[ 193 - و كان عليه السلام يقول : « متى أشفي غيظي إذا غضبت ؟ . . . 
  ]\r\n193 - و كان عليه السلام يقول : « متى أشفي غيظي إذا غضبت ؟ أ حين أعجز عن الانتقام فيقال لي : لو صبرت ! أم حين أقدر عليه فيقال لي : لو عفوت ! »\r\nترجمه : به هنگام خشم ، چه زمانى آن را فرو نشانم ؟ آن هنگام كه قدرت انتقام ندارم و به من بگويند : « اگر صبر كنى بهتر است ! » يا آن‌گاه كه توان كيفر دارم و به من بگويند : « اگر ببخشايى ، خوب است ! »\r\nشرح : اسلام همان‌گونه كه دين آزادى و برابرى است ، دين گذشت و مهربانى نيز هست . خداوند سبحان مىفرمايد : « و جزاى بدى ، مانند آن ، بدى است . پس هر كه درگذرد و نيكوكارى كند ، پاداش او بر [ عهده 
  ] خدا\r\n\r\n\r\n","description":"","footnote":"\r\n( 1 ) .  لا إِكْراهَ فِي الدِّينِ  بقره / 2 : 256 .\r\n","page_name":" 274 ","page_number":274},
  {"content":"\r\n\r\nاست . » « 1 » آيا امام عليه السّلام جز اجر و پاداش خدا ، خواهان چيز ديگرى از بهره‌هاى دنيا بود ؟ مگر جز اين است كه براى خشنودى خدا ، در زمان خلافت مسلمانان به جامه‌اى كهنه و گرده‌اى نان بسنده كرد ؟ با اين وصف ، جاى شگفتى نيست اگر امام عليه السّلام از كسى كه به او بد كرده ، درگذرد و به خانواده خود سفارش كند تا براى قاتل خويش ابن ملجم غذايى گوارا و بسترى نرم فراهم كنند و از او درگذرند كه اين كار به تقوا نزديك‌تر است .\r\n( متي أشفي غيظي إذا غضبت ) « أشفى » از « شفاء » گرفته شده است . گفته مىشود : « تشفّى من غيظه » ؛ يعنى از خشم خود رهايى يافت . معناى كلام حضرت چنين است : اگر بخواهم كسى را كه به من بدى كرده ، قصاص نمايم ، از دو حال بيرون نيست : يا از انجام قصاص ناتوانم و يا توان بر اين كار دارم . در صورت نخست ، شرايط بدى پيش آمده و ناكامى من و سرزنش مردم ، مصيبت را دو چندان مىكند . آنها خواهند گفت : چرا با خود چنين كردى ؟ آيا بهتر نبود سكوت كرده و ناتوانىات را آشكار نمىكردى ؟ ! در صورت دوم نيز مىگويند : شايسته بود از او گذشت مىنمودى !\r\nامام عليه السّلام هيچ‌گاه كينه و دشمنى كسى را به دل نداشت تا بخواهد به فكر انتقام باشد . ايشان در بيان بالا ، بر آن است تا ديگران را به شكيبايى و گذشت تشويق نمايد ؛ كارى كه بسيارى از گناهان را زدوده و نيكىها را افزون مىكند .\r\nبه راستى كه انتقام ، تنها ارضاى شهوتى گذرا و ميلى ناپايدار است .\r\n\r\n\r\n","description":"","footnote":"\r\n( 1 ) .  وَ جَزاءُ سَيِّئَةٍ سَيِّئَةٌ مِثْلُها فَمَنْ عَفا وَ أَصْلَحَ فَأَجْرُهُ عَلَى اللَّهِ  شورى / 42 : 40 .\r\n","page_name":" 275 ","page_number":275},
  {"content":"\r\n\r\n\r\n194 - و قال عليه السلام و قد مرّ بقذر على مزبلة : « هذا ما بخل به الباخلون » و روي في خبر آخر أنّه قال : « هذا ما كنتم تتنافسون فيه بالأمس . »\r\nترجمه : بر سر راه از كنار مزبله‌اى عبور مىكرد . فرمود : اين همان است كه بخيلان به آن بخل مىورزند . و در روايت ديگرى آمده است : اين چيزى است كه ديروز بر سر آن رقابت مىكرديد .\r\nشرح : معنا روشن است و نيازى به تفسير آن نيست . با اين حال ممكن است كسى گمان كند فرمايش حضرت ، مؤيد سخن آنانى است كه انگيزه همه كارهاى انسان را امور مادى و اقتصادى مىدانند . [ ازاين‌رو ، توضيح زير لازم به نظر مىرسد . 
  ] بىترديد ، مال و ثروت ، انسان را به طمع‌ورزى ، بخل ، سودجويى ، خودبينى ، تكبر ، رقابت ، درگيرى و خونريزى مىكشاند ، ولى بايد دانست تنها سبب و يگانه انگيزه كار و تلاش به شمار نمىرود و محرك‌هاى غير مادى ديگرى مانند ايمان دينى و وطنى ، دوستى پدر و فرزندى ، شهرت‌جويى و جاه‌طلبى سبب انگيزش انسان مىگردد . آيا ديدگاه كسى را كه زندگى آزادانه و همراه با فقر و گرسنگى را بر خوشگذرانى اسيرانه ترجيح مىدهد ، جز اين مىتوان تفسير نمود ؟ ساليان پيش معاويه دخترى از زنان باديه را به همسرى گرفت و برايش در كاخ‌هاى بلند پايتخت منزلى برگزيد . دختر در آرزوى خيمه پشمين صحرا چنين سرود : « خانه‌اى را كه\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nارواح در آن به پرواز در مىآيند ، از قصر بلند بيشتر دوست مىدارم . » « 1 » چرا انسان با گران‌ترين قيمت ، تابلوى هنرى را خريده و در اتاقش آويزان مىكند ؟\r\nآيا دانشمندانى كه براى دفاع از نظرات خود ، جان و مالشان را فدا مىكنند ، آنها را بىارزش مىدانند ؟ آيا انگيزه شهيدان راه عقيده ، مال و ثروت است يا دين و خدا ؟ محرك ازدواج انسان‌ها ، فرزندآورى و اين همه تحمل سختى چيست ؟ به دست آوردن مال يا انفاق آن ؟ به چه دليل بودايى با اختيار ، خود را در ويتنام به آتش مىكشد ؟ اعتراض بر ظلم و يا به طمع مال ؟\r\nافزون بر آن‌چه گفتيم ، انسان مركب از جسم و روح است و هريك از اين‌دو ، كار و اثر خود را دارد . انسان كامل كسى است كه ميان آنها تعادل و هماهنگى برقرار نمايد .\r\n\r\n195 - و قال عليه السلام : « لم يذهب من مالك ما وعظك . »\r\nترجمه : مالى كه نابودى آن تو را پند مىدهد ، از دست نرفته است .\r\nشرح : انسان خردمند ، دارايى خود را براى به دست آوردن دانش خرج مىكند . از سوى ديگر ، دانش چيزى جز تجربه زندگى ، پند زمانه و عبرت روزگار نيست . بنابراين ، اگر كسى در بخشى از مال خود ، زيان كند و در برابر آن بينش ، تجربه و درسى مفيد به دست آورد ، در تجارت سود كرده است .\r\n\r\n\r\n","description":"","footnote":"\r\n( 1 ) . ميسون ، دختر بجدل كلبى است . او پس از ازدواج با معاويه به دمشق رفت و در يكى از كاخ‌هاى آن مسكن گزيد . روزى به هواى صحرا اين ابيات را سرود :\r\n « و بيت تخفق الأرواح فيه * أحبّ إلي من قصر منيف » \r\nخزانة الأدب ، ج 8 ، ص 508 ؛ تاريخ دمشق ، ج 70 ، ص 133 .\r\n","page_name":" 277 ","page_number":277},
  {"content":"\r\n\r\n\r\n196 - و قال عليه السلام : « إنّ هذه القلوب تملّ كما تملّ الأبدان فابتغوا لها طرائف الحكمة . »\r\nترجمه : دل‌ها همانند تن‌ها خسته مىشوند . براى نشاط آن به سخنان تازه حكيمانه روى آوريد .\r\nشرح : حكمت در اين‌جا ، همه كارهاى هنرى و طبيعى كه رنج و خستگى را از روح و جان مىزدايد ، دربر مىگيرد . هر انسانى نيازمند بهره‌اى تازه است تا با آن ، نعمت زندگى را احساس كند . دنياى پهناور پر است از لذت‌هاى پاكى كه خدا براى بندگان خويش فراهم كرده است . پس چرا در صورت فراهم بودن زمينه و اسباب و حتى در تنگناها زندگى را به خوشى نگذرانيم ؟ خداوند قلب بسته و سختگير را زشت مىشمارد .\r\nدر عصر دانش ، روانشناسان بيماران خود را با نسخه‌اى كه امام عليه السّلام در ساليان دور تجويز كرده است ، درمان مىكنند .\r\n\r\n197 - و قال عليه السلام لمّا سمع قول الخوارج ( لا حكم إلّا للّه ) : « كلمة حقّ يراد بها باطل . »\r\nترجمه : وقتى شنيد كه خوارج مىگويند : حكومت فقط از آن خدا است .\r\nفرمود : سخن حقّى است كه از آن اراده باطل دارند .\r\nشرح : مراد از سخن حق ، كلام خوارج است كه گفتند : « فرمان ، تنها از آن خدا است . » اين سخن بيان ديگرى از كلام خدا است : « فرمان ، جز براى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nخدا نيست . » « 1 » خوارج با استفاده از سخن خدا ، معصيت او را توجيه كردند .\r\nخداوند فرمود : « خدا ، پيامبر و اولياى امر خود را اطاعت كنيد » « 2 » و امام ولى امر آنها بود . آنان با نافرمانى از امام عليه السّلام ، از دين بازگشتند و در زمين فساد كردند . روايت متواتر از رسول خدا صلّى اللّه عليه و إله ، خوارج را اين‌گونه توصيف مىكند :\r\n« همانند تيرى كه از كمان خارج شود ، از دين بيرون مىروند . » « 3 » در خطبه 40 ، امام عليه السّلام سخن خوارج را نقل و آن را با منطق دين و عقل رد مىكند . ما آن را به تفصيل شرح داده و به اندازه كافى درباره خوارج سخن گفتيم .\r\n\r\n[ 198 - و قال عليه السلام في صفة الغوغاء : « هم الّذين إذا اجتمعوا غلبوا و إذا تفرّقوا لم يعرفوا » 
  ]\r\n198 - و قال عليه السلام في صفة الغوغاء : « هم الّذين إذا اجتمعوا غلبوا و إذا تفرّقوا لم يعرفوا » و قيل بل قال عليه السلام : « هم الّذين إذا اجتمعوا ضرّوا و إذا تفرّقوا نفعوا » فقيل قد عرفنا مضرّة اجتماعهم فما منفعة افتراقهم ، فقال : « يرجع أصحاب المهن إلى مهنتهم فينتفع النّاس بهم كرجوع البنّاء إلى بنائه و النّسّاج إلى منسجه و الخبّاز إلى مخبزه . »\r\nترجمه : در بيان ويژگى اوباش فرمود : آنان هنگامى كه گرد هم مىآيند پيروز مىشوند و چون پراكنده شوند شناخته نگردند . و گفته شده است كه امام عليه السّلام فرمود : آنان هرگاه گرد هم آيند زيان رسانند و چون پراكنده شوند ،\r\n\r\n\r\n","description":"","footnote":"\r\n( 1 ) .  إِنِ الْحُكْمُ إِلَّا لِلَّهِ  يوسف / 12 : 67 .\r\n( 2 ) .  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  نساء / 4 : 59 .\r\n( 3 ) . « يمرقون من الدّين كما يمرق السّهم من الرّمية » كنز العمال ، ج 11 ، ص 208 .\r\n","page_name":" 279 ","page_number":279},
  {"content":"\r\n\r\nسود دهند . از امام عليه السّلام پرسيدند : زيان گرد هم آمدن آنها را دانستيم ، ولى چه سودى در پراكندگى آنان است ؟ فرمود : صاحبان كسب و كار و پيشه‌وران به كارهاى خود بازگشته و مردم از تلاش آنان سود مىبرند ؛ بنّا به ساختن ساختمان و بافنده به كارگاه بافندگى و نانوا به نانوايى برمىگردد .\r\nشرح : در نامه 53 امام عليه السّلام از گروه اكثرى جامعه گفت‌وگو كرده و از آنان با نام « عموم مردم » و يا « طبقه فرودست » ياد مىكند . حضرت درباره آنها به واليان و كارگزاران خود سفارش كرده و از جمله مىفرمايد : « خشم خواص را خشنودى همگان بىاثر مىكند . . . عموم مردم ، ستون‌هاى استوار دين ، اجتماعات پرشور مسلمين و نيروهاى ذخيره دفاعىاند . . . سپس در خصوص طبقات پايين و محروم جامعه كه هيچ چاره‌اى ندارند ، از خدا بترس . » « 1 » از ديدگاه امام عليه السّلام ، توده مردم عنصر تشكيل دهنده وطن و پديد آورنده دين به شمار مىروند كه در جهان بيرون بدان تجسم بخشيده و اثرش در آنان هويدا مىشود . افزون بر اين ، توان و نيروى اصلى براى پيكار با دشمنان دين و وطن ، هم اينان هستند . ازاين‌رو ، توجه ويژه به اين قشر و ترجيح مصلحت آنان بر ديگر گروه‌ها ، حتى بزرگان علم و دين ، لازم و ضرورى به نظر مىرسد . آن‌چه گفتيم نهايت ستايش و تمجيد از عامه مردم و بيانگر نگاه امام عليه السّلام بر اساس مصلحت دين و وطن به اين قشر است . با وجود اين ، امام عليه السّلام گرد هم آمدن گروهى از آنان و شور و احساس فاقد تعقل ايشان را\r\n\r\n\r\n","description":"","footnote":"\r\n( 1 ) . « إنّ سخط الخاصّة يغتفر مع رضي العامّة . . . و إنّما عماد الدّين و جماع المسلمين و العدّة للأعداء العامّة من الامّة . . . ثمّ اللّه اللّه في الطّبقة السّفلي من الّذين لا حيلة لهم » .\r\n","page_name":" 280 ","page_number":280},
  {"content":"\r\n\r\nزيانبار دانسته‌اند . بىشك آنها در اين حالت ناآگاهانه ، به ويژه اگر غارتگران پست و مجرمان قاتل در بينشان رخنه نمايند ، خسارت به بار آورده ، تند روى مىكنند و از انصاف خارج مىشوند .\r\n( الغوغاء ) مردمان پست يا كسانى كه از اين سو و آن سو گرد هم آمده‌اند .\r\n( إذا اجتمعوا غلبوا ) [ هرگاه به هم بپيوندند ، پيروز مىشوند ، 
  ] زيرا اجتماع ، سبب نيرومندى است و اگر هيجان و عاطفه ناآگاهانه بر آنها غالب شود ، نيرويى دوچندان مىيابند . ( و إذا تفرّقوا لم يعرفوا ) [ اگر پراكنده گردند ، شناخته نمىشوند ، 
  ] زيرا گمنام شده و صدايشان به گوش نمىرسد .\r\n\r\n199 - و قال عليه السلام و اتي بجان و معه غوغاء فقال : « لا مرحبا بوجوه لا ترى إلّا عند كلّ سوأة . »\r\nترجمه : جنايتكارى را به همراه جمعى از اوباش نزد امام عليه السّلام آوردند .\r\nفرمود : مبارك مباد چهره‌هايى كه جز به هنگام زشتىها ديده نمىشوند .\r\nشرح : « السّوأة » شرّ يا كار زشت ؛ « لا مرحبا » مفعول مطلق و منصوب .\r\nحس كنجكاوى ، توده مردم را براى ديدن رخدادهاى شگفت و حوادث ناگوار و زشت جمع مىكند . گرچه اين حس در عالمان نيز وجود دارد ، ولى آنها با مطالعه ، تجربه و تفكر و جاهلان با تماشاى وقايع ، آن را ارضا مىكنند .\r\n\r\n200 - و قال عليه السلام : « إنّ مع كلّ إنسان ملكين يحفظانه فإذا جاء القدر خلّيا بينه و بينه و إنّ الأجل جنّة حصينة . »\r\nترجمه : با هر انسانى دو فرشته است كه او را حفظ مىكنند . هنگامى كه\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nتقدير الاهى فرا رسد ، تنهايش مىگذارند و به راستى كه زمان عمر انسان ، سپرى نگهدارنده است .\r\nشرح : « الجنّة » سپر . سخن از فرشتگان ، سخن از عالم غيب است و قرآن كريم بر وجود فرشتگانى ارجمند ، نويسنده و محافظ انسان تأكيد مىكند : « و بىشك نگاهبانانى بر شما گمارده شده ؛ و الا مقام و نويسنده [ اعمال نيك و بد شما 
  ] كه مىدانند چه مىكنيد ! » « 1 » وحى نيز مانند حس و عقل ، منبع شناخت به شمار مىآيد . چيزى كه هست لازم است خبرى كه آن را گزارش مىكند ، با حكم عقل مخالف نباشد ؛ و گرنه ضرورتى ندارد كه عقل آن را مستقلا درك نمايد ، زيرا در اين صورت وحى ، لغو و بيهوده خواهد بود . بايد دانست كه عقل از فهم بسيارى از حقيقت‌ها ناتوان است . خداوند سبحان كه منشأ وجود ، علم و زندگى است ، از فرشتگان نويسنده و نگهبان خبر مىدهد . علم نيز با اين حقيقت ناسازگار نيست . در نتيجه ، پذيرش آن واجب است .\r\n\r\n[ 201 - و قال عليه السلام و قد قال له طلحة و الزّبير . . . 
  ]\r\n201 - و قال عليه السلام و قد قال له طلحة و الزّبير نبايعك على أنّا شركاؤك في هذا الأمر : « لا و لكنّكما شريكان في القوّة و الاستعانة و عونان على العجز و الأود . »\r\nترجمه : طلحه و زبير خدمت امام عليه السّلام آمدند و گفتند : به شرطى با تو بيعت مىكنيم كه در حكومت شريكت باشيم . فرمود : نه ، هرگز ! شما تنها در نيرو بخشيدن و يارى كردن شريك من هستيد و به هنگام ناتوانى و درماندگى\r\n\r\n\r\n","description":"","footnote":"\r\n( 1 ) .    وَ إِنَّ عَلَيْكُمْ لَحافِظِينَ * كِراماً كاتِبِينَ * يَعْلَمُونَ ما تَفْعَلُونَ    انفطار / 82 : 10 - 12 .\r\n","page_name":" 282 ","page_number":282},
  {"content":"\r\n\r\nدر سختىها دو ياوريد .\r\nشرح : « الأود » سختى . طلحه و زبير از امام عليه السّلام خواستند تا خلافت بر سه پايه استوار شود : امام عليه السّلام و آن دو ! طبيعى است كه امام عليه السّلام خواسته آنها را نپذيرد ، زيرا سبب بدعت در اسلام و فساد مملكت خواهد شد . در كتاب « الأحكام السّلطانيه » آمده است : « عهد امامت بر دو فرد امكان ندارد . » « 1 » همچنين در اصول كافى با سندى از حسين بن ابى علا از امام صادق عليه السّلام چنين روايت شده : « به امام عليه السّلام گفتم : آيا ممكن است زمين بدون امام بماند ؟ فرمود :\r\nنه . گفتم : دو امام چه‌طور ؟ پاسخ فرمود : نه ، مگر اين‌كه يكى از آن دو ساكت بماند . » « 2 » در اين‌جا نيز امام عليه السّلام به آن دو فرمود : « براى برپايى حق و انجام مصلحت اسلام و مسلمانان ، از شما كمك مىگيريم . هرگاه از انجام وظيفه رهبرى واماندم ، شما ياور من باشيد . » طلحه و زبير از پذيرش سخن امام عليه السّلام خوددارى نموده و تنها خواستار حكومت شدند . شرح ماجرا به تفصيل در خطبه 205 بيان شد .\r\n\r\n\r\n","description":"","footnote":"\r\n( 1 ) . الأحكام السلطانية ، ص 7 .\r\n( 2 ) . « قلت لأبي عبد اللّه عليه السّلام : تكون الأرض ليس فيها إمام ؟ قال لا ، قلت يكون إمامان ؟ قال لا إلّا و أحدهما صامت » كافى ، ج 1 ، ص 187 ، باب « الأرض لا تخلو من حجّة » .\r\n","page_name":" 283 ","page_number":283},
  {"content":"\r\n\r\n\r\n[ 202 - و قال عليه السلام : « أيها النّاس اتّقوا اللّه الّذي إن قلتم . . . 
  ]\r\n202 - و قال عليه السلام : « أيها النّاس اتّقوا اللّه الّذي إن قلتم سمع و إن أضمرتم علم و بادروا الموت الّذي إن هربتم منه أدرككم و إن أقمتم أخذكم . »\r\nترجمه : اى مردم از خدايى بترسيد كه اگر سخنى بگوييد مىشنود و اگر پنهان داريد مىداند . براى مرگى آماده باشيد كه اگر از آن فرار كنيد شما را مىيابد و اگر بر جاى خود بمانيد شما را مىگيرد و اگر فراموشش كنيد شما را از ياد نمىبرد .\r\nشرح : ( و إن أضمرتم علم ) [ اگر پنهان كنيد ، مىداند ، 
  ] زيرا دانا است .\r\n( و بادروا الموت ) با پرهيزگارى و كار نيك براى مرگ آماده شويد . ( إن هربتم منه أدرككم ) گرچه در قصرهاى بلند باشيد [ ، شما را در مىيابد 
  ] . ( و إن نسيتموه ذكركم ) [ اگر فراموشش كنيد ، شما را از ياد نمىبرد ، 
  ] زيرا او از هيچ كس غافل نيست .\r\n\r\n[ 203 - و قال عليه السلام : « لا يزهّدنّك في المعروف من لا يشكره لك 
  ]\r\n203 - و قال عليه السلام : « لا يزهّدنّك في المعروف من لا يشكره لك فقد يشكرك عليه من لا يستمتع بشيء منه و قد تدرك من شكر الشّاكر أكثر ممّا أضاع الكافر  وَ اللَّهُ يُحِبُّ الْمُحْسِنِينَ  »\r\nترجمه : ناسپاسى مردم تو را از كار نيكو باز ندارد ، زيرا كسانى ، بى آن‌كه سودى ببرند تو را مىستايند . چه بسا ستايش اندك آنان براى تو سودمندتر از ناسپاسى ناسپاسان باشد « و خداوند نيكوكاران را دوست دارد . » « 1 »\r\n\r\n\r\n","description":"","footnote":"\r\n( 1 ) . آل عمران / 3 : 134 .\r\n","page_name":" 284 ","page_number":284},
  {"content":"\r\n\r\nشرح : « الكافر » در اين‌جا ، ناسپاس و حق ناشناس ؛ « الشّاكر » كسى كه نيكى را گرچه از سوى دشمن خويش ، نيك مىشمارد . معناى كلام حضرت چنين است : به ديگران لطف و بخشش كن ؛ چه به خاطر خوبىشان و چه به اميد خشنودى خدا . اگر اين كار تو ، تنها براى جلب ستايش ديگران باشد و كسى كه به او محبت كرده‌اى ناسپاسى كند ، زبان‌هاى پاك ديگرى خواهى يافت كه از تو به نيكى ياد مىكنند .\r\n\r\n204 - و قال عليه السلام : « كلّ وعاء يضيق بما جعل فيه إلّا وعاء العلم فإنّه يتّسع به . »\r\nترجمه : هر ظرفى با ريختن چيزى در آن پر مىشود ، جز ظرف دانش كه هرچه در آن جاى دهى ، وسعتش بيشتر مىشود .\r\nشرح : ظرف دانش ، عقل است و با افزايش دانش ، كرانه‌هايش گسترش مىيابد . با نمايان شدن هر راز ، رازهاى ديگرى از درون آن آشكار مىشود و اين چنين پرده از اسرار و حقايق برمىدارد . بايد به ياد داشته باشيم ، دانشى ما را به كشف و اختراع مىرساند كه با كار و تجربه همراه شود . ازاين‌رو ، كنار هم نهادن گزاره‌ها و نتيجه‌گيرى از آن ، كه چيزى جز الفاظ و حروف نيست ، نمىتواند دانش به شمار آيد . در واقع ، دانش همان كار و يا زمينه‌اى است كه گوش و چشم و دل را براى آن باز مىكند . خداوند سبحان در قرآن فرموده است : « عمل كنيد ! خداوند و فرستاده او و مؤمنان ، اعمال شما را\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمىبينند » « 1 » و نفرمود : « سخن بگوييد كه خدا سخنتان را مىشنود . »\r\n\r\n205 - و قال عليه السلام : « أوّل عوض الحليم من حلمه أنّ النّاس أنصاره على الجاهل . »\r\nترجمه : نخستين پاداش از بردبار از بردبارىاش آن است كه مردم در برابر نادان ، پشتيبان او خواهند بود .\r\nشرح : هرگاه فرومايه‌اى به تو گستاخى نمود و تو از او روى گرداندى ، مردم ياور و پشتيبانت خواهند بود . در حديثى آمده است : « كسى كه بر آزار ديگران شكيبا نباشد ، به خشنودى خدا نمىرسد ، زيرا رضايت او با درشتى آفريدگان آميخته است . » « 2 » پيش‌تر در حكمت 30 « 3 » و 112 « 4 » كلام امام عليه السّلام درباره حلم بيان شد و در آينده نيز در اين زمينه سخن گفته مىشود .\r\n\r\n206 - و قال عليه السلام : « إن لم تكن حليما فتحلّم فإنّه قلّ من تشبّه بقوم إلّا أوشك أن يكون منهم . »\r\nترجمه : اگر بردبار نيستى ، خود را به بردبارى بنماى ، زيرا چه بسا كسى\r\n\r\n\r\n","description":"","footnote":"\r\n( 1 ) .  . . . اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ  توبه / 9 : 105 .\r\n( 2 ) . « من لا يصبر علي جفاء الخلق لا يصل إلي رضي اللّه تعالي لأنّ رضي اللّه مشوب بجفاء الخلق . » مصباح الشريعة ، ص 115 ؛ مستدرك الوسائل ، ج 11 ، ص 289 ، ح 12 ؛ بحار الأنوار ، ج 68 ، ص 422 .\r\n( 3 ) . « من حلم لم يفرّط في أمره و عاش في النّاس حميدا » ( كسى كه شكيبا شد ، در كارش كوتاهى نكرده و با نيك‌نامى در ميان مردم خواهد زيست ) .\r\n( 4 ) . « لا عزّ كالحلم » ( عزتى همچون بردبارى نيست ) .\r\n","page_name":" 286 ","page_number":286},
  {"content":"\r\n\r\nكه خود را همانند مردمى كند ، يكى از آنان مىگردد .\r\nشرح : در اين مورد ، ظاهرسازى و رفتار ساختگى نيك و پسنديده است . تكرار حالت ياد شده ، آن را به صورت طبيعت ثانوى درآورده و جزو رفتار عادى انسان مىكند .\r\n\r\n207 - و قال عليه السلام : « من حاسب نفسه ربح و من غفل عنها خسر و من خاف أمن و من اعتبر أبصر و من أبصر فهم و من فهم علم . »\r\nترجمه : كسى كه از خود حسابرسى كند سود مىبرد و آن‌كه از خود غفلت نمايد زيان مىبيند . كسى كه از خدا بترسد ايمن است و هركس عبرت آموزد آگاهى مىيابد و آن‌كه آگاهى يابد مىفهمد و آن‌كس كه بفهمد دانش آموخته است .\r\nشرح : كسى كه افسار نفس را رها نكرده و بدون غرور ، خواسته‌هايش را بر اساس ضابطه درمىآورد و در نتيجه به هنگام غفلت و انحراف ، خود را سرزنش مىكند ، به سعادت و پيروزى مىرسد . در مقابل ، افرادى كه افسار گسيخته عمل مىكنند پيامد تلخ و زيانبار آن را خواهند ديد .\r\n( و من خاف أمن ) كسى كه به راستى به خدا ايمان آورد ، از او ترسيده و بر اساس دستورهاى خدا و فرستاده‌اش عمل مىكند . « هركس اطاعت خدا و رسولش كند ، به رستگارى ( و پيروزى ) عظيمى دست يافته است . » « 1 »\r\n\r\n\r\n","description":"","footnote":"\r\n( 1 ) .  وَ مَنْ يُطِعِ اللَّهَ وَ رَسُولَهُ فَقَدْ فازَ فَوْزاً عَظِيماً  احزاب / 33 : 71 .\r\n","page_name":" 287 ","page_number":287},
  {"content":"\r\n\r\n( و من اعتبر أبصر ) آن‌كس كه از پند و عبرت سود برد پيامد [ نيك 
  ] كارها را درك مىكند . ( و من أبصر فهم و من فهم علم ) انسان باهوش و بينش ، درس استاد را شنيده و در آن انديشه مىكند . در اين صورت مىتواند درست و نادرست را تشخيص داده و با استدلال به تأييد يا تكذيب كلام ديگران بپردازد . چنين كسى شايستگى دارد تا سخنان بىفايده و حتى روش‌هاى ادبى و فلسفى را ردّ كند . به عكس ، كسى كه اعداد و معادلات را بىآن‌كه بفهمد ، از بر مىكند ، همچون صفحه گرامافون مىماند . در مثل‌هاى پيشينيان آمده است : تهديد دانش بدون انديشه ، از انديشه بدون دانش بيشتر است . » « 1 »\r\n\r\n[ 208 - و قال عليه السلام : « لتعطفنّ الدّنيا علينا بعد شماسها عطف الضّروس على ولدها » 
  ]\r\n208 - و قال عليه السلام : « لتعطفنّ الدّنيا علينا بعد شماسها عطف الضّروس على ولدها » و تلا عقيب ذلك :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ  »\r\nترجمه : دنيا پس از سركشى ، به ما روى مىكند ؛ چونان شتر ماده بدخو كه به بچه خود مهربان گردد . سپس اين آيه را خواند : « و اراده كرديم كه بر مستضعفان زمين ، منّت گذارده ، آنان را امام و وارث زمين گردانيم . » « 2 »\r\nشرح : « تعطف » به نرمى رو مىكند ؛ « الشّموس » و « الشّماس » سركشى و بيزارى ؛ « الضّروس » شتر بدخو كه بچه‌اش را به هنگام شير خوردن گاز مىگيرد . امام عليه السّلام مىفرمايد : دنيا به اهل بيت بىاعتنايى كرد ، ولى پس از مدتى\r\n\r\n\r\n","description":"","footnote":"\r\n( 1 ) . « العلم بلا تفكير أكثر خطورة من تفكير بلا علم . » مجمع الأمثال ، مج 1 و 2 ، ص 258 .\r\n( 2 ) . قصص / 28 : 5 .\r\n","page_name":" 288 ","page_number":288},
  {"content":"\r\n\r\nبه آنها رو مىآورد . امام عليه السّلام به چگونگى روىآوردن دنيا اشاره‌اى نمىكند كه آيا مقصود حكومت است يا چيز ديگر ؟ شارحان مقصود امام عليه السّلام را حاكميت و قدرت دانسته‌اند . به عقيده ما مراد حضرت آن است كه دولت اموى و عباسى به آزار و شكنجه اهل بيت مىپردازند ، ولى پس از مدتى نابود شده و آرامش حكمفرما مىگردد . در اين هنگام ، دوستى و ولايت اهل بيت آشكار شده و علم و فضيلت آنان در سرتاسر جهان گسترش مىيابد . بىشك اين گونه مقام و شهرت در دنيا ، بهترين و كامل‌ترين نعمت‌ها است . خداوند با همين نعمت بر بزرگ پيامبران منت نهاده و فرموده است : « و آوازه تو را بلند ساختيم . » « 1 » همچنين درباره عيسى عليه السّلام مىفرمايد : « در دنيا و آخرت آبرومند خواهد بود . » « 2 »\r\n\r\n[ 209 - و قال عليه السلام : « اتّقوا اللّه تقية من شمّر تجريدا 
  ]\r\n209 - و قال عليه السلام : « اتّقوا اللّه تقية من شمّر تجريدا و جدّ تشميرا و كمّش في مهل و بادر عن وجل و نظر في كرّة الموئل و عاقبة المصدر و مغبّة المرجع . »\r\nترجمه : از خدا همچون انسان وارسته‌اى كه دامن به كمر زده ، خود را آماده كرده و در بهره بردن از فرصت‌ها مىكوشد ، بترسيد .\r\nشرح : ( من شمّر ) كنايه از كوشش و سرعت در رسيدن به آمرزش و خشنودى خدا است . ( تجريدا ) تنها براى حقيقت كوشيد . ( و جدّ تشميرا ) عطف\r\n\r\n\r\n","description":"","footnote":"\r\n( 1 ) .  وَ رَفَعْنا لَكَ ذِكْرَكَ  شرح / 94 : 4 .\r\n( 2 ) .  . . . وَجِيهاً فِي الدُّنْيا وَ الْآخِرَةِ  آل عمران / 3 : 48 .\r\n","page_name":" 289 ","page_number":289},
  {"content":"\r\n\r\nتفسيرى است . ( و كمّش في مهل ) نهايت تلاش خود را در مدت عمر براى انجام كارهاى شايسته به كار گرفت . ( و بادر عن وجل ) با وجود جديت در كسب رضايت خدا ، ترسان از كيفر او ، به سويش رهسپار است . ( و نظر في كرّة الموئل ) « الموئل » اقامتگاه واپسين ؛ « الكرّة » رفتن به سوى اين جايگاه ؛ « النّظرة » عمل براى آن منزل . ( و عاقبة المصدر ) در اين‌جا ، « مصدر » به كارى كه انسان پرهيزگار انجام مىدهد ، اطلاق شده و « عاقبت » آن اجر و پاداش است . ( و مغبّة المرجع ) « المرجع » منزلگاه پايانى ؛ « مغبّة » پاداشى كه در برابر كار خويش دريافت مىكند .\r\n\r\n[ 210 - و قال عليه السلام : « الجود حارس الأعراض و الحلم فدام السّفيه 
  ]\r\n210 - و قال عليه السلام : « الجود حارس الأعراض و الحلم فدام السّفيه و العفو زكات الظّفر و السّلوّ عوضك ممّن غدر و الاستشارة عين الهداية ، و قد خاطر من استغنى برايه ، و الصّبر يناضل الحدثان و الجزع من أعوان الزّمان ، و أشرف الغنى ترك المنى ، و كم من عقل أسير تحت هوى أمير ، و من التّوفيق حفظ التّجربة ، و المودّة قرابة مستفادة و لا تامننّ ملولا . »\r\nترجمه : بخشندگى ، نگاه‌دارنده آبرو است و شكيبايى دهان‌بند بىخردان . بخشودن زكات ، پيروزى و دورى كردن ، كيفر خيانتكار و مشورت ، چشم هدايت است . آن‌كس كه با رأى خود احساس بىنيازى كند به كام خطرها افتد . شكيبايى ، با مصيبت‌هاى روزگار پيكار مىكند و بىتابى ، زمان را در نابودى انسان يارى مىدهد . برترين بىنيازى ترك آرزوها است .\r\nچه‌بسا عقلى كه اسير فرمانروايى هوس است . حفظ و به كارگيرى تجربه رمز\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nپيروزى است . دوستى نوعى خويشاوندى به دست آمده است . به آن‌كس كه به ستوه آمده و توان تحمّل ندارد ، اعتماد نكن .\r\nشرح : ( الجود حارس الأعراض ) كسى كه مال خود را به مردم ببخشد ، از سرزنش آنان در امان است . افزون بر اين ، نكوهش كتاب خدا ، پيامبران و همه انسان‌ها درباره بخيلان ، بر او منطبق نمىشود . خداوند مىفرمايد :\r\n« شيطان ، شما را از تهيدستى بيم مىدهد و به زشتى وا مىدارد ، و [ لى 
  ] خداوند از جانب خود به شما وعده آمرزش و بخشش مىدهد و خداوند گشايشگر دانا است . » « 1 »\r\n( و الحلم فدام السّفيه ) « الفدام » پوزه‌بند . كسى كه نسبت به فرومايگان شكيبا باشد ، دهان آنان را از گفتن سخنان مصيبت‌بارتر و تلخ‌تر بسته است . در برخى نسخه‌ها به اشتباه ، به جاى « الحلم » ، « العلم » آمده است .\r\n( و العفو زكات الظّفر ) مانند اين سخن در حكمت 10 بيان شد : « اگر بر دشمنت دست يافتى ، بخشودن او را شكرانه پيروزى قرار ده . » « 2 » همچنين اندكى پيش در حكمت 193 درباره « گذشت » سخن گفتيم . « 3 »\r\n( السّلوّ عوضك ممّن غدر ) به كسى كه تو را فريب داده ، بىتوجه باش ،\r\n\r\n\r\n","description":"","footnote":"\r\n( 1 ) .  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا وَ اللَّهُ واسِعٌ عَلِيمٌ  بقره / 2 : 268 .\r\n( 2 ) . « إذا قدرت علي عدوّك فاجعل العفو عنه شكرا للقدرة عليه » .\r\n( 3 ) . « متي أشفي غيظي إذا غضبت ؟ أ حين أعجز عن الانتقام فيقال لي : لو صبرت ! أم حين أقدر عليه فيقال لي : لو عفوت ! » ( به هنگام خشم ، چه زمانى آن را فرو نشانم ؟ آن هنگام كه قدرت انتقام ندارم و به من بگويند : « اگر صبر كنى بهتر است ! » ، يا آن‌گاه كه توان كيفر دارم و به من بگويند : « اگر ببخشايى ، خوب است ! » ) .\r\n","page_name":" 291 ","page_number":291},
  {"content":"\r\n\r\nدورى از او را جزاى خيانتش قرار ده و با انديشه در كار او ، خود را نيازار .\r\n( و الاستشارة عين الهداية ) مشورت ، چشم هدايت است ، زيرا سبب بهره‌مندى از عقل ديگران مىشود . نمونه اين سخن در حكمت 160 آمد :\r\n« هر آن‌كس با ديگران مشورت كند ، در عقل آنان شريك مىگردد . » « 1 »\r\n( و الصّبر يناضل الحدثان ) « الحدثان » فراز و نشيب روزگار . يگانه درمان مصيبت‌هاى روزگار ، بردبارى و خردورزى است و بىصبرى ، بلا را دوچندان مىكند . توضيح بيشتر در شرح حكمت 188 بيان شد : « كسى را كه شكيبايى نجات ندهد ، بىتابى هلاكش گرداند . » « 2 »\r\n( و أشرف الغني ترك المني ) پيش‌تر همين عبارت در حكمت 34 آمد :\r\n« برترين بىنيازى ترك آرزوها است . »\r\n( و كم من عقل أسير تحت هوي أمير ) « أمير » صفت « هوى » است . على القاعده ، بايد عقل ، فرمانروا و اسير كننده هوس باشد ، ولى در بيشتر مردم به عكس ، عقل دربند ميل و هوس قرار مىگيرد . در اين‌باره داستان شگفت انگيز زير خواندنى است : ابن خلكان در « وفيات الأعيان » و در شرح حال قاضى ابو يوسف ، يار و شاگرد ابو حنيفه مىنويسد : « هارون الرشيد ، به كنيز عيسى بن جعفر شديدا علاقمند شد . از او خواست تا كنيز را به وى ببخشد و يا بفروشد . عيسى گفت : سوگند خورده‌ام اگر چنين كنم ، همه دارايى خود را صدقه داده و كنيزان و همسرانم را آزاد نمايم . هارون از ابو يوسف خواست\r\n\r\n\r\n","description":"","footnote":"\r\n( 1 ) . « من شاور الرّجال شاركها في عقولها » .\r\n( 2 ) . « من لم ينجه الصّبر أهلكه الجزع » .\r\n","page_name":" 292 ","page_number":292},
  {"content":"\r\n\r\nتا چاره‌اى شرعى بينديشد . ابو يوسف رو به عيسى گفت : نيمى از آن را به فروش و نيم ديگر را ببخش . با اين كار ، سوگند خود را نشكسته‌اى ، زيرا نه همه آن را فروخته‌اى و نه آزاد كرده‌اى . عيسى چنين كرد و كنيز را در همان مجلس در اختيار هارون قرار داد . هارون گفت : يك مشكل ديگر باقى مانده است . او كنيزى است كه نياز به عده دارد و تا مدتى نبايد از او بهره‌مند شوم .\r\nراه حلى ارائه كن . ابو يوسف گفت : او را آزاد كن و آن‌گاه به عقد خويش درآور . در اين صورت نياز به عده ندارد . هارون چنين كرد و دويست درهم به ابو يوسف پاداش داد . همه اين ماجرا در يك لحظه رخ داد . » « 1 » اين چنين ، روحانيان دورو و كاهنان بدكردار ، دين را بر اساس ميل كسانى كه به آنها پول مىدهند ، در مىآورند .\r\n( و من التّوفيق حفظ التّجربة ) پيروزى انسان در تجربه براى كشف حقايقى كه مردم همواره از آن بهره‌مند شوند ، توفيق و عنايت خدا است ؛ مانند پزشكى كه دارويى جادويى براى چيرگى بر ريشه و عامل بيمارىها كشف مىكند ، يا دانشمندى كه دستگاهى براى نزديك كردن دورها و آسان كردن سختىها مىسازد و . . . بىترديد اينان از دوستان خدا و اهل جهاد به شمار مىروند ، زيرا هزاران تجربه را به كار بسته و براى خوشبختى بندگان خدا ، از جسم و جان خود مايه مىنهند . خداوند آنان را يارى كرده و دين خود را گسترش مىبخشد . پيامبر خدا صلّى اللّه عليه و إله مىفرمايد : « بهترين مردم كسى است كه\r\n\r\n\r\n","description":"","footnote":"\r\n( 1 ) . نك : وفيات الاعيان ، ج 4 ، ص 254 ؛ و نيز : تاريخ بغداد ، ج 14 ، ص 253 ؛ براى نمونه‌هاى بيشتر نك : تاريخ الخلفا ، ص 291 - 292 .\r\n","page_name":" 293 ","page_number":293},
  {"content":"\r\n\r\nبراى ديگران سودمند باشد . » « 1 »\r\n( و المودّة قرابة مستفادة ) « القرابة » از « قرب » به معناى نزديكى است و گاه مانند خويشاوندى ، به طور طبيعى حاصل مىشود و گاه همچون دوستى به دست آوردنى است . با وجود اين ، معناى دوستى قوىتر از خويشاوندى و فاميلى به نظر مىرسد . به راستى خويشاوندى بدون محبت و زندگى بدون دوست داشتن بىفايده و تلخ است و چيزى زيباتر از صداقت ، وفادارى ، رازگويى و گشايش نيست .\r\n( و لا تامننّ ملولا ) [ به كسى كه به ستوه آمده ، اعتماد نكن ، 
  ] زيرا ملال و خستگى نه تنها آفت دوستى كه آفت زندگى است . به همين سبب انسان بى قرار ، به اين سو و آن سو مىرود ، كارى را در نيمه رها مىنمايد و بىدليل دورى مىكند و يا نزديك مىشود .\r\n\r\n211 - و قال عليه السلام : « عجب المرء بنفسه أحد حسّاد عقله . »\r\nترجمه : خودپسندى يكى از حسودان عقل است .\r\nشرح : از يك‌سو ، سرسخت‌ترين دشمنان كسى است كه به سبب هر خيرى كه به انسان مىرسد ، حسد ورزيده و تمام تلاش خود را براى از بين بردن آن به كار گيرد و از سوى ديگر ، خودبينى ، عقل را از كار مىاندازد و مانع تربيت نفس و هدايت آن به كمال مىشود . بنابراين خودپسندى ، به\r\n\r\n\r\n","description":"","footnote":"\r\n( 1 ) . « خير النّاس من انتفع النّاس به » مستدرك الوسائل ، ج 12 ، ص 78 ، ح 4 ؛ أمالى ، شيخ صدوق ، ص 28 ، ح 4 ؛ الاختصاص ، ص 243 .\r\n","page_name":" 294 ","page_number":294},
  {"content":"\r\n\r\nحسودى مىماند كه نمىتواند خير ديگرى را ببيند . بالاتر اين‌كه چه بسا تير حسود به خطا رود ، ولى تير تكبر ، همواره به عقل برخورد مىكند . دقت و ژرفاى تشبيه امام عليه السّلام ، قابل تأمل است .\r\n\r\n212 - و قال عليه السلام : « أغض على القذى و الألم ترض أبدا . »\r\nترجمه : چشم از خوار و خاشاك ناگوارىها فرو بند تا همواره خشنود باشى .\r\nشرح : بلاياى دنيا بىاندازه و تيرهايش پىدرپى است . ازاين‌رو ، كسى كه دردهاى آن را بزرگ دانسته و لباس عزا بر تن كند ، تمام عمر در اندوه و حسرت به سر خواهد برد . به عكس ، آن‌كس كه خويشتندارى ، تجاهل و صبر بر مصيبت را خوى خويش گرداند ، كار برايش آسان شده و آرام و رضايتمندانه خواهد زيست . « 1 »\r\n\r\n\r\n","description":"","footnote":"\r\n( 1 ) .\r\n و من لم يغمّض عينه عن صديقه * و عن بعض ما فيه يمت و هو عاتب\r\nو من يتتبّع جاهدا كلّ عثرة * يجدها و لم يسلم له الدّهر صاحب \r\nهركس از دوست خود و زشتىهاى او چشم نپوشد ، به هنگام مرگ ، خود را سرزنش مىكند . كسى كه در پى لغزش‌هاى ديگران باشد ، آن را مىيابد ، ولى روزگار ياورى برايش نخواهد گذاشت . و نيز :\r\n « إذا أنت لم تشرب مرارا على القذى * ظمئت و أى النّاس تصفو مشاربه ؟ ! » \r\nاگر تلخى را به همراه كاه ننوشى ، تشنه مىمانى . به راستى كدام يك از مردمان آبشخورى پاك دارد ؟ ! شرح نهج البلاغه ، ابن ابى الحديد ، ج 19 ، ص 34 .\r\n","page_name":" 295 ","page_number":295},
  {"content":"\r\n\r\n\r\n213 - و قال عليه السلام : « من لان عوده كثفت أغصانه . »\r\nترجمه : كسى كه درخت [ شخصيت 
  ] او نرم و بىعيب باشد ، شاخ و برگش فراوان است .\r\nشرح : دوستان و آرزومندان انسان نرم‌خو بسيارند ؛ چنان‌كه درخت نرم و شاداب ، شاخ و برگ فراوان دارد . خداوند سبحان به پيامبر خويش مىفرمايد : « اگر خشن و سنگدل بودى ، از اطراف تو پراكنده مىشدند . » « 1 »\r\n\r\n214 - و قال عليه السلام : « الخلاف يهدم الرّاي . »\r\nترجمه : دوگانگى ، انديشه را نابود مىكند .\r\nشرح : از بين رفتن انديشه ، به تنهايى تا اندازه‌اى قابل تحمل است ، ولى اختلاف و دوگانگى ، اساس ملت را نابود و دست طمع‌ورزان و غاصبان را باز مىكند . بيش از يكصد ميليون عرب [ در برابر از دست رفتن كيان و هستى خود 
  ] كوچك‌ترين فريادى نمىزنند . سرّ اين مطلب ، اختلاف رهبرانى است كه هوس حكومت و لذت قدرت ، آنان را به معامله با دشمنان خدا و انسانيت و خيانت و مزدورى كشانده است . سرانجام ، شب سپرى خواهد شد و مردم به پيروزى مىرسند .\r\n\r\n215 - و قال عليه السلام : « من نال استطال . »\r\nترجمه : كسى كه به نوايى برسد ، گردن‌كشى مىكند .\r\n\r\n\r\n","description":"","footnote":"\r\n( 1 ) .  وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ  آل عمران / 3 : 159 .\r\n","page_name":" 296 ","page_number":296},
  {"content":"\r\n\r\nشرح : ابن ابى الحديد در شرح خود مىنويسد : « در معناى عبارت دو احتمال وجود دارد : توانگر و بهره‌مند از دنيا ، گردن‌كشى مىكند و يا كسى كه چيزى از مال دنيا را به مردم ببخشد ، به آنان فخر مىفروشد . » « 1 » تفسير نخست ، با اين ايده هماهنگ است كه مىگويد : ثروتمندان ، از كارمندانى قابل اعتماد در دستگاه دولت براى رسيدن به منافع خود بهره مىبرند . اگر چنين نبود ، دارايى خود را براى مبارزه و از بين بردن آن به كار مىبستند . فقيه شعرانى ( م 973 ق ) بر اين مطلب آگاهى يافته و ازاين‌رو در « الميزان الكبرى » ، بخش زكات معدن مىگويد : « لازم است امام جامعه ، مالياتى را از معدن داران دريافت نمايد . در اين صورت دارايى آنها به حدى نمىرسد كه به فكر كسب قدرت افتاده ، سپاهيان را اجير كرده و سبب فساد دولت گردند . »\r\n\r\n216 - و قال عليه السلام : « في تقلّب الأحوال علم جواهر الرّجال . »\r\nترجمه : در دگرگونى روزگار ، گوهر شخصيت مردان شناخته مىشود .\r\nشرح : براى شناخت چهره حقيقى هركس ، لازم است دوران عمر وى و حالتش به هنگام خشم و خرسندى ، فقر و بىنيازى ، آشوب و فتنه بررسى شده و موضع‌گيرىاش در برابر مستضعفان بىپناه در نظر گرفته شود . بسيارند كسانى كه چهره‌اى برازنده دارند ، ولى با به دست آوردن فرصت و شرايط مناسب ، از جرم و غارتگرى فروگذار نمىكنند . در مقابل ، برخى از افراد كه\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 19 ، ص 37 .\r\n","page_name":" 297 ","page_number":297},
  {"content":"\r\n\r\nبه شرارت و بدخويى شناخته شده‌اند ، با رهايى از فقر و بىعدالتى و بهبود اوضاع به الگوى نيكان تبديل مىشوند .\r\n\r\n217 - و قال عليه السلام : « حسد الصّديق من سقم المودّة . »\r\nترجمه : حسادت بر دوست ، از آفات دوستى است .\r\nشرح : حسود ، بهره‌مندى ديگران از نعمت را خوش نمىدارد و از دست رفتنش را آرزو مىكند . او شادمان از بدبختى ديگران ، لغزش‌هايشان را فاش نموده و حتى به آنها نسبت‌هاى ناروا مىدهد . از سوى ديگر ، دوست ، هرچه براى خود مىپسندد و بلكه بهتر از آن را از رفيقش دريغ نمىكند . بنابراين نمىتوان بين اين دو سازگارى به وجود آورد . البته ممكن است دوستى و غبطه در يك‌جا جمع شوند . رسول خدا صلّى اللّه عليه و إله مىفرمايد : « مؤمن غبطه مىخورد ، ولى حسد نمىورزد و منافق حسادت مىكند ، ولى غبطه نمىخورد . » « 1 » توضيح آن‌كه ، در غبطه بهره‌مندى ديگرى از نعمت ، اندوه‌آور نيست ، ولى آرزوى رسيدن به مانند آن با كار و تلاش وجود داد . ازاين‌رو ، رقابت در كارهاى خير ، نيكو است و خداوند مىفرمايد : « [ باده‌اى كه 
  ] مهر آن مشك است و در اين [ نعمت‌ها 
  ] مشتاقان بايد بر يكديگر پيشى گيرند . » « 2 »\r\n\r\n[ 218 - و قال عليه السلام : « أكثر مصارع العقول تحت بروق . . . 
  ]\r\n218 - و قال عليه السلام : « أكثر مصارع العقول تحت بروق\r\n\r\n\r\n","description":"","footnote":"\r\n( 1 ) . « إنّ المؤمن يغبط و لا يحسد و المنافق يحسد و لا يغبط » كافى ، ج 2 ، ص 307 ، ح 7 ؛ وسائل الشيعة :\r\nج 15 ، ص 366 ، ح 7 ؛ سير اعلام النبلاء ، ج 8 ، ص 437 .\r\n( 2 ) .  خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ  مطفّفين / 83 : 26 .\r\n","page_name":" 298 ","page_number":298},
  {"content":"\r\n\r\nالمطامع . »\r\nترجمه : قربانگاه انديشه‌ها ، زير برق آزمندىها است .\r\nشرح : طمع دردى است كه درمان ندارد و اشتهايى است كه آسمان و زمين سيرش نمىكند . انسان حريص ، مانند جهنم است كه هرچه از كافران در او بريزند ، بيش از آن را طلب مىكند و مىگويد : « آيا افزون بر اين هم هست ؟ » ؛ « 1 » با به دست آوردن هر چيز ، بيشتر از آن را مىخواهد . در حقيقت « حرص ، بندگى هميشگى است » « 2 » و حريص جز با مرگ از آن رهايى نمىيابد .\r\n\r\n219 - و قال عليه السلام : « ليس من العدل القضاء على الثّقة بالظّنّ . »\r\nترجمه : داورى همراه با بدگمانى درباره افراد مورد اطمينان ، دور از عدالت است .\r\nشرح : هرگاه به امانتدارى كسى باور دارى و آن‌گاه اسباب گمان و ترديد پديد آمد ، كنار نهادن يقين پيشين و شك در راستى او ، دور از انصاف و دانش است . شيوه خردمندان و فقيهان بر اين است كه يقين گذشته خود را جز با يقين ديگرى بر ضدّ آن رها نمىكنند . در اين زمينه سخن امام صادق عليه السّلام رساترين گفتار است : « به مجرد شك ، يقين را زير پا نگذار و ترديد را در\r\n\r\n\r\n","description":"","footnote":"\r\n( 1 ) .  وَ تَقُولُ هَلْ مِنْ مَزِيدٍ  ق / 50 : 30 .\r\n( 2 ) . « الطّمع رقّ مؤبّد » حكمت 179 .\r\n","page_name":" 299 ","page_number":299},
  {"content":"\r\n\r\nيقين وارد نكرده و يكى را با ديگرى درنياميز . به عكس ، ترديد را با به دست آوردن يقين كنار نه ، بر اطمينان حاصل شده ، پافشارى نما ، و در هيچ حالتى به شك اعتنا نكن . » « 1 »\r\n\r\n220 - و قال عليه السلام : « بئس الزّاد إلى المعاد العدوان على العباد »\r\nترجمه : بدترين توشه براى قيامت ، ستم بر بندگان است .\r\nشرح : اميد بخشايش همه گناهان ، به جز ستم به ديگران و شرك وجود دارد . در اين ميان شرك نيز با توبه بخشوده مىشود ، ولى آمرزش ظلم تنها با رضايت و گذشت ستمديده به دست مىآيد . زشتى ستم به اندازه‌اى است كه پاداش ترك آن در نزد خدا بيش از ترك هر گناه ديگرى است . در روايت رسول خدا صلّى اللّه عليه و إله آمده است : « كسى كه روزهنگام فرارسد و در فكر جفا به ديگرى نباشد ، خداوند گناهانش را مىآمرزد . » « 2 »\r\n\r\n221 - و قال عليه السلام : « من أشرف أعمال الكريم غفلته عمّا يعلم . »\r\nترجمه : از بهترين كارهاى انسان نيك‌سيرت ، خود را بىخبر نماياندن است .\r\n\r\n\r\n","description":"","footnote":"\r\n( 1 ) . « لا ينقض اليقين بالشّك و لا يدخل الشّك في اليقين و لا يخلط أحدهما بالآخر و لكن ينقض الشّك باليقين و يتمّ علي اليقين فيبني عليه و لا يعتدّ بالشّك في حال من الحالات » كافى ، ج 13 ، ص 351 ، ح 3 ؛ وسائل الشيعة ، ج 5 ، ص 323 ، ح 3 ؛ الاستبصار ، ج 1 ، ص 373 ، ح 1416 .\r\n( 2 ) . « من أصبح و هو لا يهمّ بظلم أحد غفر اللّه ما اجترم » نك : شرح حكمت 185 ؛ كافى ، ج 2 ، ص 332 ، ح 8 و 21 ؛ كنز العمال ، ج 3 ، ص 504 ؛ الجامع الصغير ، ج 2 ، ص 572 ، ح 8451 .\r\n","page_name":" 300 ","page_number":300},
  {"content":"\r\n\r\nشرح : از ويژگىهاى انسان بزرگ‌منش ، فروتنى نسبت به فرودستان ، بردبارى در رفتار با سفيهان و بالاتر از همه ، ناديده گرفتن عيب‌هاى قابل چشم‌پوشى ديگران و خوددارى از گسترش آن است . « 1 »\r\n\r\n222 - و قال عليه السلام : « من كساه الحياء ثوبه لم ير النّاس عيبه . »\r\nترجمه : آن‌كس كه لباس حيا بپوشد ، مردم عيبش را نمىبينند .\r\nشرح : حيا از كار ننگين ، فضيلتى است كه سبب شفاعت در نزد مردم از برخى زشتىها مىشود . به عكس ، شرم از انجام كارهاى نيك همچون پرسش از امور دينى و يا زندگى با تلاش و زحمت نكوهيده است ؛ گرچه جاهلان آن را نيكو بشمارند . پيش از اين چندين بار و از جمله در شرح حكمت 20 از شرم سخن گفته‌ايم . « 2 » و « 3 »\r\n\r\n\r\n","description":"","footnote":"\r\n( 1 ) . گفته‌اند : خود را به بىخبرى زدن ، نشانه آقايى است . ابو تمّام چنين مىسرايد :\r\n « ليس الغبي به سيد في قومه * لكنّ سيد قومه المتغابي » \r\nناآگاه ، در بين قبيله خود قدرت ندارد ، بلكه آن‌كس كه خود را به بىاطلاعى بزند ، [ و از بدى ديگران چشم بپوشد ، 
  ] توانمند است . ديوان ابو تمّام ، ج 1 ، ص 93 .\r\nشرح ابن ابى الحديد ، ج 19 ، ص 44 .\r\n( 2 ) . « الحياء بالحرمان » ( شرم ، با محروميت همراه است ) .\r\n( 3 ) . برخى حكيمان گفته‌اند : حيا به معناى خوددارى از زشتىها و از ويژگىهاى انسان است ؛ مانند خنديدن كه به انسان اختصاص دارد و عرض خاص او است . نخستين فهم كودك از جهان پيرامون خود ، حيا است . ويژگى ياد شده ، سبب مىگردد تا انسان از ناشايستىهايى كه نفسش بدان مشتاق است دورى كرده و از مرز حيوان بودن بيرون آيد . نكته ديگر اين‌كه ، حيا مركب است از ترس و پاكى و فرد باحيا نمىتواند فاسد باشد ، زيرا پاكى و فساد با هم نمىسازند . راه به دست آوردن حيا آن است كه به هنگام اشتياق براى انجام زشتىها ، كسى برتر از خود را در نظر -\r\n","page_name":" 301 ","page_number":301},
  {"content":"\r\n\r\n\r\n[ 223 - و قال عليه السلام : « بكثرة الصّمت تكون الهيبة و بالنّصفة يكثر المواصلون 
  ]\r\n223 - و قال عليه السلام : « بكثرة الصّمت تكون الهيبة و بالنّصفة يكثر المواصلون و بالإفضال تعظم الأقدار و بالتّواضع تتمّ النّعمة و باحتمال المؤن يجب السّؤدد و بالسّيرة العادلة يقهر المناوئ و بالحلم عن السّفيه تكثر الأنصار عليه . »\r\nترجمه : با سكوت بسيار ، وقار انسان بيشتر مىشود . با انصاف بودن ، دوستان را فراوان مىكند . بخشش ، قدر و منزلت انسان را بالا مىبرد . با فروتنى ، نعمت كامل مىگردد . با پرداخت هزينه‌ها ، بزرگى و سرورى ثابت مىشود . منش عادلانه ، مخالفان را درهم مىشكند و با شكيبايى در برابر بىخرد ، ياران انسان افزايش مىيابد .\r\nشرح : ( بكثرة الصّمت تكون الهيبة ) در برخورد ناگهانى با كسى كه حقيقت و لياقتش را نمىشناسى و او نيز سكوت كرده است ، با احتياط و مراقبت سخن بگو ؛ مبادا اهل بينش و آگاهى باشد و تو را نقد كند . همين كه سخن گفتن را آغاز نمود ، به گونه‌اى كه شايسته او است رفتار نما . مقصود امام عليه السّلام از « هيبت و وقار » در اين‌جا همين است . البته در جايى كه گوينده ، دانشمند و فهميده باشد ، ابّهت انسان در گرو گفت‌وگو با او است . در حكمت 390 كلام امام عليه السّلام را در اين زمينه مىآوريم : « سخن بگوييد تا شناخته شويد ؛ به\r\n\r\n\r\n","description":"","footnote":"\r\n- بگيرد ؛ گويا او را مىبيند . شرح نهج البلاغه ، ابن ابى الحديد ، ج 19 ، ص 46 - 47 . از معصوم عليه السّلام روايت شده است : « الإيمان عريان و لباسه التّقوي و زينته الحياء » ( ايمان برهنه است . تن پوشش تقوا و زيورش حيا است . ) كنز العمال ، ج 12 ، ص 105 ، ح 34206 ؛ امالى ، شيخ طوسى ، ص 84 ، ص 30 .\r\n","page_name":" 302 ","page_number":302},
  {"content":"\r\n\r\nراستى كه انسان در زير زبان خود نهفته است . » « 1 »\r\n( و بالنّصفة يكثر المواصلون ) انصاف آن است كه حقوق ديگران را از آنان نستانى ، بىگناه را مجرم نشمارى و به تعهد دو سويه خود با مردم پايبند باشى . اين چنين دوستانت افزايش مىيابند .\r\n( و بالإفضال تعظم الأقدار ) سخاوتمند بزرگ مىشود . جود و سخاوت فراتر از دادن مال است و هرگونه كمكى كه اندوهى را بر طرف و بارى را از دوش مردم بردارد ، شامل مىشود . ( و بالتّواضع تتمّ النّعمة ) مراد از « تواضع » در اين‌جا ، فرمانبردارى از حق و عمل به آن است . اين كار برترين گونه شكر و سبب افزايش نعمت‌هاى خداوند است . ( و باحتمال المؤن يجب السّؤدد ) هركس با هر آيين ، رنگ و نسب كه دارد ، در راه خدمت به مردم بكوشد ، او را بزرگ داشته و شايسته رهبرى و آقايى بر خود مىدانند . در مقابل ، به انسانى كه خيرى ندارد ، به چشم موجودى بىثمر مىنگرد و براى علم و مقام او ارزشى نمىگذارند . در اين صورت ، احترام آنان به سبب عادت يا ريا و از سر طمع يا ترس است و نه محبت و راستى .\r\n( و بالسّيرة العادلة يقهر المناوئ ) در جنگ با دشمن ، سلاحى نيرومندتر و مؤثرتر از نيك سيرتى و ارزش‌هاى اخلاقى نيست . ( و بالحلم عن السّفيه تكثر الأنصار عليه ) اندكى پيش ، در حكمت 205 شرح « حلم و بردبارى » بيان شد :\r\n« نخستين پاداش بردبار از بردبارىاش آن است كه مردم در برابر نادان و\r\n\r\n\r\n","description":"","footnote":"\r\n( 1 ) . « تكلّموا تعرفوا فإنّ المرء مخبوء تحت لسانه » .\r\n","page_name":" 303 ","page_number":303},
  {"content":"\r\n\r\nفرومايه ، پشتيبان او خواهند بود . » « 1 »\r\n\r\n224 - و قال عليه السلام : « العجب لغفلة الحسّاد عن سلامة الأجساد . »\r\nترجمه : شگفتا كه حسودان از نعمت سلامتى خود غافل‌اند » !\r\nشرح : جاى تعجب نيست كه مردم بر مال و دارايى يكديگر رشك برده و از نعمت سلامتى غافل‌اند ، زيرا بر خلاف مال ، بيشتر انسان‌ها از تندرستى برخوردارند . [ با وجود اين ، 
  ] امام عليه السّلام [ از نگاهى ديگر 
  ] از كار فرد سالم ابراز شگفتى مىكند كه چگونه بر مال ثروتمند حسادت مىورزد ، ولى نعمت سلامت خود را كه ارزشمندتر و محبوب‌تر است از ياد مىبرد . گويا فراموش كرده است كه افرادى براى بازيافتن تندرستى ، اموالشان را فدا مىكنند . مگر نه اين است كه توانگر بيمار ، بر فقير تندرست حسرت مىخورد و سلامتى را بر همه دنيا ترجيح مىدهد ؟ !\r\n\r\n225 - و قال عليه السلام : « الطّامع في وثاق الذّلّ . »\r\nترجمه : طمعكار ، در بند خوارى گرفتار است .\r\nشرح : مضمون اين سخن با حكمت 179 يكسان است : « طمع ، بردگى ابدى است . » « 2 » همچنين ، كمى پيش‌تر در حكمت 218 در اين‌باره گفت‌وگو\r\n\r\n\r\n","description":"","footnote":"\r\n( 1 ) . « أوّل عوض الحليم من حلمه أنّ النّاس أنصاره علي الجاهل » .\r\n( 2 ) . « الطّمع رقّ مؤبّد » .\r\n","page_name":" 304 ","page_number":304},
  {"content":"\r\n\r\nكرديم : « قربانگاه انديشه‌ها زير برق آزمندى است . » « 1 » و « 2 »\r\n\r\n226 - و سئل عن الإيمان فقال : « الإيمان معرفة بالقلب و إقرار باللّسان و عمل بالأركان . »\r\nترجمه : از حضرت درباره ايمان پرسيدند . فرمود : ايمان ، شناخت به دل ، اقرار به زبان و عمل به اندام‌ها است .\r\nشرح : « اسلام » در لغت به معناى فرمانبردارى آمده و در آيه زير به همين معنا به كار رفته است : « آيا جز دين خدا را مىجويند ، با آنكه همه موجودات آسمان‌ها و زمين ، خواه و ناخواه سر به فرمان او نهاده و به سوى او بازگردانيده مىشوند ؟ ! » « 3 » به علاوه ، بر اخلاص و راستى نيز اطلاق مىشود :\r\n« پس اگر با تو به محاجه برخاستند ، بگو : من خود را براى خدا خالص نموده‌ام و هر كه مرا پيروى كرده [ نيز چنين مىكند 
  ] . به اهل كتاب و مشركان بگو : آيا اسلام آورده‌ايد ؟ پس اگر اسلام آوردند ، قطعا هدايت يافته‌اند و اگر روى برتافتند ، فقط رساندن پيام بر عهده تو است و خداوند به [ امور 
  ] بندگان\r\n\r\n\r\n","description":"","footnote":"\r\n( 1 ) . « أكثر مصارع العقول تحت بروق المطامع » .\r\n( 2 ) . در بيتى از مجنون آمده است :\r\n « طمعت بليلي أن تريع و إنّما * تقطّع أعناق الرّجال المطامع » \r\nزيبايى ليلا سبب گرديد تا مشتاقش شوم و اين ، طمع‌ورزىها است كه گردن انسان را مىزند . ديوان قيس عامرى ، ص 186 .\r\n( 3 ) .  أَ فَغَيْرَ دِينِ اللَّهِ يَبْغُونَ وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ  آل عمران / 3 :\r\n83 .\r\n","page_name":" 305 ","page_number":305},
  {"content":"\r\n\r\nبينا است . » « 1 » در اصطلاح فقيهان ، به اداى شهادتين گفته مىشود و سبب حفظ جان ، ارث بردن و اجازه ازدواج با مسلمانى ديگر مىگردد . با وجود اين ، اسلام واقعى و مورد پذيرش خدا ، همان ايمانى است كه داراى عناصر سه گانه زير باشد :\r\n2 - ( معرفة بالقلب ) در اين‌جا مقصود [ از شناخت قلبى 
  ] ، اعتقاد حتمى و قطعى است ؛ خواه از روى دليل و خواه تقليد از ديگران . خداوند مىفرمايد :\r\n« مؤمنان ، همان كسانىاند كه چون خدا ياد شود دل‌هايشان بترسد و هنگامى كه آيات او بر آنان خوانده شود بر ايمانشان بيافزايد و بر پروردگار خود توكل مىكنند ؛ همانان كه نماز را بر پا مىدارند و از آن‌چه به ايشان روزى داده‌ايم انفاق مىكنند . آنان هستند كه حقّا مؤمن‌اند . براى آنان نزد پروردگارشان درجات و آمرزش و روزى نيكو خواهد بود . » « 2 » از آنچه گفتيم روشن شد از يك‌سو ، ويژگى مؤمن حقيقى ، فروتنى در برابر ياد خدا ، توكل بر او ، برپا داشتن نماز و دادن زكات است و از سوى ديگر ، علم ، وسيله است و نه هدف . بنابراين ، ايمان ياد شده يا با دليل و برهان به دست مىآيد و يا با تقوا و پرهيزگارى و هر دو مطلوب و پسنديده است .\r\n2 - ( إقرار باللّسان ) تصديق زبانى ؛ آشكار كردن ايمان بر زبان ، عبادت خدا\r\n\r\n\r\n","description":"","footnote":"\r\n( 1 ) .  فَإِنْ حَاجُّوكَ فَقُلْ أَسْلَمْتُ وَجْهِيَ لِلَّهِ وَ مَنِ اتَّبَعَنِ وَ قُلْ لِلَّذِينَ أُوتُوا الْكِتابَ وَ الْأُمِّيِّينَ أَ أَسْلَمْتُمْ فَإِنْ أَسْلَمُوا فَقَدِ اهْتَدَوْا وَ إِنْ تَوَلَّوْا فَإِنَّما عَلَيْكَ الْبَلاغُ وَ اللَّهُ بَصِيرٌ بِالْعِبادِ  آل عمران / 3 : 20 .\r\n( 2 ) .    إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ * الَّذِينَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ * أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَ مَغْفِرَةٌ وَ رِزْقٌ كَرِيمٌ    انفال / 8 : 2 - 4 .\r\n","page_name":" 306 ","page_number":306},
  {"content":"\r\n\r\nاست و سبب مىگردد تا مؤمن شناخته شده و با او به گونه‌اى شايسته ايمانش رفتار شود .\r\n3 - ( عمل بالأركان ) لازم است ايمان ، در عمل نيز نمود ملموس و بيرونى بيابد . [ ديگر اين‌كه ، 
  ] هر عملى كه حكم آن به ضرورت دين ثابت شود ، ركن ايمان است . جهاد ، روزه ، نماز ، حج و زكات نمونه‌هايى از آن هستند . در گذشته ، به مناسبت‌هاى گوناگون درباره اسلام و ايمان سخن گفتيم . « 1 »\r\n\r\n[ 227 - و قال عليه السلام : « من أصبح على الدّنيا حزينا فقد أصبح . . . 
  ]\r\n227 - و قال عليه السلام : « من أصبح على الدّنيا حزينا فقد أصبح لقضاء اللّه ساخطا ، و من أصبح يشكو مصيبة نزلت به فقد أصبح يشكو ربّه ، و من أتى غنيا فتواضع له لغناه ذهب ثلثا دينه ، و من قرأ القرآن فمات فدخل النّار فهو ممّن كان يتّخذ آيات اللّه هزوا ، و من لهج قلبه بحبّ الدّنيا التاط قلبه منها بثلاث : همّ لا يغبّه و حرص لا يتركه و أمل لا يدركه . »\r\nترجمه : آن كه به سبب از دست دادن دنيا غمناك گردد ، بر قضاى خداوند خشمگين شده است . هركس از مصيبتى كه به او رسيده شكايت كند ، از پروردگارش شكايت كرده است . كسى كه در برابر ثروتمندى به سبب ثروتش فروتنى نمايد دو سوم دينش از دست مىرود . هركس قرآن را قرائت نموده و پس از مرگ وارد آتش گردد از كسانى است كه آيات خدا را به سخره مىگيرد . هر كه دلش به عشق دنيا شيفته شد به سه چيز دنيا خواهد چسبيد :\r\n\r\n\r\n","description":"","footnote":"\r\n( 1 ) . براى نمونه نك : شرح حكمت 30 .\r\n","page_name":" 307 ","page_number":307},
  {"content":"\r\n\r\nاندوهى كه او را رها نمىكند ، حرصى كه او را ترك نمىنمايد و آرزويى كه آن را در نيابد .\r\nشرح : ( من أصبح علي الدّنيا حزينا فقد أصبح لقضاء اللّه ساخطا ) كسانى كه دنيا را يگانه هدف خويش قرار دهند ، با رسيدن به بهره‌هاى آن شاد مىشوند و با از دست دادن اموال پوچ آن غمگين . در واقع چيزى جز پاداش پيشاپيش دنيا ، آنان را از خدا خشنود نمىكند . اينان مصداق اين آيه‌اند كه مىفرمايد : « و برخى از آنان در [ تقسيم 
  ] صدقات بر تو خرده مىگيرند . پس اگر از آن [ اموال 
  ] به ايشان داده شود خشنود مىگردند ، و گرنه ناگاه به خشم مىآيند . » « 1 »\r\n( و من أصبح يشكو مصيبة نزلت به فقد أصبح يشكو ربّه ) سخن گفتن از مصيبت با هدف آرام گرفتن قلب ، گناه به شمار نمىآيد ، ولى هرگاه با اظهار ناخرسندى از بلاى روى داده و شكايت از خداى بزرگ همراه شود ، معصيت است . در حكمت 421 توضيح و تكميل كلام امام عليه السّلام مىآيد : « كسى كه از نياز خود نزد مؤمنى گفت‌وگو كند ، گويى آن را به پيشگاه خدا برده و كسى كه از نيازمندى خود نزد كافرى گلايه نمايد ، گويى از خدا شكوه كرده است . » « 2 » ( و من قرأ القرآن فمات فدخل النّار فهو ممّن كان يتّخذ آيات اللّه هزوا ) بىشك براى دريوزگى قرآن خواندن و يا در آميختن آن با آواز و موسيقى ، نمونه‌هاى روشنى از به سخره گرفتن كلام خدا به شمار مىآيند . قرآن سخن عقل و سبب ايمان و فرمانبردارى خرد از آن ، نداى قلب و مايه آرامش و فروتنى و\r\n\r\n\r\n","description":"","footnote":"\r\n( 1 ) .  وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ  توبه / 9 : 58 .\r\n( 2 ) . « من شكا الحاجة إلي مؤمن فكأنّه شكاها إلي اللّه و من شكاها إلي كافر فكأنّما شكا اللّه » .\r\n","page_name":" 308 ","page_number":308},
  {"content":"\r\n\r\nنجواى درون آدمى است . تلاوت همراه با انديشه كلام خدا ، در جان آدمى اثر گذارده ، او را به اطاعت از پروردگار و دورى از اسباب خشم او فرا مىخواند .\r\n( و من لهج قلبه بحبّ الدّنيا التاط قلبه منها بثلاث . . . ) « التاط » پيوستن و چسبيدن ؛ « لا يغبّه » از او جدا نمىشود . كسى كه دنيا را وجهه همت خود قرار دهد ، بلايا و سختىها به او روى مىكند و زندگىاش را در اندوه از دست دادن داشته‌ها و نيز سرگرم طمع‌ورزى و فريفته آرزوهاى دروغين و دست نايافتنى به سر خواهد كرد . گفتنى است سخنان امام عليه السّلام درباره دنيا ، شاخه‌ها و جلوه‌هاى گوناگون دارد .\r\n\r\n[ 228 - و قال عليه السلام : « كفى بالقناعة ملكا و بحسن الخلق نعيما » . . . 
  ]\r\n228 - و قال عليه السلام : « كفى بالقناعة ملكا و بحسن الخلق نعيما » و سئل عليه السلام عن قوله تعالى  فَلَنُحْيِيَنَّهُ حَياةً طَيِّبَةً ،  فقال : « هي القناعة »\r\nترجمه : آدمى را قناعت ، براى دولتمندى و خوش خلقى براى فراوانى نعمت‌ها كافى است . از امام عليه السّلام درباره آيه ( نحل / 97 ) « . . . قطعا او را با زندگى پاكيزه‌اى ، حيات [ حقيقى 
  ] بخشيم » ، پرسيدند . فرمود : مقصود زندگى با قناعت است . « 1 »\r\n\r\n\r\n","description":"","footnote":"\r\n( 1 ) . بىترديد زندگى پاكيزه ، همان بىنياز زيستن است و بىنيازى در قانع بودن . توضيح اين‌كه ، اگر ملاك ثروت و بىنيازى محتاج نبودن به ديگران است ، ثروتمندترين مردمان فردى است كه خواسته‌اش از آنان كمتر باشد و قانع چنين كسى است . در همين راستا ، پيامبر اكرم صلّى اللّه عليه و إله مىفرمايد :\r\n« ليس الغني بكثرة العرض و إنّما الغني غني النّفس » ( بىنيازى به فراوانى بهره‌هاى دنيا نيست ، بلكه -\r\n","page_name":" 309 ","page_number":309},
  {"content":"\r\n\r\nشرح : مراد از « الملك ؛ دولتمندى » آرامش درون ، تضمين خوراك و نيازهاى روزمره و بىنيازى از ديگران است . « قناعت » ، هدف ياد شده را واقعيت مىبخشد و قانع را به خشنودى از نعمت‌هاى خدا ، توكل بر او در همه امور و شكيبايى در حوادث ناگهانى فرا مىخواند .\r\nخوش رفتارى ، نعمت دنيا و آخرت است ، زيرا از يك‌سو كمال و زيبايى و از سوى ديگر وسيله جلب خشنودى و پاداش خداوند به شمار مىآيد .\r\n\r\n229 - و قال عليه السلام : « شاركوا الّذي قد أقبل عليه الرّزق فإنّه أخلق للغنى و أجدر بإقبال الحظّ عليه . »\r\nترجمه : با آن‌كس كه روزى فراوان دارد ، شراكت كنيد كه او براى توانگر شدن سزاوارتر و اسباب پيشرفت برايش فراهم‌تر است .\r\nشرح : كلام امام عليه السّلام دستور شرعى يا عقلى واجب يا مستحب مانند :\r\n« تقواى خدا را رعايت كنيد » « 1 » و « صدقه بدهيد ؛ گرچه اندك باشد » « 2 » و نيز انعكاس واقعيت خارجى مانند : « بنده ديگرى نباش ، زيرا خدا تو را آزاد\r\n\r\n\r\n","description":"","footnote":"\r\n- بىنيازى حقيقى در چشم‌پوشى از خواسته‌هاى نفس است . ) صحيح بخارى ، ج 7 ، ص 187 ؛ صحيح مسلم ، ج 3 ، ص 100 ؛ المجازات النّبوية ، ص 21 .\r\n( 1 ) .  وَ اتَّقُوا اللَّهَ *  براى نمونه : بقره / 2 : 189 و 194 و . . . .\r\n( 2 ) . « تصدّقوا و لو بشقّ تمرة » كافى ، ج 4 ، ص 4 ، ح 11 ؛ وسائل الشيعة ، ج 9 ، ص 379 ، ح 1 ؛ كنز العمال ، ج 6 ، ص 340 ، ح 15941 .\r\n","page_name":" 310 ","page_number":310},
  {"content":"\r\n\r\nآفريده است » ، « 1 » نيست . سخن ايشان در اين حكمت ، مانند اين بيان است :\r\n« پيش از سفر ، همراهى برگزينيد » « 2 » كه تنها سفارشى براى بىكس نماندن در رويدادهاى احتمالى ناگوار و گم كردن راه به شمار مىآيد . « 3 »\r\nمراد از « الحظّ » توفيق الاهى براى زمينه‌سازى راه پيشرفت و فراهم آوردن اسباب آن است .\r\nيكى از شارحان سخنى شگفت دارد : « امام عليه السّلام در اين حكمت بلند ، به اصل مهم اقتصادى اشاره دارد كه امروزه در عصر پيشرفت و شكوفايى علمى ، به عنوان اساس زندگى اجتماعى قلمداد مىشود . » به باور ما ، جايگاه علمى امام عليه السّلام بىنياز از تكلّف و فلسفه‌بافى است . گفته اين شارح مانند كسى است كه مىخواهد قوانين دريا را از آيه قرآن استنباط نمايد : « و دو دريا يكسان نيستند : اين يك ، شيرين تشنگى زدا [ و 
  ] نوشيدنش گوارا است و آن يك ، شور تلخ مزه است و از هر يك گوشتى تازه مىخوريد و زيورى كه بر تن مىكنيد ، بيرون مىآوريد . كشتى را در آن ، موج شكاف مىبينى . [ اين همه براى آن است 
  ] تا از فضل او [ روزى خود را 
  ] جستجو كنيد و اميد كه سپاس بگزاريد . » « 4 »\r\n\r\n\r\n","description":"","footnote":"\r\n( 1 ) . « لا تكن عبد غيرك و قد جعلك اللّه حرّا » نامه 30 .\r\n( 2 ) . « سل عن الرّفيق قبل الطّريق » ( همان ) .\r\n( 3 ) . به اين گونه از اوامر ، اصطلاحا اوامر ارشادى مىگويند . براى توضيح بيشتر به كتاب‌هاى اصول فقه مراجعه كنيد ( مترجم ) .\r\n( 4 ) .  وَ ما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُهُ وَ هذا مِلْحٌ أُجاجٌ وَ مِنْ كُلٍّ تَأْكُلُونَ لَحْماً طَرِيًّا وَ تَسْتَخْرِجُونَ حِلْيَةً تَلْبَسُونَها وَ تَرَى الْفُلْكَ فِيهِ مَواخِرَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ  فاطر / 35 : 12 .\r\n","page_name":" 311 ","page_number":311},
  {"content":"\r\n\r\n\r\n230 - و قال عليه السلام في قوله تعالى إِنَّ اللَّهَ يَأْمُرُ بِالْعَدْلِ وَ الْإِحْسانِ : « العدل الإنصاف و الإحسان التّفضّل . »\r\nترجمه : در تفسير آيه « خدا به عدل و احسان فرمان مىدهد » ، فرمود :\r\nعدل همان انصاف و احسان همان بخشش است .\r\nشرح : كلام امام عليه السّلام تفسير آيه زير است : « در حقيقت ، خدا به دادگرى و نيكوكارى و بخشش به خويشاوندان فرمان مىدهد و از كار زشت و ناپسند و ستم باز مىدارد . به شما اندرز مىدهد ، باشد كه پند گيريد . » « 1 » « عدل » ، به معناى رعايت انصاف با مردم و تنظيم رفتار با آنها به گونه‌اى است كه از آنان نسبت به خود انتظار مىرود . « احسان » ، به ثمربخشى و سود رسانى به ديگران گفته مىشود و مىتواند در زمينه‌هاى گوناگون مالى ، كارى ، نويسندگى و سخنرانى انجام گردد . در تفاسير از عثمان بن مظعون « 2 » نقل شده است : « در ابتدا حقيقتا مسلمان نشدم و به سبب شرم از رسول خدا صلّى اللّه عليه و إله اظهار اسلام مىكردم . با نزول اين آيه ، به محمد صلّى اللّه عليه و إله ايمان آوردم و عمويش ابو طالب عليه السّلام را آگاه كردم . او نيز به ميان جمع قريش آمد و گفت : اى خاندان قريش ! از محمد صلّى اللّه عليه و إله پيروى كنيد تا راه درست را بيابيد . او تنها به داشتن اخلاق نيكو\r\n\r\n\r\n","description":"","footnote":"\r\n( 1 ) .  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ يَعِظُكُمْ لَعَلَّكُمْ تَذَكَّرُونَ  نحل / 16 : 90 .\r\n( 2 ) . از حكيمان عرب در روزگار جاهليت بود و نوشيدن شراب را حرام مىدانست . چهاردهمين مرد مسلمان بود . قصد داشت با زهد ورزى از دنيا كناره‌گيرى كند و پيامبر صلّى اللّه عليه و إله وى را از اين كار باز داشت . در جنگ بدر شركت جست و پس از آن در سال 2 يا 3 هجرت درگذشت . نخستين كسى است كه در بقيع به خاك سپرده شد . اسد الغابة ، ج 3 ، ص 385 ؛ الإصابة ، ج 2 ، ص 464 ، رقم 5453 ؛ الطبقات الكبرى ، ج 3 ، ص 397 .\r\n","page_name":" 312 ","page_number":312},
  {"content":"\r\n\r\nدستور مىدهد . » « 1 »\r\n\r\n231 - و قال عليه السلام : « من يعط باليد القصيرة يعط باليد الطّويلة . »\r\nترجمه : آن‌كس كه با دست كوتاه ببخشد ، از دستى بلند پاداش گيرد .\r\nشرح : سيد رضى مىگويد : معناى سخن امام عليه السّلام اين است كه آن‌چه انسان از اموال خود در راه خير و نيكى انفاق مىكند ، هرچند كم باشد ، خداوند پاداش بسيار به او مىدهد . مقصود از دو بار ياد كرد از « دست » در اين‌جا ، دو نعمت است . در واقع امام عليه السّلام بين نعمت انسان و نعمت پروردگار ، با تعبير دست كوتاه و دست بلند فرق گذاشته ، اولى را كه بخشش انسانى است ، كوتاه و دومى را كه از ناحيه خداوند است بلند مىداند . سبب تعبير ياد شده آن است كه فضل و بركت خداوند ، اصل و منشأ ديگر نعمت‌ها و چندين برابر آنها است . مراد از « دست كوتاه » در اين‌جا ، كار و تلاش انسانى است . به باور ما مقصود از بخشيدن ، جانفشانى و دادن دارايىهاى گرانبها براى يارى حقيقت و عدالت و نابودى ستم است . ازاين‌رو ، دريافت سيد رضى و ديگر شارحان پس از او ، مبنى بر اختصاص آن به صدقه به تهيدستان كامل نيست . « دست بلند » نيز كنايه از عطاى پايدار خداوند است ؛ چنان‌كه در قرآن مىخوانيم : « بخششى است قطع ناشدنى ! » « 2 » در كلام خداوند ، از انواع\r\n\r\n\r\n","description":"","footnote":"\r\n( 1 ) . مجمع البيان ، ج 6 ، ص 192 ؛ نور الثقلين ، ج 3 ، ص 78 ، ح 195 ؛ بحار الأنوار ، ج 18 ، ص 269 .\r\n( 2 ) .  عَطاءً غَيْرَ مَجْذُوذٍ  هود / 11 : 108 .\r\n","page_name":" 313 ","page_number":313},
  {"content":"\r\n\r\nكارهايى كه سبب بخشش و پاداش هميشگى مىشود به روشنى ياد شده است : « به خدا و فرستاده او بگرويد و در راه خدا با مال و جانتان جهاد كنيد .\r\nاين [ گذشت و فداكارى 
  ] اگر بدانيد ، براى شما بهتر است . [ خدا از شما چنين خواسته 
  ] تا گناهانتان را ببخشايد و شما را در باغ‌هايى كه از زير [ درختان 
  ] آن جويبارها روان است و [ در 
  ] سراهايى خوش ، در بهشت‌هاى هميشگى درآورد . اين [ خود 
  ] كاميابى بزرگ است . » « 1 »\r\n\r\n232 - و قال عليه السلام لابنه الحسن عليهما السلام : « لا تدعونّ إلى مبارزة و إن دعيت إليها فأجب فإنّ الدّاعي إليها باغ و الباغي مصروع . »\r\nترجمه : به فرزندش امام مجتبى عليه السّلام فرمود : كسى را به پيكار دعوت نكن ، ولى اگر تو را به نبرد خواندند بپذير ، زيرا آغازگر پيكار ، تجاوزكار است و چنين كسى قطعا شكست خواهد خورد .\r\nشرح : دين و شريعت اسلام ، جنگ را تجاوز و ستم دانسته و زمينه سازان آن را ، دشمن خدا و حيات انسانى مىخواند . در واقع ، چنين كسى به جنگ خدا ، حقيقت و نيكىها رفته است . بايد توجه داشت مبارزه با حق پيامدى جز نابودى ندارد ؛ گرچه زمانى طول بكشد « و خدا بر كار خويش\r\n\r\n\r\n","description":"","footnote":"\r\n( 1 ) .   تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ * يَغْفِرْ لَكُمْ ذُنُوبَكُمْ وَ يُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهارُ وَ مَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ   صفّ / 61 : 11 - 12 .\r\n","page_name":" 314 ","page_number":314},
  {"content":"\r\n\r\nچيره است ، ولى بيشتر مردم نمىدانند . » « 1 »\r\nابن ابى الحديد مىگويد : هرگز نشنيديم كه امام عليه السّلام درخواست جنگ كند ؛ يا چنين بود كه ديگران ، وى را با نام به جنگ فرا مىخواندند و يا [ به طور عمومى 
  ] كسى را به مبارزه مىطلبيدند و امام عليه السّلام از ميان لشگر بيرون آمده و مبارزه مىكرد . در روز بدر ، بنى ربيعه كسى از بنى هاشم را به نبرد طلبيد .\r\nعلى عليه السّلام جلو آمد و وليد را به هلاكت رساند . . . . در روز احد طلحة بن ابى طلحه ، مبارزى طلب كرد . حضرت بيرون آمد و او را كشت . در خيبر نيز مرحب ، جنگنده‌اى را فراخواند . باز هم امام عليه السّلام به جنگ او رفت . » « 2 » آن‌گاه ابن ابى الحديد به نقل از مغازى واقدى و سيره ابن اسحاق ، ماجراى نبرد امام عليه السّلام با عمرو بن عبدود را بيان مىكند . نويسنده كتاب « فضائل الخمسة من الصّحاح السّتّة » از مستدرك حاكم نيشابورى و تاريخ بغداد خطيب بغدادى ، روايت زير را از رسول خدا صلّى اللّه عليه و إله نقل مىكند : « نبرد على با عمرو بن عبدود در روز خندق ، از عبادت امتم تا روز قيامت بهتر است . » « 3 »\r\n\r\n\r\n","description":"","footnote":"\r\n( 1 ) .  وَ اللَّهُ غالِبٌ عَلى أَمْرِهِ وَ لكِنَّ أَكْثَرَ النَّاسِ لا يَعْلَمُونَ  يوسف / 12 : 21 .\r\n( 2 ) . شرح نهج البلاغه ، ج 19 ، ص 60 .\r\n( 3 ) . روايت ياد شده ، در منابع گوناگون و با الفاظ مشابه آمده است . براى نمونه نك : تفسير كبير ، فخر رازى ، ج 32 ، ص 31 ؛ بحار الانوار ، ج 20 ، ص 216 ؛ مناقب آل أبى طالب عليهم السّلام ، ابن شهر آشوب ، ج 2 ، ص 326 ؛ الغدير ، ج 7 ، ص 206 و . . . . در برخى روايات از رسول خدا صلّى اللّه عليه و إله نقل شده است كه به هنگام خروج على عليه السّلام فرمود : « همه ايمان در جلوى همه شرك ايستاد . » شرح نهج البلاغه ، ابن ابى الحديد ، ج 19 ، ص 61 ؛ برخى هم از پيامبر صلّى اللّه عليه و إله نقل كرده‌اند كه فرمود : « ضربه على عليه السّلام در روز خندق ، از عبادت جن و انس بالاتر است . » شرح مواقف ، ايجى ، ص 617 . ابن تيميه ، در حاشيه السيرة النبوية ، ج 2 ، ص 320 به حديث بالا اشكال مىكند و آن را از احاديث موضوعه‌اى مىشمارد كه در هيچ كتاب معتبرى حتى با سند ضعيف هم نيامده است . افزون بر اين مىگويد : -\r\n","page_name":" 315 ","page_number":315},
  {"content":"\r\n\r\n\r\n[ 233 - و قال عليه السلام : « خيار خصال النّساء شرار خصال الرّجال : 
  ]\r\n233 - و قال عليه السلام : « خيار خصال النّساء شرار خصال الرّجال : الزّهو و الجبن و البخل . فإذا كانت المرأة مزهوّة لم تمكن من نفسها و إذا كانت بخيلة حفظت مالها و مال بعلها و إذا كانت جبانة فرقت من كلّ شيء يعرض لها . »\r\nترجمه : نيكوترين خلق‌وخوى زنان ، زشت‌ترين اخلاق مردان است :\r\nتكبّر ، ترس ، بخل ؛ هرگاه زنى متكبّر باشد ، بيگانه را به حريم خود راه نمىدهد و اگر بخل ورزد ، اموال خود و شوهرش را حفظ مىكند و چون ترسان باشد از هر چيزى كه به آبروى او زيان رساند فاصله مىگيرد .\r\nشرح : نيكوترين ويژگى زن ، پاكدامنى ، منزل‌دارى ، همدردى و هميارى با همسرش در گرفتارىهاى روزگار است . غرور و نخوت در مردان ، نكوهيده و زشت ، ولى براى زنان زيبا و ستوده است ، زيرا - همان‌طور كه\r\n\r\n\r\n","description":"","footnote":"\r\n- چگونه ممكن است ثواب كشتن كافرى به اندازه عبادت جن و انس باشد كه پيامبران هم جزو آنان‌اند ؟ ! او در ايراد ديگرى مىگويد : از عمرو بن عبدود جز در همين روايت نامى به ميان نيامده است . در پاسخ ، سخن برهان الدين حلبى در كتاب سيره حلبى را مىآوريم : « اين‌كه نام عمرو بن عبدود تنها در اين جنگ آمده باشد ، اساسى ندارد ، زيرا او در غزوه بدر حضور داشت و زخمى كارى برداشت و به همين روى ، نتوانست در احد شركت كند . عمرو قسم ياد كرده بود تا پيامبر را نكشد ، بر سرش روغن نمالد . در پاسخ به اشكال دوم مىگوييم : مبارزه على عليه السّلام با عمرو سبب يارى دين و خوارى كافران گشت و چنين جنگى شايسته چنان ستايشى است . » افزون بر اين ، شيخ مظفر در دلائل الصدق ، ج 2 ، ص 402 مىنويسد : مبارزه على عليه السّلام با عمرو سبب استوار ماندن ايمان و استمرار آن گشت و همچنين موجب گرديد تا مؤمنان بتوانند براى هميشه عبادت كنند . [ شايان ذكر است با وجود كتاب‌هاى فراوانى كه به نقل حديث بالا پرداخته‌اند - و بخشى از آن را در بالا آورديم - جايى براى اشكال نخست باقى نمىماند . 
  ]\r\n","page_name":" 316 ","page_number":316},
  {"content":"\r\n\r\nامام عليه السّلام فرمود - سنگر عفاف زن به شمار مىرود . در اين زمينه خداوند به زنان سفارش مىكند : « اى همسران پيامبر ! شما مانند هيچ‌يك از زنان [ ديگر 
  ] نيستيد . اگر سر پروا داريد ، به ناز سخن نگوييد تا آن‌كه در دلش بيمارى است طمع نورزد و به شايستگى سخن گوييد . » « 1 » ترس نيز چنين است و زن را از كارهايى كه پيامدش را نمىداند باز مىدارد . بخل زن به منزله جود و بخشش به همسر و فرزندان است . استادمان مىگفت : زن فقير و بىچيز ، مىتواند همسر خود را با دارايى خويش يارى رساند . با شگفتى به ايشان عرض كرديم : استاد ! چگونه ممكن است كسى كه چيزى ندارد ، به ديگران ببخشد ؟ پاسخ داد : در زندگى صبر مىكند ، با زياده خواهى ، همسرش را به سختى نمىافكند ، به كم بسنده كرده و جز براى كارهاى ضرورى خرج نمىكند . در روايت آمده است : « بهترين اهل ، كسى است كه انسان را از رنج و زحمت رهايى بخشد » « 2 » و « سودمندترين دوستان ، كسانىاند كه از احسان فروگذار نمىكنند و از آنان برجسته‌تر ، كسى است كه رنج و اندوه را از انسان بگرداند . » « 3 »\r\n\r\n\r\n","description":"","footnote":"\r\n( 1 ) .  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً  احزاب / 33 : 32 .\r\n( 2 ) . نك : كنز العمال ، ج 16 ، ص 162 ؛ تحف العقول ، ص 66 ؛ دستور معالم الحكم ، ص 14 .\r\n( 3 ) . غرر الحكم ، ح 4988 و 5014 .\r\n","page_name":" 317 ","page_number":317},
  {"content":"\r\n\r\n\r\n234 - و قيل له صف لنا العاقل فقال عليه السلام : « هو الّذي يضع الشّيء مواضعه » فقيل فصف لنا الجاهل فقال : « قد فعلت »\r\nترجمه : به امام عليه السّلام گفتند : عاقل را برايمان توصيف كن . پاسخ فرمود :\r\nخردمند آن است كه هر چيزى را در جاى خود مىنهد . گفتند : جاهل كيست ؟\r\nفرمود : جاهل را نيز شناساندم .\r\nشرح : شريف رضى مىگويد : يعنى جاهل كسى است كه هر چيز را در جاى خود نمىگذارد . بنابراين گويا با خوددارى از معرّفى جاهل ، او را نيز توصيف نمود ، زيرا آن دو ضدّ يكديگرند .\r\nتعريف يكى از دو ضدّ كه سومى ندارند - مانند علم و جهل و يا شب و روز - در واقع به دلالت مفهوم مخالف ، تعريفى براى ضدّ ديگر به شمار مىآيد . در واقع ، دانشمندان اصول فقه ، مخالف حكم منطوق جمله را براى ضدّ آن چيز در نظر مىگيرند و از آن به « مفهوم مخالف » تعبير مىكنند . براى نمونه آيه زير را ببينيد : « [ خداوند ، 
  ] تنها مردار ، خون و گوشت خوك و آن‌چه را كه [ هنگام سر بريدن 
  ] نام غير خدا بر آن برده شده ، بر شما حرام گردانيده است ، [ ولى 
  ] كسى كه [ براى حفظ جان خود به خوردن آنها 
  ] ناچار شود ، در صورتى كه ستمگر و متجاوز نباشد بر او گناهى نيست ، زيرا خدا آمرزنده و مهربان است . » « 1 » در اين آيه ، منطوق جمله ، حرام نمودن حيواناتى است كه بدون نام خدا سر بريده مىشوند . آيه از حلال بودن حيواناتى كه با ياد و نام\r\n\r\n\r\n","description":"","footnote":"\r\n( 1 ) .  إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ  بقره / 2 : 173 .\r\n","page_name":" 318 ","page_number":318},
  {"content":"\r\n\r\nخدا ذبح مىشوند ، سخن نگفته است . با وجود اين ، مفهوم مخالف عبارت بر اين مطلب دلالت مىكند . افزون بر اين ، معناى ديگرى كه در اصول فقه از آن ياد مىشود ، « مفهوم موافق » است و در آن ، از حكم لفظ و منطوق جمله به طريق اولويت به حكم چيز ديگرى كه بيان نشده مىرسند . آيه زير نمونه‌اى از دلالت مفهوم موافق است : « و پروردگار تو مقرر كرد كه جز او را نپرستيد و به پدر و مادر [ خود 
  ] احسان كنيد . اگر يكى از آن دو يا هردو ، به سالخوردگى رسيدند ، به آنها [ حتى 
  ] « اوف » مگو و به آنان پرخاش نكن و به شايستگى سخن گو . » « 1 » آيه با مفهوم موافق و به طريق اولويت ، بر حرمت زدن پدر و مادر دلالت مىكند كه در واقع با معناى نخستين و منطوق جمله ناسازگارى ندارد . « 2 »\r\n\r\n235 - و قال عليه السلام : « و اللّه لدنياكم هذه أهون في عيني من عراق خنزير في يد مجذوم . »\r\nترجمه : به خدا سوگند اين دنياى شما [ كه به انواع حرام آلوده گشته 
  ] ، در ديده من از استخوان خوكى كه در دست بيمارى جذامى باشد ، پست‌تر است .\r\nشرح : « العراق » برخى آن را به معناى استخوان بدون گوشت دانسته و بعضى ديگر به روده معنا كرده‌اند . به راستى چه‌كسى حاضر است روده يا\r\n\r\n\r\n","description":"","footnote":"\r\n( 1 ) .  وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلًا كَرِيماً  اسراء / 17 : 23 .\r\n( 2 ) . نك : شرح نهج البلاغه ، ابن ابى الحديد ، ج 19 ، ص 66 ؛ شرح مئة كلمة ، ابن ميثم بحرانى ، ص 235 ؛ بحار الانوار ، ج 40 ، ص 232 .\r\n","page_name":" 319 ","page_number":319},
  {"content":"\r\n\r\nاستخوان خوك را كه در دست جذامى است بخورد ؟ آيا در سراسر جهان منظره‌اى كريه‌تر و منفورتر از اين وجود دارد ؟ نگاه على عليه السّلام [ به دنيا 
  ] در گفتار ، كردار ، عقل و احساس اين گونه بود . گرچه دنيا با طلا زينت شود ، در لباس ابريشمى خرامان جلوه نمايى كند و خود را با بوهاى خوش معطر سازد ، باطنى جز آن‌چه امام عليه السّلام فرمود ، ندارد . گرچه دنياطلبان ، فريفته ظاهر زيبا شوند ، ولى عقل سليم نيرنگ نمىخورد ؛ همان كه از سوى آفريدگار جهان اين‌گونه خطاب شده : « موجودى را دوست داشتنىتر از تو نيافريدم . گرفتن ، بخشيدن ، پاداش و كيفر ، همه را بر اساس تو انجام خواهم داد و تو را در ميان كسانى كه دوستشان دارم ، كامل مىكنم . » « 1 » و على عليه السّلام كسى است كه پيامبر راستگو درباره‌اش فرموده است : « خدا و رسولش را دوست دارد . آن‌ها نيز او را دوست مىدارند . » كتاب‌هاى صحاح و سيره ، اين حديث را نقل كرده‌اند . « 2 »\r\n\r\n\r\n","description":"","footnote":"\r\n( 1 ) . « ما خلقت خلقا هو أحبّ إلي منك ، بك آخذ و بك اعطي و بك اثيب و بك اعاقب و لا أكملتك إلّا فيمن أحبّ » كافى ، ج 1 ، ص 10 ، ح 1 و 26 ؛ وسائل الشيعه ، ج 1 ، ص 39 ، ح 1 ؛ كنز العمال ، ج 3 ، ص 383 .\r\nح 7057 .\r\n( 2 ) . « يحبّ اللّه و رسوله و يحبّه اللّه و رسوله » نك : فضائل الخمسة من الصحاح السته ، ج 2 ، باب 96 از مقصد ثانى ؛ عمدة القارى فى شرح صحيح البخارى ، عينى ، ج 16 ، ص 216 ؛ مناقب ، خوارزمى ، ص 125 .\r\n","page_name":" 320 ","page_number":320},
  {"content":"\r\n\r\n\r\n[ 236 - و قال عليه السلام : « إنّ قوما عبدوا اللّه رغبة فتلك عبادة 
  ]\r\n236 - و قال عليه السلام : « إنّ قوما عبدوا اللّه رغبة فتلك عبادة التّجّار و إنّ قوما عبدوا اللّه رهبة فتلك عبادة العبيد و إنّ قوما عبدوا اللّه شكرا فتلك عبادة الأحرار . »\r\nترجمه : گروهى خدا را به اميد بخشش پرستش كردند كه اين پرستش بازرگانان است . دسته‌اى او را از روى ترس عبادت كردند كه اين عبادت بردگان است و جمعى نيز خدا را سپاسگزارانه پرستيدند و اين پرستش آزادگان است .\r\nشرح : هر كارى به انگيزه‌اى انجام مىشود . انگيزه انسان براى بندگى خدا از سه حال بيرون نيست :\r\nنخست : ترس از كيفر ؛ بسان برده‌اى اسير . با وجود اين ، خداوند عبادت او را مىپذيرد و از فضل خويش به وى مىبخشد ، زيرا به يگانگى خدا ، حساب و كيفر ، فرستادگان و كتاب‌هاى آسمانىاش ايمان دارد .\r\nدوم : آرزوى دست‌يابى به پاداش و ثواب ؛ همچون كسى كه به دنبال سود ، تجارت مىكند . در اين صورت نيز هدف بندگى تحقق مىيابد . ازاين رو ، مورد پذيرش خدا قرار گرفته و شايسته پاداش است .\r\nسوم : ستايش خدا در برابر لطف و نعمت‌ها و بزرگداشت يگانگى پروردگار بدون انگيزه رهايى از زيان يا به دست آوردن سود . اين‌گونه بندگى ، راستين و خالصانه و نشان از علم و يقين به بزرگى خدا است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\n237 - و قال عليه السلام : « المرأة شرّ كلّها و شرّ ما فيها أنّه لا بدّ منها . »\r\nترجمه : زن ، همه‌اش زحمت و دردسر است و زحمت‌بارتر اين‌كه چاره‌اى جز بودن با او نيست .\r\nشرح : نويسنده‌اى مىگويد : « سبب جنگ عايشه با على آن بود كه در ماجراى « افك » ، از رسول خدا صلّى اللّه عليه و إله خواست تا عايشه را رها كند و همسرى ديگر برگزيند . » همچنين مىنويسد : « ديدگاه على درباره زن ، از كينه او نسبت به عايشه و پيش آوردن جنگ جمل سرچشمه مىگيرد ! » گويا نويسنده برخورد امام عليه السّلام با معاويه را از ياد برده است ؛ با آن‌كه معاويه ، امام عليه السّلام را از آب بازداشت ، حضرت پس از دست‌يابى به آن ، او و لشكرش را سيراب نمود . رفتار امام عليه السّلام با عمروعاص كه براى فرار از مرگ ، كشف عورت نمود ، چه بود ؟ بررسى صحنه‌هاى زندگى امام عليه السّلام ، همگى گواه پاكى و دورى ايشان از پيروى هواى نفس است . حضرت در خطبه 172 عذر مانندى را براى عايشه بيان كرده و مسئوليت كار او را بر دوش طلحه مىداند : « طلحه و زبير و يارانشان بر من خروج كردند و همسر رسول خدا صلّى اللّه عليه و إله را چونان كنيزى كه به بازار برده فروشان مىبرند ، به همراه خود مىكشيدند . به بصره روى آوردند ؛ در حالى كه همسران خود را پشت پرده نگهداشته و پرده نشين حرم پيامبر صلّى اللّه عليه و إله را در برابر ديدگان خود و ديگران قرار دادند . » « 1 » به هنگام شرح خطبه 80 به\r\n\r\n\r\n","description":"","footnote":"\r\n( 1 ) . « فخرجوا يجرّون حرمة رسول اللّه صلّى اللّه عليه و إله كما تجرّ الأمة عند شرائها متوجّهين بها إلي البصرة فحبسا نساءهما في بيوتهما و أبرزا حبيس رسول اللّه صلّى اللّه عليه و إله لهما و لغيرهما » .\r\n","page_name":" 322 ","page_number":322},
  {"content":"\r\n\r\nتفصيل در اين‌باره سخن گفتيم و گفتار نويسنده ياد شده را به پنج گونه پاسخ داديم ؛ از جمله آن‌كه سخن امام عليه السّلام برگرفته از انديشه پيامبر صلّى اللّه عليه و إله است و گواه ما بر اين مطلب ، داستانى است كه در صحيح بخارى ، ج 1 ، كتاب الحيض ، باب « ترك الحائض الصّوم » آمده و بر اساس آن ، پيامبر با استناد به شواهدى زنان را فاقد دين و عقل كامل معرفى كرده است . افزون بر اين ، نمونه گفتار پيامبر و امام عليه السّلام در سخنان بسيارى از فيلسوفان و اديبان پيش و پس از آنان نيز يافت مىشود . فيلسوف چينى « لين يوسانگ » در كتاب « انسان چگونه زندگى مىكند ؟ » ، ص 98 از زبان اديب انگليسى « اسكار وايلد » چنين مىنويسد :\r\n« مرد همان‌طوركه نمىتواند بدون زن زندگى كند ، هم‌چنان زندگى با او نيز برايش دشوار است . » به راستى ، آيا اين سخن بيان ديگرى از كلام امام عليه السّلام نيست كه فرمود : « زن ، همه‌اش زحمت و دردسر است و زحمت‌بارتر اين‌كه چاره‌اى جز بودن با او نيست ! » ؟ همچنين « لين يوسانگ » در همان كتاب ، ص 198 داستانى هندى را بيان مىكند كه تاريخ آن به چهار هزار سال پيش باز مىگردد و به روشنى گوياى انديشه امام عليه السّلام درباره زن است : « خداوند به هنگام آفرينش زن ، زيبايى او را از گل‌ها ، خنده‌اش را از امواج دريا ، رنگش را از رنگين‌كمان ، نغمه‌اش را از پرندگان ، بوسه‌اش را از نسيم ، ملايمتش را از بهار ، حيله‌اش را از روباه و بىثباتىاش را از رگبار برگرفت و همه را در جنس زن به يكديگر بافت . آن‌گاه او را نزد آدم فرستاد تا همسرش باشد . آدم مسرور گرديد ، ولى چندى نگذشت كه پيش خدا آمد و گفت : توان زيستن با حوا را ندارم ؛ او را از من دور كن . خدا نيز چنين كرد . مدتى گذشت و آدم احساس تنهايى و بىكسى مىكرد . به سوى خدا برگشت و گفت : حوايم را\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبه من بازگردان كه بدون او زندگى سخت است . بار ديگر نيز همين ماجرا تكرار شد . در اين هنگام ، خدا فرمود : سوگند ياد كن دوباره تصميم تازه‌اى نگيرى . آدم نيز چنين كرد و به بهره خويش از حوا خرسند گرديد . » معناى اين ماجراى بلند آن است كه زن مايه زحمت است و البته از زمان آدم تا روز قيامت ، از او گريزى نيست . افزون بر اين ، روشن شد كه ديدگاه امام عليه السّلام يكى از صدها نظر است .\r\n\r\n238 - و قال عليه السلام : « من أطاع التّواني ضيع الحقوق و من أطاع الواشي ضيع الصّديق . »\r\nترجمه : كسى كه به سستى تن در دهد ، حقوق را پايمال مىكند و هر كس سخن‌چين را پيروى كند دوستى را به نابودى مىكشاند .\r\nشرح : ( من أطاع التّواني ضيّع الحقوق ) به تأخير انداختن كار از زمان خود ، كوتاهى و سستى به شمار مىآيد و سهل‌انگار به سبب از دست دادن فرصت ، شايسته نكوهش و كيفر است . بايد توجه داشت هرگاه مانند نماز و روزه ، رعايت زمان در انجام كار شرط شود ، جبران آن پس از وقت مشخص شده ، مسئوليت را بر طرف نمىكند . در غير اين موارد ، مانند جايى كه در پرداخت قرض مدت‌دار كوتاهى شود ، وظيفه شخص با پرداخت آن رفع و يا دست‌كم سبك‌تر مىگردد . در سفارش‌هاى ارسطو به اسكندر آمده است : « از سستى و تأخير در كارهايت بپرهيز ، زيرا بر روى هم انباشته شده و نمىتوانى آن‌ها را\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبه انجام رسانى . » « 1 »\r\n( و من أطاع الواشي ضيّع الصّديق ) دوستان واقعى ، تهمت‌ها را از يكديگر دور مىكنند ؛ گرچه از اصل و منشأ آن بىخبر باشند . افزون بر اين ، لغزش‌هاى همديگر را تاب مىآورند . در اين حال چگونه ممكن است به سخن‌چين و بدگو بها دهند ؟ ! شنيدن گفته‌هاى خبرچين و ارزش نهادن به آن ، سبب از دست رفتن دوستىها و معصيت پروردگار مىشود . خداوند مىفرمايد : « از تكذيب كنندگان فرمان مبر . دوست دارند كه نرمى كنى تا نرمى نمايند و از هر قسم خورنده فرومايه‌اى پيروى نكن . » « 2 »\r\n\r\n239 - و قال عليه السلام : « الحجر الغصيب في الدّار رهن على خرابها . »\r\nترجمه : سنگ غصبى در بناى خانه ، سبب ويران شدن آن است .\r\nشرح : شريف رضى مىگويد : اين سخن از رسول خدا نيز نقل شده است . شباهت دو كلام به يكديگر ، جاى شگفتى نيست ، زيرا هر دو از يك جا سرچشمه گرفته و در دو ظرف ريخته شده است .\r\nكسى كه با هزينه ديگران بسازد ، كسب كند ، بخورد يا بياشامد ، پيامدى تلخ و زيانبار در انتظار خواهد داشت . « 3 » اگر بگوييد : پس چگونه\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 17 ، ص 55 .\r\n( 2 ) .    فَلا تُطِعِ الْمُكَذِّبِينَ * وَدُّوا لَوْ تُدْهِنُ فَيُدْهِنُونَ * وَ لا تُطِعْ كُلَّ حَلَّافٍ مَهِينٍ    قلم / 68 : 8 - 10 .\r\n( 3 ) . ابن مقله ، با ستم به مردم و كسب دارايى نامشروع ، در بغداد خانه‌اى ساخت . ابن بسّام خطاب به او چنين سرود : -\r\n","page_name":" 325 ","page_number":325},
  {"content":"\r\n\r\nآسمان خراش‌هايى از خون مردمان ساخته‌اند و چون كوه استوار مانده است ؟\r\nمىگوييم : به زودى سازندگان آنها ، بناهايشان را رها كرده و در گورى تاريك و ويران جاى خواهند گرفت و همچون هيتلر ، موسولينى و ديگر اشرار عالم دستاوردهاى خود را براى بازماندگانشان برجا مىگذارند . افزون بر اين ، ساختمان‌هاى ياد شده ، شايسته وصف پايدارى نيست و پايدار و استوار ، ضمير پاكى است كه بىعذاب وجدان و بحران روحى زندگى كند . به هر روى ، چنان‌كه قرآن تصريح نموده ، ما به سنت استدراج و عذاب ناگهانى باور داريم : « و كسانى كه آيات ما را تكذيب كردند ، به تدريج از جايى كه نمىدانند گريبانشان را خواهيم گرفت . به آنان مهلت مىدهم ، [ ولى 
  ] تدبير من استوار است . » « 1 »\r\n\r\n\r\n","description":"","footnote":"\r\n-\r\n بجنبك داران مهدومتان * و دارك ثالثة تهدم\r\nفليس السّلامة للمنصفى * ن دامت فكيف لمن يظلم ! \r\n« در كنار تو دو خانه ويران قرار دارد و خانه‌ات سومين خانه‌اى است كه خراب مىشود . آسودگى براى منصفان دوامى نداشت ، پس چگونه ستمگر آسوده بماند ! » و نيز گفت :\r\n قل لابن مقلة مهلا لا تكن عجلا * فإنّما أنت فى أضغاث أحلام\r\nتبنى بأنقاض دور النّاس مجتهدا * دارّا ستنقض أيضا بعد أيام \r\n« به ابن مقله بگو : آرام‌تر ، شتاب نكن ! ، زيرا كه در خواب‌هاى پريشان به سر مىبرى . با تلاش فراوان بر ويرانه‌هاى خانه مردم مسكنى مىسازى كه با گذشت زمان ، آن هم فرو خواهد ريخت . »\r\nپيش‌بينى ابن بسّام به حقيقت پيوست و خانه ابن مقله در زمان الراضى باللّه با خاك يكسان شد . شرح نهج البلاغه ، ابن ابى الحديد ، ج 19 ، ص 37 ؛ الكامل فى التاريخ ، ج 8 ، ص 218 ؛ البداية و النهاية ، ج 11 ، ص 221 .\r\n( 1 ) .   وَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ * وَ أُمْلِي لَهُمْ إِنَّ كَيْدِي مَتِينٌ   اعراف / 7 : 182 - 183 .\r\n","page_name":" 326 ","page_number":326},
  {"content":"\r\n\r\n\r\n240 - و قال عليه السلام : « يوم المظلوم على الظّالم أشدّ من يوم الظّالم على المظلوم . »\r\nترجمه : روزى كه ستمديده از ستمكار انتقام گيرد ، سخت‌تر از روزى است كه ستمكار بر او ستم روا مىداشت .\r\nشرح : كلام امام عليه السّلام در اين‌جا همانند حكمت پيشين است . به يقين ، ستمگر ، گرفتار كار خويش شده و عذاب خواهد گرديد ؛ يا به دست مظلومان و شورندگان بر ظلم ، يا ستمگرى مانند خود و يا به قدرت خداوند كه كيفرش سخت‌تر و عبرت‌آموزتر است . پيش از اين ، مكرر درباره ظلم سخن گفته شد .\r\n\r\n241 - و قال عليه السلام : « اتّق اللّه بعض التّقى و إن قلّ و اجعل بينك و بين اللّه سترا و إن رقّ . »\r\nترجمه : از خدا بترس ، هرچند اندك ؛ و ميان خود و او پرده‌اى هرچند نازك قرار ده .\r\nشرح : پيوند خود را با خدا به يكسره از ميان نبر و ستم و نافرمانى را پى نگير . از كارهاى ممنوع دورى كن و هرگاه شرايط و يا نفس اماره ، تو را به انجام ناپسندى واداشت ، آن را با كار نيك جبران نما . چه بسا شايسته آمرزش خداوند شوى و از كسانى باشى كه قرآن درباره آنان مىفرمايد : « . . . به گناهان خود اعتراف كرده و كار شايسته را با [ كارى 
  ] ديگر كه بد است در آميخته‌اند .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاميد است خدا توبه آنان را بپذيرد كه او آمرزنده مهربان است . » « 1 »\r\nپيام امام عليه السّلام در دوران ما كه جلوه‌هاى فريبنده و برانگيزاننده خواسته‌ها فراوان گشته ، به خوبى صادق است . كسانى كه بهره‌اى از ايمان و تقوا داشته باشند ، از آن سود برده و نجات مىيابند . رسول خدا صلّى اللّه عليه و إله مىفرمايد : « زمانى فرا مىرسد كه ديندارى مانند در كف گرفتن زغال افروخته است . » « 2 » در حديثى ديگر آمده است : « كسانى از آنان كه به عبادت خدا بپردازد ، پاداش پنجاه تن را خواهد گرفت . » يكى از ياران گفت : مانند پاداش پنجاه نفر از ما يا خودشان ؟ فرمود : « بلكه شما . » « 3 »\r\n\r\n242 - و قال عليه السلام : « إذا ازدحم الجواب خفي الصّواب . »\r\nترجمه : هرگاه پاسخ‌ها زياد شود ، درست پنهان مىگردد .\r\nشرح : هرگاه از چيزى بپرسى و برايش پاسخ‌هاى گوناگون تصور كنى ، سرگردان خواهى شد ؛ به ويژه اگر مورد سؤال دو جنبه حلال و حرام داشته باشد . همچنين اگر پاسخ دهندگان ، ديدگاه‌هاى يكسان نداشته باشند ، سردرگم مىگردى .\r\n\r\n\r\n","description":"","footnote":"\r\n( 1 ) .  وَ آخَرُونَ اعْتَرَفُوا بِذُنُوبِهِمْ خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَحِيمٌ  توبه / 9 : 102 .\r\n( 2 ) . « يأتي علي النّاس زمان الصّابر علي دينه مثل القابض علي الجمرة بكفّه » مكارم الأخلاق ، طبرسى ، ص 450 ؛ المعجم الكبير ، ج 22 ، ص 220 .\r\n( 3 ) . سبل السلام ، ج 4 ، ص 127 ؛ نيل الأوطار ، ج 9 ، ص 229 ؛ فتح البارى ، ج 7 ، ص 5 .\r\n","page_name":" 328 ","page_number":328},
  {"content":"\r\n\r\n\r\n243 - و قال عليه السلام : « إنّ للّه في كلّ نعمة حقّا فمن أدّاه زاده منها و من قصّر فيه خاطر بزوال نعمته . »\r\nترجمه : خدا در هر نعمتى حقّى دارد . كسى كه آن را بپردازد ، فزونى يابد و آن‌كس كه كوتاهى كند ، در خطر نابودى قرار گيرد .\r\nشرح : خداوند دوست دارد به ازاى هر بخشايشى بنده شكرى به‌جا آورد و ازاين‌رو در مقابل ، افزايش فضل خود را تضمين كرده است . از سوى ديگر ، كسى كه در اين كار كوتاهى ورزد ، بركت را در معرض نابودى قرار داده است . شكر بدين معنا است كه دارنده نعمت فريفته نگشته و سركشى نكند . همچنين براى خود و خانواده به نيكويى خرج كند و باقى مانده را براى يارى نيازمندان و زدودن نگرانى بيچارگان به كار بندد .\r\n\r\n244 - و قال عليه السلام : « إذا كثرت المقدرة قلّت الشّهوة . »\r\nترجمه : با افزايش توانايى ، شهوت كم مىشود .\r\nشرح : « الشّهوة » ميل ، آرزو و اشتياق . انسان‌ها افسوس چيزى را مىخورند كه توان به دست آوردنش را ندارند . ازاين‌رو ، كسى كه بىدغدغه به مقصود خود مىرسد ، اندوه و حسرت ندارد . به همين دليل است كه با پخش شايعه كمبود كالايى در بازار ، همگان براى خريد و ذخيره‌سازى آن هجوم مىآورند و هركس چندين برابر نياز خود تهيه مىكند . منشأ اين كار پندار نادرست و ترس از عدم دست‌يابى به آن است ، چنان‌كه در ديگر روزها كه به آسانى در دسترس قرار دارد ، كسى به خريدن آن اهميت نمىدهد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\n245 - و قال عليه السلام : « احذروا نفار النّعم فما كلّ شارد بمردود . »\r\nترجمه : از فرار نعمت‌ها بترسيد ، زيرا هر گريخته‌اى باز نمىگردد .\r\nشرح : در اين حكمت ، امام عليه السّلام با توانمندان و آسودگان سخن مىگويد .\r\nدارايىهاى مادى و معنوى انسان در معرض نابودى است . ازاين‌رو براى پايدار ماندن نعمت‌ها ، بايستى با آگاهى ، از كوتاهى و سهل‌انگارى در اداى حق خدا و مردم پرهيز نمود . داستان فرود آمدن آدم از بهشت پس از خوردن ميوه ممنوعه ، داراى رساترين پندها و عبرت‌ها است . [ خداوند نيز در بيانى بيدار كننده مىفرمايد : 
  ] « در حقيقت ، ما آن‌چه را كه بر زمين است ، زيورى براى آن قرار داديم تا آنان را بيازماييم كه كدام يك نيكوكارترند . » « 1 » امام عليه السّلام ، حقيقت ياد شده را با شيوه‌هاى گوناگون بيان مىنمايد تا مايه بيم و اندرز ما گردد . « 2 »\r\n\r\n246 - و قال ( عليه السلام ) : « الكرم أعطف من الرّحم . »\r\nترجمه : بخشش ، بيش از خويشاوندى محبّت آورد .\r\n\r\n\r\n","description":"","footnote":"\r\n( 1 ) .  إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا  كهف / 18 : 7 .\r\n( 2 ) . از حكمت‌هاى دلپذير در اشعار امام عليه السّلام اين است :\r\n إذا كنت فى نعمة فارعها * فإنّ المعاصى تزيل النّعم\r\nو داوم عليها بشكر النّعم * فإنّ الإله سريع النقم \r\nهرگاه از نعمتى بهره‌مند گشتى ، از آن به خوبى مراقبت كن ، زيرا گناهان سبب نابودى نعمت‌ها مىگردند . با سپاس‌گزارى ، نعمت را پايدار نما ، چرا كه كيفر خداوند به سرعت فرا مىرسد . نيز گفته‌اند : شكرگزارى سپر نابودى است . شرح نهج البلاغه ، ابن ابى الحديد ، ج 19 ، ص 80 .\r\n","page_name":" 330 ","page_number":330},
  {"content":"\r\n\r\nشرح : برآوردن نياز ديگران دل‌هايشان را شاد كرده و آنان را در اختيار تو در مىآورد . در مثل‌هاى قديمى آمده است : « انسان ، بنده احسان است . » در اين صورت ، دلسوزى و اندوهگين شدن ، گرچه مايه آرامش و دلدارى نيازمندان مىشود ، ولى به تنهايى سودى به حال آنان ندارد . ازاين‌رو ، گرچه نسبت دوستى يا خويشاوندى برقرار باشد ، ولى ارتباط دو سويه ، در حد تبادل احساسات و سخن گفتن مانده و فراتر نمىرود . شيخ محمد عبده در شرح اين حكمت مىنويسد : « اين كلام از والاترين سخنان است . » « 1 »\r\n\r\n247 - و قال عليه السلام : « من ظنّ بك خيرا فصدّق ظنّه »\r\nترجمه : خوش‌بينى ديگران نسبت به خودت را [ با عمل 
  ] تحقق ببخش .\r\nشرح : بدگمانى ديگران نسبت به اخلاق و رفتار خود را با انجام عمل شايسته - و نه سخن گفتن - تكذيب كن . در اين صورت ، انسان‌هاى نيك سيرت ، خود را سرزنش كرده و از تو عذرخواهى مىكنند . علاوه براين ، گمان كسانى را كه با خوش‌بينى ، از تو به جوانمردى ياد مىكنند ، با عمل محقق ساز و با اشتياق ، از اطمينان‌شان پاسدارى نما . به راستى اعتماد ديگران ، ثروت و نيرويى براى كار و اثربخشى ژرف و سريع است . اين حكمت ، عينا در نامه 31 بيان شد .\r\n\r\n248 - و قال عليه السلام : « أفضل الأعمال ما أكرهت نفسك عليه . »\r\n\r\n\r\n","description":"","footnote":"\r\n( 1 ) . شرح نهج البلاغه ، محمد عبده ، ج 4 ، ص 54 .\r\n","page_name":" 331 ","page_number":331},
  {"content":"\r\n\r\nترجمه : برترين كارها آن است كه خود را به انجام آن وادارى .\r\nشرح : « نفس » در اين‌جا به معناى ميل و آرزو است . در واقع خواسته‌ها و آرزوها ، از هر نيروى ديگرى بر انسان چيره‌تر است . گرچه همگان مىدانند كه كارها با پايانشان سنجيده مىشوند ، ولى تنها افراد بصير و آگاه به عاقبت كار ، توان پيروزى بر هوس‌هاى درونى را دارند . به بيان ديگر ، عمل نمودن بر اساس دين و عقل ، بر عمل به خواسته‌ها و هوس‌هاى درونى برترى دارد .\r\nاين معنا با تفسير شارحان مبنى بر اين كه « برترين كارها ، سخت‌ترين آن است » « 1 » يكسان است .\r\n\r\n249 - و قال عليه السلام : « عرفت اللّه سبحانه بفسخ العزائم و حلّ العقود و نقض الهمم . »\r\nترجمه : خدا را از سست شدن اراده‌هاى قوى ، باطل نمودن خواسته‌ها و درهم شكستن تصميم‌ها شناختم .\r\nشرح : « العقود » خواسته‌ها ؛ « حلّ » باطل نمودن ؛ « حلّ العقود » و « نقض الهمم » عطف تفسيرى بر « فسخ العزائم » است . شارحان گفته‌اند : « گاهى انسان براى انجام كارى تصميم مىگيرد ، ولى ناگاه اراده‌اش سست مىگردد . اين حالت نشان دهنده آن است كه زمام اراده به دست خدا است . » تفسير ياد شده با ظاهر سخن امام عليه السّلام مىسازد ، ولى با ظاهر آيات زير [ كه عزم و اراده را به غير\r\n\r\n\r\n","description":"","footnote":"\r\n( 1 ) . الفائق فى غريب الحديث ، ج 1 ، ص 278 ؛ غريب الحديث ، ابن قتيبة ، ج 1 ، ص 71 .\r\n","page_name":" 332 ","page_number":332},
  {"content":"\r\n\r\nخدا نسبت مىدهند ، 
  ] هماهنگ نيست : « و به يقين پيش از اين با آدم پيمان بستيم ، و [ لى آن را 
  ] فراموش كرد و براى او عزمى [ استوار 
  ] نيافتيم » « 1 » و « در كار [ ها 
  ] با آنان مشورت كن و چون تصميم گرفتى بر خدا توكل نما » « 2 » و « و اگر آهنگ طلاق كردند ، در حقيقت خدا شنواى دانا است . » « 3 » ممكن است مقصود امام عليه السّلام آن باشد كه طبيعت و احساسات دل و به ويژه اقبال و ادبار ناگهانى آن ، دليل استوارى بر قدرت و بزرگى خدا است . به هر روى ، خداوند در هر چيز نشانه‌اى بر يگانگى خود قرار داده است . « 4 »\r\n\r\n250 - و قال عليه السلام : « مرارة الدّنيا حلاوة الآخرة و حلاوة الدّنيا مرارة الآخرة . »\r\nترجمه : تلخكامى دنيا ، شيرينى آخرت و شيرينى آن ، تلخى آخرت است .\r\nشرح : همين مضمون در خطبه 176 « 5 » و نيز حكمت 375 « 6 » بيان گرديده است . هر آرامشى ، رنج و دشوارى به دنبال دارد . اگر چنين است ، چگونه\r\n\r\n\r\n","description":"","footnote":"\r\n( 1 ) .  وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً  طه / 20 : 115 .\r\n( 2 ) .  وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ  آل عمران / 3 : 159 .\r\n( 3 ) .  وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ  بقره / 2 : 227 .\r\n( 4 ) . در شعرى منسوب به ابى العتاهية آمده است :\r\n « و في كلّ شيء له آية * تدلّ علي أنّه واحد » \r\n؛ در هر چيز نشانه‌اى دارد كه بر يگانگى او دلالت مىكنند . ديوان ابى العتاهية ، ص 62 ، دار الكتب العلمية .\r\n( 5 ) . « إنّ الجنّة حفّت بالمكاره و إنّ النّار حفّت بالشّهوات » ( گرداگرد بهشت را دشوارىها و اطراف آتش جهنم را هوس‌ها فرا گرفته است ) .\r\n( 6 ) . « إنّ الحقّ ثقيل مريء و إنّ الباطل خفيف و بيء » ( حق ، سنگين ولى گوارا و باطل ، سبك ولى كشنده است ) .\r\n","page_name":" 333 ","page_number":333},
  {"content":"\r\n\r\nمىتوان مصيبتى را تصور كرد كه « چشمى مانند آن را نديده و گوشى نشنيده و از خاطر كسى نگذشته است ؟ ! » « 1 »\r\n\r\n[ 251 - و قال عليه السلام : « فرض اللّه الإيمان تطهيرا من الشّرك و الصّلاة تنزيها عن الكبر 
  ]\r\n251 - و قال عليه السلام : « فرض اللّه الإيمان تطهيرا من الشّرك و الصّلاة تنزيها عن الكبر و الزّكاة تسبيبا للرّزق و الصّيام ابتلاء لإخلاص الخلق و الحجّ تقربة للدّين و الجهاد عزّا للإسلام و الأمر بالمعروف مصلحة للعوامّ و النّهي عن المنكر ردعا للسّفهاء و صلة الرّحم منماة للعدد و القصاص حقنا للدّماء و إقامة الحدود إعظاما للمحارم و ترك شرب الخمر تحصينا للعقل و مجانبة السّرقة إيجابا للعفّة و ترك الزّنى تحصينا للنّسب و ترك اللّواط تكثيرا للنّسل و الشّهادات استظهارا على المجاحدات و ترك الكذب تشريفا للصّدق و السّلام أمانا من المخاوف و الأمانة نظاما للامّة و الطّاعة تعظيما للإمامة . »\r\nترجمه : خدا « ايمان » را براى پاك سازى دل از شرك ، « نماز » را براى پاك شدن از كبر و خودپسندى ، « زكات » را عامل فزونى روزى ، « روزه » را براى آزمودن اخلاص بندگان ، « حج » را براى نزديكى و همبستگى مسلمانان ، « جهاد » را براى عزّت اسلام ، « امر به معروف » را براى مصلحت توده‌هاى ناآگاه ، « نهى از منكر » را براى بازداشتن بىخردان از زشتىها ، « صله رحم » را براى فراوانى خويشاوندان ، « قصاص » را براى پاسدارى از خون‌ها ، اجراى « حدود » را براى بزرگداشت محرّمات الاهى ، ترك « مىگسارى » را براى\r\n\r\n\r\n","description":"","footnote":"\r\n( 1 ) . صحيح بخارى ، ج 4 ، ص 86 ؛ صحيح مسلم ، ج 1 ، ص 121 ؛ وسائل الشيعة ، ج 10 ، ص 478 ، ح 10 .\r\n","page_name":" 334 ","page_number":334},
  {"content":"\r\n\r\nسلامت عقل ، دورى از « دزدى » را براى تحقّق عفّت ، ترك « زنا » را براى سلامت نسل آدمى ، ترك « لواط » را براى فزونى فرزندان ، « گواهى دادن » ( يا شهادت و مرگ ) را براى به دست آوردن حقوق انكار شده ، ترك « دروغ » را براى حرمت نگهداشتن راستى ، « صلح و امنيت » را براى رهايى از ترس‌ها ، « امامت » را براى سازمان يافتن امور امّت و « فرمانبردارى از امام » را براى بزرگداشت مقام رهبرى واجب كرد .\r\nشرح : ( فرض اللّه الإيمان تطهيرا من الشّرك ) مراد از « ايمان » به قرينه مقابله با « شرك » ، توحيد است . توحيد را از آن رو تنزيه ، اخلاص و تجريد ناميده‌اند كه ذات پاك خداوند را از جسم و مانند داشتن و نيز بشر را از صفات خدايى و حق فرمانروايى مطلق ، تجريد و جدا كرده و گمان كسانى را كه براى خود امتيازى تصور مىكنند ، باطل مىداند . بر اين اساس ، همه انسان‌ها در يك اندازه از حقوق و واجبات قرار مىگيرند . در اين مورد ، به مناسبت‌هاى گوناگون و از جمله در شرح خطبه 2 گفت‌وگو كرديم .\r\n( و الصّلاة تنزيها عن الكبر ) نماز را براى پاك شدن از خودپسندى واجب كرد ، زيرا سراسر ، كرنش ، فروتنى ، سجده و ركوع است . ( و الزّكاة تسبيبا للرّزق ) افزايش روزى زكات دهنده را مانند هر تعهد اجتماعى ديگرى تضمين نمود . به هنگام شرح خطبه 199 درباره زكات سخن گفتيم . ( و الصّيام ابتلاء لإخلاص الخلق ) [ روزه را وسيله آزمودن اخلاص بندگان قرار داد ، 
  ] زيرا تنها نگهبان روزه‌دار خدا است [ و مىتوان آن را از چشم ديگران پنهان نگاه داشت . 
  ] با وجود اين ، كسى كه خود را براى آفريدگار خويش خالص نكند ، نمىتواند با خود ، ميهن و مردم ، صادق باشد . پيش از اين چندين بار و از\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nجمله در حكمت 135 درباره روزه سخن به ميان آمد . « 1 »\r\n( و الحجّ تقربة للدّين ) حج ، سبب همبستگى مسلمانان است و آنان را در يك زمان و مكان و با لباس همسان ، گرد هم مىآورد و همگى سرود يكسان سر مىدهند . در خطبه نخست ، « 2 » حكمت 135 « 3 » و جز آن درباره حج نكاتى بيان گرديد . ( و الجهاد عزّا للإسلام ) جهاد ، مايه سربلندى ، رشد و گسترش اسلام است . افزون بر اين ، پيشرفت مسلمانان در همه زمينه‌ها ، وامدار فريضه جهاد بوده و از زمانى كه آن را رها نمودند ، به خوارى و عقب ماندگى گرفتار آمدند . درباره اين موضوع به اندازه‌اى سخن گفته‌ايم كه تكرارى و ملال‌آور شده است .\r\n( و الأمر بالمعروف مصلحة للعوامّ ) امر به معروف ، آداب رفتار و حلال و حرام را به مردم ياد مىدهد و از اين رو به سود آنان است . ( و النّهي عن المنكر ردعا للسّفهاء ) نهى از منكر ، سبب دورى فرومايگان از زشتى است ، زيرا آنها را از سرنوشت شوم برحذر مىدارد . ( و صلة الرّحم منماة للعدد ) كسى كه با خويشاوندان خود رفت و آمد كند ، گردش جمع شده و در نتيجه دوستان و\r\n\r\n\r\n","description":"","footnote":"\r\n( 1 ) . « زكات البدن الصّيام » ( زكات بدن روزه است ) .\r\n( 2 ) . « و فرض عليكم حجّ بيته الحرام الّذي جعله قبلة للأنام يردونه ورود الأنعام و يالهون إليه ولوه الحمام و جعله سبحانه علامة لتواضعهم لعظمته و إذعانهم لعزّته و اختار من خلقه سمّاعا أجابوا إليه دعوته » ( خدا حجّ خانه محترم خود را بر شما واجب كرد ؛ همان خانه‌اى كه آن را قبله‌گاه انسان‌ها قرار داده كه چونان تشنگان به سوى آن روى مىآورند و همانند كبوتران به آن پناه مىبرند . خداى سبحان ، كعبه را مظهر تواضع بندگان در برابر عظمت خويش و نشانه اعتراف آنان به بزرگى و قدرت خود قرار داد و در ميان انسان‌ها ، شنوندگانى را برگزيد كه دعوت او را براى حج ، اجابت كنند ) .\r\n( 3 ) . « الحجّ جهاد كلّ ضعيف » ( حج ، جهاد هر ناتوان است ) .\r\n","page_name":" 336 ","page_number":336},
  {"content":"\r\n\r\nيارانش افزايش مىيابند . به عكس ، دورى از آنان سبب تنهايى خواهد گرديد . امام عليه السّلام در خطبه 23 مىفرمايد : « آن‌كس كه دست دهنده خود را از بستگانش باز دارد ، تنها يك دست را از آنها گرفته ، ولى خود را از دست‌هاى فراوانى محروم ساخته است . » « 1 »\r\n( و القصاص حقنا للدّماء ) قصاص را مايه پاسدارى از خون‌ها قرار داد ، چنان كه مىفرمايد : « و اى خردمندان ! قصاص ، مايه زندگانى شما است ، باشد كه به تقوا گراييد . » « 2 » ( و إقامة الحدود إعظاما للمحارم . . . ) اسلام ، نظام اصلاحى جنبه‌هاى گوناگون زندگى است و ازاين‌رو ، براى جلوگيرى از جنايت‌ها و ناهنجارىهايى مانند راهزنى ، نوشيدن شراب ، افتراى نابجا و بىعفتى ، ناگزير كيفرهايى را تعيين مىكند . امام عليه السّلام با واژه « محارم » به گناهان ياد شده اشاره كرده است . افزون بر اين ، [ پيامدهاى وضعى و طبيعى گناهان را نبايد از نظر دور داشت . 
  ] از آن جمله مىتوان فرومايگى و پستى ، از بين رفتن عقل ، به هم ريختن نسبت‌هاى فاميلى و نابودى نسل و فرزندان را برشمرد .\r\n( و الشّهادات استظهارا علي المجاحدات ) برخى شارحان ، « الشّهادات » را وسيله اثبات حق و دليل قطعى بر ضدّ منكران معنا كرده‌اند ، ولى محمد عبده آن را به معناى شهادت و مرگ در راه يارى حق و شكست باطل مىداند . « 3 » هريك از دو تفسير ياد شده به خودى خود درست و با كلام امام عليه السّلام هماهنگ\r\n\r\n\r\n","description":"","footnote":"\r\n( 1 ) . « من يقبض يده عن عشيرته فإنّما تقبض منه عنهم يد واحدة و تقبض منهم عنه أيد كثيرة » .\r\n( 2 ) .  وَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ  بقره / 2 : 179 .\r\n( 3 ) . شرح نهج البلاغه ، محمد عبده ، ج 4 ، ص 55 ؛ نيز نك : شرح نهج البلاغه ، ابن ابى الحديد ، ج 19 ، ص 86 .\r\n","page_name":" 337 ","page_number":337},
  {"content":"\r\n\r\nاست [ : « گواهى دادن » ( يا شهادت و مرگ ) را براى به دست آوردن حقوق انكار شده قرار داد 
  ] .\r\n( و ترك الكذب تشريفا للصّدق ) بىشك ، راستى فضيلت است ، ولى نه به خودى خود ؛ بلكه بدين سبب كه مايه حيات انسان بوده و بدون آن زندگى به هم مىريزد . ازاين‌رو ، دروغ گفتن با هدف باز داشتن ستمگر از ستم ، آشتى بين افراد و آرام نمودن بيمار جايز است .\r\n( و السّلام أمانا من المخاوف ) مفسران ، « سلام » را در اين‌جا به معناى سلام متعارف و جواب آن دانسته‌اند . « 1 » اين تفسير با ظاهر كلام نمىسازد ، زيرا « المخاوف » به بروز جنگ دو سويه در سطحى وسيع اشاره مىكند . جنگ‌هاى آتشين ، خرابى ، كشته و آواره به بار مىآورد و جنگ‌هاى سرد ، رنج ، نگرانى ، فقر و بيچارگى برجا مىگذارد و هر دو سبب محروم ماندن ملت‌ها از آرامش و غذا و صرف سرمايه‌ها در پايگاه‌هاى نظامى مىگردند . روشن است كه صلح و امنيت اجتماعى ، ترس و محنت را بر طرف مىكند [ و مقصود امام عليه السّلام از « سلام » ، همين است . 
  ]\r\n( و الأمانة نظاما للامّة ) امانت همچون راستى است و پايه‌هاى نظام اجتماعى جز با آن دو برپا نمىماند . پيامبر اكرم صلّى اللّه عليه و إله اين دو را در كنار هم قرار داده و مىفرمايد : « به فراوانى نماز ، روزه ، حج ، مناجات شبانه و ديگر كارهاى نيك آنها اعتنا نكنيد . بنگريد كه راستگويى و امانتدارىشان نسبت به\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 19 ، ص 89 .\r\n","page_name":" 338 ","page_number":338},
  {"content":"\r\n\r\nنيكان و بدان چگونه است ؟ ! » « 1 »\r\n( و الطّاعة تعظيما للإمامة ) پيروى از فرمانروايان عالم و عامل به كتاب خدا و سنت رسول صلّى اللّه عليه و إله را واجب فرمود . در قرآن مىفرمايد : « اى كسانى كه ايمان آورده‌ايد ، خدا ، پيامبر و اولياى امر خود را اطاعت كنيد . پس هرگاه در امرى [ دينى 
  ] اختلاف‌نظر يافتيد ، اگر به خدا و روز بازپسين ايمان داريد ، آن را به [ كتاب 
  ] خدا و [ سنت 
  ] پيامبر [ او 
  ] عرضه بداريد ، اين بهتر و نيك فرجام‌تر است . » « 2 » اطاعت از خدا همان عمل به كتاب او است و پيروى از رسول ، چيزى جز عمل به سنت او نيست . چارچوب پيروى از ولى امر نيز در اجراى احكام قرآن و سنت محدود مىشود . دليل روشن و قطعى بر معناى پيش گفته ( شرط علم و عمل به قرآن و سنت ) درباره امام و ولى امر ، آيه زير است :\r\n« و هنگامى كه خبرى از پيروزى يا شكست به آنها برسد ، [ بدون تحقيق 
  ] آن را شايع مىسازند ؛ در حالى كه اگر آن را به پيامبر و پيشوايان - كه قدرت تشخيص كافى دارند - بازگردانند ، از ريشه‌هاى مسائل آگاه خواهند شد . اگر فضل و رحمت خدا بر شما نبود ، جز عدّه كمى ، همگى از شيطان پيروى مىكرديد [ و گمراه مىشديد 
  ] . » « 3 »\r\n\r\n\r\n","description":"","footnote":"\r\n( 1 ) . « لا تنظروا إلي كثرة صلاتهم و صومهم و كثرة الحجّ و المعروف و طنطنتهم باللّيل و لكن انظروا إلي صدق الحديث و أداء الأمانة إلي البرّ و الفاجر فيما قلّ و جلّ » كافى ، ج 2 ، ص 104 ، ح 1 ؛ تحف العقول ، ص 175 ؛ بشارة المصطفى صلّى اللّه عليه و إله ، ص 29 .\r\n( 2 ) .  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا  نساء / 4 : 59 .\r\n( 3 ) .  وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ وَ لَوْ لا فَضْلُ اللَّهِ عَلَيْكُمْ وَ رَحْمَتُهُ لَاتَّبَعْتُمُ الشَّيْطانَ إِلَّا قَلِيلًا  نساء / 4 : 83 .\r\n","page_name":" 339 ","page_number":339},
  {"content":"\r\n\r\n\r\n[ 252 - و كان عليه السلام : « يقول أحلفوا الظّالم إذا أردتم يمينه . . . 
  ]\r\n252 - و كان عليه السلام : « يقول أحلفوا الظّالم إذا أردتم يمينه بأنّه بريء من حول اللّه و قوّته فإنّه إذا حلف بها كاذبا عوجل العقوبة و إذا حلف باللّه الّذي لا إله إلّا هو لم يعاجل لأنّه قد وحّد اللّه تعالى . »\r\nترجمه : هرگاه خواستيد ستمكارى را سوگند دهيد ، از او بخواهيد كه بگويد از قدرت و نيروى الهى بيزار است ، زيرا اگر به دروغ سوگند خورد ، در كيفر او شتاب شود ، ولى اگر در سوگند خود بگويد : « خدايى جز خداى يگانه نيست » ، در كيفرش شتاب نمىگردد ؛ چه خدا را به يگانگى ياد كرده است .\r\nشرح : اين گونه سوگند ياد كردن ، در اصطلاح فقيهان به « سوگند برائت » مشهور است . آنان به استناد برخى روايات از پيامبر و اهل بيت عليهم السّلام آن را از بزرگ‌ترين گناهان دانسته و معتقدند كسى كه چنين قسم بخورد - گرچه در واقع راست بگويد - از دين اسلام خارج مىشود . صاحب جواهر در « باب الأيمان » مىنويسد : « ممكن است از كلام امير مؤمنان در نهج البلاغه ، جواز اين كار استفاده شود . . . » « 1 » از امام صادق عليه السّلام روايت شده است خواستند تا كسى كه نزد منصور از ايشان سعايت كرده بود ، سوگند برائت ياد كند . « 2 » با وجود\r\n\r\n\r\n","description":"","footnote":"\r\n( 1 ) . جواهر الكلام ، ج 35 ، ص 345 .\r\n( 2 ) . روزى منصور ، امام صادق عليه السّلام را به حضور طلبيد و گفت : جاسوسى به من خبر داده است كه اهل عراق تو را امام خويش گرفته و زكات اموالشان را برايت مىفرستند . گويا از حكومت من سرپيچى كرده و قصد شورش دارى ! امام عليه السّلام فرمود : آن مرد جاسوس را حاضر كن تا شهادت دهد . مرد آمد و گواهى داد . حضرت صادق از او خواست تا بر راستى گفته خويش سوگند ياد كند . مرد ضمن برشمردن صفات خدا ، بر راستى سخنان خويش سوگند ياد كرد . امام عليه السّلام فرمود :\r\nآن‌گونه كه من مىگويم قسم بخور ؛ بگو : از نيرو و توان خدا دورى مىجويم و به نيرو و توان -\r\n","page_name":" 340 ","page_number":340},
  {"content":"\r\n\r\nاين ، فقيهى كه به جواز آن حكم كرده باشد ، نمىشناسيم ؛ تنها ، در كتاب وسائل الشيعه ، عنوان « جواز استحلاف الظالم بالبرائة من حول اللّه و قوته » [ ؛ جواز سوگند برائت از قدرت و نيروى الاهى 
  ] آمده « 1 » و از آن بر مىآيد كه مقصود شيخ حرّ عاملى ، فتوا به جواز اين كار بوده است . با همه اين ، احتياط اقتضا مىكند كه آن را جز در مورد كسى كه كشتنش جايز است ، انجام ندهيم . بر اين اساس مىتوان گفت ، مراد امام عليه السّلام نيز از جواز سوگند برائت ، ستمكارى است كه به دليلى قتلش جايز باشد و رواياتى كه سوگند دادن را حرام نموده‌اند ، درباره كسى است كه كشتنش جايز نيست . با اين بيان ، كلام امام عليه السّلام با ديگر روايات هماهنگ است .\r\n\r\n253 - و قال عليه السلام : « يا ابن آدم كن وصي نفسك في مالك و اعمل فيه ما تؤثر أن يعمل فيه من بعدك . »\r\nترجمه : اى فرزند آدم ، خود وصى مال خويشتن باش ؛ امروز به‌گونه‌اى از آن استفاده كن كه دوست دارى پس از مرگت عمل كنند .\r\nشرح : معمولا انسان‌ها بخشى از دارايىهايشان را براى كارهاى نيك پس از مرگ خود سفارش مىكنند . امام عليه السّلام به اين دسته از افراد مىفرمايد : چرا پس از مرگ ؟ تا زنده هستيد ، كارى را كه براى پس از مرگ بر عهده ديگران\r\n\r\n\r\n","description":"","footnote":"\r\n- خود پناه مىبرم كه جعفر بن محمد عليهما السّلام چنين و چنان كرد . پس مرد از اين كار خوددارى نمود . . .\r\nكشف الغمة ، ج 2 ، ص 158 ؛ بحار الأنوار ، ج 47 ، ص 182 ، ح 26 ؛ العقد الفريد ، ج 2 ، ص 28 .\r\n( 1 ) . وسائل الشيعة ، ج 16 ، ص 167 ، باب 33 ، ح 2 ، دار الكتب الإسلامية .\r\n","page_name":" 341 ","page_number":341},
  {"content":"\r\n\r\nگذاشته‌ايد ، خود انجام دهيد . از فقر و نياز در دوران پيرى نهراسيد و اين آيه را بخوانيد : « شيطان شما را از تهيدستى بيم مىدهد و به زشتى وا مىدارد و [ لى 
  ] خداوند از جانب خود به شما وعده آمرزش و بخشش مىدهد و او گشايشگر دانا است . » « 1 »\r\n\r\n254 - و قال عليه السلام : « الحدّة ضرب من الجنون لأنّ صاحبها يندم فإن لم يندم فجنونه مستحكم . »\r\nترجمه : زودخشمى بىمورد نوعى ديوانگى است ، زيرا كه تندخو پشيمان مىشود و اگر پشيمان نشد ، ديوانگى او پايدار است .\r\nشرح : تندخويى ، انسان را به هنگام خشم ، هيجان زده مىكند و از حال عادى خارج مىسازد . در اين صورت بسان ديوانگان رفتار خواهد كرد و دين و آيينى نمىشناسد . اگر پس از مدتى آرامش خود را بازيافت ، جنونش زودگذر بوده و گرنه ديوانگى بخشى از شخصيت او گشته است . حكيمى گفته است : « بزرگ‌ترين اشتباه ، جبران نكردن آن است . »\r\n\r\n255 - و قال عليه السلام : « صحّة الجسد من قلّة الحسد . »\r\nترجمه : سلامت بدن در دورى از حسادت است .\r\nشرح : حسد ، بيمارى روح و تن است و كسى كه از آن رهايى يابد ، دست كم تندرست خواهد ماند . در شرح بخشى از خطبه 86 درباره حسد\r\n\r\n\r\n","description":"","footnote":"\r\n( 1 ) .  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا وَ اللَّهُ واسِعٌ عَلِيمٌ  بقره / 2 : 268 .\r\n","page_name":" 342 ","page_number":342},
  {"content":"\r\n\r\nسخن گفته شد . « 1 » در اين‌جا مىافزاييم : حسد ، تن و جان آدمى را مىخورد .\r\n\r\n[ 256 - و قال عليه السلام لكميل بن زياد النّخعي : « يا كميل مر 
  ]\r\n256 - و قال عليه السلام لكميل بن زياد النّخعي : « يا كميل مر أهلك أن يروحوا في كسب المكارم و يدلجوا في حاجة من هو نائم فو الّذي وسع سمعه الأصوات ما من أحد أودع قلبا سرورا إلّا و خلق اللّه له من ذلك السّرور لطفا فإذا نزلت به نائبة جرى إليها كالماء في انحداره حتّى يطردها عنه كما تطرد غريبة الإبل . »\r\nترجمه : اى كميل ! خانواده‌ات را فرمان ده كه روزها در به دست آوردن بزرگوارى و شب‌ها در رفع نياز خفتگان بكوشند . سوگند به خدايى كه تمام صداها را مىشنود ، هركس دلى را شاد كند ، خداوند از آن شادى ، لطفى براى او قرار دهد كه به هنگام مصيبت چون آب زلالى بر او باريدن گرفته و تلخى مصيبت را بزدايد ؛ چنان‌كه شتر غريبه را از چراگاه دور سازند .\r\nشرح : ( أن يروحوا في كسب المكارم ) « أن يروحوا » از « الرّواح » به معناى حركت و راه رفتن بعد از ظهر است و معمولا بدون در نظر گرفتن قيد مذكور و در مطلق رفتن به كار مىرود ؛ « المكارم » نيكىها و فضيلت‌هايى مانند راستى ، وفادارى ، بردبارى ، بخشندگى ، خوردن از دسترنج خود ، زندگى همچون مستضعفان و ديگر صفات پسنديده . پيامبر رحمت صلّى اللّه عليه و إله مىفرمايد :\r\n\r\n\r\n","description":"","footnote":"\r\n( 1 ) . « فإنّ الحسد ياكل الإيمان كما تاكل النّار الحطب » ( حسد ، ايمان را چونان آتشى كه هيزم را خاكستر كند ، نابود مىسازد ) .\r\n","page_name":" 343 ","page_number":343},
  {"content":"\r\n\r\n« من براى تكميل خصلت‌هاى بزرگوارانه اخلاقى برانگيخته شدم . » « 1 » و نيز فرموده است : « خود را به داشتن خصوصيات نيك معنوى آزمايش كنيد . اگر از آن بهره‌منديد ، خدا را سپاس گوييد و گرنه از او بخواهيد و آرزومندش باشيد . » « 2 »\r\n( و يدلجوا في حاجة من هو نائم . . . ) « يدلجوا » از « الإدلاج » به معناى حركت در شب گرفته شده است . معناى عبارت آن است كه براى يارى نيازمندان ، حتى آنان كه درخواست كمك نمىكنند ، بشتابند . از اين سخن برمىآيد كه همگان وظيفه دارند در راه مستضعفان بكوشند و ساده‌دلان و ناآگاهان را از خطرى كه استقلال ، آزادى و سرنوشتشان را تهديد مىكند ، آگاه سازند .\r\n( فإذا نزلت به نائبة جري إليها كالماء في انحداره حتّي يطردها عنه ) « نائبة » مصيبت و بلا . كسى كه به ديگر انسان‌ها خدمت كند ، خداوند در دنيا و پيش از فرا رسيدن آخرت به وى پاداش خواهد داد . ( كما تطرد غريبة الإبل ) مقصود شترى است كه در چراگاه كسى جز صاحب خويش وارد شود و از آن بيرونش كنند . در روايات اهل بيت آمده است : « هركس بار غم از دوش مؤمنى بردارد ، خداوند هفتاد اندوه دنيا و آخرت را از او برمىدارد » ، و نيز « آن‌كس كه دشوارى مؤمنى را آسان كند ، خدا نيازهاى دنيا و آخرت او را\r\n\r\n\r\n","description":"","footnote":"\r\n( 1 ) . « إنّما بعثت لاتمّم مكارم الأخلاق » كنز العمال ، ج 11 ، ص 420 ، ح 31969 ؛ فيض القدير ، ج 5 ، ص 209 .\r\n( 2 ) . « امتحنوا أنفسكم بمكارم الأخلاق فإن كانت فيكم فاحمدوا اللّه تعالي و إلّا تكن فيكم فاسئلوا اللّه و ارغبوا إليها فيها » كافى ، ج 2 ، ص 56 ، ح 2 ؛ امالى ، شيخ صدوق ، ص 390 ؛ وسائل الشيعة ، ج 15 ، ص 380 ، ح 1 .\r\n","page_name":" 344 ","page_number":344},
  {"content":"\r\n\r\nبرآورد . » همچنين « خداوند هفتاد زشتى را از كسى كه بدىهاى مؤمنى را بپوشاند ، پنهان مىكند » « 1 » و بالاخره « زير عرش خدا سايه‌اى است كه جز سه گروه از آن برخوردار نمىگردد : كسى كه به برادر خود نيكى كند ، يا اندوهى را از او بزدايد و يا سبب شادمانىاش گردد . » « 2 »\r\n\r\n257 - و قال عليه السلام : « إذا أملقتم فتاجروا اللّه بالصّدقة . »\r\nترجمه : هرگاه تهيدست شديد با صدقه دادن ، با خدا تجارت كنيد .\r\nشرح : كسى كه فقر به سراغش آمده و راه‌هاى كسب روزى برايش تنگ شده ، به اندازه‌اى هر چند ناچيز به ديگران كمك كند ، زيرا صدقه كليد كسب روزى است . در حكمت‌هاى 6 « 3 » و 136 « 4 » درباره صدقه سخن به ميان آمد .\r\nشيخ محمد عبده مىگويد : « در اين‌جا رازى ناشناخته وجود دارد . » « 5 » ممكن است توكل بر خدا ، روى آوردن به او با راستى و اخلاص و اميد به فضل و رحمتش راز اين سخن باشد ، زيرا توكل بر پروردگار ، انسان را از ديگر اسباب كفايت مىكند .\r\n\r\n[ 258 - و قال عليه السلام : « الوفاء لأهل الغدر غدر عند اللّه و . . . 
  ]\r\n258 - و قال عليه السلام : « الوفاء لأهل الغدر غدر عند اللّه و\r\n\r\n\r\n","description":"","footnote":"\r\n( 1 ) . كافى ، ج 2 ، ص 200 ، ح 5 ؛ الوافى ، ج 3 ، ص 119 ؛ بحار الأنوار ، ج 75 ، ص 20 ، ح 16 .\r\n( 2 ) . مستدرك الوسائل ، ج 12 ، ص 398 ، ح 14 ؛ بحار الأنوار ، ج 48 ، ص 174 ، ح 16 .\r\n( 3 ) . « الصّدقة دواء منجح » ( صدقه دادن دارويى ثمربخش است ) .\r\n( 4 ) . « استنزلوا الرّزق بالصّدقة » ( روزى را با صدقه دادن فرود آوريد ) .\r\n( 5 ) . شرح نهج البلاغه ، محمد عبده ، ج 4 ، ص 58 .\r\n","page_name":" 345 ","page_number":345},
  {"content":"\r\n\r\nالغدر بأهل الغدر وفاء عند اللّه . »\r\nترجمه : در نزد خدا ، وفادارى نسبت به خيانتكاران نوعى خيانت ، و فريب آنان ، وفادارى به شمار مىآيد .\r\nشرح : جاه فروشى نشان فرومايگى است ، ولى در برخورد با متكبران ، فضيلتى ارزشمند محسوب مىشود ، زيرا به آنان گوشزد مىكند كه ديگران را تحقير و خوار كرده‌اند . همين سخن درباره فريبكاران و پيمان شكنان صادق است . نمونه روشن فريب و بدعهدى ، انگليس در جنگ جهانى اول است .\r\nآنان با اعراب پيمان بستند تا در راه مبارزه با تركان عثمانى و رهايى از آنها ياريگرشان باشند و در همين حال ، فلسطين را به صهيونيست‌ها تسليم كردند . بىترديد ، نيرنگ با آنان و هر متجاوز دسيسه‌گر ديگر ، وفادارى و نشان بيزارى است .\r\n\r\n[ 259 - و قال عليه السلام : « كم من مستدرج بالإحسان إليه و مغرور بالسّتر عليه 
  ]\r\n259 - و قال عليه السلام : « كم من مستدرج بالإحسان إليه و مغرور بالسّتر عليه و مفتون بحسن القول فيه و ما ابتلى اللّه سبحانه أحدا به مثل الإملاء له . »\r\nترجمه : چه بسا كسى كه با نعمت‌هايى كه به او رسيده ، به دام افتد ، با پرده‌پوشى بر گناه فريب خورد ، با ستايش شدن ، آزمايش گردد و خدا هيچ كس را همانند مهلت دادن ، نيازموده است .\r\nشرح : شريف رضى مىگويد : اين سخن امام عليه السّلام در كلمات گذشته آمد ، ولى در اين‌جا عبارات زيبا و مفيدى اضافه بر آن وجود دارد .\r\nهمين سخن بدون كم و زياد در حكمت 115 گذشت . ازاين‌رو سخن\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nسيد رضى كه عبارت حاضر را داراى اضافه‌اى مفيد افزون بر سابق مىداند ، درست نيست .\r\nشريف رضى در اين قسمت نه جمله شگفت و نيازمند تفسير را از امام عليه السّلام نقل مىكند :\r\n\r\n260 - أوّلها : و في حديثه عليه السلام : « فإذا كان ذلك ضرب يعسوب الدّين بذنبه فيجتمعون إليه كما يجتمع قزع الخريف . »\r\nترجمه : چون آن‌گونه شود ، پيشواى دين قيام كند و مسلمانان ، چونان ابر پاييزى بر دورش گرد آيند .\r\nشرح : « اليعسوب » پيشواى بزرگ و داراى اختيار امور مردمان ؛ « القزع » پاره‌اى ابر نازك و غالبا بىباران . امام عليه السّلام در اين سخن به ظهور حضرت مهدى عج اللّه التعالى الشريف در آخر الزمان اشاره فرموده است .\r\nثانيها : و في حديثه عليه السلام : « هذا الخطيب الشّحشح . »\r\nترجمه : اين سخنران ماهر است . « 1 »\r\nشرح : شريف رضى مىگويد : مقصود سخنران زبر دست و ماهر است و « شحشح » به هر كسى مىگويند كه خوب حرف مىزند يا راه مىرود ، ولى در ديگر موارد ، معناى بخيل و خسيس دارد .\r\n\r\n\r\n","description":"","footnote":"\r\n( 1 ) . اين سخن درباره صعصعة بن صوحان است كه از سخنوران بود . همين افتخار براى صعصعه بس كه فردى چون على عليه السّلام او را مىستايد و به مهارت در سخنورى وصف مىكند . البيان و التبيين ، جاحظ ، ج 1 ، ص 97 ؛ الغارات ، ج 2 ، ص 890 ؛ مجمع الزوائد ، ج 9 ، ص 54 .\r\n","page_name":" 347 ","page_number":347},
  {"content":"\r\n\r\nثالثها : و في حديثه عليه السلام : « إنّ للخصومة قحما . »\r\nترجمه : دشمنى ، خطرگاه‌ها و سختىهايى هلاك كننده دارد .\r\nشرح : شريف رضى مىگويد : « القحم » خطرگاه‌ها ، زيرا دشمنى ، سبب به خطر افتادن و نابودى اهلش مىشود . « قحمة الأعراب » نيز به همين معنا است و به روزگار سختى اعراب و از دست رفتن اموالشان گفته مىشود . وجه ديگر در معناى آن ، اين‌كه : « تقحمهم بلاد الرّيف » ؛ يعنى : سختى و خشكسالى ، آنان را از بيابان به شهرهاى آباد كشاند . در شرح حكمت 298 توضيح بيشترى خواهد آمد : « كسى كه در دشمنى زياده‌روى كند گناهكار است . . . » « 1 »\r\nرابعها : و في حديثه عليه السلام : « إذا بلغ النّساء نصّ الحقاق فالصبة أولى . »\r\nترجمه : هنگامى كه زنان بالغ شوند ، خويشان پدرى آنان [ براى شوهر دادن 
  ] سزاوارترند .\r\nشرح : « النّص » بلوغ و تمييز ؛ « الحقاق » اقامه دعوى كردن . معناى [ بخش نخست سخن ( جمله شرط ) 
  ] آن است كه : هرگاه دخترى به سن بلوغ و تشخيص رسيد ؛ به‌طورى كه براى اقامه دعوا و دفاع از خود ، اختيار كامل دارد . . . .\r\n« العصبة » خويشاوندان پدرى . مقصود امام عليه السّلام [ از تمام عبارت 
  ] اين است كه با بلوغ دختر و فرا رسيدن سن ازدواج ، در صورت نبود پدر ، خويشاوندان\r\n\r\n\r\n","description":"","footnote":"\r\n( 1 ) . « من بالغ في الخصومة أثم . . . » .\r\n","page_name":" 348 ","page_number":348},
  {"content":"\r\n\r\nپدرى نسبت به تصميم‌گيرى درباره او سزاوارتر از مادرند . ما در جلد پنجم از كتاب « فقه الإمام جعفر الصادق عليه السّلام » ، در بحث « الولاية » ، اين موضوع را بررسى كرديم و با دليل عقلى و روايى ثابت نموديم كه كسى درباره ازدواج دختر بالغ و عاقل ، ولايت نداشته و او در اين كار ، استقلال تمام دارد . افزون بر اين ، بسيارى از فقيهان و بزرگان بر اين عقيده‌اند . از جمله مىتوان به صاحب جواهر و صاحب مسالك « 1 » اشاره كرد . شيخ محمد حسن نجفى در جواهر مىنويسد : « كسى كه كوچك‌ترين دستى در فقه دارد ، شايسته نيست در اين مسأله توقف نموده و از فتوا دادن بپرهيزد . . . چيزى كه هست ، مستحب است دختر ، تصميم ولى خود را بر اراده خويش مقدم بدارد . » « 2 » ما نيز در اين‌جا ، كلام امام عليه السّلام را بر استحباب اجازه از ولى تفسير مىكنيم .\r\nخامسها : و في حديثه عليه السلام : « إنّ الإيمان يبدو لمظة في القلب كلّما ازداد الإيمان ازدادت اللّمظة . »\r\nترجمه : ايمان نقطه‌اى نورانى در قلب پديد مىآورد ، و هرچه ايمان رشد كند ، آن نيز فزونى مىيابد .\r\nشرح : « لمظة » جانشين مفعول مطلق و منصوب بوده و تقدير آن چنين است : « يبدو بدوّ اللّمظة » و چنان كه سيد رضى گفته ، به معناى نقطه سفيد و نورانى است . جمله اين‌گونه معنا مىشود : ايمان در ابتدا به صورت ضعيف\r\n\r\n\r\n","description":"","footnote":"\r\n( 1 ) . مسالك الافهام ، ج 8 ، ص 432 .\r\n( 2 ) . جواهر الكلام ، ج 29 ، ص 183 .\r\n","page_name":" 349 ","page_number":349},
  {"content":"\r\n\r\nنمايان شده و سپس استوار مىگردد . ملا صدرا مىگويد : « در آغاز ، كور سويى از ايمان پديدار مىشود و با ممارست انديشه و كار آدمى ، روز به روز نيرومندتر گشته و به چشم مىآيد . » « 1 » روايت زير در همين زمينه است : « خدا را طورى عبادت كن ، گويا او را مىبينى و اگر او را نمىبينى ، بدان او تماشاگر تو است . » « 2 »\r\nسادسها : و في حديثه عليه السلام : « إنّ الرّجل إذا كان له الدّين الظّنون يجب عليه أن يزكّيه لما مضى إذا قبضه . »\r\nترجمه : هرگاه انسان طلبى دارد و نمىداند آيا به آن مىرسد يا نه ، واجب است پس از دريافت ، زكات آن را براى سالى كه گذشته ، بپردازد .\r\nشرح : « الدّين الظّنون » طلبى كه صاحبش ، به وصول آن اطمينان ندارد .\r\nزكات در شرايط ويژه‌اى واجب مىشود ؛ از جمله : مال در ملكيت كامل صاحبش بوده و در حال حاضر توان تصرف در آن را داشته باشد . از سوى ديگر ، زمانى دين به ملكيت طلبكار در مىآيد كه آن را دريافت نمايد و از اين جهت فرقى نمىكند كه آيا توان دريافت آن را داشته است يا خير . براى نمونه ، زن گرچه مىتواند نفقه خود را از شوهر درخواست كند ، ولى هنگامى به ملكيت او در مىآيد كه آن را گرفته باشد . با توضيح بالا ، روشن است كه\r\n\r\n\r\n","description":"","footnote":"\r\n( 1 ) . الأسفار ، ج 4 ، ص 223 .\r\n( 2 ) . صحيح بخارى ، ج 6 ، ص 20 ؛ صحيح مسلم ، ج 1 ، ص 29 ؛ سنن ابى داود ، ج 2 ، ص 412 ، ح 4695 .\r\n","page_name":" 350 ","page_number":350},
  {"content":"\r\n\r\nزكات به دارايىهاى فعلى تعلق مىگيرد . در روايت معصوم آمده است : « به دين و طلب و مالى كه هم‌اكنون در اختيار نيست ، تا زمان به دست آوردنش زكات واجب نمىشود . » « 1 » با اين توضيح روشن مىشود كه كلام امام عليه السّلام درباره زكات اصطلاحى نبوده و به طلبى اختصاص دارد كه صاحبش از رسيدن به آن نااميد و دريافتش به منزله روزى غير قابل پيش‌بينى باشد . در كتاب « وسائل الشيعة » از معصوم روايت شده است : « هديه ارزشمندى كه به انسان داده مىشود و نيز ارثى كه بدون پيش‌بينى به كسى مىرسد ، شامل حكم خمس مىگردد . » « 2 » از اين روايت بر مىآيد پرداخت خمس هر چيز باارزشى كه به صورت غير منتظره به انسان مىرسد واجب است .\r\nسابعها : و في حديثه عليه السلام أنّه شيّع جيشا بغزية فقال :\r\n« اعذبوا عن النّساء ما استطعتم . »\r\nترجمه : امام عليه السّلام ، لشگرى را براى جنگ همراهى مىكرد . به آنان فرمود :\r\nتا مىتوانيد از زنان دورى كنيد .\r\nشرح : « اعذبوا » دورى كنيد . در جنگ ، به زنان نيانديشيد و درباره آنان گفت‌وگو نكنيد ، زيرا خداوند در يك بدن ، دو دل ننهاده است . « 3 »\r\n\r\n\r\n","description":"","footnote":"\r\n( 1 ) . تهذيب الأحكام ، ج 4 ، ص 31 ، ح 78 ؛ وسائل الشيعة ، ج 6 ، ص 63 ، ح 6 ؛ مختلف الشيعة ، ج 3 ، ص 162 .\r\n( 2 ) . وسائل الشيعة ، ج 6 ، ص 350 ، ح 5 .\r\n( 3 ) . برگرفته از آيه  « ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ »  ( خداوند براى هيچ مردى در درونش دو دل ننهاده است . ) احزاب / 33 : 4 .\r\n","page_name":" 351 ","page_number":351},
  {"content":"\r\n\r\nثامنها : و في حديثه عليه السلام : « كالياسر الفالج ينتظر أوّل فوزة من قداحه . »\r\nترجمه : مسلمان چونان تيرانداز ماهرى است كه انتظار دارد در همان نخستين تيراندازى پيروز گردد .\r\nشرح : « الياسر الفالج » كسى كه در همه يا بيشتر موقعيت‌ها و كارهاى خود پيروز مىشود ؛ « القداح » ، جمع « قدح ؛ تير » و مقصود از آن تيرهاى قمار است .\r\nمراد امام عليه السّلام چنين است : انسانى كه به عنايت خدا ، با بركت و پيروز است ، در دنيا و آخرت خوشبخت خواهد بود . معناى ياد شده ، برگرفته از كلام طولانى ابن ابى الحديد و در عين حال ، روشن‌تر از آن است . « 1 »\r\nتاسعها : و في حديثه عليه السلام : « كنّا إذا احمرّ الباس اتّقينا برسول اللّه - صلّى اللّه عليه و آله - فلم يكن أحد منّا أقرب إلى العدوّ منه . »\r\nترجمه : هرگاه آتش جنگ شعله مىكشيد ، به رسول خدا صلّى اللّه عليه و إله پناه مىبرديم و در آن لحظه كسى از ما ، همانند ايشان به دشمن نزديك نبود .\r\nشرح : على عليه السّلام مىفرمود : « اگر همه عرب براى كشتن من دست در دست هم نهند ، به آنان پشت نمىكنم » « 2 » و نيز « به خدا سوگند ، علاقه فرزند\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 19 ، ص 115 .\r\n( 2 ) . « و اللّه لو تظاهرت العرب علي قتالي لما ولّيت عنها » نامه 44 .\r\n","page_name":" 352 ","page_number":352},
  {"content":"\r\n\r\nابى طالب به مرگ در راه خدا ، از علاقه طفل به پستان مادر بيشتر است . » « 1 » با وجود اين ، زمانى كه آتش جنگ داغ مىشد ، به محمد صلّى اللّه عليه و إله پناه مىبرد . ايشان مىفرمايد : « در روز بدر ، همه ما دست به دامان پيامبر شديم و ايشان از همه به دشمن نزديك‌تر و دلاورتر بود . » « 2 » على كسى است كه سرهاى جنگجويان را از بدن‌ها فرو افكند و آنان را در برابر خود به زانو درآورد . با اين حال ، هرگاه آتش جنگ شعله مىكشيد ، به رسول خدا پناه مىبرد . آرى ، و چه عجب از كسى مانند محمد بن عبد اللّه صلّى اللّه عليه و إله ! آيا بشرى هست كه همچون او بر فراز قله‌هاى كمال به پرواز درآمده و راهنماى رهروان و نور افشان جهانيان باشد ؟ افزون بر اين ، امير مؤمنان نقل مىكند : « روزى فاطمه براى كارى خدمت رسول خدا رفت . بر او سلام كرد و برگشت . به او گفتم : چرا چيزى نگفتى ؟ پاسخ داد : به خدا قسم ، هيبت و بزرگى رسول خدا به من اجازه صحبت نداد . » « 3 » هر شاگردى كه به درستى ، بزرگى استاد خود را بفهمد ، در برابرش احساس خشوع و احترام خواهد كرد .\r\nدشمنان دين ، براى فرو كاستن از مقام والاى پيامبر ، تلاش كرده‌اند تا ويژگىهايى همسان يا برتر از ايشان را به على عليه السّلام نسبت دهند . كار آنان نه از\r\n\r\n\r\n","description":"","footnote":"\r\n( 1 ) . « و اللّه لابن أبي طالب آنس بالموت من الطّفل بثدي امّه بل اندمجت علي مكنون علم لو بحت به لاضطربتم اضطراب الأرشية في الطّويّ البعيدة » خطبه 5 .\r\n( 2 ) . مسند احمد ، ج 1 ، ص 86 ؛ كنز العمال ، ج 10 ، ص 379 ، ح 29943 ؛ البداية و النهاية ، ج 3 ، ص 340 .\r\n( 3 ) . مناقب آل أبى طالب ، ج 3 ، ص 120 ؛ مجمع الزوائد ، ج 10 ، ص 327 ؛ نظم درر السمطين ، ص 190 .\r\n","page_name":" 353 ","page_number":353},
  {"content":"\r\n\r\nروى محبت به على و پيروان او ، بلكه توطئه‌اى بر ضد اسلام و پيامبر است .\r\nاز اين تزوير و فريبكارى و كفر و گمراهى به خدا پناه مىبريم .\r\n\r\n[ 261 - و قال عليه السلام لمّا بلغه إغارة أصحاب معاوية على الأنبار . . . 
  ]\r\n261 - و قال عليه السلام لمّا بلغه إغارة أصحاب معاوية على الأنبار ، فخرج بنفسه ماشيا حتّى أتى النّخيلة و أدركه النّاس و قالوا يا أمير المؤمنين نحن نكفيكهم . فقال : « ما تكفونني أنفسكم فكيف تكفونني غيركم . إن كانت الرّعايا قبلي لتشكو حيف رعاتها و إنّني اليوم لأشكو حيف رعيتي كأنّني المقود و هم القادة أو الموزوع و هم الوزعة . »\r\nفلمّا قال عليه السلام هذا القول - في كلام طويل قد ذكرنا مختاره في جملة الخطب - تقدم إليه رجلان من أصحابه ، فقال أحدهما : إني لا أملك إلا نفسي و أخي ، فمر بأمرك يا أمير المؤمنين ننفّذ له ؛ فقال عليه السلام : « و أين تقعان ممّا اريد . »\r\nترجمه : شريف رضى مىگويد : به امام عليه السّلام خبر رسيد كه ياران معاويه ، به شهر انبار شبيخون زده‌اند . تنها و پياده به سوى پادگان نظامى كوفه « نخيله » حركت كرد . مردم خود را به او رسانده و گفتند : اى امير مؤمنان ، ما شرّ آنها را از شما دور مىكنيم . فرمود : شما شرّ خود را از من باز نمىداريد ؛ چگونه مىخواهيد شرّ ديگرى را از من بگردانيد ؟ ! اگر مردم پيش از من از جور حاكمان مىناليدند ، امروز من از ستم مردم خود مىنالم ؛ گويى من پيرو و آنان رهبر ، يا من فرمانبردار و آنان فرمانروايند .\r\nوقتى سخن امام عليه السّلام - در يك سخنرانى طولانى كه برخى از آن را در\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nضمن خطبه‌هاى گذشته آورديم - به اينجا رسيد ، دو تن از ياران جلو آمده « 1 » و يكى از آنان گفت : من جز اختيار خود و برادرم را ندارم . « 2 » اى امير مؤمنان ! فرمان بده تا هرچه خواهى انجام دهم . امام عليه السّلام فرمود : شما كجا و آن‌چه من مىخواهم كجا ؟ !\r\nشرح : « الوزعة » ، جمع « الوازع » حاكم و فرمانروا ؛ « الموزوع » محكوم و فرمانبردار ؛ « انبار » شهرى است كه از طرف شرق به رود فرات و از سمت غرب به شهر « هيت » متصل مىشود . « 3 » امام عليه السّلام در بخشى از خطبه 27 مىفرمايد : « و اينك فرمانده معاويه ، مرد غامدى با لشكرش وارد شهر انبار شده و فرماندار من « حسّان بن حسّان بكرى » را كشته و سربازان شما را از مواضع مرزى بيرون رانده است . به من خبر رسيده كه مردى از لشكر شام به خانه زنى مسلمان و ديگر ، زنى غير مسلمان كه در پناه حكومت اسلام بوده ، وارد شده و خلخال و دستبند و گردنبند و گوشواره‌هاى آنها را به غارت برده است و آنان هيچ وسيله‌اى براى دفاع ، جز گريه و التماس نداشته‌اند . » « 4 » در شرح خطبه ياد شده گفتيم : معاويه ، سفيان بن عوف غامدى را با انبوهى از لشگر آماده ساخته و به او گفت : به سوى انبار و مدائن برو و هركس را كه\r\n\r\n\r\n","description":"","footnote":"\r\n( 1 ) . يكى از آن دو « جندب بن عفيف » بود و ديگرى برادر زاده‌اش « عبد الرحمان بن عبد اللّه بن عفيف » الغارات ، ج 2 ، ص 478 .\r\n( 2 ) . اقتباس شده از آيه  إِنِّي لا أَمْلِكُ إِلَّا نَفْسِي وَ أَخِي  مائده / 5 : 25 .\r\n( 3 ) . مجمع البحرين ، طريحى ، ج 4 ، ص 263 .\r\n( 4 ) . « و هذا أخو غامد ( و ) قد وردت خيله الأنبار و قد قتل حسّان بن حسّان البكريّ و أزال خيلكم عن مسالحها و لقد بلغني أنّ الرّجل منهم كان يدخل علي المرأة المسلمة و الاخري المعاهدة فينتزع حجلها و قلبها و قلائدها و رعثها ما تمتنع منه إلّا بالاسترجاع و الاسترحام » .\r\n","page_name":" 355 ","page_number":355},
  {"content":"\r\n\r\nبا تو هم عقيده نيست بكش . روستاهاى سر راهت را ويران كن ، به اموال مردم شبيخون بزن و مردم را بترسان . او نيز چنين كرد و پس از بازگشت ، معاويه به او گفت : تو چنان بودى كه انتظار داشتم ! « 1 »\r\n( إن كانت الرّعايا قبلي لتشكو حيف رعاتها . . . ) شرح اين بخش در خطبه 97 و در تفسير عبارت « به راستى همه ملت‌ها از بيدادگرى سران خويش مىهراسند ، ولى من از ستم رعيتم فرياد و فغان دارم » ، « 2 » بيان شد .\r\n\r\n[ 262 - و قيل : إن الحارث بن حوط أتاه ، فقال : أ تراني أظن أصحاب الجمل كانوا على ضلالة . 
  ]\r\n262 - و قيل : إن الحارث بن حوط أتاه ، فقال : أ تراني أظن أصحاب الجمل كانوا على ضلالة . فقال عليه السلام : « يا حارث إنّك نظرت تحتك و لم تنظر فوقك فحرت . إنّك لم تعرف الحقّ فتعرف أهله و لم تعرف الباطل فتعرف من أتاه »\r\nفقال الحارث : فإني أعتزل مع سعيد بن مالك و عبد اللّه بن عمر فقال عليه السلام : « إنّ سعيدا و عبد اللّه بن عمر لم ينصرا الحقّ و لم يخذلا الباطل . »\r\nترجمه : حارث بن حوت نزد امام عليه السّلام آمد و گفت : آيا چنين مىپندارى كه من اصحاب جمل را گمراه مىدانم ؟ ! چنين نيست . امام عليه السّلام فرمود : اى حارث ! تو زير پاى خود را ديدى ، ولى به پيرامونت نگاه نكردى ؛ در نتيجه\r\n\r\n\r\n","description":"","footnote":"\r\n( 1 ) . الغارات ، ج 1 ، ص 25 و 349 ؛ أمالى ، شيخ مفيد ، ص 146 ؛ شرح نهج البلاغه ، ابن ابى الحديد ، ج 2 ، ص 58 .\r\n( 2 ) . « و لقد أصبحت الامم تخاف ظلم رعاتها و أصبحت أخاف ظلم رعيّتي » .\r\n","page_name":" 356 ","page_number":356},
  {"content":"\r\n\r\nسرگردان شدى . تو حق را نشناختى تا بدانى كه اهل حق چه كسانى هستند و باطل را نيز نشناختى تا باطل گرايان را بشناسى .\r\nحارث گفت : من به همراه سعيد بن مالك و عبد اللّه بن عمر از جنگ كنار مىرويم . امام عليه السّلام فرمود : همانا سعيد و عبد اللّه بن عمر ، نه حق را يارى كردند و نه باطل را خوار ساختند .\r\nشرح : ( إنّك نظرت تحتك و لم تنظر فوقك فحرت ) تو كوته‌بينى و توان ديدن فراتر از جلوى بينىات را ندارى . ( إنّك لم تعرف الحقّ فتعرف أهله ) همنشينى طلحه و زبير با رسول خدا صلّى اللّه عليه و إله و نيز همسرى عايشه با حضرت ، تو را فريفته است . بدان كه حقيقت را با هم‌صحبتى ، خويشاوندى ، القاب نيكو و مانند اينها نمىشناسند . آن را از منبع و سرچشمه‌اش ( قرآن و سنت ) مىگيرند و آن‌گاه حق‌گويان و باطل‌گرايان را با آن مىسنجند . اصحاب جمل با پيمان شكنى ، سر به شورش برداشتند و در زمين به تباهى و فساد پرداختند .\r\nمسلمانان را از هم جدا كردند و براى ريختن خون‌هاى بىگناه لشگركشى نمودند ؛ با آن‌كه خداوند مىفرمايد : « و اگر دو طايفه از مؤمنان با هم بجنگند ، ميان آن دو را اصلاح دهيد و اگر [ باز 
  ] يكى از آن دو بر ديگرى تعدّى كرد ، با آن [ طايفه‌اى 
  ] كه تعدّى مىكند بجنگيد تا به فرمان خدا بازگردد . پس اگر بازگشت ، ميان آنها دادگرانه سازش دهيد و عدالت كنيد كه خدا دادگران را دوست مىدارد » « 1 » و نيز « با آنان بجنگيد تا ديگر فتنه‌اى نباشد و دين ،\r\n\r\n\r\n","description":"","footnote":"\r\n( 1 ) .  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ فَإِنْ فاءَتْ فَأَصْلِحُوا بَيْنَهُما بِالْعَدْلِ وَ أَقْسِطُوا إِنَّ اللَّهَ يُحِبُّ الْمُقْسِطِينَ  حجرات / 49 : 9 .\r\n","page_name":" 357 ","page_number":357},
  {"content":"\r\n\r\nمخصوص خدا شود . پس اگر دست برداشتند ، تجاوز جز بر ستمكاران روا نيست . » « 1 » افزون بر اين ، در كتاب‌هاى حديثى آمده است كه پيامبر صلّى اللّه عليه و إله اهل جمل را پيمان‌شكن ناميد و از عايشه به عنوان سوار بر مركبى ياد كرد كه سگان چاه « حوأب » [ در راه بصره 
  ] بر او پارس مىكنند و بسيارى از مردم بر گرد او كشته مىشوند . « 2 »\r\n( إنّ سعيدا و عبد اللّه بن عمر لم ينصرا الحقّ و لم يخذلا الباطل ) شرح آن در حكمت 17 گذشت . « 3 »\r\n\r\n263 - و قال عليه السلام : « صاحب السّلطان كراكب الأسد يغبط بموقعه و هو أعلم بموضعه . »\r\nترجمه : همنشين پادشاه ، مانند شير سوارى است كه ديگران بر جايگاه او رشك مىبرند ، ولى خود مىداند كه در جاى خطرناكى قرار گرفته است .\r\nشرح : مردم ، فرد شير سوار را دلير خوانده و از شجاعتش شگفت‌زده مىشوند ، ولى او خود بيش از هر چيز از خشم شير و ريختن خونش هراسناك است . چندى پيش در روزنامه‌ها خواندم شير سيرك ، مربى خود را پس از مدت‌ها همراهى كشت .\r\nچه بسيارند كسانى كه از داشتن چيزى رنج مىبرند و ديگران در همان\r\n\r\n\r\n","description":"","footnote":"\r\n( 1 ) .  وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ  بقره / 2 : 193 .\r\n( 2 ) . نك : فضائل الخمسة من الصّحاح السّتة ؛ تاريخ طبرى ، ج 3 ، ص 475 ؛ مروج الذهب ، ج 2 ، ص 366 ؛ تاريخ ابن اثير ، ج 3 ، ص 97 .\r\n( 3 ) . « خذلوا الحقّ و لم ينصروا الباطل » ( حق را خوار كرده ، باطل را نيز يارى نكردند ) .\r\n","page_name":" 358 ","page_number":358},
  {"content":"\r\n\r\nمورد به آنها حسرت مىورزند ؛ درست مانند انسان زيبارويى كه باطنى زشت دارد . از جمله اين دسته ، همنشين پادشاه است . او به ديگران امر و نهى مىكند و پاداش و كيفر افراد به دست او است . مردم نيز در بزرگداشت ، پيروى و تقدير از وى نهايت تلاش را مىكنند . با وجود اين ، خود همواره از جايگاهش ترسان و نگران نقشه‌هاى دشمنان و دوستان دورو است .\r\n\r\n264 - و قال عليه السلام : « أحسنوا في عقب غيركم تحفظوا في عقبكم . »\r\nترجمه : به بازماندگان ديگران نيكى كنيد تا حرمت بازماندگان شما را نگاه دارند .\r\nشرح : « حساب نيكى ، بين خدا و بندگان باقى مىماند » ؛ « 1 » « كسى كه به ديگران رحم نكند ، به او رحم نمىكنند » ؛ « 2 » « با هر دست بدهى از همان دست خواهى گرفت » ؛ « 3 » « از بدحالى برادرت خوشحال مباش كه خدا او را شفا داده\r\n\r\n\r\n","description":"","footnote":"\r\n( 1 ) . حطيئه ، شاعر معروف مىگويد :\r\n « من يفعل الخير لا يعدم جوائزه * لا يذهب العرف بين اللّه و النّاس » ؛ \r\nهر كس نيكى كند ، پاداشش از ميان نمىرود ، زيرا حساب نيكى ، بين خدا و بندگان باقى مىماند . فتح القدير ، ج 1 ، ص 515 ؛ الإصابة ، ج 2 ، ص 151 ؛ البداية و النهاية ، ج 7 ، ص 247 .\r\n( 2 ) . « من لا يرحم لا يرحم » صحيح بخارى ، ج 7 ، ص 75 ؛ صحيح مسلم ، ج 7 ، ص 77 ؛ سنن ابى داود ، ج 2 ، ص 522 ، ح 5218 .\r\n( 3 ) . « كما تدين تدان » كافى ، ج 2 ، ص 134 ، ح 18 ؛ صحيح بخارى ، ج 5 ، ص 146 ؛ كنز العمال ، ج 15 ، ص 572 ، ح 43031 .\r\n","page_name":" 359 ","page_number":359},
  {"content":"\r\n\r\nو تو را مبتلا مىكند » ؛ « 1 » « آن‌كس كه ديگرى را ستمكارانه بفريبد ، ستمديده بر او چيره خواهد شد » ؛ « 2 » پيامبران و حكيمان چنين گفته‌اند و راستگوترين سخن‌گويان و بهترين آفرينندگان ، خداوند سبحان مىفرمايد : « و اين‌گونه برخى از ستمكاران را به [ كيفر 
  ] آن‌چه به دست مىآوردند ، بر برخى ديگر مسلط مىگردانيم . » « 3 » بر اين اساس ، جاى شگفتى نيست ، اگر ملت‌ها به فرزندان خادمان خود نيكى كنند . ابن ابى الحديد مىگويد : بيشتر بلايا ، كيفر كارهاى انسان است . كسى كه ستم كند ، به فرزندش ستم مىكنند و آن‌كس كه خانه‌اى را ويران نمايد ، خانه‌اش را درهم مىكوبند . « 4 »\r\n\r\n\r\n","description":"","footnote":"\r\n( 1 ) . « لا تظهر الشّماتة لأخيك فيعافيه اللّه و يبتليك » أمالى ، شيخ مفيد ، ص 269 ؛ المعجم الكبير ، ج 22 ، ص 54 .\r\n( 2 ) . « من ظلم سلّط اللّه عليه من يظلمه » كافى ، ج 2 ، ص 332 ، ح 13 و 18 .\r\n( 3 ) .  وَ كَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ  انعام / 6 : 129 .\r\n( 4 ) . ابن ابى الحديد مىگويد : در تاريخ احمد بن طاهر صاحب تاريخ بغداد خواندم : رشيد فردى را به زندان نزد يحيى بن خالد فرستاد تا او را به سبب خطاهايش سرزنش كند و بگويد : چگونه ديدى ؟ آيا خانه‌ات را ويران نكردم ، فرزندت جعفر را نكشتم و دارايىات را چپاول نكردم ؟ يحيى به فرستاده گفت : به رشيد بگو : خانه تو نيز خراب مىشود ، فرزندت محمد كشته خواهد شد و مال و گنجينه‌ات به غارت مىرود . هارون الرشيد با شنيدن خبر اين سخن بسيار افسرده و اندوهگين شد و گفت : به خدا سوگند ، آن‌چه او گفت رخ مىدهد ؛ هرچه يحيى تاكنون گفته ، محقق شده است . . . چندى نگذشت كه همه پيش‌بينى يحيى بن خالد درباره رشيد به وقوع پيوست . شرح نهج البلاغه ، ج 19 ، ص 152 .\r\n","page_name":" 360 ","page_number":360},
  {"content":"\r\n\r\n\r\n265 - و قال عليه السلام : « إنّ كلام الحكماء إذا كان صوابا كان دواء و إذا كان خطا كان داء . »\r\nترجمه : گفتار درست حكيمان ، درمان ، و سخن نادرستشان ، درد جان است .\r\nشرح : مردم به حكيمان و دانشمندان گوش فرا داده و سخنانشان را دستور زندگى و رفتار خويش و نشان حقيقت و عدالت قرار مىدهند . از اين رو ، گفتار حق و درست آنان سبب رحمت و بركت زندگى و كلام ناآگاهانه و گمراه‌گرشان مايه عذاب و آتش است . با نام هدايت ، حكمت ، امنيت و دفاع ، چه بسيار خون‌هايى كه ريخته شده و حقوقى كه تباه گرديده است .\r\n\r\n[ 266 - و سأله رجل أن يعرّفه الإيمان فقال عليه السلام : 
  ]\r\n266 - و سأله رجل أن يعرّفه الإيمان فقال عليه السلام : « إذا كان الغد فاتني حتّى اخبرك على أسماع النّاس فإن نسيت مقالتي حفظها عليك غيرك فإنّ الكلام كالشّاردة ينقفها هذا و يخطئها هذا . »\r\nترجمه : شخصى از امام عليه السّلام پرسيد كه ايمان را تعريف كن . فرمود : فردا نزد من بيا تا در جمع مردم پاسخ گويم كه اگر تو گفتارم را فراموش كنى ، ديگرى آن را به خاطر بسپارد ، زيرا گفتار چونان شكار رمنده است ؛ يكى آن را به دست آورده و ديگرى از دست مىدهد .\r\nشرح : « الشّاردة » رمنده و گريزان ؛ « ينقفها » ضدّ « يخطئها » به آن مىرسد .\r\nشريف رضى مىگويد : پاسخ امام عليه السّلام در حكمت 30 بيان شد : « ايمان بر چهار\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nپايه استوار است : صبر ، يقين ، عدل و جهاد . . . » « 1 »\r\n\r\n[ 267 - و قال عليه السلام : « يا ابن آدم لا تحمل همّ يومك الّذي لم ياتك . . . 
  ]\r\n267 - و قال عليه السلام : « يا ابن آدم لا تحمل همّ يومك الّذي لم ياتك على يومك الّذي قد أتاك فإنّه إن يك من عمرك يات اللّه فيه برزقك . »\r\nترجمه : اى فرزند آدم ، اندوه فردا را بر امروزت نيافزا ، زيرا اگر فردا از عمر تو باشد خدا روزىات را خواهد رساند .\r\nشرح : مقصود امام عليه السّلام بازداشتن از كار براى آينده نيست ، چرا كه در سخنى ديگر فرموده است : « به گونه‌اى براى دنيا كار كن ؛ گويا براى هميشه و تا قيامت زنده‌اى و آن‌طور براى آخرت بكوش ؛ گويى به زودى خواهى مرد . » « 2 » به بيان ديگر ، در كار براى دنيا ، از خدا بترس . اگر كوشش پيوسته و پايدار نبود ، زندگى ناممكن مىگشت . امام عليه السّلام گوشزد مىكند براى چيزى كه زمانش فرا نرسيده و شايد هيچ‌گاه واقع نشود ، اندوهگين نشويم و غم فردا را به امروز نياوريم . نگرانى بىثمر ، زندگى را تلخ و اندوه را دو چندان مىكند و توان انديشه و انجام كارهاى ضرورى و رهايى از بار مسئوليت را از انسان مىگيرد .\r\n\r\n[ 268 - و قال عليه السلام : « أحبب حبيبك هونا ما عسى أن يكون . . . 
  ]\r\n268 - و قال عليه السلام : « أحبب حبيبك هونا ما عسى أن يكون\r\n\r\n\r\n","description":"","footnote":"\r\n( 1 ) . « الإيمان علي أربع دعائم : علي الصّبر و اليقين و العدل و الجهاد . . . » .\r\n( 2 ) . « اعمل لدنياك كأنّك تعيش أبدا و اعمل لآخرتك كأنّك تموت غدا » من لا يحضره الفقيه ، ج 3 ، ص 94 ، ح 356 ؛ وسائل الشيعة ، ج 17 ، ص 76 ، ح 2 ؛ تنبيه الخواطر ، ج 2 ، ص 234 .\r\n","page_name":" 362 ","page_number":362},
  {"content":"\r\n\r\nبغيضك يوما ما و أبغض بغيضك هونا ما عسى أن يكون حبيبك يوما ما . »\r\nترجمه : در دوستى با دوست ميانه‌رو باش ؛ شايد روزى دشمنت گردد و در دشمنى نيز مدارا كن ، زيرا ممكن است روزى دوست تو گردد .\r\nشرح : « الهون » مدارا و اعتدال . خداوند متعال مىفرمايد : « و بندگان خداى رحمان كسانىاند كه روى زمين به نرمى و با اعتدال گام برمىدارند و چون نادانان ايشان را طرف خطاب قرار دهند به ملايمت پاسخ مىدهند . » « 1 » مراد اين است كه در همه كارها و از جمله دوستى و دشمنى ، ميانه‌رو باش و از حد درنگذر . چه‌بسا روزگار برگردد و دوست ، دشمن و دشمن دوست تو گردد . در اين صورت ، آماده بوده و احساس پشيمانى نخواهى كرد . « 2 »\r\n\r\n[ 269 - و قال عليه السلام : « النّاس في الدّنيا عاملان : عامل عمل في الدّنيا للدّنيا 
  ]\r\n269 - و قال عليه السلام : « النّاس في الدّنيا عاملان : عامل عمل في الدّنيا للدّنيا قد شغلته دنياه عن آخرته يخشى على من يخلفه الفقر\r\n\r\n\r\n","description":"","footnote":"\r\n( 1 ) .  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً  فرقان / 25 : 63 .\r\n( 2 ) . برخى دانشمندان گفته‌اند : از زياده‌روى در دوستى بپرهيز ، زيرا سبب تقصير و كوتاهى در آن مىشود . شاعر نيز مىگويد :\r\n و أحبب إذا أحببت حبّا مقاربا * فإنّك لا تدرى متى أنت نازع\r\nو أبغض إذا أبغضت غير مباين * فإنّك لا تدرى متى أنت راجع \r\nدر دوستى ميانه‌رو باش ، زيرا نمىدانى كه چه وقت با رفيق‌ات دشمن مىشوى ؛ در دشمنى [ نيز 
  ] همه پل‌ها را ويران مكن ، چراكه ممكن است روزى دوباره برگردى . شرح نهج البلاغه ، ابن ابى الحديد ، ج 19 ، ص 156 ؛ روائع الحكم فى أشعار الإمام على عليه السّلام ، ص 63 و 64 ، منشورات الشريف الرضى .\r\n","page_name":" 363 ","page_number":363},
  {"content":"\r\n\r\nو يامنه على نفسه فيفني عمره في منفعة غيره و عامل عمل في الدّنيا لما بعدها فجاءه الّذي له من الدّنيا به غير عمل فأحرز الحظّين معا و ملك الدّارين جميعا فأصبح وجيها عند اللّه لا يسأل اللّه حاجة فيمنعه . »\r\nترجمه : مردم در دنيا دو دسته‌اند : يكى آن‌كس كه در دنيا براى دنيا كار مىكند و دنيا او را از آخرتش باز مىدارد . بر بازماندگان خويش از تهيدستى هراسان و از فقر خويش در امان است . پس زندگانى خود را در راه سود ديگران از دست مىدهد . ديگرى آن‌كه در دنيا براى آخرت كار مىكند و نعمت‌هاى دنيا نيز بدون تلاش به او روى مىآورد . در نتيجه بهره هر دو جهان را چشيده و مالك هردو جهان مىگردد . با آبرومندى در پيشگاه خدا حاضر شده و هر حاجتى از خدا بخواهد ، روا مىگردد .\r\nشرح : هر دين يا مذهبى ، انسان را به تلاش براى زندگى تشويق مىكند .\r\nدين اسلام نيز از اين قاعده بيرون نيست . خداوند مىفرمايد : « براى انسان بهره‌اى جز تلاش او نيست » « 1 » و « تا از ميوه آن و [ از 
  ] دسترنج خود بخورند . » « 2 » از اين‌رو ، كسى كه كار كند و از دسترنج خويش خورده و به ديگران انفاق كند ، براى دنيا و آخرت خود كوشيده و در نزد خدا منزلتى و الا مىيابد . به عكس ، خوردن بىزحمت از حاصل تلاش ديگران و يا كار با هدف اندوختن ثروت براى وارثان ، عمل براى دنيا است و زيان دنيا و آخرت را به همراه خواهد آورد .\r\n\r\n\r\n","description":"","footnote":"\r\n( 1 ) .  وَ أَنْ لَيْسَ لِلْإِنْسانِ إِلَّا ما سَعى  نجم / 53 : 39 .\r\n( 2 ) .  لِيَأْكُلُوا مِنْ ثَمَرِهِ وَ ما عَمِلَتْهُ أَيْدِيهِمْ  يس / 36 : 35 .\r\n","page_name":" 364 ","page_number":364},
  {"content":"\r\n\r\n( يخشي علي من يخلفه الفقر و يامنه علي نفسه . . . ) ضمير مستتر در « يخشى » و « يأمنه » به كسى برمىگردد كه براى ديگران ثروت مىاندوزد . « هاء » در « يأمنه » به فقر باز مىگردد . حضرت در اين سخن از كسى ياد مىكند كه در پى مال اندوزى ، خود را به سختى مىافكند و پس از دست‌يابى ، از آن بهره‌اى نبرده و از ترس فقر وارثان ، دارايىاش را براى آنها ذخيره مىكند . چنين فردى تنها به فكر ثروت اندوزى است و خود را از نيازمندى [ در آخرت 
  ] در امان مىبيند ! در واقع براى دنياى ديگران زندگى مىكند و در اين جهان چونان فقيران به سر مىبرد ، ولى در آخرت همانند ثروتمندان حسابرسى مىشود .\r\n( و عامل عمل في الدّنيا لما بعدها ) از دسترنج خود مىخورد و در راه خدا انفاق مىكند . ( فجاءه الّذي له من الدّنيا به غير عمل ) در دنيا براى هر دو سرا - و نه فقط اين جهان - مىكوشد و نعمت‌ها به دو روى مىآورند . ( فأحرز الحظّين معا ) با تلاش خود از دنيا و آخرت ، هر دو بهره‌مند مىشود . ( و ملك الدّارين جميعا ) عطف تفسيرى است . ( فأصبح وجيها عند اللّه لا يسأل اللّه حاجة فيمنعه ) توفيق و عنايت خدا ، ياريگر او است ، زيرا بر خدا توكل كرده « و هركس بر خدا اعتماد كند او را بس است . » « 1 »\r\n\r\n[ 270 - و روي أنّه ذكر عند عمر بن الخطّاب في أيامه حلي الكعبة و كثرته فقال قوم : 
  ]\r\n270 - و روي أنّه ذكر عند عمر بن الخطّاب في أيامه حلي الكعبة و كثرته فقال قوم : لو أخذته فجهّزت به جيوش المسلمين كان\r\n\r\n\r\n","description":"","footnote":"\r\n( 1 ) .  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  طلاق / 65 : 3 .\r\n","page_name":" 365 ","page_number":365},
  {"content":"\r\n\r\nأعظم للأجر و ما تصنع الكعبة بالحلي . فهمّ عمر بذلك و سأل عنه أمير المؤمنين ، فقال عليه السلام : « إنّ هذا القرآن انزل على النّبي - صلى اللّه عليه و آله - و الأموال أربعة : أموال المسلمين فقسّمها بين الورثة في الفرائض و الفيء فقسّمه على مستحقّيه و الخمس فوضعه اللّه حيث وضعه و الصّدقات فجعلها اللّه حيث جعلها و كان حلي الكعبة فيها يومئذ فتركه اللّه على حاله و لم يتركه نسيانا و لم يخف عليه مكانا . فأقرّه حيث أقرّه اللّه و رسوله » فقال له عمر لولاك لافتضحنا و ترك الحلي بحاله . »\r\nترجمه : در زمان حكومت عمر ، درباره فراوانى زيور و زينت‌هاى كعبه صحبت شد . گروهى گفتند : آنها را براى لشكر اسلام مصرف كن ؛ كعبه زر و زينت نمىخواهد . از امير مؤمنان عليه السّلام پرسيدند . فرمود : به هنگام نزول قرآن بر پيامبر صلّى اللّه عليه و إله ، اموال چهار قسم بود : اموال مسلمانان كه آن را بر اساس سهم هر يك از وارثان تقسيم كرد ؛ غنيمت جنگى كه آن را به نيازمندانش رساند ؛ خمس كه خدا جايگاه مصرف آن را تعيين فرمود ؛ و صدقات كه خداوند راه‌هاى بخشش آن را مشخّص فرمود . زيور آلات كعبه از اموالى بود كه خدا آن را به حال خود گذاشت ؛ نه از روى فراموشى آن را ترك كرد و نه از چشم خدا پنهان بود . تو نيز آن را به حال خود واگذار ؛ چنان‌كه خدا و پيامبرش آن را به حال خود وانهادند . سپس عمر گفت : « اگر تو نبودى رسوا مىشديم » و از زيورآلات كعبه چشم پوشيد .\r\nشرح : « الحلى » زيور آلات . امام عليه السّلام منبع حلال و حرام را قرآن و سنت\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n( گفتار و كردار رسول خدا و تأييد ايشان نسبت به كارها و عادت‌هاى مردم ؛ گرچه در قالب سكوت و بازنداشتن آنها ) دانسته‌اند . زينت‌هاى كعبه در زمان پيامبر نيز وجود داشت و ايشان از آن نهى نفرموده و يا در آن تصرفى ننمودند . از اين‌رو ، لازم است در زمان‌هاى بعد نيز به همين‌گونه رفتار شود .\r\nممكن است كسى بپرسد ، آيا در اين جهت ، ديگر مسجدها و مكان‌هاى مقدس هم حكم كعبه را دارند و تصرف در زينت‌هاى آن حرام است ؟ در پاسخ مىگوييم ، اگر زيور مكان‌هاى ياد شده مصلحتى دينى دارند مانند كعبه‌اند ، زيرا در راه خدا به كار گرفته شده‌اند و اگر - مانند روشن نمودن شمع با وجود روشنى هوا و يا با وجود برق و نيز ديگر كارهايى كه توده مردم مىكنند - بود و نبودش فرقى ندارد ، شايسته است قيمت آن در كارهاى مورد رضايت خدا ، پيامبران و اولياى او به كار رود .\r\n\r\n[ 271 - روي أنّه عليه السلام رفع إليه رجلان سرقا من مال اللّه أحدهما عبد من مال اللّه و الآخر من عروض النّاس فقال عليه السلام : 
  ]\r\n271 - روي أنّه عليه السلام رفع إليه رجلان سرقا من مال اللّه أحدهما عبد من مال اللّه و الآخر من عروض النّاس فقال عليه السلام :\r\n« أمّا هذا فهو من مال اللّه و لا حدّ عليه مال اللّه أكل بعضه بعضا و أمّا الآخر فعليه الحدّ الشّديد » فقطع يده .\r\nترجمه : دو نفر را خدمت امام عليه السّلام آوردند كه از بيت المال دزدى كرده بودند ؛ يكى برده‌اى از بيت المال و ديگرى برده مردم . امام عليه السّلام فرمود : برده‌اى كه از بيت المال است حدّى بر او نيست ، زيرا مال خدا مقدارى از مال خدا را خورده است ، ولى ديگرى بايد حدّ دزدى با شدّت بر او اجرا گردد . سپس دست او را بريد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nشرح : ( أحدهما عبد من مال اللّه ) [ يكى 
  ] برده كسى نبود و از بيت المال مسلمانان به شمار مىرفت . ( و الآخر من عروض النّاس ) مانند كالايى جزو دارايى شخصى يكى از افراد جامعه به شمار مىرفت . در مورد نخست ، حد جارى نمىشود ، زيرا همان‌طور كه امام عليه السّلام فرمود : ( مال اللّه أكل بعضه بعضا ) بخشى از بيت المال براى بخشى ديگر مصرف شده است ، ولى در مورد دوم ، در صورت وجود شرايطى كه فقيهان گفته‌اند ، حد به اجرا درمىآيد .\r\nنگهدارى مال به سرقت رفته در جايى بسته ، گرسنه و ناگزير نبودن سارق ، شريك نبودن در بخشى از مال ، رسيدن مبلغ دزدى شده به دست كم يك چهارم دينار ، برخى از شرايط لازم در اجراى حدّ ياد شده است . امروزه كه بنده و كنيز به معناى مصطلح فقهى از بين رفته است ، بحث از آن سودى ندارد .\r\n\r\n272 - و قال عليه السلام : « لو قد استوت قدماي من هذه المداحض لغيرت أشياء . »\r\nترجمه : اگر از اين فتنه‌ها و لغزشگاه‌ها با قدرت بگذرم ، دگرگونىهاى بسيار پديد مىآورم .\r\nشرح : « المداحض » لغزشگاه‌ها . مراد در اين‌جا فتنه‌هاى سه گروه پيمان شكنان ( اصحاب جمل ) ، تجاوزگران و منحرفان از حق ( اصحاب صفين ) و از دين برگشتگان ( خوارج ) است .\r\nاگر كارها به گونه‌اى شايسته پيش مىرفت ، امام عليه السّلام اوضاع فاسد و سنت‌هاى زشت و ناهنجار را اصلاح مىنمود . سخن امام عليه السّلام همانند گفتار\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمسيح است كه گفت : « آمده‌ام تا بر روى زمين آتشى برافروزم ؛ چه خوب بود اگر شعله‌ور مىشد ! » « 1 » از بودا پرسيدند : براى چه زندگى مىكنيم ؟ پاسخ داد :\r\nبگوييد چگونه زندگى كنيم ؟ ! « 2 » امام عليه السّلام در صدد بود تا به طور كلى همه مواردى كه در سخنان پيشين و پسين خود از آن انتقاد كرده ؛ از جمله ثروت اندوزى و رفاه بخشى از جامعه در يك سو و فقر و بيچارگى دسته‌اى در سوى ديگر را اصلاح كند . ايشان در بخشى از خطبه 129 مىفرمايد : « به هر سو مىخواهى بنگر ؛ آيا جز تهيدستى كه با فقر ، دست و پنجه نرم مىكند ، يا ثروتمندى كه در نعمت خدا ناسپاسى كرده ، يا بخيلى كه با خساست در اداى حقوق الاهى ، مال فراوان گرد آورده و يا سركشى كه گوش او از شنيدن پند و اندرز سنگين است ، كسى را مىيابى ؟ » « 3 » افزون بر اين ، امام عليه السّلام با چندگانگى مذهبى مسلمانان مخالف و خواستار اصلاح آن بودند . در خطبه 113 فرموده‌اند : « به راستى شما برادران دينى يكديگريد ، ولى درون پليد و نيت زشت ، شما را از هم جدا ساخته است و هم اكنون نه يكديگر را يارى مىدهيد ، نه خيرخواه همديگريد ، نه چيزى به ديگرى مىبخشيد و نه با هم دوستى مىكنيد . » « 4 » از ديگر مواردى كه امام عليه السّلام از آن انتقاد مىكرد ، رسيدن\r\n\r\n\r\n","description":"","footnote":"\r\n( 1 ) . كتاب مقدس ، مكاشفات يوحنا : 22 / 12 .\r\n( 2 ) . موسوعة الأديان فى العالم ، الديانات القديمة ، ص 185 .\r\n( 3 ) . « اضرب بطرفك حيث شئت من النّاس فهل تبصر إلّا فقيرا يكابد فقرا أو غنيّا بدّل نعمة اللّه كفرا أو بخيلا اتّخذ البخل بحقّ اللّه وفرا أو متمرّدا كأنّ باذنه عن سمع المواعظ وقرا » .\r\n( 4 ) . « و إنّما أنتم إخوان علي دين اللّه ما فرّق بينكم إلّا خبث السّرائر و سوء الضّمائر فلا توازرون و لا تناصحون و لا تباذلون و لا توادّون » .\r\n","page_name":" 369 ","page_number":369},
  {"content":"\r\n\r\nبرخى نااهلان و جاهلان به جايگاه فتوا و حكم بين مردم بود . ايشان در خطبه 17 ضمن سرزنش اين دسته مىفرمايد : « مردى كه مجهولاتى به هم بافته ، در ميان نادانان امّت جايگاهى پيدا كرده ، در تاريكىهاى فتنه فرو رفته و از مشاهده مصلحت‌هاى پيمان صلح كور است . آدم نماها او را به اشتباه عالم ناميدند . از آغاز وقتش را صرف انباشتن چيزهايى كرده كه اندكش از بسيار آن بهتر است . همين كه از آب گنديده سيراب شود و دانش و اطلاعات بيهوده فراهم آورد ، در ميان مردم ، با نام قاضى به داورى مىنشيند و حلّ مشكل ديگران را به عهده مىگيرد . پس اگر مسأله‌اى پيش آيد ، با حرف‌هاى پوچ و بىپايه به ميدان آمده و قاطعانه حكم مىكند . » « 1 » نمونه‌هاى فراوان ديگرى از انحرافات وجود دارد كه حضرت به نكوهش آنها پرداخته است .\r\n\r\n[ 273 - و قال عليه السلام : « اعلموا علما يقينا أنّ اللّه لم يجعل للعبد 
  ]\r\n273 - و قال عليه السلام : « اعلموا علما يقينا أنّ اللّه لم يجعل للعبد و إن عظمت حيلته و اشتدّت طلبته و قويت مكيدته ، أكثر ممّا سمّي له في الذّكر الحكيم ، و لم يحل بين العبد في ضعفه و قلّة حيلته و بين أن يبلغ ما سمّي له في الذّكر الحكيم و العارف لهذا العامل به أعظم النّاس راحة في منفعة و التّارك له الشّاك فيه أعظم النّاس شغلا في مضرّة ، و ربّ منعم عليه مستدرج بالنّعمى و ربّ مبتلى مصنوع له\r\n\r\n\r\n","description":"","footnote":"\r\n( 1 ) . « رجل قمش جهلا موضع في جهّال الامّة عاد في أغباش الفتنة عم بما في عقد الهدنة قد سمّاه أشباه النّاس عالما و ليس به بكر فاستكثر من جمع ما قلّ منه خير ممّا كثر حتّي إذا ارتوي من ماء آجن و اكتثر من غير طائل جلس بين النّاس قاضيا ضامنا لتخليص ما التبس علي غيره فإن نزلت به إحدي المبهمات هيّأ لها حشوا رثّا من رايه ثمّ قطع به » .\r\n","page_name":" 370 ","page_number":370},
  {"content":"\r\n\r\nبالبلوى . فزد أيها المستنفع في شكرك و قصّر من عجلتك و قف عند منتهى رزقك . »\r\nترجمه : به يقين بدانيد خداوند براى بنده خود ، هرچند با سياست و سخت كوش و در طرح و نقشه نيرومند باشد ، بيش از آن‌چه كه در قرآن وعده فرمود ، قرار نخواهد داد و ميان بنده ، هرچند ناتوان و كم سياست باشد و آن‌چه در قرآن براى او رقم زده ، مانعى نخواهد گذاشت . هركس اين حقيقت را بشناسد و به كار گيرد ، از همه مردم آسوده‌تر است و سود بيشترى خواهد برد و آن‌كه آن را واگذارد و در آن شك كند ، از همه مردم گرفتارتر و زيانكارتر است . چه بسا انسان بهره‌مندى كه دچار عذاب تدريجى شود و بلا ديده‌اى كه آزمايش ، سبب پاداش و نيكى به او گردد . پس اى كسى كه در پى سود بردنى ! بر شكر گزارى بيفزاى و از شتاب بىجا دست برداشته و به روزى رسيده قناعت كن .\r\nشرح : « الذّكر الحكيم » قرآن ؛ مقصود از « ما سمّى له ؛ آن‌چه براى بندگان رقم زده » ، آياتى از اين دست است : « پس هركس هموزن ذره‌اى نيكى كند [ نتيجه 
  ] آن را خواهد ديد و هركه به اندازه ريزه‌اى بدى نمايد [ سرانجام 
  ] آن را مشاهده خواهد كرد » « 1 » و « هرچه در آسمان‌ها و هرچه در زمين است ، از آن خدا است تا كسانى را كه بد كرده‌اند ، به [ سزاى 
  ] كارشان كيفر دهد و آنان را كه\r\n\r\n\r\n","description":"","footnote":"\r\n( 1 ) .   فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ   زلزلة / 99 : 7 - 8 .\r\n","page_name":" 371 ","page_number":371},
  {"content":"\r\n\r\nنيكى كرده‌اند ، به نيكى پاداش دهد . » « 1 »\r\nچكيده سخن آن‌كه ، خداوند بندگان را در برابر كارهايشان سزا مىدهد و بر هر آن‌چه پيش فرستاده‌اند ، وارد مىكند . اگر نيك باشد ، پاداشى نيكو و اگر بد باشد ، كيفر خواهند ديد . در اين ميان ، توانمند و ناتوان يكسان‌اند ؛ نه ثروت ، انسان گمراه را به خدا نزديك كرده و از كيفر مىرهاند و نه فقر مانع بين بنده راه يافته و بهشت مىگردد .\r\n( و العارف لهذا العامل به ) اشاره به اين‌كه گرامىترين انسان‌ها در نزد خدا ، پرهيزگارترين آنها است و كسى كه بر اساس تقوا عمل كند ، به امنيت و آرامش و خشنودى دست مىيابد . ( و التّارك له الشّاك فيه أعظم النّاس شغلا في مضرّة ) [ آن‌كس كه وعده قرآن را واگذارد و در آن شك كند ، از همه مردم گرفتارتر و در زيانكارى 
  ] و جايگاه بد جهنم است .\r\n( و ربّ منعم عليه مستدرج بالنّعمي ) « اموال و فرزندانشان تو را به شگفت نياورد . جز اين نيست كه خدا مىخواهد در زندگى دنيا به وسيله اين‌ها عذابشان كند و جانشان در حال كفر بيرون رود . » « 2 » ( و ربّ مبتلي مصنوع له بالبلوي ) گاه مصيبت مايه پاداش و رحمت است ؛ چنان‌كه نعمت ، مىتواند سبب بدبختى گردد .\r\n( فزد أيّها المستنفع في شكرك ) با اطاعت از خدا ، بر شكر خود نسبت به او\r\n\r\n\r\n","description":"","footnote":"\r\n( 1 ) .  وَ لِلَّهِ ما فِي السَّماواتِ وَ ما فِي الْأَرْضِ لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى  نجم / 53 : 31 .\r\n( 2 ) .  فَلا تُعْجِبْكَ أَمْوالُهُمْ وَ لا أَوْلادُهُمْ إِنَّما يُرِيدُ اللَّهُ لِيُعَذِّبَهُمْ بِها فِي الْحَياةِ الدُّنْيا وَ تَزْهَقَ أَنْفُسُهُمْ وَ هُمْ كافِرُونَ  توبه / 9 : 55 .\r\n","page_name":" 372 ","page_number":372},
  {"content":"\r\n\r\nبيافزا . ( و قف عند منتهي رزقك ) به روزى حلال و پاك قانع باش و حرام و ناپاك را رها كن . « 1 »\r\n\r\n274 - و قال عليه السلام : « لا تجعلوا علمكم جهلا و يقينكم شكا إذا علمتم فاعملوا و إذا تيقّنتم فأقدموا . »\r\nترجمه : علم خود را نادانى و يقينتان را شك و ترديد نپنداريد . هرگاه دانستيد عمل كنيد و چون به يقين رسيديد اقدام كنيد .\r\nشرح : ( لا تجعلوا علمكم جهلا ) با نسبت دادن سخن نادرست به خدا و وانمود كردن به دانايى ، جهل خود را دانش نپنداريد و همچنين ، با رها نمودن عمل به دانسته‌ها ، آن را چون جهل ، بىثمر نگذاريد . به بيان ديگر ، دانشمند واقعى به دانش خود عمل مىكند و گرنه با نادان فرقى نداشته و بلكه از او گمراه‌تر است . كلام امام عليه السّلام در حكمت 365 در همين زمينه است : « علم ، به عمل فرا مىخواند . اگر به او پاسخ داده شد ، مىماند و گرنه كوچ مىكند . » « 2 » ( و يقينكم شكا ) كسى كه به حقيقت باور دارد و با وجود اين ، از يارى و عمل به آن و همراهى حق‌گرايان خوددارى كند ، همچون فردى دو دل و بلكه سرگردان‌تر از او است . ( إذا علمتم فاعملوا ) [ به دانسته‌هاى خود عمل كنيد 
  ] تا از عالمان حق باشيد . ( و إذا تيقّنتم فأقدموا ) [ هرگاه به يقين رسيديد ، دست به كار\r\n\r\n\r\n","description":"","footnote":"\r\n( 1 ) . از دانشمندى پرسيدند : ثروت و بىنيازى در چيست ؟ پاسخ داد : آرزوى كوتاه و خشنودى به آن‌چه انسان را بس است الدرر الباهرة ، ص 41 ؛ فيض القدير ، ج 4 ، ص 373 ، ح 5309 ؛ شرح نهج البلاغه ، ابن ابى الحديد ، ج 19 ، ص 163 .\r\n( 2 ) . « العلم يهتف بالعمل فإن أجابه و إلّا ارتحل عنه » .\r\n","page_name":" 373 ","page_number":373},
  {"content":"\r\n\r\nشويد 
  ] تا در زمره مؤمنان راستين درآييد . آنان كه به دانش و باور خود عمل نمىكنند ، عقل ، دين و وجدان خود را رها كرده و در همه عمر با فريب و دورويى خواهند زيست .\r\n\r\n[ 275 - و قال عليه السلام : « إنّ الطّمع مورد غير مصدر و ضامن غير وفي . . . 
  ]\r\n275 - و قال عليه السلام : « إنّ الطّمع مورد غير مصدر و ضامن غير وفي و ربّما شرق شارب الماء قبل ريه . و كلّما عظم قدر الشّيء المتنافس فيه عظمت الرّزية لفقده . و الأماني تعمي أعين البصائر و الحظّ ياتي من لا ياتيه . »\r\nترجمه : طمع ، چشمه‌اى است كه از آن بازگشتى نيست و ضامنى است كه وفادارى نمىشناسد . بسا نوشنده آبى كه پيش از سيراب شدن گلوگيرش شد . آن‌چه بر سر آن رقابت مىكنند ، هرچه ارزشمندتر باشد ، مصيبت از دست دادنش اندوه‌بارتر است . آرزوها چشم دل را كور مىكند و روزى هر كس بى جست‌وجو خواهد رسيد .\r\nشرح : ( إنّ الطّمع مورد غير مصدر ) « ورد الماء » به سوى آب رفت ؛ « صدر عنه » از آن بازگشت . انسان حريص ، له له زنان به سوى آرزوهاى خويش مىدود ، ولى هلاك شده و باز نمىگردد ، زيرا جوينده‌اى غير قانع و خورنده‌اى سيرى ناپذير است . ( و ضامن غير وفيّ ) با فريب و دروغ به همدم خويش وعده آرامش و خوشبختى مىدهد . ( و ربّما شرق شارب الماء قبل ريّه ) آب مايه حيات است . با وجود اين ، گاه راه نفس را بسته و هستى را به باد\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمىدهد . طمع نيز از همان‌جا كه اميد نجات مىرود ، انسان را به هلاكت مىكشاند . درباره طمع ، بارها و از جمله در حكمت‌هاى 179 « 1 » و 225 « 2 » سخن گفته شد .\r\n( و كلّما عظم قدر الشّيء المتنافس فيه عظمت الرّزيّة لفقده ) كشمكش با ديگران بر سر به دست آوردن مقام و يا هر چيز ديگر و سرانجام پيروزى رقيب ، اندوهى به اندازه ارزش آن چيز به بار مىآورد . ازاين‌رو ، آسودگى و آرامش خاطر ، در گرو وانهادن رقابت با ديگران جز در كارهاى پسنديده است .\r\n( و الأمانيّ تعمي أعين البصائر ) آرزوها چشمان بصير را نابينا مىكنند ، زيرا از انديشه در پيامد كارها باز مىدارند .\r\n( و الحظّ ياتي من لا ياتيه ) « الحظّ » توفيق از سوى خداوند بخشنده حكيم .\r\nهمه انسان‌ها از خدا توفيق مىطلبند ، ولى او بهتر مىداند كه رسالت خود را در كجا قرار دهد .\r\n\r\n\r\n","description":"","footnote":"\r\n( 1 ) . « الطّمع رقّ مؤبّد » ( طمع‌ورزى ، بردگى هميشگى است . )\r\n( 2 ) . « الطّامع في وثاق الذّلّ » ( طمعكار ، در بند خوارى گرفتار است . )\r\n","page_name":" 375 ","page_number":375},
  {"content":"\r\n\r\n\r\n[ 276 - و قال عليه السلام : « اللّهمّ إنّي أعوذ بك من أن تحسّن في لامعة العيون علانيتي . . . 
  ]\r\n276 - و قال عليه السلام : « اللّهمّ إنّي أعوذ بك من أن تحسّن في لامعة العيون علانيتي و تقبّح فيما ابطن لك سريرتي محافظا على رئاء النّاس من نفسي بجميع ما أنت مطّلع عليه منّي ، فابدي للنّاس حسن ظاهري و افضي إليك بسوء عملي تقرّبا إلى عبادك و تباعدا من مرضاتك . »\r\nترجمه : خدايا به تو پناه مىبرم كه ظاهر من در برابر ديده‌ها نيكو و درونم در آن‌چه كه از تو پنهان مىدارم ، زشت باشد و بخواهم با اعمال و رفتارى كه تو از آن آگاهى ، توجه مردم را به خود جلب نمايم . در نتيجه چهره ظاهرم را زيبا نشان داده و با اعمال نادرستى كه درونم را زشت كرده به سوى تو آيم و بخواهم به بندگانت نزديك و از خشنودى تو دور گردم .\r\nشرح : امام عليه السّلام از خدا مىخواهد تا راستى و اخلاص در دين و اخلاق را به وى عطا فرموده و از ريا و دورويى در گفتار و كردار در امان دارد . افزون بر اين ، ريا را به زشتى درون و زيبايى برون به انگيزه نزديكى به مردم و دورى از خدا تعريف نموده‌اند .\r\nدر شگفتم انسان چگونه براى كسى كه سودى به حالش ندارد ، ظاهرسازى و نيرنگ مىكند ، ولى آفريدگار خويش را كه مالكيت و بازگشت همه‌چيز در دست و به سوى او است ، از ياد مىبرد !\r\n\r\n277 - و قال عليه السلام : « لا و الّذي أمسينا منه في غبر ليلة دهماء تكشر عن يوم أغرّ ما كان كذا و كذا . »\r\nترجمه : نه ! سوگند به خدا ، او كه ما را در باقى مانده شب تارى كه از روز\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nروشن پرده برمىدارد ، زنده نگاه داشته است ، سوگند به او چنين و چنان نبود .\r\nشرح : « أمسينا منه » ما را تاكنون زنده نگاه داشته است ؛ « الغبر » كينه ؛ « الغبر » باقى مانده يك چيز و در اين‌جا مقصود همين است و نه « الغبر » ؛ « الدّهماء » سياه ؛ « كشر ، تكشر » بر وزن « كشف ، تكشف » و به همين معنا است ؛ يعنى پرده برداشتن و آشكار كردن ؛ « أغرّ » سفيد . امام عليه السّلام با سوگند خويش ، سخن باطلى را كه شنيده انكار مىكند .\r\n\r\n278 - و قال ( عليه السلام ) : « قليل تدوم عليه أرجى من كثير مملول منه . »\r\nترجمه : كار اندكى كه ادامه يابد ، از بسيارى كه از آن به ستوه آيى اميدوار كننده‌تر است .\r\nشرح : فرصت را غنيمت شمار و در هر روز - گرچه اندك - به كار مشغول شو ، زيرا كار كم و مداوم بهتر و ارزشمندتر از كار فراوانى است كه در يك لحظه انجام شود و خستگى و دلزدگى به بار آورده و به سرعت از بين رود .\r\n\r\n279 - و قال عليه السلام : « إذا أضرّت النّوافل بالفرائض فارفضوها . »\r\nترجمه : هرگاه مستحبات به واجبات زيان مىرساند آن را ترك كنيد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nشرح : مانند اين سخن به همراه شرح آن در حكمت 39 بيان شد . « 1 »\r\n\r\n280 - و قال عليه السلام : « من تذكر بعد السّفر استعدّ . »\r\nترجمه : كسى كه از دورى سفر ياد كند ، خود را آماده مىسازد .\r\nشرح : سفرى دور تر از مرگ و ايستگاهى توان‌فرساتر از حسابرسى در پيشگاه خداوند نيست . رهايى و نجات از آن نيز تنها با آمادگى و توشه فراوان ميسر است . پيش‌تر كلام امام عليه السّلام در حكمت 75 گذشت كه فرمود : « آه از توشه اندك ، درازى راه ، دورى منزل و بزرگى روز قيامت ! » « 2 »\r\n\r\n281 - و قال عليه السلام : « ليست الرّوية كالمعاينة مع الإبصار فقد تكذب العيون أهلها و لا يغشّ العقل من استنصحه . »\r\nترجمه : انديشيدن همانند ديدن نيست ، زيرا گاهى چشم‌ها دروغ مىنماياند ، ولى آن‌كس كه از عقل نصيحت خواهد به او خيانت نمىكند .\r\nشرح : از ديدگاه فلاسفه ، منابع شناخت بيش از يكى است و خدا سه منبع براى آن ياد مىكند « و از [ ميان 
  ] مردم كسى است كه درباره خدا بدون هيچ دانش و بىهيچ رهنمود و كتاب روشنى به مجادله مىپردازد . » « 3 » در اين آيه ، « دانش » به تجربه و حس ، « رهنمود » به عقل و انديشه و « كتاب روشن »\r\n\r\n\r\n","description":"","footnote":"\r\n( 1 ) . « لا قربة بالنّوافل إذا أضرّت بالفرائض » ( كار مستحب اگر به واجب زيان برساند انسان را به خدا نزديك نمىكند . )\r\n( 2 ) . « آه من قلّة الزّاد و طول الطّريق و بعد السّفر و عظيم المورد » .\r\n( 3 ) .  وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ  حج / 22 : 8 .\r\n","page_name":" 378 ","page_number":378},
  {"content":"\r\n\r\nبه وحى آسمانى اشاره مىكند . به گمان برخى ، حس نيرومندترين سرچشمه شناخت است ، ولى بايد دانست چشم فاقد بينش ، توان ديدن و شناختن ندارد . افزون بر اين ، وحى نيز با عقل فهميده مىشود ، زيرا رسالت آسمان است و آن بدون انديشه و تأمل ثابت شدنى نيست . با اين همه ، عقل مىتواند به شناخت موارد فراوانى برسد كه از محدوده وحى و تجربه بيرون است . بنا براين ، استقلال عقل از دو منبع ديگر و درعين‌حال ، وابستگى آن دو به عقل ، روشن است و اگر جز اين بود معرفت و شناخت سر به مهر باقى مانده و هيچ‌گاه امكان‌پذير نمىگشت . به همين دليل ، اسلام ، رسالت و پيامبرى ، جهانى و جاودانى بودن آن ، همگى مشروط به عقل است . بسيارى از آيات و روايات ، اين سخن را تأييد مىكند . براى نمونه : « آيا به آيات قرآن نمىانديشند ؟ يا [ مگر 
  ] بر دل‌هايشان قفل نهاده شده است ؟ » ، « 1 » « اين‌گونه ، آيات خود را براى مردمى كه مىانديشند ، به تفصيل بيان مىكنيم » ، « 2 » « اساس دين من بر عقل است » ، « 3 » « هرچيز تكيه‌گاهى دارد و تكيه‌گاه مؤمن عقل او است . به همين سبب ، به اندازه عقلش عبادت مىكند » ، « 4 » « هر ملتى سرپرستى دارد و سرپرست پارسايان عقل است » « 5 » و « برترين مردم عاقل‌ترين آنها\r\n\r\n\r\n","description":"","footnote":"\r\n( 1 ) .  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  محمد صلّى اللّه عليه و إله / 47 : 24 .\r\n( 2 ) .  كَذلِكَ نُفَصِّلُ الْآياتِ لِقَوْمٍ يَعْقِلُونَ  روم / 30 : 28 .\r\n( 3 ) . « أصل ديني العقل » مستدرك الوسائل ، ج 11 ، ص 173 ، ح 8 ؛ عوالى اللئالى ، ج 4 ، ص 125 ، ح 1 .\r\n( 4 ) . « لكلّ شيء دعامة و دعامة المؤمن عقله فبقدري عقله تكون عبادته » كنز الفوائد ، ص 194 ؛ مستدرك الوسائل ، ج 11 ، ص 207 ، ح 12 ؛ بحار الأنوار ، ج 1 ، ص 96 ، ح 42 .\r\n( 5 ) . « لكلّ قوم راع و راعي العابدين العقل » مستدرك الوسائل ، ج 11 ، ص 206 ، ح 10 ؛ كنز الفوائد ، ص 13 ؛ بحار الأنوار ، ج 1 ، ص 95 ، ح 34 .\r\n","page_name":" 379 ","page_number":379},
  {"content":"\r\n\r\nاست . » « 1 » همه اين‌ها ، سرّ پيدايش دانشمندان ، فيلسوفان و پزشكان مسلمانى است كه خاستگاه نخستين براى حركت علمى در مغرب زمين بوده‌اند .\r\nلازم به يادآورى است ، به طور كلى همه امور مادى و معنوى نيازمند عقل‌اند و با كنار نهادن آن ، دانش حتى در زمينه علوم تجربى و طبيعى ، به تعطيلى مىانجامد . توضيح اين‌كه ، گرچه تجربه معيار تشخيص درستى و نادرستى امور طبيعى است ، ولى نقش عقل به ويژه در شناخت ارتباط بين امور تجربى و غير تجربى انكار ناپذير است .\r\n\r\n282 - و قال عليه السلام : « بينكم و بين الموعظة حجاب من الغرّة . »\r\nترجمه : ميان شما و اندرز ، پرده‌اى از غفلت و فراموشى مانع است .\r\nشرح : « الغرّة » در اين‌جا مقصود غفلت و فراموشى است . بىترديد همه ما به خدا و روز جزا باور داريم ، ولى آن را فراموش نموده و احساس آميخته با گمان را بر يقين ترجيح مىدهيم . امام عليه السّلام در حكمت 149 مىفرمايد : « از كسانى مباش كه بدون عمل صالح به آخرت اميدوار است و توبه را با آرزوهاى دراز به تأخير مىاندازد . در دنيا چونان زاهدان سخن مىگويد ، ولى در رفتار همانند دنياپرستان است . » « 2 » خداوند سبحان دليل آسيب ياد شده را\r\n\r\n\r\n","description":"","footnote":"\r\n( 1 ) . « أفضل النّاس أعقل النّاس » سبل الهدى و الرشاد ، ج 7 ، ص 3 ؛ بحار الأنوار ، ج 1 ، ص 160 ، ح 39 .\r\n( 2 ) . « لا تكن ممّن يرجو الآخرة به غير عمل و يرجّي التّوبة به طول الأمل يقول في الدّنيا بقول الزّاهدين و يعمل فيها به عمل الرّاغبين » .\r\n","page_name":" 380 ","page_number":380},
  {"content":"\r\n\r\nچنين بيان مىكند : « ولى نه ! [ شما دنياى 
  ] زودگذر را دوست داريد و آخرت را وامىگذاريد . » « 1 » واژه « دوست داريد » بيانگر آن است كه طبع انسان به منفعت‌هاى فورى گرايش دارد ؛ گرچه نسبت به سودهاى آينده ، ناچيز باشند .\r\n\r\n283 - و قال عليه السلام : « جاهلكم مزداد و عالمكم مسوّف . »\r\nترجمه : جاهلان شما پرتلاش‌اند و آگاهان شما تن‌پرورى و كوتاهى مىكنند .\r\nشرح : ( جاهلكم مزداد ) نادان با سخن گفتن و كار ناآگاهانه ، بر خطا و سرگردانى خويش مىافزايد ، چنان‌كه امام عليه السّلام در خطبه 154 مىفرمايد :\r\n« كسى كه از روى نادانى كارى را انجام دهد همچون كسى است كه در راه نادرست گام بر مىدارد ؛ دور شدنش از راه روشن ، او را از مطلوب دور مىكند . » « 2 » افزون بر اين ، بالا رفتن سن و سستى حافظه و استعداد يادگيرى ، سبب نادانى و بيهوده‌گويىاش مىگردد . ( و عالمكم مسوّف ) [ دانشمندان شما 
  ] علم خود را به كار نبسته و چنان‌كه خداوند مىفرمايد : « [ اى پيامبر 
  ] بگو :\r\nپروردگارا ! بر دانشم بيافزاى » ، « 3 » در پى افزايش آن نيستند .\r\n\r\n284 - و قال عليه السلام : « قطع العلم عذر المتعلّلين . »\r\nترجمه : دانش ، راه عذر بهانه‌جويان را مىبندد .\r\n\r\n\r\n","description":"","footnote":"\r\n( 1 ) .   كَلَّا بَلْ تُحِبُّونَ الْعاجِلَةَ * وَ تَذَرُونَ الْآخِرَةَ   قيامت / 75 : 20 - 21 .\r\n( 2 ) . « فإنّ العامل به غير علم كالسّائر علي غير طريق فلا يزيده بعده عن الطّريق الواضح إلّا بعدا من حاجته » .\r\n( 3 ) .  وَ قُلْ رَبِّ زِدْنِي عِلْماً  طه / 20 : 114 .\r\n","page_name":" 381 ","page_number":381},
  {"content":"\r\n\r\nشرح : دانشمندى كه با علم خود در پى سودجويى است و ملت و ميهن خود را براى نزديكى به تجاوزگران مىفروشد ، عذرى نخواهد داشت .\r\n\r\n285 - و قال عليه السلام : « كلّ معاجل يسأل الإنظار و كلّ مؤجّل يتعلّل بالتّسويف . »\r\nترجمه : همگان ( پيران سالخورده ) را به شتاب خواهان‌اند و آنان خواستار مهلت‌اند و همه ( جوانان ) را وقتى معين نهاده‌اند ، ولى درنگ مىكنند و از كار باز ايستاده‌اند .\r\nشرح : « كلّ » مبتدا ؛ « معاجل » اسم مفعول و خبر ؛ « كلّ مؤجّل » مانند عبارت پيش تركيب مىشود . « المعاجل » سالخورده كه در آستانه مرگ قرار گرفته ، ولى آرزوى زنده ماندن دارد . « المؤجّل » جوان تندرست كه گمان مىرود تا زمان پيرى زنده باشد . او توبه را پس مىاندازد و مىگويد : وقت كافى و مناسب هست . جوان فراموش مىكند كه مرگ بر سر راهش كمين كرده و به ناگاه فرا مىرسد ، چنان‌كه پير از ياد برده است كه شتابان به سوى قبرى تاريك و ويران پيش مىرود . در اين ميان ، عاقل زيرك فرصت سود و پاداش ماندگار را غنيمت مىداند . اميد ما به بخشايش ذات پاك او است .\r\n\r\n286 - و قال عليه السلام : « ما قال النّاس لشيء طوبى له إلّا و قد خبأ له الدّهر يوم سوء . »\r\nترجمه : مردم چيزى را نگفتند « خوش باد » ، جز آن‌كه روزگار ، روز بدى را براى او تدارك ديد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nشرح : نادان‌ترين مردم كسى است كه خوشىها و ناخوشىها را پايدار بپندارد و به هنگام ديدن نعمتى در دست ديگران حسرت برد ؛ غافل از اين‌كه هر لحظه امكان دارد از بين رفته و يا دامى باشد براى نابودى صاحبش .\r\nپيش‌تر همين معنا در حكمت 273 بيان شد : « چه بسا انسان بهره‌مندى كه دچار عذاب تدريجى شود و بلا ديده‌اى كه آزمايش ، سبب پاداش و نيكى به او گردد . » « 1 » گزارش قرآن از داستان قارون ، نمونه روشنى از اين معنا است :\r\n« پس [ قارون 
  ] با كوكبه خود بر قومش نمايان شد . كسانى كه خواستار زندگى دنيا بودند ، گفتند : اى كاش مثل آن‌چه به قارون داده شده به ما [ هم 
  ] داده مىشد . واقعا او بهره بزرگى [ از ثروت 
  ] دارد . كسانى كه دانش [ واقعى 
  ] يافته بودند ، گفتند : واى بر شما ! براى كسى كه گرويده و كار شايسته كرده ، پاداش خدا بهتر است و جز شكيبايان آن را نيابند . آن‌گاه [ قارون 
  ] را با خانه‌اش در زمين فرو برديم و گروهى نداشت تا در برابر [ عذاب 
  ] خدا ، او را يارى كنند و [ خود نيز 
  ] نتوانست از خود دفاع كند . » « 2 » آخرين خليفه اموى گفته بود : « همان هنگام كه روزگار بر وفق مرادمان بود ، ما را وانهاد . » در برخى اشعار نيز آمده است : « ابرها ، در آسمان صاف شب‌ها پديدار مىشوند . » « 3 »\r\n\r\n\r\n","description":"","footnote":"\r\n( 1 ) . « ربّ منعم عليه مستدرج بالنّعمي و ربّ مبتلي مصنوع له بالبلوي » .\r\n( 2 ) .    فَخَرَجَ عَلى قَوْمِهِ فِي زِينَتِهِ قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّهُ لَذُو حَظٍّ عَظِيمٍ * وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ وَ عَمِلَ صالِحاً وَ لا يُلَقَّاها إِلَّا الصَّابِرُونَ * فَخَسَفْنا بِهِ وَ بِدارِهِ الْأَرْضَ فَما كانَ لَهُ مِنْ فِئَةٍ يَنْصُرُونَهُ مِنْ دُونِ اللَّهِ وَ ما كانَ مِنَ المُنْتَصِرِينَ    قصص / 28 : 79 - 81 .\r\n( 3 ) .\r\n « و سالمتك اللّيالي فاغتررت بها * و عند صفو اللّيالي يحدث الكدر » \r\nشب‌ها با تو از سر آشتى درآمدند و تو فريبشان را خوردى ؛ غافل از اين‌كه ابرهاى تيره هنگامى رخ مىنمايند كه آسمان صاف است .\r\nشرح نهج البلاغه ، ج 11 ، ص 171 ؛ البداية و النهاية ، ج 11 ، ص 208 .\r\n","page_name":" 383 ","page_number":383},
  {"content":"\r\n\r\n\r\n287 - و سئل عن القدر فقال : « طريق مظلم فلا تسلكوه و بحر عميق فلا تلجوه و سرّ اللّه فلا تتكلّفوه . »\r\nترجمه : از امام عليه السّلام درباره قدر پرسيدند . پاسخ داد : راهى است تاريك ؛ آن را نپيماييد . دريايى است ژرف ؛ وارد آن نشويد و رازى است خدايى ؛ خود را به زحمت نيندازيد .\r\nشرح : امامان معصوم عليهم السّلام و عالمان بزرگ ما درباره قضا و قدر به تفصيل سخن گفته و به پرسش‌ها و شبهه‌ها پاسخ داده‌اند . ازاين‌رو ، مخاطب امام عليه السّلام در اين حكمت ، تنها جاهلان‌اند و بايد دانست كار عالمان حقيقى ، همان پرده بردارى از تاريكىها ، فرو رفتن در درياى انديشه و دانستن اسرار هستى و از جمله قضا و قدر الاهى است . مؤيد سخن ما ، پرسش مرد شامى از قدر و پاسخ قانع كننده امام عليه السّلام است كه در حكمت 76 بيان شد . « 1 » بايد توجه داشت\r\n\r\n\r\n","description":"","footnote":"\r\n( 1 ) . و من كلام له عليه السّلام للسّئل الشّامى لمّا سأله أ كان مسيرنا إلى الشّام بقضاء من اللّه و قدر بعد كلام طويل هذا مختاره : « ويحك لعلّك ظننت قضاء لازما و قدرا حاتما لو كان ذلك كذلك لبطل الثّواب و العقاب و سقط الوعد و الوعيد إنّ اللّه سبحانه أمر عباده تخييرا و نهاهم تحذيرا و كلّف يسيرا و لم يكلّف عسيرا و أعطي علي القليل كثيرا و لم يعص مغلوبا و لم يطع مكرها و لم يرسل الأنبياء لعبا و لم ينزل الكتب للعباد عبثا و لا خلق السّماوات و الأرض و ما بينهما باطلا  ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ  » مردى از اهل شام از امام پرسيد : آيا رفتن ما به شام ، به قضا و قدر الاهى است ؟ ايشان پاسخى طولانى به وى دادند كه گزيده‌اى از آن چنين است : واى بر تو ، شايد مقصودت قضاى لازم و قدر حتمى است كه اگر چنين بود ، پاداش و كيفر و بشارت و تهديد الاهى بيهوده بود . خداوند سبحان بندگان خود را فرمان داد در حالى كه اختيار دارند و نهى فرمود تا بترسند . احكامى آسان را واجب كرد ، چيز دشوار را تكليف نفرمود و پاداش كار اندك را فراوان قرار داد . با نافرمانى بندگان مغلوب نخواهد شد و با اكراه و اجبار اطاعت نمىشود . پيامبران را به شوخى نفرستاد و كتب آسمانى را بيهوده -\r\n","page_name":" 384 ","page_number":384},
  {"content":"\r\n\r\nكلمات امام عليه السّلام مانند كارهايشان با يكديگر هماهنگ و سازگار است .\r\n\r\n288 - و قال عليه السلام : « إذا أرذل اللّه عبدا حظر عليه العلم . »\r\nترجمه : هرگاه خدا بخواهد بنده‌اى را خوار كند ، دانش را از او باز مىدارد .\r\nشرح : مراد از « حظر » تحريم و بازداشتن شرعى نيست ، چراكه امكان بهره‌مندى از دانش براى هر جوينده و مشتاقى فراهم است . زور و اجبار در محروم ماندن از علم نيز مقصود نيست ، زيرا خداوند همگان را به كسب دانش امر فرموده و با وادار كردن به كارى ، به كسى ستم نمىكند . امام عليه السّلام در سخن خود به اين واقعيت اشاره مىكند كه برخى از مردم ، هرچند بكوشند و سختى بكشند ، توان درك علم را ندارند . مقصود از واژه « خوار كند » نيز همين است . در مقابل ، برخى هم استعداد ويژه‌اى براى فهم و انديشه و حتى اكتشاف و اختراع دارند . كلام امام عليه السّلام ، واقعيتى انكار ناپذير در جهان بيرون است و هريك از ما در روزگار تحصيل ، نمونه‌هايى از اين دست افراد را ديده‌ايم .\r\n\r\n[ 289 - و قال عليه السلام : « كان لي فيما مضى أخ في اللّه و كان . . . 
  ]\r\n289 - و قال عليه السلام : « كان لي فيما مضى أخ في اللّه و كان يعظمه في عيني صغر الدّنيا في عينه ، و كان خارجا من سلطان بطنه ؛\r\n\r\n\r\n","description":"","footnote":"\r\n- براى بندگان نازل نكرد و آسمان و زمين و آن‌چه را در ميان آن دو است ، بىهدف نيافريد . اين پندار كسانى است كه كافر شدند و واى از آتشى كه بر كافران است » .\r\n","page_name":" 385 ","page_number":385},
  {"content":"\r\n\r\nفلا يشتهي ما لا يجد و لا يكثر إذا وجد ، و كان أكثر دهره صامتا ؛ فإن قال بذّ القائلين و نقع غليل السّائلين ، و كان ضعيفا مستضعفا ؛ فإن جاء الجدّ فهو ليث غاب و صلّ واد لا يدلي بحجّة حتّى ياتي قاضيا ، و كان لا يلوم أحدا على ما يجد العذر في مثله حتّى يسمع اعتذاره ، و كان لا يشكو وجعا إلّا عند برئه ، و كان يقول ما يفعل و لا يقول ما لا يفعل ، و كان إذا غلب على الكلام لم يغلب على السّكوت ، و كان على ما يسمع أحرص منه على أن يتكلّم ، و كان إذا بدهه أمران ينظر أيهما أقرب إلى الهوى فيخالفه . فعليكم بهذه الخلائق فالزموها و تنافسوا فيها فإن لم تستطيعوها فاعلموا أنّ أخذ القليل خير من ترك الكثير . »\r\nترجمه : در گذشته برادرى دينى داشتم كه بىارزشى دنيا در چشمش ، او را در ديدگان من بزرگ نموده بود . از شكم‌بارگى دور بود . پس آن‌چه را نداشت آرزو نمىكرد و در آن‌چه مىيافت ، زياده‌روى نداشت . در بيشتر عمرش ساكت بود ، ولى گاهى كه لب به سخن مىگشود بر ديگر سخنوران برترى داشت و تشنگى پرسش كنندگان را فرو مىنشاند . پارسا و فروتن بود ، ولى در برخورد جدّى ، چونان شير پيشه مىخروشيد ، يا چون مار بيابانى به حركت درمىآمد . تا پيش قاضى نمىرفت دليلى مطرح نمىكرد ، و كسى را كه عذرى داشت سرزنش نمىنمود تا آن‌كه عذر او را مىشنيد . از درد شكوه نمىكرد ؛ مگر پس از تندرستى و بهبودى . چيزى مىگفت كه بدان عمل مىنمود و بدان چه عمل نمىكرد چيزى نمىگفت . اگر در سخن گفتن بر او پيشى مىگرفتند در سكوت مغلوب نمىگرديد و بر شنيدن بيشتر از سخن\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nگفتن حريص بود . اگر در كارى بر سر دو راهى قرار مىگرفت ، مىانديشيد كه كدام يك با خواسته نفس نزديك‌تر است و با آن مخالفت مىكرد . پس بر شما باد روى آوردن به اين گونه از ارزش‌هاى اخلاقى و با يكديگر در كسب آنها رقابت كنيد و اگر نتوانستيد ، بدانيد كه به دست آوردن برخى از آن ارزش‌هاى اخلاقى بهتر از رها كردن همه است .\r\nشرح : دقيقا مشخص نيست آيا مقصود امام عليه السّلام از « برادر » شخصى معين است يا فردى تمثيلى و قابل پيروى را اراده كرده است . گرچه برخى شارحان ديدگاه نخست را پذيرفته‌اند ، ولى دليل محكمى بر هيچ يك از دو احتمال ياد شده وجود ندارد . به هر روى ، امام عليه السّلام نمونه‌اى و الا از ديندارى و اخلاق را ترسيم كرده و همگان را به الگوگيرى از وى فرا خوانده است .\r\n2 - ( صغر الدّنيا في عينه ) امام عليه السّلام در خطبه 193 دليل كوچكى و ناچيزى دنيا را بيان مىكند : « خدا در جانشان بزرگ و ديگران خرد و بىارزش‌ند . بهشت براى آنان چنان است كه گويى آن را ديده و در نعمت‌هاى آن به سر مىبرند و جهنّم را چنان باور دارند كه گويا آن را ديده و در عذابش گرفتارند . دل‌هاى پرهيزكاران اندوهگين و مردم از آزارشان در امان ، تن‌هايشان لاغر ، خواسته‌هايشان اندك و روحشان عفيف و دامنشان پاك است . » « 1 » در حكمت 128\r\n\r\n\r\n","description":"","footnote":"\r\n( 1 ) . « عظم الخالق في أنفسهم فصغر ما دونه في أعينهم فهم و الجنّة كمن قد رآها فهم فيها منعّمون و هم و النّار كمن قد رآها فهم فيها معذّبون قلوبهم محزونة و شرورهم مامونة و أجسادهم نحيفة و حاجاتهم خفيفة و أنفسهم عفيفة » .\r\n","page_name":" 387 ","page_number":387},
  {"content":"\r\n\r\nمىفرمايد : « بزرگى آفريدگار در نزد تو ، آفريده‌ها را در چشمت كوچك مىنماياند . » « 1 »\r\n2 - ( و كان خارجا من سلطان بطنه ) از فرمانروايى شكم ، آزاد و عقل و دين بر او حاكم بود .\r\nبرآوردن نيازهاى مادى امرى گريزناپذير است و مقصود امام عليه السّلام ميانه‌روى در آن است ، چنان‌كه فيلسوفان گفته‌اند : « مىخوريم تا زندگى كنيم و زندگى نمىكنيم تا بخوريم . » « 2 »\r\n( فلا يشتهي ما لا يجد ) داشته‌هاى كنونى را پس نمىزند ، براى چيزى كه ندارد خود را به سختى نمىافكند و به هنگام فقر ، بردبار است . ( و لا يكثر إذا وجد ) [ در استفاده از نعمت زياده‌روى نمىكند ، 
  ] زيرا رسول خدا مىفرمايد :\r\n« انسان ظرفى بدتر از شكم را پر نمىكند » « 3 » و « سيرترين مردمان در دنيا گرسنه‌ترين آنان در قيامت خواهند بود » « 4 » و امام باقر عليه السّلام فرموده است :\r\n« دورترين آفريدگان از خدا ، شكم‌هاى پر از غذا است . » « 5 » افزون بر اين ، حفظ سلامتى و پيشگيرى از بيمارىها منوط به كم‌خورى است .\r\n3 - ( و كان أكثر دهره صامتا ) از گفتن سخنانى كه به او ربطى نداشت و\r\n\r\n\r\n","description":"","footnote":"\r\n( 1 ) . « عظم الخالق عندك يصغّر المخلوق في عينك » .\r\n( 2 ) . نوادر الفلاسفة و الحكماء ، ص 189 .\r\n( 3 ) . سبل الهدى و الرشاد ، ج 12 ، ص 102 ؛ المجازات النبوية ، ص 443 ، ح 360 ؛ فيض القدير ، ج 4 ، ص 319 .\r\n( 4 ) . سنن ترمذى ، ج 4 ، ص 360 ، ح 2478 ؛ سنن ابن ماجه ، ج 2 ، ص 111 ، ح 3350 ؛ كنز العمال ، ج 3 ، ص 198 ، ح 6155 .\r\n( 5 ) . بحار الأنوار ، ج 63 ، ص 331 ، ج 5 ؛ مستدرك الوسائل ، ج 16 ، ص 209 ، ح 5 .\r\n","page_name":" 388 ","page_number":388},
  {"content":"\r\n\r\nسودى نمىبخشيد ، ساكت بود . بسيارى از اوقات ، سكوت دانشمندان به انديشه و تدبر مىگذرد . امام كاظم عليه السّلام فرمود : « اى هشام ! هر چيز نشانه‌اى دارد ؛ نشانه عقل ، تفكر و نشانه تفكر ، سكوت است . » « 1 » امير مؤمنان نيز مىفرمايد : « سكوت بىانديشه ، دليل ناآگاهى و بىتوجهى است . » « 2 » ( فإن قال بذّ القائلين ) اگر سخن بگويد ، بر سخنگويان پيروز مىگردد . ( و نقع غليل السّائلين ) « نقع » سيراب كرد ؛ « الغليل » تشنگى فراوان . به سرگردانىشان پايان بخشيده و آنان را به راه درست رهنمون مىشود .\r\n4 - ( و كان ضعيفا مستضعفا ) پارسا و فروتن بود و ناآگاهان ، او را خوار و ندار مىپنداشتند . ( فإن جاء الجدّ فهو ليث غاب و صلّ واد ) « الصّلّ » مار .\r\nدارايى و شرافت خويش را پاس مىدارد و در راه حقيقت و انسانيت ، جان خود را فدا مىكند .\r\n5 - ( لا يدلي بحجّة حتّي ياتي قاضيا ) هرگاه كسى از او انتقاد نمايد و بداند كه منتقد ، با دليل متقاعد نمىشود ، با دانش ، زيركى و فرهيختگى ، سكوت و اظهار بىاطلاعى مىكند . تنها زمانى دلايل قطعى و انكار ناپذير خود را بيان مىدارد كه شخصى شايسته و منصف ، سخنانش را دريابد . در اين صورت او را به داورى مىخواند .\r\n\r\n\r\n","description":"","footnote":"\r\n( 1 ) . « يا هشام ! إنّ لكلّ شيء دليلا و دليل العقل التّفكر و دليل التّفكر الصّمت » كافى ، ج 1 ، ص 16 ، ح 12 ؛ وسائل الشيعة ، ج 15 ، ص 207 ، ح 6 ؛ بحار الأنوار ، ج 68 ، ص 306 ، ح 82 .\r\n( 2 ) . « كلّ سكوت ليس فيه فكرة فهو سهو » من لا يحضره الفقيه ، ج 4 ، ص 405 ، ح 5876 ؛ أمالى ، شيخ صدوق ، ص 80 ؛ تحف العقول ، ص 250 .\r\n","page_name":" 389 ","page_number":389},
  {"content":"\r\n\r\n6 - ( و كان لا يلوم أحدا علي ما يجد العذر في مثله . . . ) تا زمانى كه سخنى را نشنيده ، از گوينده‌اش عيب‌جويى نمىكند . درباره افراد بر اساس گفتارشان به داورى مىنشيند . اگر سخنى معقول بگويند ، مىپذيرد و گرنه با خيرخواهى ، آنان را بر حذر مىدارد . امام عليه السّلام در همين زمينه در حكمت 359 مىفرمايد : « به سخنى كه از دهان كسى بيرون آمده و مىتوان از آن برداشت نيكو داشت ، گمان بد مبر . » « 1 »\r\n7 - ( و كان لا يشكو وجعا إلّا عند برئه ) به هنگام بيمارى ، از آن در نزد كسى گلايه نمىكند ، زيرا ابراز درد و رنج ، نه تنها سودى ندارد و زيانى را دور نمىسازد ، بلكه سبب اندوه دوستان و شادى دشمنان مىگردد .\r\nهرگاه سلامتى خويش را بازيابد ، با شكر و ستايش خدا ، از آن ياد مىكند .\r\n8 - ( و كان يقول ما يفعل و لا يقول ما لا يفعل ) شأن خود را بالاتر از آن مىداند كه دروغ بگويد ، خويشتن را در معرض سرزنش و نكوهش ديگران قرار نداده و از كارى كه توان انجامش را ندارد ، دورى مىكند .\r\n9 - ( و كان إذا غلب علي الكلام لم يغلب علي السّكوت . . . ) مانند آنان كه با زبان و گفتار خود گردن فرازى و گستاخى مىكنند ، سكوت كردن را زيان و سخن گفتن را سود نمىشمارد .\r\n10 - ( و كان إذا بدهه أمران ينظر أيّهما أقرب إلي الهوي فيخالفه ) « بدهه » ناگهان برايش چيزى پيش آمد . اختيار نفس خود را به دست دارد و آن را\r\n\r\n\r\n","description":"","footnote":"\r\n( 1 ) . « تظنّنّ بكلمة خرجت من أحد سوءا و أنت تجد لها في الخير محتملا » .\r\n","page_name":" 390 ","page_number":390},
  {"content":"\r\n\r\nبر خود مسلط نمىكند و هرگاه نفس ، براى رسيدن به خواسته‌ها با او ستيزه‌جويى كند ، بر آن پيروز مىشود . كسى كه چنين نيست ، شيطان زمام كارش را به دست گرفته و به سوى خطرگاه‌ها پيش مىبرد .\r\n\r\n290 - و قال عليه السلام : « لو لم يتوعّد اللّه على معصيته لكان يجب ألّا يعصى شكرا لنعمه . »\r\nترجمه : اگر خدا بر گناهان وعده عذاب نمىداد ، لازم بود براى سپاسگزارى از نعمت‌هايش نافرمانى نشود .\r\nشرح : عقل انسان ، ضرورت اطاعت از امر و نهى خداوند را به سبب سپاس از نعمت‌ها و آزادى از عذاب او درك مىكند . به بيان ديگر ، حتى اگر وعيد و تهديد بر كيفر نبود ، پيروى از فرمان‌هاى الاهى لازم مىنمود و باز به عبارت ديگر ، دستور خدا به اطاعت از خود ، امرى ارشادى و تأييد حكم عقل است . افزون بر اين ، خداوند تنها به نيكى فرمان مىدهد و از بدى باز مىدارد و ازاين‌رو ، انجام و ترك اين دو ، به دليل خوب يا بد بودن ذاتى آنها است و نه وجوب يا تحريم شرعى .\r\n\r\n[ 291 - و قال عليه السلام و قد عزّى الأشعث بن قيس عن ابن له : . . . 
  ]\r\n291 - و قال عليه السلام و قد عزّى الأشعث بن قيس عن ابن له :\r\n« يا أشعث إن تحزن على ابنك فقد استحقّت منك ذلك الرّحم و إن تصبر ففي اللّه من كلّ مصيبة خلف يا أشعث إن صبرت جرى عليك القدر و أنت ماجور و إن جزعت جرى عليك القدر و أنت مازور يا\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nأشعث ابنك سرّك و هو بلاء و فتنة و حزنك و هو ثواب و رحمة . »\r\nترجمه : براى تسليت گفتن به اشعث بن قيس در مرگ فرزندش فرمود :\r\nاى اشعث ! اگر براى پسرت اندوهناكى ، به سبب پيوند خويشاوندى سزاوارى ، ولى اگر شكيبا باشى ، هر مصيبتى نزد خدا پاداشى دارد . اى اشعث ! اگر شكيبا باشى تقدير الاهى بر تو جارى مىشود و تو پاداش خواهى گرفت و اگر بىتابى كنى ، باز هم تقدير الاهى بر تو جارى مىشود ، ولى گنهكارى .\r\nاى اشعث ! پسرت تو را شاد مىساخت ، ولى برايت بلا و آزمايش بود . مرگ او سبب اندوه تو گرديد و حال آن‌كه براى تو پاداش و رحمت است .\r\nشرح : ( فقد استحقّت منك ذلك الرّحم ) اندوه در مرگ فرزند ، سزاوار است ، زيرا غريزه انسان و حيوان است . رسول خدا نيز در سوگ از دست دادن فرزندش ابراهيم ، بىاختيار گريست و فرمود : « چشم مىگريد و دل اندوهبار است ، ولى سخنى نمىگوييم كه خشم خدا را برانگيزد . اى ابراهيم ! ما همه در غم از دست دادنت عزاداريم . » « 1 » ( إن تصبر ففي اللّه من كلّ مصيبة خلف ) از دست دادن فرزند ، پاداش و ثواب الاهى را روزىات مىكند . ( إن صبرت جري عليك القدر و أنت ماجور . . . ) از مرگ گريزى نيست و شكيبا و ناشكيبا ، هر دو بدان گرفتار مىشوند ؛ چيزى كه هست بهره اولى ، اجر و پاداش و نصيب دومى اعتراض و سرزنش خواهد بود . رشد و بالندگى انسان ، در گرو شكيبايى در سختىها است ؛ چنان‌كه آبادانى زمين ، مرهون شخم زدن و زراعت در آن\r\n\r\n\r\n","description":"","footnote":"\r\n( 1 ) . « تدمع العين و يحزن القلب فلا نقول ما يسخط الرّبّ و إنّا عليك يا إبراهيم لمحزونون » صحيح بخارى ، ج 2 ، ص 84 ؛ صحيح مسلم ، ج 7 ، ص 76 ؛ كافى ، ج 3 ، ص 262 .\r\n","page_name":" 392 ","page_number":392},
  {"content":"\r\n\r\nاست .\r\n( ابنك سرّك ) هر پدرى از داشتن فرزند خرسند است ، زيرا زندگى او را مايه تداوم زندگى خويش مىداند و به فرموده قرآن زينت زندگى دنيا است :\r\n« مال و فرزندان زيور زندگى دنيايند . » « 1 » رسول خدا صلّى اللّه عليه و إله از وجود پسرش ابراهيم خوشحال بود و براى ديدن او نزد دايه‌اش كه همسر مردى آهنگر بود ، مىرفت ، و با ابراهيم بازى مىكرد و او را مىبوسيد . ابراهيم خليل هم [ در پايان عمر 
  ] شادمان [ از داشتن فرزند ، 
  ] خدا را شكر مىكند : « سپاس خداى را كه با وجود سالخوردگى ، اسماعيل و اسحاق را به من بخشيد . به راستى پروردگار من شنونده دعا است . » « 2 » به طور كلى خشنودى از وجود عزيزان ، تا زمانى كه از حدود الاهى فراتر نرود ، نيكو است و يا دست كم عيبى ندارد و همين‌طور سوگوارى در از دست دادن آنان زشت و ناپسند نيست .\r\n( و هو بلاء و فتنة . . . ) از زمان‌هاى پيش ، فرزندان سبب به زحمت افتادن پدران در تأمين در هزينه‌هاى زندگى بوده‌اند و امروزه مصيبت بىدينى و آزادى از قيود اجتماعى برخى از آنان ، بر اين بلا افزوده است . پدران از يك سو در آتش محبت و عاطفه و از سوى ديگر در دوزخ خشم و اندوه گمراهى فرزندان مىسوزند و چاره‌اى جز حسرت و اندوه ندارند . بىترديد اندوه چنين پدرانى اگر براى خدا باشد - همان‌گونه امام عليه السّلام فرمود - پاداش و رحمت الاهى را در پى خواهد داشت .\r\n\r\n\r\n","description":"","footnote":"\r\n( 1 ) .  الْمالُ وَ الْبَنُونَ زِينَةُ الْحَياةِ الدُّنْيا  كهف / 18 : 46 .\r\n( 2 ) .  الْحَمْدُ لِلَّهِ الَّذِي وَهَبَ لِي عَلَى الْكِبَرِ إِسْماعِيلَ وَ إِسْحاقَ إِنَّ رَبِّي لَسَمِيعُ الدُّعاءِ  ابراهيم / 14 : 39 .\r\n","page_name":" 393 ","page_number":393},
  {"content":"\r\n\r\n\r\n[ 292 - و قال عليه السلام على قبر رسول اللّه صلّى اللّه عليه و آله ساعة دفنه : 
  ]\r\n292 - و قال عليه السلام على قبر رسول اللّه صلّى اللّه عليه و آله ساعة دفنه : « إنّ الصّبر لجميل إلّا عنك و إنّ الجزع لقبيح إلّا عليك و إنّ المصاب بك لجليل و إنّه قبلك و بعدك لجلل . »\r\nترجمه : به هنگام دفن رسول خدا صلّى اللّه عليه و إله فرمود : به راستى شكيبايى نيكو است ، مگر در غم از دست دادن تو و بىتابى ناپسند است ، جز در اندوه مرگت . مصيبت تو بزرگ و مصيبت‌هاى پيش و پس از تو ناچيزاند .\r\nشرح : « الجلل » آسان و ناچيز و بر چيزهاى بزرگ نيز اطلاق مىشود [ ؛ « الجليل » مصيبت بزرگ 
  ] . شارحان از سخن امام عليه السّلام ، تقسيم صبر به دو گونه زيبا و نازيبا را برداشت كرده‌اند ، ولى مقصود كلام آن است كه از دست دادن پيامبر ، شكافى جبران ناپذير به وجود آورده و پس از او ، غم و اندوه بر اهل بيت سرازير شده و كسى را جز صابران حقيقى ياراى ايستادگى نيست .\r\nرخدادهاى تاريخى پس از رحلت ، دليل و گواه درستى بر اين تفسير است .\r\n\r\n293 - و قال عليه السلام : « لا تصحب المائق فإنّه يزين لك فعله و يودّ أن تكون مثله . »\r\nترجمه : همنشين بىخرد مباش كه كار خود را زيبا جلوه داده و دوست دارد همانند او باشى .\r\nشرح : « المائق » كودن و بىخرد . هرگاه نزد نادان يا حسودى نشسته‌ايد و كسى شما را به نيكى ياد كرده و بزرگ دارد و در همين زمان رنگ از چهره حسود پريده و آب دهان گلوگيرش شود ، چه مىكنيد ؟ ! بسيارى را ديده‌ام كه از ترس حسودان ، كسانى را كه شايسته تقدير و تكريم‌اند ، ستايش نمىكنند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\n294 - و قد سئل عن مسافة ما بين المشرق و المغرب فقال عليه السلام : « مسيرة يوم للشّمس . »\r\nترجمه : از فاصله ميان مشرق و مغرب پرسيدند ، فرمود : به اندازه يك روز رفتن خورشيد .\r\nشرح : مراد ، مسير حركت خورشيد از ديد بيننده است و نه حركت آن در واقع . در آيه زير نيز چنين است : « تا آن‌گاه كه به غروبگاه خورشيد رسيد ، به نظرش آمد كه [ خورشيد 
  ] در چشمه‌اى گل‌آلود و سياه غروب مىكند و نزديك آن طايفه‌اى را يافت . فرموديم : اى ذو القرنين ! [ اختيار با تو است ؛ 
  ] يا عذاب مىكنى يا در ميانشان [ روش 
  ] نيكويى پيش مىگيرى . گفت : هركه ستم ورزد عذابش خواهيم كرد ، سپس به سوى پروردگارش بازگردانيده مىشود ، آن‌گاه او را كيفرى سخت خواهد كرد و هركه ايمان آورد و كار شايسته كند ، پاداشى [ هرچه 
  ] نيكوتر خواهد داشت و به فرمان خود ، او را به كارى آسان واخواهيم داشت . آن‌گاه راهى [ ديگر 
  ] را در پيش گرفت تا به جايگاه برآمدن خورشيد رسيد . [ آن 
  ] را [ چنين 
  ] يافت كه بر قومى طلوع مىكرد كه براى ايشان در برابر آن پوششى قرار نداده بوديم . » « 1 » احمد امين عراقى « 2 » در جلد دوم كتاب\r\n\r\n\r\n","description":"","footnote":"\r\n( 1 ) .      حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ وَ وَجَدَ عِنْدَها قَوْماً قُلْنا يا ذَا الْقَرْنَيْنِ إِمَّا أَنْ تُعَذِّبَ وَ إِمَّا أَنْ تَتَّخِذَ فِيهِمْ حُسْناً * قالَ أَمَّا مَنْ ظَلَمَ فَسَوْفَ نُعَذِّبُهُ ثُمَّ يُرَدُّ إِلى رَبِّهِ فَيُعَذِّبُهُ عَذاباً نُكْراً * وَ أَمَّا مَنْ آمَنَ وَ عَمِلَ صالِحاً فَلَهُ جَزاءً الْحُسْنى وَ سَنَقُولُ لَهُ مِنْ أَمْرِنا يُسْراً * ثُمَّ أَتْبَعَ سَبَباً * حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً      كهف / 18 : 86 - 90 .\r\n( 2 ) . احمد بن امين كاظمى ( 1324 - 1390 ه ق ) در كاظمين به دنيا آمد . براى تحصيل به نجف رفت و اصول فقه و كلام را از علامه بلاغى و فلسفه را از شيخ نعمت اللّه دامغانى آموخت . تحصيلات -\r\n","page_name":" 395 ","page_number":395},
  {"content":"\r\n\r\n« التّكامل » مىنويسد : « اين حقيقت به اثبات رسيده است كه خورشيد به همراه منظومه خود ، با سرعت 20 كيلومتر در ثانيه به حركت حلزونى شكل پيرامون ستاره‌اى به نام « نسر » مىچرخد . » لازم به ذكر است در اين زمينه ، ما تنها به گزارش بسنده مىكنيم . « 1 »\r\n\r\n[ 295 - و قال عليه السلام : « أصدقاؤك ثلاثة و أعداؤك ثلاثة : . . . 
  ]\r\n295 - و قال عليه السلام : « أصدقاؤك ثلاثة و أعداؤك ثلاثة :\r\nفأصدقاؤك صديقك و صديق صديقك و عدوّ عدوّك و أعداؤك عدوّك و عدوّ صديقك و صديق عدوّك . »\r\nترجمه : دوستان و دشمنان تو سه دسته‌اند : دوستانت ، دوست تو و دوست دوست تو و دشمن دشمن تو و دشمنانت ، دشمن تو و دشمن دوست تو و دوست دشمن تواند .\r\nشرح : روشن است كه دوست دوست و دشمن دشمن ضرورتا دوست انسان نيستند . براى نمونه ممكن است كسى نسبت به رفيق ما به سبب داشتن نعمتى ، حسد ورزد و دشمنى كند ، ولى انگيزه‌اى براى دشمنى با ما نداشته باشد . ازاين‌رو ، سخن امام عليه السّلام نيازمند توجيه و تأويل است . توضيح اين‌كه مشاركت و هماهنگى در يك چيز ، سبب دوستى و به عكس ، كشمكش و ناسازگارى موجب دشمنى مىگردد ؛ چنان‌كه پيامبر اعظم فرموده‌اند : « جان‌ها\r\n\r\n\r\n","description":"","footnote":"\r\n- جديد را در رشته رياضى ادامه داد و از دانشگاه سوربون فرانسه فارغ التحصيل گرديد . « التكامل فى الإسلام » از مشهورترين آثار او است .\r\n( 1 ) . نك : القرآن و إعجازه العلمى ، محمد اسماعيل ابراهيم ، ص 75 .\r\n","page_name":" 396 ","page_number":396},
  {"content":"\r\n\r\nهمچون سربازانى صف كشيده‌اند ؛ آنان كه يكديگر را مىشناسند با همتايان خود گرد مىآيند و كسانى كه با هم ناسازگار باشند ، از يكديگر جدا مىشوند . » « 1 » به بيان ديگر ، هرگاه صفتى كه سبب دوستى بين دو فرد گردد ، در ديگران نيز وجود داشته باشد ، خواه ناخواه آنان را نيز دوست اين دو مىكند . براى نمونه تصور كنيد على و محمد به سبب باور به اصول گروهى خاص و عضويت در آن ، دوست يكديگرند . به طور طبيعى ، هر فرد ديگر كه وابسته به اين گروه و اصول آن باشد ، دوست آن دو به شمار مىرود ؛ حتى اگر هيچ‌گونه شناختى از هم نداشته باشند . در مقابل ، اگر كسى خصوصيتى را دوست بدارد و ديگرى آن را زشت بشمارد ، از همديگر دور خواهند شد .\r\nحال كسانى كه آن ويژگى را دارا باشند ، خواسته يا ناخواسته رفيق فرد نخست و آنان كه از آن بيزارند ، ياور شخص دوم قرار مىگيرند .\r\n\r\n296 - و قال عليه السلام لرجل رآه يسعى على عدوّ له بما فيه إضرار بنفسه : « إنّما أنت كالطّاعن نفسه ليقتل ردفه »\r\nترجمه : شخصى را ديد چنان بر ضد دشمنش مىكوشد كه به خود زيان مىرساند . فرمود : تو مانند كسى هستى كه نيزه در بدن خود فرو مىبرد تا نفر پشت سر خود را بكشد .\r\nشرح : « الرّدف » بر ترك نشسته و نفر پشت سر . گاه باورهاى دينى بر\r\n\r\n\r\n","description":"","footnote":"\r\n( 1 ) . « الأرواح جنود مجنّدة ما تعارف منها ائتلف و ما تناكر منها اختلف » صحيح بخارى ، ج 3 ، ص 1213 ، ح 3158 ؛ صحيح مسلم ، ج 4 ، ص 2031 ، ح 2638 ؛ صحيح ابن حبان ، ج 14 ، ص 42 ، ح 6168 .\r\n","page_name":" 397 ","page_number":397},
  {"content":"\r\n\r\nانسان چيره گشته و او را به جانفشانى و پشتيبانى از آن فرا مىخواند . افزون بر اين ، كينه نسبت به دشمن ، عامل ديگرى براى مبارزه از پيش طراحى شده و از جان گذشتگى آگاهانه به شمار مىآيد . نمونه‌اى كه در پى بدگويى از دشمن ، به خويشتن زيان مىرساند و امام عليه السّلام از آن ياد فرمود ، از اين‌گونه است . سيه روزتر از آن ، كسى است كه بمب‌هاى خود را بر سر جمعيتى انبوه فرو مىريزد يا كشتى همراه با ده‌ها سرنشين را در آب فرو مىبرد و يا تنها به انگيزه كشتن دشمن سرسخت خويش ، هواپيمايى را كه خود در آن است ، سرنگون مىكند . در ديگر حالت‌ها ، كسى كه دشمنى را آشكار مىنمايد ، ستمكارتر است ، چراكه تا سبب‌ساز نباشد ، سبب به نتيجه نمىرسد .\r\nخداوند نيز در قرآن مىفرمايد : « و به آنهايى كه جز خدا را مىخوانند ، دشنام ندهيد كه آنان از روى دشمنى [ و 
  ] به نادانى ، خدا را دشنام خواهند داد .\r\nاين‌گونه براى هر امتى كردارشان را آراستيم . آن‌گاه بازگشت آنان به سوى پروردگارشان خواهد بود و ايشان را از آن‌چه انجام مىدادند آگاه خواهد ساخت . » « 1 »\r\n\r\n297 - و قال عليه السلام : « ما أكثر العبر و أقلّ الاعتبار . »\r\nترجمه : عبرت‌ها چه فراوان‌اند و عبرت‌پذيران چه اندك !\r\nشرح : « الاعتبار » عبرت گيرندگان . گذشته و آينده زندگى ، سراسر\r\n\r\n\r\n","description":"","footnote":"\r\n( 1 ) .  وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ كَذلِكَ زَيَّنَّا لِكُلِّ أُمَّةٍ عَمَلَهُمْ ثُمَّ إِلى رَبِّهِمْ مَرْجِعُهُمْ فَيُنَبِّئُهُمْ بِما كانُوا يَعْمَلُونَ  انعام / 6 : 108 .\r\n","page_name":" 398 ","page_number":398},
  {"content":"\r\n\r\nعبرت‌هاى سودمند و پندهاى رسا است ، ولى كسى از آن درس و سرمشق نمىگيرد . انسان‌ها بيش از آن‌كه پيرو عقل و دين باشند ، تسليم احساس و عاطفه‌اند و همين ، راز عبرت پذيرى اندك آنان است . « 1 »\r\n\r\n298 - و قال عليه السلام : « من بالغ في الخصومة أثم و من قصّر فيها ظلم و لا يستطيع أن يتّقي اللّه من خاصم . »\r\nترجمه : كسى كه دشمنى را از حد گذراند ، گنهكار و آن‌كس كه در آن كوتاهى ورزد ، ستمكار است و هركس كه بىدليل دشمنى كند ، نمىتواند پرهيزگار باشد .\r\nشرح : ( من بالغ في الخصومة أثم . . . ) « الخصومة » منازعه و كشمكش . « از حد گذراندن دشمنى » ، همان آرزوى رسيدن به پيروزى با هر وسيله ممكن و « كوتاهى در آن » ساكت ماندن از حق خويش است . كسى كه در ستيزها زياده روى كند ، در گناه مىافتد « 2 » و آن‌كه از كشمكش بپرهيزد و ستم‌پذير شود ،\r\n\r\n\r\n","description":"","footnote":"\r\n( 1 ) . ابن ابى الحديد مىگويد : « اين سخن بسيار كوتاه و در عين حال پرسود است . بىترديد عبرت‌ها فراوان‌اند و بالاتر از آن ، اسباب پندگيرى در همه چيز وجود دارد . با وجود اين ، پندپذيران اندك‌اند ، زيرا نادانى و هوس بر بيشتر مردمان چيره گشته و دوستى دنيا آنها را بر زمين زده است .\r\nدر واقع ، دانش و يقين آنان رنگى ندارد و اگر جز اين بود ، حالى ديگر داشتند . » شرح نهج البلاغه ، ج 19 ، ص 203 .\r\n( 2 ) . اين سخن مانند گفتار ديگر حضرت است : « الغالب بالشّرّ مغلوب » ( كسى كه با بدى به پيروزى برسد ، شكست خورده است . ) شرح نهج البلاغه ، ابن ابى الحديد ، ج 19 ، ص 204 .\r\n","page_name":" 399 ","page_number":399},
  {"content":"\r\n\r\nحقش را به تاراج مىبرند . بهترين كار ميانه‌روى و حد نگاه داشتن است . « 1 »\r\n( و لا يستطيع أن يتّقي اللّه من خاصم ) اين سخن به منزله استدراك و تكميل كلام پيش است . شايسته است انسان تا اندازه ممكن ، از سبب‌هاى دشمنى فاصله گرفته و خود را از لغزش‌گاه‌هاى خطر و افتادن در دام كينه و بدخواهى دور نگاه دارد ، چراكه آتش كينه‌ورزى ، با عقل و دين و هيچ‌چيز ديگرى خاموش نمىشود و تنها انتقام از دشمن - گرچه به بهاى براندازى او - درد آن را التيام مىبخشد .\r\nشايان ذكر است هر انسانى كه آرزوى مرگ رقيبان دينى يا دنيوى خود را در سر دارد ، سزاوار پيروى نيست . فرد كينه‌توزى كه قلبش جايگاه شيطان شده ، امين بر دين نبوده و نمىتواند پيشواى مردم باشد . خداى سبحان ، دعوت به اسلام را تنها در دل‌هاى رئوف و مهربان به همه بندگان نهاده است و چنين كسانى به رقيبان و پيروان خود به يك اندازه مهر مىورزند .\r\n\r\n299 - و قال عليه السلام : « ما أهمّني ذنب امهلت بعده حتّى اصلّي ركعتين و أسأل اللّه العافية . »\r\nترجمه : گناهى كه پس از آن ، مهلت دو ركعت نماز گزاردن داشته باشم تا از خدا آمرزش بخواهم ، مرا اندوهگين نمىسازد .\r\nشرح : مراد از اين سخن ، انگيزش گناه در آدمى به همراه قصد توبه از آن\r\n\r\n\r\n","description":"","footnote":"\r\n( 1 ) . برگرفته از حديث پيامبر صلّى اللّه عليه و إله : « خير الأمور أوسطها » بحار الأنوار ، ج 75 ، ص 11 ، ح 70 ؛ فتح البارى ، ج 11 ، ص 234 ؛ المبسوط ، سرخسى ، ج 3 ، ص 165 .\r\n","page_name":" 400 ","page_number":400},
  {"content":"\r\n\r\nنيست . در واقع ، امام عليه السّلام از رسيدن ناگهانى مرگ پيش از توبه و طلب آمرزش ، هشدار داده و گناهكاران را به بهره‌گيرى از فرصت باقى مانده براى بازگشت به خدا بر مىانگيزد .\r\n( و أسأل اللّه العافية ) ترك گناه آسان‌تر از طلب بخشايش است و گفته‌اند :\r\n« چه‌قدر آسوده و بىنياز خواهى بود ! » « 1 »\r\n\r\n[ 300 - و سئل عليه السلام : كيف يحاسب اللّه الخلق على كثرتهم ؟ فقال : . . . 
  ]\r\n300 - و سئل عليه السلام : كيف يحاسب اللّه الخلق على كثرتهم ؟\r\nفقال : « كما يرزقهم على كثرتهم » فقيل : كيف يحاسبهم و لا يرونه ؟\r\nفقال : « كما يرزقهم و لا يرونه . »\r\nترجمه : از امام عليه السّلام پرسيدند : چگونه خدا با وجود فراوانى انسان‌ها ، به حسابشان رسيدگى مىكند ؟ پاسخ داد : آن‌چنان‌كه با فراوانى آنان روزيشان مىدهد . باز سؤال كردند : چگونه به حساب انسان‌هايى رسيدگى مىكند كه او را نمىبينند ؟ فرمود : همان‌گونه كه آنان را روزى مىدهد و او را نمىبينند .\r\nشرح : خداوند سبحان بر هر كارى توانا است و در يك لحظه روزى داده و در يك دم حسابرسى مىكند . او دراين‌حال ، ديدگان را مىبيند ، ولى چشم‌ها از ديدنش ناتوان‌اند ، چراكه از جنس ماده و حس شدنى نيست . ملا صدرا در اسفار مىگويد : « خداى متعال مىتواند در آن واحد ، پرده از [ كار 
  ]\r\n\r\n\r\n","description":"","footnote":"\r\n( 1 ) . مصرعى از شعر منسوب به محمد بن هلال صابى ( م 480 ه ) : « ما كان أغناها عن الحالين ! » البداية و النهاية ، ج 12 ، ص 93 ؛ سير أعلام النبلاء ، ج 18 ، ص 29 .\r\n","page_name":" 401 ","page_number":401},
  {"content":"\r\n\r\nآفريده‌ها بردارد و اندازه نيكى و زشتى آنها را بداند . » « 1 » اين بيان ، تفسيرى از دو آيه زير به شمار مىآيد : « آگاه باشيد كه داورى از آن او است و او سريعترين حسابرسان است » « 2 » و « و فرمان ما جز يك بار نيست ؛ [ آن هم 
  ] چون چشم به هم زدنى . » « 3 »\r\n\r\n301 - و قال عليه السلام : « رسولك ترجمان عقلك و كتابك أبلغ ما ينطق عنك . »\r\nترجمه : فرستاده‌ات بيانگر ميزان عقل تو و نامه‌ات گوياترين سخنگوى تو است .\r\nشرح : رفتار و كردار انسان ، بيش از سخن گفتن ، بيانگر عقل و احساس او است و فرستادن نامه به همراه نماينده خويش ، از يك سو نمايانگر سبك گفتار و نوشتارى است كه از شخصيت او پرده برمىدارد و از سوى ديگر ، نشان دهنده رفتار اختيارى او است [ كه از فرستاده‌اش سر مىزند 
  ] و در نتيجه از هر دو جنبه ، حكايت‌گر خرد و بينش او به شمار مىرود . از همين‌رو است كه امروزه ، دانشمندان نقد ادبى در پرتو سبك نويسندگان ، به تحليل شخصيت آنان مىپردازند . كار آنها بر اين مبنا استوار است كه نگارش و سخن گفتن ، در قواعد معينى محدود نمىشود و با گوناگونى طبيعت و\r\n\r\n\r\n","description":"","footnote":"\r\n( 1 ) . الأسفار ، ج 4 ، ص 223 .\r\n( 2 ) .  أَلا لَهُ الْحُكْمُ وَ هُوَ أَسْرَعُ الْحاسِبِينَ  انعام / 6 : 62 .\r\n( 3 ) .  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ  قمر / 54 : 50 .\r\n","page_name":" 402 ","page_number":402},
  {"content":"\r\n\r\nاحساس درونى و ناگهانى انسان‌ها تنوع مىيابد . « 1 »\r\n\r\n302 - و قال عليه السلام : « ما المبتلى الّذي قد اشتدّ به البلاء بأحوج إلى الدّعاء الّذي لا يامن البلاء . »\r\nترجمه : آن‌كه به بلايى سخت دچار است ، نيازش به دعا بيشتر از بىبلايى نيست كه مصيبتى انتظارش را مىكشد .\r\nشرح : آمادگى براى هر خطر ممكنى لازم است و انسان تندرست نيز در معرض بيمارى و بلا قرار دارد و بايد مراقب باشد . ازاين‌رو ، پزشكان براى پيشگيرى به اندازه درمان ارزش مىنهند و دعا كردن براى دفع زيان و تداوم سلامتى ، اهميتى همچون دعا در حق بيمار دارد . از معصوم روايت شده است : « دعا به هنگام آسايش ، زمينه را براى برآورده شدن نيازها در زمان گرفتارى فراهم مىكند » ، « 2 » « كسى كه خواهان اجابت خدا در سختى است ، در\r\n\r\n\r\n","description":"","footnote":"\r\n( 1 ) . در مثل‌ها گفته‌اند : « فرستاده ، به اندازه فرستنده است » و نيز : « فرستاده‌ات تويى ، جز اين‌كه او انسانى ديگر است . » شاعر مىگويد :\r\n تخير إذا ما كنت فى الأمر مرسلا * فمبلغ آراء الرّجال رسولها\r\nورو و فكر فى الكتاب فإنّما * بأطراف أقلام الرّجال عقولها \r\nبراى رساندن پيام خود ، پيكى ( شايسته ) را برگزين ، زيرا پيام‌آوران ، نشان اندازه فكر مردمان‌اند . در نوشتن تأمل و انديشه كن ، چراكه ميزان عقل انسان‌ها با نوك قلم‌هايشان فهميده مىشود . شرح نهج البلاغه ، ابن ابى الحديد ، ج 19 ، ص 207 .\r\n( 2 ) . « إنّ الدّعاء في الرّخاء يستخرج الحوائج عند البلاء » كافى ، ج 2 ، ص 472 ، ح 3 ؛ وسائل الشيعة ، ج 7 ، ص 41 ، ح 2 .\r\n","page_name":" 403 ","page_number":403},
  {"content":"\r\n\r\nخوشىها بسيار دعا كند . » « 1 » كوتاه سخن اين‌كه ، نبايد خود را از رخدادهاى پنهان و ناگهانى ايمن بدانيم كه خداوند مىفرمايد : « آيا از مكر خدا خود را ايمن دانستند ؟ [ با آن‌كه 
  ] جز مردم زيانكار [ كسى 
  ] خود را از مكر خدا ايمن نمىداند . » « 2 »\r\n\r\n303 - و قال عليه السلام : « النّاس أبناء الدّنيا و لا يلام الرّجل على حبّ امّه . »\r\nترجمه : مردم فرزندان دنيايند و كسى را براى دوست داشتن مادرش سرزنش نمىكنند .\r\nشرح : كلام امام عليه السّلام ، بيانى ديگر از ديدگاهى است كه مىگويد : انسان ، فرزند شرايط جامعه خويش بوده و در شكل‌گيرى شخصيت خود بسيار متأثر از آن است . ازاين‌رو ، جز با تغيير اوضاع اقتصادى و اجتماعى ، اصلاح نمىشود . بالاتر اين‌كه ، محيط در شكل دهى به اجسام بىجان نيز نقش داشته و آن را سازگار با طبيعت خود قرار مىدهد .\r\nبايد توجه داشت انديشه ياد شده با فلسفه وجود دين هماهنگ بوده و در واقع ، تغيير اوضاع و اصلاح اساسى جامعه ، هدف بزرگ پيامبران است .\r\n\r\n[ 304 - و قال عليه السلام : « إنّ المسكين رسول اللّه فمن منعه فقد . . . 
  ]\r\n304 - و قال عليه السلام : « إنّ المسكين رسول اللّه فمن منعه فقد\r\n\r\n\r\n","description":"","footnote":"\r\n( 1 ) . « من سرّه أن يستجاب اللّه له في الشّدّة فليكثر الدّعاء في الرّخاء » كافى ، ج 2 ، ص 742 ، ح 4 ؛ سنن ترمذى ، ج 5 ، ص 130 ، ح 3442 ؛ وسائل الشيعة ، ج 7 ، ص 41 ، ح 3 .\r\n( 2 ) .  أَ فَأَمِنُوا مَكْرَ اللَّهِ فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  اعراف / 7 : 99 .\r\n","page_name":" 404 ","page_number":404},
  {"content":"\r\n\r\nمنع اللّه و من أعطاه فقد أعطى اللّه . »\r\nترجمه : نيازمند فرستاده خدا است ؛ كسى كه از يارى او دريغ كند ، از خدا دريغ كرده و آن‌كس كه به او ببخشد ، به خدا بخشيده است .\r\nشرح : « المسكين » همه گونه نيازمند را شامل مىشود ؛ « رسول اللّه » در اين‌جا مقصود ، دستور و خواسته خدا است . معناى سخن چنين است : كسى كه با وجود توان ، دست رد بر سينه حاجت‌مندى بزند ، در حقيقت خواست خدا را پس زده و از او سركشى كرده است . در روايتى از معصوم عليه السّلام مىخوانيم : « به خدا قسم ، پيامبر صلّى اللّه عليه و إله در برآوردن نياز مؤمن ، بيش از او خشنود مىشد . » « 1 » در نامه 51 « 2 » و حكمت 100 « 3 » درباره اين مطلب سخن گفتيم .\r\n\r\n305 - و قال عليه السلام : « ما زنى غيور قطّ . »\r\nترجمه : غيرتمند هرگز زنا نمىكند .\r\nشرح : كسى كه به حريم و ناموس ديگرى تجاوز كند ، به ناموسش دست اندازى خواهد شد . به گفته ابن ابى الحديد ، اين مسأله به تجربه ثابت شده\r\n\r\n\r\n","description":"","footnote":"\r\n( 1 ) . « و اللّه لرسول اللّه أسرّ بقضاء حاجة المؤمن إذا وصلت إليه من صاحب الحاجة » كافى ، ج 2 ، ص 195 ، ح 10 ؛ بحار الأنوار ، ج 71 ، ص 28 ، ح 399 .\r\n( 2 ) . « فأنصفوا النّاس من أنفسكم و اصبروا لحوائجهم » ( در روابط خود با مردم انصاف داشته باشيد و در بر آوردن نيازهايشان شكيبا باشيد ) .\r\n( 3 ) . « لا يستقيم قضاء الحوائج إلّا بثلاث باستصغارها لتعظم باستكتامها لتظهر و بتعجيلها لتهنؤ » ( برآوردن نيازهاى مردم تنها به سه چيز پايدار مىشود : كوچك شمردن آن تا خود بزرگ نمايد ، پنهان داشتن آن تا خود آشكار شود و شتاب در برآوردن آن ، تا گوارا باشد ) .\r\n","page_name":" 405 ","page_number":405},
  {"content":"\r\n\r\nاست . « 1 » امام عليه السّلام در حكمت 251 به اين موضوع اشاره كرده‌اند . « 2 »\r\n\r\n306 - و قال عليه السلام : « كفى بالأجل حارسا . »\r\nترجمه : اجل ، نگهبان خوبى است .\r\nشرح : قرآن مىفرمايد : « براى هر امّتى اجلى است . پس چون اجلشان فرا رسد ، نه [ مىتوانند 
  ] ساعتى آن را پس اندازند و نه پيش . » « 3 » شيخ محمد عبده در تفسير المنار [ ذيل همين آيه 
  ] گفته است : « تنها سبب مرگ در نزد خدا ، اجل معلوم انسان است . زمانى و با فراگير مىشود و جوان نيرومند را از پا درآورده و پير نحيف را وامىگذارد . بسا ضربه‌اى كه يكى را مىكشد و ديگرى زنده مىماند . اگر اسباب ظاهرى ، شايع و عمومى بودند بدون استثنا در همه‌جا اثر مىكردند . »\r\n\r\n307 - و قال عليه السلام : « ينام الرّجل على الثّكل و لا ينام على الحرب . »\r\nترجمه : فرزند مرده مىخوابد ، ولى غارت زده خوابش نمىبرد .\r\nشرح : شريف رضى مىگويد : معناى سخن امام عليه السّلام اين است كه انسان بر كشته شدن فرزندان بردبارى مىكند ، ولى در ربوده شدن اموال شكيبا\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 19 ، ص 211 .\r\n( 2 ) . « فرض اللّه . . . و ترك الزّني تحصينا للنّسب » ( خداوند . . . ترك زنا را براى سلامت نسل آدمى واجب فرمود ) .\r\n( 3 ) .  وَ لِكُلِّ أُمَّةٍ أَجَلٌ فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  اعراف / 7 : 34 .\r\n","page_name":" 406 ","page_number":406},
  {"content":"\r\n\r\nنيست .\r\n« الثّكل » از دست دادن فرزند ؛ « الحرب » سرقت مال . مورد نخست ، به قضا و تقدير خداوند بوده و رضايتمندى و شكيبايى در آن ، نشانه خرد و ايمان است ، ولى مورد دوم ، ستم و تجاوز به شمار رفته و سكوت در برابر آن سبب زبونى و خوارى مىگردد . « 1 »\r\n\r\n308 - و قال عليه السلام : « مودّة الآباء قرابة بين الأبناء و القرابة إلى المودّة أحوج من المودّة إلى القرابة . »\r\nترجمه : دوستى پدران با يكديگر ، سبب خويشاوندى فرزندان است و خويشاوندى به دوستى نيازمندتر است از دوستى به خويشاوندى .\r\nشرح : دوستى يا دشمنى پدران ، در فرزندانشان اثر گذار است . در شرح حكمت 210 « 2 » گفتيم خويشاوندى بدون محبت سودى ندارد و ابو فراس در شعر خود مىگويد : « نه ، چنين نيست ! اگر روزى خوى و خصلت‌ها از هم فاصله گرفت ، قرابت و فاميلى رخت بر مىبندد . دوستى سلمان با آنان ( اهل بيت ) سبب شد تا از خانواده آنان گردد ، ولى بين نوح و فرزندش خويشاوندى نبود . » « 3 »\r\n\r\n\r\n","description":"","footnote":"\r\n( 1 ) . در روايتى آمده است : « من قتل من دون ماله فهو شهيد » ( كسى كه در راه دفاع از مال خود كشته شود ، شهيد است . ) صحيح بخارى ، ج 2 ، ص 877 ؛ صحيح مسلم ، ج 1 ، ص 124 ؛ صحيح ابن حبان ، ج 7 ، ص 467 .\r\n( 2 ) . « المودّة قرابة مستفادة » ( دوستى ، نوعى خويشاوندى به دست آمده است ) .\r\n( 3 ) .\r\n هيهات لا قربت قربى و لا رحم * يوما إذا أقصت الأخلاق و الشّيم \r\n-\r\n","page_name":" 407 ","page_number":407},
  {"content":"\r\n\r\n\r\n309 - و قال عليه السلام : « اتّقوا ظنون المؤمنين فإنّ اللّه تعالى جعل الحقّ على ألسنتهم . »\r\nترجمه : از گمان مؤمنان بپرهيزيد كه خدا حق را بر زبان آنان قرار داده است .\r\nشرح : « الظّنون » در اين‌جا ، مقصود زيركى و گمانى است كه غالبا با حق منطبق است و انسان‌هاى باهوش با آن وصف مىشوند . شاعر عرب مىگويد :\r\n« فرد باهوشى كه نسبت به تو گمانى دارد ، گويا آن را ديده و شنيده است . » « 1 » با همه اين ، سخن امام عليه السّلام در اين حكمت ، برگرفته از كلام رسول خدا است :\r\n« از زيركى مؤمن بپرهيزيد كه با نور خدا [ و حقيقت 
  ] مىنگرد » ، « 2 » زيرا گمان او از روى نشانه‌هاى روشن است و بىجهت به كسى بهتان نمىبندد . به عكس ، غير مؤمن با نگاهى گذرا داورى مىكند و با بدگمانى تصميم مىگيرد .\r\nبرخى فقيهان براى اثبات حق ، بر هوش و فراست تكيه مىكنند . ابن قيم در اين‌باره كتاب ويژه‌اى به نام « الطّرق الحكمية في السّياسة الشّرعية أو الفراسة المرضية » نوشته و در آن به نقل از بعضى صحابه و دانشمندان ، ديدگاه ياد شده را بيان مىكند . در بين دانشمندان شيعه كسى را كه بر اين نظر\r\n\r\n\r\n","description":"","footnote":"\r\n-\r\n كانت مودّة سلمان لهم رحما * و لم تكن بين نوح و ابنه رحم \r\nروضة الواعظين ، ص 287 ؛ تحفة الأحوذى ، ج 9 ، ص 912 .\r\n( 1 ) .\r\n « الألمعي الّذي يظنّ بك الظّنّ * كأن قد رأي و قد سمعا » \r\nشعر به شاعر جاهلى ، اوس بن حجر ( م 620 م ) منسوب است . نك : ديوان ابن حجر ، ص 53 .\r\n( 2 ) . « اتّقوا فراسة المؤمن فإنه ينظر بنور اللّه » سنن ترمذى ، ج 5 ، ص 289 ، ح 3127 ؛ حلية الأولياء ، ج 6 ، ص 118 ؛ لسان الميزان ، ج 5 ، ص 351 ، ح 1154 .\r\n","page_name":" 408 ","page_number":408},
  {"content":"\r\n\r\nباشد ، نمىشناسيم ، زيرا به باور آنان « ظنّ ، به هيچ وجه [ آدمى را 
  ] از حقيقت بىنياز نمىگرداند . » « 1 » بنابراين ، هر گمانى كه دليل روشن شرعى بر اعتبار آن نباشد ، با وهم يكى است . فرمايش پيش گفته پيامبر اسلام صلّى اللّه عليه و إله و على عليه السّلام نيز از اين موضوع بيرون و تنها در صدد بيان ويژگى مؤمنان است .\r\n\r\n310 - و قال عليه السلام : « لا يصدق إيمان عبد حتّى يكون بما في يد اللّه أوثق منه بما في يده . »\r\nترجمه : ايمان بنده‌اى راست نباشد ، جز آن‌گاه كه اعتماد او به آن‌چه در دست خدا است بيش از اعتماد به چيزى باشد كه در دست او است .\r\nشرح : شارحان گفته‌اند : « مقصود از « أوثق . . . » ، اعتماد به روزى بخشى خدا است » ، ولى به باور شيخ محمد عبده ، مراد ، اطمينان به پاداش الاهى در برابر كارهاى نيك است . ما نيز ديدگاه عبده را پذيرفته و در توضيح آن مىگوييم : از يك سو ، امام عليه السّلام فرموده‌اند : « ايمان بنده‌اى راستين نيست مگر . . . » ، و از سوى ديگر مىدانيم اعتقاد به روز حساب و پاداش و كيفر خدا ، ركن مهم ايمان است و بدون آن ايمان محقق نمىشود . [ در نتيجه ، معناى سخن آن خواهد بود كه ايمان حقيقى ، جز با پذيرش اعتقاد به روز حساب معنا نمىيابد . 
  ] پيش از نيز يادآور شديم ايمان به خدا بدون باور به روز قيامت ، سودى نخواهد بخشيد .\r\n\r\n\r\n","description":"","footnote":"\r\n( 1 ) .  إِنَّ الظَّنَّ لا يُغْنِي مِنَ الْحَقِّ شَيْئاً  يونس / 10 : 36 .\r\n","page_name":" 409 ","page_number":409},
  {"content":"\r\n\r\n\r\n[ 311 - و قال عليه السلام لأنس بن مالك و قد كان بعثه إلى طلحة و الزبير . . . 
  ]\r\n311 - و قال عليه السلام لأنس بن مالك و قد كان بعثه إلى طلحة و الزبير لما جاء إلى البصرة يذكرهما شيئا مما سمعه من رسول اللّه صلّى اللّه عليه و آله في معناهما . فلوى عن ذلك ، فرجع إليه فقال : إنّي انسيت ذلك الأمر . فقال عليه السلام : « إن كنت كاذبا فضربك اللّه بها بيضاء لامعة لا تواريها العمامة . »\r\nترجمه : هنگامى كه به شهر بصره رسيد ، انس بن مالك را نزد طلحه و زبير فرستاد تا آن‌چه از پيامبر صلّى اللّه عليه و إله درباره آنان شنيده بود ، به يادشان آورد . انس از رساندن پيام سر برتافت و چون بازگشت ، گفت : « فراموش كردم . » امام عليه السّلام فرمود : اگر دروغ مىگويى ، خداوند تو را به سفيدى درخشان دچار كند كه عمامه آن را نپوشاند .\r\nشرح : سيد رضى مىگويد : يعنى بيمارى برص . از آن پس ، انس به بيمارى برص در سر و صورت دچار شد و همواره نقاب مىزد .\r\nمحمد عبده مىگويد : در روايت آمده است زمانى كه پيامبر به طلحه و زبير مىفرمود : « شما دو تن ستمكارانه با على مىجنگيد » ، انس « 1 » نزد پيامبر\r\n\r\n\r\n","description":"","footnote":"\r\n( 1 ) . انس بن مالك خزرجى از ياران پيامبر صلّى اللّه عليه و إله بود . مادرش او را براى خدمت به رسول خدا صلّى اللّه عليه و إله ، نزد ايشان آورد . وى تا زمان درگذشت پيامبر صلّى اللّه عليه و إله ، به حضرت خدمت مىكرد و ايشان هم دعا فرمود تا مال و فرزندان بسيار بيابد . آخرين فرد از صحابه بود كه در بصره در سال 91 يا 93 هجرى از دنيا رفت . با نفرين امام عليه السّلام به سبب كتمان حديث غدير ، در بازوانش نشان پيسى ظاهر شد .\r\nجوامع السيرة ، ص 276 ؛ كنز العمّال ، ج 7 ، ص 140 . گرچه به گفته منابع بالا ، اثر پيسى در بازوان انس نمايان گرديد ، ولى مؤلف و ديگر منابعى كه از آنها ياد كرديم ، جاى آن را در پيشانى مالك مىدانند . با توجه به قرينه « . . . كه عمامه آن را نپوشاند » در كلام امام عليه السّلام ، ديدگاه دوم درست است ( مترجم ) .\r\n","page_name":" 410 ","page_number":410},
  {"content":"\r\n\r\nحاضر بود . اين سخن با كلام شريف رضى و ميثم سازگار است ، ولى ابن ابى الحديد مىگويد : مشهور است على عليه السّلام در ميدان عمومى كوفه و در جمع مردم فرمود : شما را به خدا سوگند مىدهم آيا مردى هست تا سخنى را كه رسول خدا در راه بازگشت از حجة الوداع درباره من فرمود ، گواهى دهد :\r\n« هركس من مولاى اويم ، على مولاى او است . خدايا با كسى كه او را دوست بدارد ، دوست باش و با دشمنانش دشمنى كن . ياورش را يارى ده و آنان كه او را رها مىكنند ، نوميد گردان . » « 1 » گروهى برخاستند و شهادت دادند .\r\nامام عليه السّلام رو به انس فرمود : تو نيز حاضر بودى ؛ چرا ساكت نشسته‌اى ؟ پاسخ داد : اى امير مؤمنان ، پير شده‌ام و بسيارى چيزها را از ياد برده‌ام . حضرت فرمود : اگر دروغ مىگويى ، خداوند تو را به سفيدى درخشان دچار كند كه عمامه آن را نپوشاند . با نفرين امام عليه السّلام ، انس به بيمارى برص مبتلا شد . ابن قتيبه نيز داستان برص و درخواست امير مؤمنان از وى را در كتاب « المعارف » بيان مىكند . « 2 » گفتنى است ديدگاه مشهور درباره ابن قتيبه مبنى بر انكار حق على عليه السّلام درست به نظر نمىرسد . « 3 » به هر روى ، خواه سبب درخواست امام عليه السّلام از انس را داستان جنگ جمل بدانيم و خواه گواهى بر ماجراى غدير ، به اتفاق همه راويان ، خداوند دعاى امام عليه السّلام را اجابت فرمود . بر اساس آن‌چه گفتيم ، دست كم يكى از دو حديث به گواهى خدا و نشانه روشنى كه در\r\n\r\n\r\n","description":"","footnote":"\r\n( 1 ) . مسند احمد ، ج 1 ، ص 118 و 119 ؛ الطبقات الكبرى ، ج 3 ، ص 225 ؛ الدر المنثور ، ج 2 ، ص 298 .\r\n( 2 ) . المعارف ، ص 580 .\r\n( 3 ) . شرح نهج البلاغه ، ابن ابى الحديد ، ج 19 ، ص 217 - 218 .\r\n","page_name":" 411 ","page_number":411},
  {"content":"\r\n\r\nپيشانى مالك پديد آمد ، قطعا ثابت است . بالاتر اين‌كه هر دو روايت به تواتر گزارش شده است . « 1 »\r\n\r\n312 - و قال عليه السلام : « إنّ للقلوب إقبالا و إدبارا فإذا أقبلت فاحملوها على النّوافل و إذا أدبرت فاقتصروا بها على الفرائض . »\r\nترجمه : دل‌ها روى آوردن و پشت كردنى دارند . پس آن‌گاه كه نشاط دارند آنها را به انجام مستحبّات واداريد و آن‌گاه كه پشت كرده و بىنشاطاند ، به واجبات بسنده كنيد .\r\nشرح : « الإقبال » در اين‌جا مراد حضور قلب ، تصور سختىهاى جان دادن ، قبر و هولناكى آن ، وحشت از حسابرسى قيامت ، ترس از بزرگى خدا و رويارويى با او است . در مقابل ، « الإدبار » از ياد بردن آنها و مشغول شدن به دنيا است . شيرينى و رايحه عبادت و مناجات با خدا ، تنها در حال نشاط و اقبال دل حس مىشود ؛ چنان‌كه لذت غذاى گوارا را كسى درك مىكند كه به آن ميل داشته باشد . امام عليه السّلام مىفرمايد : هرگاه لحظه‌هاى رحمانى به تو روى آورد و در آن ، جايگاه و عاقبت خود را ياد كردى و از كيفر ترسيده و به پاداش خدا اميدوار گشتى ، فرصت طلايى را غنيمت شمار ؛ به واجب بسند نكن و به دعا ، ذكر ، مناجات ، تلاوت قرآن ، نافله و تسبيح بپرداز . به عكس ، در هنگام پريشان خاطرى و بىتوجهى به خدا و آتش و جهنم ، با حركات خشك و بىروح - كه نه سودى دارد و نه زيانى را بر طرف مىسازد - خود را\r\n\r\n\r\n","description":"","footnote":"\r\n( 1 ) . نك : فضائل الخمسة من الصّحاح السّته ، فصل 38 و 152 از المقصد الثانى .\r\n","page_name":" 412 ","page_number":412},
  {"content":"\r\n\r\nبه سختى نيانداز . با همه اين ، از سستى در به جا آوردن واجبات برحذر باش كه خدا آن را در نشاط و پريشانى ، از تو خواسته و اطاعتش همواره لازم است .\r\nبيان گذشته ، با كلام فقيهان مبنى بر تقسيم عبادت بر دو گونه صحيح و مقبول هماهنگ است . از ديدگاه آنان عبادتى كه با وجود رعايت شرايط آن ، بدون رغبت انجام شود ، صحيح و بر طرف كننده تكليف است ، ولى شايسته پاداش نيست . در مقابل ، عبادتى را كه افزون بر شرايط ويژه ، با نشاط كامل همراه باشد ، صحيح ، كافى و سزاوار ثواب الاهى مىدانند .\r\n\r\n313 - و قال عليه السلام : « و في القرآن نبا ما قبلكم و خبر ما بعدكم و حكم ما بينكم . »\r\nترجمه : در قرآن ، اخبار گذشتگان و آيندگان و حكم چگونه زيستن آمده است .\r\nشرح : قرآن گونه‌هاى مختلف پديده‌هاى هستى را به ما نشان مىدهد و ما را از اخبار امت‌هاى پيشين آگاه مىكند . افزون بر اين ، از سرنوشت انسان‌ها پرده برمىدارد و احكام مورد نياز زندگى و رفتار انسانى را بيان مىنمايد . پيش از اين ، در موارد بسيارى از جمله در خطبه 183 « 1 » و نامه 47 « 2 »\r\n\r\n\r\n","description":"","footnote":"\r\n( 1 ) . « فالقرآن آمر زاجر و صامت ناطق حجّة اللّه علي خلقه أخذ عليه ميثاقهم و ارتهن عليهم أنفسهم أتمّ نوره و أكمل به دينه و قبض نبيّه صلّى اللّه عليه و إله و قد فرغ إلي الخلق من أحكام الهدي به » ( قرآن فرماندهى باز دارنده و ساكتى گويا و حجّت خدا بر مخلوقات است . خداوند پيمان عمل كردن به قرآن را از بندگان گرفته و آنان را در گرو دستوراتش قرار داده است . نورانيت قرآن را تمام و دين خود را به وسيله آن كامل فرمود و پيامبرش را هنگامى از جهان برد كه از تبليغ احكام قرآن فراغت يافته بود ) .\r\n( 2 ) . « و اللّه اللّه في القرآن لا يسبقكم بالعمل به غيركم » ( خدا را درباره قرآن ، مبادا ديگران در عمل كردن به دستوراتش از شما پيشى گيرند ) .\r\n","page_name":" 413 ","page_number":413},
  {"content":"\r\n\r\nدرباره قرآن مطالبى گفته شد .\r\n\r\n314 - و قال عليه السلام : « ردّوا الحجر من حيث جاء فإنّ الشّرّ لا يدفعه إلّا الشّرّ . »\r\nترجمه : سنگ را بدانجا كه از آن آمده بازگردانيد كه بدى را جز با بدى نتوان راند .\r\nشرح : مراد از « الحجر » به قرينه جمله پس از آن ، شر و بدى است . مفهوم سخن آن است كه بد رفتارى و تندى را با مانند خودش خنثى كنيد . خداوند سبحان مىفرمايد : « و با آنان بجنگيد تا فتنه‌اى بر جاى نماند و دين يكسره از آن خدا گردد . پس اگر [ از كفر 
  ] باز ايستند ، قطعا خدا به آن‌چه انجام مىدهند بينا است » « 1 » و « كسانى كه كفر ورزيدند ياران يكديگرند . اگر اين [ دستور 
  ] را به كار نبنديد ، در زمين فتنه و فسادى بزرگ پديد خواهد آمد . » « 2 »\r\n\r\n[ 315 - و قال عليه السلام لكاتبه عبيد اللّه بن أبي رافع : . . . 
  ]\r\n315 - و قال عليه السلام لكاتبه عبيد اللّه بن أبي رافع : « ألق دواتك و أطل جلفة قلمك و فرّج بين السّطور و قرمط بين الحروف فإنّ ذلك أجدر بصباحة الخطّ . »\r\nترجمه : به نويسنده خود عبيد اللّه بن ابى رافع فرمود : جوهر دوات را نيكو گردان ، نوك قلم را بلند گير ، ميان سطرها فاصله بگذار و حروف را\r\n\r\n\r\n","description":"","footnote":"\r\n( 1 ) .  وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ كُلُّهُ لِلَّهِ فَإِنِ انْتَهَوْا فَإِنَّ اللَّهَ بِما يَعْمَلُونَ بَصِيرٌ  انفال / 8 : 39 .\r\n( 2 ) .  وَ الَّذِينَ كَفَرُوا بَعْضُهُمْ أَوْلِياءُ بَعْضٍ إِلَّا تَفْعَلُوهُ تَكُنْ فِتْنَةٌ فِي الْأَرْضِ وَ فَسادٌ كَبِيرٌ  انفال / 8 : 73 .\r\n","page_name":" 414 ","page_number":414},
  {"content":"\r\n\r\nنزديك به يكديگر بنويس كه اين شيوه براى زيبايى خط بهتر است .\r\nشرح : شيخ عباس قمى در « الكنى و الألقاب » مىنويسد : « ابو رافع برده رسول خدا بود كه او را آزاد كرد و درباره‌اش فرمود : هر پيامبرى امينى دارد و امين من ابو رافع است . » او پس از پيامبر صلّى اللّه عليه و إله به امام عليه السّلام پيوست و خزانه‌دار ايشان در كوفه بود . نخستين كسى است كه به گردآورى حديث پرداخت و كتابى درباره « سنن و قضايا » نوشت . دو فرزند او عبيد اللّه و على ، از نويسندگان امام عليه السّلام بودند . « 1 »\r\n( ألق دواتك ) جوهر دوات را نيكو گردان . چنان‌كه در كتاب‌هاى لغت آمده ، « لاق الدّواة يليقها » به معناى اصلاح كردن و بهبود بخشيدن به جوهر دوات گفته مىشود . ( و أطل جلفة قلمك ) « الجلفة » شكاف [ نوك 
  ] قلم كه با آن مركب برداشته مىشود . ( و فرّج بين السّطور ) بين خطها فاصله بگذار . ( و قرمط بين الحروف ) فاصله حروف را كم كن و نزديك به هم بنويس . ( فإنّ ذلك أجدر بصباحة الخطّ ) « صباحة الشّىء » زيبايى يك چيز . [ كارهاى ياد شده ، سبب زيبايى خط مىگردد . 
  ]\r\nاين چنين امام عليه السّلام از كارگزاران خود بازديد كرده ، كارهاى خرد و كلانشان\r\n\r\n\r\n","description":"","footnote":"\r\n( 1 ) . ابو رافع ، اهل مصر و برده عباس بن عبد المطلب بود كه او را به پيامبر صلّى اللّه عليه و إله بخشيد . ايشان با شنيدن خبر اسلام آوردن عباس ، ابو رافع را آزاد فرمود . او از مكه به مدينه هجرت كرد و در جنگ‌هاى پيامبر صلّى اللّه عليه و إله شركت مىنمود . پس از رحلت رسول خدا صلّى اللّه عليه و إله ، به جمع ياران امير مؤمنان عليه السّلام پيوست و در جنگ‌هاى ايشان حاضر مىشد . الكنى و الألقاب ، ج 1 ، ص 77 ؛ رجال نجاشى ، ج 4 ، ص 1 ؛ تنقيح المقال ، ج 3 ، ص 16 ، باب الكنى . على ، فرزند ابو رافع نيز از ياران امام عليه السّلام و كاتب ايشان بود و كتابى نوشت درباره كسانى كه همراه حضرت در جنگ‌ها شركت كرده بودند . اسد الغابة ، ج 2 ، ص 155 ؛ الإصابة ، ج 1 ، ص 485 .\r\n","page_name":" 415 ","page_number":415},
  {"content":"\r\n\r\nرا زير نظر داشت و آنان را با حسن نيت راهنمايى مىفرمود .\r\n\r\n316 - و قال عليه السلام : « أنا يعسوب المؤمنين و المال يعسوب الفجّار . »\r\nترجمه : من پيشواى مؤمنان و مال ، رهبر تبهكاران است .\r\nشرح : شريف رضى مىگويد : معناى سخن امام عليه السّلام اين است كه مؤمنان پيرو من‌اند و بدكاران پيرو مال ؛ چنان‌كه زنبوران عسل از رئيس خود اطاعت مىكنند .\r\n« اليعسوب » رئيس بزرگ . ( المال يعسوب الفجّار ) در اين‌جا مراد اشاره به معاويه است كه با پول ، دين و وجدان مردم را مىخريد .\r\nنويسنده « فضائل الخمسة » از كتاب‌هاى گوناگون نقل مىكند كه رسول خدا فرمود : « على عليه السّلام رئيس مؤمنان و مال رئيس منافقان است . » « 1 » ابن ابى الحديد مىگويد : رسول خدا صلّى اللّه عليه و إله ، عبارت ياد شده را با دو لفظ متفاوت بيان كرده‌اند ؛ گاه « على عليه السّلام ، پيشواى دين است » و گاه « على عليه السّلام ، پيشواى مؤمنان است . » هر دو لفظ به يك معنا بر مىگردد ؛ گويا او را رهبر و آقاى مؤمنان قرار داده و يا دين را پيرو او گردانده تا پا جاى پاى او بگذارد ؛ چنان‌كه زنبور عسل ، ملكه را دنبال مىكند . در واقع ، اين سخن مانند كلام ديگر پيامبر صلّى اللّه عليه و إله\r\n\r\n\r\n","description":"","footnote":"\r\n( 1 ) . « علي يعسوب المؤمنين و المال يعسوب المنافقين » الإصابة ، ابن حجر ، ج 7 ، ص 167 ، كلكته ، سال 1853 م ؛ الاستيعاب ، ابن عبد البر ، ج 2 ، ص 657 ، حيدر آباد ، 1336 ه ق ؛ اسد الغابة ، ابن اثير ، ج 5 ، ص 287 ، مصر ، 1285 ه ق .\r\n","page_name":" 416 ","page_number":416},
  {"content":"\r\n\r\nاست : « حق را به هر سو كه او مىگردد ، بگردان . » « 1 »\r\n\r\n[ 317 - و قال له بعض اليهود ما دفنتم نبيكم حتّى اختلفتم فيه فقال عليه السلام له : . . . 
  ]\r\n317 - و قال له بعض اليهود ما دفنتم نبيكم حتّى اختلفتم فيه فقال عليه السلام له : « إنّما اختلفنا عنه لا فيه و لكنّكم ما جفّت أرجلكم من البحر حتّى قلتم لنبيكم  اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ  »\r\nترجمه : شخصى يهودى به امام عليه السّلام گفت : هنوز پيامبرتان را دفن نكرده ، درباره‌اش اختلاف كرديد . امام عليه السّلام فرمود : ما درباره آن‌چه كه از او رسيده ، اختلاف كرديم ، نه در خود او ، ولى شما يهوديان ، هنوز پايتان خشك نشده بود كه به پيامبرتان گفتيد : « براى ما خدايى بساز ؛ چنان‌كه بت پرستان خدايى دارند . پيامبر گفت : شما مردمى نادانيد . » « 2 »\r\nشرح : هيچ‌يك از مسلمانان درباره اصل يگانگى خدا ، پيامبرى حضرت محمد صلّى اللّه عليه و إله و راستى رستاخيز ، ناهمسان نمىانديشند . آنان تنها در نقل سخنان پيامبر و نه اصل نبوت ايشان اختلاف دارند ؛ يكى مىگويد : اين سخن به من رسيده است و ديگرى آن را نمىپذيرد . « 3 » بر خلاف مسلمانان ، يهوديان كه با چشمان خود معجزات با شكوه شكافتن دريا با عصاى موسى ، پديد آمدن دوازده راه به تعداد قبايل بنى اسرائيل براى عبور از نيل و فرو رفتن فرعون و\r\n\r\n\r\n","description":"","footnote":"\r\n( 1 ) . « أدر الحقّ معه كيف دار » صحيح ترمذى ، ج 2 ، ص 298 ؛ كنز العمال ، ج 6 ، ص 157 ، فيض القدير ، ج 4 ، ص 19 .\r\n( 2 ) .  اجْعَلْ لَنا إِلهاً كَما لَهُمْ آلِهَةٌ قالَ إِنَّكُمْ قَوْمٌ تَجْهَلُونَ  اعراف / 7 : 138 .\r\n( 3 ) . در شرح خطبه 210 گونه‌هاى حديث را معرفى كرديم .\r\n","page_name":" 417 ","page_number":417},
  {"content":"\r\n\r\nسربازانش در آن را ديده بودند ، پيش از آن‌كه پاهايشان خشك گردد ، به خدا كافر شده و با گستاخى و خود ستايى از پيامبرشان خواستند تا بتى را براى پرستش آنها قرار دهد . ازاين‌رو ، جاى شگفتى نيست اگر امروز اسرائيل به سرزمين اسلامى يورش مىبرد و از تجاوز به حق خود شكايت مىكند ! به بهانه پاسداشت افكار عمومى بيانيه‌هاى سازمان ملل را نقض مىكند و به گمان محافظت از صلح ، به كشتار و آواره ساختن مردمان دست مىزند !\r\n\r\n318 - و قيل له بأي شيء غلبت الأقران : فقال عليه السلام : « ما لقيت رجلا إلّا أعانني على نفسه . »\r\nترجمه : از امام عليه السّلام پرسيدند : با كدام نيرو بر حريفان خود پيروز شدى ؟\r\nفرمود : كسى را نديدم جز آن‌كه مرا در شكست خود يارى مىداد .\r\nشرح : شريف رضى مىگويد : « امام عليه السّلام اشاره مىكند كه هيبت و ترس از او در دل‌ها جاى مىگرفت . » بيم از مرگ ، فقر ، بيمارى و مانند آن ، از زمان تولد تا مرگ همواره با آدمى بوده و او را آسوده نمىگذارد و از طرفى هم ، چيره شدن ترس ، انسان را از ديدن چيزى جز آن باز داشته و توان انديشيدن را از او مىگيرد . [ با اين توضيح مىافزاييم ، 
  ] از يك سو ، اين خبر درباره امام عليه السّلام پخش شده بود كه هر قهرمانى را در ميدان مبارزه به كام مرگ فرو مىبرد و از سوى ديگر ، چيزى سخت‌تر و مرگ‌بارتر از آن نيست كه كسى بداند به زودى كشته خواهد شد . از اين رو ، به هنگام جنگ تن به تن ، سراسر وجود دليران را اضطراب فرا مىگرفت و همين احساس كشنده ، ياريگر امام عليه السّلام بر دشمنانش بود .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\n[ 319 - و قال عليه السلام لابنه محمّد ابن الحنفية : 
  ]\r\n319 - و قال عليه السلام لابنه محمّد ابن الحنفية : « يا بني إنّي أخاف عليك الفقر فاستعذ باللّه منه فإنّ الفقر منقصة للدّين مدهشة للعقل داعية للمقت . »\r\nترجمه : به پسرش محمد بن حنفيه سفارش فرمود : فرزندم ! از تهيدستى بر تو هراسناكم . از فقر به خدا پناه ببر كه همانا دين انسان را ناقص و عقل را سرگردان مىكند و سبب نفرت [ ديگران 
  ] مىشود .\r\nشرح : نگاه كنيد به : شرح حكمت‌هاى 55 « 1 » و 162 « 2 » .\r\n\r\n[ 320 - و قال ( عليه السلام ) لسائل سأله عن معضلة : . . . 
  ]\r\n320 - و قال ( عليه السلام ) لسائل سأله عن معضلة : « سل تفقّها و لا تسأل تعنّتا فإنّ الجاهل المتعلّم شبيه بالعالم و إنّ العالم المتعسّف شبيه بالجاهل المتعنّت . »\r\nترجمه : شخصى از مسأله‌اي دشوار پرسيد . فرمود : براى فهميدن بپرس ، نه پيروزي جويي و آشكار كردن خطاي ديگري كه نادان آموزنده ، همانند دانا است و داناى منحرف از حق ، چون نادان بهانه‌جو است .\r\nشرح : « المعضلة » دشوارى ؛ « تفقّها » براى يادگيرى ؛ « تعنّتا » به هدف برترى جويى و نشان دادن خطاى ديگرى ؛ « المتعسّف » منحرف از حق . از پاسخ امام عليه السّلام برمىآيد كه سؤال كننده قصد آزمايش ايشان را داشته است و نه\r\n\r\n\r\n","description":"","footnote":"\r\n( 1 ) . « الغني في الغربة وطن و الفقر في الوطن غربة » ( ثروتمندى در غربت ، همچون در وطن بودن و تهيدستى در وطن ، مانند در غربت زيستن است ) .\r\n( 2 ) . « الفقر الموت الأكبر » ( فقر ، مرگ بزرگ است ) .\r\n","page_name":" 419 ","page_number":419},
  {"content":"\r\n\r\nيادگيرى . روشن است كسى كه براى دانستن و به كار بستن مىپرسد ، با آن كس كه هدفى جز گستاخى و خودستايى ندارد ، يكسان نيست ؛ يكى خواستار هدايت و نجات است و ديگرى ره به بيابان و تاريكىها مىبرد .\r\n\r\n321 - و قال عليه السلام لعبد اللّه بن العبّاس و قد أشار إليه في شيء لم يوافق رايه : « لك أن تشير علي و أرى فإن عصيتك فأطعني . »\r\nترجمه : عبد اللّه بن عباس در مسأله‌اى نظر داد كه امام عليه السّلام با آن موافق نبود . فرمود : تو رأى خود را به من بگو ، من درباره آن مىانديشم . آن‌گاه اگر نپذيرفتم ، از من اطاعت كن .\r\nشرح : ابن عباس پيشنهادى را مطرح كرده بود . امام عليه السّلام در پاسخ به او فرمود : تو آزادى كه هرگونه نقشه‌اى را ارائه كنى . من در آن تأمل مىكنم . اگر در پايان ، ديدگاهمان يكسان نبود ، بايد پيرو امام عليه السّلام خود باشى . عقاد در كتاب « عبقرية الإمام » مىنويسد : « ابن عباس و ديگران به امام عليه السّلام پيشنهاد دادند كه معاويه را در حكومت شام باقى نهاده و فرماندارى بصره و كوفه را به طلحه و زبير واگذار نمايد . ايشان فرمود : در دين خود با كسى مكر نمىكنم و امر خود را به انسان پست نمىسپارم . » « 1 » آن‌گاه عقاد به تفصيل در اين زمينه سخن مىگويد . خلاصه گفتار او چنين است : امام عليه السّلام بارها از عثمان خواسته بود تا معاويه را بر كنار كند . با وجود اين ، چگونه سخن خود را زير پا بگذارد ؟ آيا در اين صورت قاتلان عثمان سكوت مىكردند ؟ از سوى ديگر ، دادن بصره و\r\n\r\n\r\n","description":"","footnote":"\r\n( 1 ) . عبقرية الإمام ، ص 89 .\r\n","page_name":" 420 ","page_number":420},
  {"content":"\r\n\r\nكوفه به طلحه و زبير ، آنان را بر اوضاع مسلط مىكرد و آن دو با به دست آوردن دل نادانان و به سختى انداختن ضعيفان ، بر امام عليه السّلام چيره گشته و توانى بيش از پيش مىيافتند . » با توضيح بالا ، درستى بينش امام عليه السّلام و نادرستى ديدگاه ديگران روشن مىشود .\r\n\r\n[ 322 - و روي أنّه عليه السلام لمّا ورد الكوفة قادما من صفّين مرّ بالشّباميين . 
  ]\r\n322 - و روي أنّه عليه السلام لمّا ورد الكوفة قادما من صفّين مرّ بالشّباميين . فسمع بكاء النّساء على قتلى صفّين ، و خرج إليه حرب بن شرحبيل الشّبامي و كان من وجوه قومه فقال عليه السلام له : « أ تغلبكم نساؤكم على ما أسمع ؟ أ لا تنهونهنّ عن هذا الرّنين ؟ ! » و أقبل حرب يمشي معه و هو عليه السلام راكب ، فقال عليه السلام : « ارجع فإنّ مشي مثلك مع مثلي فتنة للوالي و مذلّة للمؤمن . »\r\nترجمه : امام عليه السّلام در راه بازگشت از جنگ صفّين ، به محله شباميان رسيد .\r\nصداى گريه زنان بر كشتگان جنگ را شنيد . حرب بن شرحبيل شبامى ، بزرگ قبيله خود خدمت امام عليه السّلام رسيد . حضرت به او فرمود : آيا آن‌گونه كه مىشنوم ، زنانتان بر شما چيره گشته‌اند ؟ چرا آنان را از گريه و زارى باز نمىداريد ؟ ! حرب پياده و امام عليه السّلام سوار بر اسب به راه افتادند . به او فرمود :\r\nبازگرد كه پياده رفتن چون تويى با مانند من ، سبب انحراف زمامدار و زبونى مؤمن است .\r\nشرح : « الشّباميين » جمع « شبامى » است و « شبام » به چوبى گفته مىشود كه در دهان بزغاله نر مىنهند تا شير مادرش را نمكد ؛ « الشّباميون » نام قبيله‌اى از عرب است ؛ « الرّنين » در اين‌جا مقصود ، صدا است . فقيهان گريه بر مرده را -\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nحتى اگر با صدا باشد - جايز مىدانند . بالاتر اين‌كه ، گريستن بر مرگ مؤمن را مستحب مىشمارند . در روايات آمده است رسول خدا در مرگ فرزندش ابراهيم و نيز برخى صحابه مىگريست . « 1 » البته جواز گريه ، به شرطى است كه با خشنودى از قضاى الاهى مغاير نباشد . با توجه به آن‌چه گفتيم ، بايد نهى امام عليه السّلام را در اين‌جا ، به سبب جلوگيرى از خوشحالى منافقان ، سست شدن اراده رزمندگان و مواردى از اين دست بدانيم .\r\nنكته ديگر اين‌كه ، دليل رفتار امام عليه السّلام و باز داشتن شرحبيل از همراهى خود ، بيزارى از به سختى انداختن ديگران بود ، چرا كه ايشان ، يگانه سبب ارجمندى را در تقوا و پرهيزگارى مىدانست . در حكمت 369 مىخوانيم :\r\n« هيچ عزتى بالاتر از تقوا نيست . » « 2 »\r\n\r\n[ 323 - و قال عليه السلام و قد مرّ بقتلى الخوارج يوم النّهروان : . . . 
  ]\r\n323 - و قال عليه السلام و قد مرّ بقتلى الخوارج يوم النّهروان :\r\n« بؤسا لكم لقد ضرّكم من غرّكم » فقيل له : من غرّهم يا أمير المؤمنين\r\n\r\n\r\n","description":"","footnote":"\r\n( 1 ) . ابن مسعود مىگويد : پيامبر صلّى اللّه عليه و إله كنار جنازه حمزه ايستاد و سخت گريست تا مدهوش شد .\r\nمىفرمود : اى عموى رسول خدا ! اى شير خدا و اى شير فرستاده او ! اى حمزه ! اى نيكوكار ! اى حمزه ! اى دور كننده اندوه ! اى حمزه ! اى حامى رسول خدا ! آن‌گاه فرمود : جبرئيل به من خبر داد كه او در بين اهل آسمان چنين لقب گرفته است : « حمزة بن عبد المطلب ، شير خدا و شير رسول او » سيره حلبى ، ج 2 ، ص 246 . نيز نقل شده است : پس از احد ، زنان بر شوهرانشان شيون مىكردند ، ولى حمزه كسى را نداشت . پيامبر صلّى اللّه عليه و إله فرمود : حمزه گريه كن ندارد . از آن پس ، زنان انصار پيش از هركس براى حمزه شيون مىكردند . الطبقات الكبرى ، ج 2 ، ص 44 ؛ السيرة النبويه ، ج 3 ، ص 104 ؛ الغدير ، ج 6 ، ص 165 .\r\n( 2 ) . « لا عزّ أعزّ من التّقوي » .\r\n","page_name":" 422 ","page_number":422},
  {"content":"\r\n\r\nفقال : « الشّيطان المضلّ و الأنفس الأمّارة بالسّوء غرّتهم بالأماني و فسحت لهم بالمعاصي و وعدتهم الإظهار فاقتحمت بهم النّار . »\r\nترجمه : در روز نهروان هنگامى كه از كنار كشتگان خوارج مىگذشت ، فرمود : بدا به حالتان ! آن‌كه شما را فريفت ، زيانتان رساند . پرسيدند : اى امير مؤمنان ! چه كسى آنان را فريب داد ؟ فرمود : شيطان گمراه كننده و نفس‌هايى كه به بدى فرمان مىدهد ، آنان را با آرزوها مغرور ساخت و راه گناه را بر ايشان آماده كرد . به آنان وعده پيروزى داد و سرانجام به آتش جهنّم گرفتارشان كرد .\r\nشرح : « البؤسى » بدبختى و بينوايى و ضدّ خوشى و دلشادى ؛ مقصود از « شيطان » و « نفس امّاره » ، آرزوهايى است كه خوارج را از ديدن خود و خدا باز داشت و با وجود اين ، بر روى زمين كسى را جز خود ، صالح و شايسته نمىدانستند ؛ مراد از « آرزوها » ى خوارج كه امام عليه السّلام در كلام خود بدان اشاره مىكند ، [ رسيدن به 
  ] حكومت و فرمانروايى است .\r\n( و وعدتهم الإظهار ) عطف تفسيرى بر عبارت « آنان را با آرزوها مغرور ساخت . »\r\nبه فراخور ، بارها درباره خوارج سخن گفته‌ايم . « 1 »\r\n\r\n\r\n","description":"","footnote":"\r\n( 1 ) . براى نمونه نك : شرح خطبه 40 .\r\n","page_name":" 423 ","page_number":423},
  {"content":"\r\n\r\n\r\n324 - و قال عليه السلام : « اتّقوا معاصي اللّه في الخلوات فإنّ الشّاهد هو الحاكم . »\r\nترجمه : از نافرمانى خدا در نهان‌ها بپرهيزيد ، زيرا همان كه گواه است ، داورى مىكند .\r\nشرح : هر حاكمى براى داورى به دو چيز نيازمند است : يكى بيان شارع و قانونگذار و ديگر ، دليل و شاهدى در بيرون و عالم واقع براى تشخيص حق‌گو و دروغ‌گو . خداى سبحان سرچشمه بيان‌هاى شرعى و داناى پنهان و آشكار است و ازاين‌رو ، كسى كه پنهانى معصيت مىكند از كيفر او در امان نيست . « 1 »\r\n\r\n325 - و قال عليه السلام لمّا بلغه قتل محمّد بن أبي بكر : « إنّ حزننا عليه على قدر سرورهم به إلّا أنّهم نقصوا بغيضا و نقصنا حبيبا »\r\nترجمه : زمانى كه از كشته شدن محمد بن ابى بكر با خبر شد ، فرمود :\r\nهمانا اندوه ما در [ شهادت 
  ] او ، به اندازه شادى آنان ( شاميان ) است . از آنان دشمنى كاست و از ما دوستى برخاست .\r\nشرح : اگر مرگ نيكان سبب اندوه پرهيزگاران مىشود ، طبيعى است كه منافقان شادمان گردند . در نامه 34 بيان شد كه امام عليه السّلام با شنيدن خبر شهادت\r\n\r\n\r\n","description":"","footnote":"\r\n( 1 ) . اگر شاهد ، همان حاكم باشد ، نيازى به شاهد ديگر نيست . خدا هم حاكم است و هم شاهد . از اين رو ، سزاوار است انسان به شايستگى از خدا پروا كند . شرح نهج البلاغه ، ابن ابى الحديد ، ج 19 ، ص 317 .\r\n","page_name":" 424 ","page_number":424},
  {"content":"\r\n\r\nمحمد ، او را اين‌گونه ستود : « فرزندى خيرخواه ، كارگزارى كوشا ، شمشيرى برنده و ستونى بازدارنده بود . » « 1 »\r\n\r\n326 - و قال عليه السلام : « العمر الّذي أعذر اللّه فيه إلى ابن آدم ستّون سنة . »\r\nترجمه : خدا ، تنها تا شصت سالگى پوزش فرزند آدم را مىپذيرد .\r\nشرح : كسى كه با گستاخى ، به انجام حرام و معصيت خدا مشغول است - چه پيش از شصت سالگى و چه پس از آن - بهانه‌اى ندارد . از اين رو ، مراد امام عليه السّلام سرزنش كسى است كه از شصت سال گذشته و با وجود اين ، دست از گناه نمىكشد . اگر پيش از اين ، خود را به آرزوهاى جوانى سرگرم مىنمود ، پس از آن‌كه استخوان‌هايش سست و موهاى سرش سفيد گشته ، چه عذرى خواهد داشت ؟ ! رسول خدا صلّى اللّه عليه و إله مىفرمايد : « به راستى خداوند هر صبح و شام به چهره پير مرد مؤمن مىنگرد و مىگويد : بنده من ! ساليان عمرت دراز ، استخوان‌هايت نحيف ، پوست بدنت نرم و ظريف و مرگت نزديك گشته و زمان رفتن فرا رسيده است . از من شرم كن . از حالتت حيا مىكنم كه تو را با آتش كيفر دهم . » « 2 »\r\n\r\n\r\n","description":"","footnote":"\r\n( 1 ) . « ولدا ناصحا و عاملا كادحا و سيفا قاطعا و ركنا دافعا » .\r\n( 2 ) . « إنّ اللّه تعالي ينظر في وجه الشّيخ المؤمن صباحا و مساء فيقول له : يا عبدي كبر سنّك و دقّ عظمك و رقّ جلدك قرب أجلك و حان قدومك علي ، فاستح منّي فأنا أستحي من مشيتك أن اعذّبك بالنّار . » بحار الأنوار ، ج 7 ، ص 390 ، ح 12 .\r\n","page_name":" 425 ","page_number":425},
  {"content":"\r\n\r\n\r\n327 - و قال عليه السلام : « ما ظفر من ظفر الإثم به و الغالب بالشّرّ مغلوب . »\r\nترجمه : كسى كه گناه بر او دست يافت ، پيروز نيست و آن‌كه با بدى پيروز شد ، شكست خورده است .\r\nشرح : اين حكمت ، دليل خود را به همراه دارد و به تنهايى بيانگر مقصود است . به راستى چگونه ممكن است گناه با كاميابى و بدى با پيروزى گرد هم آيند ؟\r\n\r\n[ 328 - و قال عليه السلام : « إنّ اللّه سبحانه فرض في أموال الأغنياء . . . 
  ]\r\n328 - و قال عليه السلام : « إنّ اللّه سبحانه فرض في أموال الأغنياء أقوات الفقراء فما جاع فقير إلّا بما متّع به غني و اللّه تعالى سائلهم عن ذلك . »\r\nترجمه : همانا خداى سبحان روزى فقيران را در اموال توانگران قرار داده است . ازاين‌رو ، فقيرى گرسنه نمىماند جز به كاميابى توانگران و خداوند از آنان درباره گرسنگى گرسنگان خواهد پرسيد .\r\nشرح : اسلام به سود نيازمندان ، در برابر سرمايه‌داران ايستاده و حقى را كه در ثروت توانگران و صاحبان مكنت دارند ، به اثبات رسانده است . قرآن كريم ، فقيران را شريك ثروتمندان دانسته و مىفرمايد : « و در اموالشان براى سائل و محروم حقّى [ معين 
  ] وجود دارد . » « 1 » امام عليه السّلام با اشاره به همين حق ، فرموده : « همانا خداى سبحان روزى فقيران را در اموال توانگران قرار داده\r\n\r\n\r\n","description":"","footnote":"\r\n( 1 ) .  وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ  ذاريات / 51 : 19 .\r\n","page_name":" 426 ","page_number":426},
  {"content":"\r\n\r\nاست . » در حديثى ديگر آمده است : « اگر مردم زكات مال خود را مىدادند ، فقيرى نبود . » « 1 » با اين بيان ، معناى بخش ديگر كلام امام عليه السّلام : « ازاين‌رو ، فقيرى گرسنه نمىماند جز به كاميابى توانگران » ، روشن مىشود . خلاصه آيه كريمه ، حديث شريف و كلام امام عليه السّلام آن است كه اگر توانگرى ، ديگران را از حقشان باز دارد ، در حقيقت لقمه گرسنه را ربوده ، لباس برهنه را به يغما برده و پناهگاه بىپناه را به زور ستانده است . افزون بر اين ، مسئول هر جنايتى است كه به سبب فقر و بىچيزى ، در شرق و غرب عالم روى مىدهد . ازاين رو ، قرآن كيفر ثروت‌اندوزان را چنين سخت مىداند : « پيشانى ، پهلو و پشت آنان را با آنها ( طلا و نقره‌هاى اندوخته شده ) داغ كرده [ و گويند : 
  ] اين است آن‌چه براى خود ذخيره ساختيد ، پس [ كيفر 
  ] اندوخته‌هايتان را بچشيد . » « 2 » امام جعفر صادق عليه السّلام فرموده است : « خداوند به ميزان نياز فقيران در دارايى بىنيازان نهاده است . [ ازاين‌رو ، 
  ] فقر تهيدستان به سبب خوددارى ثروتمندان از پرداخت حقشان است . » « 3 » پيش‌تر ، مكرر و از جمله در شرح خطبه 129 « 4 »\r\n\r\n\r\n","description":"","footnote":"\r\n( 1 ) . « لو أنّ النّاس أدّوا زكات أموالهم ما بقي فقير » .\r\n( 2 ) .  يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ  توبه / 9 : 35 .\r\n( 3 ) . « إنّ اللّه جعل للفقراء في أموال الأغنياء ما يكفيهم و لو لا ذلك لزادهم و إنّما يؤتون من منع من منعهم » كافى ، ج 3 ، ص 479 ، ح 4 ؛ وسائل الشيعة ، ج 9 ، ص 13 ، ح 9 .\r\n( 4 ) . « اضرب بطرفك حيث شئت من النّاس فهل تبصر إلّا فقيرا يكابد فقرا أو غنيّا بدّل نعمة اللّه كفرا أو بخيلا اتّخذ البخل بحقّ اللّه وفرا » به هر سو مىخواهى نگاه كن . آيا جز فقيرى مىبينى كه با فقر دست و پنجه نرم مىكند يا ثروتمندى كه نعمت خدا را كفران كرده و با بخل ورزيدن در اداء حقوق الاهى ، ثروت فراوانى گرد آورده است ؟ ! » .\r\n","page_name":" 427 ","page_number":427},
  {"content":"\r\n\r\nو حكمت 162 « 1 » درباره فقر سخن گفتيم .\r\nشايان ذكر است ، امام عليه السّلام در زمانى اين سخن را فرموده‌اند كه از نظام‌هاى سرمايه‌دارى و شركت‌هاى انحصارطلبى كه رگ اقتصاد شرق و غرب را در دست گرفته‌اند ، خبرى نبود . در دوره‌اى كه هنوز امپراطورىهايى شكل نگرفته بود تا با هدف حمايت از اين شركت‌ها ، سرهاى ملت‌ها را سنگ بناى دولت‌ها و حكومت‌هاى دست نشانده خود سازند و از آن به عنوان پايگاه‌هاى نظامى خويش استفاده كنند و در سوى ديگر مردمانى از ابتدايىترين حقوق انسانى بىبهره بمانند .\r\n\r\n329 - و قال عليه السلام : « الاستغناء عن العذر أعزّ من الصّدق به . »\r\nترجمه : بىنياز از عذر بودن ، ارجمندتر از عذر راستين است .\r\nشرح : ضمير « به » به عذر بر مىگردد . كلام امام عليه السّلام چنين معنا مىشود : از انجام كارى كه سبب شود براى آن پوزش بخواهى دورى كن ؛ گرچه در عذر خواستن از ديگران صادق باشى . در واقع ، درخواست بخشايش از ديگران نشانه اعتراف به اشتباه ، شتاب بىجا و بىدقتى در كار گذشته و سبب خوارى و سرافكندگى است .\r\n\r\n[ 330 - و قال عليه السلام : « أقلّ ما يلزمكم للّه . . . 
  ]\r\n330 - و قال عليه السلام : « أقلّ ما يلزمكم للّه ألّا تستعينوا بنعمه\r\n\r\n\r\n","description":"","footnote":"\r\n( 1 ) . « الفقر الموت الأكبر » ( فقر ، مرگ بزرگ است ) .\r\n","page_name":" 428 ","page_number":428},
  {"content":"\r\n\r\nعلى معاصيه . »\r\nترجمه : كمترين حق خدا بر گردن شما اين است كه از نعمت‌هاى او در گناهان يارى نگيريد .\r\nشرح : نيروى هر كارى هديه و نعمت خدا است و به كار بستن آن در گناه ، چيزى جز يارى گرفتن از لطف و فيض الاهى در راه خشم و معصيت او و نهايت پستى و خيانت نيست .\r\nبر اين باورم كه مقصود از اين سخن ، پيش از هرچيز ، كسى است كه نعمت خدا را دليل بر بزرگى خود و پستى ديگران مىداند و از توان خويش براى تجاوز به حقوق و آزادى مردمان بهره مىگيرد . شايسته است چنين فردى ، فروتنى اختيار كرده و به شكرانه فضل و بركت خدايى ، خود را خدمتگزار بندگان او قرار دهد .\r\n\r\n331 - و قال عليه السلام : « إنّ اللّه سبحانه جعل الطّاعة غنيمة الأكياس عند تفريط العجزة . »\r\nترجمه : خداى سبحان طاعت را غنيمت زيركان ساخته ؛ آن‌گاه كه مردم ناتوان در آن كوتاهى كنند .\r\nشرح : « الأكياس » آنان كه ارزش فرصت را دانسته ، آن را براى كار نيك غنيمت مىشمارند ؛ « العجزة » آنان كه سستى ورزيده ، قدر فرصت را نمىدانند و آن را از دست مىدهند . گاه ، كوتاهى سهل‌انگاران سبب بهره‌مندى بلندهمتان مىشود . براى نمونه ، شانه خالى كردن اهمال‌كار از رسيدگى به نياز محتاجان ، زمينه را براى بلندپروازانى فراهم مىكند تا آن را برآورند . اين\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nچنين ، نتيجه بلند همتى ، كرامت و ستايش ديگران و فرجام تنبلى ، سرزنش و پشيمانى است .\r\n\r\n322 - و قال عليه السلام : « السّلطان وزعة اللّه في أرضه . »\r\nترجمه : حاكم ، پاسبان خدا در زمين او است .\r\nشرح : الف و لام در « السّلطان » براى جنس و عموم است و ازاين‌رو ، آوردن خبر به صورت جمع ( الوزعة ) درست است ؛ « الوزعة » جمع « الوازع » ، به معناى مانع و بازدارنده . مفهوم كلام امام عليه السّلام اين است كه هر جامعه‌اى نيازمند حاكمى عادل يا ستمگر است ، و گرنه نظم عمومى از هم پاشيده و آشفتگى همه جا را فرا مىگيرد . ميثم در توضيح عبارت حضرت مىگويد :\r\n« مراد امام عليه السّلام ، زمامدار عادل است » ، « 1 » ولى سخن وى با گفتار امام عليه السّلام در خطبه 40 سازگار نيست : « مردم به زمامدارى نيك يا بد نيازمندند تا مؤمنان در سايه حكومت ، به كار خود مشغول و كافران هم بهره‌مند شوند و در زمان معين ، عمر هر يك سر رسد . به وسيله حكومت بيت المال جمع‌آورى مىگردد و به كمك آن مىتوان با دشمنان مبارزه كرد . جاده‌ها امن گشته و حقّ ضعيفان از نيرومندان باز گرفته مىشود . نيكوكاران در رفاه و از دست بدكاران در امان مىمانند . » « 2 »\r\n\r\n\r\n","description":"","footnote":"\r\n( 1 ) . شرح مئة كلمة ، ابن ميثم ، كلمه 194 .\r\n( 2 ) . « إنّه لا بدّ للنّاس من أمير برّ أو فاجر يعمل في إمرته المؤمن و يستمتع فيها الكافر و يبلّغ اللّه فيها الأجل و يجمع به الفيء و يقاتل به العدوّ و تامن به السّبل و يؤخذ به للضّعيف من القويّ حتّي يستريح برّ و يستراح من فاجر » .\r\n","page_name":" 430 ","page_number":430},
  {"content":"\r\n\r\n\r\n[ 333 - و قال عليه السلام في صفة المؤمن : « المؤمن بشره في وجهه و حزنه في قلبه ، . . . 
  ]\r\n333 - و قال عليه السلام في صفة المؤمن : « المؤمن بشره في وجهه و حزنه في قلبه ، أوسع شيء صدرا و أذلّ شيء نفسا ، يكره الرّفعة و يشنا السّمعة ، طويل غمّه بعيد همّه كثير صمته مشغول وقته شكور صبور مغمور بفكرته ضنين بخلّته‌سهل الخليقة لين العريكة ، نفسه أصلب من الصّلد و هو أذلّ من العبد . »\r\nترجمه : در توصيف مؤمن فرمود : شادى مؤمن در چهره او و اندوه وى در دلش پنهان است . سينه‌اش از هر چيز فراخ‌تر و نفس او رام‌تر است .\r\nبرترىجويى را زشت و رياكارى را دشمن مىشمارد . اندوه او طولانى و همّتش بلند است . فراوان سكوت مىكند و وقتش را با كار پر كرده است .\r\nشكرگزار و شكيبا و ژرف‌انديش است . از كسى درخواست ندارد و نرم‌خو و فروتن است . نفس او از سنگ خارا سخت‌تر ، ولى در ديندارى از بردگان خوارتر است .\r\nشرح : به فراخور در مواردى از جمله شرح خطبه 193 « 1 » و حكمت 289 « 2 » ، درباره مؤمن و ويژگىهاى او سخن گفتيم . ازاين‌رو در اين‌جا تا حد ممكن سخن را كوتاه مىكنيم .\r\n\r\n\r\n","description":"","footnote":"\r\n( 1 ) . « فالمتّقون فيها هم أهل الفضائل ممنطقهم الصّواب و ملبسهم الاقتصاد و مشيهم التّواضع . . . » ( پرهيزكاران در دنيا داراى فضيلت‌هاى برترند ؛ سخنانشان راست ، پوشش آنان ميانه‌روى و راه رفتنشان با تواضع و فروتنى است . . . ) .\r\n( 2 ) . « كان خارجا من سلطان بطنه ؛ فلا يشتهي ما لا يجد و لا يكثر إذا وجد و كان أكثر دهره صامتا . . . » ( از شكم بارگى دور بود ؛ پس آن‌چه را نداشت آرزو نمىكرد و در آن‌چه مىيافت ، زياده‌روى نداشت . در بيشتر عمرش ساكت بود . . . ) .\r\n","page_name":" 431 ","page_number":431},
  {"content":"\r\n\r\n1 - ( بشره في وجهه و حزنه في قلبه ) خود را به شكيبايى و بردبارى در برابر ناگوارىها تمرين مىدهد و از نياز خود جز نزد خدا شكوه نمىكند .\r\n2 - ( أوسع شيء صدرا ) از كسى كه به او ستم كرده ، درمىگذرد و به آن‌كه او را محروم ساخته ، مىبخشد .\r\n3 - ( و أذلّ شيء نفسا ) در برابر حقيقت و بيچارگان احساس خردى مىكند .\r\n4 - ( يكره الرّفعة و يشنا السّمعة ) تنها با خدا و تقواى او به خود مىبالد .\r\n5 - ( طويل غمّه ) از بيم خشم خدا اندوهى دراز دارد .\r\n6 - ( بعيد همّه ) ارجمندى و بلندى مقام را از خدا مىطلبد و نه مردم .\r\n7 - ( كثير صمته ) همواره در فكر وظيفه و اداى آن به بهترين شكل است .\r\n8 - ( مشغول وقته ) شبانه‌روز به كار مشغول است ؛ همان‌گونه كه روزگار لحظه‌اى او را رها نمىكند .\r\n9 - ( شكور صبور ) به هنگام آسايش ، قدردان و در سختى ، شكيبا است .\r\n10 - ( مغمور بفكرته ) از « غمره الماء » ؛ يعنى آب او را فرا گرفت و كنايه از آن است كه پرداختن به وظيفه خود در برابر خدا و مردم ، او را به مشغول مىكند .\r\n11 - ( ضنين بخلّته ) « الضّنين » بخيل ؛ « الخلّة » نياز ؛ يعنى نيازمندى خود را براى مردم بازگو نمىكند .\r\n12 - ( سهل الخليقة ليّن العريكة ) با مردم خو مىگيرد و آنها نيز با او رابطه‌اى دوستانه دارند . « الخليقة » و « العريكة » سرشت و طبيعت . [ خو و سرشتى نرم دارد . 
  ]\r\n13 - ( نفسه أصلب من الصّلد ) او درباره حق ، سخت‌تر از سنگ خارا است .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nدر خطبه 191 مىخوانيم : « او را اين‌گونه مىبينى : در ديندارى نيرومند ، در نرمخويى دورانديش و داراى ايمانى پر از يقين است . » « 1 »\r\n14 - ( و هو أذلّ من العبد ) كنايه از افتادگى و فروتنى او است .\r\n\r\n334 - و قال عليه السلام : « لو رأى العبد الأجل و مصيره لأبغض الأمل و غروره . »\r\nترجمه : اگر بنده ، اجل و پايان كارش را مىديد ، با آرزو و فريبندگىاش دشمنى مىورزيد .\r\nشرح : نخستين انگيزه كار در دنيا و رقابت بر سر بهره‌هايش و نيز سبب فريب خوردن از آن ، آرزومندى است . « 2 » اگر انسان زمان مرگ خويش و رويدادهاى پس از آن را مىدانست ، اميد و اشتياقى براى زندگى نمىماند و در نتيجه كار و دانش ، مشاركت و تجارت و فريب و نيرنگ ، همگى رخت بر مىبست . پاك است خدايى كه هرچيز را به اندازه آفريد !\r\n\r\n335 - و قال عليه السلام : « لكلّ امرئ في ماله شريكان الوارث و الحوادث . »\r\nترجمه : هركس در مال خود دو شريك دارد : وارث و حوادث .\r\n\r\n\r\n","description":"","footnote":"\r\n( 1 ) . « تري له قوّة في دين و حزما في لين و إيمانا في يقين » .\r\n( 2 ) . گفته‌اند : « شگفتا از كسى كه آرزوى دور و دراز دارد و در همان حال بىآن‌كه بداند ، كفنش در دست بافنده است ! » شرح نهج البلاغه ، ابن ابى الحديد ، ج 19 ، ص 250 .\r\n","page_name":" 433 ","page_number":433},
  {"content":"\r\n\r\nشرح : هر انسانى مال و ثروت را دوست مىدارد و باور دارد كه وارثان و حوادث روزگار ، با او در دارايىاش شريك‌اند . « 1 » امام عليه السّلام نيز باور انسان‌ها را مىداند ، ولى خواستار جلب نگاه‌ها به سوى شريك سومى است : نيازمندان و محرومان .\r\n\r\n336 - و قال عليه السلام : « الدّاعي بلا عمل كالرّامي بلا وتر . »\r\nترجمه : دعا كننده بىعمل ، چون تيراندازى است كه از كمان بىزه تير مىافكند .\r\nشرح : « الوتر » يكى از اجزاى كمان است كه بدون آن تيراندازى ممكن نيست . نسبت كار و عمل به دعا دقيقا مانند نسبت زه كمان به تير است .\r\nخداوند سبحان مىفرمايد : « و هرگاه بندگان من ، از تو درباره من بپرسند ، [ بگو 
  ] : من نزديكم و دعاى دعا كننده را - به هنگامى كه مرا بخواند - اجابت مىكنم . پس [ آنان 
  ] بايد فرمان مرا گردن نهند و به من ايمان آورند ، باشد كه راه يابند . » « 2 » در گذشته بارها و از جمله در حكمت 134 « 3 » درباره دعا گفتگو كرديم .\r\n\r\n\r\n","description":"","footnote":"\r\n( 1 ) . سيد رضى ، سخن امام عليه السّلام را چنين به نظم درآورده است :\r\n خذ من تراثك ما استطعت فإنّما * شركاؤك الأيام و الورّاث\r\nلم يقض حقّ المال إلّا معشر * نظروا الزّمان يعيث فيه فعاثوا \r\nتا مىتوانى از ميراث خود بهره‌گير ، زيرا شريكان تو روزگار و وارثان‌اند . حق مال را كسانى ادا مىكنند كه مىبينند زمانه آن را به تاراج مىبرد و ازاين‌رو ، خود از آن بهره مىبرند . ديوان شريف رضى ، ج 1 ، ص 178 .\r\n( 2 ) .  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ  بقره / 2 : 186 .\r\n( 3 ) . « من اعطي الدّعاء لم يحرم الإجابة » ( كسى كه از دعا بهره‌مند است ، از اجابت محروم نيست ) .\r\n","page_name":" 434 ","page_number":434},
  {"content":"\r\n\r\n\r\n337 - و قال عليه السلام : « العلم علمان مطبوع و مسموع و لا ينفع المسموع إذا لم يكن المطبوع . »\r\nترجمه : علم دو گونه است : درونى و اكتسابى . علم اكتسابى اگر هماهنگ با درون نباشد ، سودى نمىبخشد .\r\nشرح : علم بر دوگونه است : يكى درونى و وجدانى ( عقل و استعداد ) و ديگر علم اكتسابى و حصولى ؛ مانند همه انواع علوم كه هدف از تشكيل دانشگاه‌ها و آزمايشگاه‌ها ، به دست آوردن آن است . امام عليه السّلام مىفرمايد :\r\nمطالعه و پژوهش ، زمانى سودمند است كه با منطقى معقول ، توانمند و سالم همراه شود . به همين سبب است كه همه دانشمندان و فيلسوفان بزرگ و نيز ابداع‌گران و كارشناسان سرشناس ، نسبت به همتايان خود از توانايى ويژه‌اى در هوش و استعداد بهره‌مند بوده‌اند .\r\n\r\n338 - و قال عليه السلام : « صواب الرّاي بالدّول يقبل بإقبالها و يذهب بذهابها . »\r\nترجمه : رأى درست بسته به روزگار است ؛ با روى آوردن روزگار ، رو مىكند و با پشت كردن آن روى برمىتابد .\r\nشرح : « الدّول » در اين‌جا مقصود روزگار است . مردم دارايى افراد را نشان روىآوردن دنيا به آنها و فقرشان را دليل روگردانى دنيا مىدانند ؛ در حالى كه اندكى انديشه مشخص مىسازد اقبال روزگار ، به دورانديشى و استوارى رأى فرد و پشت كردن آن ، به نادانى و اشتباه فراوان او است . در واقع نظر درست و عملكرد نيكو - گرچه با مال و ثروت همراه نباشد ، از\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nثروت بسيار و همراه با حماقت و اقدام نامناسب ، بهتر است . « 1 »\r\n\r\n339 - و قال عليه السلام : « العفاف زينة الفقر و الشّكر زينة الغني . »\r\nترجمه : پارسايى زيور تهيدستى و شكرگزارى زينت توانگرى است .\r\nشرح : از طرفى ، تهيدستى - چنان‌كه امام عليه السّلام در حكمت 319 فرمود - نفرت آور است « 2 » و از طرف ديگر ، پارسايى سبب محبت مىشود . [ با نظر داشت اين‌كه 
  ] نيكويىها بدىها را محو و لااقل كمرنگ مىكنند ، [ مىتوان زشتى فقر را با پارسايى پوشاند 
  ] . شكر و فروتنى نيز اگر با ثروت همراه شوند ، سعادت دو چندان است .\r\n\r\n340 - و قال عليه السلام : « يوم العدل على الظّالم أشدّ من يوم الجور على المظلوم . »\r\nترجمه : روز انتقام از ستمگر ، سخت‌تر از روز ستم بر مظلوم است .\r\n\r\n\r\n","description":"","footnote":"\r\n( 1 ) . ابن ابى الحديد از صولى نقل مىكند : در اواخر دوران برمكيان ، آنان - كه ده نفر بودند - نزد يحيى بن خالد جمع شده و درباره كارى مشورت نمودند ، ولى به نتيجه نرسيدند . يحيى با افسوس گفت : روزگار ما سپرى شده است . زمانى يك تن از ما ده مشكل را بر طرف مىنمود و امروز ده نفر ما توان حل يك مسأله ساده را ندارد ! شرح نهج البلاغه ، ج 19 ، ص 254 .\r\n( 2 ) . « فإنّ الفقر منقصة للدّين مدهشة للعقل داعية للمقت » ( همانا فقر ، دين انسان را ناقص و عقل را سرگردان مىكند و سبب نفرت [ ديگران 
  ] مىشود ) .\r\n","page_name":" 436 ","page_number":436},
  {"content":"\r\n\r\nشرح : در حكمت 240 درباره انتقام از ستمگر سخن گفته شد . « 1 »\r\n\r\n341 - و قال عليه السلام : « الغنى الأكبر الياس عمّا في أيدي النّاس . »\r\nترجمه : برترين بىنيازى ، نوميدى از داشته‌هاى مردم است .\r\nشرح : چگونه كسى براى دريافت پول ناپاك و صدقه ديگران ، انسانيت خود را زير پا مىنهد ؟ ! چگونه مىتوان ننگ و خوارى را پذيرفت ، ولى بر فقر خود شكيبا نبود ؟ تلاش براى به دست آوردن گرده‌اى نان ، قناعت به روزى ناچيز و حفظ كرامت و مناعت ، هزاران بار بهتر از خوارى و گدايى است . نااميدى از دارايى ديگران ، انسان را از ننگ فرومايگى و زبونى بىنياز مىكند . در شرح حكمت 56 درباره اين موضوع گفت‌وگو كرديم « 2 » و براى بار سوم يا بيشتر در حكمت 369 از آن سخن خواهيم گفت : « گنجى باارزش‌تر از قناعت نيست . » « 3 »\r\n\r\n[ 342 - و قال عليه السلام : « الأقاويل محفوظة و السّرائر مبلوّة و . . . 
  ]\r\n342 - و قال عليه السلام : « الأقاويل محفوظة و السّرائر مبلوّة و  كُلُّ نَفْسٍ بِما كَسَبَتْ رَهِينَةٌ  و النّاس منقوصون مدخولون إلّا من\r\n\r\n\r\n","description":"","footnote":"\r\n( 1 ) . دو چيز دردناك‌اند : يكى به سرعت مىگذرد و ديگرى براى هميشه مىماند . به همين روى ، روز دادخواهى ، براى ظالمان توان‌فرساتر از روز ستم براى ستمديدگان است . شرح نهج البلاغه ، ابن ابى الحديد ، ج 19 ، ص 256 .\r\n( 2 ) . « القناعة مال لا ينفد » ( قناعت ، ثروتى است كه پايان نمىپذيرد ) .\r\n( 3 ) . « لا كنز أغني من القناعة » .\r\n","page_name":" 437 ","page_number":437},
  {"content":"\r\n\r\nعصم اللّه سائلهم متعنّت و مجيبهم متكلّف يكاد أفضلهم رايا يردّه عن فضل رايه الرّضى و السّخط و يكاد أصلبهم عودا تنكؤه اللّحظة و تستحيله الكلمة الواحدة . »\r\nترجمه : گفتارها نگهدارى مىشود و نهان‌ها آشكار خواهد شد « و هر كس در گرو اعمال خويش است . » مردم گرفتار زشتىها و كاستى در دين و عقل گشته‌اند ؛ جز آن را كه خدا نگه داشته است . پرسشگرانشان آزار دهنده‌اند و پاسخگويان خود را به زحمت مىاندازند . آن‌كس كه در انديشه از همه برتر است با اندك خشنودى يا خشمى از رأى خود باز مىگردد . آن كس كه از همه استوارتر است از نيم نگاهى ناراحت مىشود يا كلمه‌اى او را دگرگون مىسازد .\r\nشرح : ( الأقاويل محفوظة ) « [ آدمى 
  ] هيچ سخنى را به لفظ در نمىآورد مگر اين‌كه مراقبى آماده نزد او است » « 1 » كه آن را براى حسابرسى و پاداش و كيفر ضبط مىكند . ( و السّرائر مبلوّة ) « در حقيقت ، خدا به خوبى بر بازگردانيدن وى توانا است ؛ آن روز كه رازها [ همه 
  ] فاش گردد » « 2 » و پاك و ناپاك از هم باز شناخته شوند . ( كلّ نفس بما كسبت رهينة ) « هركس در گرو عمل خويش است » ؛ « 3 » كار نيك ، پاداش نيكو و كار بد ، كيفر ناگوار به همراه دارد .\r\n( و النّاس منقوصون ) مردم دچار كاستى در عقل و دين مىگردند .\r\n\r\n\r\n","description":"","footnote":"\r\n( 1 ) .  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  ق / 50 : 18 .\r\n( 2 ) .   إِنَّهُ عَلى رَجْعِهِ لَقادِرٌ * يَوْمَ تُبْلَى السَّرائِرُ   طارق / 86 : 8 - 9 .\r\n( 3 ) .  كُلُّ نَفْسٍ بِما كَسَبَتْ رَهِينَةٌ  مدثر / 74 : 38 .\r\n","page_name":" 438 ","page_number":438},
  {"content":"\r\n\r\n( مدخولون ) زشتىها و شرارت‌ها در آنان رخنه مىكند . ( سائلهم متعنّت ) هدف پرسشگران ، مسابقه و مبارزه است و نه عمل به دانسته‌ها . ( مجيبهم متكلّف ) پاسخ دهندگان به گزاف ادعاى دانشورى كرده و در چيزى كه به آنان مربوط نيست ، وارد مىشوند . ( يكاد أفضلهم رايا يردّه عن فضل رايه الرّضي و السّخط ) عالم از راه راست به در رفته ، از حق كسانى كه بر آنان خشم گرفته مىكاهد و به ديگرانى مىدهد كه از ايشان خرسند است . ( و يكاد أصلبهم عودا تنكؤه اللّحظة و تستحيله الكلمة الواحدة ) « نكأ القرحة » پيش از بهبودى ، پوست زخم را بركند ، « تنكؤه اللّحظة » در اين‌جا مراد بىثباتى و ناآرامى است ؛ « تستحيله الكلمة » گفتارى ، او را از حالى به حالى مىكند . مقصود آن است كه آرزوها و يا بيم از مردم ، بهترين‌شان را رنگ به رنگ مىسازد و به بيان ديگر ، انسان صالحى در بين آنها يافت نمىشود .\r\n\r\n[ 343 - و قال عليه السلام : « معاشر النّاس اتّقوا اللّه فكم من مؤمّل . . . 
  ]\r\n343 - و قال عليه السلام : « معاشر النّاس اتّقوا اللّه فكم من مؤمّل ما لا يبلغه و بان ما لا يسكنه و جامع ما سوف يتركه و لعلّه من باطل جمعه و من حقّ منعه أصابه حراما و احتمل به آثاما فباء بوزره و قدم على ربّه آسفا لاهفا قد  خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  »\r\nترجمه : اى مردم ! از خدا بترسيد . چه بسا آرزومندى كه به آرزوى خود نرسيد و سازنده ساختمانى كه در آن مسكن نكرد و گردآورنده‌اى كه به زودى آن‌چه را فراهم كرده ، رها خواهد نمود ؛ شايد كه از راه باطل گردآورده و يا حق ديگران را بازداشته و با حرام در آميخته است . در اين صورت ، گناهش\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nبر گردن او است و با پشيمانى و حسرت بر خدا وارد مىشود كه « در دنيا و آخرت زيان كرده و اين است زيانكارى آشكار . » « 1 »\r\nشرح : پيش از اين ، بارها تمام مطالب اين حكمت با همين لفظ و يا الفاظ ديگر بيان شد . « 2 » بيشتر آرزوهاى آدمى در اين جهان ، پندارى پوچ و سرابى بيش نيست . افزون بر اين ، با سختىها دست و پنجه نرم مىكند ، مىسازد و از حلال و حرام مىاندوزد . آن‌گاه همه‌چيز را وانهاده و با دستانى خالى به سوى پروردگار خويش رهسپار مىشود . خوشى و لذت را براى\r\n\r\n\r\n","description":"","footnote":"\r\n( 1 ) .  خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  حج / 22 : 11 .\r\n( 2 ) . براى نمونه : « . . . فلا الدّاعي أجابوا و لا فيما رغّبت رغبوا و لا إلي ما شوّقت إليه اشتاقوا أقبلوا علي جيفة قد افتضحوا بأكلها و اصطلحوا علي حبّها . . . و يتذكر أموالا جمعها أغمض في مطالبها و أخذها من مصرّحاتها و مشتبهاتها قد لزمته تبعات جمعها . . . ثمّ حملوه إلي مخطّ في الأرض فأسلموه فيه إلي عمله و انقطعوا عن زورته . » « . . . افسوس كه مردم نه آن دعوت كننده را اجابت كردند و نه به آن‌چه تو ترغيبشان كردى رغبت نشان دادند و نه به آنچه تو تشويقشان كردى مشتاق شدند . بر لاشه مردارى روى آوردند كه با خوردن آن رسوا شدند و در دوستى آن همداستان گرديدند . . . به ياد ثروت‌هايى كه جمع كرده مىافتد ؛ همان ثروت‌هايى كه در جمع‌آورى آنها چشم بر هم گذاشته و از حلال و حرام و شبهه‌ناك گرد آورده و اكنون گناه جمع‌آورى آن همه بر دوش او است . . . سپس او را به سوى منزلگاهش در درون زمين مىبرند و به دست عملش مىسپارند و براى هميشه از ديدارش چشم مىپوشند . » خطبه 109 ؛ « . . . و من العناء أنّ المرء يجمع ما لا ياكل و يبني ما لا يسكن ثمّ يخرج إلي اللّه تعالي لا مالا حمل و لا بناء نقل . . . » « . . . نشانه رنج دنيا آن‌كه آدمى جمع‌آورى مىكند آن‌چه را كه نمىخورد و مىسازد بنايى كه خود در آن مسكن نمىكند . پس به سوى پروردگار خود مىرود ؛ نه مالى برداشته و نه خانه‌اى به همراه برده است . » خطبه 114 ؛ « يا ابن آدم ما كسبت فوق قوتك فأنت فيه خازن لغيرك » « اى فرزند آدم ! آن‌چه را كه بيش از نياز خود فراهم كنى ، براى ديگران اندوخته‌اى . » حكمت 191 .\r\n","page_name":" 440 ","page_number":440},
  {"content":"\r\n\r\nديگران مىگذارد و بارى سنگين را بر دوش مىكشد .\r\n\r\n344 - و قال عليه السلام : « من العصمة تعذّر المعاصي . »\r\nترجمه : توان نداشتن بر گناه ، نوعى عصمت است .\r\nشرح : كسى كه با وجود ميل به زشتى و حرام ، از انجام آن ناتوان است و فردى كه بر ارتكاب گناه قدرت دارد ، ولى با روحى پاك ، از آن دورى مىكند ، هيچ‌يك كيفر نمىبينند . چيزى كه هست دومى از پاداش اطاعت بهره‌مند است و شخص نخست از آن بىنصيب .\r\n\r\n345 - و قال عليه السلام : « ماء وجهك جامد يقطره السّؤال فانظر عند من تقطره . »\r\nترجمه : آبروى تو چون يخى جامد است كه درخواست ، آن را قطره قطره آب مىكند . پس بنگر كه آن را نزد چه كسى فرو مىريزى .\r\nشرح : « ماء الوجه » عزت و آبرو . حفظ شرافت انسان ، منوط به توكل بر خدا و چشم‌پوشى از اظهار نياز به ديگران و يارى خواستن از آنان است . با وجود اين ، به هنگام ناچارى ، شايسته است اهل مردانگى را به كمك خوانده و از فرومايگان - كه بر اساس طمع‌ورزى و ترس رفتار مىكنند - بپرهيزيم .\r\n\r\n346 - و قال عليه السلام : « الثّناء بأكثر من الاستحقاق ملق و التّقصير عن الاستحقاق عي أو حسد . »\r\nترجمه : ستايش بيش از اندازه ، رياكارى و كمتر از آن ، درماندگى يا\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nحسادت است .\r\nشرح : « الملق » در اين‌جا مراد دورويى است ؛ « العى » درماندگى از سخن گفتن . در ستايش ، از راه ميانه بيرون نرو ، زيرا زياده‌روى نشان ريا و تلبيس و كوتاهى دليل ناتوانى در سخن گفتن و يا حسادتى است كه احساس را از بين برده و سبب خاموشى مىگردد .\r\n\r\n347 - و قال عليه السلام : « أشدّ الذّنوب ما استهان به صاحبه . »\r\nترجمه : سخت‌ترين گناه ، آن است كه گنهكار آن را كوچك بشمارد .\r\nشرح : هريك از ما دچار گناه و اشتباه مىشويم و كسى كه جز اين را ادعا كند ، دليلى بر جرم و خطاى خويش آورده است . افزون بر اين ، ارتكاب گناه و ساده و بىاهميت پنداشتن آن ، خود گناهى ديگر است . مؤمن راستين از معصيت خويش هراسان بوده و از پروردگار ، بخشايش مىطلبد .\r\n\r\n[ 348 - و قال عليه السلام : « من نظر في عيب نفسه اشتغل . . . 
  ]\r\n348 - و قال عليه السلام : « من نظر في عيب نفسه اشتغل عن عيب غيره و من رضي برزق اللّه لم يحزن على ما فاته و من سلّ سيف البغي قتل به و من كابد الامور عطب و من اقتحم اللّجج غرق و من دخل مداخل السّوء اتّهم و من كثر كلامه كثر خطؤه و من كثر خطؤه قلّ حياؤه و من قلّ حياؤه قلّ ورعه و من قلّ ورعه مات قلبه و من مات قلبه دخل النّار و من نظر في عيوب النّاس فأنكرها ثمّ رضيها لنفسه فذلك الأحمق بعينه ، و القناعة مال لا ينفد و من أكثر من ذكر الموت رضي من الدّنيا باليسير ، و من علم أنّ كلامه من عمله قلّ كلامه إلّا\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nفيما يعينه . »\r\nترجمه : آن‌كس كه در عيب خود بنگرد از عيب‌جويى ديگران بازماند و كسى كه به روزى خدا خشنود باشد بر آن‌چه از دست رود اندوهگين نباشد .\r\nهركس شمشير ستم بركشد با آن كشته شود و آن‌كس كه در كارها خود را به رنج اندازد هلاك مىشود . كسى كه خود را در گرداب‌هاى بلا افكند غرق گردد و هركس در جايگاه بد نامى قدم گذارد متّهم مىگردد . زياده‌گو فراوان اشتباه مىكند و آن ، از شرم و حيا مىكاهد . در نتيجه ، پرهيزكارى او نيز اندك خواهد بود و كسى كه پرهيزكارىاش اندك است ، دلش مرده و آن‌كس كه دلش مرده باشد ، در آتش جهنّم سقوط خواهد كرد . كسى كه به زشتىهاى مردم نگريسته ، آن را ناپسند بشمارد و خود همان را مرتكب شود ، احمق واقعى است . قناعت ، مالى است كه پايان نيابد و آن‌كس كه فراوان به ياد مرگ باشد در دنيا به اندك چيزى خشنود است و هركس بداند گفتارش جزئى از عمل او به حساب مىآيد جز به ضرورت سخن نمىگويد .\r\nشرح : كسى كه خود و عيب‌هاى خويش را بشناسد و براى رهايى از آن بكوشد ، فرصتى براى ياد كردن از زشتى ديگران و سرزنش آنها نخواهد داشت . آن‌كس كه از طمع‌ورزى و شكم بارگى اجتناب كند ، از رنج و نگرانى نجات يافته و خود را از فرومايگى و معصيت نگاه داشته است . هرچند زمان بگذرد ، ولى ناگزير از ستمگر دادخواهى مىشود . برافروختن آتش فتنه و آشوب ، سبب سوختن در آن مىگردد و بالاخره هركس كه خود را در جايگاه تهمت قرار دهد ، جز خويشتن را نكوهش نكند .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n( و من كثر كلامه كثر خطؤه ) جنبش و حركت ، سبب لغزش مىگردد . ازاين رو ، طبيعتا كسى كه سخن نمىگويد و كارى نمىكند از خطا در امان است . به بيان ديگر ، اشتباه فراوان در سخن گفتن ، گواه بر گردش بسيار زبان و پرگويى و خطاى وافر در عمل ، نشان حركات و هيجان‌هاى زياد و ناآگاهانه آدمى است . ( و من كثر خطؤه قلّ حياؤه ) كسى كه بسيار بلغزد ، بر آن عادت كرده و طبيعت دومى در او شكل مىگيرد . در همين حال ، به دليل نداشتن وجدانى محاسبه‌گر ، حياى خويش را از دست مىدهد . ( و من قلّ حياؤه قلّ ورعه ) حياى اندك ، پرهيزگارى را كم مىكند ، زيرا حيا بخشى از ايمان است و با از بين رفتن آن ، ايمان نيز رخت بر مىبندد . به عكس ، با افزايش ايمان ، حيا افزون مىشود . « 1 » ( و من قلّ ورعه مات قلبه ) كسى كه خويشتندارى نورزد ، احساس مسئوليت نمىكند و در واقع دچار مرگ دل مىگردد . تجربه ثابت كرده است ، كسانى كه بسيار سخن مىگويند كمتر عمل مىكنند و سستى و بيكارگى با پرحرفى و ادعاهاى پوچ همزادند . گواه روشن بر اين مطلب ، سخنرانىها و بيانيه‌هاى رهبران عرب در كنفرانس‌ها و گردهمايىهاى آنها است . ( و من مات قلبه دخل النّار ) انسان دل مرده ، مانعى از انجام بدى نمىبيند و در نتيجه گرفتار آتش مىشود .\r\n( و من نظر في عيوب النّاس . . . ) زشت شمردن كارى از ديگران و در همان حال ، انجام آن توسط خود ، نشان خطاكارى و ديوانگى است .\r\n\r\n\r\n","description":"","footnote":"\r\n( 1 ) . برگرفته از حديث پيامبر صلّى اللّه عليه و إله : « الحياء من الإيمان و لا إيمان لمن لا حياء له » كافى ، ج 2 ، ص 106 ، ح 5 ؛ وسائل الشيعة ، ج 5 ، ص 53 ، ح 2 .\r\n","page_name":" 444 ","page_number":444},
  {"content":"\r\n\r\n( و القناعة مال لا ينفد ) همين لفظ در حكمت 56 و مضمون آن در حكمت 228 « 1 » بيان شد .\r\n( و من أكثر من ذكر الموت رضي من الدّنيا باليسير ) [ ياد مرگ 
  ] خواسته‌ها را كوتاه و دنيا را كوچك مىكند [ و در اين صورت ، به اندكى از آن بسنده مىشود 
  ] .\r\n( و من علم أنّ كلامه من عمله قلّ كلامه ) كلام با حس شنوايى فهميده مىشود و هرچيز قابل درك با يكى از حواس پنجگانه ، حتى نور ، عنصرى مادى است . بدين روى ، سخن گفتن و ديگر فعاليت‌هاى انسان [ از يك جنس بوده و 
  ] از جهت نسبت داشتن به فاعل و نيز پاداش و كيفر تفاوتى ندارند . دانشمند و نويسنده فرانسوى ديپرسوال مىگويد : « انسان همان مسير و آيين زندگى خويش است . » ( إلّا فيما يعنيه ) در جايى زبان به سخن مىگشايد كه سودى ببخشد ؛ چنان‌كه كارهايش را بر اساس معيار راستى و درستى به انجام مىرساند . همه آن‌چه گفتيم بارها در حكمت‌هاى پيش بيان گرديده است .\r\n\r\n349 - و قال عليه السلام : « للظّالم من الرّجال ثلاث علامات يظلم من فوقه بالمعصية و من دونه بالغلبة و يظاهر القوم الظّلمة . »\r\nترجمه : ستمكار سه نشان دارد : با سركشى به بالا دست خود ستم روا\r\n\r\n\r\n","description":"","footnote":"\r\n( 1 ) . « كفي بالقناعة ملكا . . . و سئل عليه السّلام عن قوله تعالي  فَلَنُحْيِيَنَّهُ حَياةً طَيِّبَةً  ، فقال : هي القناعة » ( آدمى را قناعت ، براى دولتمندى بس است . . . از امام عليه السّلام درباره آيه « . . . قطعا او را با زندگى پاكيزه‌اى ، حيات [ حقيقى 
  ] بخشيم » ، پرسيدند . فرمود : مقصود زندگى با قناعت است ) .\r\n","page_name":" 445 ","page_number":445},
  {"content":"\r\n\r\nمىدارد و به زيردستان خود با زور و چيرگى ستم مىكند و ستمكاران را يارى مىدهد .\r\nشرح : « الظّلم » به نهادن چيزى مادى يا معنوى در غير جايگاه خود گفته شده و به زدن و سرقت محدود نمىشود . ازاين‌رو ، مىتوان آن را به هر گونه مخالفت ، تجاوز و دروغ پردازى اطلاق نمود . كسى كه از فرمان آفريدگار سرپيچى كرده ، گفتار و كردارى را بدون آگاهى به ديگران نسبت دهد ، انسان محترمى را كوچك بدارد ، نسبت به بىپناهان سنگدل باشد و يا با ظالمان ديگرى مانند خود ، كه خوى گناه و سركشى دارند ، همدستى كند ، ستمكار شمرده مىشود . در مقابل ، احترام به بالا دست ، مهربانى با پايين دست و هميارى با همطرازان در انجام نيكىها ، نشانگر عدالت افراد است .\r\n\r\n350 - و قال عليه السلام : « عند تناهي الشّدّة تكون الفرجة و عند تضايق حلق البلاء يكون الرّخاء . »\r\nترجمه : با پايان سختىها ، گشايش پديد آمده و به هنگام تنگ شدن حلقه‌هاى بلا ، آسايش فرا مىرسد .\r\nشرح : خداوند سبحان مىفرمايد : « پس [ بدان كه 
  ] با دشوارى ، آسانى است . آرى ، با دشوارى ، آسانى است » « 1 » و رسول خدا صلّى اللّه عليه و إله فرمود : « تنگ‌ترين و\r\n\r\n\r\n","description":"","footnote":"\r\n( 1 ) .   فَإِنَّ مَعَ الْعُسْرِ يُسْراً * إِنَّ مَعَ الْعُسْرِ يُسْراً   شرح / 94 : 5 و 6 .\r\n","page_name":" 446 ","page_number":446},
  {"content":"\r\n\r\nدشوارترين كارها ، به گشايش و راحتى نزديك‌تر است . » « 1 » [ چنان‌كه مىبينيم سخنان بالا بدون قيد و شرط و به شكل مطلق بيان گرديده‌اند . 
  ] در واقع ، مقصود آن است كه در سختىها ، نااميد نشويم و با توكل بر خدا و پناه بردن به او تلاش و كوشش كنيم . علاوه بر اين ، چنان‌كه پيداست در بسيارى موارد ، آسودگى پس از گرفتارى و بلا حاصل مىشود . به همين سبب گفته‌اند : « نابرده رنج گنج ميسر نمىشود . » « 2 »\r\n\r\n[ 351 - و قال عليه السلام : « لبعض أصحابه لا تجعلنّ أكثر شغلك بأهلك و . . . 
  ]\r\n351 - و قال عليه السلام : « لبعض أصحابه لا تجعلنّ أكثر شغلك بأهلك و ولدك فإن يكن أهلك و ولدك أولياء اللّه فإنّ اللّه لا يضيع أولياءه و إن يكونوا أعداء اللّه فما همّك و شغلك بأعداء اللّه . »\r\nترجمه : امام عليه السّلام به برخى از ياران خود فرمود : بيشترين زمان زندگى را براى زن و فرزندت نگذار ، زيرا اگر زن و فرزند از دوستان خدا باشند ، خود ، آنها را تباه نخواهد كرد و اگر دشمنان خدايند ، چرا غم دشمنان خدا را مىخورى ؟\r\nشرح : اهتمام به فرزند ، غريزه مشترك انسان و حيوان است . ازاين‌رو ، نوح به هنگام غرق شدن فرزندش ، از خدا يارى خواست و گفت :\r\n« پروردگارا ! پسرم از كسان من است و حقيقتا وعده‌اى راست داده‌اى و تو\r\n\r\n\r\n","description":"","footnote":"\r\n( 1 ) . « أضيق الأمر أدناه من الفرج » عوالى اللئالى ، ج 1 ، ص 291 ، ح 161 ؛ بحار الأنوار ، ج 74 ، ص 156 ، ح 2 .\r\n( 2 ) . « تضايقي تنفرجي » الفرج بعد الشدّة ، ج 1 ، ص 37 ؛ شرح نهج البلاغه ، ابن ابى الحديد ، ج 19 ، ص 267 .\r\n","page_name":" 447 ","page_number":447},
  {"content":"\r\n\r\nبهترين داورانى . » « 1 » در شرع نيز كوتاهى در پرداختن به امور همسر و فرزندان ، حرام شمرده مىشود . به همين سبب ، امام عليه السّلام تنها از زياده‌روى در اين كار باز داشته‌اند .\r\n( فإن يكن أهلك و ولدك أولياء اللّه . . . ) به وظيفه خود در برابر خانواده عمل كن و بيش از آن را به خداوند حكيم و با تدبير واگذار .\r\n\r\n352 - و قال عليه السلام : « أكبر العيب أن تعيب ما فيك مثله . »\r\nترجمه : بزرگ‌ترين عيب آن است كه ديگران را به سبب داشتن همان نقصى كه در تو است ، سرزنش كنى .\r\nشرح : هيچ انسانى بىعيب نيست . اگر به سبب ننگى كه ديگران دارند و ما از آن پاكيم ، بهانه‌اى براى سرزنش آنان داشته باشيم ، در آن‌جا كه خود نيز آلوده‌ايم ، كدامين عذر به ما اجازه اين كار را مىدهد ؟ به باور نويسنده ، شايسته‌تر از اين فرد به سرزنش ، خود او است .\r\n\r\n[ 353 - و هنّا بحضرته رجل رجلا بغلام ولد له فقال له ليهنئك الفارس فقال عليه السلام : 
  ]\r\n353 - و هنّا بحضرته رجل رجلا بغلام ولد له فقال له ليهنئك الفارس فقال عليه السلام : « لا تقل ذلك و لكن قل شكرت الواهب و بورك لك في الموهوب و بلغ أشدّه و رزقت برّه . »\r\nترجمه : در نزد امام عليه السّلام ، شخصى با اين عبارت ، تولّد نوزادى را تبريك گفت : « قدم دلاورى يكه سوار مبارك باد . » فرمود : چنين تبريك نگو ، بلكه\r\n\r\n\r\n","description":"","footnote":"\r\n( 1 ) .  رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ  هود / 11 : 45 .\r\n","page_name":" 448 ","page_number":448},
  {"content":"\r\n\r\nبگو : خداى بخشنده را شكرگزار باش و نوزاد بر تو مبارك باشد . اميد كه بزرگ شود و از نيكوكارىاش بهره‌مند گردى .\r\nشرح : « بلغ أشدّه » مرد گردد ؛ « رزقت برّه » سخنانت را بپذيرد و با تو به نيكى رفتار كند . كلام امام عليه السّلام آموزش آداب و اخلاق اسلامى است . ابن ابى الحديد مىگويد : عبارت « قدم دلاورى يكه سوار مبارك باد » ، نماد جاهليت بود و امام عليه السّلام از آن نهى فرمود . [ در اسلام از برخى سنت‌هاى جاهلى جلوگيرى شده و برخى آداب ديگر جايگزين آن گرديده است . 
  ] براى نمونه به جاى جمله « أبيت اللّعن » كه به عنوان تحيت و درود جاهليت به كار مىرفت ، « سلام عليكم » نهاده شد . « 1 »\r\n\r\n354 - و بنى رجل من عمّاله بناء فخما فقال عليه السلام : « أطلعت الورق رءوسها إنّ البناء يصف لك الغنى . »\r\nترجمه : يكى از كارگزاران امام عليه السّلام خانه با شكوهى ساخت . حضرت به او فرمود : سكه‌هاى نقره سر برآورده ، خود را آشكار ساختند . همانا ساختمان مجلّل ، نشان توانگرى تو است .\r\nشرح : « الورق » نقره يا درهم‌ها ، در اين‌جا به قرينه عبارت پس از آن ، مقصود ثروت و بىنيازى است .\r\n( إنّ البناء يصف لك الغني ) خانه شكوهمند ، مشخصه ثروت و بلكه رساترين و بهترين دليل بر آن است و ازاين‌رو ، مردم با ديدن چنين خانه‌اى\r\n\r\n\r\n","description":"","footnote":"\r\n( 1 ) . نك : شرح نهج البلاغه ، ابن ابى الحديد ، ج 19 ، ص 270 .\r\n","page_name":" 449 ","page_number":449},
  {"content":"\r\n\r\nمىگويند : دارنده آن از توانگران است . كلام امام عليه السّلام به اين واقعيت اشاره مىكند كه كارگزاران از حساب فرودستان جامعه ، ثروت به هم مىزنند .\r\n\r\n355 - و قيل له عليه السلام : لو سدّ على رجل باب بيته و ترك فيه من أين كان ياتيه رزقه فقال عليه السلام : « من حيث ياتيه أجله . »\r\nترجمه : از امام عليه السّلام پرسيدند : اگر در خانه مردى را به رويش ببندند ، روزىاش از كجا خواهد آمد ؟ فرمود : از آن جايى كه مرگ او مىآيد .\r\nشرح : هر زنده‌اى در هر جا كه باشد ، سبب مرگ خويش را به دوش مىكشد ، ولى غذا را كه مايه زندگى است ، هميشه با خود ندارد . با وجود اين ، چگونه مىتوان يكى از آن دو را با ديگرى سنجيد ؟ در پاسخ بايد گفت :\r\nمراد امام عليه السّلام فرا رسيدن ناگهانى و بيرون از حساب عادى بودن آن دو است . از اين‌رو ، هرگاه خداوند زنده ماندن دربندى را بخواهد ، به هرگونه ممكن سبب روزى را فراهم مىكند ؛ گرچه با وسيله‌اى نامتعارف همچون فرستادن سفره آسمانى . قرآن ، داستان حضرت مريم عليها السّلام را چنين بازگو كرده است :\r\n« پس پروردگارش وى ( مريم ) را با حسن قبول پذيرا شد و او را نيكو بار آورد و زكريا را سرپرست وى قرار داد . زكريا هر بار كه در محراب بر او وارد مىشد ، نزد او [ نوعى 
  ] خوراكى مىيافت . [ مى 
  ] گفت : اى مريم ! اين از كجا براى تو [ آمده 
  ] است ؟ او پاسخ مىداد : اين از جانب خدا است كه او به هر\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nكس بخواهد ، بىشمار روزى مىدهد . » « 1 »\r\n\r\n[ 356 - و عزّى قوما عن ميت مات لهم فقال عليه السلام : « إنّ هذا الأمر ليس . . . 
  ]\r\n356 - و عزّى قوما عن ميت مات لهم فقال عليه السلام : « إنّ هذا الأمر ليس لكم بدأ و لا إليكم انتهى و قد كان صاحبكم هذا يسافر فعدّوه في بعض أسفاره فإن قدم عليكم و إلّا قدمتم عليه . »\r\nترجمه : به دسته‌اى از مردم در مرگ يكى از خويشاوندانشان ، اين‌گونه تسليت گفت : مردن از شما آغاز نشده و به شما نيز پايان نخواهد يافت . اين دوست شما پيش‌تر به سفر مىرفت . اكنون بپنداريد كه به يكى از سفرها رفته است . اگر او باز نگردد ، شما به سوى او خواهيد رفت .\r\nشرح : « الأمر » مرگ . مرگ پديده تازه و بيگانه‌اى نيست و همه پيشينيان و پسينيان را فرا مىگيرد . گرچه مردگان به زندگى باز نمىگردند ، ولى زندگان به ناچار با آنان روبرو مىشوند .\r\n\r\n[ 357 - و قال عليه السلام : « أيها النّاس ليركم اللّه من النّعمة وجلين . . . 
  ]\r\n357 - و قال عليه السلام : « أيها النّاس ليركم اللّه من النّعمة وجلين كما يراكم من النّقمة فرقين . إنّه من وسّع عليه في ذات يده ، فلم ير ذلك استدراجا فقد أمن مخوفا و من ضيق عليه في ذات يده ، فلم ير ذلك اختبارا فقد ضيع مامولا . »\r\nترجمه : اى مردم ، بايد خدا شما را به هنگام نعمت ، همانند هنگامه كيفر\r\n\r\n\r\n","description":"","footnote":"\r\n( 1 ) .  فَتَقَبَّلَها رَبُّها بِقَبُولٍ حَسَنٍ وَ أَنْبَتَها نَباتاً حَسَناً وَ كَفَّلَها زَكَرِيَّا كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ  آل عمران / 3 : 37 .\r\n","page_name":" 451 ","page_number":451},
  {"content":"\r\n\r\nترسان ببيند ، زيرا كسى كه رفاه و گشايش را زمينه گرفتار شدن خويش نداند ، خود را از حوادث ترسناك ايمن مىپندارد و آن‌كس كه تنگدستى را آزمايش الاهى نداند ، پاداش مورد انتظار را از دست خواهد داد .\r\nشرح : « وجلين » و « فرقين » ترسان ؛ « المأمول » پاداش و ثواب . لازم است دارنده نعمت ، نگران و ترسان از فروپاشى ناگهانى آن ، با خود بگويد : چه بسا اين نعمت ، تنها امانتى براى مهلت و فرصت دادن باشد . هركس خود را از خطرات ايمن بداند در مصايب گرفتار مىآيد . افزون بر اين ، كسى كه در سختى و بلا گرفتار آمده ، بايستى آن را آزمايش خداوند با هدف روشن شدن شكيبايى يا ناسپاسى او بداند . در اين صورت ، فرد ياد شده به حدود الاهى پايبند است و از آن فراتر نمىرود ، ولى به عكس ، كسى كه آزمون خدايى را نشناخته و يا خود را به نادانى بزند ، از پاداش مصيبت و بلا بهره‌اى نمىبرد .\r\n\r\n[ 358 - و قال عليه السلام : « يا أسرى الرّغبة أقصروا ، فإنّ المعرّج . . . 
  ]\r\n358 - و قال عليه السلام : « يا أسرى الرّغبة أقصروا ، فإنّ المعرّج على الدّنيا لا يروعه منها إلّا صريف أنياب الحدثان ، أيها النّاس تولّوا من أنفسكم تاديبها و اعدلوا بها عن ضراوة عاداتها . »\r\nترجمه : اى اسيران آرزوها ! بس كنيد ، زيرا دوستداران دنيا را تنها صداى دندان حوادث روزگار به هراس مىافكند . اى مردم ! كار تربيت خود را خود بر عهده گيريد و نفس را از هيجان عادت‌هايشان باز گردانيد .\r\nشرح : « أقصروا » بس كنيد ؛ « المعرّج » دوستدار ، مايل ؛ « الحدثان » بلايا ؛ « الصّريف » صداى دندان‌ها ؛ « الضّراوة » هيجان . خود را از بند آرزوها رها كرده و به دنيا اعتماد نكنيد . از اندوه قيامت برحذر باشيد ، اختيار خود را به دست\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nگيريد و آن را از عادت‌ها و سنت‌هاى ناپسند دور نماييد .\r\nسفارش‌هاى بالا فراوان تكرار گرديد . مهم آن است كه راه برقرارى توازن و هماهنگى بين آرزو و مصلحت را بازشناسيم . به هر روى ، نقش آگاهى و بينش در اين مسير ، انكار ناپذير بوده و پند و سفارش ، آگاهى بخش و بيدار كننده‌اند .\r\n\r\n359 - و قال عليه السلام : « لا تظنّنّ بكلمة خرجت من أحد سوءا و أنت تجد لها في الخير محتملا . »\r\nترجمه : به سخنى كه از دهان كسى بيرون مىآيد و مىتوان آن را به نيك برگرداند ، گمان بد نبر .\r\nشرح : تا زمانى كه يك چيز ، دو پهلوى ظاهر و باطن دارد ، كسى را متهم كردن خطا است . اگر ظاهر كلام يا كردارى نيكو است و يا دست‌كم ناپسند نيست ، به همان تكيه مىكنيم و هرگاه ظاهرى ناپسند دارد ، رهايش مىگذاريم ؛ كه چه بسا واقعيت جز ظاهر است . در هر دو صورت ، تا حقيقت چون روز پديدار نگشته ، بدگمانى را فرو مىنهيم . پيش‌تر در حكمت 113 درباره اين موضوع سخن گفته شد . « 1 »\r\n\r\n\r\n","description":"","footnote":"\r\n( 1 ) . « إذا استولي الصّلاح علي الزّمان و أهله ثمّ أساء رجل الظّنّ برجل لم تظهر منه خزية فقد ظلم و إذا استولي الفساد علي الزّمان و أهله فأحسن رجل الظّنّ برجل فقد غرّر » هرگاه نيكوكارى بر روزگار و مردم آن غالب آيد و كسى به ديگرى گمان بد برد ، در حالى كه از او عمل زشتى آشكار نشده ، ستمكار است و اگر بدى بر زمانه و مردم آن غالب شود و كسى به ديگرى خوش گمان باشد ، خود را فريفته است . »\r\n","page_name":" 453 ","page_number":453},
  {"content":"\r\n\r\n\r\n[ 360 - و قال عليه السلام : « إذا كانت لك إلى اللّه سبحانه حاجة . . . 
  ]\r\n360 - و قال عليه السلام : « إذا كانت لك إلى اللّه سبحانه حاجة فابدا به مسأله الصّلاة على رسوله - صلى اللّه عليه و آله - ثمّ سل حاجتك فإنّ اللّه أكرم من أن يسأل حاجتين فيقضي إحداهما و يمنع الاخرى . »\r\nترجمه : هرگاه از خداى سبحان خواسته‌اى دارى ، ابتدا بر پيامبرش صلّى اللّه عليه و إله درود فرست و آن‌گاه حاجت خود را بخواه ، زيرا خدا بزرگ‌تر از آن است كه از دو حاجت خواسته شده ، يكى را برآورد و ديگرى را واگذارد .\r\nشرح : از يك سو ، معناى درود خدا بر پيامبر اكرم ، بالا بردن او تا فراى رتبه پيامبران و فرشتگان است و از سوى ديگر ، بىترديد مقام وى بدون درودهاى امت نيز كمتر از اين نخواهد بود . ازاين‌رو ، هدف از درود و دعاى ما براى فراتر رفتن مرتبه رسول خدا ، تنها سپاس نعمت هدايت و بزرگداشت نام او است ؛ چنان‌كه عبادت خداى بىنياز ، جز شكر و ستايش او نيست .\r\nامام عليه السّلام مىفرمايد : نخست بر پيامبر درود فرست و سپس نياز خود را از خدا بخواه ، زيرا صلوات بر پيامبر را دوست دارد و ما را به آن دستور داده است : « خدا و فرشتگانش بر پيامبر درود مىفرستند . اى كسانى كه ايمان آورده‌ايد ! بر او درود فرستيد و به فرمانش به خوبى گردن نهيد . » « 1 » چنان‌كه گفتيم ، خدا مشتاق صلوات است و به همين رو ، پس و پيش آن را نيز دوست مىدارد و معناى دوست داشتن ، همان برآوردن حاجت و يا دادن چيزى بهتر از آن است .\r\n\r\n\r\n","description":"","footnote":"\r\n( 1 ) .  إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً  احزاب / 33 : 56 .\r\n","page_name":" 454 ","page_number":454},
  {"content":"\r\n\r\n\r\n361 - و قال عليه السلام : « من ضنّ بعرضه فليدع المراء . »\r\nترجمه : هركس كه از آبروى خود بيمناك است ، از دشمنى و پرخاش بپرهيزد .\r\nشرح : « ضنّ » بخل ورزيد ؛ « العرض » آبرو ، گفته مىشود : « هو نقى العرض » ؛ يعنى چيزى در او نيست كه سبب سرزنش شود . « المراء » در اين‌جا مراد دشمنى و پرخاش است . معناى كلام حضرت روشن است : اگر خواهان نيك‌نامى و زندگى آبرومندانه هستى ، با مردم دشمنى نكن تا زشتىهايت آشكار نگردد . در حكمت 298 ، سخن درباره همين مطلب گذشت . « 1 »\r\n\r\n362 - و قال عليه السلام : « من الخرق المعاجلة قبل الإمكان و الأناة بعد الفرصة . »\r\nترجمه : شتاب پيش از توانايى بر كار ، و سستى پس از به دست آوردن فرصت ، از بىخردى است .\r\nشرح : « الخرق » نادانى . « كارها در گرو رسيدن زمان آن است . » « 2 » كسىكه پيش از زمان مقرر شتاب كند و يا در فرصتى كه پيش آمده ، سستى ورزد ، ناخردى بيش نيست . حكيمى آگاه مىگويد : « انسان پيروز كسى است كه\r\n\r\n\r\n","description":"","footnote":"\r\n( 1 ) . « من بالغ في الخصومة أثم و من قصّر فيها ظلم و لا يستطيع أن يتّقي اللّه من خاصم » ( كسى كه دشمنى را از حد گذراند ، گنهكار و آن‌كس كه در آن كوتاهى ورزد ، ستمكار است و هركس كه بىدليل دشمنى كند ، نمىتواند پرهيزگار باشد ) .\r\n( 2 ) . « الأمور مرهونة بأوقاتها » عوالى اللئالى ، ج 2 ، ص 293 ؛ الغيبة ، نعمانى ، ص 9 .\r\n","page_name":" 455 ","page_number":455},
  {"content":"\r\n\r\nمىداند چگونه از فرصت گذرا استفاده كند و نيز به دشوارى بازگشت آن آگاه است . »\r\n\r\n363 - و قال عليه السلام : « لا تسأل عمّا لا يكون ففي الّذي قد كان لك شغل . »\r\nترجمه : از آن‌چه نيامده پرسش نكن ، كه آن‌چه آمده براى سرگرمى تو كافى است .\r\nشرح : تا زمان توان يافتن بر انجام كار ، آن را رها كن ، چرا كه به سختى انداختن خود در اين كار ، مانع از پرداختن به ديگرى مىشود كه اكنون برايت ممكن است و در نتيجه هر دو را از دست خواهى داد .\r\n\r\n364 - و قال عليه السلام : « الفكر مرآة صافية و الاعتبار منذر ناصح و كفى أدبا لنفسك تجنّبك ما كرهته لغيرك . »\r\nترجمه : انديشه ، آيينه‌اى شفّاف و عبرت از حوادث ، بيم دهنده‌اى خير انديش است و تو را در ادب كردن خود ، همان بس كه از انجام آن‌چه از ديگران نمىپسندى ، بپرهيزى .\r\nشرح : مراد از « الفكر » عقل سليمى است كه انسان را از دانسته به نادانسته و از حاضر به غايب برساند . براى نمونه ، علم به هماهنگى شگفت‌انگيز قوانين هستى ، ما را به وجود هستى آفرين رهنمون مىشود . در حكمت 281 آمده است : « آن‌كس كه از عقل نصيحت خواهد به او خيانت\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nنمىكند . » « 1 » مقصود از « الاعتبار » پندگيرى از حوادث و سختىهاى روزگار است .\r\nبراى تربيت و پرورش نفس كافى است آن‌چه ارتكابش را از ديگران بد مىدانى ، رها كنى . امام عليه السّلام در نامه 31 مىفرمايد : « آن‌چه را كه از ديگران زشت مىدارى ، از خود نيز زشت شمار . » « 2 »\r\n\r\n365 - و قال عليه السلام : « العلم مقرون بالعمل فمن علم عمل و العلم يهتف بالعمل فإن أجابه و إلّا ارتحل عنه . »\r\nترجمه : علم همنشين عمل است . دانشمند بايد به علم خود عمل كند ، چراكه علم ، عمل را فرا مىخواند ؛ اگر پاسخش داد مىماند و گرنه كوچ مىكند .\r\nشرح : روشن كردن سراسر زمين با الكتريسيته ، وجود هواپيماها و سفينه‌هاى فضايى ، تبديل دريا به آب شيرين و بيابان به باغ و بوستان ، عمل‌هاى جراحى ، مغزهاى الكترونيكى ، خطوط لوله‌اى كه نفت را از درياهاى شرق به غرب عالم مىبرد و به طور كلى همه اسباب تمدن و وسايل توليد و آسايش و پيامدهاى آن ، جزو علم و دين و اخلاق به شمار مىآيد . از ديدگاه امام عليه السّلام ، افزون بر موارد ياد شده ، هر چيز كه مايه خشنودى خدا و نزديكى به او گردد ، علم شمرده شده و سخن ايشان : « علم ، همنشين عمل\r\n\r\n\r\n","description":"","footnote":"\r\n( 1 ) . « لا يغشّ العقل من استنصحه » .\r\n( 2 ) . « استقبح من نفسك ما تستقبحه من غيرك » .\r\n","page_name":" 457 ","page_number":457},
  {"content":"\r\n\r\nاست » همه گونه‌هاى آن را در بر مىگيرد .\r\nعقل بشر پس از پيشرفت علمى شگفت‌آور ، به حقيقت ياد شده در كلام امام عليه السّلام دست يافته و بر اساس آن بسيارى از فلسفه‌ها و ديدگاه‌هاى پيشين را اصلاح نموده است . رياضيدان بزرگ ، انيشتين پيش از مرگ خود وصيت نمود مغزش را كالبد شكافى كنند تا بدين گونه جهانيان دريابند كه مغز دانشمند و عامى ، چه تفاوتى دارد ؟ پس از تشريح ، روشن شد كه مغز كودن و نابغه مخترع كاملا شبيه يكديگر است . از اين نتيجه علمى آشكار مىشود كه يگانه فرق دو انسان ، در عمل و پيامدهاى آن است .\r\nدر اين‌جا اين پرسش مطرح مىشود كه پس چرا خداوند فرمود : « بگو :\r\nآيا كسانى كه مىدانند و كسانى كه نمىدانند يكسان‌اند ؟ تنها خردمندان‌اند كه پند پذيرند » « 1 » و نفرمود : « آنان كه عمل مىكنند و آنان كه اهل عمل نيستند » ؟\r\nدر پاسخ مىگوييم : آيات ديگرى هست كه بيان و تفسير آيه بالا شمرده مىشود . خداى سبحان مىفرمايد : « از بندگان خدا تنها دانايان‌اند كه از او مىترسند . » « 2 » در اين‌جا ، ترس از خدا همان عمل و پيروى از او است و مقصود از دانايان ، همان اهل عمل و طاعت‌اند . افزون بر اين ، آيات بسيارى به روشنى ، حسابرسى و پاداش و كيفر قيامت را منوط به عمل انسان مىدانند ؛ و نه علم او به تنهايى . از جمله : « روزى كه هر كسى آن‌چه كار نيك به جاى آورده و آن‌چه بدى مرتكب شده ، حاضر شده مىيابد و آرزو مىكند\r\n\r\n\r\n","description":"","footnote":"\r\n( 1 ) .  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ  زمر / 39 : 9 .\r\n( 2 ) .  إِنَّما يَخْشَى اللَّهَ مِنْ عِبادِهِ الْعُلَماءُ  فاطر / 35 : 28 .\r\n","page_name":" 458 ","page_number":458},
  {"content":"\r\n\r\nكاش ميان او و آن [ كارهاى بد 
  ] فاصله‌اى دور بود . خداوند ، شما را از [ كيفر 
  ] خود مىترساند و [ در عين حال 
  ] خدا به بندگان [ خود 
  ] مهربان است » ؛ « 1 » « [ ياد كن 
  ] روزى را كه هركس مىآيد [ و 
  ] از خود دفاع مىكند و هركس به آن‌چه كرده ، بىكم‌وكاست پاداش مىيابد و بر آنان ستم نمىرود . » « 2 » رسول اعظم صلّى اللّه عليه و إله مىفرمايد : « قسم به كسى كه مرا به شايستگى به پيامبرى برگزيد ، جز كردار سودمند و مصلحت‌آميز ، نجات بخش نيست . » « 3 » از اين سخن بر مىآيد كه علم بدون عمل نفعى نمىبخشد و همچنين ، كارى كه براى خدمت به زندگى بشر و ايجاد آبادانى ، عدالت و امنيت نباشد ، همچون غبارى در هوا است .\r\nاز آن‌چه گفتيم روشن شد كه از ديد خدا ، علم همان عمل سودبخش است . دانش پيامبر صلّى اللّه عليه و إله نيز برگرفته از خدا بوده و امام عليه السّلام در همه نظرات و اعتقادات خويش ، حتى درباره زن ، وامدار رسول خدا است . پيش‌تر ، وابستگى علم امام عليه السّلام به پيامبر صلّى اللّه عليه و إله را در شرح خطبه 80 در فصل « على و زن » و نيز در شرح حكمت 237 « 4 » ثابت كرديم . اكنون نيز در شرح اين فراز : « علم\r\n\r\n\r\n","description":"","footnote":"\r\n( 1 ) .  يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً وَ يُحَذِّرُكُمُ اللَّهُ نَفْسَهُ وَ اللَّهُ رَؤُفٌ بِالْعِبادِ  آل عمران / 3 : 30 .\r\n( 2 ) .  يَوْمَ تَأْتِي كُلُّ نَفْسٍ تُجادِلُ عَنْ نَفْسِها وَ تُوَفَّى كُلُّ نَفْسٍ ما عَمِلَتْ وَ هُمْ لا يُظْلَمُونَ  نحل / 16 : 111 .\r\n( 3 ) . « و الّذي بعثني بالحقّ نبيا لا ينجي إلّا عمل مع رحمة » بحار الأنوار ، ج 22 ، ص 467 ؛ الإرشاد ، شيخ مفيد ، ج 1 ، ص 182 ؛ إعلام الورى ، ج 1 ، ص 264 .\r\n( 4 ) . « المرأة شرّ كلّها و شرّ ما فيها أنّه لا بدّ منها » ( زن و زندگى ، همه‌اش زحمت و دردسر است و زحمت بارتر اين كه چاره‌اى جز بودن با او نيست ) .\r\n","page_name":" 459 ","page_number":459},
  {"content":"\r\n\r\nهمنشين عمل است » ، به توضيح آن مىپردازيم . سرچشمه اين گفتار ، كتاب خدا و سنت رسول او است و از طرفى ، بيان ديگر براى كلام سقراط شمرده مىشود : « كسى كه خوبى را بشناسد ، ناگزير به عمل رو مىكند و اساس گرفتار آمدن در بدى ، ناآگاهى از نيكويى است . » « 1 » برخى گمان كرده‌اند ، مجرد هماهنگى برخى كلمات نهج البلاغه با فلسفه يونان - كه مسلمانان در دوره‌هاى بعد با آن آشنا شده‌اند - دليل بر منسوب بودن آن به فلسفه ياد شده و در نتيجه عدم اصالت آن است ؛ غافل از آن‌كه لازمه پذيرش اين سخن ، ترديد در ريشه كتاب خدا و سنت رسول او است ، زيرا اين دو نيز در پاره‌اى موارد و از جمله بىارزش بودن علم بدون عمل ، همسان با فلسفه يونان‌اند .\r\n\r\n[ 366 - و قال عليه السلام : « يا أيها النّاس متاع الدّنيا حطام . . . 
  ]\r\n366 - و قال عليه السلام : « يا أيها النّاس متاع الدّنيا حطام موبئ فتجنّبوا مرعاه ، قلعتها أحظى من طمانينتها و بلغتها أزكى من ثروتها ، حكم على مكثر منها بالفاقة و اعين من غني عنها بالرّاحة ، من راقه زبرجها أعقبت ناظريه كمها و من استشعر الشّغف بها ملأت ضميره أشجانا لهنّ رقص على سويداء قلبه همّ يشغله و غمّ يحزنه كذلك حتّى يؤخذ بكظمه فيلقى بالفضاء منقطعا أبهراه هينا على اللّه فناؤه و على الإخوان إلقاؤه ، و إنّما ينظر المؤمن إلى الدّنيا به عين الاعتبار و يقتات منها ببطن الاضطرار و يسمع فيها باذن المقت و الإبغاض ؛ إن قيل أثرى ، قيل أكدى و إن فرح له بالبقاء حزن له بالفناء ، هذا و لم ياتهم\r\n\r\n\r\n","description":"","footnote":"\r\n( 1 ) . نك : العهود المحمدية ، ص 850 .\r\n","page_name":" 460 ","page_number":460},
  {"content":"\r\n\r\nيوم فيه يبلسون . »\r\nترجمه : اى مردم ! كالاى دنيا همچون برگ‌هاى خشكيده و با آلود است .\r\nپس از چراگاه آن دورى كنيد كه دل كندن از آن شادى بخش‌تر از اطمينان به آن است . به اندازه نياز از دنيا برداشتن بهتر از جمع‌آورى سرمايه فراوان است كه ثروتمند ، فقير مىگردد . آن‌كس كه خود را از آن بىنياز انگاشت در آسايش است ، ولى آن كه زيور دنيا ديدگانش را خيره سازد ، دلش كور گردد .\r\nكسى كه به دنيا عشق ورزد ، درونش را اندوه‌هايى پر مىكنند كه در دانه دلش به رقص در مىآيند و از سويى سرگرمش ساخته و از سوى ديگر رهايش مىكنند ، تا آنجا كه گلويش را گرفته و او را به گوشه‌اى پرتاب مىنمايند ، رگ‌هاى حيات او قطع شده و نابود ساختن او بر خدا آسان و به گور انداختن او به دست دوستان است . به عكس ، مؤمن با چشم عبرت به دنيا مىنگرد و از دنيا به اندازه ضرورت برمىدارد . سخن دنيا را از روى دشمنى مىشنود ، چراكه تا گويند سرمايه‌دار شد ، گويند در بخشش بخل ورزيد و تا در زندگى شاد مىشوند ، با فرا رسيدن مرگ غمگين مىگردند . آرى ، اين است حال آدميان و هنوز روز پريشانى و نااميدى در پيش .\r\nشرح : « الحطام » گياه خشك و شكننده ؛ « موبئ » از « وباء » به معناى بيمارى واگير ؛ « القلعة » سفر ، گفته مىشود : « هذا منزل قلعة أى هو للرّحيل لا للبقاء ؛ اين منزل سفر است ؛ يعنى براى كوچيدن است و نه ماندن » ؛ « أحظى » شادى بخش‌تر ؛ « البلغة » به اندازه نياز ؛ « المكثر » توانگر ؛ « الفاقة » تهيدستى ؛ « غنى عنها » از زياده بر نياز چشم پوشيد ؛ « راقه » او را به شگفتى واداشت ؛ « الزّبرج » زيور ؛\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n« الكمه » كورى مادرزاد ؛ « الرّقص » مراد در اين‌جا حركت است ؛ « سويداء القلب » دانه و اساس دل ؛ « الكظم » گلو و راه نفس ؛ « الأبهران » دو رگى كه به قلب پيوند خورده و ديگر رگ‌ها از آنها شاخه شاخه مىشوند ؛ « إلقاؤه » انداختن در گور ؛ « بطن الاضطرار » شكم را به اندازه نياز پر مىكند ؛ « أثرى » بىنياز و سرمايه‌دار شد ؛ « أكدى » در بخشيدن بخل ورزيد ؛ « يبلسون » نااميد مىشوند . امام عليه السّلام در اين‌جا به سخن گفتن از دنيا و بدى ، فريب ، گناه ، زهر ، بيداد و ويران سازى آن بازگشته و بر اين نكته پافشارى مىكند كه دنيا به خودى خود هدف نيست و تنها وسيله‌اى است براى آخرت . انسان هم براى آخرت آفريده شده و نه دنيا . اگر بگوييد چگونه مىتوان دنيا را وسيله دانست و نه هدف ؟ پاسخ امام عليه السّلام جز اين نخواهد بود : واقعيت ، كه خود از انسان مىخواهد تا از دريچه او به هر چيز بنگرد . اگر بپرسيد چاره عملى براى پياده كردن اين ديدگاه چيست ؟ باز هم پاسخ خواهيد شنيد : واقع بينى . امام عليه السّلام خواستار زندگى واقع‌بينانه مردم است و آنان در جهانى ديگر به سر مىبرند و ندايش را نمىشنوند . « 1 » او بر گفته خويش راسخ است و آنان كينه‌توزانه و ناجوانمردانه\r\n\r\n\r\n","description":"","footnote":"\r\n( 1 ) . در اين‌جا برخى از گفته‌هاى حكيمان را درباره دنيا مىآوريم :\r\n* واى بر همنشين دنيا ! كه مىميرد و آن را رها مىكند . دنيا فريبش مىدهد ، ولى او آن را ايمن مىشمارد ، دنيا خوارش مىسازد و او به آن تكيه مىكند . واى بر فريب‌خوردگان ! چگونه ناگوارىها را به آنان چشاند و دوست داشتنىها را از ايشان ستاند و در پايان نيز مرگشان فرا رسيد ! واى بر كسى كه همتش دنيا است و كارش لغزيدن در آن ؛ فردا به سبب گناهانش رسوا مىشود .\r\n* كيست كه بر موج دريا خانه بسازد ! دنيا همين است . پس آن را منزلگاه خود نسازيد .\r\n","page_name":" 462 ","page_number":462},
  {"content":"\r\n\r\nبه قتلش مىرسانند .\r\n\r\n367 - و قال عليه السلام : « إنّ اللّه سبحانه وضع الثّواب على طاعته و العقاب على معصيته ذيادة لعباده عن نقمته و حياشة لهم إلى جنّته . »\r\nترجمه : به راستى ، خداوند سبحان پاداش را بر اطاعت و كيفر را بر نافرمانى قرار داد ، تا بندگان را از عذابش براند و به سوى بهشت كشاند .\r\nشرح : « ذيادة » براى پس زدن و راندن ؛ « حياشة » براى كشاندن و مايل كردن . خداى سبحان به بندگان خويش توان ، خرد و اراده بخشيده و آنان را امر و نهى فرموده و بهشت را بر اطاعت خويش وعده داده و سرانجام سركشى را آتش دانسته است . بنده نيز با نيروى عقل تشخيص مىدهد ، با اراده تصميم مىگيرد و با قدرتى كه دارد ، انجام مىدهد . آرزوى بهشت ، او را به اطاعت واداشته و ترس از آتش ، از گناه دورش مىكند .\r\n\r\n\r\n","description":"","footnote":"\r\n* به حكيمى گفتند : به ما كارى بياموز تا خدا ما را به سبب آن دوست بدارد . گفت : با دنيا دشمنى كنيد تا خدا شما را دوست بدارد .\r\n * أرى رجالا بأدنى الدّين قد قنعوا * و لا أراهم رضوا فى العيش بالدّون\r\nفاستغن بالدّين عن دنيا الملوك كما اس * تغنى الملوك بدنياهم عن الدّين \r\nمردمانى را مىبينم كه به كمترين مقدار از دين خشنود گشته‌اند ، ولى به بهره اندك از زندگى راضى نمىشوند . با ديندارى ، از دنياى پادشاهان بىنيازى بجوى ؛ چنان‌كه پادشاهان با دنياى خويش از دين بىنيازى جسته‌اند . شرح نهج البلاغه ، ابن ابى الحديد ، ج 19 ، ص 287 .\r\n","page_name":" 463 ","page_number":463},
  {"content":"\r\n\r\n\r\n[ 368 - و روي أنّه عليه السلام قلّما اعتدل به المنبر إلّا قال أمام الخطبة : 
  ]\r\n368 - و روي أنّه عليه السلام قلّما اعتدل به المنبر إلّا قال أمام الخطبة : « أيها النّاس اتّقوا اللّه فما خلق امرؤ عبثا فيلهو و لا ترك سدى فيلغو و ما دنياه الّتي تحسّنت له بخلف من الآخرة الّتي قبّحها سوء النّظر عنده و ما المغرور الّذي ظفر من الدّنيا بأعلى همّته كالآخر الّذي ظفر من الآخرة بأدنى سهمته . »\r\nترجمه : امام عليه السّلام كمتر بر منبرى مىنشست كه پيش از سخن ، اين عبارت را نگويد : اى مردم ! از خدا بترسيد ، هيچ‌كس بيهوده آفريده نشد تا به بازى بپردازد و او را به حال خود وانگذاشته‌اند تا خود را سرگرم كارهاى بىارزش نمايد . دنيايى كه در ديده‌ها زيبا است ، جايگزين آخرتى نمىشود كه آن را زشت مىانگارند . مغرورى كه در دنيا به بالاترين مقصود رسيده ، چون كسى نيست كه در آخرت به كمترين نصيبى رسيده است .\r\nشرح : نخست اين‌كه ، خداى بزرگ ، حكيم و دانا است و حكيم ، كار پوچ و بيهوده نمىكند . دوم ، ارزش پىبردن به كار براى حال و آينده ، بيش از دانستن هدف از آفرينش است . سوم ، نعمت‌هاى دنيا با همه بزرگى ، در كنار كمترين بهره آخرت به چشم نمىآيد و كسى كه به اندكى از نعمت آخرت دست يابد ، خوشبخت‌تر و ثروتمندتر از ديگرى است كه همه دنيا را در اختيار گيرد و از پاداش آخرت بىنصيب بماند . چهارم ، با همه اين ، دنيا با فريفته خويش ، دوستى ورزيده و او را كه شتابان به سويش در حركت است ،\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاز ديدن سرانجام و آخرت خود نابينا مىكند . « 1 »\r\n\r\n[ 369 - و قال عليه السلام : « لا شرف أعلى من الإسلام و لا عزّ أعزّ من التّقوى و . . . 
  ]\r\n369 - و قال عليه السلام : « لا شرف أعلى من الإسلام و لا عزّ أعزّ من التّقوى و لا معقل أحسن من الورع و لا شفيع أنجح من التّوبة و لا كنز أغنى من القناعة و لا مال أذهب للفاقة من الرّضى بالقوت و من اقتصر على بلغة الكفاف فقد انتظم الرّاحة و تبوّأ خفض الدّعة و الرّغبة مفتاح النّصب و مطية التّعب و الحرص و الكبر و الحسد دواع إلى التّقحّم في الذّنوب و الشّرّ جامع مساوئ العيوب . »\r\nترجمه : هيچ شرافتى برتر از اسلام ، هيچ عزّتى گرامىتر از تقوا ، هيچ سنگرى نيكوتر از پارسايى ، هيچ شفيعى كار سازتر از توبه ، هيچ گنجى بىنياز كننده‌تر از قناعت و هيچ مالى در فقر زدايى ، بهتر از تن دادن به روزى نيست .\r\nكسىكه به اندازه نياز از دنيا بردارد به زندگى گوارا دست يافته و آسوده خاطر مىگردد . طمع‌ورزى ، كليد دشوارى و مركب رنج و گرفتارى است .\r\nحرص‌ورزى و خود بزرگ‌بينى و حسادت ، عامل بىپروايى در گناهان است و بدى ، همه زشتىها را فرا مىگيرد .\r\nشرح : امام عليه السّلام در خطبه 152 اسلام را اين‌گونه تعريف نمود : « نامى از سلامت و فراهم كننده كرامت است . » « 2 » سلامت ، زندگى بدون دشوارى و\r\n\r\n\r\n","description":"","footnote":"\r\n( 1 ) . در سخنان پيامبر صلّى اللّه عليه و إله آمده است : « انسان را به حال خود وانگذاشته‌اند و بيهوده نيافريده‌اند . » شرح نهج البلاغه ، ابن ابى الحديد ، ج 19 ، ص 300 .\r\n( 2 ) . « اسم سلامة و جماع كرامة » .\r\n","page_name":" 465 ","page_number":465},
  {"content":"\r\n\r\nكرامت ، پاسدارى از آزادى و دفاع در برابر تجاوز است و البته شرافتى بالاتر از اين نيست . ديگر اين‌كه ، عزت و خوارى با حضور در پيشگاه خدا آشكار مىشود و او جز از پرهيزگاران نمىپذيرد . و بالاخره ، توبه تنها سنگر پارسايان و يگانه وسيله بخشايش گناهان است .\r\n( و لا كنز أغني من القناعة . . . ) شرح آن در حكمت 56 « 1 » بيان شد و عبارت پس از آن ، عطف تفسيرى است . ( و تبوّأ خفض الدّعة و الرّغبة مفتاح النّصب و مطية التّعب ) « الخفض » ( زندگى ) گسترده و گوارا ؛ « الدّعة » آرامش و آسايش ؛ « الرّغبة » ( در اين‌جا ) طمع‌ورزى ؛ « التّعب » ، عطف تفسيرى بر « النّصب » است .\r\n( و الحرص و الكبر و الحسد دواع إلي التّقحّم في الذّنوب و الشّرّ جامع مساوئ العيوب ) طمع‌كار ، مال‌اندوزى مىكند و آن را نه براى خود و نه براى ديگران به كار نمىگيرد . حسود ، دروغ مىگويد و نسبت به دارنده نعمت كينه مىتوزد . جاه‌فروش ، به ناحق خود را برتر مىبيند و همه اين‌ها فرومايگى و گناه به شمار مىرود . كنفسيوس گفته است : « تا زمانى كه مردم را كوچك مىبينى ، خود را بزرگ ندان . » نتيجه اين‌كه ، واژه « شرّ » همه فرومايگىها و زشتىها را شامل شده و مانع فضيلت‌ها به شمار مىرود . همه مطالب اين حكمت ، بازگفته حكمت‌هاى پيش است .\r\n\r\n[ 370 - و قال عليه السلام : « ياتي على النّاس زمان لا يبقى فيهم من القرآن إلّا رسمه و من الإسلام إلّا اسمه . . . 
  ]\r\n370 - و قال عليه السلام : « ياتي على النّاس زمان لا يبقى فيهم من القرآن إلّا رسمه و من الإسلام إلّا اسمه و مساجدهم يومئذ عامرة\r\n\r\n\r\n","description":"","footnote":"\r\n( 1 ) . « القناعة مال لا ينفد » ( قناعت ، ثروتى است كه پايان نمىپذيرد ) .\r\n","page_name":" 466 ","page_number":466},
  {"content":"\r\n\r\nمن البناء خراب من الهدى سكانها و عمّارها شرّ أهل الأرض منهم تخرج الفتنة و إليهم تاوي الخطيئة يردّون من شذّ عنها فيها و يسوقون من تأخّر عنها إليها يقول اللّه سبحانه فبي حلفت لأبعثنّ على اولئك فتنة تترك الحليم فيها حيران و قد فعل و نحن نستقيل اللّه عثرة الغفلة . »\r\nترجمه : روزگارى بر مردم خواهد آمد كه از قرآن جز نشانى و از اسلام جز نامى ، باقى نخواهد ماند . مسجدهاى آنان در آن روزگار آباد ، ولى از هدايت ويران است . مسجد نشينان و سازندگان بناهاى شكوهمند مساجد ، بدترين مردم زمين مىشوند كه كانون هر فتنه و جايگاه هرگونه خطاكارىاند .\r\nهركس از فتنه بر كنار است او را به فتنه باز گردانند و هركس كه از فتنه جا مانده او را به فتنه‌ها كشانند ، كه خداى بزرگ فرمايد : « به خودم سوگند ، بر آنان فتنه‌اى بگمارم كه انسان شكيبا در آن سرگردان ماند » و چنين كرده است و ما از خدا مىخواهيم كه از لغزش غفلت‌ها درگذرد .\r\nشرح : ( لا يبقي فيهم من القرآن إلّا رسمه ) از قرآن جز تلاوت و چاپ‌هاى زيبا به‌جا نمىماند ، ولى به سلامت دل و نيكويى كردار احساس نياز و توجه نمىشود . مانند اين سخن در خطبه 147 بيان گرديد . « 1 » ( و من الإسلام إلّا\r\n\r\n\r\n","description":"","footnote":"\r\n( 1 ) . « ليس عند أهل ذلك الزّمان سلعة أبور من الكتاب إذا تلي حقّ تلاوته و لا أنفق منه إذا حرّف عن مواضعه . . .\r\nفقد نبذ الكتاب حملته و تناساه حفظته فالكتاب يومئذ و أهله طريدان منفيّان و صاحبان مصطحبان في طريق واحد لا يؤويهما مؤو فالكتاب و أهله في ذلك الزّمان في النّاس و ليسا فيهم و معهم و ليسا معهم لأنّ الضّلالة لا توافق الهدي و إن اجتمعا فاجتمع القوم علي الفرقة و افترقوا علي الجماعة كأنّهم أئمّة الكتاب و ليس الكتاب إمامهم فلم يبق عندهم منه إلّا اسمه و لا يعرفون إلّا خطّه و زبره » ( نزد مردم آن زمان كالايى زيان‌مندتر از قرآن نيست ؛ اگر آن را درست بخوانند و تفسير كنند و متاعى پرسودتر از قرآن يافت\r\n","page_name":" 467 ","page_number":467},
  {"content":"\r\n\r\nاسمه . . . ) با زبان به اسلام اعتراف مىكنند ، ولى از عمل به آموزه‌ها و اركان آن مانند جهاد در راه دين ، ميهن ، آزادى و كرامت باز مىمانند . اسلام دين عزت و ايستادگى است و خداوند مىفرمايد : « عزت ، مخصوص خدا ، رسول او و مؤمنان است ، ولى منافقان نمىدانند . » « 1 » ازاين‌رو ، جوامعى كه با وجود ادعاى اسلامى بودن ، زندگى سست ، عقب‌مانده ، ننگ‌آور و رو به افول دارند ، بويى از حقيقت اسلام نبرده‌اند . در گذشته مسلمانان براى پاسدارى از دين و آزادگى خويش زندگى و جان خود را فدا مىنمودند ، ولى امروزه با وجود فراوانى مساجد و ديگر آيين‌هاى مذهبى در سرزمين‌ها و شهرهاى اسلامى ، روحيه جهاد و از خودگذشتگى رخت بر بسته است . نمونه اين بيان در خطبه 103 گذشت . « 2 » ( و عمّارها شرّ أهل الأرض ) [ در آن روزگار ، آباد كنندگان مسجدها بدترين مردم زمانه‌اند ، 
  ] زيرا سراسر در ذلت و سستى سپرى\r\n\r\n\r\n","description":"","footnote":"\r\nنمىشود ؛ آن‌گاه كه آن را تحريف كنند و معانى دلخواه خود را رواج دهند . . . حاملان قرآن ، آن را واگذاشته و حافظان قرآن ، آن را فراموش مىكنند . پس در آن روز قرآن و پيروانش از ميان مردم رانده و مهجور مىگردند و هر دو غريبانه در يك راه ناشناخته سرگردان‌اند و پناهگاهى ميان مردم ندارند . پس قرآن و پيروانش در ميان مردم‌اند ، اما گويا حضور ندارند ، با مردم‌اند ولى از آنها بريده‌اند ، زيرا گمراهى و هدايت هرگز هماهنگ نشوند ؛ گرچه كنار يكديگر قرار گيرند . مردم در آن روز ، در جدايى و تفرقه هم داستان و در اتّحاد و يگانگى پراكنده‌اند ؛ گويى آنان پيشواى قرآن بوده و قرآن پيشواى آنان نيست . پس از قرآن جز نامى در نزدشان باقى نماند و آنان جز خطى را از قرآن نشناسند ) .\r\n( 1 ) .  وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ وَ لكِنَّ الْمُنافِقِينَ لا يَعْلَمُونَ  منافقون / 63 : 8 .\r\n( 2 ) . « أيّها النّاس سياتي عليكم زمان يكفا فيه الإسلام كما يكفا الإناء بما فيه » ( اى مردم به زودى زمانى بر شما خواهد رسيد كه اسلام چونان ظرف واژگون شده ، آن‌چه در آن است ريخته مىشود ) .\r\n","page_name":" 468 ","page_number":468},
  {"content":"\r\n\r\nمىكنند و براى حقيقت و برافراشتن پرچم آن گامى بر نمىدارند . رهبران ، در راه رسيدن به رياست با يكديگر جنگيده و دين و ملت خويش را فدا مىكنند . دانشمندان نيز ، برخى در آرزوى رهبرى و برخى ديگر مشتاق مقام قضاوت و فتوايند . دسته‌اى هم از سازمان‌هاى اطلاعاتى خط مىگيرند و پيمان الاهى را به بهايى اندك مىفروشند . گروه چهارمى نيز ، جماعت مسلمانى را كه ناآگاه از احكام اسلام و شرايط دين و ميهن خود به سر مىبرند ، غير مسئولانه رها كرده‌اند . به راستى در دوران كنونى ، كم‌اند عالمانى كه در برابر سركشان ايستاده و آنان را نهى از منكر نمايند .\r\n( منهم تخرج الفتنة و إليهم تاوي الخطيئة ) چنان‌كه از بافت و قرينه درونى و بيرونى كلام بر مىآيد ، ضمير در « منهم » و « إليهم » به رهبران دنياطلب بر مىگردد ؛ مراد از « الفتنة » در اين‌جا آشكار شدن فساد و گمراهى در سرتاسر زمين است . معناى سخن امام عليه السّلام آن است كه رهبران بىلياقت ، سبب بدبختى و ريشه دردهايند . ( يردّون من شذّ عنها فيها و يسوقون من تأخّر عنها إليها ) با كسانى كه آنان را همراهى نمىكنند ، بدرفتارى نموده و در پى آن‌اند تا با روش‌هاى گوناگون فشار ، پيروان و هواداران خود را افزايش دهند . ( يقول اللّه سبحانه فبي حلفت لأبعثنّ علي اولئك فتنة تترك الحليم فيها حيران ) « الفتنة » كيفر .\r\nسنت خداوند سبحان آن است كه رهبران فساد و گمراهى را به بدترين كيفر برساند و در اين هنگام يار و ياورى نخواهند داشت . ( و قد فعل ) با ملت‌هاى پيشين چنين كرده و بر ما است كه از آنان عبرت بگيريم .\r\n( و نحن نستقيل اللّه عثرة الغفلة ) از خدا مىخواهيم كه لغزش غفلت از اطاعتش را از ما بپذيرد ، چراكه سبب چيرگى هوس بر عقل و دل گشته و\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nهرگونه گمراهى و فساد را به دنبال دارد .\r\n\r\n[ 371 - و قال عليه السلام لجابر بن عبد اللّه الأنصاري : « يا جابر قوام الدّين و الدّنيا بأربعة : . . . 
  ]\r\n371 - و قال عليه السلام لجابر بن عبد اللّه الأنصاري : « يا جابر قوام الدّين و الدّنيا بأربعة : عالم مستعمل علمه و جاهل لا يستنكف أن يتعلّم و جواد لا يبخل بمعروفه و فقير لا يبيع آخرته بدنياه ، فإذا ضيع العالم علمه استنكف الجاهل أن يتعلّم و إذا بخل الغني بمعروفة باع الفقير آخرته بدنياه ؛ يا جابر من كثرت نعم اللّه عليه كثرت حوائج النّاس إليه ، فمن قام للّه فيها بما يجب فيها عرّضها للدّوام و البقاء و من لم يقم فيها بما يجب عرّضها للزّوال و الفناء . »\r\nترجمه : به جابر بن عبد اللّه انصارى فرمود : اى جابر ! استوارى دين و دنيا به چهار چيز است : عالمى كه به علم خود عمل كند ، جاهلى كه از آموختن سرباز نزند ، بخشنده‌اى كه در بخشش بخل نورزد و فقيرى كه آخرت خود را به دنيا نفروشد . پس هرگاه دانشمند ، علم خود را تباه كند ، نادان به آموختن روى نياورد و هرگاه بىنياز در بخشش بخل ورزد ، تهيدست آخرت خويش را به دنيا مىفروشد .\r\nاى جابر ! كسى كه نعمت‌هاى فراوان خدا به او روى كرد ، نيازهاى فراوان مردم نيز به او روى مىآورد . پس اگر صاحب نعمتى حقوق واجب الاهى را بپردازد ، خداوند نعمت‌ها را بر او جاودانه مىسازد و آن كس كه حقوق واجب الاهى در نعمت‌ها را نپردازد ، خداوند آن را به زوال و نابودى خواهد كشاند .\r\nشرح : مقصود از دنيا ، زندگانى دنيا است كه جز با دو عنصر سامان\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nنمىيابد :\r\n2 - دانشى كه به كار شايسته ، نيك و عادلانه رهنمون گشته و زندگى را از سختىها و دشوارىها نگاه دارد . [ لازم به يادآورى است 
  ] استوارى دانش به تلاش دو سويه دانشمند و دانش‌آموز بستگى دارد و هدف از آن زمانى تحقق مىيابد كه عالم ، به شايستگى از علم خويش بهره برده و بدان عمل نمايد . ازاين‌رو ، هرگاه علم وسيله‌اى براى غارتگرى ، تجاوز و برترىجويى قرار گيرد ، آشفتگى و فساد فراگير شده ، ملت‌ها عقب‌مانده و جاهلان به آموختن دانش از اين گمراهان فريبنده تن نمىدهند .\r\n2 - ثروتى كه در خدمت حيات انسانى و رفع نياز محتاجان قرار گرفته و در راه مصلحت همگان به كار رود . از اين جهت ، سرمايه‌اى كه در بانك‌ها نگهدارى يا با اسراف و تبذير مصرف شود و يا مالى كه براى ساخت سلاح‌هاى ويرانگر استفاده گردد ، بدى و ناهنجارى انسانيت و سرنوشت آن را در پى خواهد داشت .\r\n( و إذا بخل الغنيّ بمعروفه باع الفقير آخرته بدنياه ) فقر و بىچيزى سبب جرم و جنايت نيازمندان و در نتيجه از دست رفتن آخرت آنان مىگردد . [ افزون بر اين ، 
  ] گرفتارى و فقر بارورترين محيط براى پرورش كمونيسم و سوسياليسم به شمار مىروند . ازاين‌رو ، مىتوان گفت : ثروتمندان مال اندوز و اسراف‌كار كه در راه خدا و منافع عمومى بخششى ندارند و بااين‌حال به جنگ با سوسياليسم و كمونيسم مىروند ، در واقع به پديدآمدن و گسترش آن دو كمك كرده‌اند .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n( من كثرت نعم اللّه عليه كثرت حوائج النّاس إليه ) مسئوليت انسان‌ها به اندازه توانمندى و امكانات آن‌ها است . رهبران ، ثروتمندان و عالمان ، وظيفه‌اى جز وظيفه پيروان ، فقيران و جاهلان دارند . رهبر ، تلاش براى تحقق زندگى عادلانه و دلپذير را بر عهده دارد و وظيفه توانگر به كار بستن سرمايه خود در راه خدمت به حيات بشر و پيشرفت آن است . عالم نيز از كژىهاى آن دو انتقاد مىكند .\r\n( فمن قام للّه فيها بما يجب فيها عرّضها للدّوام و البقاء . . . ) رفتار برابر و عادلانه حاكم با مردم ، سبب دوستى آنان و اطاعت از دستورهاى او مىگردد . در اين صورت ، رهبر و حاكم را چون خود و منافع خويش دانسته و از او و فرمانش پشتيبانى خواهند نمود . اين چنين حكومت ، ثابت و پابرجا مىماند . به عكس ، رفتار غير عادلانه ، مردم را منتظر فرصتى مىكند تا با شورشى ريشه حكومت را بركنند . همين سخن درباره عالم نيز صادق است ؛ اگر از دانش خود ، مردم را بهره‌مند سازد ، اعتماد و احترام آنان را برانگيخته است ، ولى اگر جز اين باشد ، از او روى گردانده و با زشتى ياد مىكنند .\r\n\r\n[ 372 - و روى ابن جرير الطّبري في تاريخه عن عبد الرّحمن بن أبي ليلى الفقيه . . . 
  ]\r\n372 - و روى ابن جرير الطّبري في تاريخه عن عبد الرّحمن بن أبي ليلى الفقيه و كان ممّن خرج لقتال الحجّاج مع ابن الأشعث أنّه قال فيما كان يحضّ به النّاس على الجهاد إنّي سمعت عليا ( رفع اللّه درجته في الصّالحين و أثابه ثواب الشّهداء و الصّدّيقين ) يقول يوم لقينا أهل الشّام : « أيها المؤمنون ، إنّه من رأى عدوانا يعمل به و منكرا يدعى إليه فأنكره بقلبه فقد سلم و برئ و من أنكره بلسانه فقد اجر و هو\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nأفضل من صاحبه و من أنكره بالسّيف لتكون كلمة اللّه هي العليا و كلمة الظّالمين هي السّفلى فذلك الّذي أصاب سبيل الهدى و قام على الطّريق و نوّر في قلبه اليقين . »\r\nترجمه : ابن جرير طبرى در تاريخ خود از عبد الرحمان بن ابى ليلى فقيه - كه براى مبارزه با حجاج به كمك ابن اشعث برخاست - نقل مىكند كه براى تشويق مردم گفت : در روز جنگ با شاميان ، من از على - خداوند درجاتش را در ميان صالحان بالا برد و ثواب شهيدان و صدّيقان به او عطا فرمايد - شنيدم كه فرمود : اى مؤمنان ! هركس تجاوزى را بنگرد و شاهد دعوت به منكرى باشد و در دل آن را انكار كند ، خود را از آلودگى سالم داشته است . هركه با زبان آن را انكار كند ، پاداش خواهد ديد و از اوّلى برتر است و آن كس كه با شمشير به انكار برخيزد تا كلام خدا بلند و گفتار ستمگران پست گردد ، راه رستگارى را يافته و نور يقين در دلش تابيده است .\r\nشرح : آيا بر روى زمين كسى هست كه ستم و دشمنى را ببيند و زشتى آن را درنيابد ؟ ممكن است در نگاه نخست ، اين پرسش عجيب باشد ، زيرا وقوع ظلم و ستم امرى مسلم است و كسانى نيز نسبت به آن بىتفاوت‌اند .\r\nمقصود ما از اين پرسش ، اشاره به اين واقعيت است كه وجدان هركس ، ستم را نكوهش مىكند و اگر هم جنايتى مرتكب شود ، دليلى بيرون از فطرت انسانى دارد .\r\n( . . . فقد سلم و برئ ) كسى كه توان ندارد تا با دست و زبان خويش زشتى را بركند ، ولى از آن بيزارى مىجويد ، انسان پاكى است و دليلى براى سرزنش\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاو نيست .\r\nتوضيح بيشتر در حكمت بعد مىآيد كه در حقيقت ، به منزله شرح اين حكمت است و ازاين‌رو ، شريف رضى مىگويد : « در كلامى ديگر از امام عليه السّلام ، مانند همين سخن آمده است و آن ، حكمت پس از اين است . »\r\n\r\n[ 373 - و في كلام آخر له عليه السلام يجري هذا المجرى : « فمنهم المنكر للمنكر بيده و 
  ]\r\n373 - و في كلام آخر له عليه السلام يجري هذا المجرى : « فمنهم المنكر للمنكر بيده و لسانه و قلبه فذلك المستكمل لخصال الخير و منهم المنكر بلسانه و قلبه و التّارك بيده فذلك متمسّك بخصلتين من خصال الخير و مضيع خصلة و منهم المنكر بقلبه و التّارك بيده و لسانه فذلك الّذي ضيع أشرف الخصلتين من الثّلاث و تمسّك بواحدة و منهم تارك لإنكار المنكر بلسانه و قلبه و يده فذلك ميت الأحياء و ما أعمال البرّ كلّها و الجهاد في سبيل اللّه عند الأمر بالمعروف و النّهي عن المنكر إلّا كنفثة في بحر لجّي و إنّ الأمر بالمعروف و النّهي عن المنكر لا يقرّبان من أجل و لا ينقصان من رزق و أفضل من ذلك كلّه كلمة عدل عند إمام جائر . »\r\nترجمه : گروهى ، منكر را با دست و زبان و قلب انكار مىكنند . آنان تمامى خصلت‌هاى نيكو را در خود گرد آورده‌اند ؛ گروهى ديگر ، منكر را با زبان و قلب انكار كرده ، ولى دست به كارى نمىبرند . چنين كسى دو خصلت از خصلت‌هاى نيكو را گرفته و ديگرى را تباه كرده است ؛ برخى منكر را تنها با قلب انكار كرده و با دست و زبان خويش كارى نمىكنند . اينان دو ويژگى را كه شريف‌تر است تباه ساخته‌اند و يك خصلت را به دست آورده‌اند ؛\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبرخى ديگر ، منكر را با زبان و دل و دست رها ساخته‌اند كه چنين كسانى ، مرده‌اى در ميان زندگان‌اند . تمام كارهاى نيكو و جهاد در راه خدا ، در برابر امر به معروف و نهى از منكر ، چونان قطره‌اى در درياى خروشان و پهناور است . همانا امر به معروف و نهى از منكر ، نه اجلى را نزديك مىكنند و نه از مقدار روزى مىكاهند و از همه اين‌ها برتر ، سخن حق در پيش روى حاكمى ستمكار است .\r\nشرح : برخورد با كارى كه از ديد همگان حرام و ناپسند است ، از دو حال بيرون نيست : رويارويى منفعلانه و يا مقابله فعالانه . مقصود از رويارويى منفعلانه آن است كه فرد ، به گونه‌اى رفتار كند ، گويا چيزى نديده و يا آن كار از اساس ربطى به او ندارد . بىترديد چنين شخصى گناهكار بوده و بيرون از دايره دين ، عقل و عرف رفتار كرده است . بالاتر اين‌كه حقيقتا شايسته نام انسان نيست و به همين سبب امام عليه السّلام از او به عنوان « مرده‌اى در ميان زندگان » ياد مىكند . امروزه بسيارى از دانشمندان ، باطل را مىبينند ، ولى احساس نمىكنند . راز اين مطلب همان است كه امام عليه السّلام فرمود : « آنان مردگانى در بين زنده‌هايند . » شاعر گفته است : تحمل خوارى براى انسان پست آسان است ، [ زيرا 
  ] زخم بر بدن مرده دردآور نيست . « 1 » زشت‌تر و گنهكارتر از اين ، كسى است كه از بدىها خشنود گشته و ديگران را بدان تشويق مىكند ، چراكه ستمكار و ياريگر او و نيز كسى كه از آن شاد مىشود ، همدست يكديگرند . در حالتى ديگر ممكن است فرد در رويارويى با منكر ،\r\n\r\n\r\n","description":"","footnote":"\r\n( 1 ) .\r\n « من يهن يسهل عليه الهوان * ما لجرح به ميت إيلام » \r\n","page_name":" 475 ","page_number":475},
  {"content":"\r\n\r\nبرخوردى انكارآميز و انتقادى داشته باشد . در اين‌جا يا با تمام نيرو وارد مىشود و يا بخشى از آن را به ميدان مىآورد . در ادامه ، به تفصيل از آن سخن مىگوييم :\r\n2 - ( المنكر للمنكر بيده و لسانه و قلبه فذلك المستكمل لخصال الخير ) [ آن‌كس كه با دست و زبان و دل ، منكر را نكوهش مىكند ، 
  ] تكليف خود را درست و كامل به انجام رسانده و به واجبات سه‌گانه عمل كرده است . امام عليه السّلام به استفاده از مال در صورت لزوم ، براى مبارزه با كارهاى نادرست اشاره نكرده‌اند . در كلام رسول خدا نيز نشانى از اين مطلب به چشم نمىخورد : « هرگاه يكى از شما كار ناپسندى را ديد ، با دست و اگر نتوانست با زبان و باز اگر ممكن نشد با دل خود ، آن را تغيير دهد كه اين پايين‌ترين مرتبه ايمان است . » « 1 » به نظر مىرسد دليل وانهادن اشاره به مال در باب امر به معروف ، پرداختن به آن در ابواب ديگر فقهى باشد . توضيح آن كه بذل مال به باب‌هاى خمس و زكات مربوط است و افزون بر اين ، در آيات و احاديث جهاد و از آن بحث مىشود : آيه « سبكبار و گرانبار ، بسيج شويد و با مال و جانتان در راه خدا جهاد كنيد . اگر بدانيد ، اين براى شما بهتر\r\n\r\n\r\n","description":"","footnote":"\r\n( 1 ) . « من رأي منكم منكرا فليغيره بيده فإن لم يستطع فبلسانه فإن لم يستطع فبقلبه و ذلك أضعف الإيمان » صحيح مسلم ، ج 1 ، ص 69 ، ح 48 ؛ مسند احمد ، ج 3 ، ص 10 ، ح 11088 ؛ نيل الأوطار ، ج 6 ، ص 331 .\r\n","page_name":" 476 ","page_number":476},
  {"content":"\r\n\r\nاست » « 1 » و سخن رسول خدا « كسى كه جهادگر در راه خدا را تجهيز و آماده سازد ، گويا خود به جنگ رفته است و كسى كه از خانواده او به نيكى حمايت كند ، چونان كسى است كه خود جهاد مىكند . » « 2 » بنابراين ، با وجود آوردن آن در ابواب ياد شده ، نيازى به تكرار در بحث امر به معروف و نهى از منكر نيست .\r\n2 - ( المنكر بلسانه و قلبه و التّارك بيده فذلك متمسّك بخصلتين من خصال الخير و مضيّع خصلة ) [ كسى كه با دل و زبان خويش ، ناشايستىها را سرزنش مىكند ، ولى نهى از منكر عملى را وا مىنهد ، 
  ] به دو واجب عمل كرده و پاداش خواهد گرفت ، ولى براى رها كردن واجب ديگر كه توان انجامش را داشته ، شايسته نكوهش و كيفر است . از كلام امام عليه السّلام : « و يك خصلت را تباه كرده » نيز برمىآيد مراد ، فرد توانمندى است كه در اجراى واجب سهل‌انگارى مىنمايد و نه فرد ناتوان و عاجز .\r\n3 - ( المنكر بقلبه و التّارك بيده و لسانه فذلك الّذي ضيّع أشرف الخصلتين من الثّلاث و تمسّك بواحدة ) [ آن‌كس كه در دل خود منكر را ناپسند مىداند ، ولى دست و زبانش را به كار نمىگيرد ، 
  ] به يك واجب عمل كرده و دوتاى ديگر را فرونهاده است . اين فرد ، ايمانى سست\r\n\r\n\r\n","description":"","footnote":"\r\n( 1 ) .  انْفِرُوا خِفافاً وَ ثِقالًا وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ  توبه / 9 :\r\n41 .\r\n( 2 ) . « من جهّز غازيا في سبيل اللّه فقد غزا و من خلّفه في أهله بخير فقد غزا » صحيح بخارى ، ج 3 ، ص 1405 ، ح 2688 ؛ صحيح مسلم ، ج 3 ، ص 1506 ، ح 1892 و 1896 .\r\n","page_name":" 477 ","page_number":477},
  {"content":"\r\n\r\nو يا سست‌ترين ايمان را دارد و به بيان درست‌تر ، ايمان او ، مجموعه‌اى از پندارها و خيال‌هاى ذهنى است و مؤمن به شمار نمىآيد . پيش‌تر از كتاب اصول كافى روايتى از امام صادق عليه السّلام نقل كرديم كه فرمود : « ايمان ، سراسر كردار و عمل است و بىآن ايمانى نيست » « 1 » و نيز « ايمان ، سراسر كردار و عمل است و گفتار نيز بخشى از كردار شمرده مىشود . » « 2 » به بيان ديگر ، ايمان بدون عمل محسوس و ملموس ، پاداشى نخواهد داشت .\r\n4 - ( و منهم تارك لإنكار المنكر بلسانه و قلبه و يده فذلك ميّت الأحياء ) در ابتداى شرح اين حكمت به آن اشاره كرديم .\r\n( و ما أعمال البرّ كلّها و الجهاد في سبيل اللّه عند الأمر بالمعروف و النّهي عن المنكر إلّا كنفثة في بحر لجّيّ ) امر به معروف و نهى از منكر ، همه خصلت‌هاى نيكو را شامل شده و از تمام عادت‌هاى ناپسند باز مىدارد ؛ به شرط آن‌كه شرايط زير را دارا باشد . امام صادق عليه السّلام مىفرمايد : « آمر به معروف ، اين‌گونه است : داناى به حلال و حرام ، تهى از انگيزه‌هاى شخصى ، خيرخواه مردم ، مهربان با آنان ، خوش گفتار ، آشناى به ويژگىهاى اخلاقى آنها ( تا با هريك به گونه‌اى شايسته رفتار كند ) ، بيناى به فريب‌هاى نفس و حيله‌هاى شيطان ، شكيباى بر آزار مردم ( تا از آنان تاوان نگيرد ، گلايه نكند و خشمگين نگردد ) ،\r\n\r\n\r\n","description":"","footnote":"\r\n( 1 ) . « الإيمان عمل كلّه و لا إيمان بلا عمل » كافى ، ج 2 ، ص 34 ، ح 1 و 7 ؛ وسائل الشيعة ، ج 11 ، ص 124 ، ح 1 .\r\n( 2 ) . « الإيمان عمل كلّه و القول بعض ذلك العمل » ( همان‌ها ) .\r\n","page_name":" 478 ","page_number":478},
  {"content":"\r\n\r\nپاك نيت ( اگر او را نپذيرفتند و آزارش دادند ، صبر كند و اگر سخنش را پذيرفتند ، خدا را سپاس گويد ) . نيز از خدا يارى مىجويد ، كارش را به او واگذار كرده و به عيب‌هاى خويش مىپردازد . » « 1 » بىشك ، امر به معروف با ويژگىهاى ياد شده ، بهترين نتيجه را به همراه داشته و چيزى ارزشمندتر از آن وجود ندارد ؛ جز گفتار عدل در برابر پيشواى ستمگر ؛ ( كلمة عدل عند إمام جائر ) [ بالاتر از همه آن‌چه بيان شد ، سخن به عدالت گفتن در برابر حاكم ستمكار است ، 
  ] زيرا گوينده آن با گفتار صريح و آشكار خويش ، براى سستى و ترس ديگران بهانه‌اى باقى نمىگذارد . رساترين مطلبى كه درباره اين جسارت و فداكارى خوانده‌ام ، ماجراى زير است : متوكل ، خليفه عباسى آشكارا كينه و دشمنى خود را نسبت به امير مؤمنان ابراز مىنمود . روزى ابن سكيت ، « 2 » دانشمند و اديب مشهور در مجلس او حاضر شد . متوكل به او گفت : فرزندانم معتز و مؤيد را بيشتر دوست مىدارى يا حسن و حسين عليهما السّلام را ؟ پاسخ داد : به راستى ، قنبر خادم على بن ابى طالب عليهما السّلام در نزد من از تو و فرزندانت محبوب‌تر است . متوكل دستور داد تا زبان او را از پشت سرش بيرون بكشند و بدين‌گونه جان سپرد . او در شعر خود مىگويد : انسان از لغزش زبان آسيب مىبيند و نه از لغزيدن پا ، چراكه خطاى زبان سر را به باد\r\n\r\n\r\n","description":"","footnote":"\r\n( 1 ) . بحار الأنوار ، ج 97 ، ص 83 ، ح 52 ؛ مصباح الشريعة ، ص 19 و 362 .\r\n( 2 ) . يعقوب بن اسحاق دورقى اهوازى ( 186 - 244 ه ق ) معروف به ابن سكيت ، دانشمند نحو ، لغت ، شعر عرب و نيز قرآن بود . او وظيفه تربيت فرزندان متوكل را بر عهده داشت و در ماجرايى كه از آن ياد شد ، به شهادت رسيد . نك : بغية الوعاة ، ص 418 ؛ البداية و النهاية ، ج 11 ، ص 23 ؛ وفيات الأعيان ، ج 6 ، ص 399 .\r\n","page_name":" 479 ","page_number":479},
  {"content":"\r\n\r\nمىدهد ولى [ درد 
  ] لغزيدن پا ، آرام آرام بهبود مىيابد . « 1 » آرى ، عقيده با صاحب خود چنين مىكند و هرگاه به اوج برسد ، نقاب از چهره‌ها بر مىگيرد . گوستاولوبون مىگويد : « اينان اندك‌اند و اگر بسيار بودند جهان را دگرگون مىساختند . » « 2 »\r\nدرباره امر به معروف ، در شرح خطبه 154 گفت‌وگو كرديم .\r\n\r\n[ 374 - و عن أبي جحيفة قال سمعت أمير المؤمنين عليه السلام يقول : « أوّل ما تغلبون عليه . . . 
  ]\r\n374 - و عن أبي جحيفة قال سمعت أمير المؤمنين عليه السلام يقول : « أوّل ما تغلبون عليه من الجهاد الجهاد بأيديكم ثمّ بألسنتكم ثمّ بقلوبكم ؛ فمن لم يعرف بقلبه معروفا و لم ينكر منكرا قلب فجعل أعلاه أسفله و أسفله أعلاه . »\r\nترجمه : از ابو جحيفه نقل شده كه گفت : از امير مؤمنان شنيدم كه فرمود :\r\nنخستين مرحله واماندگى و شكست در مبارزه [ با رهبران ناشايسته ، رها ساختن 
  ] جهاد با دستان ، سپس با زبان و آن‌گاه با قلب‌هايتان است ؛ كسى كه با دل ، معروفى را ستايش و منكرى را رد نكند ، قلبش واژگون و زيرورو گشته است .\r\nشرح : اين سخن بر اعراب و مسلمانان زمان ما منطبق است . آنان در كار خود وامانده‌اند و راه چاره‌اى نمىيابند . براى دفاع از خود در برابر حاكمان ،\r\n\r\n\r\n","description":"","footnote":"\r\n( 1 ) .\r\n يصاب الفتى من عثرة بلسآانه * و ليس يصاب المرء من عثرة الرّجل\r\nفعثرته فى القول تؤدّى برأسه * و عثرته فى الرّجل تبرا على مهل \r\n( 2 ) . حضارة العرب ، ترجمه عربى : عادل زعيتر ، مصر ، 1367 ق / 1948 م .\r\n","page_name":" 480 ","page_number":480},
  {"content":"\r\n\r\nنه ابزار جنگى دارند و نه رسانه‌هاى ارتباط جمعى . امام عليه السّلام به ماهيت و شخصيت حاكمان اشاره نمىكند . برخى شارحان ، آنان را استعمارگران بيگانه دانسته‌اند ، ولى به باور ما ، آنان رهبران نالايقى هستند كه به طمع رياست و اسم و رسم ، با هر غاصب جاه‌طلبى كنار مىآيند . روشن است ورود به ميدان نبرد ، جز با داشتن رهبرانى امين و وفادار ممكن نيست . اسلحه قلم و زبان نيز ره به جايى نمىبرند ، چرا كه رسانه‌هاى تبليغاتى و ارتباطى در انحصار ستمگران غاصب قرار گرفته است .\r\nنكته ديگر اين‌كه ، ترك مبارزه با دست و زبان ، به هر دليلى كه باشد ، سبب مىگردد با گذشت زمان ، ايمان از دل‌ها رخت بربسته و اثرى از انكار پديده‌هاى زشت اجتماع باقى نماند ؛ درست مانند صاحب حرفه‌اى كه با رها كردن آن ، كار خود را فراموش مىكند .\r\n\r\n375 - و قال عليه السلام : « إنّ الحقّ ثقيل مريء و إنّ الباطل خفيف وبيء . »\r\nترجمه : حق سنگين ، ولى گوارا است و باطل سبك ، و ليكن كشنده است .\r\nشرح : « مريء » گوارا ؛ « وبىء » از « وباء » به معناى بيمارى واگيردار است .\r\nبىترديد ، راه حق بسيار دشوار است ، ولى به راحتى و آسايش مىرسد و راه باطل گل و ريحان دارد ، ولى پايانش آتش است . اينك بخش‌هايى از كتاب « اين است مذهب من » اثر گاندى را مىآوريم : « برقرارى راه حق ، دشوارتر از راه رفتن بر روى طنابى است كه كمترين غفلت ، سقوط از آن را در پى خواهد\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nداشت . . . رسيدن به حقيقت جز با مبارزه پيوسته امكان پذير نيست . . . به راستى راه درست از سختى هميشگى مىگذرد و صبرى بىاندازه مىطلبد . . .\r\nسعادت همچون لاك‌پشت گام برمىدارد و كسانى كه خواهان آن‌اند ، شتاب نمىكنند ، زيرا مىدانند واكسينه كردن مردم زمانى دراز مىطلبد . »\r\n\r\n[ 376 - و قال عليه السلام : « لا تامننّ على خير هذه الامّة عذاب اللّه لقوله تعالى . . . 
  ]\r\n376 - و قال عليه السلام : « لا تامننّ على خير هذه الامّة عذاب اللّه لقوله تعالى  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  و لا تيأسنّ لشرّ هذه الامّة من روح اللّه لقوله تعالى  إِنَّهُ لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ \r\nترجمه : بر بهترين افراد اين امّت از كيفر الاهى ايمن نباشيد ، زيرا كه خداى بزرگ فرمود : « از كيفر خدا ايمن نيستند جز زيانكاران » « 1 » و بر بدترين افراد اين امّت از رحمت خدا نوميد نگرديد ، چرا كه خداوند متعال مىفرمايد : « همانا از رحمت خدا نوميد نمىشوند جز كافران . » « 2 »\r\nشرح : هيچ حالتى پايدار نيست ؛ چه خوب و چه بد . افزون بر دو آيه ياد شده ، خداوند مىفرمايد : « و ما اين روزها [ ى شكست و پيروزى 
  ] را ميان مردم به نوبت مىگردانيم [ تا آنان پند گيرند 
  ] و خداوند كسانى را كه [ واقعا 
  ] ايمان آورده‌اند معلوم بدارد و از ميان شما گواهانى بگيرد و خداوند ستمكاران\r\n\r\n\r\n","description":"","footnote":"\r\n( 1 ) . اعراف / : 99 .\r\n( 2 ) . يوسف / 12 : 87 .\r\n","page_name":" 482 ","page_number":482},
  {"content":"\r\n\r\nرا دوست نمىدارد . » « 1 » ازاين‌رو ، فرد آسوده و ثروتمند از ضربه‌هاى زمانه و چرخش روزگار پناهى ندارد و درمانده و بلازده از گشايش و رهايى نوميد نمىشود .\r\nدرباره اين موضوع بارها سخن گفته‌ايم . براى نمونه نگاه كنيد به : شرح خطبه‌هاى 132 فصل « حكمت آرزو » و 158 فصل « فلسفه خوف و رجا » .\r\n\r\n377 - و قال عليه السلام : « البخل جامع لمساوئ العيوب و هو زمام يقاد به إلى كلّ سوء . »\r\nترجمه : بخل ورزيدن ، كانون تمام زشتىها و مهارى است كه انسان را به سوى هر بدى مىكشاند .\r\nشرح : بخيل همواره در رنج است . كوشش و مال‌اندوزى او در دنيا ، به ديگران مىرسد و به سبب خسيس بودن سرزنش مىشود ، نه خود از دارايىاش بهره مىبرد و نه به ديگران مىدهد . در آخرت هم كيفر آتش نصيبش مىگردد . به راستى كه زشتى ، سيه‌روزى و مصيبتى بالاتر از اين زيان آشكار نيست . در مورد اين رذيله ، در خطبه‌ها ، نامه‌ها و حكمت‌هاى پيشين فراوان سخن گفته شد . « 2 »\r\n\r\n\r\n","description":"","footnote":"\r\n( 1 ) .  وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ  آل عمران / 3 : 140 .\r\n( 2 ) . بخل بر سه گونه است : در مال خود و نسبت به خويشتن ؛ در مال خود و نسبت به ديگران ؛ در مال ديگران و نسبت به خويشتن و ديگران . زشت‌ترين حالت آن است كه از دارايى ديگرى نسبت به خود دريغ كند و كوچك‌ترين نوع آن ، زمانى است كه از دادن مال خود به مردمان خوددارى -\r\n","page_name":" 483 ","page_number":483},
  {"content":"\r\n\r\n\r\nحديث موضوعى درباره روزى\r\n\r\n[ 378 - و قال عليه السلام : « يا ابن آدم الرّزق رزقان : رزق تطلبه . . . 
  ]\r\n378 - و قال عليه السلام : « يا ابن آدم الرّزق رزقان : رزق تطلبه و رزق يطلبك فإن لم تاته أتاك فلا تحمل همّ سنتك على همّ يومك كفاك كلّ يوم على ما فيه فإن تكن السّنة من عمرك فإنّ اللّه تعالى سيؤتيك في كلّ غد جديد ما قسم لك و إن لم تكن السّنة من عمرك فما تصنع بالهمّ فيما ليس لك و لن يسبقك إلى رزقك طالب و لن يغلبك عليه غالب و لن يبطئ عنك ما قد قدّر لك . »\r\nترجمه : اى فرزند آدم ! روزى دو گونه است : رزقى كه تو آن را مىجويى و معاشى كه تو را مىجويد ؛ اگر به سراغش نروى به سويت مىآيد . پس دل‌مشغولى سال خود را بر دغدغه امروزت نيافزا ، كه بر طرف كردن دغدغه هر روز از عمر ، براى تو بس است . اگر سال آينده در شمار عمر تو باشد ، همانا خداى بزرگ در هر روز سهم تو را خواهد داد و اگر از شمار عمرت نباشد تو را با اندوه آن چه كار ؟ هرگز جوينده‌اى در گرفتن روزىات بر تو پيشى نگيرد و چيره شونده‌اى بر تو چيره نگردد و آن‌چه برايت مقدّر گشته ، بىكم و كاست به تو خواهد رسيد .\r\nشرح : شريف رضى مىگويد : اين سخن امام عليه السّلام در گذشته [ حكمت\r\n\r\n\r\n","description":"","footnote":"\r\n- ورزد . نك : شرح نهج البلاغه ، ابن ابى الحديد ، ج 19 ، ص 317 ؛ فيض القدير شرح الجامع الصغير ، ج 5 ، ص 496 .\r\n","page_name":" 484 ","page_number":484},
  {"content":"\r\n\r\n267 
  ] « 1 » نيز بيان شد ، ولى از آن‌جا كه در اين حكمت ، همان مفاهيم آشكارتر و روشن‌تر آمده است ، آن را - بر اساس روشى كه در آغاز كتاب يادآور شديم - دوباره آورديم .\r\nدر تفسير « الكاشف » ذيل آيات رزق و نيز در همين كتاب در پى كلام و اشاره امام عليه السّلام ، درباره اين موضوع سخن گفته‌ايم . در آيه‌اى مىخوانيم : « او است كسى كه زمين را براى شما رام گردانيد ، پس در فراخناى آن رهسپار شويد و از روزى [ خدا 
  ] بخوريد و رستاخيز به سوى او است . » « 2 » بر اساس ظاهر آيه ، روزى انسان با تلاش او در ارتباط است و ازاين‌رو بحث‌هايم را در دو كتاب ، بر همين مبنا بنيان نهادم ، تا اين‌كه در ادامه شرح ، به اين سخن امام عليه السّلام برخوردم : « روزى دو گونه است : رزقى كه تو آن را مىجويى و معاشى كه تو را مىجويد . » از نو انديشيدم و به حرف‌هاى گذشته برنگشتم .\r\nنتيجه آن بود كه به يارى خدا و بركت امام عليه السّلام ، به حقيقت دست يافتم :\r\nخداوند همه امور را از راه سبب آن پديد مىآورد و نتيجه آنها را وابسته به مقدماتشان قرار داده است . ازاين‌رو ، هرچيز انگيزه و سببى دارد ؛ چه روزى انسان و چه غير آن . چيزى كه هست ، در كارهاى بىارتباط به روزى و معاش ، دانستن اسباب كمك مىكند تا آنها را به كنترل خويش درآوريم ، ولى رزق به گونه‌اى است كه حتى آگاهى از علت ، نمىتواند به ما در تنظيم و\r\n\r\n\r\n","description":"","footnote":"\r\n( 1 ) . « يا ابن آدم لا تحمل همّ يومك الّذي لم ياتك علي يومك الّذي قد أتاك فإنّه إن يك من عمرك يات اللّه فيه برزقك » ( اى فرزند آدم ! اندوه فردا را بر امروزت نيافزا ، زيرا اگر فردا از عمر تو باشد خدا روزىات را خواهد رساند ) .\r\n( 2 ) .  هُوَ الَّذِي جَعَلَ لَكُمُ الْأَرْضَ ذَلُولًا فَامْشُوا فِي مَناكِبِها وَ كُلُوا مِنْ رِزْقِهِ وَ إِلَيْهِ النُّشُورُ  ملك / 67 : 15 .\r\n","page_name":" 485 ","page_number":485},
  {"content":"\r\n\r\nكنترل آن يارى رساند . ازاين‌رو ، گفتار شارحان مبنى بر اين‌كه روزى ، تنها به دست خدا است و هيچ‌گونه سببى ندارد ، نادرست است . روزى هركس در گرو سبب آن و البته توجه و يارى خدا است ؛ با اين ويژگى كه قابل اندازه‌گيرى نيست ، ولى چيزهاى ديگر را مىتوان با سبب خاصى كه دارند ، سنجيد . براى نمونه ، با آگاهى از موضوع يك نوشته ، مىتوان حدس زد چه مقدار از حجم صفحه را پر مىكند و نيز با دانستن ميزان دارايى ، امكان ساختن تعداد اتاق‌هاى يك خانه قابل پيش‌بينى است ، ولى حتى اگر سبب روزى به دست خودمان باشد ، تعيين مرز و محدوده آن ممكن نيست .\r\nكشاورز مىكارد و منتظر برداشت مىماند . نتيجه به دست خدا است ؛ يا پربارى و يا خشكسالى . فروشنده كالاى خود را در مغازه به فروش مىگذارد ؛ يا بازار رونق مىگيرد و يا راكد مىماند و يا به هر دليل ديگرى قيمت‌ها بالا و پايين مىرود . آرايشگر ، تاكسىدار و ديگر حرفه‌ها ، هريك در هر روز درآمدى متفاوت با روز ديگر دارند . بالاتر اين‌كه حتى كارمندان و مأمورانى كه حقوق ثابت مىگيرند ، از بيكار شدن در امان نيستند ؛ يا صاحب كار ورشكست مىشود و يا دولت از اساس فرو مىپاشد . از سوى ديگر ، ممكن است همين گروه با افزايش دستمزد و بالا رفتن پست و مقام ، ساعت‌هاى اضافه‌كار و يا ديگر سبب‌هاى پيش‌بينى نشده ، بر درآمدهايشان افزوده شود . . . . سود بازرگانان كالاهاى قاچاق و ماجراجوهاى اقتصادى را چه كسى مىتواند به حساب آورد ؟\r\nبا بيان بالا ، تفسير درست گفتار امام عليه السّلام روشن شد : ( الرّزق رزقان : رزق تطلبه ) روزى دو گونه است : [ نخست ، رزقى كه 
  ] كمر همت بسته و با همه\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nتوان ، براى دستيابى به آن تلاش مىكنى . ( و رزق يطلبك . . . ) [ و ديگر 
  ] روزى بىحسابى كه به ذهن و خيال نمىآيد ، مانند پربارى ناگهانى زمين براى كشاورز ، بالا رفتن ارزش كالا براى تاجر و پست و منصب غير منتظره براى كارمند . چه بسيار وزير ، مدير ، استاندار و نماينده‌اى كه خبر انتصاب خود را در روزنامه‌ها خوانده و يا با ناباورى ، از راديو شنيده‌اند .\r\n( فلا تحمل همّ سنتك علي همّ يومك ، كفاك كلّ يوم علي ما فيه ) دغدغه روزى آينده را پيش نيانداز . اگر از عمر تو چيزى مانده باشد ، فردا نيز مانند ديروز به اندازه كافى روزىات مىرسد و اگر مرگت فرا رسيده ، دليلى بر نگرانى و تلاش براى آن‌چه به تو نمىرسد و تو نيز به آن دست نخواهى يافت ، وجود ندارد !\r\n\r\n379 - و قال عليه السلام : « ربّ مستقبل يوما ليس بمستدبره و مغبوط في أوّل ليله قامت بواكيه في آخره . »\r\nترجمه : چه بسيار كسانى كه در آغاز روز بودند و به شامگاه نرسيدند و چه بسيار كسانى كه در آغاز شب ، مردم بر او حسرت مىبردند و در پايان شب عزاداران به سوگشان نشستند .\r\nشرح : گاه مىبينيم در آغاز روز ، زنده‌اى تندرست ، سرمست از شكوه و زيبايى زندگى است ، ولى پيش از غروب ، مرگ او را در ميان فغان و گريه\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nدوستان به گورستان مىفرستد . آيا عبرت گيرنده‌اى هست ؟ « 1 »\r\n\r\n[ 380 - و قال عليه السلام : « الكلام في وثاقك ما لم تتكلّم به فإذا . . . 
  ]\r\n380 - و قال عليه السلام : « الكلام في وثاقك ما لم تتكلّم به فإذا تكلّمت به صرت في وثاقه فاخزن لسانك كما تخزن ذهبك و ورقك فربّ كلمة سلبت نعمة و جلبت نقمة . »\r\nترجمه : سخن در بند تو است ؛ تا آن را نگفته باشى و چون گفتى ، تو در بند آنى . پس زبانت را نگهدار ؛ چنان‌كه طلا و نقره خود را نگه مىدارى ، زيرا چه بسا سخنى كه بركتى را دور رانده و بلا و نقمتى را فرا مىطلبد .\r\nشرح : تا پيش از زبان به سخن گشودن ، زمام كلام در دست انسان قرار دارد ، ولى پس از آن ، هماهنگى با سخن لازم است تا نقض خويشتن و دليلى بر ضد خود به شمار نيايد . ( فاخزن لسانك ) زبانت را نگاه دار ؛ جز در آن‌جا كه سودى فراهم آورد و يا زيانى را دور كند . ( كما تخزن ذهبك و ورقك ) « ورق » اسكناس . كلام و اسكناس مانند يكديگرند . نقش هريك ، پر ساختن جاى خالى و برآوردن نياز است .\r\n( فربّ كلمة سلبت نعمة و جلبت نقمة ) مقصود سخنى است از روى حماقت ، نادانى ، خشم و شتاب كه بدون انديشه و توجه به پيامدهاى آن بر زبان جارى شود . [ چنين سخنى نعمت را از ميان برده و سبب كيفر مىشود . 
  ]\r\n\r\n\r\n","description":"","footnote":"\r\n( 1 ) . شاعر مىگويد :\r\n « يا راقد اللّيل مسرورا بأوّله * إنّ الحوادث قد يطرقن أسحارا » \r\nاى كه در ابتداى شب با شادمانى خفته‌اى ، چه بسا سحرگاه حادثه‌ها در را به صدا درآورند . شرح نهج البلاغه ، ابن ابى الحديد ، ج 5 ، ص 166 ؛ ج 19 ، ص 321 .\r\n","page_name":" 488 ","page_number":488},
  {"content":"\r\n\r\nدرباره اين موضوع ، فراوان سخن گفته شد . براى نمونه نگاه كنيد : خطبه 96 ، فصل « سكوت » .\r\n\r\n381 - و قال عليه السلام : « لا تقل ما لا تعلم بل لا تقل كلّ ما تعلم فإنّ اللّه فرض على جوارحك كلّها فرائض يحتجّ بها عليك يوم القيامة . »\r\nترجمه : آن‌چه نمىدانى نگو ، بلكه همه آن‌چه را كه مىدانى نيز نگو ، زيرا خداوند بزرگ بر اعضاى بدنت چيزهايى را واجب كرده كه از آنها در روز قيامت بر تو حجّت مىآورد .\r\nشرح : ( لا تقل ما لا تعلم بل لا تقل كلّ ما تعلم ) خردمند واقعى ، درباره آن‌چه نمىداند و يا خود عمل نمىكند ، سخن نگفته و نيز علم خويش را ارزنده‌تر از آن مىداند كه در هرجا ابراز نمايد . ازاين‌رو ، جز در جايگاه مناسب به بيان آن نمىپردازد . افزون بر اين ، از خود سخن نمىگويد و از بحث بىفايده گريزان است . او تلاش مىكند تا كمتر بگويد و بيشتر دريابد و عمل نمايد .\r\n( فإنّ اللّه فرض علي جوارحك كلّها فرائض يحتجّ بها عليك يوم القيامة ) هريك از اعضاى انسان ، مرزى مشخص و وظيفه‌اى معين دارد كه سود و صلاح آن ، به صاحب خود و جامعه‌اش مىرسد . ازاين‌رو ، اگر با گذشتن از حد و سوء استفاده از نيروهاى خويش ، به ديگران آزار و زيان برساند ، خدا از او بازخواست و كيفرش مىكند . در قرآن مىفرمايد : « و چيزى را كه بدان علم ندارى دنبال مكن ، زيرا گوش و چشم و دل ، همه مورد پرسش قرار خواهند\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nگرفت . » « 1 » و « [ آدمى 
  ] هيچ سخنى را به لفظ درنمىآورد مگر اين‌كه مراقبى آماده نزد او [ آن را ضبط مىكند 
  ] . » « 2 »\r\n\r\n[ 382 - و قال عليه السلام : « احذر أن يراك اللّه عند معصيته . . . 
  ]\r\n382 - و قال عليه السلام : « احذر أن يراك اللّه عند معصيته و يفقدك عند طاعته فتكون من الخاسرين و إذا قويت فاقو على طاعة اللّه و إذا ضعفت فاضعف عن معصية اللّه . »\r\nترجمه : از آن بترس كه خداوند تو را به هنگام گناهان بنگرد و در طاعت خويش نيابد ، آن‌گاه زيانكار خواهى بود . هرگاه نيرومند شدى توانت را در اطاعت از خدا به كار گير و هر زمان ناتوان گشتى ، آن را در نافرمانى از او قرار ده .\r\nشرح : امام عليه السّلام به فرمانبردارى از خدا تشويق نموده و از نافرمانىاش هشدار مىدهد . در دوران ما ، برترين چيزى كه سبب اطاعت از خدا مىشود جهاد با ستم و ستمكاران و بدترين عامل معصيت او ، سستى و تنبلى در اين جهاد مقدس است . به راستى امروزه ، كار نيكى ارزشمندتر از جهاد با دشمنان خدا و امت پيامبرش نيست ؛ كسانى كه بخشى از سرزمين‌مان را اشغال كرده و دست در دست رهبران استعمار جديد ، براى خوارى و بردگى ما مسلمانان نقشه مىكشند . آيا اگر مسلمانان خوار و بينوا و كوچك شوند ، شكوه و افتخارى براى اسلام به جا خواهد ماند ؟\r\n\r\n\r\n","description":"","footnote":"\r\n( 1 ) .  وَ لا تَقْفُ ما لَيْسَ لَكَ بِهِ عِلْمٌ إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  اسراء / 17 : 36 .\r\n( 2 ) .  ما يَلْفِظُ مِنْ قَوْلٍ إِلَّا لَدَيْهِ رَقِيبٌ عَتِيدٌ  ق / 50 : 18 .\r\n","page_name":" 490 ","page_number":490},
  {"content":"\r\n\r\n\r\n[ 383 - و قال عليه السلام : « الرّكون إلى الدّنيا مع ما تعاين منها جهل ، 
  ]\r\n383 - و قال عليه السلام : « الرّكون إلى الدّنيا مع ما تعاين منها جهل ، و التّقصير في حسن العمل إذا وثقت بالثّواب عليه غبن ، و الطّمانينة إلى كلّ أحد قبل الاختبار له عجز . »\r\nترجمه : دلبستگى به دنيا و كار براى آن با وجود ناپايدارىاش ، از نادانى و كوتاهى در كار نيكو با يقين به پاداش آن ، زيانكارى و اطمينان به هركس پيش از آزمودن او ، نشان ناتوانى است .\r\nشرح : مراد از « الرّكون » در اين‌جا ، كار براى دنيا و رها كردن آخرت است . نخست اين‌كه : كوشيدن براى هدفى ناپايدار و فناپذير و غفلت از مقصود پايدار و هميشگى ، جز نادانى محض نيست . ثانيا : كسى كه حقيقت ياد شده را بداند و با وجود اين ، از آن فروگذارد ، زيان كرده و ثالثا : اعتماد به دوستان ظاهرى ، بدون آگاهى از چهره واقعى آنان ، نشان از نادانى و حماقت دارد . همه نكته‌هاى بالا ، مكرّر بيان گرديده است .\r\n\r\n384 - و قال عليه السلام : « من هوان الدّنيا على اللّه أنّه لا يعصى إلّا فيها و لا ينال ما عنده إلّا بتركها . »\r\nترجمه : از خوارى دنيا نزد خدا همين بس كه جز در دنيا از او نافرمانى نكنند و [ البته 
  ] جز با كنار نهادن سرپيچى و رها كردن گناه ، به پاداش الاهى نتوان رسيد .\r\nشرح : « بتركها » دورى از گناه و كارهاى حرام . كفر ، الحاد ، پيمان شكنى ، دروغ ، درويى ، حسد ، كينه ، عياشى ، فساد و هر گناه ديگرى تنها در دنيا انجام مىشود و شيطان و پيروانش جز در اين‌جا پايگاهى ندارند و همين براى\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nزشتى و بدى دنيا بس است . « 1 »\r\n\r\n385 - و قال عليه السلام : « من طلب شيئا ناله أو بعضه . »\r\nترجمه : جوينده هر چيز ، به همه يا بخشى از آن خواهد رسيد .\r\nشرح : هرگاه كسى با پايدارى ، براى رسيدن به مقصود خويش تلاش و كوشش كند و همچون آزادگان بر پيامدهاى آن شكيبا باشد ، به همه يا بخشى از آن دست مىيابد . چيزى كه هست بايد هدفى دست يافتنى و ممكن را دنبال كند .\r\n\r\n\r\n","description":"","footnote":"\r\n( 1 ) . در حديثى مرفوع آمده است : رسول خدا صلّى اللّه عليه و إله از كنار گوسفند مرده‌اى گذشت . به ياران خود فرمود :\r\nآيا مىبينيد كه اين گوسفند براى صاحبش ارزشى نداشته ؟ گفتند : بله ، به همين سبب آن را رها كرده است . فرمود : سوگند به خدايى كه جانم در دست او است ، حقيقتا دنيا براى خدا از اين گوسفند براى صاحبش بىمقدارتر است . اگر دنيا به اندازه بال مگسى ارزش داشت ، خداوند جرعه‌اى از آب آن را بهره كافر نمىنمود . المعجم الكبير ، ج 6 ، ص 157 ؛ اسد الغابة ، ج 3 ، ص 156 ؛ شرح نهج البلاغه ، ابن ابى الحديد ، ج 19 ، ص 330 . و نيز فرمود : « دنيا زندان مؤمن و بهشت كافر است » سنن ابن ماجه ، ج 2 ، ص 1377 ، ح 4112 ؛ تحف العقول ، ص 363 . و همچنين : « هركس دنيا را دوست بدارد به آخرت زيان رسانده است و هركه محبوبش آخرت باشد به دنيا ضرر مىرساند . پس پايدار را بر فناپذير برگزينيد » مجمع الزوائد ، ج 19 ، ص 249 ؛ مسند احمد ، ج 4 ، ص 412 ؛ كنز العمال ، ج 3 ، ص 197 ، ح 6146 .\r\n","page_name":" 492 ","page_number":492},
  {"content":"\r\n\r\n\r\n386 - و قال عليه السلام : « ما خير بخير بعده النّار و ما شرّ بشرّ بعده الجنّة و كلّ نعيم دون الجنّة فهو محقور و كلّ بلاء دون النّار عافية . »\r\nترجمه : خيرى كه در پس آن آتش است ، خير نيست و شرّى كه بهشت را در پى دارد ، شرّ نخواهد بود و هر نعمتى بىبهشت ، ناچيز و هر بلايى بىجهنّم ، عافيت است .\r\nشرح : امام عليه السّلام ، معيار نيك و بد را چنين مىداند : هرچيز به بهشت و خشنودى خدا بيانجامد ، نيك و هر آن‌چه مايه خشم و كيفرش گردد ، بد است . حضرت در خطبه 190 فرمود : « قيامت نهايت كار است » « 1 » و در حكمت 445 مىفرمايد : « فقر و بىنيازى ، پس از عرضه شدن بر خدا آشكار مىگردد . » « 2 » به همين رو است كه به كلى از دنيا بريده و در حكمت 75 فرمود : « اى دنيا ! اى دنيا ! از من دور شو . آيا براى من خودنمايى مىكنى يا شيفته من شده‌اى ؟ ! هرگز مباد كه زمان نزديكىات به من فرا رسد . غير من را بفريب كه مرا به تو نيازى نيست . سه طلاقه‌ات كرده‌ام و بازگشتى در آن نخواهد بود . زندگانى در تو كوتاه ، ارزشت اندك و آرزوى تو پست و ناچيز است . آه از توشه اندك ، درازى راه ، دورى منزل و بزرگى روز قيامت ! » « 3 »\r\n\r\n\r\n","description":"","footnote":"\r\n( 1 ) . « فإنّ الغاية القيامة » .\r\n( 2 ) . « الغني و الفقر بعد العرض علي اللّه » .\r\n( 3 ) . « يا دنيا يا دنيا إليك عنّي أ بي تعرّضت أم إليّ تشوّقت ؟ ! لا حان حينك هيهات غرّي غيري لا حاجة لي فيك قد طلّقتك ثلاثا لا رجعة فيها فعيشك قصير و خطرك يسير و أملك حقير آه من قلّة الزّاد و طول الطّريق و بعد السّفر و عظيم المورد » .\r\n","page_name":" 493 ","page_number":493},
  {"content":"\r\n\r\nامام عليه السّلام دنيا را از قلب خود بيرون كرده و اگر خرده‌اى از آن در دلش مانده بود ، فرزندان دنيا از او به عنوان آموزگار نخست سياست ياد مىكردند .\r\n\r\n[ 387 - و قال عليه السلام : « ألا و إنّ من البلاء الفاقة ، و . . . 
  ]\r\n387 - و قال عليه السلام : « ألا و إنّ من البلاء الفاقة ، و أشدّ من الفاقة مرض البدن ، و أشدّ من مرض البدن مرض القلب ، ألا و إنّ من صحّة البدن تقوى القلب . »\r\nترجمه : آگاه باشيد كه تهيدستى نوعى بلا است و سخت‌تر از آن ، بيمارى تن و دشوارتر از بيمارى تن ، بيمارى دل است . به هوش ! كه تقواى دل سبب تندرستى مىگردد .\r\nشرح : « الفاقة » تهيدستى ، گونه‌اى بيمارى به شمار مىرود و از اين بالاتر ، چنان‌كه امام عليه السّلام در حكمت 162 بيان نمود « فقر ، مرگ بزرگ است . » « 1 » با وجود اين ، بيمارى تن دردناك‌تر و رنج‌آورتر است و نيز از كار و تلاش باز مىدارد ، ولى فقر سبب حركت و مبارزه گشته و چه بسا سرانجامى نيك در پى خواهد داشت . بسيارى از انسان‌هاى نابغه ، تهيدست و بينوا بوده‌اند .\r\nافزون بر اين ، هركسى سلامت همراه با نيازمندى را بر ثروت با بيمارى ترجيح مىدهد .\r\nنكته ديگر اين‌كه ، سخت‌ترين رنجورىها بيمارى دل است و آن همانند مرض‌هاى بدن ، گونه‌هاى بسيار دارد : گمراهى ، درويى ، كينه و خودپسندى ؛ چيزى كه هست دردهاى دل - همچون زهر در عسل - با خواسته‌ها و شهوات\r\n\r\n\r\n","description":"","footnote":"\r\n( 1 ) . « الفقر الموت الأكبر » .\r\n","page_name":" 494 ","page_number":494},
  {"content":"\r\n\r\nپوشيده و پنهان شده و مردمان آن را حس نمىكنند . لازم به يادآورى است ، چنان‌كه در حديث پيامبر آمده ، صلاح تن وابسته به قلب است : « آگاه باشيد كه تكه گوشتى در بدن هست كه با بهبودى و صلاح آن ، همه بدن نيكو خواهد شد و اگر تباه گردد ، ديگر اعضا نيز از بين مىرود . » « 1 » اگر پرسش شود : بسيارى از بيماردلان ، مانند بزهكاران ، بدن‌هايى سالم دارند . پس چگونه سخن رسول خدا صلّى اللّه عليه و إله را توجيه مىكنيد ؟ در پاسخ مىگوييم : مقصود پيامبر خدا صلّى اللّه عليه و إله از « صلاح و بهبودى تن » ، عدم ارتكاب گناهان و حرام‌هايى مانند بدكارگى ، دزدى ، كشتار ، بمباران [ مردم بىدفاع 
  ] ، دروغ ، غيبت و ديگر كارهايى است كه از بيمارى دل سرچشمه مىگيرد . به همين سبب فرمود :\r\n« صلاح و بهبودى تن » و نفرمود : « سلامت و تندرستى » .\r\nامام عليه السّلام پس از اشاره به مراتب سه‌گانه بلا و مصيبت ، مراحل نعمت را نيز بيان مىدارد . نعمت برتر : تقوا ؛ پايين‌تر : روزى فراوان ؛ و ميانه : تندرستى .\r\n\r\n[ 388 - و قال عليه السلام : « للمؤمن ثلاث ساعات . . . 
  ]\r\n388 - و قال عليه السلام : « للمؤمن ثلاث ساعات فساعة يناجي فيها ربّه و ساعة يرمّ معاشه و ساعة يخلّي بين نفسه و بين لذّتها فيما يحلّ و يجمل و ليس للعاقل أن يكون شاخصا إلّا في ثلاث : مرمّة لمعاش أو خطوة في معاد أو لذّة في غير محرّم . »\r\nترجمه : مؤمن شبانه روز خود را سه بخش مىكند : زمانى براى نيايش با\r\n\r\n\r\n","description":"","footnote":"\r\n( 1 ) . « ألا و إنّ في الجسد مضغة إذا صلحت صلح الجسد كلّه و إذا فسدت فسد الجسد كلّه » صحيح بخارى ، ج 1 ، ص 28 ، ح 52 ؛ صحيح مسلم ، ج 3 ، ص 1219 ، ح 1599 ؛ مسند احمد ، ج 4 ، ص 270 .\r\n","page_name":" 495 ","page_number":495},
  {"content":"\r\n\r\nپروردگار ، وقتى براى تأمين هزينه زندگى و قسمتى براى بهره بردن از لذّت‌هاى حلال و نيكو . خردمند را نشايد جز آن‌كه در پى سه چيز حركت كند : تهيه نيازمندىهاى زندگى ، يا گام نهادن در راه آخرت ، يا لذّت‌جويىهاى حلال .\r\nشرح : چيزى گرانقدرتر از عمر آدمى نيست و آن محدود به زمان و لحظه‌هاى زودگذر دنيا است . بنابراين ، لحظه‌هاى عمر ارزشمندترين و گران قيمت‌ترين كالا شمرده مىشوند و نياز به مديريت دارند . امام عليه السّلام آنها را اين‌گونه تنظيم مىكند :\r\n2 - ( ساعة يناجي فيها ربّه ) شارحان ، مراد از راز و نياز را دعا و صلوات دانسته‌اند ، ولى به باور ما ، بر اساس منطق امام عليه السّلام ، مقصود بيرون آمدن از هوس و خيال ، نهادن خود در برابر حقيقت و حسابرسى از خويش است . امام عليه السّلام در خطبه‌هاى 90 « 1 » و 222 « 2 » به همين موضوع پرداخته‌اند . ايشان ضمن يادآورى خدا و روز قيامت و حضور انسان در برابر او براى حسابرسى ، مىافزايد يگانه راه نجات ، تقوا و عمل\r\n\r\n\r\n","description":"","footnote":"\r\n( 1 ) . « عباد اللّه زنوا أنفسكم من قبل أن توزنوا و حاسبوها من قبل أن تحاسبوا » ( بندگان خدا ! خود را بسنجيد ؛ قبل از آن‌كه مورد سنجش قرار گيريد و پيش از آن‌كه حسابتان را برسند ، حساب خود را برسيد . )\r\n( 2 ) . « قد نشروا دواوين أعمالهم و فرغوا لمحاسبة أنفسهم علي كلّ صغيرة و كبيرة امروا بها فقصّروا عنها أو نهوا عنها ففرّطوا فيها » ( آنان نامه‌هاى اعمال خود را گشوده و براى حسابرسى آماده‌اند كه همه را جبران كنند و در انديشه‌اند در كدام يك از اعمال كوچك و بزرگى كه به آنان فرمان داده شده ، كوتاهى كرده‌اند ، يا چه اعمالى كه از آن نهى شده بودند ، مرتكب گرديده‌اند . )\r\n","page_name":" 496 ","page_number":496},
  {"content":"\r\n\r\nنيكويى است كه سود آن به فرد و جامعه برسد .\r\n2 - ( و ساعة يرمّ معاشه ) « يصلح » سروسامان مىدهد . انسان وظيفه دارد در راه راست استوار بماند و ازاين‌رو ، لازم است براى [ بر طرف كردن 
  ] نيازمندىهاى خود از ابزارهاى مشروع بهره گيرد . دانشمندان در تفسير آيه 30 بقره « 1 » گفته‌اند : انسان جانشين خدا بر روى زمين است تا آن را آباد ساخته و از نعمت‌هاى آن براى زندگى خويش بهره‌مند گردد .\r\n3 - ( و ساعة يخلّي بين نفسه و بين لذّتها فيما يحلّ و يجمل ) اين ساعت ، فرصتى براى تفريح و لذت و آرامش خاطر و به دست آوردن نشاط و نيروى دوباره براى انجام وظايف پيش گفته است .\r\nنويسنده ، از داشتن چنين ساعتى محروم است ، ولى طبيعت كار تأليف - به ويژه « تفسير كاشف » و « فى ظلال نهج البلاغه » - زمان نخست و دوم را با هم گرد آورده و اگر نوشيدن چاى و مانند آن را تفريح و لذت به شمار آوريم ، بايد بگويم هر سه بخش ( راز و نياز ، نويسندگى و تفريح ) در يك زمان فراهم گشته است .\r\n( و ليس للعاقل أن يكون شاخصا إلّا في ثلاث . . . ) « شاخص » وظيفه و سرگرمى .\r\n\r\n\r\n","description":"","footnote":"\r\n( 1 ) .  وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ  ( و چون پروردگار تو به فرشتگان گفت : من در زمين جانشينى خواهم گماشت ، [ فرشتگان 
  ] گفتند : آيا در آن كسى را مىگمارى كه در آن فساد انگيزد و خون‌ها بريزد ؟ و حال آن‌كه ما با ستايش تو ، تنزيهت مىكنيم و به تقديست مىپردازيم .\r\nفرمود : من چيزى مىدانم كه شما نمىدانيد . ) بقره / 3 : 30 .\r\n","page_name":" 497 ","page_number":497},
  {"content":"\r\n\r\nخردمند ، تكليف و تفريحى جز موارد سه‌گانه بالا ندارد : تلاش براى زندگى دنيا ، توشه‌اندوزى براى آخرت و استراحت و تفريح حلال .\r\n\r\n389 - و قال عليه السلام : « ازهد في الدّنيا يبصّرك اللّه عوراتها و لا تغفل فلست بمغفول عنك . »\r\nترجمه : از دنيا چشم‌پوشى كن تا خدا زشتىهاى آن را به تو بنماياند و غافل مباش كه لحظه‌اى از تو غفلت نمىشود .\r\nشرح : اشتياق انسان به يك چيز ، او را از ديدن زشتىهايش كور و چشم پوشيدن از آن ، حقيقت را روشن مىكند . ازاين‌رو ، دست كشيدن از دنيا ، ويژگىها ، آلودگىها و سرانجام هشدار دهنده‌اش را نمايانده و روى آوردن به آن ، حقيقت را پوشانده و پيامدى حسرت‌انگيز و زيانبار به دنبال دارد .\r\n\r\n390 - و قال عليه السلام : « تكلّموا تعرفوا فإنّ المرء مخبوء تحت لسانه . »\r\nترجمه : سخن بگوييد تا شناخته شويد ، زيرا كه انسان در زير زبان خود پنهان است .\r\nشرح : ( تكلّموا تعرفوا ) سخن گفتن انسان با فضيلت و آگاه سبب مىگردد تا بهتر شناخته شود ، ولى براى فرد ناآگاه و بىفضيلت ، سكوت ارزشمندتر است . در مستدرك نهج البلاغه ، از زبان امام عليه السّلام چنين نقل شده : « با دانش\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nسخن گوييد تا ارزشتان آشكار گردد . » « 1 » [ نكته ديگر اين‌كه ، 
  ] سزاوار نيست دانشمند ، علم خود را جز براى مشتاقان فهميده بازگويد كه « هركس مرواريد را به زغال فروش بدهد ، آن را تباه ساخته است . » « 2 » ( فإنّ المرء مخبوء تحت لسانه ) در حكمت 147 شرح اين مطلب گذشت كه « انسان زير زبان خود پنهان است . » « 3 »\r\n\r\n391 - و قال عليه السلام : « خذ من الدّنيا ما أتاك و تولّ عمّا تولّى عنك فإن أنت لم تفعل فأجمل في الطّلب . »\r\nترجمه : آن‌چه از دنيا به تو مىرسد ، بردار و از آن‌چه پشت مىكند ، روى بگردان و اگر نتوانى ، در طلب دنيا از حد بيرون نرو .\r\nشرح : در زندگى دنيا حلال پاك فراوان است . ازاين‌رو ، نصيب و بهره خود را به اندازه ممكن برگير و اگر خواهان بيش از آن هستى ، پا را از حلال خدا فراتر نگذار كه خدا قانون‌شكنان را دوست نمىدارد .\r\n\r\n392 - و قال عليه السلام : « ربّ قول أنفذ من صول . »\r\nترجمه : بسا سخنى كه از حمله كارگرتر است .\r\nشرح : چه بسيار كلامى نابه‌جا كه آتش جنگ را برافروخته و مردمان و\r\n\r\n\r\n","description":"","footnote":"\r\n( 1 ) . « تكلّموا في العلم تعرف أقداركم » تحف العقول ، ص 208 ؛ بحار الأنوار ، ج 75 ، ص 46 ، ح 58 ؛ كافى ، ج 1 ، ص 51 ، ح 14 .\r\n( 2 ) . حواشى الشّروانى ، ج 4 ، ص 436 .\r\n( 3 ) . « المرء مخبوء تحت لسانه » .\r\n","page_name":" 499 ","page_number":499},
  {"content":"\r\n\r\nشهرها را نابود مىكند و چه فراوان سخنى پاك و شايسته كه دل‌ها را نرم و راه‌هاى سلامت و نيكى را هموار مىسازد . خداوند سبحان مىفرمايد : « آيا نديدى خدا چگونه مثل زده : سخنى پاك كه مانند درختى پاك ، ريشه‌اش استوار و شاخه‌اش در آسمان است ؟ و ميوه‌اش را هردم به اذن پروردگارش مىدهد . خدا مثل‌ها را براى مردم مىزند ، شايد كه آنان پند گيرند . و مثل سخنى ناپاك ، چون درختى ناپاك است كه از روى زمين كنده شده و قرارى ندارد . » « 1 »\r\n\r\n393 - و قال عليه السلام : « كلّ مقتصر عليه كاف . »\r\nترجمه : به هر اندازه كه مىتوان قناعت كرد ، همان كافى است .\r\nشرح : معناى كفايت ، اطمينان نفس و خشنودى به تقدير الاهى است . از اين‌رو ، كسى كه از نتيجه تلاش خود خرسند بوده و به آن بسنده نمايد ، زياده خواهى نمىكند و در انتظار بيش از آن نمىماند . در حقيقت ، اعتماد به خدا و شناخت درست دنيا و فناپذيرى آن ، سبب قناعت و اكتفا به روزى رسيده مىگردد . پيامبر رحمت صلّى اللّه عليه و إله در دعايى گفته است : « خداوندا ! روزى خاندان محمد را غذايى به اندازه قرار ده . » « 2 »\r\n\r\n\r\n","description":"","footnote":"\r\n( 1 ) .    أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ * تُؤْتِي أُكُلَها كُلَّ حِينٍ بِإِذْنِ رَبِّها وَ يَضْرِبُ اللَّهُ الْأَمْثالَ لِلنَّاسِ لَعَلَّهُمْ يَتَذَكَّرُونَ * وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الْأَرْضِ ما لَها مِنْ قَرارٍ    ابراهيم / 14 : 24 - 26 .\r\n( 2 ) . « اللّهمّ اجعل رزق آل محمّد صلّى اللّه عليه و إله كفاتا قوتا » كنز العمال ، ج 6 ، ص 490 ، ح 16673 ؛ بحار الانوار ، ج 69 ، ص 60 ، ح 3 .\r\n","page_name":" 500 ","page_number":500},
  {"content":"\r\n\r\n\r\n[ 394 - و قال عليه السلام : « المنية و لا الدّنية و التّقلّل و لا التّوسّل . . . 
  ]\r\n394 - و قال عليه السلام : « المنية و لا الدّنية و التّقلّل و لا التّوسّل و من لم يعط قاعدا لم يعط قائما و الدّهر يومان يوم لك و يوم عليك فإذا كان لك فلا تبطر و إذا كان عليك فاصبر . »\r\nترجمه : مرگ بهتر از تن به خوارى دادن و به اندك ساختن بهتر از دست نياز به سوى مردم داشتن است . اگر به انسان نشسته در جاى خويش چيزى ندهند ، با حركت و تلاش نيز نخواهند داد . روزگار دو روز است : روزى به سود تو و روزى به زيان تو . پس آن‌گاه كه به سود تو است ، به خوشگذرانى و سركشى روى نياور و آن‌گاه كه به زيان تو است ، شكيبا باش .\r\nشرح : « المنية » مرگ ؛ « الدّنية » ننگ . معناى سخن آن است كه : مرگ بهتر از سوار شدن بر مركب ننگ است . « 1 » « التّقلّل » به كم بسنده كردن ؛ « التّوسّل إلى النّاس » نزديك شدن به مردم با كارهايى كه آنان را خشنود مىكند و خواستن از آنان . ترديدى نيست كه اندك همراه با پاكى و كرامت ، بهتر از بسيار با زبونى و خوارى است .\r\n( و من لم يعط قاعدا لم يعط قائما ) « القاعد » در اين‌جا مقصود تلاشگرى است كه با ملايمت و مهربانى ، خواسته‌اش را دنبال مىكند ؛ « القائم » در اين‌جا مراد كسى است كه مىكوشد تا با زور به خواسته خويش برسد . معناى كلام چنين است : در تلاش و پيگيرى ، ملايم باش ، زيرا اگر اين راه تو را به\r\n\r\n\r\n","description":"","footnote":"\r\n( 1 ) . امام حسين عليه السّلام در روز عاشورا فرمود :\r\n « الموت خير من ركوب العار * و العار أولي من دخول النّار » \r\nمرگ بهتر است از سوار شدن بر مركب ننگ و ننگ نيز از وارد شدن به آتش شايسته‌تر . كشف الغمة ، ج 2 ، ص 242 ؛ مناقب آل ابى طالب عليهم السّلام ، ج 3 ، ص 224 ؛ بحار الأنوار ، ج 44 ، ص 192 ، ح 4 .\r\n","page_name":" 501 ","page_number":501},
  {"content":"\r\n\r\nمقصود نرساند ، با زور و فشار نيز بدان دست نخواهى يافت .\r\n( و الدّهر يومان ) روزگار دو رنگ است : گرفتارى و آسايش . به هنگام بلا و گرفتارى ، از اندوه جان دادن و در زمان آرامش و آسايش ، دچار غرور و خود بينى شدن [ خطا است . 
  ] از سختى و مصيبت ، براى زندگى درس بگير و در گشايش‌ها ، فروتن و شكرگزار و از بلاياى ناگهانى برحذر باش .\r\n\r\n395 - و قال عليه السلام : « مقاربة النّاس في أخلاقهم أمن من غوائلهم . »\r\nترجمه : هماهنگى با اخلاق و رسوم مردم ، سبب ايمن ماندن از گزند آنان است .\r\nشرح : « الغوائل » ( جمع الغائل يا الغائلة ) ، شرّ و گزند . چشم داشت مردم از تو ، همچون انتظارى است كه از آنان دارى ؛ خوددارى از آزار و هماهنگى در رفتار بر اساس آداب و رسوم يكديگر . كسى كه خود را به اين اصل پايبند كند ، از نيرنگ و گزند مردمان در امان مىماند . البته شكى نيست كه مقصود امام عليه السّلام ، مدارا و سازگارى در قلمرو عقل و دين است .\r\n\r\n396 - و قال عليه السلام لبعض مخاطبيه و قد تكلّم بكلمة يستصغر مثله عن قول مثلها : « لقد طرت شكيرا و هدرت سقبا . »\r\nترجمه : شخصى در نزد امام عليه السّلام سخنى بزرگتر از شأن خود گفت .\r\nفرمود : پر در نياورده ، پرواز كردى و در خردسالى آواز بزرگان سر دادى .\r\nشرح : شريف رضى مىگويد : « الشّكير » پرهاى نخستين و نرمى است كه\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبر بال پرنده مىرويد ؛ و « السّقب » شتر خردسال است ، زيرا شتر بانگ در نياورد تا بالغ شود .\r\nگوينده كلام از نادانان بود ، ولى پس از رسول خدا ، با نماى عالمان در برابر امام عليه السّلام ظاهر شد و ايشان نيز او را با بيان خود ، ادب نمود . به باور ما ، گناهى بد كيفرتر از ادعاى نابه‌جا وجود ندارد . براى نخستين بار ابليس با ادعاى پوچ ، لعنت جاودان را نصيب خود ساخت . اين فرد نيز براى به دست آوردن احترام ، ادعايى دروغين كرد و امام عليه السّلام با سبك داشتن و تحقير ، او را تنبيه نمود . برخى از حكيمان گفته‌اند : « ادعا و لاف ، دليل سبكسرى است و دل ، تاب نگه داشتنش را ندارد . ازاين‌رو آن را بر زبان احمقان جارى مىكند . » « 1 »\r\n\r\n397 - و قال عليه السلام : « من أومأ إلى متفاوت خذلته الحيل . »\r\nترجمه : كسى كه خواستار امور ناسازگار است ، چاره جويىها خوارش مىكنند .\r\nشرح : « أومأ » خواست ؛ « متفاوت » امور ناسازگار . در تفسير اين سخن ، ديدگاه‌هاى گوناگونى وجود دارد و ابن ابى الحديد ، آنها را در تفسير خود فراهم آورده است . « 2 » به باور ما برترين نظر را ميثم و محمد عبده گفته‌اند . « 3 »\r\n\r\n\r\n","description":"","footnote":"\r\n( 1 ) . صفوة الصّفوة ، ابن جوزى ، ج 4 ، ص 284 ؛ تاريخ دمشق ، ج 66 ، ص 162 .\r\n( 2 ) . شرح نهج البلاغه ، ابن ابى الحديد ، ج 20 ، ص 5 .\r\n( 3 ) . شرح نهج البلاغه ، ابن ميثم ، ج 5 ، ص 440 ؛ شرح نهج البلاغه ، محمد عبده ، ج 4 ، ص 95 .\r\n","page_name":" 503 ","page_number":503},
  {"content":"\r\n\r\nگزيده كلام اين‌كه ، هركس براى گردآوردن امور ناسازگار مىكوشد ، تلاشش بىثمر خواهد ماند . براى نمونه نمىتوان خشنودى خدا و گناه او را با هم داشت و نيز تجاوز به حقوق ديگران از يك سو و دستيابى به محبت و اعتماد آنان از سوى ديگر ، امرى ناشدنى است .\r\n\r\n[ 398 - و قال عليه السلام و قد سئل عن معنى قولهم \" لا حول و لا قوّة إلّا باللّه \" : . . . 
  ]\r\n398 - و قال عليه السلام و قد سئل عن معنى قولهم \" لا حول و لا قوّة إلّا باللّه \" : « إنّا لا نملك مع اللّه شيئا و لا نملك إلّا ما ملّكنا فمتى ملّكنا ما هو أملك به منّا كلّفنا و متى أخذه منّا وضع تكليفه عنّا . »\r\nترجمه : از امام عليه السّلام معنى « لا حول و لا قوّة الا باللّه » را پرسيدند . پاسخ فرمود : ما در برابر خدا مالك چيزى نيستيم و صاحب چيزى نمىشويم ؛ جز آن‌چه او به ما ببخشد . پس هرگاه اختيار چيزى را به ما دهد كه خود سزاوارتر است ، وظيفه‌اى نيز بر عهده ما گذاشته و چون آن را از ما بگيرد ، تكليف خود را برداشته است .\r\nشرح : « الحول » حركت و اختيار . عبارت « لا حول و لا قوّة إلّا باللّه » ، سه معناى بلند را با خود دارد : فرمانروايى ، تنها از آن خدا است ، همه يارىها از او است و جز به عنايتش حركتى انجام نمىگيرد . بر اين اساس ، هرگاه كسى بگويد : من مالك اين چيزم ، من آن كار را به انجام رساندم ، اين را فلانى به من داد ، مجازى بيش نگفته است ، زيرا همه هستى تنها از آن خدا است ؛ حتى مرگ و زندگى و سود و زيان ما به دست او است و به سوى همو باز مىگرديم . هركس چيزى ببخشد ، از مال خدا بخشيده و از چيزى باز دارد ، از مال كسى باز داشته كه جز او خدايى نيست و همتايى ندارد . قرآن كريم\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمىفرمايد : « بگو : بار خدايا و اى فرمان فرما ! هر آن‌كس را كه خواهى ، فرمانروايى بخشى و از هركه خواهى ، فرمانروايى را باز ستانى . هركه را خواهى ، عزت بخشى و هركه را خواهى ، خوار گردانى . همه خوبىها به دست تو است و تو بر هر چيز توانايى . » « 1 »\r\n\r\n[ 399 - و قال عليه السلام لعمّار بن ياسر و قد سمعه يراجع المغيرة بن شعبة كلاما : « دعه يا عمّار . . . 
  ]\r\n399 - و قال عليه السلام لعمّار بن ياسر و قد سمعه يراجع المغيرة بن شعبة كلاما : « دعه يا عمّار فإنّه لم ياخذ من الدّين إلّا ما قاربه من الدّنيا و على عمد لبس على نفسه ليجعل الشّبهات عاذرا لسقطاته . »\r\nترجمه : عمّار پسر ياسر با مغيرة بن شعبه بحث مىكرد و پاسخ او را مىداد . امام عليه السّلام آن را شنيد و به وى فرمود : اى عمّار ! مغيره را رها كن ، زيرا او از دين به اندازه‌اى كه او را به دنيا نزديك كند ، برگرفته و به عمد حقيقت را بر خود پوشيده داشته تا شبهه‌ها را بهانه لغزش‌هاى خويش قرار دهد .\r\nشرح : مغيره به هيچ‌يك از احكام شريعت پاىبند نبود ، مگر اين‌كه از آنها وسيله‌اى براى خواسته‌هاى خود فراهم مىنمود . به همين روى ، براى توجيه اهداف گناه‌آلود خود دست به مغالطه مىزد . ابن ابى الحديد در شرح اين حكمت ، شخصيت او را اين‌گونه ترسيم مىكند : « گروهى از مسلمانان مغيره را فاسق دانسته‌اند . او از فاسدان پشتيبانى مىنمود ، شكم پرست و\r\n\r\n\r\n","description":"","footnote":"\r\n( 1 ) .  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  آل عمران / 3 : 26 .\r\n","page_name":" 505 ","page_number":505},
  {"content":"\r\n\r\nهرزه بود ، در عمر خود خدا را اطاعت نكرد ، على را بر روى منبر نفرين مىكرد و اين ، شيوه او تا زمان مرگ بود . » افزون بر اين ، از « اغانى » ابو الفرج نقل مىكند : « اسلام مغيره از ترس جانش بود . او با گروهى به سفر رفت و به آنها شراب نوشاند . همين كه اثر مستى در آنان نمايان گشت ، به طمع رسيدن به اموالشان ، همگى را كشت . آن‌گاه به مدينه آمده ، به دست پيامبر مسلمان شد و بدين ترتيب جان خود را حفظ نمود . در آن زمان اسلام آوردن همه را مىپذيرفتند . » « 1 »\r\n\r\n400 - و قال عليه السلام : ما أحسن تواضع الأغنياء للفقراء طلبا لما عند اللّه و أحسن منه تيه الفقراء على الأغنياء اتّكالا على اللّه . »\r\nترجمه : چه نيكو است فروتنى توانگران در برابر مستمندان ، براى به دست آوردن پاداش الاهى ! و نيكوتر از آن غرور مستمندان در مقابل توانگران و توكل بر خداوند است .\r\nشرح : « التّيه » غرور و نخوت . اگر فروتنى و فرمانبردارى از حق فضيلت شمرده مىشود ، لازمه عقلى اين سخن آن است كه غرور در برابر باطل و بيدادگرى را نيز فضيلت بدانيم . افزون بر اين ، تكبّر در رويارويى با توانگران ، سبب توكل ، قناعت و خشنودى از تقدير خداوند مىگردد . نكته ديگر اين كه ، بىشك افتادگى ثروتمند نسبت به نيازمندان نيكو است . چنان‌كه مىبينيم و نيز در سخنان خدا ، رسول او و خاندانش آمده ، ثروت مايه سنگدلى است .\r\n\r\n\r\n","description":"","footnote":"\r\n( 1 ) . أغانى ، ج 16 ، ص 80 - 82 ؛ شرح نهج البلاغه ، ابن ابى الحديد ، ج 20 ، ص 8 .\r\n","page_name":" 506 ","page_number":506},
  {"content":"\r\n\r\nازاين‌رو ، بيرون آمدن از اين قاعده ، به معناى پيروزى بر خواهش‌هاى نفس بوده و نشان از توان برقرارى ارتباط با ديگران دارد . با همه اين ، خويشتندارى فقير نسبت به ثروتمند ، بهتر و ارزشمندتر است ، زيرا - همانطور كه گفتيم - اين غرور ، سبب مناعت طبع ، قناعت و توكل بر خدا مىشود . « 1 »\r\n\r\n401 - و قال عليه السلام : « ما استودع اللّه امرا عقلا إلّا استنقذه به يوما ما . »\r\nترجمه : خدا خرد را نزد كسى به وديعت ننهاد ، جز آن‌كه روزى او را بدان نجات داد .\r\nشرح : با عقل ، درست از نادرست ، سود از زيان و حق از باطل مشخص\r\n\r\n\r\n","description":"","footnote":"\r\n( 1 ) .\r\n قنعت فأعتقت نفسى و لن * املّك ذا ثروة رقّها\r\nو نزّهتها عن سؤال الرّجال * و منّة من لا يرى حقّها\r\nو إنّ القناعة كنز اللّبيب * إذا ارتفعت فتقت رتقها\r\nسيبعث رزق الشّفاه الغراث * و خمص البطون الّذى شقّها\r\nفما فارقت مهجة جسمها * لعمرك أو وفّيت رزقها\r\nمواعيد ربّك مصدوقة * إذا غيرها فقدت صدقها \r\nقناعت ورزيدم و بدين‌گونه خود را آزاد ساختم و هرگز بردگى ثروتمندى را به گردن نمىخرم .\r\nخواستن از مردمان و منت حق‌ناشناسان را از خود دور نمودم . به درستى كه قناعت گنج خردمندان است و هرچه افزون شود كارگشاتر است . به يقين ، روزى دهان‌ها و شكم‌هاى گرسنه خواهد رسيد . به جانت قسم ، تا زمانى كه هركس تمامى روزى [ مقدّر 
  ] خود را دريافت نكند ، روح از كالبدش بيرون نمىرود . هنگامى كه پيمان‌هاى ديگران راستى خود را از دست مىدهد ، وعده‌هاى پروردگارت راستين است . شرح نهج البلاغه ، ابن ابى الحديد ، ج 20 ، ص 39 .\r\n","page_name":" 507 ","page_number":507},
  {"content":"\r\n\r\nمىشود . گرچه هرگاه زمينه لذت و خوشى براى هوس آدمى ممكن گردد ، عقل شكست مىخورد ، ولى به هنگام بروز بلاى دنيوى ، پيروزى خرد حتمى است . بنابراين با وجود آن‌كه عقل غالبا محصور در شهوت و آرزو است ، روزى به يارى و نجات انسان برمىخيزد .\r\n\r\n402 - و قال عليه السلام : « من صارع الحقّ صرعه . »\r\nترجمه : هركه با حق درافتاد ، برافتاد .\r\nشرح : همين مضمون در حكمت‌هاى 187 « 1 » و 327 « 2 » بيان شد : « هر كس كه با حق درآويزد ، نابود مىگردد » و « كسى كه گناه بر او دست يافت ، پيروز نيست و آن‌كه با بدى پيروز شد ، ( در دنيا و آخرت ) شكست خورده است . » شكست اخروى روشن است . در دنيا نيز ، اولا با دليل و مدرك محكوم مىشود و ثانيا همگان تا روز قيامت نفرينش مىكنند . تاريخ ، بر خوارى انسان‌هاى مستضعف و قدرت‌نمايى سركشان باطل‌گرا [ در هر دوره 
  ] گواهى مىدهد ، ولى خود همواره به سرعت از زشتىهاى گروه اخير پرده برداشته و حقيقت را به جاى آنان نشانده است .\r\nنكته ديگر اين‌كه ، باطل تنها بر جوامعى فاسد ، ناتوان و درمانده چيره مىشود كه به آزار و ستم‌كشى خو گرفته و به خفت و فلاكت تن داده‌اند .\r\nشاهد راستين بر اين سخن ، حال اعراب با اسرائيل است . به همين مناسبت\r\n\r\n\r\n","description":"","footnote":"\r\n( 1 ) . « من أبدي صفحته للحقّ هلك » .\r\n( 2 ) . « ما ظفر من ظفر الإثم به و الغالب بالشّرّ مغلوب » .\r\n","page_name":" 508 ","page_number":508},
  {"content":"\r\n\r\nمقاله‌اى را در يكى از روزنامه‌هاى شانزدهم آوريل 1973 ميلادى مىخواندم كه نويسنده در بخشى از آن گفته بود : « ما مردمان عرب ، همانند قبيله‌هاى سرخ‌پوست امريكاييم كه يورش‌گران اروپايى در آغاز آنان را با خود هم پيمان نموده و آن‌گاه با نقض پيمان ، سراسر امريكا را اشغال كردند . »\r\n\r\n403 - و قال عليه السلام : « القلب مصحف البصر . »\r\nترجمه : قلب ، كتاب چشم است ( آن‌چه را ديده بيند در دل نشيند ) .\r\nشرح : « المصحف » ( در اين‌جا ) صورت‌هايى از موجودات هستى كه در دل نقش مىبندد . دل ، دانسته‌هاى خود را از منابع چندى فراهم مىآورد و چشم از جمله آن است . واژه « مصحف » اشاره به آن دارد كه حقيقت با ديدن آشكار مىشود . براى توضيح بيشتر نگاه كنيد به : شرح خطبه 141 ذيل عبارت « حق آن است كه بگويى : ديدم . » « 1 »\r\n\r\n404 - قال عليه السلام : « التّقى رئيس الأخلاق . »\r\nترجمه : تقوا ريشه ارزش‌هاى اخلاقى است .\r\nشرح : ابن ابى الحديد سخنى بدين مضمون دارد : « مقصود از اخلاق در اين‌جا ، رفتارهاى ستوده شرعى است و نه سرشت‌هاى نيكوى عقلى ، زيرا تقوا به معناى اطاعت از خدا در تكاليف شرعى است و ويژگىهايى همچون بخشش ، دليرى ، بردبارى و پاكدامنى اختصاص به مؤمنان و اهل شريعت\r\n\r\n\r\n","description":"","footnote":"\r\n( 1 ) . « الحقّ أن تقول رأيت » .\r\n","page_name":" 509 ","page_number":509},
  {"content":"\r\n\r\nندارد . » « 1 » در نقد اين ديدگاه بايد گفت : دين به همه فضيلت‌ها احترام نهاده و بر راستى ، از خود گذشتگى ، شكيبايى ، جهاد ، دليرى و كمك به ديگران تصريح مىكند . افزون بر اين ، شرع ، همه احكام عقل را تأييد مىكند و در صورتى كه دليل نقلى معتبر ( مستقيم يا با واسطه ) در دست نباشد ، حكم شرع نيز با دليل عقل به دست مىآيد .\r\n\r\n405 - و قال عليه السلام : « لا تجعلنّ ذرب لسانك على من أنطقك و بلاغة قولك على من سدّدك . »\r\nترجمه : با آن‌كس كه تو را سخن آموخت ، به تندى سخن مگو و با كسى كه گفتارت را نيكو گرداند ، راه بلاغت‌گويى مپوى .\r\nشرح : « ذرابة اللّسان » زشتى و زنندگى زبان ، درباره فصاحت و سخن‌پردازى هم به كار مىرود . كسىكه در نعمت‌هاى خدا غوطه‌ور است ، شايسته نيست آن را وسيله نافرمانى از او قرار دهد . پيش‌تر در شرح حكمت 330 به همين موضوع پرداختيم : « كمترين حق خدا بر گردن شما اين است كه از نعمت‌هاى او در گناهان يارى نگيريد . » « 2 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 20 ، ص 40 .\r\n( 2 ) . « أقلّ ما يلزمكم للّه ألّا تستعينوا بنعمه علي معاصيه . »\r\n","page_name":" 510 ","page_number":510},
  {"content":"\r\n\r\n\r\n406 - و قال عليه السلام : « كفاك أدبا لنفسك اجتناب ما تكرهه من غيرك . »\r\nترجمه : در تربيت خويش ، تو را همين بس كه آن‌چه را از ديگران بد مىدانى ، خود رها كنى .\r\nشرح : فرهيخته و با فرهنگ كسى است كه رفتارى همساز [ با انتظار خود از ديگران 
  ] داشته و با آنان منصف باشد . توقع نيكى از كسى با وجود ترك آن به عمد از سوى خود ، از اخلاق و ادب به دور است . همين مضمون ، بارها با سبك‌هاى گوناگون و از جمله در حكمت 352 بيان گرديد : « بزرگ‌ترين عيب آن است كه ديگران را به سبب داشتن همان نقصى كه در تو است ، سرزنش كنى . » « 1 »\r\n\r\n407 - و قال عليه السلام يعزّي قوما : « من صبر صبر الأحرار و إلّا سلا سلوّ الأغمار . »\r\nترجمه : امام عليه السّلام درحالىكه گروهى را تسليت مىداد ، فرمود : در مصيبت‌ها يا چون آزادگان بايد شكيبا بود و يا چون ابلهان خود را به فراموشى زد .\r\nشرح : « الأغمار » جمع « غمر » به معناى نادان است . مصيبت زده با گذشت زمان ، بلاى خود را از ياد برده و از آن منصرف مىشود ؛ درست مانند جاهلى كه به نادانسته‌هايش نظر نمىكند . حال كه واقعيت اين است ، چه دليلى بر\r\n\r\n\r\n","description":"","footnote":"\r\n( 1 ) . « أكبر العيب أن تعيب ما فيك مثله » .\r\n","page_name":" 511 ","page_number":511},
  {"content":"\r\n\r\nاندوه و بىتابى ؟ آيا بهتر نيست اختيار به كف گرفته و با يقين به اين‌كه ناشكيبايى ريشه‌اى جز پندار و خيال نداشته و سودى نمىبخشد ، با خود كنار آيد ؟\r\n\r\n408 - و في خبر آخر أنّه عليه السلام قال للأشعث بن قيس معزّيا عن ابن له : « إن صبرت صبر الأكارم و إلّا سلوت سلوّ البهائم . »\r\nترجمه : در روايت ديگرى آمده است كه اشعث بن قيس را در مرگ فرزندش اين گونه تسليت داد : يا چون مردان بزرگوار ، شكيبا و يا چون چهارپايان ، بىتفاوت باش .\r\nشرح : معناى اين كلام با گفتار پيشين يكى است . در حكمت 291 بخش ديگرى از دلدارى حضرت نسبت به اشعث ياد شده بيان شد : « اى اشعث ! اگر شكيبا باشى ، تقدير الاهى بر تو جارى مىشود و پاداش خواهى گرفت و اگر بىتابى كنى ، باز هم تقدير الاهى بر تو جارى مىشود ؛ ولى گنهكارى ! » « 1 »\r\n\r\n[ 409 - و قال عليه السلام في صفة الدّنيا : « تغرّ و تضرّ و تمرّ ، . . . 
  ]\r\n409 - و قال عليه السلام في صفة الدّنيا : « تغرّ و تضرّ و تمرّ ، إنّ اللّه تعالى لم يرضها ثوابا لأوليائه و لا عقابا لأعدائه و إنّ أهل الدّنيا كركب بينا هم حلّوا إذ صاح بهم سائقهم فارتحلوا . »\r\nترجمه : ( دنيا ) فريب مىدهد ، زيان مىرساند و تلخكام مىسازد . ازاين رو ، خدا دنيا را پاداش دوستان خود نپسنديد و آن را جايگاه كيفر دشمنان\r\n\r\n\r\n","description":"","footnote":"\r\n( 1 ) . « يا أشعث إن صبرت جري عليك القدر و أنت ماجور و إن جزعت جري عليك القدر و أنت مازور » .\r\n","page_name":" 512 ","page_number":512},
  {"content":"\r\n\r\nخود قرار نداد . همانا مردم دنيا به كاروانى مانند كه هنوز بار انداز نكرده ، كاروان سالار بانگ كوچ سر دهد كه بار بربنديد و برانيد !\r\nشرح : « تمرّ » از « المرارة » [ تلخكام مىسازد 
  ] . دنيا ، خانه كار و تلاش و آزمايش شدن به سختىها و خوشىها است و نه حساب و جزا . قرآن كريم مىفرمايد : « و البته شما را مىآزماييم تا مجاهدان و شكيبايان شما را باز شناسانيم و گزارش‌هاى [ مربوط به 
  ] شما را رسيدگى كنيم . » « 1 » به بيان ديگر ، هدف از آزمون‌هاى خدا آشكار ساختن كارهايى است كه تلاشگران را از بيكارگان سست و سهل‌انگار نمايان مىكند . افزون بر اين ، كسانى كه در هر شرايطى بر حقيقت پايدارى مىورزند ، از آنانى كه حقيقت و دين را فداى شهوت‌هاى خود مىكنند ، باز شناخته مىشوند . از طرفى هم پاداش و كيفر ، تنها پس از امتحان معنا مىيابد . [ به همين سبب حسابرسى از كارها ويژه جهانى ديگر است . 
  ] پيش‌تر درباره اين موضوع ، بارها سخن گفته شد . براى نمونه ، خطبه 42 : « امروز هنگام عمل است ، نه حسابرسى و فردا روز حسابرسى است و نه عمل » « 2 » و خطبه 111 : « [ دنيا 
  ] بسيار مىفريبد و زيان مىرساند ، دگرگون مىشود و ناپايدار است ، فناپذير و مرگبار و كشنده‌اى تبهكار است . » « 3 » و « 4 »\r\n\r\n\r\n","description":"","footnote":"\r\n( 1 ) .  وَ لَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَ الصَّابِرِينَ وَ نَبْلُوَا أَخْبارَكُمْ  محمد صلّى اللّه عليه و إله / 47 : 31 .\r\n( 2 ) . « إنّ اليوم عمل و لا حساب ، و غدا حساب و لا عمل » .\r\n( 3 ) . « غرّارة ضرّارة حائلة زائلة نافدة بائدة أكالة غوّالة » .\r\n( 4 ) . عيسا به همراه ياران خود از مكانى مىگذشت . جسد مردگانى را ديدند كه بر سر راه‌ها و جلوى خانه‌ها افتاده‌اند . به شاگردان خود گفت : اينان بر اثر كيفر خدا مرده‌اند و اگر جز اين بود ، دفن\r\n","page_name":" 513 ","page_number":513},
  {"content":"\r\n\r\n\r\n[ 410 - و قال لابنه الحسن عليهما السلام : « لا تخلّفنّ وراءك شيئا من الدّنيا . . . 
  ]\r\n410 - و قال لابنه الحسن عليهما السلام : « لا تخلّفنّ وراءك شيئا من الدّنيا فإنّك تخلّفه لأحد رجلين : إمّا رجل عمل فيه بطاعة اللّه فسعد بما شقيت به ، و إمّا رجل عمل فيه بمعصية اللّه فشقي بما جمعت له فكنت عونا له على معصيته و ليس أحد هذين حقيقا أن تؤثره على نفسك »\r\nقال الرّضي : و يروى هذا الكلام على وجه آخر و هو : « أمّا بعد فإنّ الّذي في يدك من الدّنيا قد كان له أهل قبلك و هو صائر إلى أهل بعدك و إنّما أنت جامع لأحد رجلين رجل عمل فيما جمعته بطاعة اللّه فسعد بما شقيت به أو رجل عمل فيه بمعصية اللّه فشقيت بما جمعت له و ليس أحد هذين أهلا أن تؤثره على نفسك و لا أن تحمل له على ظهرك فارج لمن مضى رحمة اللّه و لمن بقي رزق اللّه . »\r\nترجمه : به فرزندش امام مجتبى عليه السّلام خطاب كرد : چيزى از دنيا را براى\r\n\r\n\r\n","description":"","footnote":"\r\nمىشدند . پرسيدند : دوست داريم تا از آنها گزارشى به دست آوريم . عيسا از خدا درباره آنان پرسيد . خدا دستور داد تا شب هنگام آنان را بخوانند تا پاسخ بگويند . در شب ، عيسا بالاى سر جنازه‌ها رفت و از سرگذشتشان پرسيد . يكى پاسخ داد : با سلامت و عافيت خوابيديم و صبحگاهان خود را در آتش ديديم . ما دنيا را دوست داشتيم ؛ چونان بچه‌اى كه به مادر علاقه دارد و با آمدنش شادمان و با رفتنش اندوهگين و گريان مىشود . من مانند ديگر مردم نبودم ، ولى در بين آنها مىزيستم . با فرا رسيدن عذاب ، همه گرفتار شديم . اكنون ديگران را با آتش لگام زده‌اند و من در لبه آتش قرار گرفته‌ام . نمىدانم آيا رها مىشوم يا در آتش مىافتم . عيسا رو به شاگردان خود گفت : خوردن نان جو با سنگ‌ريزه‌هاى نمك ، پوشيدن جامه‌هاى پشمين ، خوابيدن در خاكروبه‌ها و بر روى ريگ‌هاى زمين در گرماى تابستان ، اگر با عافيت از كيفر آخرت همراه باشد ، [ بهره‌اى 
  ] فراوان است . شرح نهج البلاغه ، ج 20 ، ص 51 .\r\n","page_name":" 514 ","page_number":514},
  {"content":"\r\n\r\nپس از مرگت باقى مگذار ، زيرا آن‌چه از تو مىماند نصيب يكى از دو تن خواهد شد : يا شخصى است كه آن را در طاعت خدا به كار مىگيرد . در اين صورت ، با چيزى كه تو با آن به هلاكت افتاده‌اى ، به خوشبختى مىرسد ؛ و يا كسى است كه آن را در نافرمانى خدا به كار مىبرد و با آن‌چه تو گردآورده‌اى ، سيه روز مىشود و تو در گناه ، او را يارى كرده‌اى . پس هيچ يك از اين دو سزاوار آن نيستند تا بر خود مقدّم دارى .\r\nشرح : سيد رضى مىگويد : اين حكمت به گونه‌اى ديگر نيز نقل شده است : پس از ستايش پروردگار ، آن‌چه از دنيا هم اكنون در دست تو است ، پيش از تو در دست ديگران بود و پس از تو نيز به دست ديگران خواهد رسيد . همانا براى دو كس مال خواهى اندوخت : يا شخصى كه اموال جمع شده تو را در طاعت خدا به كار گيرد ؛ پس با آن‌چه كه تو را به هلاكت افكنده ، به سعادت مىرسد و يا كسى كه آن را در گناه به كار اندازد ؛ پس با دارايى تو به فلاكت مىافتد . هيچ‌يك شايسته آن نيستند تا آنان را بر خود ترجيح دهى و بار آنان را بر دوش كشى . پس براى گذشتگان ، رحمت الاهى و براى بازماندگان روزى خدا را آرزو كن .\r\nدارايىها - به هر شكل كه باشند - دست به دست مىگردند . باغ و كاخى كه ديروز در دست زيد بود ، امروز به عمرو رسيده و فردا براى بكر خواهد شد . اين چنين ، هر مال پوچ دنيوى ديگرى به نوبت در دستان مردمان قرار گرفته و هريك بى آن‌كه با خود چيزى برگيرد ، راه قبر را در پيش گرفته و مال دنيا را براى ديگرى وا مىگذارد . امام عليه السّلام به همه اينان مىفرمايد : تلاش مىكنى و براى غير خود مىاندوزى ! او هم به سهم خود ، هرگونه بخواهد\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nعمل مىكند ؛ اگر در راه رضاى خدا انفاق نمايد ، با چيزى كه برايش نكوشيده و خود را به سختى نيفكنده ، پاداش خدا و ستايش مردم را به دست آورده است . دراين‌حال ، زيان و ناكامى از آن تو است كه كاشتى و ديگرى درو نمود و ساختى و كسى جز تو در آن نشست . اگر هم با مال تو خشم خدا را برانگيزد ، ياور او بر گناه و معصيت خواهى بود . نتيجه اين كه درهرحال ، بهره‌اى جز تيره‌بختى و كيفر نمىبرى ؛ چه ديگران با اندوخته‌هايت خوشبخت شوند و چه نگون‌بخت ! پس چه بهتر كه با دستان خود كارى كنى كه خير و پاداشش برايت بماند و ديگرى را به رزق و رحمت خدا بسپارى .\r\nمفاهيم اين حكمت در جاهاى گوناگون نهج البلاغه تكرار شده است . از جمله ، خطبه 107 : « راحتى و خوشى آن براى ديگرى و كيفرش بر دوش او است » « 1 » و حكمت 121 : « عملى كه لذّتش مىرود و كيفر آن مىماند و كارى كه رنج آن مىگذرد و پاداش آن ماندگار است . » « 2 »\r\n\r\n[ 411 - و قال عليه السلام لقائل قال بحضرته أستغفر اللّه : « ثكلتك امّك أتدري ما الاستغفار . . . 
  ]\r\n411 - و قال عليه السلام لقائل قال بحضرته أستغفر اللّه : « ثكلتك امّك أتدري ما الاستغفار ؟ الاستغفار درجة العلّيين و هو اسم واقع على ستّة معان أوّلها النّدم على ما مضى و الثّاني العزم على ترك العود إليه أبدا و الثّالث أن تؤدّي إلى المخلوقين حقوقهم حتّى تلقى اللّه أملس ليس عليك تبعة و الرّابع أن تعمد إلى كلّ فريضة عليك ضيعتها فتؤدّي\r\n\r\n\r\n","description":"","footnote":"\r\n( 1 ) . « و يتمتّعون بها فيكون المهنا لغيره و العبء علي ظهره » .\r\n( 2 ) . « عمل تذهب لذّته و تبقي تبعته و عمل تذهب مئونته و يبقي أجره » .\r\n","page_name":" 516 ","page_number":516},
  {"content":"\r\n\r\nحقّها و الخامس أن تعمد إلى اللّحم الّذي نبت على السّحت فتذيبه بالأحزان حتّى تلصق الجلد بالعظم و ينشأ بينهما لحم جديد و السّادس أن تذيق الجسم ألم الطّاعة كما أذقته حلاوة المعصية ، فعند ذلك تقول :\r\nأستغفر اللّه . »\r\nترجمه : شخصى در حضور امام عليه السّلام گفت : استغفر اللّه . امام عليه السّلام فرمود :\r\nمادرت بر تو بگريد ! مىدانى معناى استغفار چيست ؟ استغفار درجه و الا مقامان است و شش مرحله دارد :\r\nنخست : پشيمانى از گذشته ؛ دوم : تصميم به عدم بازگشت ؛ سوم :\r\nپرداختن حقوق مردم ؛ چنان‌كه خدا را پاك ديدار كنى و چيزى بر عهده‌ات نباشد ؛ چهارم : به‌جا آوردن همه واجب‌هايى كه تباه ساخته‌اى ؛ پنجم : اندوه [ از حرام‌خورى 
  ] و از بين بردن گوشتى كه از آن بر اندامت روييده ؛ چنان‌كه پوست به استخوان چسبيده و گوشت تازه برويد ؛ ششم : رنج طاعت را به تن چشاندن ؛ آن‌چنان كه شيرينى گناه را چشانده‌اى . در اين صورت است كه مىتوانى بگويى : استغفر اللّه .\r\nشرح : استغفار يعنى ؛ آمرزش خواستن و بدون هيچ قيد و شرط ، بر هر گنهكارى لازم است ؛ درست همان‌طور كه هر يك از ما به توحيد و رسالت اعتراف مىكنيم . البته از سوى عقل و شرع مانعى نيست كه خداوند اهل بخشش و گذشت ، گناهى را بدون توبه و آمرزش‌خواهى بنده‌اى ببخشايد ، چراكه او رحمتى فراگير دارد و خود به بندگان دستور داده تا از بدى ديگران چشم بپوشند و از آنان خواسته تا به نيازمندان نيكى كنند و منتظر\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nدرخواستشان نباشند . از [ توضيح بالا و نيز 
  ] عبارت « استغفار درجه و الا مقامان است » ، روشن مىشود مقصود امام عليه السّلام از مراحل شش‌گانه ، شرطهايى است كه براى جويندگان برترين رتبه‌ها در نزد خدا بيان نموده‌اند . ( و هو اسم واقع علي ستّة معان ) استغفار ، شش معنا دارد :\r\n2 - ( النّدم علي ما مضي ) آگاهى و ترس از پيامدهاى كار و سرزنش خويشتن به سبب آن . امروزه اديبان از اين معنا به نقد خويشتن تعبير مىكنند .\r\n2 - ( العزم علي ترك العود إليه أبدا ) [ اراده بر ترك هميشگى گناه ، 
  ] داروى شفابخش و درمان كافى براى ريشه‌كن ساختن آن است .\r\nديگر شروط ، به و الا مقامان اختصاص دارد : « 1 »\r\n3 - ( أن تؤدّي إلي المخلوقين حقوقهم حتّي تلقي اللّه أملس ليس عليك تبعة ) [ بازگرداندن حقوق ديگران . 
  ] كسى كه چيزى را از ديگرى گرفته ، ضامن است و بايد به صاحبش بازگرداند ؛ « 2 » اگر آن چيز وجود دارد ، همان را و اگر از بين رفته است ، مانند يا قيمتش را . به‌هرحال ، مانند برخى از حقوق الاهى نيست كه تنها با اراده ترك آن ، ساقط شود .\r\n4 - ( أن تعمد إلي كلّ فريضة عليك ضيّعتها فتؤدّي حقّها ) به‌جا آوردن قضاى عبادت‌هاى واجبى مانند نماز و روزه كه پيش از اين ترك شده‌اند ، لازم است و آن از دو حال بيرون نيست : يا بدون توبه از گناه ترك عبادت انجام مىشود\r\n\r\n\r\n","description":"","footnote":"\r\n( 1 ) . دو شرط بعد ( پرداخت حقوق خدا و مردم ) نيز از شرايط عمومى استغفار و توبه است ( مترجم ) .\r\n( 2 ) . « علي اليد ما أخذت تؤدّيه » مسند احمد ، ج 5 ، ص 8 و 12 ؛ سنن ترمذى ، ج 3 ، ص 566 ، ح 1266 ؛ سنن ابن ماجه ، ج 2 ، ص 802 ، ح 2400 .\r\n","page_name":" 518 ","page_number":518},
  {"content":"\r\n\r\nو يا به همراه توبه از آن . در صورت نخست ، به تأخير انداختن عبادت و نيز خوددارى از توبه سبب كيفر مىشود ، ولى در حالت دوم حساب و عقابى در كار نخواهد بود .\r\n5 - ( أن تعمد إلي اللّحم الّذي نبت علي السّحت فتذيبه بالأحزان حتّي تلصق الجلد بالعظم و ينشأ بينهما لحم جديد ) كسىكه از مال حرام خورده و گوشت و استخوانش از آن روييده ، شايسته است به هرگونه ممكن ، وزن خود را كم نمايد تا جز پوست و استخوانى بر تنش نماند ، ولى آن‌كس كه تنها يك يا چند لقمه از آن خورده ، كاستن از وزن خود ، به همان اندازه كافى است .\r\nرسول خدا صلّى اللّه عليه و إله در روايتى فرموده است : « كسى كه لقمه‌اى حرام بخورد نماز چهل شب و دعاى چهل صبحگاهش پذيرفته نمىشود . هر لقمه‌اى ، گوشتى بر بدن مىروياند و هر گوشت حرامى شايسته آتش است . » « 1 » به راستى در اين صورت ، چه سرانجامى خواهند داشت كسانى كه با همه توان براى چپاول و دست‌اندازى بر ثروت مردمان شرق و غرب عالم تلاش كرده و بخش زيادى از درآمدهاى خود را با همين هدف به صنايع نظامى تبديل كرده‌اند ؟ !\r\n6 - ( أن تذيق الجسم ألم الطّاعة كما أذقته حلاوة المعصية ) پوشاندن بدىها ، با انجام نيكىها و جبران كوتاهىها ، با تلاش جدى در خدمت به مردم و مبارزه\r\n\r\n\r\n","description":"","footnote":"\r\n( 1 ) . « من أكل لقمة من حرام لم تقبل له صلاة أربعين ليلة و لم يستجب له دعوة أربعين ليلة و لم يستجب له دعوة أربعين صباحا و كلّ لحم ينبته الحرام فالنّار أولي به و إنّ اللّقمة الواحدة من الحرام لتنبت اللّحم » بحار الأنوار ، ج 63 ، ص 314 ، ح 7 ؛ كنز العمال ، ج 4 ، ص 15 ، ح 9266 ؛ لسان الميزان ، ج 4 ، ص 444 ، ح 1359 .\r\n","page_name":" 519 ","page_number":519},
  {"content":"\r\n\r\nبا خواسته‌هاى شيطانى امكان‌پذير است .\r\n\r\n412 - و قال عليه السلام : « الحلم عشيرة . »\r\nترجمه : بردبارى ، [ همچون 
  ] قبيله است .\r\nشرح : چنان‌كه امام عليه السّلام در حكمت 223 فرموده است « با شكيبايى در برابر بىخرد ، ياران انسان افزايش مىيابد . » « 1 » از طرفى هم ياوران ، همچون خويشاوندان و قبيله انسان‌اند . [ در نتيجه ، شكيبايى چونان قبيله است . 
  ] « 2 » نكته ديگر اين‌كه ، خويشاوندى كه به يارى و پشتيبانى بر نمىخيزد ، خيرى ندارد [ و ياران از او بهترند 
  ] .\r\n\r\n413 - و قال عليه السلام : « مسكين ابن آدم مكتوم الأجل مكنون العلل محفوظ العمل تؤلمه البقّة و تقتله الشّرقة و تنتنه العرقة . »\r\nترجمه : بيچاره فرزند آدم ! مرگش پنهان ، بيمارىاش پوشيده ، كردارش نگاشته است . پشه‌اى او را آزار مىدهد ، جرعه‌اى گلوگيرش شده ، او را از پاى در مىآورد و عرق كردنى او را بدبو مىسازد .\r\nشرح : هر موجود ممكنى دو جنبه دارد : ايجابى و سلبى و يا به عبارت\r\n\r\n\r\n","description":"","footnote":"\r\n( 1 ) . « بالحلم عن السّفيه تكثر الأنصار عليه » .\r\n( 2 ) . شاعر مىگويد :\r\n « و للكفّ عن شتم اللّئيم تكرّما * أضرّ له من شتمه حين يشتم » \r\nهنگامى كه فرومايگان دشنام مىدهند ، خوددارى از ناسزا گفتن به آنان از روى كرامت ، بر ايشان زيانبارتر است . نيز گفته‌اند : « هركس درخت بردبارى بكارد ، ميوه آشتى برچيند . » شرح نهج البلاغه ، ابن ابى الحديد ، ج 20 ، ص 61 .\r\n","page_name":" 520 ","page_number":520},
  {"content":"\r\n\r\nديگر ، شدت و ضعف . امام عليه السّلام در اين حكمت به بخشى از ضعف‌هاى انسان اشاره مىكند :\r\n2 - از زمان و مكان مرگ خود آگاه نيست ؛\r\n2 - بيمارىهاى روحى و جسمى فراوانى دارد كه راه درمان بسيارى از آنها ناشناخته مانده است ؛\r\n3 - از او به سبب كارهايش حسابرسى مىكنند و بر همين اساس پاداش و كيفر مىبيند ؛\r\n4 - گرچه نمىتوان توانايى و عقلش را با پشه‌اى كوچك سنجيد ، ولى [ با همه بزرگىاش 
  ] از آزار پشه‌اى در امان نيست و از همين جنبه نيز از او ناتوان‌تر است ؛\r\n5 - گاه ممكن است آبى كه مايه زندگى است ، گلوگيرش شود و به حياتش پايان دهد . نمونه اين سخن در حكمت 275 بيان گرديد : « بسا نوشنده آبى كه پيش از سيراب شدن گلوگيرش شد » ؛ « 1 »\r\n6 - عرق كردن ، بدبويش مىكند و اين نهايت سستى و ناتوانى است .\r\nانسان با عقل خويش مىتواند به ناشناخته‌ها دست يابد ، با ساخت وسيله‌اى به ماه و مريخ پا گذارد ، رازهاى موجودات را دريابد و در لحظه‌اى هزاران داده را ثبت نموده و از اخبار جهان آگاه شود . به همين سبب ممكن است دچار نخوت و غرور شده و خود را برتر از ديگر موجودات بداند . در اين حكمت ، امام عليه السّلام او را به اين حقيقت آگاه مىكند كه هر موجودى حتى\r\n\r\n\r\n","description":"","footnote":"\r\n( 1 ) . « ربّما شرق شارب الماء قبل ريّه » .\r\n","page_name":" 521 ","page_number":521},
  {"content":"\r\n\r\nمورچه و پشه ، نيرويى دارد كه او را در همان زمينه بر ديگر آفريده‌ها برترى مىدهد . در مثل‌هاى پيشينيان آمده است : « هيچ كوچكى را در دشمنى ناچيز نشماريد ، زيرا پشه است كه چشمان شير را خونين مىكند . » « 1 » چكيده سخن آن‌كه وجود دو جنبه شدت و ضعف ، شامل همه آفريده‌ها و وجه مشترك همه آنها است .\r\n\r\n[ 414 - و روي أنّه عليه السلام كان جالسا في أصحابه ، فمرّت بهم امرأة جميلة ، . . . 
  ]\r\n414 - و روي أنّه عليه السلام كان جالسا في أصحابه ، فمرّت بهم امرأة جميلة ، فرمقها القوم بأبصارهم فقال عليها السلام : « إنّ أبصار هذه الفحول طوامح و إنّ ذلك سبب هبابها فإذا نظر أحدكم إلى امرأة تعجبه فليلامس أهله فإنّما هي امرأة كامرأته »\r\nفقال رجل من الخوارج : قاتله اللّه كافرا ما أفقهه ، فوثب القوم ليقتلوه فقال : « رويدا إنّما هو سبّ بسبّ أو عفو عن ذنب »\r\nترجمه : اصحاب امام عليه السّلام پيرامونش نشسته بودند كه زنى زيبا از آنجا گذشت . حاضران ديده به آن زن دوختند . حضرت فرمود : همانا ديدگان اين مردان به منظره شهوت‌آميز دوخته شده و به هيجان آمده‌اند . هرگاه كسى از شما با نگاه به زنى به شگفتى آيد ، با همسرش بياميزد كه او نيز زنى چون زن وى باشد .\r\nمردى از خوارج گفت : خدا اين كافر را بكشد ، چه دانشمند است ! مردم\r\n\r\n\r\n","description":"","footnote":"\r\n( 1 ) .\r\n « لا تحقرنّ صغيرا فى عداوته * إنّ البعوضة تدمى مقلة الأسد » \r\nفيض القدير ، ج 4 ، ص 446 ، ح 5516 ؛ مجمع البحرين ، ج 1 ، ص 220 .\r\n","page_name":" 522 ","page_number":522},
  {"content":"\r\n\r\nبراى كشتن او برخاستند . امام عليه السّلام فرمود : آرام باشيد ، دشنام را با دشنام بايد پاسخ داد يا بخشيدن از گناه .\r\nشرح : « طوامح » جمع « طامح » [ به معناى شيفته و مشتاق 
  ] ؛ « هبابها » هيجان و برافروختگى آن ( شهوت ) . گاهى اوقات ، نگاه مرد به زن سبب تحريك شهوت و فتنه‌انگيزى مىگردد . به همين روى ، خداوند مىفرمايد : « و به زنان با ايمان بگو : ديدگان خود را [ از هر نامحرمى 
  ] فرو بندند و پاكدامنى ورزند و زيورهاى خود را آشكار نگردانند مگر آن‌چه كه [ طبعا 
  ] از آن پيدا است و بايد روسرى خود را بر گردن خويش [ فرو 
  ] اندازند و زيورهايشان را جز براى شوهرانشان يا پدرانشان يا پدران شوهرانشان يا پسرانشان يا پسران شوهرانشان يا برادرانشان يا پسران برادرانشان يا پسران خواهرانشان يا زنان [ همكيش 
  ] خود يا كنيزانشان يا خدمتكاران مرد كه [ از زن 
  ] بىنيازند يا كودكانى كه بر عورت‌هاى زنان وقوف حاصل نكرده‌اند ، آشكار نكنند و پاهاى خود را [ به گونه‌اى بر زمين 
  ] نكوبند تا آن‌چه از زينتشان نهفته مىدارند معلوم گردد .\r\nاى مؤمنان ! همگى [ از مرد و زن 
  ] به درگاه خدا توبه كنيد ، اميد كه رستگار شويد . » « 1 »\r\nامام عليه السّلام به سبب قرينه ويژه‌اى كه از شرايط و سبك گفتار مرد خارجى بر\r\n\r\n\r\n","description":"","footnote":"\r\n( 1 ) .  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ  نور / 24 : 31 .\r\n","page_name":" 523 ","page_number":523},
  {"content":"\r\n\r\nمىآمد ، سخن او را دشنامى بيش ندانستند [ و پندار ياران را مبنى بر اين‌كه خارجى ، به ايشان نسبت كفر داده ، نادرست شمردند . 
  ] به همين رو ، از او درگذشتند ، چراكه بخشودن به تقوا نزديك‌تر است .\r\nدر اين‌جا به تناسب ، بخشى از سخن عقّاد را از كتاب « عبقرية الإمام » كه درباره دانش و بينش امام عليه السّلام گفته است ، مىآوريم : گفتارهاى جامعى كه از امام عليه السّلام نقل شد ، برترين نمونه كلام ، در استوارى سبك و اسلوب است .\r\nپيامبر اكرم صلّى اللّه عليه و إله فرموده‌اند : « دانشمندان امت من ، همچون پيامبران بنى اسرائيل‌اند . » « 1 » حكمت امام عليه السّلام كه با كلمات پيامبران برابرى مىكند ، روشن‌ترين نمونه اين حديث شريف است . بالاتر اين‌كه ، كلمات حضرت دلپسندتر و خوش سليقه‌تر بيان گرديده‌اند . « 2 »\r\n\r\n415 - و قال عليه السلام : « كفاك من عقلك ما أوضح لك سبل غيك من رشدك . »\r\nترجمه : خرد بايد گمراهىات را از راه رستگارىات ، نمايان كند .\r\nشرح : برخى انسان‌ها از عقلى برخوردارند كه با آن دقيق‌ترين وسيله‌هايى را مىسازند كه سفينه‌هاى فضايى و مغزهاى الكترونيكى نمونه‌اى از آن است . افزون بر اين ، از نشانه‌هاى پنهان ، به حوادث آينده پى مىبرند و\r\n\r\n\r\n","description":"","footnote":"\r\n( 1 ) . « علماء امّتي كأنبياء بني إسرائيل » سبل الهدى و الرشاد ، ج 10 ، ص 337 ؛ عوالى اللئالى ، ج 4 ، ص 77 ، ح 67 .\r\n( 2 ) . عبقرية الإمام ، ص 88 .\r\n","page_name":" 524 ","page_number":524},
  {"content":"\r\n\r\nرازهاى طبيعت را كشف نموده و از آن به دلخواه بهره‌بردارى مىكنند . با همه اين ، انسان به معناى درست كلمه كسى است كه از عقل و دانش خود در راه سودمند استفاده نمايد . خرد و دانشى كه در راه دروغ ، فريب ، ترس‌انگيزى و چپاول به كار رود ، جز شرّ و و بال و فساد و گمراهى نيست .\r\n\r\n[ 416 - و قال عليه السلام : « افعلوا الخير و لا تحقروا منه شيئا 
  ]\r\n416 - و قال عليه السلام : « افعلوا الخير و لا تحقروا منه شيئا فإنّ صغيره كبير و قليله كثير و لا يقولنّ أحدكم إنّ أحدا أولى بفعل الخير منّي فيكون و اللّه كذلك إنّ للخير و الشّرّ أهلا فمهما تركتموه منهما كفاكموه أهله . »\r\nترجمه : كار نيك به‌جا آوريد و آن را هر مقدار كه باشد كوچك نشماريد ، زيرا كوچك آن بزرگ و اندك آن فراوان است . كسى از شما نگويد :\r\nديگرى در انجام كار نيك از من سزاوارتر است كه به خدا سوگند چنين مىشود . خوب و بد اهلى دارد كه هرگاه آن را واگذاريد ، اهلش آن را انجام خواهند داد .\r\nشرح : كارى كه انجام دهنده‌اش از آن سود برد و به كسى زيان نرساند ، نيك است و بهترين آن ، حالتى است كه ديگران [ نيز 
  ] بهره‌مند شوند . افزون بر اين ، هرگاه عمل سودمند با هدف خشنودى خدا انجام گيرد ، نيكويى دوچندان خواهد يافت . نكته ديگر آن‌كه ، كار نيك سرشتى بزرگ و عالى دارد . ازاين‌رو ، اندك آن هم بسيار و با ارزش است . خداوند سبحان\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمىفرمايد : « پس هركه هموزن ذره‌اى نيكى كند [ نتيجه 
  ] آن را خواهد ديد و هر كه هموزن ريزه‌اى بدى نمايد [ نتيجه 
  ] اش را مىبيند . » « 1 » امام عليه السّلام نيز در حكمت 93 فرموده است : « چگونه كم باشد آن‌چه كه پذيرفته شود . » « 2 »\r\nتفاوت نيكى و حقيقت آن است كه در حالت نخست ، ميل و آرزو بر اساس حقيقت و عدالت ارضا مىشود ، ولى دومى ممكن است همساز و يا ناسازگار با ميل و رغبت باشد . به همين سبب گفته‌اند : حقيقت ، تلخ و سنگين است .\r\n( و لا يقولنّ أحدكم إنّ أحدا أولي بفعل الخير منّي فيكون و اللّه كذلك ) امام عليه السّلام به واقعيتى رايج در بين مردم اشاره مىكند ؛ گاه كسى را براى بررسى مشكلى و يا برآوردن نيازى مىخوانند و او در پاسخ مىگويد : ديگرى از من به اين كار شايسته‌تر است . ابن ابى الحديد مضمون كلام امام عليه السّلام را در اين جمله : « . . . كه به خدا سوگند چنين مىشود » ، اين‌گونه بيان مىكند : « خداى سبحان ، به جاى آن‌كس كه از او كمك خواسته شد ، ديگرى را به انجام آن كار خير موفق مىكند . » « 3 » اين چنين ، كسى كه از كار پسنديده پرهيز مىكند ، ديگران را از بىخيرى خود آگاه ساخته است . ( إنّ للخير و الشّرّ أهلا فمهما تركتموه منهما كفاكموه أهله ) براى انجام كار نيك شتاب كن ، تا از اهل آن باشى و بدى را براى كسانى واگذار كه خدا بر آنان خشم گرفته و آتش دوزخ را فراهم كرده است .\r\n\r\n\r\n","description":"","footnote":"\r\n( 1 ) .   فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ   زلزله / 99 : 7 - 8 .\r\n( 2 ) . « و كيف يقلّ ما يتقبّل » .\r\n( 3 ) . شرح نهج البلاغه ، ج 20 ، ص 66 .\r\n","page_name":" 526 ","page_number":526},
  {"content":"\r\n\r\n\r\n[ 417 - و قال عليه السلام : « من أصلح سريرته أصلح اللّه علانيته و . . . 
  ]\r\n417 - و قال عليه السلام : « من أصلح سريرته أصلح اللّه علانيته و من عمل لدينه كفاه اللّه أمر دنياه و من أحسن فيما بينه و بين اللّه أحسن اللّه ما بينه و بين النّاس . »\r\nترجمه : كسى كه نهان خود را اصلاح كند ، خدا آشكار او را نيكو گرداند و كسى كه براى دين خود بكوشد ، خدا دنيايش را درست مىنمايد و آن‌كس كه بين خود و خدا به شايستگى عمل كند ، خدا امر بين او و مردم را اصلاح خواهد نمود .\r\nشرح : هيجان‌هاى روحى بر گفتار و كردار و حتى جسم آدمى اثر مىگذارد . ازاين‌رو ، كسانى كه بد ذات و نسبت به مردم كينه‌توزند ، كلام و رفتارشان پرده از نيت پليد و درون زشتشان بر مىدارد . از سوى ديگر ، پاك دلى و خيرخواهى بندگان خدا ، در برخورد و عملكرد انسان هويدا مىشود . در حكمت 25 مىخوانيم : « كسى ، چيزى را در دل پنهان نمىكند جز آن‌كه در لغزش‌هاى زبان و رنگ رخسارش ، آشكار خواهد شد . » « 1 » افزون بر اين ، توضيح همين مطلب در شرح خطبه 154 بيان گرديد : « در يك ارتباط دو سويه مىتوان با ايمان ، به اعمال صالح و با آنها به ايمان دست يافت . با ايمان ، علم و دانش آباد مىشود و با علم و آگاهى ، انسان از مرگ مىهراسد .\r\nبا مرگ ، دنيا پايان مىپذيرد و با دنيا ، توشه آخرت فراهم مىگردد . با قيامت بهشت نزديك مىشود و جهنّم براى بدكاران آشكار مىگردد و مردم جز قيامت قرارگاهى ندارند و شتابان به سوى ميدان مسابقه مىروند تا به منزلگاه\r\n\r\n\r\n","description":"","footnote":"\r\n( 1 ) . « ما أضمر أحد شيئا إلّا ظهر في فلتات لسانه و صفحات وجهه » .\r\n","page_name":" 527 ","page_number":527},
  {"content":"\r\n\r\nآخرين برسند . » « 1 »\r\n( و من عمل لدينه كفاه اللّه أمر دنياه ) دين ، انسان را فقير نمىكند و از كار براى به دست آوردن روزى باز نمىدارد ، بلكه خداوند سبحان مؤمن را در كار براى خانواده يارى نموده و به او توفيق مىدهد . بارها گفته‌ايم : هر كارى براى تهيه خوراك ، پوشاك و مسكن ، اگر با هدف رفع نياز انجام شود ، براى خدا است و ريشه در دين دارد .\r\n( و من أحسن فيما بينه و بين اللّه . . . ) آن‌كس كه با كار براى بندگان و خوددارى از آزار آنان ، رابطه بين خود و خدا را اصلاح كند ، ديگران نيز او را دوست داشته و بزرگ مىدارند .\r\n\r\n418 - و قال عليه السلام : « الحلم غطاء ساتر و العقل حسام قاطع فاستر خلل خلقك بحلمك و قاتل هواك بعقلك . »\r\nترجمه : بردبارى ، پرده‌اى است پوشاننده و عقل ، شمشيرى است برّان .\r\nپس كمبودهاى اخلاقى خود را با بردبارى بپوشان و هواى نفس خود را با شمشير عقل بكش .\r\nشرح : بردبارى ، برخى زشتىهاى آدمى را مىپوشاند و كيست كه از هر عيبى پاك باشد ؟ بنابراين ، شايسته است انسان ، خود را حتى نه به دليل كسب\r\n\r\n\r\n","description":"","footnote":"\r\n( 1 ) . « فبالإيمان يستدلّ علي الصّالحات و بالصّالحات يستدلّ علي الإيمان و بالإيمان يعمر العلم و بالعلم يرهب الموت و بالموت تختم الدّنيا و بالدّنيا تحرز الآخرة و بالقيامة تزلف الجنّة و تبرّز الجحيم للغاوين و إنّ الخلق لا مقصر لهم عن القيامة مرقلين في مضمارها إلي الغاية القصوي » .\r\n","page_name":" 528 ","page_number":528},
  {"content":"\r\n\r\nفضيلت ، بلكه از آن‌رو كه زشتىهايش را بپوشاند ، شبيه بردباران سازد .\r\nدرباره اين موضوع بارها و از جمله در حكمت 112 سخن گفته‌ايم . « 1 »\r\nخرد ، برنده‌ترين سلاح براى مقابله با دشمن است و هوس سرسخت‌ترين دشمن ، پس شايسته است با نيروى عقل به جنگ هوس برويم .\r\n\r\n[ 419 - و قال عليه السلام : « إنّ للّه عبادا يختصّهم اللّه بالنّعم . . . 
  ]\r\n419 - و قال عليه السلام : « إنّ للّه عبادا يختصّهم اللّه بالنّعم لمنافع العباد فيقرّها في أيديهم ما بذلوها فإذا منعوها نزعها منهم ثمّ حوّلها إلى غيرهم . »\r\nترجمه : خدا بندگانى دارد كه براى سود رساندن به ديگران ، نعمت‌هاى ويژه‌اى به آنان بخشيده است . تا آن‌گاه كه دست بخشنده دارند ، نعمت‌ها را در دستشان باقى مىگذارد و هرگاه از بخشش دريغ كنند ، آنها را از دستشان گرفته و به ديگران خواهد داد .\r\nشرح : ( إنّ للّه عبادا يختصّهم اللّه بالنّعم لمنافع العباد ) اين سخن ، قضيه جزئيه است و همه نعمت‌داران را شامل نمىشود ، زيرا موضوع در جمله ( عبادا ؛ بندگان ) ، به شكل نكره در كلام موجبه و مثبت آمده است . بنابراين ، معناى سخن چنين مىشود : حكمت خدا اقتضا مىكند كه برخى از بندگان خود را وسيله‌اى در راه خير قرار دهد . اگر به وظيفه خويش عمل نمايند ، نعمت در دستشان باقى مىماند و اگر تكليف را رها كنند ، نعمت را از آنان بازستانده و\r\n\r\n\r\n","description":"","footnote":"\r\n( 1 ) . « لا عزّ كالحلم » ( عزتى همچون بردبارى نيست . )\r\n","page_name":" 529 ","page_number":529},
  {"content":"\r\n\r\nبه فردى شايسته واگذار مىكند . همين مطلب در شرح حكمت‌هاى 12 و 371 بيان شد : « هرگاه آغاز نعمت برايتان آشكار شد ، با ناسپاسى پايان آن را دور نسازيد » « 1 » و « اگر صاحب نعمتى حقوق واجب الاهى را بپردازد ، خداوند نعمت‌ها را بر او جاودانه مىسازد و آن‌كس كه حقوق واجب الاهى در نعمت‌ها را نپردازد ، خداوند آن را به زوال و نابودى خواهد كشاند . » « 2 »\r\n\r\n420 - و قال عليه السلام : « لا ينبغي للعبد أن يثق بخصلتين : العافية و الغنى بينا تراه معافى إذ سقم و بينا تراه غنيا إذ افتقر . »\r\nترجمه : سزاوار نيست كه بنده خدا به دو خصلت اعتماد كند : تندرستى و توانگرى ، زيرا در تندرستى ، ناگاه او را بيمار بينى و در توانگرى ، ناگاه او را تهيدست .\r\nشرح : خوشى زندگى دنيا به دارايى و تندرستى است كه افراد به هردو و يا يكى از آنها دسترسى مىيابند . از دست دادن هر يك از اين دو نعمت ، براى كسى كه از آن بهره‌مند بوده ، اندوهبار است . تنها كسانى مىتوانند تا اندازه‌اى مصيبت ياد شده را تحمل كنند كه خود را براى چنين روزى آماده كرده باشند . درس سودمندى كه بيمارى پس از سلامتى و فقر در پى ثروت مىدهد ، اعتماد و توكل بر خدا و با او بىنيازى جستن از غير او است . « 3 »\r\n\r\n\r\n","description":"","footnote":"\r\n( 1 ) . « إذا وصلت إليكم أطراف النّعم فلا تنفّروا أقصاها بقلّة الشّكر » .\r\n( 2 ) . « فمن قام للّه فيها بما يجب فيها عرّضها للدّوام و البقاء و من لم يقم فيها بما يجب عرّضها للزّوال و الفناء » .\r\n( 3 ) .\r\n و ربّ غنى عظيم الثّراء * أمسى مقلّا عديما فقيرا\r\nو كم بات من مترف فى القصور * فعوّض فى الصّبح عنها القبورا \r\n","page_name":" 530 ","page_number":530},
  {"content":"\r\n\r\n\r\n421 - و قال عليه السلام : « من شكا الحاجة إلى مؤمن فكأنّه شكاها إلى اللّه و من شكاها إلى كافر فكأنّما شكا اللّه . »\r\nترجمه : كسىكه از نياز خود نزد مؤمنى گلايه كند ، گويى به پيشگاه خدا شكايت برده و آن‌كس كه از نيازمندى خود نزد كافرى شكوه نمايد ، گويى از خدا گلايه كرده است .\r\nشرح : گلايه‌مندى مؤمن نزد مؤمنى ديگر ، نشانگر ناخشنودى از قضا و تقدير خداوند نيست ، زيرا هريك از آن‌دو به او ايمان دارند . افزون بر اين ، دوست مؤمن او با سفارش به شكيبايى ، بشارت به پاداش الاهى و دعاى خير ، مشكل را بر برادر خود آسان مىكند . به عكس ، شكوه مؤمن در حضور كافر ، اعتراف ضمنى به حق بودن كفر و تشويق كافر بر كيش خويش است .\r\nدر حقيقت ، گويا به كافر چنين مىگويد : « آيا ديدى خداوند با وجود ايمانم ، چه بر سرم آورد ؟ » كافر نيز با زبان حال يا گفتار او را سرزنش مىكند : « آيا به اشتباه و گمراهىات پى بردى ؟ » از اين‌رو ، گلايه نزد كافر ، شكوه كرده بر خدا است .\r\n\r\n\r\n","description":"","footnote":"\r\n- چه بسيار بىنياز ثروتمند كه به هنگام شب فقيرى بىچيز گشته است و چه بسا خوشگذران آرميده در كاخ‌ها كه صبح هنگام آن را با گورها عوض كرده‌اند . شرح نهج البلاغه ، ابن ابى الحديد ، ج 20 ، ص 71 .\r\n","page_name":" 531 ","page_number":531},
  {"content":"\r\n\r\n\r\n422 - و قال عليه السلام في بعض الأعياد : « إنّما هو عيد لمن قبل اللّه صيامه و شكر قيامه و كلّ يوم لا يعصى اللّه فيه فهو عيد . »\r\nترجمه : در يكى از روزهاى عيد فرمود : اين عيد كسى است كه خدا روزه‌اش را پذيرفته و نماز او را ستوده است . هر روز كه در آن ، خدا نافرمانى نشود ، روز عيد است .\r\nشرح : چنان‌كه در حكمت 386 و خطبه 111 بيان شد ، مبنا ، روش و استدلال امام عليه السّلام اين است : « خيرى كه در پس آن آتش است ، خير نيست و شرّى كه بهشت را در پى دارد ، شرّ نخواهد بود » « 1 » و « جز تقوا ، ديگر توشه‌هاى دنيا خيرى ندارند . » « 2 » به راستى كه يگانه لذت و ثروت ، در دورى از آتش است .\r\n\r\n[ 423 - و قال عليه السلام : « إنّ أعظم الحسرات يوم القيامة حسرة . . . 
  ]\r\n423 - و قال عليه السلام : « إنّ أعظم الحسرات يوم القيامة حسرة رجل كسب مالا في غير طاعة اللّه فورثه رجل فأنفقه في طاعة اللّه سبحانه فدخل به الجنّة و دخل الأوّل به النّار . »\r\nترجمه : بزرگ‌ترين حسرت در روز قيامت ، افسوس كسى است كه مالى را با گناه گردآورد و پس از او به شخصى ارث رسد كه در اطاعت خداى سبحان ، بخشش كرده و با آن وارد بهشت شود و گردآورنده نخست وارد جهنّم گردد .\r\n\r\n\r\n","description":"","footnote":"\r\n( 1 ) . « ما خير بخير بعده النّار و ما شرّ بشرّ بعده الجنّة » .\r\n( 2 ) . « لا خير في شيء من أزوادها إلّا التّقوي » .\r\n","page_name":" 532 ","page_number":532},
  {"content":"\r\n\r\nشرح : بيچاره و مسكين ، با مال حرام خو مىگرفت و خوشحال بود و به هنگام ناكامى در رسيدن به ثروت و يا از دست دادنش ، دلتنگ و ناآرام مىگشت . آن‌گاه [ پس از مرگ خود 
  ] همه را براى وارثى نيكوكار باقى نهاد و او از آن به درستى بهره برد . زمانى كه آن دو براى حسابرسى در پيشگاه خدا حاضر شوند ، وارث بىآن‌كه رنجى برده باشد ، پاداش مىگيرد و ارث‌گذار به سبب تلاش و جان كندنش كيفر مىبيند . نتيجه آن‌كه سرور يكى به اندازه آه ديگرى است . « 1 »\r\n\r\n[ 424 - و قال عليه السلام : « إنّ أخسر النّاس صفقة و أخيبهم سعيا . . . 
  ]\r\n424 - و قال عليه السلام : « إنّ أخسر النّاس صفقة و أخيبهم سعيا رجل أخلق بدنه في طلب ماله و لم تساعده المقادير على إرادته فخرج من الدّنيا بحسرته و قدم على الآخرة بتبعته . »\r\nترجمه : همانا زيانكارترين مردم در معاملات و نوميدترين مردم در تلاش ، فردى است كه در گردآورى مال ، خود را خسته نمايد ، ولى تقدير با خواست او هماهنگ نباشد . سرانجام با حسرت از دنيا رفته و با بار گناه به آخرت روى مىكند .\r\n\r\n\r\n","description":"","footnote":"\r\n( 1 ) . به عمر بن عبد العزيز بن مروان « خوشبخت پسر نگون‌بخت » مىگفتند . عبد العزيز در زمان در زمان خلافت برادرش عبد الملك بن مروان و فرماندارى خود در مصر و ديگر شهرها ، به دارايىهاى فراوان دست يافت ، ولى همه را براى فرزندش عمر به ارث نهاد . او نيز آنها را براى كارهاى خير و در راه خشنودى خدا به كار مىگرفت . پس از رسيدن به خلافت دستور داد سند همه زمين‌ها را در حضور مردم نابود كنند . او مىگفت : اين اسناد شرعى نيست و بايد به بيت المال بازگردانده شود . شرح نهج البلاغه ، ابن ابى الحديد ، ج 20 ، ص 74 .\r\n","page_name":" 533 ","page_number":533},
  {"content":"\r\n\r\nشرح : براى رسيدن به آرزوهاى خود سخت مىكوشد و دين و آخرت را فدا مىكند ، ولى مرگ بين او و رؤياهايش فاصله مىاندازد . آن‌گاه از آهى به آهى جانكاه‌تر منتقل مىشود ؛ از رنج دنيا به كيفر آخرت و از تلاش‌هاى پراكنده و بىثمر به جايگاه بلا و مصيبت . صورت ياد شده ، بر بسيارى از گروه‌ها منطبق است . بازرگانى براى قرار گرفتن در صدر ثروتمندان ، جنس خود را احتكار مىكند و مزدورى براى رسيدن به حكومت و قدرت از خيانت فرونمىگذارد . ناگهان مرگ فرا مىرسد و آنان را پيش از رسيدن به مقصود با خود مىبرد . آيا پندگيرنده‌اى هست ؟ كشته باد انسان ، چه ناسپاس است !\r\n\r\n[ 425 - و قال عليه السلام : « الرّزق رزقان طالب و مطلوب فمن طلب الدّنيا طلبه الموت . . . 
  ]\r\n425 - و قال عليه السلام : « الرّزق رزقان طالب و مطلوب فمن طلب الدّنيا طلبه الموت حتّى يخرجه عنها و من طلب الآخرة طلبته الدّنيا حتّى يستوفي رزقه منها . »\r\nترجمه : روزى دو گونه است : رزقى كه تو را مىجويد و معاشى كه تو آن را مىجويى . كسى كه دنيا را خواهد ، مرگ نيز او را مىطلبد تا از دنيا بيرونش كند و كسى كه به دنبال آخرت رود ، دنيا در پى او است تا روزىاش را به تمام بپردازد .\r\nشرح : ( طالب ) رزق بىحساب . ( مطلوب ) معاشى كه برايش نقشه مىكشد و مىكوشد . ( فمن طلب الدّنيا ) كسىكه به چيزى [ جز دنيا 
  ] توجه نمىكند ( طلبه\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nالموت ) پيش از رسيدن به مقصود ، مرگش فرا مىرسد . « 1 » ( و من طلب الآخرة طلبته الدّنيا حتّي يستوفي رزقه منها ) كسىكه خواهان آخرت است و براى آن تلاش مىكند ، به مرادش خواهد رسيد و پيش از آن هم به اندازه نياز بهره‌اش را از دنيا مىگيرد . توضيح بيشتر در شرح خطبه 99 و حكمت 378 بيان شد :\r\n« دنياطلبى كه مرگ طالب او است و غفلت‌زده‌اى كه مرگ از او غافل نيست و آيندگان نيز راه گذشتگان را مىپويند » ؛ « 2 » « روزى دو گونه است : رزقى كه تو آن را مىجويى و معاشى كه تو را مىجويد . » « 3 »\r\n\r\n[ 426 - و قال عليه السلام : « إنّ أولياء اللّه هم الّذين نظروا إلى باطن الدّنيا . . . 
  ]\r\n426 - و قال عليه السلام : « إنّ أولياء اللّه هم الّذين نظروا إلى باطن الدّنيا إذا نظر النّاس إلى ظاهرها و اشتغلوا بآجلها إذا اشتغل النّاس بعاجلها فأماتوا منها ما خشوا أن يميتهم و تركوا منها ما علموا أنّه سيتركهم و رأوا استكثار غيرهم منها استقلالا و دركهم لها فوتا أعداء ما سالم النّاس و سلم ما عادى النّاس بهم علم الكتاب و به علموا و بهم قام الكتاب و به قاموا لا يرون مرجوّا فوق ما يرجون و لا مخوفا فوق ما يخافون . »\r\nترجمه : دوستان خدا آنان‌اند كه به درون دنيا نگريستند ؛ آن‌گاه كه مردم به ظاهر آن چشم دوختند و سرگرم آينده دنيا شدند ؛ آن‌گاه كه مردم به امور\r\n\r\n\r\n","description":"","footnote":"\r\n( 1 ) . گفته‌اند : « دنيا همچون سايه تو است ؛ هرچه به دنبالش بدوى دور تر مىشود و هرچه از او روى گردانى به سويت مىآيد » شرح نهج البلاغه ، ابن ابى الحديد ، ج 20 ، ص 76 .\r\n( 2 ) . « و طالب للدّنيا و الموت يطلبه و غافل و ليس بمغفول عنه و علي أثر الماضي ما يمضي الباقي » .\r\n( 3 ) . « الرّزق رزقان : رزق تطلبه و رزق يطلبك » .\r\n","page_name":" 535 ","page_number":535},
  {"content":"\r\n\r\nزودگذر دنيا پرداختند . پس هواى نفسى كه آنان را از پاى درمىآورد ، كشتند و آن‌چه كه آنان را به زودى ترك مىكند ، رها كردند . بهره‌مندى دنياپرستان را از دنيا خوار شمردند و دست‌يابى آنان را به دنيا زودگذر دانستند . با آن‌چه مردم آشتى كردند ، دشمنى ورزيدند و با آن‌چه دنياپرستان دشمن شدند آشتى نمودند . قرآن به وسيله آنان شناخته مىشود و آنان به كتاب خدا آگاه‌اند . قرآن را پابرجا مىكنند و خود به كتاب خدا استوارند . به بالاتر از آن‌چه اميدوارند چشم نمىدوزند و جز از آن‌چه مىترسند ، هراس ندارند .\r\nشرح : درباره پرهيزكاران و دوستان خدا در خطبه‌ها ، نامه‌ها و حكمت‌هاى پيشين ، مكرر سخن گفته شد . در اين حكمت امام عليه السّلام ، چنان‌كه شيوه مبلغان خيرخواه است ، دوباره به گفت‌وگو درباره ايشان بازگشته تا شايد گوش‌هايى شنوا بيابد . حضرت بدين‌گونه ويژگىهاى دوستان خدا را بيان مىكند :\r\n2 - ( إنّ أولياء اللّه هم الّذين نظروا إلي باطن الدّنيا إذا نظر النّاس إلي ظاهرها ) دنيا ظاهرى و باطنى دارد . ظاهرش فريبنده و غلطانداز است . آن‌كس كه تنها بدان چشم بدوزد ، سرگرمش مىشود و از آخرت باز مىماند و دوستان خدا كه واقع‌بين‌اند ، آن را وسيله خوشى ماندگار خويش مىدانند .\r\n2 - ( و اشتغلوا بآجلها إذا اشتغل النّاس بعاجلها ) « هاء » در « آجالها » به دنيا بر مىگردد و مقصود ، آخرت است ، زيرا پس از دنيا مىآيد . معناى عبارت چنين است : پارسايان بر سر دنيا رقابت نمىكنند و براى آن به پا نمىخيزند . آنان به رهگذرى مىمانند كه مىگويد : شكوفه‌ها را\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nرها كنيد تا باز شوند .\r\n3 - ( فأماتوا منها ما خشوا أن يميتهم ) [ رذيله‌هايى همچون 
  ] طمع ، كينه و درويى [ را در خود كشتند ؛ مبادا آنان را از پا درآورد . 
  ]\r\n4 - ( و تركوا منها ما علموا أنّه سيتركهم ) اگر اندوخته‌هاى مازاد بر نياز ، صرف [ كار خير 
  ] نگردد ، به ناچار براى ديگران مىماند و همراه كسى به سراى ديگر نمىرود . حال كه چنين است ، پس له له زنان در جست‌وجويش براى چه ؟ ! تنها انگيزه خردپسند ، مىتواند پس‌انداز خشنودى خدا و خدمت به بندگان او باشد تا پاداشى كريمانه را به همراه آورد .\r\n5 - ( رأوا استكثار غيرهم منها استقلالا و دركهم لها فوتا ) به چشم خود ديده‌اند انسان‌ها غالبا با افزايش ثروت ، خيرشان اندك و با رسيدن به دنيا ، از دينشان كم مىشود . كوتاه سخن آن‌كه هر اندازه افراط در امور مادى ، برابر است با همان مقدار دورى از معنويات .\r\n6 - ( أعداء ما سالم النّاس و سلم ما عادي النّاس ) تجمل‌گرايان دشمن حقيقت‌اند ، چراكه حق ، دشمن خواسته‌هاى آنها است . آنان به يارى باطل و گمراهى مىشتابند تا شهوات و خواهش‌هايشان را سير كند . به عكس ، دوستان خدا به جنگ باطل و باطل‌گرايان مىروند و حق را يارى مىكنند ، زيرا خود ياورى جز آن ندارند .\r\n7 - ( بهم علم الكتاب و به علموا ) علم خود را از كتاب خدا برگرفته‌اند و آن را در بين مردم گسترش مىدهند .\r\n8 - ( و بهم قام الكتاب ) بر راستىاش ( قرآن ) ، دليلى استوار مىآورند .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n9 - ( و به قاموا ) بر اساس قرآن رفتار مىكنند .\r\nخلاصه اين كه دانشمند حقيقى مىآموزد ، ياد مىدهد و عمل مىكند و اين است نشان مؤمن ولى خدا و دانشمند پارسا .\r\n10 - ( لا يرون مرجوّا فوق ما يرجون و لا مخوفا فوق ما يخافون ) چنان‌كه در حكمت 80 آمد : « كسى از شما جز به پروردگار خود اميدوار نباشد و جز از گناه خويش نترسد . » « 1 » تنها اميدشان به بخشايش و بخشش خدا است و جز از خشم و كيفر او نمىترسند . ترس از خدا نگهبان كارها است و آرزوى رحمتش شفيعى نيكو براى رضاى او . پريشانى و محنت از آن كسى است كه به خدا بد گمان باشد : « . . . و [ تا 
  ] مردان و زنان نفاق پيشه و مردان و زنان مشرك را كه به خدا گمان بد برده‌اند ، عذاب كند . بد زمانه بر آنان باد و خدا بر ايشان خشم نموده و لعنتشان كرده و جهنّم را براى آنان آماده گردانيده و [ چه 
  ] بد سرانجامى است ! » « 2 »\r\n\r\n427 - و قال عليه السلام : « اذكروا انقطاع اللّذّات و بقاء التّبعات . »\r\nترجمه : پايان لذّت‌ها و بر جاى ماندن پيامدهاى تلخ را به ياد آوريد .\r\n\r\n\r\n","description":"","footnote":"\r\n( 1 ) . « يرجونّ أحد منكم إلّا ربّه و لا يخافنّ إلّا ذنبه » .\r\n( 2 ) .  وَ يُعَذِّبَ الْمُنافِقِينَ وَ الْمُنافِقاتِ وَ الْمُشْرِكِينَ وَ الْمُشْرِكاتِ الظَّانِّينَ بِاللَّهِ ظَنَّ السَّوْءِ عَلَيْهِمْ دائِرَةُ السَّوْءِ وَ غَضِبَ اللَّهُ عَلَيْهِمْ وَ لَعَنَهُمْ وَ أَعَدَّ لَهُمْ جَهَنَّمَ وَ ساءَتْ مَصِيراً  فتح / 48 : 6 .\r\n","page_name":" 538 ","page_number":538},
  {"content":"\r\n\r\nشرح : « تبعة الشّىء » پيامد يك‌چيز . آن‌چه را با شادمانى مىسازيد ، اندكى بعد مىرود و حساب و كيفرش مىماند ! و روشن است كه كارها را با آثار و پيامدهاى نيك و بدش مىسنجند .\r\n\r\n428 - و قال عليه السلام : « اخبر تقله . »\r\nترجمه : مردم را بيازماى ، تا دشمن گردى . « 1 »\r\nشرح : « اخبر » فعل امر از « الاختبار » آزمودن ؛ « تقل » از « القلى » يا « القلاء » به معناى كينه و دشمنى ، فعل مضارع مجزوم به جواب امر و علامت جزم ، حذف حرف عله از آخر آن و « هاء » براى سكت است .\r\nشريف رضى مىگويد : برخى اين حكمت را از رسول خدا صلّى اللّه عليه و إله نقل كرده‌اند و نقل ثعلب از ابن اعرابى مؤيد آن است كه اين كلام از على عليه السّلام است . ابن اعرابى از مأمون نقل مىكند : اگر على عليه السّلام نگفته بود : « بيازماى تا دشمن گردى » ، من مىگفتم : دشمنى كن تا بيازمايى .\r\nمعناى گفتار مأمون چنين است : حقيقت افراد از دشمنان آنان دانسته مىشود و نه دوستانشان ، زيرا چشم رضايت ، بدىها را نيك جلوه مىدهد ! « 2 »\r\n\r\n\r\n","description":"","footnote":"\r\n( 1 ) . ابو العلاء معرّى چنين سروده است :\r\n « جرّبت دهري و أهليه فما تركت * لي التّجارب في ودّ امريء غرضا » \r\nروزگار و اهلش را آزمودم و تجربه‌ها انگيزه‌اى براى دوستى با مردم برايم به‌جا نگذاشت . شرح نهج البلاغه ، ابن ابى الحديد ، ج 20 ، ص 81 .\r\n( 2 ) . از ظاهر كلام مأمون برمىآيد كه مقصودش چنين است : « ابراز دشمنى با افراد سبب مىشود تا آزموده شوند و باطنشان آشكار گردد . » در واقع ، سخن مأمون عكس كلام امام است . برخى شارحان نيز اين‌گونه برداشت كرده‌اند . نك : شرح ابن ميثم ، ج 5 ، ص 452 . ( مترجم ) .\r\n","page_name":" 539 ","page_number":539},
  {"content":"\r\n\r\nاشكال اين سخن آن است كه ديده دشمنى نيز خوبىها را زشت مىنمايد . از اين‌رو ، تنها معيار شناخت شخصيت هركس ، آزمودن او در خشم و شادى است .\r\n\r\n[ 429 - و قال عليه السلام : « ما كان اللّه ليفتح على عبد باب الشّكر . . . 
  ]\r\n429 - و قال عليه السلام : « ما كان اللّه ليفتح على عبد باب الشّكر و يغلق عنه باب الزّيادة و لا ليفتح على عبد باب الدّعاء و يغلق عنه باب الإجابة و لا ليفتح لعبد باب التّوبة و يغلق عنه باب المغفرة . »\r\nترجمه : چنين نيست كه خدا در سپاس را بر بنده‌اى بگشايد و در نعمت را ببندد و اين‌گونه نيست كه دعا را ممكن نمايد ، ولى آن را اجابت نكند و در حالى كه راه توبه را بر بنده باز كرده ، در آمرزش را نمىبندد .\r\nشرح : شكر ، همه نعمت‌ها را از سوى خدا دانستن و سرپيچى نكردن از امرونهى او است . چنين شكرى ، سبب افزايش بركت مىشود ، زيرا كسىكه آن را بخشيده ، همو افزودنش را بر خود لازم نموده و مىفرمايد : « و آن‌گاه كه پروردگارتان اعلام كرد كه اگر واقعا سپاسگزارى كنيد ، [ نعمت 
  ] شما را افزون خواهم كرد و اگر ناسپاسى نماييد ، قطعا عذاب من سخت خواهد بود . » « 1 » و البته كلام او راست و وعده‌اش حق است .\r\nنكته ديگر اين‌كه دعاى قرين به طاعت از خدا ، به نجات و پيروزى رهنمون مىشود و توبه نتيجه بخش‌ترين وسيله براى لطف و گذشت خدا است .\r\n\r\n\r\n","description":"","footnote":"\r\n( 1 ) .  وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  ابراهيم / 14 : 7 .\r\n","page_name":" 540 ","page_number":540},
  {"content":"\r\n\r\nمكرر درباره همه مفاهيم بالا سخن گفته شد .\r\n\r\n[ 430 - و سئل عليه السلام أيهما أفضل ؛ العدل أو الجود ؟ فقال عليه السلام : . . . 
  ]\r\n430 - و سئل عليه السلام أيهما أفضل ؛ العدل أو الجود ؟ فقال عليه السلام : « العدل يضع الامور مواضعها و الجود يخرجها من جهتها و العدل سائس عامّ و الجود عارض خاصّ فالعدل أشرفهما و أفضلهما . »\r\nترجمه : از امام عليه السّلام پرسيدند : عدل يا بخشش ؛ كدام يك برتر است ؟\r\nفرمود : عدالت ، هرچيز را در جاى خود مىنهد ؛ درحالىكه بخشندگى آن را از جاى خود خارج مىسازد . دادگرى تدبير عمومى مردم است و حال‌آن‌كه سخاوت گروهى خاص را شامل مىشود . پس عدالت شريف‌تر و برتر است .\r\nشرح : عدالت و سخاوت دو فرق دارند : نخست اين‌كه ، عدل ضدّ ستم و كژى است و به همين سبب ، قرار دادن هرچيز در محل مناسب خود ، عدالت و خارج ساختنش از آن ، بىعدالتى به شمار مىرود ، ولى سخاوت ، درست مانند رحمت ، نشانه لطف و احسان بخشنده است . بنابراين ، دريافت كامل حق خود از ديگران عدل و انصاف و گذشتن از آن سخاوتى است شايسته سپاس ؛ چنان‌كه خداوند متعال مىفرمايد : « و هركه افزون بر فريضه كار نيكى كند ، خدا حق‌شناس و دانا است . » « 1 »\r\nمقصود امام عليه السّلام از اين سخن كه « بخشندگى ، عدالت را از جاى خود خارج مىسازد » ، نه آن است كه گشاده دستى ، امور را از جايگاه خويش به\r\n\r\n\r\n","description":"","footnote":"\r\n( 1 ) .  وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ  بقره / 2 : 158 .\r\n","page_name":" 541 ","page_number":541},
  {"content":"\r\n\r\nسوى ظلم و بيداد مىگرداند ؛ كه ورود به وادى نيكى و احسان مراد حضرت است .\r\nدوم : « دادگرى تدبير عمومى مردم است . » عدالت ، پايه و اساس جنبه‌هاى گوناگون زندگى است ؛ قدرت ، آزادى و علم بدون عدالت و دادگرى ، با خود استبداد ، آشفتگى و تباهى و گمراهى مىآورد . بنابراين بىعدالت ، حيات معنا پيدا نمىكند . با وجود اين ، گشاده دستى همه زمينه‌هاى زندگى را شامل نمىشود و بى آن‌هم ، زندگى نظام مىيابد .\r\n\r\n431 - و قال عليه السلام : « النّاس أعداء ما جهلوا . »\r\nترجمه : مردم دشمن آن‌اند كه نمىدانند .\r\nشرح : همين سخن حرف به حرف در حكمت 171 گذشت . « 1 »\r\n\r\n432 - و قال عليه السلام : « الزّهد كلّه بين كلمتين من القرآن قال اللّه سبحانه لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ و من لم ياس على الماضي و لم يفرح بالآتي فقد أخذ الزّهد بطرفيه . »\r\nترجمه : زهد بين دو كلمه از قرآن است كه خداى سبحان فرمود : « تا بر آن‌چه از دست شما رفته ، حسرت نخوريد و به آن‌چه به شما رسيده شادمان\r\n\r\n\r\n","description":"","footnote":"\r\n( 1 ) . از افلاطون پرسيدند : چرا نادان ، كينه دانشمند را به دل دارد ، ولى دانشمند با او دشمنى نمىكند ؟\r\nپاسخ داد : نادان در خود احساس كاستى مىكند و مىپندارد دانشمند او را كوچك مىشمارد و عالم در خود نقصى نمىبيند و هيچ‌گاه گمان نمىكند كسى او را تحقير كرده است . به همين سبب جايى براى دشمنى با جاهل باقى نمىماند . شرح نهج البلاغه ، ابن ابى الحديد ، ج 20 ، ص 86 .\r\n","page_name":" 542 ","page_number":542},
  {"content":"\r\n\r\nنگرديد . » « 1 » كسى كه بر گذشته افسوس نخورد و به داشته‌هاى خود شادمان نباشد ، هر دو سوى زهد را دريافته است .\r\nشرح : « زهد » خرسندى از انجام شدنىها و كارهاى ممكن ؛ معناى « دو كلمه از قرآن » روشن است . كلمه نخست مىگويد : براى از دست رفته‌ها اندوهگين مباش و كلمه دوم از شاد بودن به سبب داشته‌ها نهى مىكند ، زيرا رفته‌ها با اندوه برنمىگردد و آينده نيز لزوما استمرار گذشته نيست . گفته‌اند :\r\n« به چيزى كه رخ داده ، نمىگويم : اى كاش نبود ! و در حسرت آن‌چه ندارم ، آرزوى داشتنش را نمىكنم . » « 2 » در گذشته ، مكرر درباره زهد گفت‌وگو شد .\r\n\r\n433 - و قال عليه السلام : « ما أنقض النّوم لعزائم اليوم ! »\r\nترجمه : خواب ، چه تصميم‌هاى روزانه را كه نقش بر آب كرد !\r\nشرح : همين حكمت ، عينا در خطبه 241 بيان شد . گزيده سخن اين است : خواب فوايدى دارد و از جمله آن‌كه ، گاه انسان تصميمى مىگيرد ، ولى هنگامى كه بخوابد ، فراموشش مىكند .\r\n\r\n434 - و قال عليه السلام : « الولايات مضامير الرّجال . »\r\nترجمه : فرمانروايى ، ميدان مسابقه مردان است .\r\n\r\n\r\n","description":"","footnote":"\r\n( 1 ) . حديد / 57 : 23 .\r\n( 2 ) . اين سخن از ابن مسعود روايت شده است . مسكن الفؤاد ، شهيد ثانى ، ص 81 ؛ نيز نك :\r\nمجمع البحرين ، ج 4 ، ص 238 ؛ التبيان ، شيخ طوسى ، ج 1 ، ص 357 .\r\n","page_name":" 543 ","page_number":543},
  {"content":"\r\n\r\nشرح : « مضامير » ، جمع « مضمار » زمان و مكان پرورش اسبان مسابقه .\r\nاسب تيز تك را از اسب غير اصيل در ميدان مسابقه باز مىشناسند . مردان نيز با به دست گرفتن حكومت و رياست شناخته مىشوند . چه بسيار آرام و افتاده‌اى كه با رسيدن به قدرت درنده‌خو گرديده‌اند .\r\n\r\n435 - و قال عليه السلام : « ليس بلد بأحقّ بك من بلد خير البلاد ما حملك . »\r\nترجمه : شهرى براى تو از شهر ديگر بهتر نيست . بهترين شهرها آن است كه پذيراى تو باشد .\r\nشرح : زندگى در اين شهر يا آن يكى ، مهم نيست . هرجا كه در آن آزادى و كرامت باشد و نه همچون حيوانى در بند سركشان و استثمارگران زيستن ، بهترين وطن به حساب مىآيد . در يك كلمه چگونه زيستن اهميت دارد و نه كجا زيستن . شرح و توضيح بيشتر در حكمت 55 بيان شد :\r\n« بىنيازى در غربت ، همچون در وطن بودن و تهيدستى در وطن ، مانند در غربت زيستن است . » « 1 »\r\n\r\n\r\n","description":"","footnote":"\r\n( 1 ) . « الغني في الغربة وطن و الفقر في الوطن غربة » .\r\n","page_name":" 544 ","page_number":544},
  {"content":"\r\n\r\n\r\n[ 436 - و قال عليه السلام و قد جاءه نعي الأشتر رحمه اللّه : . . . 
  ]\r\n436 - و قال عليه السلام و قد جاءه نعي الأشتر رحمه اللّه : « مالك و ما مالك و اللّه لو كان جبلا لكان فندا و لو كان حجرا لكان صلدا لا يرتقيه الحافر و لا يوفي عليه الطّائر . »\r\nترجمه : خبر مرگ مالك اشتر رحمه اللّه كه به امام عليه السّلام رسيد ، فرمود : مالك را مىگوييد ؟ وه كه تا چه اندازه مرد بود مالك ! به خدا سوگند ، اگر كوه بود ، همانا كوهى بود بلند و قله‌اى شامخ و اگر سنگ بود ، سنگى بود سخت كه پاى هر رهنوردى به دامن آن نمىرسيد و هيچ پرنده بلند پروازى بر بالاى آن پريدن نمىتوانست .\r\nشرح : شريف رضى مىگويد : « فند » كوهى است از ديگر كوه‌ها ممتاز و جدا افتاده .\r\n« الصّلد » سخت و برّاق ؛ « الحافر » سم براى حيوان كه مانند پا است براى انسان ؛ « لا يرتقيه » از آن بالا نمىرود ؛ « لا يوفى عليه » بر آن فائق نمىآيد .\r\nمالك ، در دين و اخلاق مرتبه‌اى و الا داشت و در دليرى ، مردانگى ، جهاد و جانفشانى ، بلند همت بود .\r\n\r\n437 - و قال عليه السلام : « قليل مدوم عليه خير من كثير مملول منه . »\r\nترجمه : اندك پايدار به از بسيارى كه ملال آورد .\r\nشرح : در هرروز يك درس را با فهم و انديشه فراگير و سال‌ها بر اين كارت بمان تا عالمى توانمند گردى . فراوان درس گرفتن و خواندن و بستن كتاب به بهانه صرفه‌جويى در زمان ، تو را ملول و فهمت را ناپخته و خام\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمىگرداند . در پايان هم نشان اهل علم را خواهى گرفت ؛ بىآن‌كه از آن بهره‌اى برده باشى . پيش‌تر حكمت 278 و شرح آن درباره اين موضوع آمد :\r\n« كار اندكى كه ادامه يابد ، از بسيارى كه از آن به ستوه آيى اميدوار كننده‌تر است . »\r\n\r\n438 - و قال عليه السلام : « إذا كان في رجل خلّة رائقة فانتظروا أخواتها . »\r\nترجمه : اگر در كسى خصلتى شگفت ديديد ، همانند آن را نيز انتظار كشيد .\r\nشرح : با ديدن پيشكشى نيكو از سوى فردى ، در انتظار خوبىهاى ديگر او باشيد ، زيرا آن‌چه ديده‌ايد ، شاخه‌اى از ريشه و ميوه‌اى از درخت او است .\r\nدر شرح خطبه 16 و حكمت 416 در همين زمينه سخن گفتيم : « حقّ و باطل هميشه در پيكارند و هريك پيروانى دارند » ؛ « 1 » « خوب و بد را طرفدارانى است . » « 2 »\r\n\r\n\r\n","description":"","footnote":"\r\n( 1 ) . « حقّ و باطل و لكلّ أهل » .\r\n( 2 ) . « إنّ للخير و الشّرّ أهلا » .\r\n","page_name":" 546 ","page_number":546},
  {"content":"\r\n\r\n\r\n[ 439 - و قال عليه السلام لغالب بن صعصعة أبي الفرزدق في كلام دار بينهما : . . . 
  ]\r\n439 - و قال عليه السلام لغالب بن صعصعة أبي الفرزدق في كلام دار بينهما : « ما فعلت إبلك الكثيرة ؟ » قال : ذغدغتها الحقوق يا أمير المؤمنين ؛ فقال عليه السلام : « ذلك أحمد سبلها »\r\nترجمه : امام عليه السّلام به پدر فرزدق ، غالب بن صعصعه فرمود : شتران فراوانت چه شده‌اند ؟ پاسخ داد : اى امير مؤمنان ! پرداخت حقوق ، آنها را پراكنده ساخت . امام عليه السّلام فرمود : اين بهترين راه مصرف آن بود .\r\nشرح : « ذغدغتها » آن را پراكنده ساخت ؛ « الحقوق » در اين‌جا ، زكات و خيرات . بىشك ، نيكوترين راه براى بخشيدن مال ، همين است .\r\nابن ابى الحديد مىگويد : غالب بن صعصعه ، پيرمردى بزرگ بود و شتران فراوان داشت . در روزگار خلافت امام عليه السّلام ، به ديدار ايشان رفت و فرزندش فرزدق ، شاعر مشهور - كه در آن روز كودك بود - را با خود برد . امام عليه السّلام از شترانش و آن‌گاه از كودك همراهش پرسيد . پاسخ داد : پسر من است كه به او شعر و كلام عرب آموزش داده‌ام . امام عليه السّلام فرمود : اگر قرائت قرآن ياد مىدادى ، برايش بهتر بود . فرزدق پس از گزارش بالا مىگويد : همواره سخن امام عليه السّلام در ذهنم بود تا اين كه بر خود لازم كردم قرآن را حفظ كنم و چنين كردم . « 1 »\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 20 ، ص 96 .\r\n","page_name":" 547 ","page_number":547},
  {"content":"\r\n\r\n\r\n440 - و قال عليه السلام : « من اتّجر به غير فقه فقد ارتطم في الرّبا . »\r\nترجمه : كسى كه با ندانستن احكام دين بازرگانى كند ، در ربا مىافتد .\r\nشرح : « ارتطم » مىافتد . دادن و گرفتن ربا از بزرگ‌ترين گناهان است و در قرض و جز آن رخ مىدهد . ربا قيود و شاخه‌هاى فراوان دارد كه گاه زمينه اشتباه در آن به وجود مىآيد . ازاين‌رو ، امام عليه السّلام به فروشندگان گوشزد مىفرمايد تا با فرا گرفتن احكام خريد و فروش و قرض ، خود را از افتادن در حرام رهايى بخشند . فقيهان همه مسائل مربوط به ربا را بررسى كرده‌اند .\r\nبراى توضيح بيشتر و شناخت زير شاخه‌هاى آن ، به ملحقات كتاب « عروة الوثقى » ، اثر مرحوم سيد كاظم يزدى مراجعه كنيد .\r\n\r\n441 - و قال عليه السلام : « من عظّم صغار المصائب ابتلاه اللّه بكبارها . »\r\nترجمه : كسى كه بلاياى كوچك را بزرگ شمارد ، خدا او را به مصيبت‌هاى بزرگ دچار خواهد كرد .\r\nشرح : پادشاهى بزرگ ، اقتدار خود را از دست داده و در يك چشم به هم زدن مانند يكى از مردمان مىشود . او ديگر هيچ يك از اختيارات پيشين را ندارد . راه چاره چيست ؟ آه و زارى ؟ آيا با گلايه از روزگار ، گذشته باز مىگردد ؟ آيا هيچ‌گاه گريه مشكلى را حل كرده است ؟ اندوه و ناراحتى ، عقل و جسم آدمى را از كار مىاندازد ، بلا را دو چندان مىكند و آن را به فاجعه‌اى ويرانگر بدل مىكند . آخرين امپراطور روم ، بزرگ‌ترين پادشاه زمين بود و\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nهنوز زنده است . وى زمانى كه حكومت را از دست داد ، همه چيز را فراموش نمود و با دستمزدى اندك در يك باغ به كار مشغول شد . او گل‌ها را آبيارى مىكرد و علف‌هاى هرز را با دست خود هرس مىنمود و در همين حال درباره زندگى خويش ، چندين كتاب پندآموز نوشت تا درسى براى ديگران باشد . اين چنين ، هر خردمندى با واقعيت زندگى كنار مىآيد و اگر چنين نكند ، زندگانىاش به اسطوره و خرافات خواهد گذشت .\r\n\r\n442 - و قال عليه السلام : « من كرمت عليه نفسه هانت عليه شهواته . »\r\nترجمه : كسى كه خود را گرامى دارد ، هوس‌هايش در ديده وى خوار مىشود .\r\nشرح : معيار كرامت در نزد خدا و مردمان آن است كه انسان ، اختيار خود را در دست گرفته ، با اشاره دين و عقل حركت كرده و در سختىها همچون آزادگان شكيبايى ورزد . به عكس ، كسى كه رام خواسته‌هاى خود گردد ، با دست خويش كرامتش را تباه كرده است . به حكيمى گفتند : خواسته‌ات چيست ؟ گفت : مىخواهم كه چيزى نخواهم .\r\n\r\n443 - و قال عليه السلام : « ما مزح امرؤ مزحة إلّا مجّ من عقله مجّة . »\r\nترجمه : كسى به شوخى نپرداخت جز آن‌كه مقدارى از عقل خويش را بيرون انداخت .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nشرح : « مجّ الشّراب » شراب را از دهان بيرون ريخت و گفته مىشود : « هذا كلام تمجّه الأسماع » ؛ يعنى اين سخنى است نفرت‌انگيز براى گوش‌ها .\r\nشوخى كردن در چارچوب حلال خدا جايز است و اگر به حرام كشيده شود ، جايز نيست . رسول خدا صلّى اللّه عليه و إله مزاح مىفرمود ، ولى جز حق نمىگفت . در برخى روايات آمده است : عربى از باديه براى ديدار ايشان مىآمد . روزى حضرت او را در بازار ديد . جلو آمد و از پشت سر [ با دو دست 
  ] جلوى چشمانش را گرفته و فرمود : من كيستم ؟ باز نقل شده است : به پيرزنى فرمود : سالخوردگان وارد بهشت نمىشوند . پيرزن [ از ناراحتى 
  ] گريست .\r\nپيامبر اين آيه را تلاوت نمود : « ما آنان را آفرينشى نو بخشيديم و همه را دوشيزه قرار داديم ؛ زنانى كه به همسرشان عشق مىورزند و خوش زبان و هم سن و سال‌اند . » « 1 » و « 2 »\r\n\r\n444 - و قال عليه السلام : « زهدك في راغب فيك نقصان حظّ و رغبتك في زاهد فيك ذلّ نفس . »\r\nترجمه : روگرداندن از آن‌كس كه خواهان تو است ، نشان كمبود بهره‌ات در دوستى و گرايشت به آن‌كس كه تو را نمىخواهد ، سبب خوارى تو است .\r\nشرح : از آن‌كس كه به تو اشتياق دارد ، دست نكش و آن را كه از تو روگردان است آرزو نكن ، زيرا در مورد نخست قلبى وفادار را از دست\r\n\r\n\r\n","description":"","footnote":"\r\n( 1 ) .    إِنَّا أَنْشَأْناهُنَّ إِنْشاءً * فَجَعَلْناهُنَّ أَبْكاراً عُرُباً أَتْراباً    واقعه / 56 : 35 - 37 .\r\n( 2 ) . الدرجات الرفيعة ، ص 365 ؛ تأويل مختلف الحديث ، ابن قتيبة ، ص 272 .\r\n","page_name":" 550 ","page_number":550},
  {"content":"\r\n\r\nخواهى داد ؛ و حال آن‌كه ثروت و نيرويى است شايسته تلاش و جانفشانى براى به دست آوردنش . ازاين‌رو است كه امام عليه السّلام در حكمت 11 مىفرمايد :\r\n« ناتوان‌ترين مردم كسى است كه از به دست آوردن دوست ناتوان باشد و ناتوان‌تر از او آن كسى است كه از آن دوستان ، كسى را كه به چنگ آورده از دست بدهد . » « 1 » در حالت دوم نيز خوار و سرافكنده مىشوى .\r\n\r\n445 - و قال عليه السلام : « الغنى و الفقر بعد العرض على اللّه . »\r\nترجمه : فقر و بىنيازى ما پس از عرضه شدن بر خدا آشكار خواهد شد .\r\nشرح : قدرت ، ثروت و عزت ، همگى در خشنودى خدا و نزديكى به رحمت او است و بىچيزى ، خوارى و ناتوانى هم در خشم او . اين است ملاك فضيلت ، حقيقت و نيكى در نزد امام عليه السّلام .\r\n\r\n446 - و قال عليه السلام : « ما لابن آدم و الفخر أوّله نطفة و آخره جيفة و لا يرزق نفسه و لا يدفع حتفه . »\r\nترجمه : فرزند آدم را با فخر فروشى چه كار ! او كه در آغاز نطفه‌اى گنديده و در پايان مردارى بدبو است . نه مىتواند روزى خويشتن را فراهم كند و نه مرگ را از خود دور نمايد .\r\nشرح : در گذشته اشاره كرديم كه هر چيز دو جنبه سلبى و ايجابى و [ به تعبير ديگر 
  ] ضعف و قوت دارد . امام عليه السّلام در بسيارى از سخنان خويش به\r\n\r\n\r\n","description":"","footnote":"\r\n( 1 ) . « أعجز النّاس من عجز عن اكتساب الإخوان و أعجز منه من ضيّع من ظفر به منهم » .\r\n","page_name":" 551 ","page_number":551},
  {"content":"\r\n\r\nجنبه ضعف انسان از ابتداى زندگى و در مسير آن تا پايان ، خاطر نشان مىكند ؛ ابتدايش نطفه و علقه و انتهايش مردارى پوسيده است و در بهار زندگى ، اختيار سود و زيان خود را ندارد . مقصود امام عليه السّلام شناساندن اندازه انسان به او و نگاه داشتنش در همان حد است تا خود را بزرگ و مردمان را كوچك نبيند .\r\n\r\n447 - و سئل من أشعر الشّعراء فقال عليه السلام : « إنّ القوم لم يجروا في حلبة تعرف الغاية عند قصبتها فإن كان و لا بدّ فالملك الضّلّيل . »\r\nترجمه : كسى از امام عليه السّلام پرسيد : بزرگ‌ترين شاعر عرب كيست ؟ فرمود :\r\nشاعران در يك وادى روشنى نتاخته‌اند تا پايان كار معلوم شود و اگر ناچار بايد داورى كرد ، پس پادشاه گمراهان ، بزرگ‌ترين شاعر است .\r\nشرح : شريف رضى مىگويد : « مراد امام عليه السّلام ، امرؤ القيس است . » « الحلبة » ميدان مسابقه اسبان ؛ « القصبة » ( در اين‌جا ) خط پايان مسابقه كه نشان پيروزى برنده است ؛ امرؤ القيس را « الضّلّيل » ناميدند ، چراكه مانند ابى نواس همه حرام‌ها را حلال مىدانست .\r\nامام عليه السّلام مىفرمايد : شرط درستى سنجيدن دو شاعر با يكديگر ، شعر گفتن آنها در يك زمينه است ؛ درست مانند دو اسب در ميدان مسابقه . ازاين‌رو ، در صورت وجود اختلاف در موضوع ، مقايسه آن دو مشكل به نظر مىرسد .\r\nالبته با چشم‌پوشى از اين نگاه دقيق ، بايد امرؤ القيس را برترين شاعر [ عرب 
  ] دانست . آن‌چه گفتيم معنايى است كه از كلام امام عليه السّلام فهميده مىشود . نكته\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nديگر آن‌كه شرط ياد شده ، براى تشخيص برترى دو شاعر يا نويسنده ، در الهام ، انديشه و ابتكار آنها است ، ولى برترى سبك بيان نيازمند اين شرط نيست ، زيرا هنر بيان بر خلاف دانش و انديشه ، خود گوياى خويشتن است .\r\nبراى توضيح به بيان نمونه زير دقت كنيد : نمىگوييم اين يكى در دانش پزشكى برتر از ديگرى در هندسه است ، ولى درباره همين دو مىتوان گفت :\r\nاولى بيانى قوىتر از دومى دارد . بنابراين ، مقصود امام عليه السّلام سنجيدن از جهت الهام و انديشه است و نه سبك بيان .\r\n\r\n448 - و قال عليه السلام : « ألا حرّ يدع هذه اللّماظة لأهلها ؟ ! إنّه ليس لأنفسكم ثمن إلّا الجنّة فلا تبيعوها إلّا بها . »\r\nترجمه : آيا آزاده‌اى نيست كه اين لقمه جويده [ دنيا 
  ] را به اهلش واگذارد ؟ ! همانا بهايى براى جان شما جز بهشت نيست ، پس به كمتر از آن نفروشيد .\r\nشرح : « اللّماظة » چنان‌كه در مجمع البحرين طريحى آمده ، به باقى مانده غذا در دهان مىگويند « 1 » و در اين‌جا مقصود دنيا است . معناى كلام امام عليه السّلام چنين است : آن‌گونه براى دنيا نكوشيد كه از بهشت فروگذاريد . براى هر دو با هم تلاش كنيد . با گناه ، خود را در خشم خدا قرار ندهيد و با اطاعتش به او پناهنده شويد تا شما را در بهشت‌هايى با جوىهاى روان وارد كند .\r\n\r\n\r\n","description":"","footnote":"\r\n( 1 ) . مجمع البحرين ، ج 4 ، ص 291 .\r\n","page_name":" 553 ","page_number":553},
  {"content":"\r\n\r\n\r\n449 - و قال عليه السلام : « منهومان لا يشبعان طالب علم و طالب دنيا . »\r\nترجمه : دو گرسنه هرگز سير نشوند : جوينده علم و جوينده مال .\r\nشرح : لذت دانش براى اهلش ، از خوشى مال بيشتر است . يكى از دانشمندان مىگفت : « پادشاهان كجا و ما كجا ؟ به راستى اگر به [ برترى 
  ] دانش پى مىبردند ، با شمشير به جنگ ما مىآمدند ! »\r\nلذت ، سبب عشق مىگردد و عاشق هيچ‌گاه سير نمىشود و هرچه بيشتر داشته باشد ، اشتياقش افزون مىگردد . رسول اعظم صلّى اللّه عليه و إله با رساترين سخن ، گرسنه مال را به تصوير كشيده است : « اگر فرزند آدم دو وادى پر از طلا داشت ، وادى سومى طلب مىكرد . چشم فرزند آدم را جز خاك پر نمىكند و خدا از كسى كه توبه كند مىگذرد . » « 1 » همچنين اگر سومى را به دست آورد ، چهارمى را مىخواهد و تنها گودال قبر است كه او را سير مىكند : « تفاخر به بيشتر داشتن ، شما را غافل داشت تا كارتان [ و پايتان 
  ] به گورستان رسيد . نه چنين است ، زودا كه بدانيد . باز هم نه چنين است ، زودا كه بدانيد . هرگز چنين نيست ، اگر علم اليقين داشتيد به يقين دوزخ را مىديديد . سپس آن را قطعا به عين اليقين در مىيابيد . آن‌گاه در همان روز است كه از نعمت [ روى\r\n\r\n\r\n","description":"","footnote":"\r\n( 1 ) . « لو كان لابن آدم واديان من ذهب لابتغي لهما ثالثا و لا يملا عين ابن آدم إلّا التّراب و يتوب اللّه علي من تاب » مسند احمد ، ج 4 ، ص 368 ؛ فتح البارى ، ج 11 ، ص 217 ؛ كنز العمال ، ج 2 ، ص 569 ، ح 4747 .\r\n","page_name":" 554 ","page_number":554},
  {"content":"\r\n\r\nزمين 
  ] پرسيده خواهيد شد . » « 1 »\r\n\r\n[ 450 - و قال عليه السلام : « الإيمان أن تؤثر الصّدق حيث يضرّك . . . 
  ]\r\n450 - و قال عليه السلام : « الإيمان أن تؤثر الصّدق حيث يضرّك على الكذب حيث ينفعك و ألّا يكون في حديثك فضل عن عملك و أن تتّقي اللّه في حديث غيرك . »\r\nترجمه : نشان ايمان آن است كه راست گفتن را با وجود آن‌كه به زيان تو است ، بر دروغى كه تو را سود رساند ، برگزينى و [ نيز 
  ] اين‌كه بيش از مقدار عمل سخن نگويى و چون از ديگران سخن‌گويى از خدا بترسى .\r\nشرح : صداقت به خودى خود نيكو است و دروغ نيز ناپسند . با وجود اين ، گاه براى دورى از فساد و يا به دست آوردن مصلحت ، دروغ گفتن واجب و حقيقت گويى حرام مىشود . براى نمونه ، در جايى كه فردى خونريز به دنبال بىگناهى است تا او را ترور نمايد و از تو مىپرسد : آيا اين مرد را ديدى ؟ و نيز در فن جنگ و همچنين از سوى پزشك براى آرام نمودن بيمار ، دروغ گفتن سزا است . از آن‌چه گفتيم روشن مىشود مقصود امام عليه السّلام از « زيان » در اين‌جا ضررى است كه تحملش ممكن باشد و دور ساختنش سبب آسيب به ديگران گردد . [ در اين صورت ، پذيرفتنش نشانه ايمان و كنار زدنش از خود ، شايسته نيست 
  ] مانند : شهادت به حق بر ضد سركشان و\r\n\r\n\r\n","description":"","footnote":"\r\n( 1 ) .          أَلْهاكُمُ التَّكاثُرُ * حَتَّى زُرْتُمُ الْمَقابِرَ * كَلَّا سَوْفَ تَعْلَمُونَ * ثُمَّ كَلَّا سَوْفَ تَعْلَمُونَ * كَلَّا لَوْ تَعْلَمُونَ عِلْمَ الْيَقِينِ * لَتَرَوُنَّ الْجَحِيمَ * ثُمَّ لَتَرَوُنَّها عَيْنَ الْيَقِينِ * ثُمَّ لَتُسْئَلُنَّ يَوْمَئِذٍ عَنِ النَّعِيمِ          تكاثر / 102 : 1 - 8 .\r\n","page_name":" 555 ","page_number":555},
  {"content":"\r\n\r\nباطل‌گرايان ؛ گرچه خشم و بدگويى آنان را برانگيزد . « 1 »\r\n( و ألّا يكون في حديثك فضل عن عملك ) مؤمن از خود سخن نمىگويد و اگر ناچار شود ، چيزى را به خود نمىبندد ؛ گرچه برايش سود داشته باشد . اين هم نشانه ديگرى از صداقت و ترجيح آن بر دروغ است . ( و أن تتّقي اللّه في حديث غيرك ) سخنى كه سبب آزار ديگرى شود ، نگفته و از نسبتى كه سزاوارش نيست خوددارى كنى .\r\n\r\n451 - و قال عليه السلام : « يغلب المقدار على التّقدير حتّى تكون الآفة في التّدبير . »\r\nترجمه : تقدير الاهى چنان بر محاسبات ما چيره مىشود كه آفت تدبير است .\r\nشرح : شريف رضى مىگويد : مضمون اين حكمت در گذشته با عبارت ديگرى نقل شد . مقصود سيد رضى ، حكمت 15 است : « كارها چنان در سيطره تقدير است كه چاره‌انديشى به مرگ مىانجامد . » « 2 »\r\n\r\n\r\n","description":"","footnote":"\r\n( 1 ) .\r\n « عليك بالصّدق و لو أنّه * أحرقك الصّدق بنار الوعيد » \r\nهمواره راست‌گو باش ؛ گرچه سبب شود در آتشى كه به آن تهديد شده‌اى ، بسوزى . شرح نهج البلاغه ، ابن ابى الحديد ، ج 20 ، ص 175 ؛ كشف الخفاء ، ج 1 ، ص 45 .\r\n( 2 ) . « تذلّ الامور للمقادير حتّي يكون الحتف في التّدبير » .\r\n","page_name":" 556 ","page_number":556},
  {"content":"\r\n\r\n\r\n452 - و قال عليه السلام : « الحلم و الأناة توأمان ينتجهما علوّ الهمّة . »\r\nترجمه : بردبارى و درنگ هم‌آهنگ‌اند و نتيجه آن دو بلند همّتى است .\r\nشرح : بلند همت كسى است كه ناچيز را كنار نهاده و به مهم چشم دارد و در راه آن سختىها را به جان مىخرد . چنين فردى بر آزار ديگران شكيبا است ، با همه مىسازد و به هنگام توانمندى از آنان درمىگذرد .\r\n\r\n453 - و قال عليه السلام : « الغيبة جهد العاجز . »\r\nترجمه : غيبت ، تلاش ناتوان است .\r\nشرح : غيبت ، از كارهاى حرام بوده و خداوند سبحان آن را نكوهش مىكند : « اى كسانى كه ايمان آورده‌ايد ، . . . برخى از شما از ديگرى غيبت نكند . آيا كسى از شما دوست دارد كه گوشت برادر مرده‌اش را بخورد ؟ از آن كراهت داريد . [ پس 
  ] از خدا بترسيد كه خدا توبه‌پذير مهربان است . » « 1 » در تعريف غيبت گفته‌اند : ياد كردن از كسى با كار حرامى كه انجام داده و آن را پوشيده داشته و كارش سزاوار حد و مجازات شرعى نبوده است . به باور ما ياد كردن از غايب به سبب هر كار حرامى كه كرده ، گرچه آن را پنهان نموده باشد جايز است ؛ چيزى كه هست ياد كننده بايد خود از همان عيب پاك بوده و هدفش بيان حقيقت و رضاى خدا باشد . روايت امام جعفر صادق عليه السّلام در\r\n\r\n\r\n","description":"","footnote":"\r\n( 1 ) .  يا أَيُّهَا الَّذِينَ آمَنُوا . . .   وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ  حجرات / 49 : 12 .\r\n","page_name":" 557 ","page_number":557},
  {"content":"\r\n\r\nكتاب « مصباح الشريعه » مؤيد اين سخن است . « 1 » افزون بر اين ، كلام امير مؤمنان مبنى بر اين كه غيبت را تلاش انسان ناتوان دانسته‌اند ، به همين مطلب اشاره دارد . در واقع غيبت كننده قصد دارد از منزلت ديگرى بكاهد و او را به هر شكل ممكن آزار دهد و چون راهى جز غيبت نمىيابد به آن پناه مىبرد . « 2 »\r\n\r\n454 - و قال عليه السلام : « ربّ مفتون بحسن القول فيه . »\r\nترجمه : چه بسا كسانى كه با ستايش ديگران فريب خوردند .\r\nشرح : « المفتون » ( در اين‌جا ) مراد فريب خورده است . آن‌كس كه در پى ستايش ديگران باشد ، انسان بىخرد و بىمايه‌اى است كه بر استعداد و تلاش خود تكيه نكرده و به سرابى فريبنده پشت دارد .\r\n\r\n455 - و قال عليه السلام : « الدّنيا خلقت لغيرها و لم تخلق لنفسها . »\r\nترجمه : دنيا براى جز دنيا آفريده شد ، نه براى دنيا .\r\nشرح : ( و لم تخلق لنفسها ) اگر دنيا را براى دنيا آفريده بودند ، هميشگى و جاودان بود . « 3 » همين مضمون در حكمت 132 و خطبه 157 بيان شد : « دنيا\r\n\r\n\r\n","description":"","footnote":"\r\n( 1 ) . مصباح الشريعة ، باب 100 ، مؤسسة الأعلمى للمطبوعات ، بيروت ، لبنان ، چاپ اول ، 1400 ق .\r\n( 2 ) . نك : الغيبة هدم لا بناء ، سامى غريرى .\r\n( 3 ) . ابو العلاء معرّى چنين سروده است :\r\n خلق النّاس للبقاء فضلّت * امّة يحسبونهم للنّفاد \r\n","page_name":" 558 ","page_number":558},
  {"content":"\r\n\r\nگذرگاه عبور است ؛ نه جاى ماندن و مردم در آن دو دسته‌اند : يكى آن‌كه خود را فروخت و به تباهى كشاند و ديگرى آن‌كس كه خود را خريد و آزاد كرد » « 1 » و « آگاه باشيد ، آن را كه براى آخرت آفريده شده است ، با دنيا چه كار ؟ ! » « 2 »\r\n\r\n456 - و قال عليه السلام : « إنّ لبني امية مرودا يجرون فيه و لو قد اختلفوا فيما بينهم ثمّ كادتهم الضّباع لغلبتهم . »\r\nترجمه : بنى اميه را مهلتى است كه در آن مىتازند . پس آن‌گاه كه ميانشان اختلاف افتد كفتارها بر آنان دهان گشايند و بر آنان پيروز شوند .\r\nشرح : شريف رضى مىگويد : « مرود » بر وزن « منبر » از ماده « إرواد » به معناى مهلت و اين سخن ، از فصيح‌ترين و زيباترين سخنان است . گويى امام عليه السّلام مهلت كوتاه بنى اميه در حكومت را به ميدان مسابقه‌اى تشبيه كرده كه مسابقه دهندگان به ترتيب در يك مسير مشخّص به سوى يك هدف به پيش مىروند و آن‌گاه كه به هدف رسيدند نظم آنها در هم شكسته مىشود .\r\n« المرود » از « أرود ، إروادا » گرفته شده و « رويدا » ؛ يعنى مهلت بده . مقصود\r\n\r\n\r\n","description":"","footnote":"\r\n-\r\n إنّما ينقلون من دار أعما * ل إلى دار شقوة أو رشاد \r\nمردم براى ماندن آفريده شدند . ازاين‌رو ، آنان كه ايشان را نابود شدنى پنداشتند ، ره به بيابان برده‌اند . آنها فقط از خانه كار و عمل به سراى بدبختى يا رشد و هدايت برده مىشوند . شرح نهج البلاغه ، ابن ابى الحديد ، ج 20 ، ص 181 ؛ تاريخ بغداد ، ج 4 ، ص 444 .\r\n( 1 ) . « الدّنيا دار ممرّ لا دار مقرّ و النّاس فيها رجلان رجل باع نفسه فأوبقها و رجل ابتاع نفسه فأعتقها » .\r\n( 2 ) . « ألا فما يصنع بالدّنيا من خلق للآخرة » .\r\n","page_name":" 559 ","page_number":559},
  {"content":"\r\n\r\nاز « المرود » ( در اين‌جا ) دوران همبستگى بنى اميه است ؛ « كادتهم » آنان را فريفت ، برايشان دام نهاد ؛ « الضّباع » جمع « ضبع » به گونه‌اى از درندگان ناتوان ( كفتار ) گفته مىشود . « ضبّع الرّجل » ؛ يعنى مرد ترسيد . ممكن است مراد از « ضباع » در اين‌جا ابو مسلم خراسانى و سپاهيانش باشند كه در آغاز ناتوان بودند . معناى كلام امام عليه السّلام چنين است : دولت اموى به كار خود ادامه مىدهد تا اين‌كه در بين آنان كشمكش پديد آيد . در اين هنگام ، كسانى كه خوار و ضعيف بودند ، حكومت و سلطنت را از دستشان مىربايند . تاريخ نويسان گفته‌اند : در زمان هشام بن عبد الملك ، امويان يك‌دل بودند و دولتى در اوج شكوه داشتند ، ولى پس از او بر سر حكومت اختلاف كردند . آنان بر يكديگر شمشير كشيده و با دست خود به كشتار همديگر پرداختند . پيروز آنان همه دارايى شكست خوردگان و حتى اثاث منزلش را به تاراج مىبرد و خانواده‌اش را آواره و اسير مىساخت . . . كار به جايى رسيد كه زندگان گورهاى مردگان را شكافته و آنان را در مكان‌هاى عمومى به صليب مىكشيدند ؛ چنان كه با جسد يزيد بن وليد بن عبد الملك چنين كردند . مردم با ديدن چنين كارهايى بر ضدشان قيام كردند و آنان را در هرجا كه مىيافتند به قتل مىرساندند . « 1 »\r\nدر خطبه 87 آمده است : « . . . تا آن‌كه برخى از شما گمان مىبرند كه دنيا به كام بنى اميه شد ، و همه خوبىها را به آنان سپرده و از سرچشمه خود\r\n\r\n\r\n","description":"","footnote":"\r\n( 1 ) . الكامل فى التاريخ ، ج 5 ، ص 288 ؛ تاريخ دمشق ، ج 7 ، ص 146 ؛ شرح نهج البلاغه ، ابن ابى الحديد ، ج 15 ، ص 285 .\r\n","page_name":" 560 ","page_number":560},
  {"content":"\r\n\r\nسيرابشان كرده ، و تازيانه و شمشيرشان از سر اين امّت كنار نخواهد رفت .\r\nكسانى كه چنين مىانديشند در اشتباه‌اند ، زيرا سهم بنى اميه تنها جرعه‌اى از زندگى لذّت بخش است كه مدّتى آن را مىمكند ، سپس همه آن‌چه را كه نوشيدند بيرون مىريزند . » « 1 » نيز در خطبه 105 امام عليه السّلام مىفرمايد : « اى فرزندان اميه ! سوگند به خدا زود باشد كه اين خلافت و دولت را در دست ديگران و در خانه دشمنان خود بنگريد . آگاه باشيد ، بيناترين چشم‌ها آن است كه در دل نيكىها نفوذ كند و شنواترين گوش‌ها آن‌كه پندهاى سودمند را در خود جاى دهد و بپذيرد . » « 2 »\r\n\r\n457 - و قال عليه السلام في مدح الأنصار : « هم و اللّه ربّوا الإسلام كما يربّى الفلو مع غنائهم بأيديهم السّباط و ألسنتهم السّلاط . »\r\nترجمه : در ستايش انصار فرمود : به خدا سوگند آنان اسلام را پروراندند ؛ چونان كه كره اسب يك ساله‌اى را بپرورند ، بدون در نظر گرفتن مصلحت‌هاى شخصى ، با دست‌هاى بخشنده و زبان‌هاى گوياى خود .\r\nشرح : « ربّوا الاسلام » نيروى اسلام كه سبب رشد و شكوفايىاش شد ؛ « الفلو » كره است يك ساله ؛ « مع غنائهم » بدون در نظر گرفتن مصالح شخصى ؛\r\n\r\n\r\n","description":"","footnote":"\r\n( 1 ) . « حتّي يظنّ الظّانّ أنّ الدّنيا معقولة علي بني اميّة تمنحهم درّها و توردهم صفوها و لا يرفع عن هذه الامّة سوطها و لا سيفها و كذب الظّانّ لذلك بل هي مجّة من لذيذ العيش يتطعّمونها برهة ثمّ يلفظونها جملة » .\r\n( 2 ) . « يا بني اميّة عمّا قليل لتعرفنّها في أيدي غيركم و في دار عدوّكم ألا إنّ أبصر الأبصار ما نفذ في الخير طرفه ألا إنّ أسمع الأسماع ما وعي التّذكير و قبله » .\r\n","page_name":" 561 ","page_number":561},
  {"content":"\r\n\r\nيعنى براى خدا و بدون چشم داشت اسلام آوردند ؛ « الأيدى السّباط » دست‌هاى بخشنده ؛ « الألسنة السّلاط » زبان‌هاى گويا . اسلام در مكه ضعيف بود و در ميان انصار اهل مدينه ، نيرويى بازدارنده و راهى تازه براى گسترش و اقتدار يافت . ازاين‌رو است كه خدا و پيامبرش در آيات و روايات چندى به ستايش از آنان پرداخته‌اند . از جمله آيه : « و كسانى كه ايمان آورده و هجرت كرده و در راه خدا به جهاد پرداختند و كسانى كه [ مهاجران را 
  ] پناه داده و يارى كرده‌اند ، آنان همان مؤمنان واقعىاند . براى آنان بخشايش و روزى شايسته‌اى خواهد بود . » « 1 » و حديث ابى سعيد خدرى از پيامبر صلّى اللّه عليه و إله كه فرمود : « به درستى كه خانواده‌ام پناهگاه من و يارانم فرزندان دوست داشتنىام هستند . از بدكارشان درگذريد و نيكوكارشان را فرمان بريد . » « 2 » و نيز : « خداوندا ! انصار و فرزندان آنان و فرزندان فرزندانشان را بيامرز . » « 3 »\r\n\r\n458 - و قال عليه السلام : « العين وكاء السّه . »\r\nترجمه : چشم ، بند نشيمنگاه است .\r\nشرح : شريف رضى مىگويد : اين كلام امام عليه السّلام از استعاره‌هاى شگفت است كه نشستنگاه را به مشك و چشم را به سربند آن تشبيه كرد . آن‌گاه كه بند\r\n\r\n\r\n","description":"","footnote":"\r\n( 1 ) .  وَ الَّذِينَ آمَنُوا وَ هاجَرُوا وَ جاهَدُوا فِي سَبِيلِ اللَّهِ وَ الَّذِينَ آوَوْا وَ نَصَرُوا أُولئِكَ هُمُ الْمُؤْمِنُونَ حَقًّا لَهُمْ مَغْفِرَةٌ وَ رِزْقٌ كَرِيمٌ  انفال / 8 : 74 .\r\n( 2 ) . حديث با الفاظ گوناگون روايت شده است . نك : سنن ترمذى ، ج 5 ، ص 373 ، ح 3994 ؛ الفردوس بمأثور الخطاب ، ج 1 ، ص 54 ، چاپ اول ؛ المعجم الكبير ، طبرانى ، ج 6 ، ص 80 .\r\n( 3 ) . صحيح بخارى ، ج 6 ، ص 66 ؛ صحيح مسلم ، ج 7 ، ص 173 ؛ سنن ترمذى ، ج 5 ، ص 372 .\r\n","page_name":" 562 ","page_number":562},
  {"content":"\r\n\r\nگشوده شود ، آن‌چه در مشك است بيرون ريزد . مشهور است كه اين سخن از پيامبر صلّى اللّه عليه و إله است ، ولى برخى آن را از امير مؤمنان عليه السّلام نقل كرده‌اند . اين حكمت را « مبرّد » در كتاب « المقتضب » در باب « اللفظ بالحروف » آورده و ما آن را در كتاب خود به نام « مجازات الآثار النّبوية » آورده‌ايم .\r\n« الوكاء » بند مشك ؛ « السّه » نشيمنگاه و مقصود از آن در اين‌جا ظرف است . معناى عبارت چنين مىشود : نشيمنگاه به منزله ظرف يا چيزى مانند آن است كه چشم ، محكمش مىكند ؛ همان‌گونه كه با بند ، در مشك را محكم مىبندند تا آب درونش بيرون نريزد . هدف از اين اشاره ، آگاه ساختن به اين نكته است كه چشم ، انسان را حفظ نموده و از هر سو نگهبانى مىكند . آن‌چه گفتيم ، فهم ما از سخن شارحان و واژه شناسان در تفسير اين كلام بود و اميد است كه مقصود همين باشد . « 1 »\r\n\r\n459 - و قال عليه السلام في كلام له : « و وليهم وال فأقام و استقام حتّى ضرب الدّين بجرانه . »\r\nترجمه : بر آنان فرمانروايى حاكم شد كه كارها را به پا داشت و استقامت ورزيد تا دين استوار شد .\r\nشرح : « الجران » بخش پيشين گردن شتر ، باء زائده است . گفته مىشود :\r\n« ألقى البعير جرانه » ؛ يعنى شتر زانو زد و آرام گرفت . ضمير در « وليهم » به\r\n\r\n\r\n","description":"","footnote":"\r\n( 1 ) . مجازات الآثار النبوية ، ص 277 ؛ النهاية فى غريب الحديث ، ج 2 ، ص 429 ؛ ج 5 ، ص 222 ؛ شرح نهج البلاغه ، محمد عبده ، ج 4 ، ص 107 .\r\n","page_name":" 563 ","page_number":563},
  {"content":"\r\n\r\nمسلمانان برمىگردد . چنان‌كه در شرح محمد عبده آمده ، مراد از « والى » در اين‌جا رسول خدا است . « 1 »\r\nبه بركت پيامبر رحمت صلّى اللّه عليه و إله ، اسلام قدرتمند و در زمين فراگير شد و خدا آن را بر همه دين‌ها پيروز ساخت .\r\n\r\n[ 460 - و قال عليه السلام : « ياتي على النّاس زمان عضوض . . . 
  ]\r\n460 - و قال عليه السلام : « ياتي على النّاس زمان عضوض يعضّ الموسر فيه على ما في يديه و لم يؤمر بذلك ، قال اللّه سبحانه :  وَ لا تَنْسَوُا الْفَضْلَ بَيْنَكُمْ ،  تنهد فيه الأشرار و تستذلّ الأخيار و يبايع المضطرّون ، و قد نهى رسول اللّه - صلى اللّه عليه و آله - عن بيع المضطرّين . »\r\nترجمه : مردم را روزگارى دشوار در پيش است كه توانگر اموال خود را سخت نگهدارد ؛ در صورتى كه به بخل‌ورزى فرمان داده نشد . خداى سبحان فرمود : « بخشش ميان خود را فراموش نكنيد . » « 2 » بدان در آن روزگار ، بلند مقام و نيكان خوار گردند و درماندگان به زور خريد و فروش مىكنند ؛ در حالى كه رسول خدا صلّى اللّه عليه و إله از معامله تحميلى نهى فرموده است .\r\nشرح : « عضوض » دشوار ؛ « يعضّ الموسر » ثروتمند خسّت مىورزد و دارايىاش را محكم نگاه مىدارد ؛ « و لا تنسوا الفضل » همان‌طور كه خدا به شما نيكى كرده به ديگران نيكى كنيد ؛ « تنهد » اوج مىگيرند ؛ « البيع » جمع\r\n\r\n\r\n","description":"","footnote":"\r\n( 1 ) . نك : شرح نهج البلاغه ، محمد عبده ، ج 4 ، ص 108 ؛ شرح نهج البلاغه ، ابن ميثم بحرانى ، ج 5 ، ص 463 .\r\n( 2 ) . بقره / 2 : 237 .\r\n","page_name":" 564 ","page_number":564},
  {"content":"\r\n\r\n« بيعة » براى هيأت است و نه مره . مقصود آن است كه براى مردم روزگارى سخت و دشوار در پيش است . توانگران در مال خود بخل مىورزند ؛ در حالى كه خداوند به بخشش دستور مىدهد . باطل قدرت مىيابد و هواخواهانش چيره مىگردند . گرگان به آزار نيكان و آزادگان مىپردازند .\r\nتباهى و گمراهى همه‌جا را مىگيرد و پيروى از حاكمان سركش اجبارى مىشود و حال آن‌كه اسلام معامله زورى را امضا نكرده است . دليل اين‌كه اضطرار را در اين‌جا به زور و اجبار تفسير كرديم و نه ناچارى ، آن است كه فقيهان تنها معامله فرد نخست را نادرست مىدانند و نه دومى را . آنان استدلال مىكنند كه در خريد و فروش ، رضايت شرط است و ناچارى با آن جمع مىشود ؛ مانند كسى كه چيزى را با رضايت و آرامش خاطر و انگيزه [ رسيدن به پولى براى 
  ] درمان يا تعهدات مالىاش مىفروشد ، ولى نمىتوان گفت فردى هم مجبور است و هم راضى . سخن درباره آخر الزمان در خطبه 103 « 1 » و نيز حكمت‌هاى 101 « 2 » و 370 « 3 » بيان شد .\r\n\r\n\r\n","description":"","footnote":"\r\n( 1 ) . « أيّها النّاس سياتي عليكم زمان يكفا فيه الإسلام كما يكفا الإناء بما فيه » ( اى مردم ! به زودى زمانى بر شما خواهد رسيد كه اسلام چونان ظرف واژگون شده ، آن‌چه در آن است ريخته مىشود ) .\r\n( 2 ) . « ياتي علي النّاس زمان لا يقرّب فيه إلّا الماحل و لا يظرّف فيه إلّا الفاجر و لا يضعّف فيه إلّا المنصف يعدّون الصّدقة فيه غرما و صلة الرّحم منّا و العبادة استطالة علي النّاس فعند ذلك يكون السّلطان بمشورة النّساء و إمارة الصّبيان و تدبير الخصيان » ( روزگارى بر مردم خواهد آمد كه جز سخن چين بدگوى را محترم نشمارند و تنها بدكار هرزه در نظر [ پسنديده 
  ] آيد و جز انسان دادگر كسى وانهاده نشود . در آن روزگار كمك به نيازمندان خسارت ، پيوند با خويشاوندان لطف و منت و عبادت ، نوعى برترى جستن بر مردم است . در آن زمان حكومت با مشورت زنان ، فرماندهى خردسالان و برترى خواجگان اداره مىگردد . )\r\n( 3 ) . « ياتي علي النّاس زمان لا يبقي فيهم من القرآن إلّا رسمه و من الإسلام إلّا اسمه و مساجدهم يومئذ عامرة من البناء خراب من الهدي سكانها و عمّارها شرّ أهل الأرض منهم تخرج الفتنة و إليهم تاوي الخطيئة ، يردّون من\r\n","page_name":" 565 ","page_number":565},
  {"content":"\r\n\r\n\r\n461 - و قال عليه السلام : « يهلك في رجلان محبّ مفرط و باهت مفتر . »\r\nترجمه : دو كس نسبت به من هلاك مىگردند : دوستى كه زياده‌روى كند و تهمت زنى كه به راستى سخن نگويد .\r\nشرح : شريف رضى مىگويد : اين كلام مانند سخن ديگرى است كه فرمود : « دو تن نسبت به من هلاك گردند : دوستى كه از حد گذراند و دشمنى كه بيهوده سخن گويد . » « 1 »\r\nدروغ‌پرداز و تهمت‌زن ، هردو فريب‌كارند و نسبت باطل مىدهند ؛ با اين تفاوت كه فرد نخست بىشرم و پر مدعا است ، زيرا در حضور شخص ، به او نسبت ناروا مىدهد ، ولى تهمت‌زن ممكن است در حضور يا پشت سر به اين كار دست بزند . نمونه همين سخن و شرح آن در خطبه 125 « 2 » و حكمت 116 بيان شد .\r\n\r\n\r\n","description":"","footnote":"\r\n- شذّ عنها فيها و يسوقون من تأخّر عنها إليها يقول اللّه سبحانه فبي حلفت لابعثنّ علي اولئك فتنة تترك الحليم فيها حيران و قد فعل و نحن نستقيل اللّه عثرة الغفلة » ( روزگارى بر مردم خواهد آمد كه از قرآن جز نشانى و از اسلام جز نامى باقى نخواهد ماند . مسجدهاى آنان در آن روزگار آباد ، ولى از هدايت ويران است . مسجد نشينان و سازندگان بناهاى شكوهمند مساجد ، بدترين مردم زمين مىشوند كه كانون هر فتنه و جايگاه هر گونه خطاكارىاند . هركس از فتنه بر كنار است او را به فتنه باز گردانند و هر كس كه از فتنه جا مانده ، او را به فتنه‌ها كشانند كه خداى بزرگ فرمايد : « به خودم سوگند ، بر آنان فتنه‌اى بگمارم كه انسان شكيبا در آن سرگردان ماند » و چنين كرده است و ما از خدا مىخواهيم كه از لغزش غفلت‌ها درگذرد ) .\r\n( 1 ) . « هلك فيّ رجلان محبّ غال و مبغض قال » حكمت 116 .\r\n( 2 ) . « سيهلك فيّ صنفان محبّ مفرط يذهب به الحبّ إلي غير الحقّ و مبغض مفرط يذهب به البغض إلي غير الحقّ » ( به زودى دو گروه نسبت به من هلاك مىگردند : دوستى كه افراط كند و به غير حق كشانده شود و دشمنى كه در كينه‌توزى با من زياده‌روى كرده ، به راه باطل درآيد ) .\r\n","page_name":" 566 ","page_number":566},
  {"content":"\r\n\r\n\r\n462 - و سئل عن التّوحيد و العدل فقال عليه السلام : « التّوحيد ألّا تتوهّمه و العدل ألّا تتّهمه . »\r\nترجمه : از امام عليه السّلام درباره توحيد و عدل پرسيدند . فرمود : توحيد آن است كه خدا را در وهم نيارى و عدل آن است كه او را متّهم نسازى .\r\nشرح : ( ألّا تتوهّمه ) در خيال آوردن خداى سبحان و متعال ، به هر شكلى كه باشد ، شايسته نيست ، زيرا تصور محدود است و خدا نامحدود و چيزى او را در بر نمىگيرد . او ازلى و ابدى است و آغاز و پايان ندارد . انديشه در آفريده‌ها و نشانه‌هايش سزا است و نه در ذات و حقيقتش .\r\n( ألّا تتّهمه ) نبايد او را به چيزى كه با بزرگى و حكمتش نمىسازد ، متهم كرد كه خود فرمود : « همانان كه خدا را [ در همه احوال 
  ] ايستاده و نشسته و به پهلو آرميده ياد مىكنند و در آفرينش آسمان‌ها و زمين مىانديشند [ كه : 
  ] پروردگارا ! اين‌ها را بيهوده نيافريده‌اى . منزهى تو ! پس ما را از عذاب آتش دوزخ در امان بدار . » « 1 »\r\nپيش‌تر بارها و از جمله در خطبه‌هاى اول « 2 » و 186 « 3 » و شرح آن دو ،\r\n\r\n\r\n","description":"","footnote":"\r\n( 1 ) .  الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ  آل عمران / 3 : 191 .\r\n( 2 ) . « الّذي لا يدركه بعد الهمم و لا يناله غوص الفطن . . . لا يتوهّمون ربّهم بالتّصوير » ( خدايى كه افكار ژرف انديش ، ذات او را درك نمىكنند و دست غوّاصان درياى علوم به او نخواهد رسيد . . . ( فرشتگان ) هرگز خدا را با وهم و خيال ، در شكل و صورتى نمىپندارند . )\r\n( 3 ) . « . . . و لا صمده من أشار إليه و توهّمه . . . لا تناله الأوهام فتقدّره و لا تتوهّمه الفطن فتصوّره » ( . . . آن‌كس كه به خدا اشاره كند يا در وهمش آورد ، او را بىنياز ندانسته است . . . انديشه‌ها به او نمىرسند تا اندازه‌اى براى خدا تصوّر كنند و فكرهاى تيزبين نمىتوانند او را درك كند تا صورتى از او تصوّر نمايند . )\r\n","page_name":" 567 ","page_number":567},
  {"content":"\r\n\r\nدرباره اين موضوع سخن گفته شد .\r\n\r\n463 - و قال عليه السلام : « لا خير في الصّمت عن الحكم كما أنّه لا خير في القول بالجهل . »\r\nترجمه : در آن‌جا كه بايد سخن گفت ، خاموش ماندن پسنديده نيست ، چنان‌كه جايى كه سكوت سزا است ، سخن گفتن خيرى ندارد .\r\nشرح : رسول خدا صلّى اللّه عليه و إله فرموده‌اند : « كسىكه از گفتن حق خاموش ماند ، همچون شيطان گنگ است . » « 1 » در اين صورت بايد گفت : آن‌كس كه به باطل سخن مىگويد ، شيطان سخن‌گو است .\r\nپيش از اين ، مكرر درباره اين موضوع گفت‌وگو كرده‌ايم ؛ از جمله در شرح خطبه 94 ، فصل « سكوت » . « 2 »\r\n\r\n464 - و قال عليه السلام في دعاء استسقى به : « اللّهمّ اسقنا ذلل السّحاب دون صعابها . »\r\nترجمه : در دعا به هنگام طلب باران فرمود : خدايا ! ما را با ابرهاى رام سيراب كن ، نه ابرهاى سركش .\r\nشرح : « ذلل » رام و آرام . خداوند سبحان مىفرمايد : « و راه‌هاى\r\n\r\n\r\n","description":"","footnote":"\r\n( 1 ) . « من سكت عن الحقّ فهو شيطان أخرس » شرح نووى بر صحيح مسلم ، ج 2 ، ص 20 .\r\n( 2 ) . « كلامه بيان و صمته لسان » ( گفتار او ( پيامبر ) روشنگر واقعيت‌ها و سكوتش زبانى گويا بود . )\r\n","page_name":" 568 ","page_number":568},
  {"content":"\r\n\r\nپروردگارت را رام و فرمانبردارانه ، بپوى . » « 1 » امام عليه السّلام ، ابرهاى خشك و بىبار را به شتر سركش و رميده و ابرهاى خرم و برآور را به شتر مطيع و شير ده تشبيه فرمودند . شرح خطبه‌هاى 115 و 141 درباره استسقا گذشت .\r\n\r\n465 - و قيل له عليه السلام لو غيرت شيبك يا أمير المؤمنين فقال عليه السلام : « الخضاب زينة و نحن قوم في مصيبة . »\r\nبه امام عليه السّلام گفتند : چه خوش بود موى خود را رنگ مىكردى ! فرمود :\r\nرنگ كردن مو ، آرايش است و ما در مصيبت به سر مىبريم .\r\nشرح : شريف رضى مىگويد : مقصود از مصيبت ، وفات رسول خدا است .\r\nپيامبر ، پاكيزگى و خوش سيمايى را دوست مىداشت . ازاين‌رو ، موها را رنگ مىكرد ، عطر و مسواك مىزد و از شانه و آينه استفاده مىنمود . روزى امام عليه السّلام ايشان را ديد كه محاسن را با رنگ سياه خضاب فرموده بود . عرض كرد : چه زيبا خضاب كرده‌ايد اى رسول خدا ! آيا اجازه مىفرماييد تا من هم به پيروى از شما خضاب كنم ؟ فرمود : نه ، اين كار را نكن . به زودى سيه روزترين مردم روى زمين ، برادر كشنده شتر صالح سر بر خواهد آورد و با ضربه‌اى محاسنت را به خون سرت خضاب مىكند ؛ درحالىكه در برابر خدا سر به سجده دارى . امام عليه السّلام گفت : اى رسول خدا ! آيا دينم در سلامت خواهد\r\n\r\n\r\n","description":"","footnote":"\r\n( 1 ) .  فَاسْلُكِي سُبُلَ رَبِّكِ ذُلُلًا . . .  نحل / 16 : 69 .\r\n","page_name":" 569 ","page_number":569},
  {"content":"\r\n\r\nبود ؟ فرمود : دينت نقصى نخواهد داشت . « 1 »\r\n\r\n466 - و قال عليه السلام : « القناعة مال لا ينفد . »\r\nترجمه : قناعت مالى است كه پايان نمىپذيرد .\r\nشرح : شريف رضى مىگويد : برخى اين حكمت را از رسول خدا صلّى اللّه عليه و إله نقل كرده‌اند .\r\nهمين عبارت عينا در حكمت 56 آمد .\r\n\r\n[ 467 - و قال عليه السلام : استعمل العدل و احذر العسف و الحيف . . . 
  ]\r\n467 - و قال عليه السلام لزياد ابن أبيه و قد استخلفه لعبد اللّه بن العبّاس على فارس و أعمالها في كلام طويل كان بينهما نهاه فيه عن تقدّم الخراج : « استعمل العدل و احذر العسف و الحيف فإنّ العسف يعود بالجلاء و الحيف يدعو إلى السّيف . »\r\nترجمه : زياد بن ابيه را كه به جاى عبد اللّه بن عباس به فارس و شهرهاى پيرامون آن حكومت داد ، در گفت‌وگويى طولانى با وى ، او را از گرفتن ماليات پيش از رسيدن وقت آن نهى فرمود : عدالت را بگستران و از\r\n\r\n\r\n","description":"","footnote":"\r\n( 1 ) . در روايتى آمده است كه على عليه السّلام فرمود : « پيامبر صلّى اللّه عليه و إله به من فرمود : على جان ! آيا بدبخت‌ترين مردم نخستين را مىشناسى ؟ گفتم : خدا و فرستاده‌اش داناترند . فرمود : كسى كه ناقه صالح را پى كرد .\r\nآن‌گاه پرسيد : آيا مىدانى سيه‌روزترين مردم آخر الزمان كيست ؟ عرض كردم : خدا و فرستاده‌اش داناترند . فرمود : كسى كه بر اين جايت مىزند ( و به سرش اشاره كرد ) و خون از آن جارى مىشود ( و محاسن خود را به دست گرفت ) » ينابيع المودّة ، ج 2 ، ص 199 ، چاپ اسوه ؛ ذخائر العقبى ، ص 115 .\r\n","page_name":" 570 ","page_number":570},
  {"content":"\r\n\r\nستمكارى و بيدادگرى بپرهيز كه ستم مردمان را به آوارگى كشاند و بيداد به شمشير مىانجامد .\r\nشرح : « الحيف » عطف تفسيرى بر « العسف » است ؛ مقصود از « الجلاء » ترك ديار براى فرار از ستم و سركشى است . معناى سخن چنين مىشود : به هيچ‌يك از مردم ستم نكن ، زيرا اين‌كار ، سبب انقلاب و يا هجرت هموطنان مىشود كه در صورت نخست خونريزى و در حالت دوم نابودى شهرها را به دنبال خواهد داشت .\r\n\r\n468 - و قال عليه السلام : « أشدّ الذّنوب ما استخفّ بها صاحبه . »\r\nترجمه : بدترين معصيت ، گناهى است كه گناهكار آن را سبك شمارد .\r\nشرح : شبيه همين كلام به همراه شرح آن ، در حكمت 347 بيان شد كه متن آن ، چنين است : « سخت‌ترين معصيت ، گناهى است كه گناهكار آن را آسان شمارد . » « 1 »\r\n\r\n469 - و قال عليه السلام : « ما أخذ اللّه على أهل الجهل أن يتعلّموا حتّى أخذ على أهل العلم أن يعلّموا . »\r\nترجمه : خدا از مردم نادان عهد نگرفت كه بياموزند تا آن‌كه از دانايان پيمان گرفت كه آموزش دهند .\r\nشرح : به روشنى ، دانش و دانش‌اندوزى به خودى خود پسنديده است\r\n\r\n\r\n","description":"","footnote":"\r\n( 1 ) . « أشدّ الذّنوب ما استهان به صاحبه » .\r\n","page_name":" 571 ","page_number":571},
  {"content":"\r\n\r\nو براى اثبات آن ، نيازى به دليلى از قرآن و سنت نيست . روزى فردى از من پرسيد : به چه دليل دانش آموختن بر زنان جايز است ؟ به او گفتم : اين پرسش درست نيست ؛ بايد بگويى : دليل حرام بودن تحصيل براى زن چيست ؟\r\nطبيعت دانش ، دليلى كافى براى هر مرد و زن و هر مؤمن و غير مؤمن است تا آن را فراگيرند .\r\nنكته ديگر آن‌كه ، واجب و لازم بودن دانش‌اندوزى و اين‌كه آيا واجب عينى است يا كفايى ، بنا به هدف از آن تفاوت مىكند . اگر مقصود ، برقرارى امورى لازم و ضرورى براى بنيان دين و زندگى دنيا است ، آموختنش واجب مىشود ؛ حال اگر با اقدام برخى ، مقصود حاصل گردد ، واجب كفايى و گرنه عينى است . اگر هم هدف ، كشتار ، ويرانگرى ، نيرنگ ، سرقت ، بىعفتى ، فساد و ديگر حرام‌ها باشد ، طلبش جايز نيست .\r\nامام عليه السّلام در اين‌جا از دانشى سخن مىگويد كه ابزارى براى امور ضرورى است و البته در وجوب چنين علمى ترديدى نيست . افزون بر اين ، رابطه وجوب آموختن دانش با وجوب آموزش دادنش بديهى است ، چراكه بى دانش‌آموز ، تعليمى نيست و بى معلم ، دانش آموختنى و هريك كامل كننده ديگرى است . سخن درباره علم را با اين كلام از امام جعفر صادق عليه السّلام به پايان مىبريم : « از اين سه حال بيرون نباش : دانشمند ، دانش‌آموز يا دوستدار آن دو كه اگر جز اين باشد ، هلاك مىشوى » ؛ « 1 » يعنى اگر جاهلى باشى كه با علم\r\n\r\n\r\n","description":"","footnote":"\r\n( 1 ) . « كن عالما أو متعلّما أو محبّا لهما و لا تكن رابعا فتهلك » بحار الانوار ، ج 66 ، ص 247 ، ح 21 ؛ مجمع البحرين ، ج 1 ، ص 103 .\r\n","page_name":" 572 ","page_number":572},
  {"content":"\r\n\r\nو اهل آن دشمن است .\r\n\r\n470 - و قال عليه السلام : « شرّ الإخوان من تكلّف له . »\r\nترجمه : بدترين دوست كسى است كه برايش به رنج و زحمت افتى .\r\nشرح : شريف رضى مىگويد : زيرا تكليف افزون بر توان ، سبب زحمت مىشود و آن از دوستى كه انسان برايش به سختى مىافتد ، جدايى ناپذير است . ازاين‌رو ، او بدترين دوست به شمار مىآيد .\r\nدوست حقيقى ، از سنگينى بار رنج و غصه دوست خود مىكاهد .\r\nبنابراين ، اگر كسى اندوهى بر اندوه گذشته و بارى بر بار پيشين بيافزايد ، رفاقتى گذرا دارد و دنبال سود خويش است ؛ اگر اميد خير برود نزديك مىشود و اگر نوميد شود ، پشت مىكند .\r\n\r\n471 - و قال عليه السلام : « إذا احتشم المؤمن أخاه فقد فارقه . »\r\nترجمه : هرگاه مؤمن برادرش را به خشم آورد ، به يقين از او جدا شده است .\r\nشرح : شريف رضى مىگويد : « حشم » و « أحشمه » ؛ يعنى او را به خشم آورد و برخى گفته‌اند : يعنى او را شرمنده ساخت و « احتشم » به معناى فراهم آوردن خشم يا شرمندگى است كه زمينه جدايى را پديد مىآورد . » مراد از « احتشام » در اين‌جا مصلحت‌انديشى ، پرهيز ، بىالفتى و جدايى است كه آن دليلى محكم بر بىاعتمادى و بىصداقتى است . به بيان ديگر ، اگر نيت صادقانه و اعتماد و علاقه‌اى راستين مىبود ، قيدوبندها و دورى از هم نبود .\r\n\r\n","description":"","footnote":"","page_name":" 573 ","page_number":573},
  {"content":"\r\n . \r\n","description":"","footnote":"","page_name":" 574 ","page_number":574},
  {"content":"\r\n\r\n\r\nخاتمه\r\nشرح نهج البلاغه ، در 20 ربيع الاول سال 1393 ه . ق برابر با 23 آوريل 1973 م ، به پايان رسيد .\r\nخدا را سپاس كه با نعمت صبر و توان بر نوشتن و ترويج [ دين 
  ] ، مرا گرامى داشت و از سستى و خستگى پناهم داد ، شيرينى خواندن و نوشتن را چشانيدم و نيازمندم نكرد تا به چيزى ديگر مشغول شوم . او را پيش از آن‌كه فقه امام جعفر صادق عليه السّلام را بنويسم ، بر تأليف‌هاى گذشته‌ام ، مخلصانه شكر مىكردم و او نيز بر احسان خويش بر من افزود و توفيق نوشتن كتاب « فقه الامام » را از آغاز تا پايان بهره‌ام ساخت . همواره او را بر اين نعمت آشكار شاكر بودم تا اين‌كه فيض و فضل ديگرى نصيبم نمود و مرا به تفسير كاشف رهنمون گرديد . باز هم حمد و سپاسش گفتم و اين بار با وفاى به وعده خويش [ توفيق تأليف 
  ] اين كتاب را به من ارزانى داشت كه خود فرمود : « و آن‌گاه كه پروردگارتان اعلام كرد : اگر واقعا سپاسگزارى كنيد ، [ نعمت 
  ] شما را افزون خواهم كرد » « 1 »\r\nو اكنون با اعتراف به غفلت و كوتاهى خويش ، يادش مىكنم و شكرش\r\n\r\n\r\n","description":"","footnote":"\r\n( 1 ) .  وَ إِذْ تَأَذَّنَ رَبُّكُمْ لَئِنْ شَكَرْتُمْ لَأَزِيدَنَّكُمْ  ابراهيم / 14 : 7 .\r\n","page_name":" 575 ","page_number":575},
  {"content":"\r\n\r\nمىگويم كه امام زين العابدين عليه السّلام گفته است : « بار خدايا ! كسى را ياراى آن نيست كه شكرت را به پايان رساند ، جز آن‌كه احسانت ، شكرى ديگر را بر او لازم گرداند و هرچه بكوشد توان اطاعت از تو را نمىيابد جز آن‌كه بخشايندگىات به اندازه‌اى است كه طاعتش شايسته تو نيست . ازاين‌رو است كه شاكرترين بندگانت از شكر تو درمانده‌اند و عابدترينشان از حق اطاعتت كاسته‌اند . » « 1 » اگر هر شكر ، توفيقى است كه برايش شكرى ديگر لازم است ، پس چگونه شكر گويم اگر با هر شكر ، لطفى دو چندان به بار آيد ! خدايا ، سپاس گفتنت را آن‌گونه كه شايسته تو است نتوانم ، پس از احسانت بر من بيافزاى كه تو بخشنده مهربانى و بر محمد صلّى اللّه عليه و إله و خاندانش عليهم السّلام درود فرست كه در بين تمام آفريدگان از اولين تا آخرين ، برترين ، آنان‌اند .\r\n\r\n\r\n\r\n","description":"","footnote":"\r\n( 1 ) . صحيفه سجاديه ، دعاى سىوهفتم ، دعاى حضرت درباره شكر .\r\n","page_name":" 576 ","page_number":576}
  ]