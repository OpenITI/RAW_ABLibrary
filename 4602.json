[
  {"content":"\r\nسنن النبي صلى الله عليه وآله\r\nتأليف\r\nالعلامة السيد محمد حسين الطباطبائى\r\nترجمه و تحقيق : بقلم محمد هادي فقهى\r\nحق چاپ محفوظ\r\nاز انتشارات : كتابفروشي اسلاميه\r\nخيابان 15 خرداد شرقى تلفن - 521966 - 535448\r\nچاپ افست اسلاميه\r\n","description":"","footnote":"","page_name":" مقدمه 1 ","page_number":1},
  {"content":"\r\nمن أحيا سنتي فقد أحياني و من أحياني كان معي في الجنة\r\nرسول الله صلى الله عليه وآله\r\nهمانا براى شما در روش و زندگى رسول خدا صلى الله عليه وآله سرمشقى نيكو است\r\nسوره احزاب : 21\r\nمن دوست ندارم كه مسلمانى بميرد مگر اينكه تمام آداب و سنن رسول خدا صلى الله عليه وآله را ولو يك بار شده انجام دهد - امام صادق عليه السلام\r\nنام كتاب : سنن النبي ( ص )\r\nمؤلف : آية الله محمد حسين طباطبائى\r\nترجمه و تحقيق : محمد هادي فقهى\r\nناشر : كتابفروشى اسلاميه\r\nتيراژ : 4000 جلد\r\nچاپخانه : چاپ اسلاميه\r\nچاپ اول : 1354\r\nچاپ پنجم : 1370 شمسى\r\n","description":"","footnote":"","page_name":" مقدمه 2 ","page_number":2},
  {"content":"\r\n( دستخط علامهء طباطبائى راجع بكتاب سنن النبي ( ص ) )\r\n","description":"","footnote":"","page_name":" مقدمه 3 ","page_number":3},
  {"content":"\r\nبنام خدا\r\nآغاز ميكنيم كه ابتداء و انجام همه كارها از او است ، و از پيشگاه مقدّسش يارى ميطلبيم كه سرچشمهء همهء فيضها ، و منبع همهء لطفها او است .\r\nسپاس خدائى كه اول است بدون آنكه پيش از او اوّلى باشد ، و آخر است بدون آنكه پس از او آخرى باشد ، ديده ها از ديدنش فرو مانده ، و انديشه ها از وصفش عاجز شده اند ، جهانيان را بر وفق خواست خود اختراع فرمود ، سپس در طريق ارادهء خود روان ساخته و در پى محبّت خويش برانگيخت .\r\nپروردگارا بر « محمّد » أمين وحيت رحمت فرست كه برگزيدهء خلائق و پسنديدهء بندگانت و قافله سالار خير ، و كليد بركت ، و خاتم پيامبران تو است .\r\nبار الها بر « آل محمّد » و بر خاندان پاكش درود فرست و ايشان را به بهترين صلوات و رحمت و بركات خود امتياز ده ، رحمتى وسيعتر و برتر از همهء رحمتها رحمتى كه مدّتش پايان نپذيرد و شماره اش قطع نشود . آمين ربّ العالمين .\r\nيك رشته علوم و دانستنيهائى است كه مخصوص مردان خدا است ، آنها را « پيغمبر » مىنامند . آخرين پيامبرى كه از جانب خداى متعال براى هدايت مردم آمده است رسول اكرم « محمّد بن عبد الله صلَّى الله عليه و آله » مىباشد .\r\nتعليمات و درسهائى كه بوسيلهء آن حضرت بما رسيده است ، قسمتى از آن در\r\n","description":"","footnote":"","page_name":" مقدمه 4 ","page_number":4},
  {"content":"\r\nقرآن مجيد جمع شده كه آن را « كتاب گويند . و قسمت ديگر آن بنام « سنّت » معروف است كه « فعل و قول و تقرير » آن جناب را مشخّص مىسازد « و يك قسمت از سنّت آن گونه افعالى است كه رسول خدا صلَّى الله عليه و آله در مسير زندگى خود به آنها مداومت ميفرمود » .\r\nكتابى كه اكنون از ديدگاه « علاقمندان به بحث و تحقيق » ميگذرد شامل آن قسمت از رواياتى است كه از أفعال « مداوم » رسول خدا صلَّى الله عليه و آله سخن به ميان آورده و در بارهء روش زندگى و « آداب و سنن » آن حضرت گفتگو مىكند و در اين مقدمه امورى را كه روشنگر موضوع بحث كتاب است بطور اجمال بدين ترتيب ملاحظه مىفرمائيد :\r\nمادّهء « أدب » در لغت و در محاورات بمعانى مختلف اطلاق شده است :\r\nظرافت ، لطافت و دقّت در امور .\r\nجمع كردن ، اقتداء و تبعيّت كردن از ديگرى .\r\nعلوم و معارف ، روش پسنديده ، و خوى خوش .\r\nملكه و قوّه اى كه انسان را از بديها حفظ مىكند .\r\nنويسنده و سخنگو و آموزگار ، و همچنين كسى را كه شعر و لغت ، و ضرب المثل و يا مطالب جالبى را بلد باشد ، همه را « أديب » گويند .\r\nامور و موضوعات مقدّماتى را « أدبيّات » گويند ، مانند علم لغت : صرف نحو ، اشتقاق ، معانى ، بيان ، بديع ، عروض و قافيه و امثال اينها .\r\nاخلاق شايسته و صفاى روح و كمال نفس را « أدب » گويند .\r\nو امّا سنّت :\r\nسنّت نيز در لغت و در محاورات بمعانى زيادى آمده است ، رشد و نموّ كردن ، جارى شدن ، واضح و روشن بودن ، گريه كردن ، خوب راه رفتن اسب و مسواك كردن .\r\nو در اصطلاح فقه آنچه كه پيغمبر اسلام صلَّى الله عليه و آله و صحابه آن حضرت به آن\r\n","description":"","footnote":"","page_name":" مقدمه 5 ","page_number":5},
  {"content":"\r\nعمل كرده اند « سنّت » گويند .\r\nو « سنّة الله » يعنى امر و نهى خداوندى ، و همچنين تعذيب و قضا و قدر و افعال خداوندى را « سنّة الله » گويند .\r\nروش ، سيره ، طبيعت ، سرشت ، شريعت .\r\nطريقه و روش خاص بر خود گرفتن ، تابع هواى نفس بودن و بهر مذهبى تابع شدن و امثال اين معانى در مادّهء « سنّت » به كار رفته است .\r\nاين بود خلاصه معانى كه در مادّهء « أدب و سنّت » استعمال شده است ، ولى معنائى كه بمناسبت موضوع بحث در اينجا بايد گفت اينست : هر كارى كه مورد پسند دين و يا عقل است ، اگر به زيباترين و به بهترين وجهى انجام گيرد آن را « أدب » گويند . انسان با أدب كسى است كه كارها و حركات وى بزيباترين و لطيفترين وجه انجام گرفته و واقع شود . و امّا به صفاتى كه مربوط به صفاى روح و كمال نفس است و به باطن انسان ارتباط دارد ، مانند سخاوت ، شجاعت عدالت ، عفو ، ترحم و ساير صفات انسانى آن را « أخلاق » گويند . و بعبارت ديگر : ادب از صفات فعل انسانى است در خارج ، ولى « أخلاق » از صفات نفس است در باطن ، و در عين حال اين دو معنى با هم متلازمند .\r\nبنا بر اين به افعالى كه در دين و در پيش عقلاء پسنديده نيست : مانند ظلم ، خيانت ، دروغ ، بخل ، حسد و امثال آن ، و همچنين به افعالى كه از اختيار انسان خارج است « آداب » گفتن در آنها صحيح نخواهد بود .\r\nو سنّت نيز از صفات فعل انسان است ، با اين فرق كه « سنّت » أعم از « أدب » مىباشد يعنى هم به روشهاى خوب « سنّت » گفته مىشود و هم به روشهاى بد ، ولى « أدب » هميشه خوبست و آن ظرافت و زيبائى فعل انسان است .\r\n« ادب » مورد ستايش خاص و عامّ قرار گرفته . شعراء ، أدباء ، دانشمندان همه و همه آن را ستوده و از وى تعريف و تمجيد نموده اند .\r\n","description":"","footnote":"","page_name":" مقدمه 6 ","page_number":6},
  {"content":"\r\nپيش ارباب خرد مايهء ايمان ادب است * لا جرم پيشه مردان سخندان ادب است\r\nبى « ادب » را بسماوات بقاء منزل نيست * در سماوات بقاء منزل مردان ادب است\r\nدامن عقل و ادب گير كه در راه يقين * بر سر گنج وجود تو نگهبان ادب است\r\nآدميزاده اگر بىادب است آدم نيست * فرق در جنس بنى آدم و حيوان ادب است\r\nعاقبت هر چه كند خواجه پشيمان گردد * آنكه از وى نشوى هيچ پشيمان ادب است\r\nكردم از عقل سؤالى كه بگو ايمان چيست ؟ * عقل در گوش دلم گفت كه ايمان ادب است\r\nچشم بگشا و به بين جمله « كلام الله » را * آيه آيه همگى معنى قرآن ادب است\r\nرسول خدا صلَّى الله عليه و آله فرمود : هر كه ادب ندارد عقل ندارد .\r\nعلى عليه السّلام مىفرمايد : هيچ زيورى چون ادب نيست ، و بهترين ارثى كه پدران براى فرزندان باقى ميگذارند أدب است .\r\nو ايام جواد عليه السّلام فرمود ، آن كس كه ادبش بيشتر است نزد خدا گراميتر است .\r\nو بالاخره احاديث در مدح « ادب » فراوان است .\r\nبشر بدنبال عقائد و معلومات ويژهء خود ، و همچنين افكار و عواطفى كه او را احاطه كرده است قهرا به يك سلسله « آداب و رسوم و سنتها » پايبند بوده و بدين ترتيب زندگى خود را ادامه داده و به پايان مىرساند .\r\n","description":"","footnote":"","page_name":" مقدمه 7 ","page_number":7},
  {"content":"\r\nآداب و سنّتها در حقيقت آينه و نمايشگر روح انسانها و جوامع بشرى است ، زيرا تصورات ، انديشه ها و بالاخره عقائد و افكار در آداب و رسوم ملَّتها و افراد جلوه گر مىشود : چنانچه ميزان سنجش رشد و تعالى و يا انحطاط جامعه ها و ملل و اقوام وابسته به « آداب و سنن » آنان مىباشد ، همچنين يگانه معرّف هر فردى آداب و رسومى است كه از انديشه هاى او حكايت مىكند .\r\nآداب و رسومى كه تا بامروز در ميان جوامع بشرى پيدا شده است بطور كلَّى در اين چهار قسم خلاصه مىشود :\r\n1 - آداب و رسوم خرافى .\r\n2 - آداب و سنن عاميانه .\r\n3 - آداب و سنن دانشمندان و روشن ضميران .\r\n4 - آداب و سنن پيامبران عليهم السلام .\r\nبطور يقين نميتوان زمان معيّن ، و يا منطقه و مكان معيّنى را بعنوان مبدأ پيدايش سنن خرافى و عاميانه و غير عاميانه معرّفى كرده و مشخّص نمود ولى بىترديد ميتوان گفت ، از زمان هبوط حضرت آدم عليه السّلام تا بامروز يك سلسله آداب و رسوم در ميان خدا پرستان و موحّدين پيدا شده كه با رسومات نوع بشر فرق دارد . اين نوع از رسوم و آداب از سطح عقل و از محيط فكرى افراد بشر خارج مىباشد ، زيرا بوسيله شعور و درك عقلى نمىتوان به آن رسيد ( و اساسا در خور فهم بشر نيست ) بلكه يك عده از رجال و برگزيدگان جهان بنام « انبياء » به صورت وحى و الهام از دستگاه آفرينش گرفته و بمردم جهان عرضه نموده اند .\r\nسازمان اين نوع آداب و سنن يك سازمان خدائى ( كه سعادت روحى و جسمى انسانها را در برگرفته است ) مىباشد .\r\nخداى متعال در قرآن كريم رشد و هدايت پيامبران را به خود نسبت داده و طرز معاشرت و آداب و رسوم زندگى آنان را امضاء و تصديق فرموده است\r\n","description":"","footnote":"","page_name":" مقدمه 8 ","page_number":8},
  {"content":"\r\nدر سورهء « انعام » پس از آنكه از حضرت ابراهيم عليه السّلام تجليل مىكند ، پيامبران ديگر از نسل پاك وى ؛ و همچنين حضرت نوح و ذريهء او را چنين ذكر مىفرمايد :\r\n« ما اسحاق و يعقوب را به دو بخشيديم ، و مر آنان را « هدايت » كرديم و پيش - از او - نوح را هدايت نموديم و از فرزندان او ، داود ، سليمان ، ايّوب يوسف ، موسى و هارون - را نيز هدايت كرديم و اين چنين ما نيكوكاران را سزا ميدهيم ( 84 ) و زكريا ، يحيى ، عيسى و الياس همه شان از خوبان و شايستگان بودند ( 85 ) و اسماعيل ، اليسع ، يونس و لوط همه شان را بر جهانيان فضيلت داديم ( 86 ) و - همچنين - از پدران و فرزندان و برادرانشان - را بر ديگران فضيلت داديم - و آنان را برگزيديم و به راه راست « هدايتشان » كرديم ( 87 ) اينست « هدايت خداوندى » هدايت مىكند با آن كسانى را كه مىخواهد از بندگان خود . و اگر اينان به خدا شرك آورده بودند باطل شده بود آنچه را كه كرده بودند ( 88 ) اين افراد كسانى هستند كه ما به آنان كتاب ، حكمت و نبوّت داديم پس اگر به آنها كفر بورزند ؛ ما افراد ديگرى را كه منكر نشوند به آنها ميگماريم ( 89 ) اين گروه كسانى هستند كه خدا « هدايتشان » كرده ، پس تو هم به « هدايت » آنان اقتداء كن و بگو من بر آن مزد نمىخواهم ، و نيست آن جز پندى بر جهانيان ( 90 ) « 1 » .\r\n\r\n","description":"","footnote":"\r\n« 1 » * ( و وهبنا له اسحق و يعقوب كلا هدينا و نوحا هدينا من قبل و من ذريته داود و سليمان و أيّوب و يوسف و موسى و هارون و كذلك نجزى المحسنين 84 و زكريّا و يحيى عيسى و إلياس كلّ من الصّالحين 85 و اسمعيل و اليسع و يونس و لوطا و كلَّا فضلنا على العالمين 86 و من آبائهم و ذرياتهم و اخوانهم و اجتبيناهم و هديناهم الى صراط مستقيم 87 ذلك هدى اللَّه يهدى به من يشاء من عباده و لو اشركوا لحبط عنهم ما كانوا يعملون 88 اولئك الَّذين آتيناهم الكتاب و الحكم و النبوّة فان يكفر بها هؤلاء فقد وكلَّنا بها قوما ليسوا بها بكافرين 89 اولئك الَّذين هدى اللَّه فبهديهم اقتده قل لا اسئلكم عليه أجرا إن هو إلَّا ذكرى للعالمين\r\n90 .\r\n","page_name":" مقدمه 9 ","page_number":9},
  {"content":"\r\nو در سورهء « ممتحنه : 4 » ميفرمايد : « * ( قد كانت لكم اسوة حسنة في ابراهيم و الَّذين معه ) * . . . يعنى همانا براى شماست در روش زندگى ابراهيم و كسانى كه با او هستند سرمشقى نيكو . . . از مجمع البيان نقل شده كه مراد از « * ( الَّذين معه » ) * سائر أنبياء عليهم السّلام مىباشند .\r\nو در سورهء آل عمران ( 69 ) ميفرمايد : « * ( انّ أولى النّاس بابراهيم للَّذين اتبعوه و هذا النّبي و الَّذين آمنوا و اللَّه ولى المؤمنين ) * » و آيات ديگر .\r\nمرحوم طبرسى در « مكارم الاخلاق » و سيد رضى ره در « نهج البلاغه » از علي عليه السّلام روايت كرده تا آنجا كه فرمود : از روش زندگى حضرت موسى كليم عليه السّلام تبعيت كن ، آنگاه كه گفت : « * ( ربّ إنّي لما أنزلت الىّ من خير فقير ) * » پروردگارا به آنچه از خير و نيكوئى برايم بفرستى نيازمند آنم ( قصص : 24 ) .\r\nسوگند به خدا ، موسى از خدا جز نانى كه بخورد نخواست ، زيرا وى از گياهان زمين مىخورد و سبزى گياهان از لاغرى در شكمش ديده ميشد .\r\nو از زندگى داود عليه السّلام صاحب مزامير ، و قارى أهل بهشت پيروى كن كه بدست خود از ليف خرما زنبيل درست مىكرد و جهت فروش آنها از همنشينان خود يارى مىطلبيد ، و بدين وسيله از قيمت آنها زندگى مىنمود ، خوراك وى بيش از يك عدد نان جوين نبود .\r\nو از روش عيسى بن مريم عليهما السّلام تبعيّت نما كه سنگهاى ريز را جمع كرده و بالش زير سر خود قرار مىداد - جامهء زبر و درشت بتن مىكرد ، و طعام خشن ميل مىنمود ، و هنگام شدّت گرسنگى غذا مىخورد و خورش وى همان گرسنگى او بود ، چراغ شبش روشنائى ماه بود ، سايه بان و خانه نداشت ، ميوه و ريحانش\r\n","description":"","footnote":"","page_name":" مقدمه 10 ","page_number":10},
  {"content":"\r\nهمان بود كه در روى زمين براى چهار پايان روئيده شده بود ، نه زنى داشت كه او را مبتلا كند ، و نه فرزندى كه او را اندوهگين سازد ، و نه مالى كه او را از خدا باز دارد . و طمع از غير خدا نداشت كه خود را خوار سازد ، هميشه پياده راه ميرفت ، و كارهاى خويش را خود انجام ميداد . . ، مرحوم ديلمى در كتاب « ارشاد القلوب » در بارهء پيروى كردن از زندگى انبياء عليهم السّلام نقل كرده تا آنجا كه فرمود : امّا ابراهيم عليه السّلام كه شيخ پيامبران بود ، و دو هزار و پانصد سال در دنيا زندگى كرد ولى خانه و سايه بانى براى خود درست نكرد چون روز مىكرد ميگفت بشب نميرسم ، و چون شب ميشد مىفرمود :\r\nبصبح نخواهم رسيد ، لباس خشن بتن مىكرد و خوراكش نان جوين بود .\r\nو امّا يحيى بن زكريّا عليهما السّلام ، لباسش از ليف خرما و خوراك وى برگ درختان بود .\r\nو امّا سليمان عليه السّلام با آن همه ملك و دارائى كه داشت لباس خشن در بر مىنمود ، و چون شب فرا ميرسيد دستها را بر گردن خود مىبست و با اين حال تا صبح گريه مىكرد ، و از ليف خرما زنبيل درست نموده و از قيمت آن براى خود غذا تهيّه مينمود » .\r\nخلاصه ، احاديث در اين باره بسيار است و در حديث مستفيض وارد شده :\r\nأحسن السّنن سنّة الأنبياء بهترين روشهاى زندگى همانا روش زندگى انبياء عليهم السّلام مىباشد .\r\nبويژه سنن و آداب رسول خدا صلَّى الله عليه و آله كه خاتم پيامبران بوده و روش زندگى وى آخرين برنامه زندگى صحيح بشرى است كه از جانب پروردگار احديت به روى بشر باز شده است .\r\nو در حديث آمده ،\r\nخير السنن سنة محمّد صلَّى الله عليه و آله يعنى در ميان سنن پيامبران بهترين آنها ، همانا آداب و سنن زندگى پيامبر اسلام مىباشد .\r\n","description":"","footnote":"","page_name":" مقدمه 11 ","page_number":11},
  {"content":"\r\nدر موارد زيادى در قرآن مجيد از أخلاق و رفتار و طرز معاشرت و روش زندگى آن حضرت تمجيد شده است ، در سورهء « آل عمران » مىفرمايد : « * ( فبما رحمة من اللَّه لنت لهم و لو كنت فظَّا غليظ القلب لانفضّوا من حولك ) * . . . يعنى رحمت خدا ترا با خلق مهربان و خوشخو گردانيد ، و اگر تندخو و سخت دل بودى مردم از گرد تو متفرّق و پراكنده ميشدند ( 159 ) .\r\nو در سورهء « قلم » به صراحت آيه شريفه « * ( انّك لعلى خلق عظيم ) * » تو بر نيكو خلقى بزرگ آراسته اى : ( 4 ) آن جناب را به أخلاق نيك و بس بزرگ معرّفى فرموده و سپس در سوره « احزاب : 21 » دستور فرموده كه همه مردم از راه و روش زندگى رسولش سرمشق بگيرند « * ( لكم في رسول اللَّه اسوة حسنة ) * » همانا براى شما در روش و زندگى رسول خدا صلَّى الله عليه و آله سرمشقى نيكوست .\r\nو در سوره « آل عمران » ميفرمايد : « * ( قل ان كنتم تحبّون اللَّه فاتّبعونى يحببكم اللَّه و يغفر لكم ذنوبكم و اللَّه غفور رحيم ) * » بگو اگر شما خدا را دوست داريد از من پيروى كنيد ، خدا شما را دوست خواهد داشت و گناهان شما را مىآمرزد و خدا آمرزنده و مهربان است ( 311 ) .\r\nو باز مىفرمايد : « * ( يا أيّها الَّذين آمنوا استجيبوا للَّه و للرّسول إذا دعاكم لما يحييكم ) * : شما كه ايمان داريد ، خدا و پيغمبر را كه شما را بيك زندگى سعادتمند دعوت مىكنند اجابت كنيد .\r\nو در « أمالى شيخ مفيد » در حديثى از امام باقر عليه السّلام روايت شده كه رسول خدا صلَّى الله عليه و آله هنگام وفات خود فرمود :\r\n* ( لا نبيّ بعدي و لا سنّة بعد سنّتي . . ) *\r\nو در « جامع الأخبار » از رسول خدا صلَّى الله عليه و آله روايت شده كه فرمود :\r\n* ( « اكرموا أولادى و حسّنوا آدابي » ) *\r\n: فرزندان مرا گرامى بداريد ، و آداب و سنن مرا خوب انجام دهيد .\r\nو در حديث مشهور و مستفيض از رسول خدا صلَّى الله عليه و آله روايت شده فرمود :\r\n* ( « أدّبني ربّي فأحسن تأديبي » ) *\r\nپروردگارم به من أدب آموخت و نيك آموخت .\r\n","description":"","footnote":"","page_name":" مقدمه 12 ","page_number":12},
  {"content":"\r\nو در « تحف العقول » در حديثى از علي عليه السّلام روايت شده كه فرمود :\r\n* ( « فاقتدوا بهدى رسول الله صلَّى الله عليه و آله فانّه أفضل الهدى ، و استنّوا بسنّته فانّها اشرف السّنن » ) *\r\nاز هدايت رسول خدا صلَّى الله عليه و آله پيروى كنيد زيرا آن بهترين هدايتهاست و راه و روش زندگى و سنّت آن حضرت را بر خود طريق مشي قرار دهيد ، زيرا كه آن شريفترين سنن جهان است .\r\nو در « مكارم الاخلاق » و « نهج البلاغه » از علي عليه السّلام در باره پيروى كردن از روش زندگى انبياء عليهم السّلام روايت شده تا آنجا كه مىفرمايد : « بپيامبر پاك و پاكيزه خود تأسى كرده و از وى پيروى نما ، زيرا كه آن حضرت سزاوار اقتداء و پيروى كردن است براى كسى كه بخواهد پيروى كند ، و محبوبترين مردم پيش خدا كسى است كه از روش پيغمبر خود تبعيّت كند و قدم بجاى قدم آن حضرت بگذارد .\r\nرسول خدا صلَّى الله عليه و آله از دنيا به قدر حاجت اكتفا كرد ، و چشمان را به آن خيره نساخت ، و دهان خود را از آن پر نكرد ، و به آن التفات نفرمود ، لاغرترين اهل دنيا بود . از حيث شكم ، و گرسنه ترين آنان بود از جهت خوردن ، خزائن دنيا بر وى عرضه شد ولى قبول نفرمود ، و چون فهميد كه خدا چيزى را دشمن دارد او نيز آن را دشمن داشت و چيزى را كه خدا حقير دانست او نيز تحقيرش كرد .\r\nو اگر چيزى در ما وجود نداشت جز آنكه دوست مىداريم آنچه را كه خدا و رسولش دشمن داشته ، و تعظيم مىكنيم آنچه را كه خدا و رسولش تحقير كرده اند ، از جهت شقاوت و نافرمانى امر خداوندى براى ما بس بود .\r\nهمانا رسول خدا صلَّى الله عليه و آله بر روى زمين غذا ميل مىكرد ، و چون بندگان مىنشست ، و كفش خود را بدست خويش پينه مىزد ، و بر الاغ لخت سوار ميشد ديگرى را هم رديف خود سوار مىنمود . و چون ديد پردهء در خانه اش تصوير دارد بيكى از زنان خود فرمود : اى فلانه اين پرده را از من پنهان كن ، زيرا هر وقت به آن نگاه مىكنم به ياد دنيا و زخارف آن مىافتم .\r\n","description":"","footnote":"","page_name":" مقدمه 13 ","page_number":13},
  {"content":"\r\nخلاصه اينكه رسول خدا صلَّى الله عليه و آله قلبا از دنيا اعراض كرد ، و ذكر دنيا را در نفس خود محو نمود ، تا جايى كه دوست داشت زينتهاى دنيا از نظرش پنهان باشد ، تا اينكه لباسهاى فاخر آن بر تن نكند ، و دنيا را خانه هميشگى براى خود نبيند ، و اميد اقامت در آن نداشته باشد ، پس بكلَّى دنيا را از دل خارج كرد و ياد آن را از قلب بيرون نمود و از نظر پنهان ساخت . آرى چنين است اگر كسى از چيزى بدش بيايد دوست ندارد به آن چيز نگاه كند ، و حتّى دوست ندارد كسى از او اسمى بميان بياورد .\r\nو البتّه در روش زندگى رسول خدا صلَّى الله عليه و آله چيزى است كه ترا به بديهاى دنيا دلالت كند . آن حضرت با أهل بيت خود شكم سير از غذا نخورد ، و خود را از زخارف دنيا دور ساخت ، پس بايد فكر كرد كه آيا خدا رسولش را گرامى داشته ، و يا او را كوچك شمرده است ؟ اگر گفته شود خدا رسولش را خوار كرده بهتان بزرگى زده و دروغ به خدا بسته است ، و اگر گفته شود خدا رسولش را گرامى داشته است ، بايد دانست كه ديگران را خوار شمرده و آنان را مشغول دنيا نموده است ولى از نزديكترين مردمان به خود دنيا را دور كرده است .\r\nپس بايد از « محمّد صلَّى الله عليه و آله » پيروى كرد و دنبال نشانه او رفت ، و قدم بجاى قدم وى نهاد ، و الَّا از تباه شدن و هلاكت ايمن نخواهد بود ، زيرا خداى متعال « محمّد صلَّى الله عليه و آله » را خاتم پيامبران و مژده دهنده و بيمكننده قرار داده ، با شكم گرسنه از دنيا رفت و با دل سالم وارد آخرت گرديد ، سنگى به روى سنگ نگذاشت و بنائى نكرد تا اينكه زندگى خود را بسر رسانيد و دعوت پروردگارش را اجابت نمود .\r\nپس چه بسيار بزرگ است احسان خدا در بارهء ما كه نعمت وجود رسولش را بما عطا فرمود ، و او را پيشواى ما قرار داد كه ما نيز از وى پيروى كرده و از روش زندگانيش تبعيت نموده و قدم بجاى قدم حضرتش بنهيم . . . »\r\nو در « مكارم » از امام صادق عليه السّلام روايت شده كه فرمود : من دوست\r\n","description":"","footnote":"","page_name":" مقدمه 14 ","page_number":14},
  {"content":"\r\nندارم كه مسلمانى بميرد ، مگر اينكه تمام آداب و سنن رسول خدا صلَّى الله عليه و آله را و لو يك بار هم شده انجام دهد .\r\nشيخ شيراز « سعدى » گويد :\r\nمپندار سعدى كه راه صفا * توان رفت جز در پى « مصطفى صلَّى الله عليه و آله »\r\nالبتّه اخبار و احاديث در اين باره بسيار است ولى مطلبى كه بايد به آن متوجه شد اينست : « سنّت در موضوع بحث اين كتاب با سنّتى كه ميان تاريخ نويسان و اهل سيره و حديث ، و همچنين آنچه در ميان فقهاء مصطلح شده است فرق دارد :\r\n« سنّت » در اصطلاح « تاريخ و سيره نويسان » عبارتست از شرح حال و تاريخ زندگى و تولد رسول خدا صلَّى الله عليه و آله و كيفيت غزوات و تاريخ زندگى اولاد و عشيره و اصحاب آن حضرت و مانند اينها .\r\nو در اصطلاح « محدّثين » عبارتست از أقوال و افعال و تقرير معصوم كه نزد عامّه تنها رسول خدا صلَّى الله عليه و آله است و نزد شيعه ائمه اطهار عليهم السّلام نيز هستند .\r\nو در اصطلاح « فقهاء » عبارتست از عمل مستحبّى در مقابل احكام چهارگانهء ديگر ( واجب حرام ، مكروه و مباح ) .\r\nو در ميان احاديث به كليّهء دستورات و مقرراتى كه از جانب رسول خدا صلَّى الله عليه و آله معين شده ، مانند عدد ركعات نمازهاى واجب و كيفيّت طلاق و متعة الحج و متعة النساء ، و تشهد و قرائت در نماز و امثال اينها كه به همه « سنّت » اطلاق شده است .\r\nامّا « سنّت » در اصطلاح اين كتاب ( چنانچه در مقدمه روشن گرديد ) اخص از همهء معانى فوق مىباشد و آن عبارتست از « أعمال مستحبى كه رسول خدا صلَّى الله عليه و آله در مسير زندگى خود به آنها مداومت مىفرمود »\r\n","description":"","footnote":"","page_name":" مقدمه 15 ","page_number":15},
  {"content":"\r\nبر اهل بصيرت و اطلاع پوشيده نيست كه « سنن و آداب رسول خدا صلَّى الله عليه و آله » بسيار است و در ميان صدها كتاب ، ضمن هزاران حديث پخش و پراكنده گرديده و محدّثين و اهل حديث هر كدام قسمتى را به تناسب ابواب در كتاب خود نقل كرده اند ولى تا آنجا كه نگارنده اطلاع دارد در ميان مؤلَّفات فريقين - شيعه و سنّى - كمتر كتابى است كه جامع همهء روايات سنن بوده باشد . و تا كنون به نوشتن چنين كتابى - با اين خصوصيات - اقدام نشده است . و پر روشن است جمع آورى اخبار مربوط به سنن و آداب رسول خدا صلَّى الله عليه و آله خدمت مهمّى براى حفظ روح اسلام بوده ، و چون يك منبع جامعى نيز براى پى بردن به طرز زندگى يك مرد كامل خواهد بود ، در كمال اهميّت مىباشد .\r\nتنها شخصيتى كه در عصر ما به اين فكر افتاد ، و در اين راه قدم نهاد ، همانا علَّامهء مؤلَّف بودند ، رواياتى كه متضمن روشهاى عملى و نشان دهنده سنن و آداب و رسوم زندگى رسول خدا صلَّى الله عليه و آله بود ، در كتابى بنام « سنن النبيّ » جمع آورى كرده و به اين طريق راه و روش زندگى صحيح را به روى طالبان اين راه باز نمودند انصاف اينست كه جاى اين كتاب در عصر ما خالى بود و بصراحت تمام ميتوان گفت كه در موضوع خود كم نظير و يك نوع ابتكار علمى و حديثى است كه از قريحه مخصوص معظم له منشأ گرفته است .\r\nاين كتاب پر ارج تقريبا چهل سال پيش در حدود سال 1350 ه ق بدست تواناى علامهء مؤلَّف درست هنگامى كه در « نجف » سرگرم تحصيلات بودند برشته تحرير در آمده و در كنار مؤلَّفات ديگر خطى معظم له قرار داشت ، تا اينكه أواخر ماه شعبان سال 1391 ه ق توفيق شرفيابى در « قم » حاصل گرديد ، و پيشنهاد شد كه ترجمهء كتاب « سنن النبي » را باينجانب واگذار نمايند ، و ايشان نيز اين پيشنهاد را پذيرفتند و اجازهء ترجمه كتاب مذكور را كه با دستخط مبارك خودشان نوشته شده بود به حقير دادند .\r\nدر خلال مدتى كه مشغول ترجمه و تطبيق روايات با مدارك بودم ، به روايات\r\n","description":"","footnote":"","page_name":" مقدمه 16 ","page_number":16},
  {"content":"\r\nديگر در موضوع « سنن » برخورد كردم كه از قلم مؤلَّف بزرگوار افتاده بود ، آنها را در جزوهء عليحده جمع كردم ، بار ديگر كه در « مشهد رضوى » عليه السّلام توفيق شرفيابى حاصل شده بود ، همان قسمت از روايات خدمت استاد علامه تقديم گرديد پس از ملاحظه دستور فرمودند اين قسمت نيز به عنوان « ملحقات » به اصل كتاب ضميمه شود .\r\nطبق دستور ، پس از ذكر هر بابى از اصل كتاب ، باب ديگرى بنام « ملحقات » به ترتيب بابهاى كتاب بر آن ضميمه شد ، جز اينكه باب شمائل ( از ملحقات ) در آخر كتاب ذكر گرديد ، و دو باب ديگر ( باب حج و باب نوادر ) بر آن اضافه شده است .\r\nاصل كتاب شامل ( 21 ) باب و ( 411 ) حديث و ملحقات ( 23 ) باب و ( 507 ) حديث مىباشد كه كلا ( 918 ) حديث در اين كتاب مذكور است و البته چند حديث از اصل كتاب بدستور خود علَّامهء مؤلَّف حذف گرديد .\r\nبايد توجه داشت كه مدارك اين كتاب تنها مؤلفات علماء شيعه است و از كتب عامّه جز چند حديث از « احياء العلوم » غزالى و « در المنثور » سيوطى نقل نشده است .\r\nاين كتاب بطور كلَّى شامل سه بخش از برنامه هاى حيات بخش زندگى رسول خدا صلَّى الله عليه و آله مىباشد :\r\n1 - آداب و سنن آن حضرت با خداى متعال ( آداب عبادات و ادعيه و اذكار ) .\r\n2 - آداب و سنن آن حضرت با طبقات مختلف مردم ( آداب عشرت ) .\r\n3 - آداب و سنن ديگر آن جناب ، مانند آداب سفر ، غذا خوردن ، پوشيدن لباس و امثال اينها كه ما آنها را ( آداب نفسى و فردى ) ميگوئيم .\r\nاز پروردگار جهان خواستاريم كه توفيق عمل و استنان بسنتهاى آن حضرت را براى همه ما عنايت فرمايد .\r\n","description":"","footnote":"","page_name":" مقدمه 17 ","page_number":17},
  {"content":"\r\n« اللَّهمّ اجعل شرائف صلواتك و نوامى بركاتك على نبيك محمّد صلَّى الله عليه و آله ، و افسح له مفسحا في ظلك ، و أجزه مضاعفات الخير من فضلك ، و اتمم له نوره ، و اعل بناءه ، و اجمع بيننا و بينه في برد العيش و قرار النعمة ، و تحف الكرامة . اللَّهمّ اعنّا على الاستنان بسنّته ، و نيل الشفاعة لديه ، آمين رب العالمين .\r\nاجمالى از تاريخ زندگى علامه مؤلف\r\nشخصيّت مؤلَّف علَّامه را احتياجى به معرفى نيست ، زيرا مؤلَّف بزرگوار نه تنها در جامعه علمى و روحانى ايران ، بلكه در خارج از كشور ما نيز شهرت علمى دارند ، و كسانى كه مىبايست با مقام علمى و معنوى معظم له آشنا شوند شده و هرگز احتياجى « بزيره بكرمان بردن » ما نخواهد بود ، و ليكن ممكن است گروهى از راه ترجمه اين كتاب نخستين بار باشد كه با مقام علمى و با آثار قلمى مؤلَّف آشنا مىشوند ، بدين جهت مناسب است بطور اجمال به تاريخ زندگى و به آثار قلمى ديگر استاد بزرگوار اشاره بشود .\r\nعلَّامهء بزرگوار « حاج سيّد محمّد حسين طباطبائى » در يكى از خاندانهاى بزرگ علمى تبريز در « 29 » ذى حجة سال 1321 ه ق برابر با سال 1282 ه ش چشم بدين جهان گشودند و پس از تحصيلات مقدماتى در زادگاه خود در سال 1344 ه ق براى ادامه تحصيلات بسوى عراق عزيمت كرده و در حوزه « نجف » مشغول تحصيل ميشوند .\r\nمدّت ده سال در جوار جدّ بزرگوار خود أمير المؤمنين على عليه السّلام به تكميل معلومات پرداخته و فقه و اصول ، تفسير ، فلسفه ، رياضيات و اخلاق را از اساتيد بزرگ چون آقاى سيد ابو الحسن اصفهانى ، و مرحوم نائينى و كمپانى ، و آقاى سيد حسين بادكوبه اى ، و آقاى سيد أبو القاسم خوانسارى ، و مرحوم حاجى ميرزا على آقاى قاضى رضوان الله تعالى عليهم أجمعين فرا گرفته و در سال 1354 ه ق بايران مراجعت نموده و در تبريز اقامت مىفرمايند . ده سال ديگر در آن سامان مشغول تدريس و تأليف گرديده و چندين كتاب مانند « رسائل سبعه » و « رسالهء\r\n","description":"","footnote":"","page_name":" مقدمه 18 ","page_number":18},
  {"content":"\r\nولايت » و همچنين قسمت مهم از تفسير « الميزان » را در اين مدت برشته تأليف در مىآورند .\r\nپس از ده سال اقامت در تبريز سال 1365 ه ق در اثر حوادث سياسى جنگ دوّم جهانى بسوى « قم » كوچ كرده و در آنجا مقيم ميشوند ، و از همان سال بدون كوچكترين سر و صدا مشغول تدريس شده و هم اكنون فضلاء و دانشمندان حوزه « قم » از محضر ايشان استفاده ميكنند .\r\nحوزه تدريسى استاد طباطبائى در « قم »\r\nعلَّامه طباطبائى در ابتداء ورودشان به قم حسّ ميكنند كه تمام قسمتهاى درسى اين حوزه بسيار خوب بوده و از هر جهت كامل مىباشد ، جز اينكه طلاب كمى در قسمت معقول و فلسفه و در « تفسير » بىتوجه شده اند گو اينكه اين دو قسمت مهم در برنامه هاى درسى آنان به حساب نيامده است ، و لذا در حوزهء تدريسى خود به اين نكته توجه كرده و اهميت بيشترى به آن قائل ميشوند ، بطورى كه خيلى طول نميكشد افراد لايق و برجسته در « فلسفه » و « تفسير » بدست معظم له تربيت ميشوند و به اين طريق در حوزه علميه قم جلوه ديگرى پيدا شده و نقصى كه در آن مشاهده ميشد بر طرف ميگردد .\r\nو از سوى ديگر چون معظَّم له به امور اخلاقى و تذكيه نفس افراد علاقه مند بودند ، بدين جهت به تربيت طلاب محترم همت گمارده و افرادى در قسمتهاى اخلاقى و معنوى تحت برنامه هاى تربيتى ايشان بدرجات عاليه معنوى و روحانى نائل ميگردند ، و از اين راه دوّم نيز حوزه « قم » صفاى ديگرى پيدا كرده و روح تازه اى در آن دميده مىشود .\r\nأمّا آثار قلمى علَّامه مؤلَّف :\r\nآثار قلمى علامه طباطبائى علاوه از مقالات متعددى كه در مجلات « مكتب تشيع » و « درسهائى از مكتب اسلام » و « نامه آستان قدس » و « راهنماى كتاب » و غير اينها كه براى استفاده عموم انتشار يافته است بدين قرار است :\r\n","description":"","footnote":"","page_name":" مقدمه 19 ","page_number":19},
  {"content":"\r\n1 - تفسير الميزان ، در يك دوره كامل بيست جلدى كه به حمد الله جلد آخر آن در سال 1392 ه ق بدست تواناى مؤلَّف بزرگوار خاتمه پيدا كرد .\r\n2 - اصول فلسفه ، روش رئاليسم .\r\n3 - حاشيه بر مكاسب شيخ انصارى .\r\n4 - حاشيه بر « كفاية الاصول » آخوند خراسانى .\r\n5 - حاشيه بر « اسفار » ملا صدراى شيرازى 6 - وحى - يا شعور مرموز « در نبوت عامه » .\r\n7 - « رسائل سبعه » در اصول معارف . در مباحث اين كتاب بين كتاب و سنت و عقل جمع شده كتابى است بسيار عميق و متين از خداى متعال خواستاريم كه اسباب چاپ اين كتاب را فراهم سازد .\r\n8 - مصاحبات با دكتر « كربن » .\r\n9 - رساله اى در حكومت اسلامى .\r\n10 - رساله اى در « قوه و فعل » .\r\n11 - رساله اى در « ولايت » در مباحث اين رساله نيز به طرز شيوائى بين كتاب و سنت و عقل جمع شده است .\r\n12 - رساله اى در « مغالطه » .\r\n13 - رساله اى در « مشتقات » .\r\n14 - رساله اى در « برهان » .\r\n15 - رساله اى در « تحليل » .\r\n16 - رساله اى در « تركيب » .\r\n17 - رساله اى در « اعتبارات » .\r\n18 - رساله ديگر در « نبوت و مقامات » .\r\n19 - منظومه در « رسم خط نستعليق » .\r\n20 - « علىّ و الفلسفة الإلهية » .\r\n21 - قرآن در اسلام .\r\n","description":"","footnote":"","page_name":" مقدمه 20 ","page_number":20},
  {"content":"\r\n22 - شيعه در اسلام .\r\n23 - رساله در « انساب آل عبد الوهاب » مؤلَّف علامه در اين رساله سلسله نسب خاندان جليله خود و شرح حال معروفين آنها را برشته تحرير در آورده است 24 - سنن النبيّ « كتاب حاضر » .\r\nمؤلَّف بزرگوار در تنظيم مطالب اين كتاب زحمت فراوان كشيده و متجاوز از شصت كتاب حديثى نوشتهء بيش از چهل تن از دانشمندان اسلامى را ورق زده و بالاخره روايات « سنن » را از ميان هزاران حديث جمع آورى كرده و به اين صورت زيبا در آورده اند .\r\nجزاه الله عن الاسلام خير الجزاء و آجره مضاعفات الخيرات من فضله و اتم له نوره و حشره مع جده رسول الله صلَّى الله عليه و آله 20 شهر ذى قعده سال 1394 ه قمرى مطابق 14 « آذر » سال 1353 ه شمسى .\r\nشرح حال مختصر چند نفر از محدثين و دانشمندان اسلامى و ذكر بعضى از مؤلفات آنان كه در اين كتاب « سنن » مورد استفاده قرار گرفته است\r\n( به ترتيب حروف )\r\n1 - ابن أبى جمهور : « در اللئالى » و « غوالى »\r\nمحمد بن على بن إبراهيم احسائى ، در « احساء » چشم بدين جهان گشود و با محقق كركى ( متوفى 940 ه ق ) معاصر بود و از جمله تأليفات ايشان كتاب « درّ اللئالي » و « غوالى » است\r\n2 - ابن شعبة « تحف العقول » « تمحيص »\r\nحسن بن علي بن شعبه حرانى شيخ بزرگوار و جليل القدر معاصر شيخ صدوق ( متوفى 381 ) بوده است و از تأليفات ايشان است كتاب « تحف العقول » و عده ديگر از بزرگان كتاب « تمحيص » را به او نسبت داده اند ، ولى علَّامه مجلسي اين كتاب را از تأليفات محمّد ابن همام ذكر كرده است .\r\n3 - ابن شهر آشوب « مناقب »\r\nشيخ بزرگوار محمّد بن علي بن شهر آشوب سروى مازندراني از اجلاء علماء شيعه بوده و همه او را ستوده اند و گفته شده اين مرد جليل القدر هميشه با طهارت بود و در شب جمعه 22 ماه شعبان ( 588 ) وفات كرد ، و در بيرون حلب در « حبل جوشن » نزديك قبر محسن سقط شده امام حسين عليه السّلام مدفون گرديد ، و\r\n","description":"","footnote":"","page_name":" مقدمه 21 ","page_number":21},
  {"content":"\r\nقريب صد سال عمر نمود ، و كتاب « مناقب » از تأليفات او است .\r\n4 - ابن طاوس « اقبال » « امان الاخطار » « فلاح السائل » « مصباح الزائر » « مهج الدعوات » :\r\nسيد شريف ، رضي الدين ، أبو القاسم ، علي بن موسى بن جعفر بن محمّد بن احمد بن محمّد بن أحمد بن أبي عبد الله محمّد بن طاوس . نسب اين مرد بزرگوار به « حسن مثنّى » ميرسد ، و از طرف مادرى نيز به « شيخ ورام بن فراس » منتهى ميگردد . در حلَّه نيمه ماه محرم ( 589 ه ق ) چشم بدين جهان گشود و در سال ( 668 ) ديده از اين عالم فرو بست . و كتاب « اقبال ، امان الاخطار ، فلاح السائل مصباح الزائر ، و مهج الدعوات » از مؤلَّفات اين مرد بزرگوار مىباشد .\r\n5 - اسماعيل بن موسى بن جعفر عليه السّلام « جعفريات »\r\nسيد بزرگوار و جليل القدر از فرزندان امام موسى بن جعفر عليهما السّلام مىباشد در مصر ساكن بود ، و در آنجا زاد و ولد نمود و در جلالت مقام ايشان كافى است حديثى كه « كشّى » در رجال خود نقل كرده و مىفرمايد : چون صفوان بن يحيى در مدينه از دنيا رفت ، امام محمّد نقى عليه السّلام براى صفوان كفن و حنوط فرستاد و به « اسماعيل بن موسى عليه السّلام » دستور داد كه بر صفوان نماز بخواند . و كتاب « جعفريات » و به آن « اشعثيات » نيز گويند از تأليفات اين سيد بزرگوار است اين كتاب شامل هزار حديث بيك سند كه از پدرش ، از جدش امام صادق عليه السّلام روايت كرده است .\r\n6 - ابن فهد « عدة الداعى » « تحصين »\r\nشيخ أبي القاسم ، أحمد بن محمّد بن فهد حلَّى أسدى ، از دانشمندان حلَّه و مقيم كربلاء بوده و در سال ( 757 ) به دنيا آمد و در سال ( 841 ) چشم از جهان بر بست و در كربلاء نزديك خيمه گاه مدفون گرديد و « كتاب تحصين » و « عدة الداعى » از تأليفات او است .\r\n","description":"","footnote":"","page_name":" مقدمه 22 ","page_number":22},
  {"content":"\r\n7 - ابن قولويه : « كامل الزيارة »\r\nأبو القاسم ، جعفر بن محمّد بن جعفر بن موسى بن قولويه قمى ، شيخ بزرگوار از اجلهء علماء شيعه و استاد شيخ مفيد است . و در تاريخ وفات او به سالهاى ( 367 و 368 ) اختلاف شده . وى در بقعهء مطهره كاظميه پائين پاى حضرت موسى ابن جعفر عليهما السّلام مدفون گرديده و كتاب « كامل الزياره » از تأليفات آن بزرگوار است .\r\n8 - أبو الفتوح « تفسير ابو الفتوح »\r\nحسين بن علي بن محمّد بن أحمد خزاعى ، رازى نسب شريف وى به « عبد الله ابن بديل بن ورقاء خزاعى » منتهى مىشود ، وى از مشايخ ابن شهر آشوب ( متوفى 588 ) شمرده شده و قبر شريفش در « وى » در صحن حمزة بن موسى عليه السّلام در جوار حضرت عبد العظيم حسنى مشهور است . و كتاب « تفسير أبي الفتوح » از تأليفات ايشان است .\r\n9 - ابو جعفر « تهذيب ، مصباح المتهجد ، مجالس »\r\nشيخ الطائفه ، محمّد بن حسن طوسى ، از دانشمندان بزرگ شيعه بشمار است و در كليهء علوم و فنون اسلامى داراى تأليفات مىباشد . در ماه رمضان سال ( 385 ) ه ق در طوس چهار سال پس از وفات شيخ صدوق چشم بدين جهان گشود ، و در شب دوشنبه 22 محرّم الحرام ( 460 ) به سن ( 75 ) سالگى از جهان در گذشت و كتاب « تهذيب ، مصباح المتهجّد ، و مجالس » از تأليفات آن بزرگوار مىباشد .\r\n10 - برقى : « محاسن »\r\nأبو جعفر ، أحمد بن محمّد بن خالد بن عبد الرحمن بن محمّد بن على برقى .\r\nاصلش از كوفه بود ، و در « برقه » قم اقامت داشت . ولادت او بين سالهاى ( 194 و 200 ) وفاتش بين سالهاى ( 274 و 280 ) اختلاف شده است در جلالت اين مرد همين بس كه كلينى و شيخ صدوق و شيخ طوسى در كتب خود از كتاب وى روايت نقل كرده و بر آن اعتماد نموده اند . مرحوم برقى بيش از صد كتاب\r\n","description":"","footnote":"","page_name":" مقدمه 23 ","page_number":23},
  {"content":"\r\nنوشته ، متأسفانه غير از كتاب « محاسن » جز اسمى از آنان باقى نمانده است .\r\n11 - « ثقفى » : « غارات »\r\nأبو إسحاق ، ابراهيم بن محمّد بن سعيد بن هلال بن عاصم بن مسعود ثقفى .\r\nاصلش از كوفه بود ، بعد به اصفهان منتقل گرديد و در آنجا اقامت نمود و در سال ( 283 ) چشم از دنيا فرو بست و كتاب « غارات » از تأليفات او بشمار آمده است .\r\n12 - حسين بن بسطام : « طب الائمه »\r\nابن بسطام بن سابور الزيّات از اكابر علماء شيعه و از محدّثين جليل القدر بشمار آمده و همچنين برادرش « أبو عبد الله بن بسطام » و اين دو برادر مشتركا كتاب « طب الائمه » را تأليف كرده اند .\r\n13 - حسين بن سعيد : « زهد »\r\nحسين بن سعيد بن حمّاد بن سعيد بن مهران أهوازى ، او از اهل كوفه بود ، ولى با برادرش حسن بن سعيد به أهواز منتقل شد ، سپس به قم آمد و در همان جا از دنيا رفت و در آنجا نيز مدفون گرديد . وى از روات امام زين العابدين عليه السّلام است . و از امام رضا و أبي جعفر ثانى و أبي الحسن ثالث نيز روايت كرده است و كتاب « زهد » از تأليفات او است ( فهرست شيخ ص 83 ) .\r\n14 - حسين بن حمدان « الهداية »\r\nأبو عبد الله حسين بن حمدان حضينى جنبلاني ، وى در شهر ربيع الأوّل سال ( 358 ) چشم از جهان فرو بست . و كتاب « الهداية » از تأليفات او است .\r\n15 - ديلمى « ارشاد ديلمى »\r\nحسن بن أبي الحسن محمّد ديلمى از علماء شيعه بوده و بين سالهاى ( 656 و 771 ) ميزيسته و كتاب « ارشاد القلوب » از تأليفات او است .\r\n16 - سيوطى ، « در المنثور »\r\nأبو الفضل ، جلال الدّين ، عبد الرّحمن بن أبي بكر ناصر الدين ، محمّد سيوطى\r\n","description":"","footnote":"","page_name":" مقدمه 24 ","page_number":24},
  {"content":"\r\nشافعى ، « سيوط » شهر كوچكى است در « صعيد » مصر . وى در سال ( 910 ) چشم از اين جهان فرو بست . و كتاب تفسير « در المنثور » از تأليفات او است .\r\n17 - شهيد أول ، « دروس » « ذكرى »\r\nشيخ بزرگوار ، أبو عبد الله محمّد بن جمال الدين مكى بن شمس الدين محمّد دمشقى عاملى جزينى ، معروف به « شهيد أوّل » در سال 736 چشم بدين جهان گشود پس از آنكه شهرت جهانى پيدا كرد ، از طرف علماء و امراى أهل سنّت تحت تعقيب قرار گرفت و بالاخره در « قلعه شام » محبوس شد و پس از يك سال حبس بيرون آوردند ، و به فتواى مفتى « مالكى » با شمشير كشتند ، بعد بدار آويخته و سپس سنگسارش نموده و بعد سوزاندند و به سال ( 876 ) برحمت خدا و اصل گرديد . و كتاب « دروس » و « ذكرى » از جمله تأليفات آن بزرگوار است .\r\n18 - شهيد دوم ، « شرح نفليه » « مسكن الفؤاد » « منية المريد »\r\nزين الدين بن نور الدين ، علي بن أحمد بن محمّد بن جمال الدين بن تقى بن صالح بن مشرف عاملى جبعى مشهور به « شهيد ثانى » از مردم « سوريه » از فقهاء بزرگ شيعه بشمار است و در سال ( 911 ) به دنيا آمد و در سال ( 966 ) أهل تسنّن او را كشتند و كتاب « شرح نفليه » و « مسكن الفؤاد و منة المريد » از تأليفات او است .\r\n19 - شيخ صدوق « امالى ، خصال ، علل الشرائع ، عيون الاخبار ، مدينة العلم ، مقنع ، من لا يحضره الفقيه ، الهداية ، كمال الدين ، معانى الاخبار » .\r\nأبو جعفر ، محمّد بن علي بن حسين بن موسى بن بابويه قمى ، معروف به شيخ صدوق ، از بزرگان علماى شيعه مىباشد ، و در حدود سال ( 305 ) اوائل سفارت « حسين بن روح » به دعاى امام زمان عليه السّلام چشم به جهان گشود و پس از دورهء مقدماتى تحصيل خود به اطراف و اكناف جهت اخذ حديث مسافرتهاى زيادى كرد و بالاخره در شهر رى اقامت نمود و در سال ( 381 ) در همان جا وفات كرد و در\r\n","description":"","footnote":"","page_name":" مقدمه 25 ","page_number":25},
  {"content":"\r\n« ابن بابويه » مدفون گرديد كه اكنون مزار مشهورى است . و كتابهاى فوق الذكر از تأليفات اين مرد بزرگ است .\r\n20 - صفار « بصائر الدرجات »\r\nشيخ بزرگوار ، أبو جعفر اعرج ، محمّد بن فروخ صفّار قمى ، از اصحاب « امام حسن عسكرى عليه السّلام » بود و با آن حضرت مكاتباتى داشته است ، در سال ( 290 ) در قم وفات كرد و كتاب « بصائر الدرجات » كه يكى از اصول معتبره است از تأليفات آن بزرگوار است .\r\n21 - طبرسى بزرگ « مجمع البيان » « صحيفة الرضا »\r\nامين الاسلام ، شيخ أبو على ، فضل بن حسن بن فضل طبرسى از مفاخر علماء شيعه و از محققين بشمار است ، تاريخ و محل تولد وى بدرستى معلوم نيست و ليكن همه اتفاق دارند كه در شب عيد قربان سال ( 548 ) در سبزوار چشم از اين جهان فرو بست و جنازه اش به « خراسان » حمل گرديد و در كنار امام رضا عليه السّلام در خيابان طوس كه امروز به « قتلگاه » مشهور است دفن شد و كتاب « مجمع البيان » از تأليفات او است و همچنين كتاب « صحيفة الرّضا » به او نسبت داده شده است .\r\n22 - طبرسى كوچك : « مكارم الاخلاق »\r\nأبو نصر ، شيخ رضى الدين ، حسن بن فضل طبرسى ، يكى از فرزندان « أمين الاسلام طبرسى « فوق الذكر مىباشد كه به علم و فضل معروف بوده ، و تاريخ تولَّد و وفات او بدرستى معلوم نيست . و كتاب « مكارم الاخلاق » در دو جلد از تأليفات اين مرد بزرگوار است .\r\n23 - سبط طبرسى « مشكاة الانوار »\r\nأبو الفضل ، علي بن رضي الدّين أبي نصر ، حسن بن فضل بن حسن طبرسى از بزرگان علماء اماميه ، و از نويره هاى « أمين الاسلام طبرسى » است . و كتاب « مشكاة الانوار » از تأليفات ايشان است ، اين كتاب در واقع ذيل و تتميمى است\r\n","description":"","footnote":"","page_name":" مقدمه 26 ","page_number":26},
  {"content":"\r\nبر كتاب پدرش « مكارم الاخلاق »\r\n24 - أبو منصور طبرسى « احتجاج »\r\nشيخ بزرگوار ، أحمد بن على بن أبي طالب طبرسى ، از بزرگان علماء شيعه بشمار ميرود ، و تاريخ تولد ، و تاريخ وفات ايشان بدرستى معلوم نشده ولى وى از مشايخ ابن شهر آشوب متوفى ( 588 ) بوده است . و كتاب « الاحتجاج » از تأليفات آن بزرگوار است .\r\n25 - طبرى « الامامة »\r\nشيخ بزرگوار ، محمّد بن جرير بن رستم طبرى . از دانشمندان شيعه بوده و در مائهء چهارم ميزيسته است و كتاب « الامامة » از تأليفات او است . پوشيده نماند كه پنج نفر از علماء سنّى و شيعه به اين نام مشهورند و فعلا مقام را گنجايش بسط كلام نيست .\r\n26 - عياشى « تفسير عياشى »\r\nشيخ بزرگوار ، أبو نصر محمّد بن مسعود بن محمّد بن عيّاش سلمى سمرقندى مشهور به « عياشى » ابتداء بمذهب تسنّن بوده بعد شيعه شد و در تجديد علوم سعى بليغ داشت ، عصر وى مقارن عصر شيخ كلينى متوفى ( 329 ) بوده است ولى تاريخ وفات وى بدرستى روشن نشده . تفسير عياشى از تأليفات اوست متأسفانه تا سوره « كهف » از آن تفسير امروزه بدست ما است و بقيه از بين رفته .\r\n27 - على بن سديد الدين حلى « العدد القوية »\r\nشيخ بزرگوار ، رضى الدين ، عليّ بن سديد الدين يوسف بن علي بن مطهّر حلَّى ، برادر مرحوم « علامهء حلَّي متوفّى 726 » مىباشد . كتاب « العدد القوية » از تأليفات ايشان است .\r\n28 - عبد الله بن جعفر « قرب الاسناد »\r\nشيخ بزرگوار ، أبو العباس ، عبد الله بن جعفر بن حسن بن مالك بن جامع حميرى قمى ، حدود سال ( 290 ) براى اخذ حديث از قم بسوى كوفه حركت\r\n","description":"","footnote":"","page_name":" مقدمه 27 ","page_number":27},
  {"content":"\r\nكرد و از مشايخ كوفه اخذ حديث نمود ، و كتب فراوانى نوشت و كتاب « قرب الاسناد » از تأليفات ايشان است .\r\n29 - غزالى « احياء العلوم »\r\nأبو حامد ، محمّد بن محمّد بن احمد طوسى ، أشعرى ، شافعى ملقّب به « حجة الاسلام » است ، ميگويند « غزله » قريه ايست در اطراف طوس ، و يا پدرش شغل غزل و پشمبافى داشت و به آن جهت به « غزالى » مشهور گرديده است و روز چهاردهم جمادى الثانى سال ( 505 ) از دنيا رفت و در « طابران » از بلاد طوس مدفون گرديد . و كتاب « احياء العلوم » از تأليفات او است .\r\n30 - فتال « روضة الواعظين »\r\nشيخ بزرگوار ، أبو على ، محمّد بن حسن بن علي بن أحمد بن على واعظ نيشابورى ، مشهور به « فتال » و گاهى « ابن فارس » گفته مىشود . وى از مشايخ ابن شهر آشوب و از علماء قرن ششم بوده است و در سال ( 508 ) رئيس نيشابور « أبو المحاسن عبد الرّزاق » او را بكشت و كتاب « روضة الواعظين » از تأليفات او است .\r\n31 - قطب راوندى : « خرائج ، قصص الأنبياء ، دعوات ، لب اللباب »\r\nشيخ بزرگوار ، أبو الحسين ، سعيد بن هبة الله بن حسن بن عيسى قطب راوندى از اهالي « راوند » كاشان مىباشد روز چهارشنبه 14 ماه شوال سال ( 573 ) چشم از اين جهان فرو بست و در طرف غربى صحن بزرگ حضرت معصومه عليهما السّلام در « قم » مدفون گرديده « دست مقابل درب غربى » و كتاب « خرائج و جرائح ، دعوات ، قصص الأنبياء و لب اللَّباب » از تأليفات اين مرد بزرگوار است .\r\n32 - كراجكى ( كنز الفوائد )\r\nشيخ جليل القدر ، فقيه عاليمقام ، أبو الفتح ، محمّد بن علي بن عثمان كراجكى از شاگردان شيخ مفيد بوده و در سال ( 449 ) وفات كرد . كراجك : قريه اى است در « واسط » .\r\n","description":"","footnote":"","page_name":" مقدمه 28 ","page_number":28},
  {"content":"\r\n33 - كلينى « كافى »\r\nأبو جعفر ، محمّد بن يعقوب بن اسحاق كلينى رازى ملقّب به « ثقة الاسلام » از بزرگان اساتيد حديث و از راويان درجه اوّل اوائل « غيبت كبراى امام زمان عليه السّلام » مىباشد مرحوم « كلينى در شهر « رى » مورد توجه عام و خاص بود ولى براى ملاقات با نواب خاص امام زمان عليه السّلام به « بغداد » حركت كرد و در همان جا در سال ( 329 ) چشم از اين دنيا فرو بست و در بازار بغداد نزديك جسر مدفون گرديد . و كتاب « كافي » را در مدّت بيست سال تأليف نمود .\r\n34 - نعمان بن أبى عبد الله « دعائم الاسلام »\r\nأبو حنيفه قاضى ، نعمان بن أبي عبد الله بن محمّد بن منصور بن أحمد بن حيون التميمى المغربي ، نخست « مالكى » بود ، بعد مستبصر ، و از معتقدين بامامت على عليه السّلام گرديد و در طريق تشيع كتابهاى زيادى نوشت و از آن جمله « دعائم الاسلام » مىباشد ، در نيمه أوّل از قرن چهارم ميزيسته ، و در قاهره ( 29 ) جمادى الثانى سال ( 363 ه ) چشم از اين جهان فرو بست . از فيروزآبادى نقل شده كه كنيه بيست نفر از فقهاء « أبو حنيفة » بود و اشهر آنان امام الفقهاء « نعمان قاضى » مىباشد .\r\n35 - ملا محسن فيض « محجة البيضاء »\r\nشيخ بزرگوار ، محمّد بن مرتضى ، مردى است فاضل ، عارف ، اديب ، دانشمند حكيم ، متكلَّم ، محدّث ، أهل تحقيق و تدقيق و در فنون مختلف تأليف دارد ، و از جملهء تأليفات ايشان « محجة البيضاء » است . اين مرد بزرگوار مقامش بالاتر از آنست كه در اين مختصر بگنجد وفاتش در سال ( 1091 ) بسن هشتاد و چهار در كاشان اتفاق افتاد و قبرش در همان جا معروف است .\r\n36 - سيد مرتضى علم الهدى « المحكم و المتشابه »\r\nأبو القاسم علي بن حسين بن موسى بن محمّد بن موسى بن ابراهيم بن موسى الكاظم عليه السّلام ، مشهور به « علم الهدى » و معروف به « سيد مرتضى » از علماء\r\n","description":"","footnote":"","page_name":" مقدمه 29 ","page_number":29},
  {"content":"\r\nقرن پنجم هجرى از بزرگان دانشمندان شيعه ، و از شاگردان مرحوم شيخ مفيد و استاد شيخ طوسى مىباشد . سيد بزرگوار در فنون مختلف علوم اسلامى كتاب نوشته و يكى از مؤلَّفات ايشان « المحكم و المتشابه » است كه آيات متشابه قرآن را بطور بديع تفسير كرده است . وى در ماه رجب سال ( 355 ه ) چشم بدين جهان گشود و در ماه ربيع الاوّل سال ( 436 ) در بغداد از جهان در گذشت .\r\nو گفته شده : نخست در بغداد ، جنازه را بطور امانت در خانه اش به قبر گذاردند و بعد با برادرش « سيد رضى » بكربلاء انتقال داده و در كنار جد بزرگوارش أبا عبد الله الحسين عليه السّلام مدفون گرديد .\r\n37 - سيد رضى « نهج البلاغه »\r\nسيد بزرگوار ، محمّد بن حسين بن موسى بن محمّد بن موسى بن إبراهيم بن موسى بن جعفر عليه السّلام . مشهور است به سيد رضي رضوان الله تعالى عليه ، در فضل ادب ، ورع و تقوى ، و در عفّت نفس مشهور آفاق است . وى در بغداد سال ( 359 ) چشم بدين جهان گشود و روز يك شنبه ( 6 ) محرم الحرام سال ( 406 ) سى سال جلوتر از برادرش سيد مرتضى از دنيا رفت . و برادرش از كثرت گريه و ناراحتى نتوانست بر ايشان نماز بخواند و به كاظمين رفت و بالاخره نزديكيهاى غروب سيد مرتضى را به خانه برگرداند و جنازه را در خانه خودشان دفن كردند و بعد بكربلا برده و در آنجا به خاك سپردند .\r\n38 - مجلسى « بحار الانوار »\r\nمحمّد باقر بن محمّد تقى بن مقصود على ، ملقّب به « مجلسى » از مشاهير علماء و محدّثين و از بزرگان علماء و فقهاء شيعه بشمار است . و در زمان « صفويه » رياست حوزه هاى دينى بدست ايشان بود . اين مرد بزرگ در كثرت تاليف شهرت جهانى دارد و از جمله تأليفات وى « بحار الانوار » مىباشد كه در واقع دورهء كامل معارف اسلامى است .\r\nمرحوم مجلسى در سال ( 1037 ) « غزل » هجرى چشم بدين جهان گشود\r\n","description":"","footnote":"","page_name":" مقدمه 30 ","page_number":30},
  {"content":"\r\nو در سال ( 1111 ) « غم و حزن » بسن ( 73 ) سالگى ديده از جهان فرو بست .\r\nماه رمضان چو بيست و هفتش كم شد * تاريخ وفات باقر اعلم شد\r\nو در شهر اصفهان در جامع عتيق در بقعه پدرش مدفون گرديد . و در جوار ايشان عدهء ديگرى از علماء و صلحاء مانند عالم ربانى « ملا صالح مازندرانى » و فرزند ملا محمّد صالح بنام « هادى » و ملا مهدى هرندى و ميرزا محمّد تقى الماسى و ملا محمّد على استرآبادى مدفونند .\r\n39 - شيخ مفيد « مقنعة ، اختصاص »\r\nشيخ جليل القدر ، أبو عبد الله ، محمّد بن محمّد بن نعمان بن عبد السّلام بغدادى مشهور به « شيخ مفيد » استاد سيد مرتضى و سيد رضى و شيخ طوسى ، در ماه ذى القعده سال ( 413 ) در بغداد چشم از اين جهان فروبست و در كنار امامين كاظمين عليهما السّلام در قبرستان قريش مدفون گرديد . گفته شده كه پس از دفن ، روى قبر وى نوشته اى از طرف امام زمان عليه السّلام پيدا شد كه در مرثيه اين مرد بزرگ اشعارى نوشته شده بود كه يكى از آنها اين بيت است .\r\nلا صوت الناعى بفقدك انه * يوم على آل الرسول عظيم\r\nشيخ مفيد بيش از دويست كتاب در فنون مختلف تأليف نموده و كتاب « مقنعة و اختصاص » از تأليفات ايشان است .\r\n40 - مفيد ثانى « امالى ابن الشيخ »\r\nشيخ بزرگوار أبو على حسن بن محمّد بن حسن فرزند برومند مرحوم شيخ الطائفه طوسى و كتاب امالى به « مجالس » هم ناميده مىشود از تأليفات او است .\r\n41 - محدث نورى « المستدرك »\r\nشيخ بزرگوار ، ميرزا حسين بن ميرزا محمّد تقى بن ميرزا تقى نورى طبرسى از بزرگان و اعاظم دانشمندان و محدّثين شيعه در قرون اخيره مىباشد . وى در سال ( 18 ) شوال سال ( 1254 ) ه ق در قريه « يالو » از نواحى « نور طبرستان » چشم بدين جهان گشود ، و پس از طىّ مقدمات تحصيلى در سال ( 1273 ) براى\r\n","description":"","footnote":"","page_name":" مقدمه 31 ","page_number":31},
  {"content":"\r\nادامه تحصيلات بسوى « نجف » حركت كرد . مرحوم نورى در امور زندگى خود بسيار مرتب و منظم بود ، و همه را طبق برنامه اجراء ميكرد ، پس از نماز عصر تا نزديك غروب آفتاب مشغول نوشتن بود ، و پس از نماز عشاء تا هنگام خواب مطالعات لازم را انجام ميداد ، و بىوضو نميخوابيد و دو ساعت بصبح مانده بيدار ميشد ، و هميشه يك ساعت بصبح مانده جهت تشرف به حرم أمير المؤمنين عليه السّلام از خانه بيرون ميرفت و چون آن موقع در « حرم » باز نبود ، پشت در قبله براى نوافل شب مىايستاد - فصل تابستان و زمستان - تا آنكه كليددار روضه مباركه در « حرم » را باز ميكرد و با كليددار « سيد داود » مشغول بعض كارهاى حرم ميگرديد سپس در بالاى سر آن حضرت مشغول زيارت ميگشت و بقيه نوافل شب را انجام ميداد و نماز صبح را با عدهء از خواص خود با جماعت ميخواند و پيش از طلوع آفتاب به خانه برميگشت .\r\n42 - ورام بن أبى فراس « تنبيه الخواطر »\r\nأمير ، زاهد ، أبو حسين ، ورّام بن أبي فراس ، عيسى بن أبي نجم بن ورّام ابن حمدان بن خولان بن إبراهيم بن مالك اشتر نخعى « صاحب علي عليه السّلام » كه از طرف مادرى نيز جد سيد رضى الدين بن علي بن طاوس محسوب است در ماه محرم الحرام سال ( 605 ) در حله وفات نمود و كتاب « تنبيه الخواطر » كه گاهى مجموعه ورام نيز گفته مىشود از تأليفات او است .\r\nمحمد هادى فقهى\r\n","description":"","footnote":"","page_name":" مقدمه 32 ","page_number":32},
  {"content":"\r\nبه نام خداوند بخشنده مهربان\r\nحمد و ستايش مخصوص پروردگار جهانيان ، و درود ، و رحمت بر سرور ما محمد صلَّى الله عليه و آله و همه پاكان از أهل بيت او باد .\r\nاين كتاب ، از عنايات ، و از الطافى است كه خداوند متعال به ما امكان داد ، تا بخشى از رواياتى كه محدثين مسلمان ، از آداب و سنن سرورمان رسول خدا صلَّى الله عليه و آله كه در كتابهاى خود نقل كرده اند - تا آنجا كه وقت تنگ ، و فرصت كوتاه اجازه مىداد - انتخاب كرده ، جمع آورى نموديم . از خدا خواستاريم كه به فضل خويش توفيق امتثال كم و بيش آداب و سنن آن حضرت را به ما مرحمت فرمايد .\r\nخداوند سبحان ، در قرآن كريم مىفرمايد : « همانا براى شما در ، روش و زندگى\r\n","description":"","footnote":"","page_name":" 1 ","page_number":33},
  {"content":"\r\nرسول خدا سرمشقى نيكو است »\r\nرسول خدا صلَّى الله عليه و آله در وصيت خود به على عليه السّلام مىفرمايد : « ششم آنكه در نماز ، و روزه ، و صدقه ، از من پيروى كنى و به سنت من چنگ زنى .\r\nعلى عليه السّلام مىفرمايد : كسى كه به آداب خداوندى آراسته گردد خدا او را به سوى رستگارى و فلاح هميشگى مىكشاند . . .\r\nامام صادق عليه السّلام مىفرمايد : من دوست ندارم كه مسلمانى به ميرد . مگر اينكه تمام آداب و سنن آن حضرت را و لو يك بار شده انجام دهد .\r\nبدون ترديد ، هدف نهائى و غرض أصلى وقتى حاصل مىشود كه آدمى در جميع حركات و سكنات خود از آن حضرت پيروى كند و به ظاهر و باطن آدابش آراسته گردد .\r\nآرى خير دنيا و آخرت با اين كار حاصل مىشود .\r\nما در اين كتاب از « مكروهات » ذكرى به ميان نياورديم ، زيرا مذهب حق بر آن است كه فعل مكروه و نه مباحى - از آن جهت كه مكروه و مباح است - از آن حضرت\r\n","description":"","footnote":"","page_name":" 2 ","page_number":34},
  {"content":"\r\nسر نميزد . و دليل عقلى و نقلى نيز بر آن قائم است .\r\nو ناگفته نماند كه ما أسانيد روايات را جهت اختصار حذف كرديم . و روايات « مسنده » را از « مرسله » تميز داديم . و براى سهولت كار مراجعين أسماء كتب و نام مؤلفين آنها را ذكر كرديم ، تا اهل بحث به توانند به أصل روايات منقوله مراجعه نمايند .\r\nاز خداوند كمك مىخواهيم .\r\nو اينكه ما در اين كتاب روايات مربوط به شمائل را آورديم - با اينكه از موضوع آن خارج مىباشد - ، يكى براى تيمن و تبرك جستن ، و ديگر به آن جهت كه در اين أحاديث به مقدارى از « اخلاق » و آداب آن حضرت اشاره شده است . از ذكر وقايع جزئى صرف نظر كرده و تنها به كليات و جوامع أخلاق آن جناب اكتفا كرديم . از خداوند كمك مىخواهيم .\r\n","description":"","footnote":"","page_name":" 3 ","page_number":35},
  {"content":"\r\nباب اول قسمتى از شمائل و جوامع اخلاق رسول خدا ( ص )\r\n1 - ابن شهر آشوب در « مناقب » گويد : ترمذى در « شمائل » و طبرى در « تاريخ » و زمخشرى در « فائق » و فتال ، در « روضة » اوصاف رسول خدا صلَّى الله عليه و آله را به روايات زيادى نقل كرده اند ،\r\nو از آن جمله ، روايتى است كه آن را از أمير المؤمنين عليه السّلام ، و ابن عباس ، و أبي هريرة ، و جابر بن سمرة ، و هند بن أبي هاله روايت كرده اند كه :\r\nرسول خدا صلَّى الله عليه و آله ، در چشم هر بيننده بزرگ و موقر مينمود ، در دلها جا گرفته و عزيز بود ، صورتش مانند ماه شب چهاردهم ميدرخشيد ، رنگ چهره اش سفيد مايل بسرخى بود ، نه لاغر اندام ، و نه بسيار فربه . صورتش سفيد و نورانى ، و ديدگانش گشاده و سياه ، أبروانش سياه و باريك و پيوسته بود ، سرى بزرگ و متناسب\r\n","description":"","footnote":"","page_name":" 4 ","page_number":36},
  {"content":"\r\nقامتى متوسط ( نه بسيار بلند و نه كوتاه ) داشت .\r\nپيشانيش بلند ، بينيش كشيده و باريك ، در سفيدى چشمانش كمى سرخى ديده ميشد ، ابروانى پيوسته و گونه هاى برجسته داشت ، بندهاى دستش پهن ، و دو ذراع دستش بلند ، مفصل شانه هايش بزرگ و شانه هاى پهن داشت ، كفهاى دست و پايش كلفت و محكم بود .\r\nدو پستانش عارى از مو بود ، گودى كف پايش از متعارف بيشتر ، مژه هايش بلند محاسنش پرپشت داراى موى فراوان ، شاربش بلند نبود ، ولى پر پشت بود ، موهاى سفيد معدودى كه در سر و صورتش پيدا شده بود ، بواسطه خضاب سبزه به نظر ميرسيد ، دهانش فراخ ولى متناسب ، دندانها از هم جدا و باز و سفيد ، موها صاف و غير مجعد ، از وسط سينه تا ناف خطى باريك از مو داشت ، تمام اعضا و جوارحش معتدل بود ، شكم با سينه مساوى بود ، سينه اش پهن ، گردنش در زيبائى چون نقره خام بود .\r\nدستها و پاهايش صاف و بدون گره بود ، ساقهاى پايش معتدل و كم گوشت بود ، چانه اى كوتاه ، و متناسب ، پيشانيش كمى متمايل به جلو بود ، رانهايش خيلى كلفت\r\n","description":"","footnote":"","page_name":" 5 ","page_number":37},
  {"content":"\r\nو ضخم نبود ،\r\nلگن خاصره اش چون مردان شجاع كمى پهن بود ، اعضا و جوارحش قرص و محكم بود ، نه خيلى دراز و نه زياد كوتاه قد بود ( بلكه قامتى معتدل داشت ) موى سرش نه خيلى مجعد بود ، و نه باز و افتاده . چهره اش نه كم گوشت بود ، و نه پر گوشت بلكه صورتى معتدل داشت ، رنگ مباركش سفيد زننده نبود استخوانهاى مفصلش درشت ، و از لحاظ حركتهاى مفصلى كاملا در اختيارش بود ، و سوراخهاى بينيش تنگ نبود ، شكم و سينه خالى از مو بود ، ولى از سينه تا ناف خطى كشيده از مو داشت . چارشانه بود ، بدنش كم مو و از سينه تا ناف خطى باريك از مو داشت . موهاى سفيدى كه علامت پيرى است در دو طرف سر به چشم مىخورد .\r\nكف دستها مانند كف دست عطر فروشان معطر بود ، كف دستش فراخ ، استخوانهاى قلمى دست و پايش بلند بود هنگام رضا و خوشحالى چهره اش چون آينه درخشيدنى جالب داشت ، و به آرامى و با وقار قدم برميداشت . در حال راه رفتن پيش روى خود نگاه ميكرد و در انجام كارهاى نيك پيش قدم بود . هنگام راه رفتن مانند كسى كه بر زمين سراشيب راه رود ، پاها را بر ميداشت ، وقتى تبسم ميكرد ، دندانهايش چون دانه هاى تگرگ نمايان ميشد و به زودى سفيدى دندانها چون برقى سريع زير لبها پنهان ميشد .\r\n","description":"","footnote":"","page_name":" 6 ","page_number":38},
  {"content":"\r\nاندامى زيبا ، و خوئى پسنديده داشت ، خوش مجلس بود ، وقتى با مردم روبرو ميشد پيشانيش چون چراغى روشن آنان را به خود جلب ميكرد ، دانه هاى عرق بر چهره اش چون مرواريد غلطان بود ، و بوى عرق آن حضرت پاكيزه تر از مشك مىنمود مهر نبوت در ميان دو كتفش نمايان بود .\r\n2 - ابو هريره گويد : آن حضرت وقتى ميخواست به طرف جلو و يا عقب سر خود نگاه كند ، با تمام بدن برميگشت .\r\n3 - جابر بن سمره گويد : پاهاى آن حضرت باريك و لطيف بود .\r\n4 - أبو جحيفه گويد : در گونه ها و در زنخدان و گونه هاى آن جناب موهاى سفيدى به نظر مىخورد !\r\n5 - ام هانى گويد : رسول خدا صلَّى الله عليه و آله را ديدم كه چهار گيسوى بافته داشت . ابن شهر آشوب گويد : حقيقت اينست كه آن حضرت دو گيسو داشت و آن رسمى بود از هاشم جد اعلاى آن حضرت .\r\n","description":"","footnote":"","page_name":" 7 ","page_number":39},
  {"content":"\r\n6 - أنس بن مالك گويد : در تمام سر و صورت رسول خدا صلَّى الله عليه و آله فقط چهارده تار مو ، سفيد ديدم .\r\n7 - و گفته شده : هفده تار موى سفيد داشت .\r\n8 - عبد الله بن عمر گويد : نشانهء پيرى بر آن جناب قريب بيست تار موى سفيد بود .\r\n9 - براء بن عازب گويد : بلندى موى سر آن حضرت بقدرى بود كه بدوشش ميرسيد .\r\n10 - أنس بن مالك گويد : موى سرش به بناگوش ميرسيد .\r\n11 - عايشه گويد : بلندى موى سر آن حضرت از بناگوش تجاوز ميكرد ، ولى\r\n","description":"","footnote":"","page_name":" 8 ","page_number":40},
  {"content":"\r\nبدوشها نميرسيد .\r\n12 - در كتاب « قصص الأنبياء ، روايت شده : رسول خدا صلَّى الله عليه و آله از راهى عبور نميكرد ، مگر اينكه كسانى كه از آنجا ميگذشتند ، از عطر عرق آن جناب متوجه ميشدند كه از آن محل گذشته . و بهر سنگ و درختى ميگذشت به آن حضرت سجده ميكردند .\r\n13 - صفار در كتاب « بصائر الدرجات » از امام باقر عليه السّلام روايت كرده كه فرمود : رسول خدا صلَّى الله عليه و آله فرمود : ما گروه پيامبران ديده هايمان بخواب ميرود ، ولى دلهايمان نميخوابد ، و از پشت سر مىبينيم چنان كه از پيش رو مىبينيم .\r\n14 - قطب راوندى در كتاب « الخرائج و الجرائح » گويد : يكى از معجزات رسول خدا صلَّى الله عليه و آله كه أخبار متواتر بر آن دلالت دارد ، و كافر و مؤمن\r\n","description":"","footnote":"","page_name":" 9 ","page_number":41},
  {"content":"\r\nبه آن اعتراف كرده ، مهر نبوت است كه بر موهاى متراكم ميان دو كتف آن حضرت نمايان بود .\r\n15 - ابن شهر آشوب در « مناقب » گويد : رسول خدا صلَّى الله عليه و آله سايه اش بر زمين نمىافتاد ( سايه نداشت ) .\r\n16 - كلينى در كتاب « كافى » با سند خود روايت كرده كه ، على بن محمد نوفلى ميگويد : خدمت امام رضا عليه السلام از صدا گفتگو شد ، آن جناب فرمود : امام زين العابدين عليه السلام وقتى قرآن تلاوت ميكرد ، گاهى مردم از شنيدن صداى زيباى او بيهوش ميشدند ، و اگر امام صداى خوش و زيباى خود را ظاهر كند ، مردم طاقت شنيدن آن را ندارند . راوى گويد : از امام پرسيدم : مگر رسول خدا صلَّى الله عليه و آله با مردم نماز نمىخواند ؟ و صداى خود را به تلاوت قرآن بلند ميكرد . امام رضا عليه السلام در جواب فرمود : رسول خدا صلَّى الله عليه و آله به اندازهء طاقت مردم از حسن صداى خود ظاهر ميساخت .\r\nمؤلف : اين اخبار به سندهاى زياد ديگرى نيز روايت شده .\r\n","description":"","footnote":"","page_name":" 10 ","page_number":42},
  {"content":"\r\n17 - شيخ صدوق در معانى الاخبار ، بسه طريق از امام حسن مجتبى عليه السلام روايت كرده كه آن حضرت فرمود : از دائى خودم « هند بن أبي هالة » كه از وصافين رسول خدا صلَّى الله عليه و آله بود ، خواستم مقدارى از اوصاف آن حضرت را براى من بيان كند ، بلكه به اين وسيله علاقه ام به آن جناب بيشتر شود ، او نيز قبول كرد و گفت :\r\nرسول خدا صلَّى الله عليه و آله ، مردى بود كه در چشم هر بيننده موقر و با عظمت مينمود ، و روى نكويش در ، درخشندگى چون ماه تمام . و قامت وى از كوتاه قدان بلندتر ، و از بلند قامتان كوتاه تر بود . سرى بزرگ و موئى پيچ داشت . و اگر موى سرش چيده نبود ، روى سر متفرق ميشد ، و اگر چيده بود از نرمه گوش تجاوز نمىكرد صورتش سفيد و نورانى ، و پيشانيش پهن و فراخ بود . ابروانى كمانى و كشيده داشت ، در عين پيوستگى جدا از هم به نظر ميرسيد . ميان ابروانش رگى بود هنگام خشم از خون پر ميشد . بينى كشيده و باريك ، و از آن نورى نمايان بود ، كه به نظر ميرسيد بالاى بينيش برآمدگى دارد .\r\n","description":"","footnote":"","page_name":" 11 ","page_number":43},
  {"content":"\r\nمحاسن پرپشت ، گونه هايش برجسته ، دهانش فراخ ولى متناسب .\r\nو دندانها از هم جدا و چون مرواريد سفيد ، و موى وسط سينه تا شكم باريك بود ، و گردنش در زيبائى چون نقره خام بود . اندامش معتدل ، و تمام اعضاء و جوارحش متناسب بود . شكم با سينه مساوى بود . فاصله بين دو شانه زياد ( چهار شانه ) بود ، از وسط سينه تا ناف خطى از مو داشت ، و پستانها و شكم از مو خالى بود .\r\nدو ذراع ، و شانه ها ، و بالاى سينه اش پر مو بود . و بند دستها پهن و كف دستهايش فراخ ، و كف دست و پا كلفت و محكم بود ، و دست و پايش صاف و بدون گره بود . و استخوانهاى قلمى دست و پايش بلند بود ، و گودى كف پا از متعارف بيشتر بود پاشنه هاى پايش صاف و نرم بود . چون راه ميرفت قدمهايش را از زمين بلند ميكرد و به آرامى و با وقار قدم بر ميداشت و تند ميرفت مانند كسى كه بر زمين سراشيب راه رود به نظر ميرسيد . و چون بر جانبى نگاه مىكرد ، با تمام بدن متوجه ميشد .\r\nچشمها افتاده ، و بسوى زمين بيشتر نگاه مىكرد ، تا به آسمان . به كسى خيره نمىشد ، بلكه نگاه كردنش لحظه اى بيش نبود ، و هر كه را مىديد ابتداء به سلام مىكرد .\r\n","description":"","footnote":"","page_name":" 12 ","page_number":44},
  {"content":"\r\nامام حسن عليه السلام فرمود : سخن گفتنش را برايم توصيف كن .\r\nگفت : رسول خدا صلَّى الله عليه و آله با غصه ها قرين و دائما متفكر به نظر ميرسيد ، و آنى راحتى نداشت أكثر اوقات ساكت بود ، و جز در مواقع ضرورت حرف نمىزد ، و هنگام تكلم از اول تا به آخر به آرامى لب بسخن باز ميكرد ، و كلامش كوتاه و جامع ، و خالى از تفصيل بى جا ، و وافى به تمام مقصود ، بود ، خلقش نرم ، به كسى جفا نميكرد ، و كسى را حقير نمىشمرد ، نعمت در نظرش بزرگ مينمود اگر چه ناچيز باشد ، و هيچ نعمتى را مذمت نمىكرد . نه تنها از طعامها مذمت نمىكرد ، بلكه مدح و تعريف هم نمىنمود .\r\nدنيا و ناملايمات آن هرگز او را به خشم در نمىآورد . و چون حقى پايمال ميشد از شدت خشم كسى او را نمىشناخت و از هيچ چيز پروا نداشت ، تا آنكه حق را يارى كند ، هنگام اشاره به تمام دست اشاره مىفرمود ، و چون از مطلبى تعجب مىكرد ، دستها را پشت و رو مىكرد . و زمانى كه صحبت مىكرد دستها را بهم وصل مىكرد . و انگشت ابهام دست چپ را به كف دست راست ميزد . و وقتى غضب مىفرمود از شدت ناراحتى روى ميگردانيد . و چون خوشحال ميشد چشمها را بهم مىنهاد بيشتر خنده هاى آن حضرت لبخند بود ، هنگام تبسم دندانهايش چون دانه هاى تگرگ نمايان ميشد .\r\n","description":"","footnote":"","page_name":" 13 ","page_number":45},
  {"content":"\r\nصدوق عليه الرحمة در كتاب مزبور ميگويد : تا اينجا روايت أبي القاسم بن منيع ، از اسماعيل بن محمد بن جعفر بن محمد بود و از اين پس تا آخر ، روايت عبد الرحمن است .\r\nامام حسن عليه السلام مىفرمايد : مدتى اين مطالب را ، از حسين عليه السلام كتمان مىكردم پس از آنكه برايش نقل كردم ، ديدم ، در اين قسمت بر من سبقت جسته است از وى پرسيدم : تو از كه شنيدى ؟ گفت : من از پدرم على عليه السلام از وضع داخلى و خارجى رسول خدا صلَّى الله عليه و آله و همچنين از چگونگى مجلس ، و از شكل و شمايل آن حضرت سؤال كردم . پس چيزى از آن فرو گذار نكرد و همه را برايم بيان فرمود .\r\nحسين عليه السلام گفت : از پدرم از وضع داخلى رسول خدا صلَّى الله عليه و آله سؤال كردم ، پس فرمود : به منزل رفتنش به اختيار خود بود . و چون به منزل تشريف مىبرد اوقات خويش را به سه جزء قسمت مىكرد : قسمتى را براى عبادت خدا ، و قسمتى براى أهل بيت خود و جزئى را به خود اختصاص مىداد . و آن جزئى را كه مربوط به خودش بود ، به صادر كردن دستورهاى لازم به خواص أصحاب و تكليف نمودن آنان براى رسيدگى به كارهاى عمومى مردم صرف ميكرد ؟ و از آن قسمت چيزى را به كارهاى\r\n","description":"","footnote":"","page_name":" 14 ","page_number":46},
  {"content":"\r\nشخصى خود اختصاص نمىداد . و از جمله روش آن جناب اين بود كه أهل فضل را هميشه مىپذيرفت\r\nو هر كس را به مقدار فضيلتى كه در دين داشت احترام مىكرد ، بعضى را يك حاجت ، و بعضى را دو حاجت ، و بعضى را بيشتر ، رسول خدا صلَّى الله عليه و آله به رسيدگى به احتياجات آنان مىپرداخت و ايشان را سرگرم اصلاح نواقصشان مىكرد ، و از ايشان در بارهء امت پرسش مىنمود ، و به ايشان مطالب لازم را بيان مىكرد و مىفرمود ، بايد حاضرين به غائبين برسانند . و حاجت كسانى كه به من دسترسى ندارند به من ابلاغ كنيد ، و بدانيد كه هر كس حاجت اشخاص ناتوان را نزد سلطان برد خدا قدمهاى او را در روز قيامت ثابت و استوار سازد . در مجلس آن جناب غير اين گونه مطالب ذكر نمىشد ، و از كسى غير آن را نمىپذيرفت . آنان براى درك فيض و طلب علم شرفياب حضورش مىشدند و بىاينكه چيزى به چشند متفرق نمىشدند . و چون برميگشتند رهنمايانى بودند .\r\nو از پدرم أمير المؤمنين عليه السّلام از سيرهء رسول خدا ( ص ) در خارج از منزل پرسيدم ، فرمود : رسول خدا صلَّى الله عليه و آله زبان خود را از غير سخنان مورد لزوم باز مىداشت و با مردم انس مىگرفت و آنان را ، از خود دور نمىكرد ، بزرگ هر قومى را گرامى مىداشت و او را بر قومش حاكم مىنمود هميشه از مردم بر حذر بود ، و خود\r\n","description":"","footnote":"","page_name":" 15 ","page_number":47},
  {"content":"\r\nرا مىپائيد ، بدون آنكه صورت از آنان به پيچد و بدخلقى كند . از اصحاب خود تفقد مىنمود و از مردم حال مردم را مىپرسيد . و هر كار نيكى را تحسين و تقويت مىكرد .\r\nو هر كار زشتى را تقبيح و كوچك مىشمرد در همه امور ميانه رو بود گاهى تفريط و گاهى افراط نمىكرد . از كار مردم غفلت نمىنمود مبادا آنان منحرف شوند . و در بارهء حق كوتاهى نداشت و از آن هم تجاوز نمىكرد . اطرافيان آن حضرت نيكان مردم بودند ، و برترين آنان نزدش كسانى بودند كه مردم را نصيحت بيشتر كنند و بزرگترينشان كسانى بودند كه در بارهء برادران دينى بيشتر مواسات و خير خواهى داشته باشند .\r\nحسين عليه السّلام گفت : از پدرم از وضع جلسهء رسول خدا صلَّى الله عليه و آله پرسيدم فرمود : در هيچ مجلسى نمىنشست و برنميخواست مگر به ياد خدا . و در مجالس جاى مخصوصى براى خود انتخاب نمىكرد ، و مخصوصا از اين كار نهى مىفرمود ، و وقتى به جمعيتى مىپيوست هر جا كه خالى بود مىنشست و اصحاب را نيز دستور مىداد كه چنان كنند ، و حق هر يك از أهل مجلس را ادا مىكرد و كسى از آنان احساس نمىكرد كه ديگرى پيش آن حضرت محترمتر از خود است و با هر كس كه آن حضرت مىنشست بقدرى صبر مىكرد تا خود آن شخص برخيزد . هر كس حاجتى از او طلب مىكرد يا به حاجت خود ميرسيد و يا با بيان شيرين آن حضرت قانع مىشد . خويش بقدرى نرم\r\n","description":"","footnote":"","page_name":" 16 ","page_number":48},
  {"content":"\r\nبود كه مردم او را براى خود چون پدرى مهربان مىدانستند و همه نزد او در حق مساوى بودند . مجلس مجلس حلم و حياء و صداقت و امانت بود و در آن آوازها بلند نمىشد ، و در آن حرمت مردم هتك نمىشد . و اگر از كسى لغزشى سرميزد جاى ديگر گفته نميشد أهل مجلس همه با هم عادلانه رفتار ميكردند . و رفتارشان با يك ديگر ، چون دوستى بپرهيزگاران بود و بهم تواضع مينمودند بزرگسالان را احترام مىكردند ، و به كوچكتران مهربان بودند . و محتاجان را بر خود مقدم مىداشتند و غريبان را نگهدارى مىكردند .\r\nسپس پرسيدم روش رسول خدا صلَّى الله عليه و آله در بارهء همنشينان خود چطور بود ؟\r\nفرمود : دائما خوشرو و خوشخوى و نرم بود ، خشن و درشتخو و سبكسر و فحاش و عيبجو نبود ، و كسى را زياد مدح نمىكرد ، و از چيزى كه به آن رغبت و ميل نداشت غفلت ميورزيد ، بطورى كه مردم از او ، نه مأيوس و نه نااميد مىشدند ، همانا خود را ، از سه چيز دور مىداشت : جدال ، و پرحرفى و گفتن مطالب بىفائده . و نسبت به مردم نيز از سه چيز پرهيز مىكرد ، هرگز كسى را سرزنش نمىكرد و از او عيب نمىگرفت ، و لغزش و عيبهاى مردم را جستجو نمىكرد . و سخن نمىگفت مگر در جايى كه اميد ثواب در آن\r\n","description":"","footnote":"","page_name":" 17 ","page_number":49},
  {"content":"\r\nميداشت . هنگام تكلم چنان حاضران را به خود جذب مىكرد كه از احدى نفس شنيده نمىشد ، و چون ساكت ميگشت آنان سخن مىگفتند ، در حضور آن جناب روى مطلبى نزاع نمىكردند ، اگر كسى از ايشان صحبت ميكرد . همه ساكت مىشدند تا سخنش پايان يابد و تكلمشان در محضر آن جناب به نوبت بود ، أهل مجلس از چيزى كه به خنده مىافتادند وى نيز مىخنديد و از آنچه تعجب ميكردند تعجب ميكرد . بر اسائه ادب شخص غريب در پرسش و گفتار صبر ميكرد ، تا جايى كه اصحاب در صدد جلب شخص مزاحم برمىآمدند ، ميگفت وقتى صاحبان حاجت را ديديد آنان را كمك و معاونت كنيد . و هرگز ثناى كسى را نمىپذيرفت مگر اينكه ثنايش به عنوان تشكر از آن حضرت باشد . و كلام أحدى را نمىبريد مگر آنكه از حد مشروع تجاوز كند كه در آن صورت با نهى و يا برخاستن ، كلام او را قطع مىنمود .\r\nامام حسين عليه السّلام فرمود : سپس از سكوت رسول خدا صلَّى الله عليه و آله پرسيدم پدرم امير المؤمنين عليه السّلام فرمود : سكوت آن جناب بر چهار چيز بود : حلم ، و حذر تقدير و تفكر . سكوتش در تقدير و اندازه گيرى براى آن بود كه همه مردم را بيك چشم به بيند و به گفتار همه به يك نحو گوش دهد . أما سكوتش در تفكر آن بود كه در چيزهاى باقى و فنا پذير فكر مىكرد . و سكوتش در حلم صبر و بردبارى بود كه داشت . بطورى كه خشمناك نمىشد و از چيزى متنفر نمىگشت . و سكوتش در حذر در چهار مورد بود\r\n","description":"","footnote":"","page_name":" 18 ","page_number":50},
  {"content":"\r\nبه كارهاى نيك چنگ ميزد ، تا ديگران به آن حضرت اقتدا كنند ، از كارهاى زشت دورى ميكرد تا مردم از آن پرهيز نمايند ، در انتخاب رأى صحيح براى اصلاح كارهاى امت جديت مينمود و به آنچه خير دنيا و آخرت در آن بود قيام ميكرد .\r\nمؤلف : اين روايت را صاحب مكارم الاخلاق از كتاب محمد بن اسحاق بن ابراهيم طالقانى بطريق موثقى كه به امام حسن و امام حسين عليهما السّلام دارد نقل كرده . و مرحوم مجلسى هم در بحار ميگويد : اين روايت از اخبار مشهوره است كه عامه نيز آن را در بيشتر كتابهايشان نقل كرده اند .\r\n18 - طبرسى در « مكارم » از انس بن مالك نقل كرده كه گفت : رنگ چهرهء رسول خدا صلَّى الله عليه و آله سفيد و مانند « لؤلؤ » درخشندگى داشت . و به آرامى\r\n","description":"","footnote":"","page_name":" 19 ","page_number":51},
  {"content":"\r\nگام برمىداشت . و من هرگز مشك و عنبرى را ، بو نكردم كه از عطر آن حضرت خوشبوتر بوده باشد . و هيچ ديبا و ابريشمى را دست نكشيدم كه از كف دست وى نرمتر باشد .\r\n19 - باز طبرسى ، از « كعب بن مالك » نقل كرده كه گفت : رسول خدا صلَّى الله عليه و آله و سلم وقتى از چيزى خوشش مىآمد چهره اش مانند قرص ماه روشن مىشد .\r\n20 - غزالى در « احياء العلوم » مىگويد : رسول خدا صلَّى الله عليه و آله گفتارش از همه فصيحتر و شيرينتر بود . و خود مىفرمود : من فصيحترين عرب هستم . و أهل بهشت با لغت محمد تكلم كنند - تا آنجا كه گويد : - سخنانش همه كوتاه و جامع و خالى از فضول و وافى به تمام مقصود بود ، و كلمات گفتارش به يك ديگر پيوستگى داشت كلماتش را به طورى شمرده بيان ميكرد كه شنونده آن را به خوبى به حافظه مىسپرد .\r\nجوهرهء صدايش بلند و آهنگ صدايش از همه مردم زيباتر بود .\r\n21 - در « مناقب » از عايشه نقل شده كه گفت : به رسول خدا صلَّى الله عليه و آله\r\n","description":"","footnote":"","page_name":" 20 ","page_number":52},
  {"content":"\r\nگفتم : بعد از شما بلافاصله داخل بيت الخلاء ميشوم ولى چيزى به غير از بوى مشك نميبينم آن حضرت فرمود : بدنهاى ما گروه پيامبران به منزلهء ارواح اهل بهشت است ، و آنچه خارج مىشود از آن زمين در خود فرو مىبرد .\r\n22 - در « محاسن » برقى ، از امام صادق عليه السّلام نقل كرده كه فرمود : رسول خدا صلَّى الله عليه و آله فرمود : وقتى خدا عقل را آفريد به او گفت : به عقب برگرد برگشت . بعد به او گفت : پيش آى ، پس پيش آمد ، سپس فرمود : مخلوقى نيافريده ام كه نزد من محبوبتر از تو باشد . پس نود و نه جزء از آن را به « محمد » صلَّى الله عليه و آله عطا كرد ، و يك جزء ديگر را در ميان همهء بندگان قسمت نمود .\r\n23 - شيخ طوسى در « تهذيب » از على عليه السّلام روايت كرده كه فرمود : شنيدم رسول خدا صلَّى الله عليه و آله مىفرمود : من به اخلاق نيك و پسنديده برانگيخته شدم .\r\n","description":"","footnote":"","page_name":" 21 ","page_number":53},
  {"content":"\r\n24 - شيخ صدوق در « فقيه » از امام صادق عليه السّلام روايت كرده كه فرمود :\r\nخداوند رسول خويش را به اخلاق نيكو مخصوص گردانيده . پس شما خود را امتحان كنيد . اگر اخلاق نيك آن جناب را در خود يافتيد حمد خدا را به جا آورده ، و از خدا بخواهيد تا آن را در شما بيفزايد . سپس امام صادق عليه السّلام به اين ترتيب ده خلق را ذكر كرد : « يقين ، قناعت ، بردبارى ، شكر ، حلم ، حسن خلق ، سخاوت ، غيرت ، شجاعت و جوان مردى » .\r\nمؤلف : اين حديث را ( كلينى ) و همچنين صدوق در ساير كتب خويش نقل كرده است .\r\n25 - در ( مكارم ) از انس بن مالك نقل شده كه گفت : رسول خدا صلَّى الله عليه و آله شجاعترين مردم ، و نيكوترين آنان و سخىترين ايشان بود . به خدا قسم يك شب صداى هولناكى به گوش مردم ( مدينه ) رسيد و همه به سوى آن صدا شتافتند در اين ميان\r\n","description":"","footnote":"","page_name":" 22 ","page_number":54},
  {"content":"\r\nديدند رسول خدا صلَّى الله عليه و آله از همه جلوتر آمده و بر اسب ( أبي طلحه ) سوار است و شمشير بر گردنش انداخته و به مردم مىگويد : نترسيد ما بررسى كرديم حتما جز صداى هولناك چيز ديگرى نبود .\r\n26 - باز در ( مكارم ) از على عليه السّلام روايت شده كه فرمود : چون آتش جنگ روشن مىشد ، و دو لشكر بهم مىرسيدند ، ما همه به رسول خدا صلَّى الله عليه و آله پناهنده مىشديم . و كسى نبود كه به دشمن نزديكتر از آن حضرت بوده باشد .\r\n27 - در « مكارم » از أبي سعيد خدرى نقل شده كه گفت : رسول خدا صلَّى الله عليه و آله از دختران پس پرده باحياتر بود ، و چنان بود كه اگر چيزى را دوست نمىداشت از قيافهء آن حضرت مىفهميديم .\r\n28 - كلينى در « كافى » از حفص ، از امام صادق عليه السّلام روايت كرده كه فرمود : اى حفص ، هر كه صبر كند اندكى صبر كرده و هر كه بىتابى كند اندكى بيتابى كرده ، سپس فرمود : در هر كارى صبر را از دست مده . زيرا خداى عز و جل محمد\r\n","description":"","footnote":"","page_name":" 23 ","page_number":55},
  {"content":"\r\nصلَّى الله عليه و آله را مبعوث فرمود ، و او را امر به صبر و مدارا كرد\r\nو فرمود : « بر آنچه مىگويند صبر كن و از آنها به بر ، بريدنى نيكو . و مرا با تكذيبكنندگان نعمت - دار ، واگذار ( 11 سورهء 73 - ) و باز خداى تبارك و تعالى فرمود : « بدى را به آنچه نيكوتر است دفع كن تا آنكه كسى كه ميان تو و ميان او دشمنى است ، دوستى مهربان شود . و اين خصلت را جز كسانى كه صبر كنند برنخورند و جز بهره دار بزرگ درنيابد ( 36 سوره 41 ) رسول خدا صلَّى الله عليه و آله هم صبر نمود تا او را به امور بزرگ نسبت دادند و متهم كردند ، او دلتنگ شد خداى عز و جل اين آيه را نازل فرمود : « ما ميدانيم كه تو سينه ات از آنچه مىگويند تنگ مىشود ، با ستايش پروردگارت تسبيح گوى و از سجده گزاران باش ( 98 سوره 15 ) سپس تكذيبش كردند و متهمش نمودند .\r\nاز آن رو غمگين شد . و خداى عز و جل نازل فرمود « ما ميدانيم كه سخنان آنها ترا غمگين مىكند . آنها ترا تكذيب نمىكنند ، بلكه ستمگران آيات خدا را انكار مىكنند پيش از تو نيز پيغمبرانى تكذيب شدند و بر تكذيب شدن و اذيت صبر كردند ، نصرت ما\r\n","description":"","footnote":"","page_name":" 24 ","page_number":56},
  {"content":"\r\nبه آنها رسيد ( 34 سوره 6 )\r\nپس پيغمبر صلَّى الله عليه و آله خود را به صبر ملزم ساخت تا آنها تجاوز كردند و خداى تبارك و تعالى را به زبان آوردند و او را تكذيب كردند .\r\nپيغمبر صلَّى الله عليه و آله فرمود : در بارهء خودم و خاندان و آبرويم صبر كردم ولى نسبت به بد گفتن به معبودم صبر ندارم ، خداى عز و جل نازل فرمود : « ما آسمانها و زمين و فضا را در شش روز آفريديم و هيچ خستگى بما نرسيد پس بر آنچه مىگويند صبر كن ( 38 سوره 50 ) . پس پيغمبر صلَّى الله عليه و آله در همه احوال صبر كرد تا به امامان از عترتش به او مژده دادند و آنها به صبر معرفى گرديدند و خداى جل ثنائه فرمود :\r\nچون صابر بودند و به آيات ما يقين داشتند ايشان را پيشوايانى ساختيم كه به امر ما هدايت كنند ( 24 سوره 32 ) . در اين هنگام پيغمبر صلَّى الله عليه و آله فرمود : صبر نسبت به ايمان مانند سر است نسبت به تن » پس خداى عز و جل هم از صبر او شكرگزارى كرد و نازل فرمود : « كلمهء نيكوى پروردگارت در بارهء پسران اسرائيل به پاداش صبرى كه كرده بودند انجام يافت و آنچه را فرعون و قومش مىساختند و بر مىافراشتند واژگون\r\n","description":"","footnote":"","page_name":" 25 ","page_number":57},
  {"content":"\r\nكرديم 137 سوره 7 )\r\nپيغمبر صلَّى الله عليه و آله فرمود : اين بشارت است و انتقام .\r\nپس خداى عز و جل كشتن مشركين را به او اجازه داد و مباح كرد و نازل فرمود :\r\nمشركان را هر كجا يافتيد بكشيد و بگيريد و محاصره كنيد و در هر كمينگاهى سر راهشان بنشينيد ( 6 سوره 9 ) پس خدا آنها را بدست پيغمبر صلَّى الله عليه و آله و دوستانش بكشت و آن را پاداش صبرش قرار داد ، علاوه بر آنچه در آخرت برايش ذخيره كرد .\r\nپس هر كه صبر كند و به حساب خدا گذارد ، از دنيا نرود تا آنكه خدا چشمش را در باره دشمنان روشن كند ، علاوه بر آنچه در آخرت برايش ذخيره كند .\r\n29 - در « معانى الاخبار » از رسول خدا صلَّى الله عليه و آله روايت شده كه فرمود : جبرئيل خدمت آن حضرت آمد و گفت : يا رسول ا لله ، خداوند مرا با هديه اى به سوى تو فرستاده كه چنين هديه اى به هيچ كس پيش از شما عطا نكرده است رسول خدا صلَّى الله عليه و آله فرمود : هديه چيست ؟ گفت : صبر است ، و نيكوتر از صبر . گفت نيكوتر از صبر چيست ؟ گفت : رضا و بهتر از آن . گفتم : و آن چه باشد ؟\r\n","description":"","footnote":"","page_name":" 26 ","page_number":58},
  {"content":"\r\nگفت : زهد ، و نيكوتر از آن . گفتم : و آن چه باشد ؟ گفت : اخلاص و چيزى كه بهتر از آن است . گفتم : و آن چيست ؟ گفت : يقين است و نيكوتر از آن .\r\nگفتم : اى جبرئيل آن چيست ؟ گفت : همانا نردبان آن توكل بر خدا است ، بعد به جبرئيل گفتم :\r\nتوكل بر خداى عز و جل چه باشد ؟ گفت : آن است كه انسان بداند كه مخلوق ( بدون خواست خدا ) نمىتواند ضرر برساند و نه ميتواند نفع برساند ، و نه عطا و منع كند .\r\nو از مخلوق مأيوس باشد . چون بنده چنين باشد براى هيچ كس جز خدا عمل و كارى انجام نمىدهد . و به كسى جز خدا اميدوار نگردد ، و از غير او نترسد و به هيچ كس جز خدا طمع نكند : اينست معنى توكل .\r\nرسول خدا فرمود : اى جبرئيل تفسير صبر چيست : گفت : آن است كه شكيبائى كند در موقع سختى ، همانطور كه شكيبائى مىكند در موقع شادى ، و صبر كند در موقع نيازمندى ، همانطور كه صبر مىنمايد هنگام غنا و بىنيازى و در هنگام بلا و گرفتارى چنان كه در هنگام سلامتى صبر مينمايد ، و شكايت نكند از حال خود نزد مخلوق از آنچه بر او از بلا رسيده است .\r\nگفتم : تفسير قناعت چيست ؟ گفت : آن است كه شخص قانع ، قناعت مىكند به آنچه\r\n","description":"","footnote":"","page_name":" 27 ","page_number":59},
  {"content":"\r\nاز دنيا ميرسد و شكر مينمايد در برابر عطاى كم .\r\nگفتم . تفسير رضا چيست ؟ گفت : كسى كه از آقاى خود راضى و خوشنود است بر او خشم و غضب نمىكند ، از نعمتهاى دنيا به او برسد يا نرسد ، ولى به طاعت اندك خود راضى نمىشود .\r\nگفتم : اى جبرئيل تفسير زهد چيست ؟ گفت : زاهد كسى است كه دوست مىدارد كسى را كه خالقش را دوست بدارد ، و دشمن مىدارد كسى را كه خالقش را دشمن بدارد .\r\nو از حلال دنيا احتياط و دورى مىكند و به حرام آن توجه نمىنمايد ، زيرا در حلال دنيا حساب و در حرامش عقاب است . و بر تمام مسلمانان رحم مىكند ، همچنان كه بر خود ترحم مىكند و از سخن بىفائده دورى مىكند همانطور كه از آتش فرار مىكند كه مبادا شعله اش او را فرا گيرد . و آرزوى خود را كوتاه مىگرداند ، و مرگ خويش را هميشه پيش چشم خود مجسم مىسازد .\r\nگفتم اى جبرئيل تفسير اخلاص چيست ؟ گفت : آدم مخلص كسى است كه از مردم چيزى نخواهد تا آن كه بيابد ، و هر گاه بدست آورد ، به آن راضى مىشود . و اگر چيزى در دستش باقى بماند در راه خدا مىبخشد . و چون كسى از مردم چيزى را\r\n","description":"","footnote":"","page_name":" 28 ","page_number":60},
  {"content":"\r\nدرخواست نكند به عبوديت خود نسبت بذات مقدس خدا اقرار نموده . و اگر كسى چيزى از دنيا بيابد و به آن راضى شود پس او از خدا راضى شده و خدا نيز از او خوشنود است . و اگر چيزى را در راه خدا به بخشد در حد وثوق و اعتماد به خداى خود بوده است .\r\nگفتم : تفسير يقين چيست ؟ گفت : كسى كه داراى يقين است براى خدا چنان كار مىكند كه گويا او را مىبيند ، و اگر او خدا را نه بيند همانا كه خدا او را مىبيند ، و بطور يقين مىداند كه آنچه به او رسيده خطا پذير نيست و آنچه به او نرسيده بنا نبود كه بوى برسد . و تمام آنچه گفته شد شاخه هاى توكل و وسيله ارتقاء و پيشرفت به مراتب زهد است .\r\n30 - از أبي بصير نقل شده كه گفت : شنيدم امام باقر عليه السّلام مىفرمود :\r\nفرشته اى خدمت رسول خدا صلَّى الله عليه و آله آمد و گفت : اى محمد . خدايت سلامت مىرساند و مىفرمايد : اگر به خواهى سرزمين مكه را براى تو از طلا پرسازم ؟ رسول خدا سر به سوى آسمان بلند كرد و گفت : اى خدا اين حال براى من بهتر است كه يك\r\n","description":"","footnote":"","page_name":" 29 ","page_number":61},
  {"content":"\r\nروز از غذا سير شوم و سپاسگزارى تو را كنم ، و روز ديگر گرسنه بمانم از تو گدائى نمايم .\r\n31 - در كافى : از محمد بن مسلم روايت شده كه گفت : شنيدم از امام باقر عليه السّلام بيان مىكرد : كه فرشته اى پيش رسول خدا صلَّى الله عليه و آله آمد و گفت :\r\nخدا مختارتان فرموده : اينكه « عبد متواضع » و رسول باشى ، و يا اينكه « پادشاه » و رسول باشى . پس جبرئيل به من نظر افكند و با دستش اشاره كرد كه تواضع كن .\r\nو لذا حضرت فرمود : « بندگى و تواضع » را با رسالت اختيار كردم . فرشته مزبور در حالى كه كليدهاى خزائن زمين را به دست داشت گفت : اگر هم قبول كنى مقامى را كه پيش خدا دارى كم نخواهد شد .\r\n32 - در « نهج البلاغة » روايت شده كه على عليه السّلام فرمود : به پيامبر پاك و\r\n","description":"","footnote":"","page_name":" 30 ","page_number":62},
  {"content":"\r\nپاكيزهء خود تأسى كن -\r\nتا آنجا كه فرمود : از دنيا به قدر حاجت اكتفا كرد و چشمان را به آن خيره نساخت و دهان خود را از آن پر نكرد و به آن التفات نفرمود . لاغرترين أهل دنيا بود از حيث شكم . و گرسنه ترين آنان بود از جهت خوردن . خزائن دنيا بر وى عرضه شد ولى قبول نفرمود : و چون فهميد كه خدا چيزى را دشمن دارد ، او نيز آن را دشمن داشت ، و چيزى را كه خدا حقير دانست او نيز تحقيرش كرد . و اگر چيزى در ما وجود نداشت جز آنكه دوست مىداريم آنچه را كه خدا و رسولش دشمن داشته .\r\nو تعظيم مىكنيم آنچه را كه خدا و رسولش تحقير كرده اند ، از جهت شقاوت و نافرمانى امر خداوندى براى ما بس بود . همانا رسول خدا صلَّى الله عليه و آله بر روى زمين غذا ميل ميكرد ، و چون بندگان مىنشست . و كفش خود را به دست خويش پينه ميزد ، و بر الاغ لخت سوار مىشد و ديگرى را هم رديف خود سوار مىكرد و چون ديد پردهء در خانه اش تصوير دارد به يكى از زنان خود فرمود . اى فلانه اين پرده را از من پنهان كن ، زيرا هر وقت به آن نگاه مىكنم به ياد دنيا و زخارف آن مىافتم . خلاصه اينكه رسول خدا صلَّى الله عليه و آله قلبا از دنيا اعراض كرد ، و ذكر دنيا را در نفس خود محو كرد ، تا جايى كه دوست داشت زينتهاى دنيا از نظر او پنهان باشد تا اينكه از لباسهاى فاخر آن بر تن نكند و دنيا را خانهء هميشه گى براى خود نپندارد . و اميد اقامت در آن را نداشته باشد . پس به كلى دنيا را از دل خارج كرد و ياد آن را از قلب\r\n","description":"","footnote":"","page_name":" 31 ","page_number":63},
  {"content":"\r\nبيرون نمود و از نظر پنهان ساخت . آرى چنين است اگر كسى از چيزى بدش بيايد دوست ندارد به آن چيز نگاه كند ، و حتى دوست ندارد كسى از او اسمى به ميان بياورد .\r\n33 - در « كافى » از امام صادق عليه السّلام روايت شده كه فرمود : رسول خدا صلَّى الله عليه و آله از دنيا چيزى را خوشتر از آن نداشت كه گرسنه و خائف از خدا باشد .\r\nمؤلف : كلينى اين معنى را به سند خود از هشام و غير او نيز از امام صادق عليه السّلام روايت كرده است .\r\n34 - طبرى در « احتجاج » از موسى بن جعفر ، از على عليهم السّلام - در ضمن يك حديث طولانى در شرح حال رسول خدا صلَّى الله عليه و آله روايت كرده كه فرمود آن حضرت از ترس خدا اين قدر گريه ميكرد كه جاى نمازش تر مىشد : با اينكه گناه هم نداشت .\r\n","description":"","footnote":"","page_name":" 32 ","page_number":64},
  {"content":"\r\n35 - در « مناقب » روايت شده كه رسول خدا صلَّى الله عليه و آله اين قدر گريه مىكرد كه بىهوش مىشد . به آن حضرت عرض شد : مگر خدا گناهان گذشته و آيندهء شما را عفو نفرموده ؟ فرمود : آيا بنده شكر گذار خدا نباشم ؟ بعد امام فرمود : چنين بود حالات بيهوشى على بن أبى طالب وصى آن جناب در مقام عبادت و بندگى .\r\n36 - و در « ارشاد ديلمى » است كه ابراهيم خليل عليه السّلام وقتى به نماز مىايستاد از ترس خدا صدائى چون ناله اشخاص ترسيده از او شنيده مىشد . و رسول خدا صلَّى الله عليه و آله نيز همين طور بود .\r\n37 - در « تفسير أبى الفتوح » از أبى سعيد خدرى روايت شده كه گفت : چون آيهء شريفه « * ( وَاذْكُرُوا الله كَثِيراً ) * » - خدا را به كثرت ياد كنيد - نازل شد : رسول خدا صلَّى الله عليه و آله به ذكر خدا مشغول گرديد كه كفار گفتند او جن زده شده و ديوانه\r\n","description":"","footnote":"","page_name":" 33 ","page_number":65},
  {"content":"\r\nگشته است .\r\n38 - در ( كافى ) از امام صادق عليه السّلام نقل شده كه فرمود : رسول خدا ( ص ) در هر روز هفتاد بار توبه مىكرد . راوى حديث به آن حضرت عرض كرد ، آيا رسول خدا صلَّى الله عليه و آله ( استغفر الله و أتوب اليه ) مىگفت ؟ فرمود : نه ، بلكه مىگفت (\r\nأتوب الى ا لله )\r\nمن گفتم : رسول خدا توبه ميكرد و دوباره بر نمىگشت ولى ما توبه مىكنيم و دوباره از توبه به سوى گناه بر مىگرديم . امام صادق عليه السّلام فرمود : از خدا كمك مىخواهيم .\r\n39 - باز در كافى از امام صادق عليه السّلام نقل شده كه فرمود : رسول خدا صلَّى الله عليه و آله از مجلسى بر نمىخاست مگر اينكه بيست و پنج بار استغفار ميكرد .\r\n40 - در ( مكارم الاخلاق ) است كه أمير المؤمنين عليه السّلام هر وقت رسول\r\n","description":"","footnote":"","page_name":" 34 ","page_number":66},
  {"content":"\r\nخدا صلَّى الله عليه و آله را توصيف مىكرد ، مىفرمود : رسول خدا ، دست بازتر از همه مردم ، و با جراتتر از همهء آنان بود . از همه راستگوتر ، و از همه باوفاتر . و اخلاقش از همه نرمتر . و معاشرتش از همه گرامىتر بود ، كسى كه ابتداء او را مىديد از او هيبت مىبرد ، و چون با آن جناب آميزش مىنمود از علاقه مندان و از دوستان حضرتش قرار مىگرفت و در گذشته و آينده نظير وى سراغ ندارم و مانند او را نديده ام .\r\n41 - شيخ در امالى ، از امام رضا عليه السّلام ، از رسول خدا صلَّى الله عليه و آله نقل مىكند كه فرمود : به اخلاق نيك آراسته گرديد ، زيرا خدا ، به اخلاق نيك مبعوثم فرموده است . و از مكارم اخلاق اين است كه انسان گذشت كند از كسى كه بوى ستم نموده ، و بخشش كند به كسى كه او را محروم ساخته ، و صله كند با كسى كه با وى قطع نموده ، و عيادت كند از كسى كه به عيادت وى نمىآيد .\r\n42 - در ( كافى ) از أمير المؤمنين عليه السّلام روايت شده كه فرمود : از سوگندهاى رسول خدا صلَّى الله عليه و آله اين بود كه مىگفت : ( نه ) و از خدا آمرزش مىخواهم .\r\n","description":"","footnote":"","page_name":" 35 ","page_number":67},
  {"content":"\r\n43 - در ( مكارم الاخلاق ) از عبد الله بن عمر روايت شده كه گفت : رضا و غضب رسول خدا صلَّى الله عليه و آله از چهره اش شناخته مىشد ، وقتى آن حضرت خوشحال مىشد چهره اش چون آينه مىدرخشيد ، و چون غضب مىكرد رنگ مباركش گرفته و تيره مىشد .\r\n44 - در « كافى » از امام صادق عليه السّلام روايت شده كه فرمود : رسول خدا صلَّى الله عليه و آله فرمود : آيا به شما خبر ندهم كه كدامتان به من بيشتر شباهت داريد ؟\r\nگفتند : بلى يا رسول ا لله . فرمود ، آن كسى كه خلقش نيكتر و برخوردش با مردم ملايمتر و بيش از همه به برادران دينى خويش مهربانتر بوده ، و بر حق صبورتر باشد . و غضب خود را بيش از ديگران فرو نشاند ، و گذشتش بهتر از ديگران باشد و در حال رضا و غضب بيش از ديگران رعايت انصاف و عدالت را نمايد .\r\n45 - غزالى در « احياء العلوم » مىگويد : رسول خدا صلَّى الله عليه و آله هنگام\r\n","description":"","footnote":"","page_name":" 36 ","page_number":68},
  {"content":"\r\nشدت خوشحالى ، محاسن خويش را زياد دست ميكشيد .\r\n46 - و نيز غزالى مىگويد : رسول خدا صلَّى الله عليه و آله سخىترين مردم بود هرگز « درهم و دينار » نزد وى نمىماند ، و اگر چيزى پيش آن حضرت زياد مىآمد ، و تا شب كسى را پيدا نميكرد كه به او بدهد ، به خانه نمىرفت تا آن را به مستحق برساند . از آنچه خدا روزيش ميكرد بيش از آذوقه يك سال بر نمىداشت ، آن هم اندكى از خرما ، و جو بود و ما بقى را در راه خدا صرف ميكرد . هر چه از وى ميخواستند عطا ميكرد . بعد نوبت مىرسيد به قوت يك سالهء خود ، از آن هم ايثار مىفرمود . و بسا پيش از آنكه سال تمام شود ذخيره اش تمام مىگشت و خود محتاج آذوقه مىگرديد - تا آنجا كه گويد : - حق را يارى ميكرد هر چند ضررش عايد او ، يا اصحابش شود - تا آنجا كه گويد : در ميان دشمنان بدون نگهبان آمد و شد ميكرد - تا آنجا كه ميگويد :\r\nهرگز از امور دنيا ترس و اضطراب نداشت - تا آنجا كه گويد : - با فقراء مىنشست و با آنان هم غذا مىشد . و به أهل فضل و دانش احترام ميكرد . و با أشخاص آبرومند\r\n","description":"","footnote":"","page_name":" 37 ","page_number":69},
  {"content":"\r\nالفت ميگرفت به آنان نيكى ميكرد . و خويشاوندان خود را در عين اينكه به برتر از خودشان مقدم نمىداشت ، صله مىكرد ، به احدى از مردم جفا نمينمود و پوزش عذرخواهان را مىپذيرفت - تا آنجا كه گويد : آن حضرت داراى غلامها و كنيزها بود ولى در خوراك و پوشاك از آنان برترى نمىجست . و ساعتى از عمر خود را بيهوده و در غير بندگى خدا ، و در غير اصلاح خود نمىگذرانيد . و گاهى به باغ و بساتين اصحاب تشريف مىبرد ، ابدا مسكينى را براى فقرش و يا براى مرضش تحقير نميكرد . و از هيچ سلطانى به خاطر ملكش نمىترسيد ، فقير و سلطان را بيك نحو دعوت به توحيد مينمود ، و اين و آن در نظرش يكسان بود .\r\n47 - و در همان كتاب است كه ميگويد : رسول خدا صلَّى الله عليه و آله از همه مردم ديرتر به غضب در مىآمد . و از همه زودتر راضى مىشد ، و مهربانترين و خيرخواه ترين و نافعترين مردم بود به آنان .\r\n48 - و در همان كتاب است كه گفت : رضايت و مسرت رسول خدا صلَّى الله عليه و آله بهترين رضايتها بود . و در موعظه و نصيحت جدى بود ، و هنگام غضب - كه جز براى خدا صورت نمىگرفت - چيزى تاب مقاومت غضب آن جناب را نداشت . خلاصه\r\n","description":"","footnote":"","page_name":" 38 ","page_number":70},
  {"content":"\r\nدر تمام كارهايش جدى بود . و چون به مصيبتى گرفتار ميشد ، امور خويش را به خدا واگذار ميكرد ، و از حول و قدرت خويش برائت مىجست و از خدا راه چاره طلب ميكرد .\r\n49 - در « كافى » از امام باقر عليه السّلام روايت شده كه فرمود : رسول خدا ( ص ) فرمود : بدانيد كه هر عبادتى در ابتدا شدت و افراطى دارد ، بعد اين حالت به فترت و سستى بر مىگردد . پس كسى كه شدت عبادتش بر طبق سنت من بشود راه را پيدا كرده و هر كس مخالف سنت شد گمراه گشته و عمل او تباه خواهد بود ، مردم بدانيد ، من نماز ميخوانم و مىخوابم ، روزه مىگيرم و افطار مىكنم . مىخندم . و گاهى ميگريم پس هر كسى از راه روشن سنت من اعراض كند از من نيست .\r\nمؤلف : اخبار راجع به مطالب گذشته بقدرى زياد است كه نمىشود احصاء نمود .\r\nو ما از هر بابى تنها يك حديث ، يا دو حديث آن را نقل كرديم و روايات . مربوطه به جزئيات زندگى حضرتش بسيار است .\r\n","description":"","footnote":"","page_name":" 39 ","page_number":71},
  {"content":"\r\nباب دوم قسمتى از اخبار مربوط به آداب معاشرت آن حضرت صلَّى الله عليه و آله\r\n50 - مرحوم كلينى در كتاب « كافى » از امام صادق عليه السّلام روايت كرده كه به « بحر سقاء » فرمود : اى بحر خوى نيك مسرت آور است ، سپس حضرت حديثى نقل كرد كه از مفاد آن استفاده مىشود كه رسول خدا صلَّى الله عليه و آله داراى اخلاق نيكو بود .\r\n51 - شيخ صدوق در كتاب « علل الشرائع » از امير المؤمنين عليه السّلام روايت كرده كه فرمود : رسول خدا صلَّى الله عليه و آله از جمله كسانى بود كه از خوبىهاى وى قدر دانى نشد ، در صورتى كه نيكىهاى آن حضرت بر قرشى ، و بر عرب و عجم جارى بود آيا كسى پيدا مىشود كه نيكىهايش به مردم برتر از نيكىهاى رسول خدا به آنان باشد ! . ما أهل بيت نيز از خوبىهاىمان قدر دانى نشد . و همچنين برگزيدگان از مؤمنين ، از نيكىهايشان قدردانى نمىشود .\r\n","description":"","footnote":"","page_name":" 40 ","page_number":72},
  {"content":"\r\n52 - ديلمى در كتاب « ارشاد القلوب » روايت كرده كه : رسول خدا صلَّى الله عليه و آله لباس خود را وصله ميزد ، و كفش خود را مىدوخت ، و گوسفندان خود را مىدوشيد ، و با بردگان همغذا مىشد ، و بر زمين مىنشست ، و بر دراز گوش سوار مىشد و ديگرى را هم ترك خود سوار ميكرد ، بدون اينكه خجالت بكشد ، ما يحتاج خانه اش را ، از بازار تهيه ميكرد ، و به سوى اهل خانه حمل مىفرمود ، و با غنى و فقير يكسان مصافحه مىكرد . و دست خود را نمىكشيد تا طرف دست خود را بكشد . و به هر كس مىرسيد سلام مىكرد ، چه توانگر ، چه درويش ، و چه كوچك و چه بزرگ . و اگر به خوردن چيزى دعوت ميشد آن را كوچك نمىشمرد ، هر چند خرمائى پوسيده باشد .\r\nمخارج زندگى آن جناب سبك . و داراى طبع بزرگ و خوش معاشرت ، و خوش رو بود ، بدون اينكه به خندد ، هميشه تبسمى بر لب داشت ، و بدون اينكه چهره اش درهم كشيده باشد ، اندوهگين به نظر مىرسيد . بدون اينكه از خود ذلتى نشان دهد ، همواره متواضع بود . بدون اينكه اسراف بورزد ، سخى بود . دل نازك و به همه مسلمانان مهربان بود .\r\nهرگز از روى سيرى آروغ نزد . و هرگز دست طمع به سوى چيزى دراز نفرمود ،\r\n","description":"","footnote":"","page_name":" 41 ","page_number":73},
  {"content":"\r\n53 - طبرسى در « مكارم الاخلاق » نقل كرده كه رسول خدا صلَّى الله عليه و آله عادتش اين بود كه به آينه نگاه ميكرد و موى سرش را صاف مىكرد و شانه مىزد . و چه بسا اين كار را در برابر آب انجام مىداد و موى سر خود را درست ميكرد ، نه تنها براى خاندان خود ، بلكه براى اصحاب خويش نيز تجمل مىكرد . و مىفرمود : خدا دوست دارد كه بنده اش وقتى براى ديدن برادران از خانه بيرون مىرود خود را آماده كرده و زينت كند .\r\n54 - شيخ صدوق از امام صادق عليه السّلام روايت كرده كه فرمود : رسول خدا صلَّى الله عليه و آله فرمود : از پنج چيز تا هنگام مرگ دست بر نمىدارم : روى زمين با بردگان غذا خوردن ، به الاغ بىپالان سوار شدن ، و « بز » را با دست خود دوشيدن ، و لباس پشمينه پوشيدن ، و به كودكان سلام كردن ، تا اينكه بعد از من سنت شود .\r\nمؤلف : صدوق اين حديث را در مجالس نيز روايت كرده .\r\n","description":"","footnote":"","page_name":" 42 ","page_number":74},
  {"content":"\r\n55 - قطب راوندى در كتاب « لب اللباب » روايت كرده كه رسول خدا صلَّى الله عليه و آله به كوچك و بزرگ سلام مىكرد .\r\n56 - شيخ صدوق در كتاب « فقيه » از أمير المؤمنين عليه السّلام روايت كرده كه به مردى از بنى سعد فرمود : آيا ترا از خود ، و از فاطمه حديث نكنم ؟ - تا آنجا كه فرمود : - صبح بود كه رسول خدا صلَّى الله عليه و آله به سراغ ما آمد در حالى كه ما هنوز در بستر خواب بوديم ، فرمود :\r\n« السّلام عليكم »\r\nما به آن جهت كه در بستر خواب بوديم شرم كرده جواب نگفتيم . بار ديگر فرمود :\r\n« السّلام عليكم »\r\n. باز جواب نداديم بار سوم فرمود :\r\n« السّلام عليكم »\r\n. ما ترسيديم كه اگر جواب نگوئيم آن حضرت مراجعت كند ، زيرا عادت وى چنين بود كه سه نوبت سلام مىكرد اگر جواب ميشنيد كه داخل مىشد و گر نه بر ميگشت . پس ما گفتيم :\r\n« و عليك السّلام يا رسول ا لله »\r\nبفرمائيد حضرت وارد شد . . .\r\n57 - كلينى در « كافى » از امام صادق عليه السّلام روايت كرده كه فرمود : رسول\r\n","description":"","footnote":"","page_name":" 43 ","page_number":75},
  {"content":"\r\nخدا صلَّى الله عليه و آله به زنها سلام مىكرد ، و آنها نيز جواب سلامش را مىدادند .\r\nو أمير المؤمنين عليه السّلام به زنها سلام مىكرد و كراهت داشت به زنهاى جوان سلام كند و مىفرمود : مىترسم آهنگ صداى آنها در من اثر كند ، آن وقت ضرر اين كار از اجرى كه در نظر دارم بيشتر شود .\r\nمؤلف : اين روايت را شيخ صدوق بدون ذكر سند نقل كرده . و همچنين نوهء مرحوم طبرسى آن را در كتاب « مشكاة » از كتاب « محاسن » روايت كرده است .\r\n58 - كلينى در « كافى » از حضرت عبد العظيم - رحمه ا لله - بدون ذكر سند از رسول خدا صلَّى الله عليه و آله روايت كرده كه آن جناب سه جور مىنشست : « قرفصاء » و آن عبارت از اين بود كه ساقهاى پا را بلند مىكرد و دو دست خود را از جلو بر آن حلقه ميزد . و گاهى دو زانو مىنشست . و گاهى يك پا را زير ران خود گذاشته و پاى ديگر را روى آن مىخواباند . و هرگز ديده نشد كه آن حضرت چهار زانو به طرز متكبران بنشيند .\r\n","description":"","footnote":"","page_name":" 44 ","page_number":76},
  {"content":"\r\n59 - در « مكارم » از على عليه السّلام روايت شده كه فرمود : هرگز نشد رسول خدا صلَّى الله عليه و آله با كسى مصافحه كند و آن حضرت جلوتر از طرف ، دست خود را از دست وى بكشد ، تا اينكه طرف دست آن حضرت را رها سازد . و هرگز نشد كه با كسى در حاجتى همكارى كند و آن حضرت پيش از طرف از آن كار منصرف گردد . و نشد كسى با آن جناب سر صحبت باز كند و او قبل از طرف سكوت نمايد . ديده نشد پيش روى كسى پاى خود را دراز كند . و هرگز بين دو امر مخير نشد مگر اينكه دشوارترين آن دو را اختيار مىفرمود . و در ظلمى كه به او مىشد به مقام انتقام در نمىآمد ، مگر اينكه محارم خدا هتك شود ، كه در اين صورت خشم مىكرد و خشمش هم براى خداى تعالى بود . تا زنده بود در حال تكيه دادن غذا ميل نفرمود .\r\nو چيزى از آن حضرت درخواست نشد كه در جواب بگويد : « نه » . و هرگز حاجت سائلى را رد نكرد : چنان كه ممكنش بود حاجت او را بر مىآورد ، و گر نه به زبان نرم و شيرينى او را راضى مىساخت . نمازش در عين تماميت از همه نمازها سبكتر ، و خطبه اش از همه خطبه ها كوتاه تر . و از بيهوده گوئى بر كنار بود . و أشخاص آن جناب را به بوى خوش كه از وى به مشام مىرسيد مىشناختند . و چون با ديگران بر سر سفره\r\n","description":"","footnote":"","page_name":" 45 ","page_number":77},
  {"content":"\r\nمىنشست اول كسى بود كه شروع به غذا خوردن مىكرد و آخرين كسى بود كه از غذا دست مىكشيد . و هنگام غذا خوردن از جلو خود ميل مىفرمود . تنها در موقع خوردن رطب و خرما بود كه دست بجانب ديگر هم مىبرد .\r\nآشاميدنى را با سه نفس مىآشاميد ، و آن را مىمكيد و نمىبلعيد . و دست راستش اختصاص داشت براى خوردن و آشاميدن و گرفتن و دادن ، جز با دست راست چيزى نمىداد و چيزى نمىگرفت . و دست چپش براى كارهاى ديگرش بود . در جميع كارهاى خود « تيامن » را دوست داشت ، در لباس و در كفش پوشيدن و در شانه كردن مو .\r\nوقتى كسى را صدا مىزد سه بار تكرار مىكرد ، ولى در كلام خود تكرار نداشت و اگر اذن دخول مىگرفت سه بار تكرار مىنمود . كلامش روشن بود ، بطورى كه هر شنونده آن را مىفهميد . و چون تكلم مىكرد سفيدى دندانهايش برق مىزد . و دندانهاى ثنايايش بطور جالب از هم جدا بود ولى فاصله نداشت .\r\nنگاه كردنش كوتاه بود و به كسى خيره نمىشد ، با هيچ كس سخنى كه مورد پسند طرف نبود ايراد نميكرد . هنگام راه رفتن مانند كسى كه بر زمين سراشيب راه رود\r\n","description":"","footnote":"","page_name":" 46 ","page_number":78},
  {"content":"\r\nقدمها را بر مىداشت . مىفرمود : بهترين شما خوش اخلاقترين شما است . هيچ خوراكى را مذمت و يا تعريف نميكرد . اصحابش در حضور آن جناب در امور مربوط نزاع نمىكردند . هر كس كه موفق به درك حضورش شده بود مىگفت : مانند آن جناب احدى را نه قبل و نه بعد نديده ام صلَّى الله عليه و آله .\r\n60 - كلينى در « كافى » از امام صادق عليه السلام روايت كرده كه فرمود :\r\nرسول خدا صلَّى الله عليه و آله بين أصحاب خود بطور مساوى چشم مىدوخت و به آنان يك نواخت نظر مىافكند . و فرمود : رسول خدا هرگز پاى خود را بين أصحاب دراز نكرد . و اگر مردى با آن جناب مصافحه ميكرد ، حضرت دست خود را ، از دست طرف نمىكشيد تا اينكه او خود دست بكشد . و چون مردم اين معنى را فهميدند وقتى با آن حضرت مصافحه مىكردند به فورى دست خود را از دست آن حضرت ميكشيدند .\r\nمؤلف : كلينى اين روايت را به دو طريق ديگر نيز روايت كرده . و در يكى از آن دو حديث اين جامه است : كه رسول خدا هرگز سائلى را رد نفرمود ، اگر چيزى داشت به او مرحمت مىكرد . و الا مىفرمود : خدا برساند .\r\n","description":"","footnote":"","page_name":" 47 ","page_number":79},
  {"content":"\r\n61 - عياشى در « تفسيرش » از امام صادق عليه السّلام در يك حديث شريف كه راجع به شمائل رسول خدا صلَّى الله عليه و آله است . نقل مىكند كه فرمود : وقتى رسول خدا با كسى مىنشست تا او حضور داشت ، حضرت لباس و زينت خود را از تن خارج نمىساخت .\r\n62 - در « مكارم » ذكر شده كه رسول خدا صلَّى الله عليه و آله هنگام سخن گفتن تبسم مىكرد .\r\n63 - و نيز در « مكارم » از يونس شيبانى روايت شده كه امام صادق عليه السّلام به من فرمود : چطور است شوخى كردنتان با يك ديگر ؟ گفتم : كم است . فرمود : چرا با هم مزاح نميكنيد ؟ مزاح از خوش اخلاقى است ، همانا با شوخى مىتوانى برادر دينيت را مسرور نمائى ، رسول خدا صلَّى الله عليه و آله با مردم شوخى مىكرد و منظورش اين بود كه مسرور سازد .\r\n","description":"","footnote":"","page_name":" 48 ","page_number":80},
  {"content":"\r\n64 - در كتاب « اخلاق » ابى القاسم كوفى از امام صادق عليه السّلام نقل شده كه فرمود : مؤمنى نيست مگر اينكه از مزاح بهره اى دارد . و رسول خدا صلَّى الله عليه و آله مزاح مىفرمود و جز مطالب حق چيزى نمىگفت .\r\n65 - در « كافى » از معمر بن خلاد روايت شده كه گفت : از حضرت رضا عليه السّلام پرسيدم قربانت گردم انسان در ميان جمعى قرار گرفته سخنى پيش مىآيد ، مزاح مىكنند و مىخندند ! فرمود : مانعى نيست ، اگر نباشد - راوى گويد من يقين كردم منظور حضرت فحش دادن و ناسزا گفتن است - بعد فرمود : مرد عربى پيش رسول خدا صلَّى الله عليه و آله مىآمد و براى حضرت هديه مىآورد ، و همان جا مىگفت : پول هديه مرا مرحمت كن .\r\nرسول خدا صلَّى الله عليه و آله مىخنديد . و آن حضرت هر وقت غمناك مىگرديد ، ميفرمود :\r\nاعرابى چه شد ، كاش مىآمد .\r\nمؤلف : اخبار در اين معنى جدا فراوان است .\r\n","description":"","footnote":"","page_name":" 49 ","page_number":81},
  {"content":"\r\n66 - در « كافى » از امام صادق عليه السّلام نقل شده كه فرمود : رسول خدا ( ص ) بيشتر اوقات رو به قبله مىنشست .\r\n67 - در « مكارم » گويد : چون طفل صغيرى را براى دعا ، يا نامگذارى به حضور پيغمبر اكرم مىآوردند ، حضرت براى احترام كسانش او را در دامن خود ميگذارد گاهى اتفاق مىافتاد كه طفل در دامن پيغمبر ادرار ميكرد . از كسانى كه ناظر بودند به روى كودك صيحه ميزدند . نبى اكرم صلَّى الله عليه و آله مىفرمود : با تندى از ادرار كودك جلوگيرى نكنيد . طفل را آزاد مىگذارد تا ادرار كند . موقعى كه دعا ، يا نامگذارى تمام مىشد . كسان طفل در نهايت مسرت ، كودك خود را ميگرفتند ، و آزردگى و ملالت خاطر در پيغمبر احساس نميكردند . موقعى كه آنان مىرفتند حضرت لباس خود را تطهير مىفرمود .\r\n68 - و در همان كتاب است كه : رسول خدا صلَّى الله عليه و آله هنگامى كه سواره\r\n","description":"","footnote":"","page_name":" 50 ","page_number":82},
  {"content":"\r\nبود ، نميگذاشت كسى پياده با آن حضرت حركت كند ، يا او را با خود سوار ميكرد ، و چنانچه طرف قبول نميكرد ، ميفرمود : جلوتر برو ، و در فلان جا منتظر باش .\r\n69 - در كتاب « اخلاق » از أبو القاسم كوفى نقل شده كه گفت : در آثار و اخبار آمده كه رسول خدا صلَّى الله عليه و آله براى خود از كسى انتقام نه گرفت ، بلكه از آنان كه آزارش مىدادند عفو ميفرمود و گذشت ميكرد .\r\n70 - در مكارم است كه : اگر مردى وارد مىشد و در خدمت آن جناب مىنشست هرگز حضرت از مجلس بلند نميشد تا وقتى كه خود آن شخص بلند شود .\r\n71 - باز در مكارم روايت شده : رسول خدا صلَّى الله عليه و آله اگر سه روز يكى از اصحاب خويش را نمىديد ، از حال وى جويا ميشد . اگر در مسافرت بود ، در حقش دعا ميكرد . و اگر در خانه و منزل بود ، بديدارش ميرفت . و اگر مريض بود . به عيادتش تشريف ميبرد .\r\n","description":"","footnote":"","page_name":" 51 ","page_number":83},
  {"content":"\r\n72 - و نيز در آن كتاب از انس بن مالك نقل شده كه گفت : نه سال خدمتگزارى رسول خدا صلَّى الله عليه و آله را ميكردم ، هرگز ياد ندارم در اين مدت به من فرموده باشد : چرا فلان كار را انجام ندادى . و هرگز در كارها به من ايراد نمىگرفت .\r\n73 - و از غزالى در « احياء العلوم » نقل شده كه گفت : انس بن مالك گفته :\r\nبه آن خدائى كه او را به حق مبعوث كرد ، هيچ گاه نشد كارى كه خوش آيند آن جناب نه بود به من فرموده باشد كه چرا چنين كردى . و هر گاه از زنان آن حضرت مرا ملامت ميكردند ، مىفرمود : كارى نداشته باشيد ، مقدر چنين بوده است .\r\n74 - و نيز از غزالى در همان كتاب است كه گفت : رسول خدا ( ص ) را كسى از أصحاب و غير آنان صدا نميكرد ، مگر آنكه در جواب ميفرمود : « لبيك »\r\n75 - و نيز در آن كتاب نقل كرده . آن جناب براى احترام أصحاب و به خاطر\r\n","description":"","footnote":"","page_name":" 52 ","page_number":84},
  {"content":"\r\nبدست آوردن دلهايشان آنان را بكنيه صدا مىزد ، و كسانى كه كنيه نداشتند بر ايشان كنيه قرار مىداد . و مردم نيز به همان كنيه صداشان ميكردند . و همچنين زنان اولاد دار ، و بىاولاد ، و حتى بچه ها را كنيه مىگذاشت و بدين وسيله دل همه را بدست مىآورد .\r\n76 - و نيز در آن كتاب است : كسى كه بر آن جناب وارد مىشد ، تشك زير پاى خود را به او مىداد . و اگر شخص وارد مىخواست قبول نكند اصرار مىفرمود تا به پذيرد .\r\n77 - و در همان كتاب است كه رسول خدا صلَّى الله عليه و آله در ماه رمضان مانند باد تند و سريع بود كه در دستش قرار نميگرفت و هر چه داشت انفاق ميكرد .\r\n78 - در « كافى » از عجلان روايت شده كه گفت : در حضور امام صادق عليه السّلام بودم كه سائلى آمد . آن جناب بلند شد و از زنبيلى كه در آن خرما بود ، دست خود را\r\n","description":"","footnote":"","page_name":" 53 ","page_number":85},
  {"content":"\r\nپر كرد و به سائل داد .\r\nبعد سائل ديگرى آمد دوباره امام بلند شد مشتى از خرما برداشت و به وى داد . و همچنين سائل سومى آمد ، باز مشتى از خرما به او داد . مرتبه چهارم سائل ديگرى آمد ، اين دفعه به او فرمود : خدا بما و شما روزى دهد . بعد به من فرمود از رسول خدا كسى چيزى سؤال نميكرد مگر اينكه عطا مىفرمود . تا اينكه زنى پسر خود را نزد آن حضرت فرستاد و به او گفت : پيش حضرت برو ، و از وى چيزى بخواه اگر فرمود : چيزى در دست ما نيست بگو پيراهن خود را به من بده . امام صادق ( ع ) فرمود : رسول خدا صلَّى الله عليه و آله پيراهن خويش را در آورد و جلو پسر انداخت و به او داد . خداوند رسولش را به ميانه روى تأديب نمود ، و اين آيه را فرستاد « * ( وَلا تَجْعَلْ يَدَكَ مَغْلُولَةً ) * . . . يعنى دست خود را بسته به گردن خود ميافكن ، و بطور كلى هم باز مكن تا اينكه ملول و تهى دست نشوى ( أسرى : 31 ) .\r\n79 - و در آن كتاب از امام باقر عليه السّلام روايت شده كه فرمود : رسول خدا صلَّى الله عليه و آله از چيزى كه بعنوان هديه بود ميل ميكرد و از صدقه نمىخورد .\r\n","description":"","footnote":"","page_name":" 54 ","page_number":86},
  {"content":"\r\n80 - در كافى » از موسى بن بزيع روايت شده كه گفت : به امام رضا عليه السّلام عرض كردم : فدايت گردم مردم چنين روايت كرده اند هنگامى كه رسول خدا صلَّى الله عليه و آله از راهى ميرفت در مراجعت از راه ديگرى بر مىگشت . آيا اين مطلب درست است ؟ امام فرمود : بلى ، همين طور است ، من خيلى از اوقات چنين ميكنم ، شما نيز چنين كن . بعد به من فرمود : اين كار براى رسيدن به روزى نزديكتر است .\r\n81 - سيد بن طاوس در كتاب « الاقبال » از امام صادق عليه السّلام روايت كرده كه فرمود : رسول خدا صلَّى الله عليه و آله پس از طلوع آفتاب از خانه بيرون مىآمد .\r\n82 - كلينى در « كافى » از امام صادق عليه السّلام نقل كرده كه فرمود : چون رسول خدا صلَّى الله عليه و آله وارد مجلس مىشد در نزديكترين جاى به محل ورود خود مىنشست .\r\n","description":"","footnote":"","page_name":" 55 ","page_number":87},
  {"content":"\r\nمؤلف : اين حديث را نوهء طبرسى در كتاب « مشكاة » از محاسن و غير آن نقل كرده است .\r\n83 - در كتاب « غوالى اللئالى » نقل شده كه : رسول خدا صلَّى الله عليه و آله و سلم كراهت داشت كسى براى وى به پا خيزد . و مردم نيز از اين جهت جلو پاى آن حضرت بلند نميشدند . ولى هنگام رفتن آنان با حضرت بر ميخواستند و همراهش تا درب منزل مىآمدند .\r\n84 - در كافى از اسحاق بن عمار نقل شده كه گفت : رسول خدا صلَّى الله عليه و آله چون ارادهء جنگ ميكرد ، با زنان خويش مشورت ، مىنمود ، بعد خلاف نظر آنان رفتار ميكرد .\r\n85 - در مناقب نقل شده كه : پيامبر اكرم صلَّى الله عليه و آله در اطاق ام سلمه خواب « قيلوله » ميكرد . ام سلمه عرق بدن آن حضرت را جمع ميكرد و داخل عطر مىنمود .\r\nمؤلف : اين در غير مناقب نيز روايت شده .\r\n","description":"","footnote":"","page_name":" 56 ","page_number":88},
  {"content":"\r\nملحقات آداب عشرت\r\n1 - كلينى در كتاب « كافى » بسند خود از امام صادق عليه السّلام روايت كرده كه فرمود : رسول خدا صلَّى الله عليه و آله هرگز با مردم به اندازه عقل خويش سخن نگفته - سپس گفت : - رسول خدا صلَّى الله عليه و آله فرمود : ما گروه پيامبران دستور داريم كه با مردم به اندازه عقل آنان سخن بگوئيم .\r\nاين معنى در محاسن و در امالى صدوق نيز نقل شده است .\r\n2 - شيخ طوسى در كتاب « امالى » از رسول خدا صلَّى الله عليه و آله روايت كرده كه فرمود : ما گروه پيامبران همچنان كه مأموريم واجبات را بر پا داريم ، همانطور مأموريم كه با مردم مدارا كرده و با آنان سازش كنيم .\r\n3 - در كتاب « كافى » از امام صادق عليه السّلام روايت شده كه فرمود : رسول\r\n","description":"","footnote":"","page_name":" 57 ","page_number":89},
  {"content":"\r\nخدا صلَّى الله عليه و آله فرمود : پروردگارم چنان كه مرا بر اقامه واجبات فرمان داده ، همانطور به مدارات و سازش با مردم دستور داده است .\r\nهمين معنى را « ابن شعبه » در كتاب « تحف العقول » و شيخ « صدوق » در كتاب « خصال » و « معانى الاخبار » روايت كرده اند .\r\n4 - مرحوم « فيض » در كتاب « محجة البيضاء » از « سعد بن هشام » روايت كرده كه گفت : نزد « عايشه » رفتم و از اخلاق رسول خدا صلَّى الله عليه و آله از وى پرسيدم او گفت : آيا قرآن نميخوانى ؟ گفتم : چرا . گفت : اخلاق رسول خدا صلَّى الله عليه و آله قرآن است .\r\nهمين معنى در كتاب « مجموعهء ورام » روايت شده است .\r\n5 - در كتاب « تحف العقول » از رسول خدا صلَّى الله عليه و آله روايت شده كه فرمود : مروت و جوانمردى ما خاندان پيغمبر در آنست كه : از كسانى كه به ما ستم ميكنند درگذريم ، و به كسانى كه ما را محروم ساخته اند بخشش نمائيم .\r\n","description":"","footnote":"","page_name":" 58 ","page_number":90},
  {"content":"\r\n6 - در كتاب « كافى » از امام صادق عليه السّلام در حديثى از رسول خدا صلَّى الله عليه و آله روايت شده كه فرمود : پروردگارم به من فرمان داد كه مسلمانان فقير را را دوست بدارم .\r\n7 - در كتاب « ارشاد ديلمى » از امام صادق عليه السّلام روايت شده كه فرمود :\r\nصبر ، راستگوئى ، بردبارى ، و حسن خلق از اخلاق پيامبران است .\r\n8 - مرحوم فيض در كتاب « محجة البيضاء » روايت كرده كه : رسول خدا ( ص ) به درگاه خداوند متعال بسيار تضرع و زارى مينمود ، و هميشه از خدا درخواست ميكرد كه او را به آداب خوب و اخلاق نيك زينت دهد ، پس در دعاى خود ميگفت : « خدايا اخلاق مرا نيك گردان » و نيز ميگفت : « خدايا ، از اخلاق بد دورم ساز » .\r\n9 - مرحوم شيخ صدوق در كتاب « مجالس » از امام رضا ، از آباء گرامش عليهم السّلام\r\n","description":"","footnote":"","page_name":" 59 ","page_number":91},
  {"content":"\r\nدر حديثى از رسول خدا صلَّى الله عليه و آله روايت كرده كه فرمود : جبرئيل از جانب پروردگارم بر من نازل شده گفت : اى محمد بر تو باد كه « حسن خلق » را بر خود ملازم سازى ، زيرا كه بد خلقى خير دنيا و آخرت را از بين ميبرد - سپس آن حضرت فرمود : - آگاه باشيد كه شبيه ترين شما به من كسانى هستند كه اخلاقشان از همه نيكوتر باشد .\r\n10 - شهيد ثانى در كتاب « كشف الريبة » از حسين بن زيد روايت كرده كه گفت :\r\nبه امام صادق عليه السّلام عرض كردم : فدايت گردم آيا رسول خدا صلَّى الله عليه و آله با كسى مزاح ميكرد ؟ فرمود : خداوند آن حضرت را به « خوهاى بزرگ » تعريف كرده است ، و در تمام پيغمبرانى كه خداى متعال برانگيخته اندكى انقباض وجود داشت - ليكن - محمد صلَّى الله عليه و آله را همراه رأفت و رحمت كامل بر انگيخته است . از رأفت و مهر آن حضرت اين بود كه با اصحاب خود مزاح ميكرد تا عظمت و بزرگيش دل آنان را نگيرد كه بتوانند به او نگاه كرده و حوائج خود را باز گويند . بعد امام صادق عليه السّلام فرمود : پدر بزرگوارم از آباء گرامش از على عليهم السّلام روايت كرده كه فرمود : رسول خدا صلَّى الله عليه و آله هنگامى كه يكى از اصحاب را غصه دار و مغموم\r\n","description":"","footnote":"","page_name":" 60 ","page_number":92},
  {"content":"\r\nميديد با مزاح كردن او را مسرور ميساخت و مىفرمود : خداوند كسى را كه به ترشروئى با برادرانش روبرو شود دشمن دارد .\r\n11 - در كتاب « مكارم الاخلاق » از « زيد بن ثابت » روايت شده كه گفت :\r\nچون با رسول خدا صلَّى الله عليه و آله مىنشستيم ، اگر از آخرت سخن ميگفتيم او نيز با ما راجع به آن صحبت ميفرمود . و اگر راجع به دنيا گفتگو ميكرديم باز با ما راجع به دنيا سخن ميگفت و اگر راجع به خوردنيها و آشاميدنيها صحبتى پيش مىآمد باز با ما در آن قسمت گفتگو ميكرد .\r\n12 - در مناقب ذكر شده : رسول خدا صلَّى الله عليه و آله با چشم و ابرو اشاره نميكرد .\r\n13 - اربلى در كتاب « كشف الغمه » روايت كرده كه : رسول خدا ( ص ) بيكى از زنانش فرمود : آيا ترا نهى نكرده ام از اينكه چيزى براى فردا نگذارى ؟ زيرا خداى\r\n","description":"","footnote":"","page_name":" 61 ","page_number":93},
  {"content":"\r\nمتعال غذاى هر فردا را خواهد رسانيد .\r\n14 - در « دعائم » از رسول خدا صلَّى الله عليه و آله روايت شده كه فرمود :\r\nبهترين خوى پيامبران و راستگويان و شهداء و مردمان صالح زيارت كردن همديگر است براى خدا .\r\n15 - در كتاب « مجموعة الورام » از رسول خدا صلَّى الله عليه و آله روايت شده كه فرمود : از اخلاق پيغمبران و صديقان آنست كه هنگام رؤيت شادى از چهره هايشان ديده مىشود ، و موقع ملاقات با ديگرى مصافحه ميكنند .\r\n16 - در كتاب « مناقب » روايت شده كه : رسول خدا صلَّى الله عليه و آله چون بمسلمانى ميرسيد ابتداء با او دست داده و مصافحه ميكرد .\r\n17 - غزالى در كتاب « احياء العلوم » روايت كرده كه : رسول خدا ( ص ) به اصحاب خود مىفرمود : بدىهاى يك ديگر را پيش من بازگوئى نكنيد ، زيرا من دوست دارم با دل آرام و خالى از كدورت نزد شما بيايم .\r\n","description":"","footnote":"","page_name":" 62 ","page_number":94},
  {"content":"\r\nاين معنى در مكارم نيز روايت شده است .\r\n18 - در كتاب « مصباح الشريعة » روايت شده كه : رسول خدا صلَّى الله عليه و آله فرمود : تكلف و زحمت بيجائى در زندگى ما - پيغمبران و امناء و پرهيزكاران - نيست .\r\n19 - در همان كتاب از رسول خدا صلَّى الله عليه و آله روايت شده كه فرمود :\r\nبرانگيخته شدم كه ، مركز حلم ، معدن علم و مسكن صبر باشم .\r\n20 - در كتاب « مكارم الاخلاق » از أبى در رحمه الله روايت شده كه : رسول خدا صلَّى الله عليه و آله بدون امتياز در ميان اصحاب خود مىنشست ، هر گاه شخص غريبى وارد مجلس ميشد آن حضرت را نميشناخت تا اينكه به پرسد - أبى ذر گفت : از رسول خدا صلَّى الله عليه و آله خواهش كرديم تا اجازه دهد برايش جايگاهى قرار دهيم كه اشخاص تازه وارد آن حضرت را بشناسند - پس از كسب اجازه - برايش سكوئى درست كرديم و\r\n","description":"","footnote":"","page_name":" 63 ","page_number":95},
  {"content":"\r\nحضرت بر آن مىنشست و ما در دو طرف او مىنشستيم .\r\n21 - در « مجموعهء ورام » روايت شده كه : از سنن پيغمبر صلَّى الله عليه و آله آنست كه چون با جمعى سخن ميگوئى در ميان آنان به يك فرد معين توجه مكن ، بلكه همگان را مورد عنايت خود قرار بده .\r\n22 - در همان كتاب روايت شده كه : رسول خدا صلَّى الله عليه و آله لباس خود را ميدوخت و كفشش را پينه ميكرد ، و بيشتر كارى كه در خانه انجام ميداد دو زندگى بود .\r\n23 - و در همان كتاب ذكر شده كه : رسول خدا صلَّى الله عليه و آله هرگز مملوك و غير آن را نزد مگر در راه خدا و براى شخص خود از احدى انتقام نگرفت ، مگر آنكه خواسته باشد حدى از حدود خدائى را اجرا كند .\r\n24 - در كتاب « كافى » از امام صادق عليه السّلام روايت شده كه فرمود : خداى متعال هيچ پيغمبرى را مبعوث نكرد ، مگر آنكه او را به راستگوئى در گفتار . و اداء\r\n","description":"","footnote":"","page_name":" 64 ","page_number":96},
  {"content":"\r\nامانت به همه كس را دستور داد .\r\n25 - در « مجموعة الورام » از امام صادق عليه السّلام روايت شده كه فرمود : در امانت خيانت نكنيد ، زيرا كه رسول خدا صلَّى الله عليه و آله اگر نخ و سوزنى را هم به او مىسپردند به صاحبش آن را رد ميكرد .\r\n26 - در كتاب « مكارم الاخلاق » از امام صادق عليه السّلام روايت شده كه فرمود : رسول خدا صلَّى الله عليه و آله با مردى قرار گذاشت كه در كنار صخرهء معينى ( سنگ بزرگى ) در انتظار آن مرد بماند ، تا برگردد - امام عليه السّلام - فرمود :\r\nشدت گرمى آفتاب رسول خدا صلَّى الله عليه و آله را در آن مكان رنج ميداد ، اصحابش به او عرضه داشتند : چه شود كه به سايه منتقل شوى ؟ ! رسول خدا صلَّى الله عليه و آله فرمود : وعده گاه ما همين جا است - در اين مكان ميمانم - و اگر نيامد خلف وعده از او خواهد بود .\r\n27 - در كتاب « محاسن » از جابر ، از امام باقر عليه السّلام روايت شده كه فرمود : أمير المؤمنين ميفرمود : ما أهل بيت دستور داريم بينوايان را اطعام كنيم ، و در\r\n","description":"","footnote":"","page_name":" 65 ","page_number":97},
  {"content":"\r\nحوادث و مصيبتها ، گرفتاران را پناه دهيم .\r\nهمين معنى در كتاب كافى نيز ذكر شده است .\r\n28 - در كتاب « كافى » روايت شده كه براى حضرت رضا عليه السلام مهمانى رسيد ، حضرت مقدارى از شب با او نشسته و صحبت ميكرد ، در اين بين چراغ عيبى پيدا كرد و روشنائيش كم شد ، شخص مهمان دست دراز كرد تا چراغ را اصلاح كند ، حضرت رضا عليه السلام مانع او شده خود بنفسه به اصلاح چراغ پرداخت - سپس فرمود : - ما أهل بيت حاضر نيستيم كه مهمانان خود را به كارى واداريم .\r\n29 - شيخ صدوق در كتاب « امالى » از « حريز بن عبد ا لله » روايت كرده كه گفت : جماعتى از قبيله جهينه بر امام صادق عليه السلام وارد شدند و آن حضرت آنان را ضيافت كرد . چون خواستند از محضرش مرخص شوند ، امام صادق عليه السلام دستور داد تا براى آنان توشهء مسافرت به بندند و به آنان صله داد و بخشش نمود ، ليكن به غلامان خود فرمود : كه در بستن بارهايشان به آنان كمك نكنيد . چون مهمانان از مقدمات حركت فارغ شدند و براى خداحافظى خدمت آن حضرت آمدند ، عرضه داشتند : يا ابن\r\n","description":"","footnote":"","page_name":" 66 ","page_number":98},
  {"content":"\r\nرسول ا لله ، ما را ضيافت كردى و خوب از ما پذيرائى نمودى ، پس چرا در آخر به غلامان خود دستور دادى تا در بستن بارها به ما كمك نكنند ؟ حضرت فرمود : ما أهل بيت مهمانان را براى رفتن از نزد خود اعانت نميكنيم .\r\n30 - در كتاب « كافى » از حضرت موسى بن جعفر عليهما السّلام روايت شده كه فرمود : هنگامى كه براى رسول خدا صلَّى الله عليه و آله مهمان ميرسيد . حضرت با او غذا ميل ميفرمود ، و تا مهمان از غذا خوردن دست نميكشيد رسول خدا صلَّى الله عليه و آله همچنان به خوردن ادامه ميداد .\r\n31 - غزالى در كتاب « احياء العلوم » گويد : مشايعت مهمان تا دم درب خانه از سنت است .\r\n32 - در كتاب « كافى » از « ابن بكير » از بعض اصحاب حضرت صادق عليه السّلام روايت شده كه گفت : بسا اتفاق مىافتاد كه امام صادق عليه السّلام ما را با نان روغنى و\r\n","description":"","footnote":"","page_name":" 67 ","page_number":99},
  {"content":"\r\nحلوا پذيرائى ميكرد ، و آگاه نان و زيتون مىآورد به آن حضرت عرض شد : اگر از غذاها كمى پس انداز ميشد تعديلى در زندگى به عمل مىآمد . امام صادق عليه السّلام فرمود : - ما خود تدبيرى نداريم - تدبير ما اهل بيت بدست خداى متعال است ، وقتى به ما وسعت دهد ، ما نيز در زندگى توسعه ميدهيم و چون تنگ گيرد ما نيز راه قناعت پيش ميگيريم .\r\n33 - در « مجموعهء ورام » از « مسعدة » روايت شده كه گفت : شنيدم امام صادق عليه السّلام به اصحابش مىفرمود : كسى كه بشما اظهار مودت مىكند با عيبهايش به او طعنه نزنيد . و گناهى را كه مبتلاى آنست به رخش نكشيد ، زيرا چنين روشى نه از اخلاق رسول خدا صلَّى الله عليه و آله و نه از اخلاق اولياء خدا است .\r\n34 - شيخ صدوق در كتاب « فقيه » از رسول خدا صلَّى الله عليه و آله روايت كرده كه فرمود : اگر مرا براى خوردن پاچهء گوسفندى هم دعوت كنند اجابت ميكنم و چنان كه آن را بعنوان هديه هم برايم بياورند مىپذيرم .\r\n","description":"","footnote":"","page_name":" 68 ","page_number":100},
  {"content":"\r\n35 - در كتاب « محاسن » از « معمر بن خلاد » روايت شده كه گفت : غلامى از حضرت رضا عليه السّلام بنام « سعد » از دنيا رفت . حضرت فرمود : مردى صاحب فضل و امانت را به من نشان ده - تا او را بجاى « سعد » برگزينم - عرضه داشتم من بشما نشان دهم ؟ ! امام عليه السّلام مانند اشخاص غضبناك فرمود : رسول خدا ( ص ) با أصحاب خود مشورت ميكرد ، سپس آنچه اراده اش تعلق ميگرفت عازم ميشد .\r\n36 - در كتاب « احتجاج » از امام حسن عسكرى عليه السّلام روايت شده كه فرمود : به پدر بزرگوارم عرض كردم : وقتى يهود و مشركين با رسول خدا ( ص ) عناد و لجاجت ميكردند ، آيا حضرت با آنان مناظره و احتجاج ميكرد ؟ پدرم فرمود : آرى مكرر اين كار واقع ميشد .\r\nاين حديث در « تفسير عسكرى » نيز روايت شده .\r\n37 - در « امالى » شيخ صدوق از امام صادق عليه السّلام ، از رسول خدا صلَّى الله عليه و آله\r\n","description":"","footnote":"","page_name":" 69 ","page_number":101},
  {"content":"\r\nروايت شده فرمود : اول چيزى كه پروردگارم از آن نهى كرد - تا آنجا كه فرمود يكى هم - منازعه و نزاع كردن با مردم است .\r\n38 - مرحوم مجلسى » در « بحار الانوار » از كتاب « دعوات راوندى » از أمير المؤمنين عليه السّلام روايت كرده كه فرمود : وقتى از رسول خدا ( ص ) چيزى ميخواستند چنانچه اراده اش بر انجام آن كار تعلق ميگرفت ، ميفرمود : آرى ، و اگر نميخواست آن را انجام دهد سكوت ميكرد . و هرگز كلمهء « نه » را بر زبان جارى نميساخت .\r\n39 - در كتاب « مكارم » از انس بن مالك روايت شده كه گفت : چون خدمت رسول خدا ( ص ) مىآمديم ، حلقه وار دورهم مىنشستيم .\r\n40 - و در همان كتاب از جابر روايت شده كه گفت : چون رسول خدا صلَّى الله عليه و آله بيرون تشريف ميبرد اصحاب جلو آن حضرت راه ميرفتند و پشت سر او را براى فرشتگان ميگذاشتند .\r\n41 - و نيز در همان كتاب ، از جابر بن عبد الله در حديثى روايت شده كه :\r\n","description":"","footnote":"","page_name":" 70 ","page_number":102},
  {"content":"\r\nرسول خدا صلَّى الله عليه و آله « در غزوات » آخر همهء مردم حركت ميفرمود ، براى آنان دعا ميكرد ، و چنانچه ضعيف و ناتوانى از رفتن باز مانده بود ، او را رديف خود سوار ميكرد و با رفق و مدارا به لشكر ميرساندش . .\r\n42 - در كتاب « مجمع البيان » روايت شده كه : رسول خدا صلَّى الله عليه و آله از متاع دنيا به آنچه موجب دلبستگى و غرور مردم دنيا ميشد ، نظر نمىافكند .\r\n43 - و در همان كتاب روايت شده كه : رسول خدا صلَّى الله عليه و آله چون از امرى ناراحت و محزون ميگشت به نماز خواندن و عبادت حق پناه ميبرد .\r\n44 - و نيز در همان كتاب روايت شده كه : رسول خدا صلَّى الله عليه و آله گرچه با اخلاق شريف خود با مردم معاشرت ميكرد ، ولى دلش از آنان جدا بود ، يعنى در ظاهر با خلق و در باطن قلبش تنها به حقتعالى پيوستگى داشت .\r\n45 - مرحوم مجلسى در « بحار » روايت كرده كه : رسول خدا ( ص ) دوست داشت\r\n","description":"","footnote":"","page_name":" 71 ","page_number":103},
  {"content":"\r\nتنها به نشيند و - با خدا - خلوت كند .\r\n46 - و در همان كتاب از « ام سلمه » روايت شده كه گفت : رسول خدا ( ص ) هميشه در حال برخاستن ، نشستن ، رفتن و آمدن ميگفت : « سبحان الله و بحمده ، استغفر الله و اتوب اليه » چون از آن حضرت علت آن را پرسيديم . فرمود : از جانب خداى متعال دستور دارم كه چنين كنم . سپس سورهء « * ( إِذا جاءَ نَصْرُ ا لله ) * » را تلاوت فرمود .\r\n47 - در « بحار الانوار » از كتاب « كنز الكراجكى » روايت شده كه رسول خدا صلَّى الله عليه و آله فرمود : پروردگارم ، مرا به هفت خصلت دستور داده است : تمام كارهاى آشكار و پنهانم را تنها براى خدا انجام دهم ، از آنكه بر من ستم مىكند درگذرم و ؟ ؟ ؟ هر كه مرا محروم ميسازد بخشش نمايم ، هر كس با من قطع رحم كرد با او صلهء رحم كنم ، خاموشى گزيدنم براى تفكر ، و نگاه كردنم براى اعتبار و پند گرفتن باشد .\r\n48 - ابن شهر آشوب در كتاب « مناقب » روايت كرده كه : رسول خدا ( ص ) كفش\r\n","description":"","footnote":"","page_name":" 72 ","page_number":104},
  {"content":"\r\nخود را پينه ميزد . و لباسش را ميدوخت ، و در خانه را خود باز ميكرد ، و شير گوسفندان را مىدوشيد ، و شتر را مىبست و سپس آن را مىدوشيد . و چون خادمش در دستاس كردن خسته ميشد به او كمك ميكرد .\r\nآب وضوى شبش را خود تهيه ميكرد . در پياده روى كسى بر او سبقت نداشت ، موقع نشستن تكيه نميكرد . در كارها به أهل خانه كمك مينمود ، و با دست خود گوشت خرد ميكرد .\r\nچون بر سفرهء غذا حاضر ميشد مانند بندگان مىنشست ، بعد از غذا انگشتان خود را مىليسيد . و هرگز در اثر پر خوردن آروغ نزد .\r\nدعوت همه كس را اجابت ميكرد ، هر چند براى خوردن ماهيچه دست و يا كتف گوسفندى باشد . هديه را مىپذيرفت و لو جرعه اى از شير باشد ، از هديه مىخورد ولى غذائى كه بعنوان صدقه باشد از آن ميل نميكرد .\r\nبه چهرهء هيچ كس خيره نميشد ، خشمش براى خدا بود ، و هرگز براى خويشتن غضب نميكرد .\r\nگاهى از شدت گرسنگى بر شكم سنگ مىبست ، هر طعامى برايش حاضر ميكردند مىخورد ، و هرگز دست رد بر غذائى نميگذاشت .\r\n","description":"","footnote":"","page_name":" 73 ","page_number":105},
  {"content":"\r\nدو لباس با هم به تن نميكرد - گاهى - يك نوع برد يمانى كه خط خط بود مىپوشيد - و گاهى - عبائى كه از پشم درست شده بود روى لباسهايش به تن ميكرد .\r\nهمچنين لباسهائى كه از پنبه يا كتان بافته شده بود مىپوشيد و بيشتر لباسهاى آن حضرت سفيد بود روى شبكلاه عمامه مىپوشيد ، پيراهن را از طرف سمت راست مىپوشيد ، يك جامه مخصوص روز جمعه داشت و هر گاه پيراهن تازه مىپوشيد پيراهن كهنهء خود را به فقيرى مىداد .\r\nعبائى داشت كه چون مىخواست در جايى به نشيند آن را دو تا كرده و به زير حضرت مىانداختند . انگشترى نقره در انگشت كوچك دست راستش مىكرد .\r\nهندوانه را دوست داشت . و از بوهاى مكروه بدش مىآمد . موقع وضو گرفتن مسواك مىكرد - گاهى موقع سوار شدن بندهء و يا كس ديگر را رديف خويش سوار ميكرد به هر حيوان سوارى « اسب ، استر ، الاغ » سوار مىشد ، و بر الاغ بىپالان كه تنها لجامى بر او بود سوار ميشد .\r\nگاهى بدون پوشيدن عبا ، عمامه ، عرقچين و بدون كفش پياده راه ميرفت . تشييع جنازه مىكرد ، و در دورترين نقاط شهر از بيماران عيادت مىفرمود .\r\n","description":"","footnote":"","page_name":" 74 ","page_number":106},
  {"content":"\r\nبا فقراء مىنشست و با آنان هم سفره مىشد و با دست خود به آنان غذا مىداد ، و به كسانى كه در اخلاق با فضيلت بودند احترام مىگذاشت و با اشخاص آبرومند الفت مىگرفت و به آنان نيكى مىكرد . و خويشاوندان خود را در عين اينكه بر ديگران مقدم نميداشت صله رحم ميكرد .\r\nبه احدى از مردم جفا نميكرد . پوزش عذر عذرخواهان را مىپذيرفت . در غير اوقاتى كه قرآن بر او نازل ميشد ، و يا موعظه ميكرد ، از مردم تبسمش بيشتر بود . و گاهى كه خنده ميكرد بدون قهقهه بود .\r\nدر خوراك و پوشاك از غلامها و كنيزهاى خود برترى نمىجست هرگز به كسى فحش نداد . و هيچ وقت زن يا خادمى را لعن نكرد . هر گاه در حضور آن حضرت كسى ملامت ميشد ، مىفرمود : به او كارى نداشته باشيد .\r\nهر كس براى حاجتى نزدش مىآمد ( چه آزاد بود ، يا بنده و يا كنيز ) جهت رفع گرفتارى او اقدام ميكرد . خشن و درشتخو نبود ، و در بازار صدايش را بلند نميكرد در مقابل بدى ديگران بدى نمىكرد ، بلكه گناه آنان را نديده ميگرفت و از آنان ميگذشت بهر كس ميرسيد ابتداء به سلام ميكرد .\r\n","description":"","footnote":"","page_name":" 75 ","page_number":107},
  {"content":"\r\nهر كس براى كارى پيش آن حضرت مىآمد در انجام آن كار با وى صبر و همكارى ميكرد - تا كار عملى شود - و يا طرف ، خود منصرف گردد .\r\nهرگز نشد دست رسول خدا صلَّى الله عليه و آله را كسى بگيرد و آن حضرت جلوتر از طرف ، دست خود را از دست وى بكشد . و چون به مردى مسلمان ميرسيد ابتداء با او مصافحه ميكرد .\r\nرسول خدا صلَّى الله عليه و آله بلند نميشد و نمىنشست مگر به ياد خدا و چنان كه مشغول نماز بود و كسى در كنارش مىنشست نماز خود را تخفيف ميداد و تمام ميكرد و بسوى او برمىگشت و مىفرمود : آيا حاجتى دارى ؟\r\nنشستن رسول خدا صلَّى الله عليه و آله اكثر اوقات چنين بود : ساقهاى پا را بلند ميكرد - و دو دست خود را از جلو بر آن حلقه ميزد - و موقع ورود به يك مجلس در نزديك ترين جايى كه خالى بود مىنشست ، و بيشتر اوقات رو به قبله مىنشست .\r\nهر كس بر وى داخل مىشد از او احترام ميكرد چنان كه گاهى لباس خود را زير او پهن ميكرد ، و يا او را بر تشك خود مىنشانيد .\r\nحال رسول خدا صلَّى الله عليه و آله در رضا و غضب يكسان بود ، و جز حق بر زبان چيزى نميراند .\r\n","description":"","footnote":"","page_name":" 76 ","page_number":108},
  {"content":"\r\nآن جناب خيار را با خرما و گاهى با نمك ميل ميكرد . در ميان ميوه هاى تازه ، خربزه و انگور را بيش از ميوه هاى ديگر دوست داشت . بيشتر طعام آن جناب آب و خرما بود . شير را با خرما ميل ميكرد و آن را « دو غذاى پاكيزه » مىناميد .\r\nبهترين غذاها پيش آن حضرت گوشت بود ، و تريد را با خود گوشت ميل ميكرد كدو را دوست داشت از گوشت حيوان شكار شده مىخورد ولى خودش حيوانى را شكار نميكرد . - گاهى - نان و روغن ميل ميكرد ، از گوشت گوسفند ، ماهيچه و كتف گوشت سر دست - آن را دوست داشت . از پختنىها « كدو » و از خورشها « سركه » و از نوع خرما « عجوه » را كه خرماى پر گوشت باشد ، و از سبزىها « كاسنى و ريحان كوهى ، و كلم » را دوست داشت .\r\n49 - شيخ ابو الفتوح رازى در تفسير خود از رسول خدا صلَّى الله عليه و آله روايت كرده كه آن حضرت در دعاى خود مىگفت : بار الها به حال مسكنت و ندارى زنده ام دار ، و در حال ندارى مرا بميران و با كسانى كه دارا نيستند حشرم ده . .\r\n50 - و در همان كتاب از عبد الله بن أبى اوفى روايت شده كه گفت : چون يكى\r\n","description":"","footnote":"","page_name":" 77 ","page_number":109},
  {"content":"\r\nاز مسلمانان خدمت آن حضرت زكات مىآورد آن حضرت قوم و قبيله او را دعا ميكرد و ميگفت بار الها بر آل فلان رحم فرما .\r\n51 - در كتاب مكارم روايت شده كه : رسول خدا صلَّى الله عليه و آله فال نيك را دوست داشت ، و از فال بد و طيره بدش مىآمد - يعنى دوست داشت هميشه از خوبيها گفتگو شود .\r\n52 - در كتاب « جعفريات » از على عليه السّلام روايت شده كه فرمود : اگر كسى پيش آن حضرت سخن دروغى مىگفت ، آن جناب لبخندى ميزد و مىفرمود : سخنى است كه وى گويد .\r\n53 - در مكارم روايت شده : هنگامى كه رسول خدا صلَّى الله عليه و آله تكلم ميكرد و يا از امرى سؤال مىشد سه مرتبه تكرار مىفرمود تا اينكه حرف طرف كاملا روشن شود ، و ديگران نيز متوجه فرمايش حضرتش گردند .\r\n54 - در تفسير قمى روايت شده : چون اصحاب پيش رسول خدا صلَّى الله عليه و آله\r\n","description":"","footnote":"","page_name":" 78 ","page_number":110},
  {"content":"\r\nمىآمدند - بجاى سلام - به آن جناب مىگفتند : صبح بخير و شب بخير و اين جمله سلام و تحيت زمان جاهليت بود : پس خداى متعال اين آيه را فرو فرستاد : « زمانى كه آنان پيش تو مىآيند تحيت گويند به چيزى كه خدا با آن ترا تحيت نگفته است » سپس آن حضرت فرمود : خداوند بهتر از آن را بر ما كرامت فرموده « السّلام عليكم » كه تحيت و سلام اهل بهشت است .\r\nدر باب شمائل از شيخ صدوق در كتاب معانى الاخبار گذشت كه آن حضرت بهر كس ميرسيد ، ابتداء بسلام ميكرد .\r\n55 - شيخ أبو الفتوح رازى در تفسير خود از رسول خدا صلَّى الله عليه و آله روايت كرده كه : وقتى يكى از مسلمانان به آن حضرت سلام ميكرد و مىگفت : « سلام عليك » در جوابش مىفرمود :\r\n« و عليك السّلام و رحمة ا لله »\r\nو چون مىگفت : « السّلام عليك و رحمة ا لله » ميفرمود :\r\n« و عليك السّلام و رحمة الله و بركاته »\r\nو به اين كيفيت رسول خدا صلَّى الله عليه و آله در پاسخ سلام اضافه مىنمود .\r\n56 - در كتاب « جعفريات » از على عليه السّلام روايت شده كه فرمود : هنگامى\r\n","description":"","footnote":"","page_name":" 79 ","page_number":111},
  {"content":"\r\nكه تولد دخترى را به آن حضرت بشارت ميدادند ، مىفرمود : ريحان است و روزيش بر خدا است .\r\n57 - ابن أبى الجمهور در « كتاب درر اللئالى » از رسول خدا صلَّى الله عليه و آله روايت كرده كه فرمود : من دستور دارم زكات و صدقه را از ثروتمندانتان بگيرم و به مستمندان شما برسانم .\r\n58 - در « كافى » ضمن حديثى از امام صادق عليه السّلام روايت شده كه فرمود :\r\nرسول خدا صلَّى الله عليه و آله زكات دهات را در ميان اهل ده ، و زكات شهر را در بين أهل آن تقسيم ميكرد . . .\r\nاين حديث را طبرسى در « احتجاج » نيز روايت كرده است .\r\n59 - در كتاب مكارم از رسول خدا صلَّى الله عليه و آله روايت شده كه فرمود :\r\nمن تربيتشدهء خدايم ، و على تربيت شده منست ، پروردگارم به من دستور بخشش و نيكى كردن\r\n","description":"","footnote":"","page_name":" 80 ","page_number":112},
  {"content":"\r\nداده ، و از بخل و جفا كردن نهيم فرموده است . .\r\n60 - شيخ أبو الفتوح رازى در تفسيرش در حديثى از رسول خدا صلَّى الله عليه و آله روايت كرده كه فرمود : هر كس از ما درخواستى بكند ، اگر چيزى داشتيم از وى دريغ نخواهيم داشت .\r\nاين معنى در كتاب « فقه الرضا » نيز روايت شده است .\r\n61 - در كتاب « جعفريات » از على عليه السّلام روايت شده كه فرمود : هنگامى كه رسول خدا صلَّى الله عليه و آله چيزى را فراموش ميكرد پيشانى خود را در ميان كف دستش مىنهاد ، سپس مىگفت : بار الها ستايش و حمد براى تو است ، اى به ياد آورنده هر چيز و فاعل آن ، بيادم آور آنچه را كه فراموشم گشته .\r\n62 - در كتاب « امالى » شيخ صدوق از امام صادق ، از آباء گرامش روايت كرده كه گفت : رسول خدا صلَّى الله عليه و آله فرمود : خداى تبارك و تعالى شش خصلت را بر من نپسنديد ، و آن خصال را بر جانشينان خود و بر كسانى كه تابع آنان هستند كراهت\r\n","description":"","footnote":"","page_name":" 81 ","page_number":113},
  {"content":"\r\nدارم : بازى كردن در نماز ، و فحش و بيهوده گفتن در - حال - روزه ، و منت نهادن پس از دادن صدقه ، و با جنابت به مسجد آمدن ، و به خانه هاى مردم اشراف و چشم اندازى نمودن ، و خنديدن در ميان قبرها .\r\n63 - در « تحف العقول » از امام صادق عليه السّلام روايت شده كه فرمود : چهار چيز از اخلاق پيامبران است : نيكى ، بخشش ، صبر كردن بر پيش آمدها ، و قيام كردن بر حقوق مؤمن .\r\n64 - در كتاب « جعفريات » از على عليه السّلام روايت شده كه : رسول خدا صلَّى الله عليه و آله نگين انگشترش را در باطن كف خود قرار ميداد ، و اكثر اوقات به آن نگاه ميكرد .\r\n65 - در تفسير « عياشى » از امام صادق ، از پدر بزرگوارش عليهما السّلام ، از رسول خدا صلَّى الله عليه و آله روايت شده كه : آن حضرت چيدن خرما ، و درو كردن\r\n","description":"","footnote":"","page_name":" 82 ","page_number":114},
  {"content":"\r\nزراعت را در شب كراهت داشت - منظور اين بود كه فقراء و مساكين بىبهره نمانند .\r\n66 - در كتاب « محاسن » روايت شده كه : هنگام رسيدن ميوه ها رسول خدا صلَّى الله عليه و آله دستور ميداد ديوار باغ را بخوابانند - تا ديگران نيز از ميوه هاى باغ استفاده كنند .\r\n67 - در كتاب « قرب الاسناد » از على عليه السّلام روايت شده فرمود : كسانى بودند ، گرد رسول خدا صلَّى الله عليه و آله جمع ميشدند و آنان چيزى نداشتند ، انصار و أهل مدينه گفتند : بهتر است از هر نخلستانى يك خوشهء از خرما به آنان كه ندارند اختصاص دهيم . - و همين كار را كردند - و سنت بر آن جارى گرديد .\r\n68 - در كتاب عوارف المعارف نقل شده كه جبرئيل عليه السّلام گفت : كليهء خانواده هائى كه ساكن روى زمين هستند ، زير و رو كردم و كسى را با بخششتر از رسول خدا صلَّى الله عليه و آله نسبت بمال دنيا پيدا نكردم .\r\n","description":"","footnote":"","page_name":" 83 ","page_number":115},
  {"content":"\r\n69 - در كتاب « جعفريات » از امام سجاد ، از پدرش امام حسين ، از أمير المؤمنين عليه السّلام روايت شده كه فرمود : چون سائلى خدمت آن حضرت مىآمد مىفرمود : عيب ندارد ، عيب ندارد .\r\n70 - در كتاب « عوارف المعارف » از جابر روايت شده گفت : هرگز نشد چيزى از رسول خدا صلَّى الله عليه و آله درخواست شود و بفرمايد : نه . ابن عتيبة گويد : يعنى اگر پيش آن حضرت چيزى نبود وعدهء بخشش ميداد .\r\n71 - در كتاب « عوارف المعارف » ذكر شده : چون رسول خدا صلَّى الله عليه و آله ميخواست - بجانبى - لشكر بفرستد اول روز اعزام مىفرمود - پيش از ظهر اولين ساعات روز -\r\n72 - در كافى ، از امام صادق عليه السّلام روايت شده : هنگامى كه رسول خدا صلَّى الله عليه و آله لشكر مىفرستاد ، براى آنها دعا ميفرمود .\r\n","description":"","footnote":"","page_name":" 84 ","page_number":116},
  {"content":"\r\n73 - در « قرب الاسناد » از ريان بن صلت روايت شده گفت : شنيدم امام رضا عليه السّلام مىفرمود : هنگامى كه رسول خدا صلَّى الله عليه و آله لشكر مىفرستاد ، پس از آنكه اميرى بر آن معين مىكرد ، يك نفر از معتمدين خود را با آن مىفرستاد تا اخبار مربوط را رسيدگى كند .\r\n74 - در « كافى » از امام صادق عليه السّلام روايت شده كه فرمود : چون رسول خدا صلَّى الله عليه و آله مىخواست لشكر بفرستد امير را بالخصوص ، و بطور عموم همه لشكر را امر بتقوى و ترس از خدا مىكرد . سپس مىفرمود : بنام خدا . و در راه خدا با كفار بجنگيد ، مكر نكنيد ، خيانت نكنيد گوش و دماغ مقتولين را قطع نكنيد كودك و كسى كه در كوه عبادت مىكند نكشيد ، به درخت خرما آتش نزنيد و آن را با آب غرق نكنيد ، و هيچ درخت ميوه دارى را قطع نكنيد ، و زراعتى را آتش نزنيد ، زيرا شما نميدانيد ، ممكن است به آن نيازمند گرديد . و از چهار پايان حلال گوشت غير آن را كه خواستيد بخوريد پى نكنيد ، و چون با دشمن روبرو شديد آنان را بيكى از سه امر - مسلمان شدن ، جزيه\r\n","description":"","footnote":"","page_name":" 85 ","page_number":117},
  {"content":"\r\nدادن و يا دست از جنگ برداشتن - دعوت كنيد پس اگر يكى از سه امر را انتخاب كردند از آنان بپذيريد و دست از جنگ برداريد اين معنى در « تهذيب » و « محاسن » و « دعائم الاسلام » نيز روايت شده است .\r\n75 - در « جعفريات » از على عليه السّلام روايت شده فرمود : هنگامى كه رسول خدا صلَّى الله عليه و آله با دشمن روبرو مىشد پيادگان ، و اسب سواران ، و شتر سواران را آماده جنگ مىكرد ، سپس مىگفت : خدايا تو پناه ، و ناصر منى و خطرها را از من منع ميكنى . خدايا به يارى تو حمله مىكنم و مىجنگم\r\n76 - در مجمع البيان از قتادة روايت شده : هنگامى كه رسول خدا صلَّى الله عليه و آله در ميدان جنگ حاضر ميشد ميگفت : اى خدا به حق و حقيقت حكم فرما .\r\n77 - و در نهج البلاغه در نامه على عليه السّلام به معاويه روايت شده تا آنجا كه فرمود : رسول خدا صلَّى الله عليه و آله چون آتش جنگ شعله ور مىشد و همه مردم از ترس\r\n","description":"","footnote":"","page_name":" 86 ","page_number":118},
  {"content":"\r\nدر سكوت بودند ، اهل بيت خود را جلو لشكر قرار ميداد ، و اصحاب را بوسيله خويشان خود از سوز شمشير و نيزه ها حفظ مىفرمود .\r\n78 - در مناقب در داستان بيعت گرفتن مأمون عباسى بر ولايت عهدى امام رضا عليه السّلام از آن حضرت روايت شده فرمود : رسول خدا صلَّى الله عليه و آله با مردم اين چنين بيعت مىكرد ، سپس خود امام رضا عليه السّلام از مردم بيعت گرفت در حالى كه دستش بالاى دست آنان قرار گرفته بود .\r\n79 - در جعفريات از على عليه السّلام روايت شده فرمود : رسول خدا صلَّى الله عليه و آله با زنها مصافحه نمىكرد ، و چون ميخواست از آنان بيعت بگيرد ، ظرفى كه در آن آب بود مىآوردند ، آن حضرت دست مباركش را در آب فرو ميبرد بعد امر مىفرمود زنها دستهايشان را در آب فرو ميبردند ، سپس مىفرمود من با شما بيعت كردم .\r\nاين معنى را ابن شعبه در تحف العقول نيز روايت كرده است .\r\n80 - در « دعائم الاسلام » از رسول خدا صلَّى الله عليه و آله روايت شده از جمله\r\n","description":"","footnote":"","page_name":" 87 ","page_number":119},
  {"content":"\r\nامورى كه با زنان در بيعت شرط مىفرمود اين بود ، كه با مردها حرف نزنند مگر با كسانى كه محرمند .\r\n81 - در « جامع الاخبار » روايت شده : چون رسول خدا صلَّى الله عليه و آله به مردى نگاه ميكرد و از وى خوشش مىآمد ، مىفرمود : آيا شغلى دارد ؟ اگر مىگفتند ، بيكار است ، مىفرمود : از چشمم ساقط شد عرض مىشد ، يا رسول الله براى چه از چشم شما افتاد مىفرمود : زيرا مؤمن وقتى بيكار بود دين خود را اسباب معيشت قرار ميدهد .\r\n82 - در « دعائم » از امام صادق عليه السّلام روايت شده فرمود : قرض و عاريه دادن و از مهمان پذيرائى كردن از سنت است .\r\n83 - در مجمع البحرين روايت شده : رسول خدا صلَّى الله عليه و آله چون دراهم فاسد را به قرض مىگرفت ، هنگام پرداخت صحيح و سالم آن را ادا مىكرد .\r\n84 - در تفسير « عياشى » از يكى از دو امام - امام باقر ، و امام صادق عليهما السّلام -\r\n","description":"","footnote":"","page_name":" 88 ","page_number":120},
  {"content":"\r\nروايت شده كه : رسول خدا صلَّى الله عليه و آله فرمود : خداى متعال به من وحى كرد تا چهار نفر را دوست بدارم : على ، أبا ذر ، سلمان و مقداد . . .\r\nاين معنى را طبرى نيز در كتاب « الامامة » روايت كرده است .\r\n85 - در كتاب « حضرمى » از جابر ، از امام باقر عليه السّلام از رسول خدا صلَّى الله عليه و آله روايت شده فرمود : جبرئيل پيش من آمد و گفت : خداى متعال به تو دستور ميدهد كه على را دوست بدارى ، و ديگران را نيز به دوستى و ولايت او امر كنى .\r\n86 - در همان كتاب از امام صادق عليه السّلام ، از رسول خدا صلَّى الله عليه و آله روايت شده فرمود : پروردگارم بهفت خصلت دستورم فرموده : دوست داشتن فقراء و نزديك شدن با آنان ، و اينكه ذكر\r\n« لا حول و لا قوة الا با لله »\r\nرا زياد بگويم . با خويشان خود وصل كنم اگر چه با من قطع نمايند ، و - از حيث دنيا - به كسانى كه پائينتر از من هستند نگاه كنم ، و به بالاتر از خودم نگاه نكنم ، و در راه خدا از مذمت مردم باك نداشته باشم ، و حق را بگويم اگر چه تلخ باشد ، و از احدى چيزى سؤال نكنم .\r\n","description":"","footnote":"","page_name":" 89 ","page_number":121},
  {"content":"\r\nو در كتاب « عوارف المعارف » از رسول خدا صلَّى الله عليه و آله روايت شده فرمود : تا قدرت دارى بكوش كه در تمام روز و شبت نيت فريب و غش كردن با احدى بدل تو راه پيدا نكند . زيرا اين عمل از سنت من است ، و هر آن كس كه سنت مرا زنده كند مرا احياء كرده و هر كه مرا احياء كند در بهشت با من خواهد بود .\r\n","description":"","footnote":"","page_name":" 90 ","page_number":122},
  {"content":"\r\nباب سوم قسمتى از آداب آن حضرت در امور نظافت و أحكام زينت و امثال آن\r\n86 - در « مكارم » گويد : رسول خدا صلَّى الله عليه و آله وقتى مىخواست موى سر و محاسن خود را به شويد ، با سدر مىشست .\r\n77 - در « جعفريات » از على عليه السّلام روايت شده كه فرمود : رسول خدا صلَّى الله عليه و آله موى خود را شانه مىزد . و اغلب با آب صاف مىكرد . و مىفرمود :\r\nآب براى خوشبو كردن مؤمن كافى است .\r\n88 - شيخ صدوق در « خصال » از امام صادق عليه السّلام روايت كرده كه در تفسير آيه شريفه « * ( خُذُوا زِينَتَكُمْ عِنْدَ كُلِّ مَسْجِدٍ ) * » فرمود : مراد شانه است ، شانه زدن جلب روزى\r\n","description":"","footnote":"","page_name":" 91 ","page_number":123},
  {"content":"\r\nمىكند و موى را نيكو مىسازد ، و حاجت را روا مىدارد ، و بر قوت مردانگى مىافزايد بلغم را بر طرف مىكند . رسول خدا صلَّى الله عليه و آله محاسن خود را از طرف پائين چهل بار شانه مىزد ، و از بالا هفت بار و مىفرمود : شانه زدن هوش انسان را زياد مىكند و بلغم را از بين مىبرد .\r\nمؤلف : اين حديث را « فتال » در كتاب روضة الواعظين بدون ذكر سند روايت كرده .\r\n89 - در « كافى » از امام صادق عليه السّلام روايت شده كه فرمود : رسول خدا صلَّى الله عليه و آله فرمود : گرفتن از موى شارب بطورى كه لب آشكار شود از سنت است .\r\n90 - شيخ صدوق در « من لا يحضره الفقيه » گويد : رسول خدا صلَّى الله عليه و آله\r\n","description":"","footnote":"","page_name":" 92 ","page_number":124},
  {"content":"\r\nفرمود : مجوس ريش خود را تراشيده و سبيل را رها كرده زياد مىكنند . و ما سبيل خود را مىزنيم و محاسن خويش را وامىگذاريم .\r\n91 - و در همان كتاب گويد : روايت شده كه از سنن : دفن كردن مو ، و ناخن ، و خون است .\r\n92 - و در « كافى » از امام صادق عليه السّلام روايت شده كه فرمود : گرفتن ناخنها از سنت است .\r\n93 - صدوق در « كتاب فقيه » روايت كرده كه « محمد بن مسلم » از امام صادق عليه السّلام از خضاب كردن سؤال نمود آن جناب فرمود : رسول خدا صلَّى الله عليه و آله خضاب مىكرد . و هم اكنون موى خضابشدهء آن حضرت در پيش ما است .\r\n94 - و در همان كتاب است كه گويد : رسول خدا صلَّى الله عليه و آله ، و حسين بن على و امام باقر عليهم السّلام با رنگ مخصوص بنام « كتم » خضاب مىكردند . و على بن الحسين عليهما السّلام با حنا ، و رنگ خضاب مىنمود .\r\n","description":"","footnote":"","page_name":" 93 ","page_number":125},
  {"content":"\r\n95 - طبرسى در « مكارم » گويد : رسول خدا صلَّى الله عليه و آله نوره ميكشيد و تا حدود ازار « لنگ » ديگرى بدن آن جناب را نوره مىماليد ، و مقدارى از بدن شريف كه پوشيده بالنگ بود خود حضرت به آن نوره مىكشيد .\r\n96 - كلينى در « كافى » از حذيفه روايت كرده كه گفت : شنيدم امام صادق عليه السّلام مىفرمود : رسول خدا صلَّى الله عليه و آله موهاى زهار و موهاى زير اليه را در هر جمعه نوره مىكشيد .\r\n97 - فتال ، در كتاب « روضة الواعظين » نقل كرده كه امام صادق عليه السّلام فرمود :\r\nنوره كشيدن در هر پانزده روز يك بار سنت است . و اگر كسى بيست روز بر وى بگذرد و پول نداشته باشد . قرض كند ، و بر خداست كه آن دين را ادا نمايد . و اگر چهل روز بر وى بگذرد و نوره نه كشد ، نه مؤمن است و نه كافر . و ميمنتى برايش نيست .\r\n98 - صدوق در « فقيه » از على عليه السّلام روايت كرده كه فرمود : ازالهء موى زير\r\n","description":"","footnote":"","page_name":" 94 ","page_number":126},
  {"content":"\r\nبغل بوى گند را از انسان زايل مىسازد ، و آن نظافت و سنتى است كه رسول خدا صلَّى الله عليه و آله به آن فرمان داده است .\r\n99 - در « كافى » مرسلا ، از امام صادق عليه السّلام روايت شده كه فرمود : رسول خدا صلَّى الله عليه و آله چون به رختخواب خويش مىرفت با « سرمه سنگ » سرمه مىكشيد ، و عدد آن را طاق قرار مىداد .\r\n100 - در همان كتاب از امام صادق عليه السّلام روايت شده كه فرمود : رسول خدا صلَّى الله عليه و آله پيش از خواب چهار مرتبه به چشم راست ، و سه مرتبه به چشم چپ خود سرمه مىكشيد .\r\n101 - طبرسى ، در « مكارم » گويد : رسول خدا صلَّى الله عليه و آله به چشم راستش سه بار سرمه مىكشيد ، و به چشم چپش دو بار ، و براى آن حضرت سرمه دانى بود كه هر شب با آن سرمه به چشم مىكشيد . و سرمه اش ، سرمهء سنگ بود .\r\n","description":"","footnote":"","page_name":" 95 ","page_number":127},
  {"content":"\r\n102 - حسين بن بسطام در « طب الائمة » از امام صادق عليه السّلام روايت كرده كه فرمود : براى پيامبر گرامى سرمه دانى بود ، كه هر شب موقع خواب ، سه ميله از آن به هر دو چشم خود مىكشيد .\r\nمؤلف : اختلاف اخبار ، در تعيين عدد سرمه كشيدن حضرت ، نشان مىدهد كه عمل آن جناب در اوقات مختلف بوده است . پس بنا بر اين خود سرمه كشيدن در هنگام خواب از سنت است ، نه عدد خاص آن .\r\n103 - در كتاب « من لا يحضر » است كه امام صادق عليه السّلام فرمود : چهار چيز از اخلاق پيامبران است ، عطر زدن ، تراشيدن موى سر با تيغ ، ازالهء موى بدن با نوره ؛ و با زن زياد همبستر شدن .\r\nمؤلف : روايات در اين معنى زياد است . بعضى از آنها در سابق ذكر شد ، و بعض ديگر بعدا ذكر مىشود .\r\n104 - در كافى : از امام صادق عليه السّلام روايت شده كه فرمود : براى\r\n","description":"","footnote":"","page_name":" 96 ","page_number":128},
  {"content":"\r\nرسول خدا صلَّى الله عليه و آله مشكدانى بود كه پس از هر وضوء بلافاصله آن را بدست گرفته خود را معطر مىساخت ، در نتيجه چون از خانه بيرون مىآمد بوى عطر در معبر آن حضرت منتشر مىشد .\r\n105 - در « مكارم الاخلاق » ذكر شده : اگر عطرى بر آن حضرت تعارف مىشد خود را به آن معطر مىساخت و مىفرمود : بويش پاكيزه و حمل كردنش آسان است و چنانچه از معطر ساختن خود با آن عذرى داشت ، تنها به نهادن سر انگشت خويش بر آن اكتفا مىنمود .\r\n106 - و نيز در « مكارم » ذكر شده : رسول خدا صلَّى الله عليه و آله با « عود قمارى » خود را بخور مىداد .\r\n107 - در « ذخيرة العباد » است : محبوبترين عطرها پيش آن حضرت مشك بود .\r\n108 - در « كافى » از امام صادق عليه السّلام روايت شده كه فرمود : رسول خدا صلَّى الله عليه و آله بيش از آن مقدارى كه براى خوراك خرج مىكرد ، به عطر پول مىداد\r\n","description":"","footnote":"","page_name":" 97 ","page_number":129},
  {"content":"\r\n109 - و نيز در « كافى » از أمير المؤمنين عليه السّلام روايت شده كه فرمود : عطر به شارب زدن ، از اخلاق پيامبران ، و احترام « كرام الكاتبين » است .\r\n110 - و در همان كتاب از « سكن » خز فروش روايت شده كه گفت : شنيدم امام صادق عليه السّلام مىفرمود : بر هر مكلفى لازم است كه در هر جمعه شارب و ناخن خود را چيده ، و مقدارى عطر استعمال كند . - بعد فرمود : رسول خدا صلَّى الله عليه و آله چون جمعه ميرسيد ، و عطر پيدا نمىكرد ، بعضى از چارقدهاى زنان خود را گرفته و با آب تر مىكرد و به صورت خود مىگذاشت ، به اين وسيله خود را معطر مىساخت .\r\n111 - شيخ صدوق در « فقيه » گويد : رسول خدا صلَّى الله عليه و آله چون روز جمعه فرا مىرسيد و عطر پيدا نمىكرد ، لباسى را كه به زعفران رنگ شده بود مىخواست و بر آن آب مىپاشيد ، سپس آن را به دست و صورت خود مىماليد .\r\n","description":"","footnote":"","page_name":" 98 ","page_number":130},
  {"content":"\r\n112 - در « كافى » از امام صادق عليه السّلام روايت شده كه فرمود : چون روز عيد فطر ، براى رسول خدا صلَّى الله عليه و آله عطر مىآوردند ، اول به زنان خود مىداد .\r\n113 - و در همان كتاب از على عليه السّلام روايت شده كه فرمود : رسول خدا صلَّى الله عليه و آله عطر و حلوا را رد نمىكرد .\r\n114 - غزالى در « احياء العلوم » آنجا كه اخلاق رسول خدا صلَّى الله عليه و آله و سلم را مىشمارد مىگويد : آن حضرت عطريات را دوست داشت ، و از بوهاى مكروه بدش مىآمد .\r\nمؤلف : از ميان اين همه اخبار به دست آمد كه آن حضرت به انواع مختلف عطريات خود را معطر مىساخت .\r\n115 - در « مكارم الاخلاق » ذكر شده كه : رسول خدا صلَّى الله عليه و آله روغن ماليدن به بدن را دوست مىداشت و از اهمال در آن بدش مىآمد . و مىفرمود : روغن\r\n","description":"","footnote":"","page_name":" 99 ","page_number":131},
  {"content":"\r\nماليدن به بدن غم و پريشانى را بر طرف مىسازد .\r\n116 - و نيز در آن كتاب ذكر شده : رسول خدا صلَّى الله عليه و آله به انواع روغنها تدهين مىكرد . و هنگام تدهين قبل از محاسن شريف ، سر را روغن مىماليد .\r\nو مىفرمود : سر پيش از محاسن است .\r\n117 - و در همان كتاب است كه آن جناب بيشتر با روغن « بنفشه » تدهين مىكرد و مىفرمود : اين روغن بهترين روغنها است .\r\n118 - و نيز در آن كتاب است : وقتى كه روغن مالى مىكرد ، اول ابروان خود بعد شارب و بعد به داخل بينى خود مىبرد و مىبوئيد ، سپس سر شريفش را تدهين مينمود\r\n119 - و در همان كتاب است : رسول خدا صلَّى الله عليه و آله جهت رفع سردرد ، ابروان خويش را روغن مىماليد و شارب خود را به غير آن روغنى كه محاسن خويش را با آن تدهين كرده بود ، روغن مالى مىنمود .\r\n","description":"","footnote":"","page_name":" 100 ","page_number":132},
  {"content":"\r\nملحقات آداب نظافت و زينت\r\n88 - ابن شعبة در كتاب « تحف العقول » از امام رضا عليه السّلام روايت كرده كه :\r\nنظافت كردن از اخلاق پيامبران است .\r\n89 - در كتاب « من لا يحضره الفقيه » از امام صادق عليه السّلام روايت شده كه :\r\nفرمود : چهار چيز از سنن پيامبران است : عطر زدن ، مسواك نمودن ، با همسر آميزش كردن و با « حناء » خضاب كردن .\r\n90 - در كتاب « دعائم » روايت شده كه : رسول خدا صلَّى الله عليه و آله زياد از عطريات استعمال ميكرد بطورى كه در محاسن و سر مباركش اثر آن پيدا بود قريب اين معنى در قرب الاسناد نيز روايت شده است .\r\n91 - مرحوم طبرسى در كتاب « مكارم الاخلاق » روايت كرده كه : رسول خدا صلَّى الله عليه و آله با شانه - خاصى كه آن را « مدرى » گويند - سرش را شانه ميزد - تا آنجا كه گويد : - بسا اوقات محاسن شريف خود را در روز دو مرتبه شانه\r\n","description":"","footnote":"","page_name":" 101 ","page_number":133},
  {"content":"\r\nميزد ، - و نيز روايت كرده كه : - پس از شانه زدن ، شانه را زير دوشك خود مىنهاد .\r\n92 - در كتاب « كافى » از عمرو بن ثابت روايت شده كه گفت : به امام صادق عليه السّلام عرض كردم : مردم چنين روايت مىكنند كه « فرق » باز كردن در موى سر از سنت است ؟ با تعجب فرمود : مىشود از سنت باشد ؟ ! عرضكردم : گمان مردم آنست كه رسول خدا صلَّى الله عليه و آله چنين كارى ميفرمود ( يعنى موقع شانه كردن موى سر خود ، راهى از وسط موهاى سر با شانه باز مىكرد ) حضرت فرمود : رسول خدا صلَّى الله عليه و آله هرگز موى سرش را تفريق نكرد و هيچ پيغمبرى موى سرش را آن طور نگه نميداشت كه محتاج تفريق كردن آن باشد .\r\n93 - و نيز در « كافى » از ايوب بن هارون روايت شده كه گفت : به امام صادق عليه السّلام عرض كردم : آيا رسول خدا صلَّى الله عليه و آله از وسط موى سرش « فرق » باز مىكرد ؟ فرمود : نه ، زيرا رسول خدا صلَّى الله عليه و آله هنگامى كه موى سرش بلند ميشد از نرمه گوش تجاوز نميكرد .\r\n","description":"","footnote":"","page_name":" 102 ","page_number":134},
  {"content":"\r\n94 - در كتاب « التعريف » تأليف « صفوانى » ذكر شده : موقع تراشيدن سر از جلو سر شروع كردن از سنن پيامبران است .\r\nاين معنى در « اصل » زيد نرسى از أبى الحسن عليه السّلام روايت شده است .\r\n95 - در كتاب « كافى » از أبى بصير روايت شده كه گفت : به امام صادق عليه السّلام عرض كردم : « فرق » باز كردن در وسط موى سر از سنت است ؟ فرمود : نه ، گفتم : آيا رسول خدا صلَّى الله عليه و آله هيچ وقت براى موى سرش « فرق » گذاشت ؟ فرمود آرى .\r\nعرضه داشتم : چگونه مىشود كه رسول خدا صلَّى الله عليه و آله اين كار را انجام دهد و حال آنكه از « سنت » نباشد ؟ ! . فرمود . هر كس در وضعى قرار بگيرد كه رسول خدا صلَّى الله عليه و آله در آن وضع قرار داشت ميبايست مانند آن حضرت موى سرش را تفريق نمايد . گفتم : چه بود ؟ فرمود : در سال - ششم هجرت - رسول خدا صلَّى الله عليه و آله از مدينه عازم بيت الله الحرام شد ، و احرام حج بست و قربانى هم با خود همراه برد ، پس از آنكه كفار قريش مانع ورود آن حضرت به مكه شدند ، بر طبق آيهء شريفه :\r\n","description":"","footnote":"","page_name":" 103 ","page_number":135},
  {"content":"\r\n« * ( لَقَدْ صَدَقَ الله رَسُولَه الرُّؤْيا بِالْحَقِّ ) * . . . » رسول خدا صلَّى الله عليه و آله دانست كه در آيندهء نزديكى به سلامت وارد مكه معظمه خواهد شد ، لذا موى سرش را تقصير نكرد و از زمانى كه احرام بسته بود تا سال بعد همچنان موى سرش باقى بود - كه بناچار نيازمند تفريق گرديد - ولى پس از انجام عمل حج و تراشيدن موى سر ، آن حضرت ديگر موى سرش را بلند نكرد ، و نه قبل از وضع نامبرده ، موى سرش را ميگذاشت كه آنقدر بلند شود كه احتياج به « تفريق » داشته باشد .\r\n96 - در كتاب « كافى » از « حفص اعور » روايت شده كه گفت : از امام صادق عليه السّلام پرسيدم : خضاب كردن محاسن و موى سر از سنت است ؟ فرمود : بلى . .\r\n97 - در كتاب « خصال » از عايشه ، از رسول خدا صلَّى الله عليه و آله روايت شده كه : آن حضرت دستور ميداد هفت چيز از اجزاء بدن انسان را دفن كنند : موى ، ناخن ، خون ، دستمال حائض ، بچه دان ، دندان ، و خون « علقه » هنگام سقط جنين .\r\n","description":"","footnote":"","page_name":" 104 ","page_number":136},
  {"content":"\r\n98 - در كتاب « كافى » از عبد الله بن أبى يعفور ، روايت شده كه گفت : ما در مدينه بوديم كه با « زرارة » راجع به مسألهء كندن ، يا تراشيدن موى زير بغل بحثمان در گرفت ، من گفتم : تراشيدن آن از كندنش بهتر است ، زراره گفت : كندن آن ، افضل است دو نفرى به طرف منزل امام صادق عليه السّلام رفته و از آن حضرت اجازهء شرفيابى حاصل كرديم ، پس از ورود به خانه ، ديديم حضرت در حمام و زير بغلهايش تنوير كشيده است .\r\nبه زراره گفتم : عمل امام عليه السّلام ترا كافى نيست - كه حق مطلب را روشن كند - ؟\r\nاو گفت : شايد اين عمل مخصوص آن حضرت باشد و براى غير او جايز نيست . در اين بين حضرت متوجه ما شد و فرمود ، چه بحثى داريد ؟ عرض كردم : با زرارة راجع به كندن يا تراشيدن موى زير بغل نزاع داريم ، او مىگويد : كندن آن افضل است ، و من ميگويم تراشيدن آن . حضرت فرمود : سخن تو بر طبق سنت است ، و زرارة بخطا سخن گفته . - سپس فرمود : - تراشيدن آن از كندنش بهتر ، و با نوره ازاله كردن آن از تراشيدنش افضل است .\r\n99 - و نيز در كتاب « كافى » از حضرت رضا عليه السّلام از رسول خدا صلَّى الله\r\n","description":"","footnote":"","page_name":" 105 ","page_number":137},
  {"content":"\r\nعليه و آله روايت شده كه فرمود : جبرئيل به من گفت : يك روز در ميان خود را معطر كن و روزهاى جمعه هرگز آن را ترك مساز\r\n100 - در كتاب « مكارم » روايت شده كه : رسول خدا صلَّى الله عليه و آله به على عليه السّلام فرمود : يا على بر تو باد كه هر جمعه خود را خوشبو كنى زيرا كه آن از سنت من است ، و تا زمانى كه بوى آن از تو نمايان باشد برايت حسنه مينويسند .\r\n101 - در همان كتاب : از « انس بن مالك » روايت شده كه : وقتى به رسول خدا صلَّى الله عليه و آله گياه خوشبوئى تقديم مىشد ، آن را گرفته مىبوئيد و سپس به صاحبش برميگردانيد ، مگر « زعفران » را كه پس از استشمام كردن آن را نگه مىداشت .\r\n102 - مرحوم مجلسى در كتاب « بحار الانوار » از رساله مرحوم شهيد ثانى روايت كرده كه : رسول خدا صلَّى الله عليه و آله روز جمعه قبل از خارج شدن براى نماز ، ناخنهايش را مىگرفت و شاربش را كوتاه ميكرد .\r\n103 - شيخ فخر الدين در « كتاب منتخب » در حديثى از مرد نصرانى روايت كرده\r\n","description":"","footnote":"","page_name":" 106 ","page_number":138},
  {"content":"\r\nگفت : از اصحاب رسول خدا صلَّى الله عليه و آله پرسيدم : از هدايا و تحفه ها محبوبترين چيزها پيش آن حضرت چيست ؟ گفتند : بهترين و محبوبترين چيزها پيش آن حضرت عطريات بود و رغبت عجيبى بر عطريات داشت .\r\n104 - در « خصال » از موسى بن جعفر عليهما السّلام روايت شده فرمود : پنج چيز در سر ، و پنج چيز در بدن از سنت است ، اما آنچه در سر است : مسواك كردن كوتاه كردن شارب ، تفريق كردن موى سر ، مضمضه ، و استنشاق نمودن است . و اما آنچه در قسمت بدن است : ختنه كردن ، و ازاله موى عانه ، و زير بغلها و گرفتن ناخنها و استبراء كردن مىباشد .\r\n105 - در كتاب « فقه الرضا » روايت شده : در روز جمعه سننى است مواظب آنها باشيد - و آن هفت چيز است : مجامعت با زن خود ، و شستن سر و محاسن با گل خطمى كوتاه كردن شارب ، گرفتن ناخنها ، و عطر زدن .\r\n106 - شهيد ثانى در « رساله اعمال روز جمعه » روايت كرده كه : رسول خدا\r\n","description":"","footnote":"","page_name":" 107 ","page_number":139},
  {"content":"\r\nصلَّى الله عليه و آله روزهاى جمعه پيش از آنكه براى نماز از خانه خارج شود ، ناخنهاى خود را مىگرفت ، و شاربش را كوتاه مىكرد .\r\n107 - در كتاب « عروس » تأليف جعفر بن أحمد ، از رسول خدا صلَّى الله عليه و آله روايت شده فرمود : دوستم جبرئيل به من گفت : يك روز در ميان خود را معطر ساز ، و روزهاى جمعه حتما ترك نشود .\r\n108 - در همان كتاب ، از امام صادق عليه السّلام روايت شده فرمود : صلوات فرستادن بر محمد و آل محمد در روزهاى جمعه هزار مرتبه ، و در روزهاى غير جمعه صد مرتبه از سنت است . . .\r\nاين معنى را شيخ طوسى در كتاب تهذيب نيز روايت كرده است .\r\n","description":"","footnote":"","page_name":" 108 ","page_number":140},
  {"content":"\r\nباب چهارم قسمتى از آداب و سنن آن حضرت در « سفر » و ملحقات آن\r\n120 - شيخ صدوق در « فقيه » از امام باقر عليه السّلام روايت كرده كه فرمود :\r\nرسول خدا صلَّى الله عليه و آله روز پنجشنبه مسافرت مىكرد .\r\nمؤلف : در اين معنى احاديث زياد است .\r\n121 - ابن طاوس در كتاب « امان الاخطار » و « مصباح الزائر » مىگويد :\r\nصاحب كتاب « عوارف المعارف » ذكر نموده كه : رسول خدا صلَّى الله عليه و آله هر وقت به سفر مىرفت پنج چيز همراه خود بر مىداشت : آينه ، سرمه دان ، شانه ، مسواك - گويد در روايت ديگرى دارد - و مقراض .\r\nمؤلف : اين مطلب در كتاب « مكارم الاخلاق » و « جعفريات » نيز روايت شده است\r\n","description":"","footnote":"","page_name":" 109 ","page_number":141},
  {"content":"\r\n122 - و در « مكارم » از ابن عباس روايت شده كه : رسول خدا صلَّى الله عليه و آله طورى با نشاط راه مىرفت كه به نظر ناتوان و كسل نمىرسيد .\r\nمؤلف : در احاديث بسيارى گذشت كه آن حضرت هنگام راه رفتن بدنش كمى متمايل به جلو بود . و مانند كسى كه بر زمين سراشيب راه رود . پاها را بر مىداشت .\r\n123 - در « مكارم » ذكر شده : رسول خدا صلَّى الله عليه و آله دوست داشت سوار دراز گوش شود كه تنها بر آن جلى انداخته بودند .\r\n124 - در كافى ، از أبى الحسن عليه السّلام روايت شده كه فرمود : رسول خدا صلَّى الله عليه و آله ، صبحگاهان از منى كه حركت مىفرمود ، از راه « ضب » مىآمد . و هنگام برگشتن از راه ميان « مشعر و عرفه » بر مىگشت . و بطور كلى آن حضرت از راهى كه مىرفت ، در مراجعت از راه ديگر بر مىگشت .\r\n","description":"","footnote":"","page_name":" 110 ","page_number":142},
  {"content":"\r\nمؤلف : صدوق اين حديث را به طور ارسال روايت كرده . و قريب به آن را نيز با ذكر سند از حضرت رضا عليه السّلام حكايت كرده است .\r\n125 - در كتاب « بحار الانوار » است كه رسول خدا صلَّى الله عليه و آله وقتى مىخواست به جنگى رود ، مقصد خود را ، از مردم پنهان مىداشت . و راجع به آن به طور « كنايه » صحبت ميكرد . - مبادا خبر او به گوش دشمن برسد - .\r\n126 - در « فقيه » از امام صادق عليه السّلام روايت شده كه فرمود : رسول خدا صلَّى الله عليه و آله در سفر ، چون از بلندىها سرازير مىشد مىگفت :\r\n« سبحان ا لله »\r\nو چون بر بلندىها بالا مىرفت ، مىگفت :\r\n« الله أكبر »\r\n. 127 - قطب راوندى در « لب اللباب » روايت كرده كه رسول خدا صلَّى الله عليه و آله از منزلى ، به منزل ديگر كوچ نمىكرد ، مگر آنكه در آن « دو ركعت » نماز مىخواند . و مىفرمود : تا برايم به نماز خواندن گواهى دهد .\r\n","description":"","footnote":"","page_name":" 111 ","page_number":143},
  {"content":"\r\n128 - در كتاب « من لا يحضره الفقيه » روايت شده كه رسول خدا صلَّى الله عليه و آله وقتى با مؤمنانى كه مىخواستند به مسافرت روند ، توديع مىكرد ، مىفرمود :\r\n« خداوند تقوا را توشه شما قرار دهد . و هر خيرى را به سوى شما پيش آورد . و حاجات شما را بر آورد . و دين و دنياى شما را نگهدارد . و شما را به سوى من سالم برگرداند .\r\n129 - برقى در « محاسن » از امام صادق عليه السّلام روايت كرده كه آن حضرت با مردى ، خداحافظى كرد ، و اين چنين در حق وى دعا نمود : « دين تو را به خدا سپردم . و در امان خدا قرار دادم . خدا تقوى را توشه تو سازد . و به هر خيرى مواجهت نمايد . راوى حديث گويد : بعد امام صادق عليه السّلام به سوى ما التفات كرد و فرمود :\r\nاين بود توديع رسول خدا صلَّى الله عليه و آله ، از على عليه السّلام در آن هنگام كه وى را به جايى روانه مىساخت .\r\nمؤلف : روايات در كيفيت دعاى آن حضرت موقع خداحافظى زياد است . و به طور\r\n","description":"","footnote":"","page_name":" 112 ","page_number":144},
  {"content":"\r\nآشكار با هم اختلاف دارند ليكن در عين حال شامل درخواست سلامتى و غنيمت از خداوند متعال براى طرف مىباشند .\r\n130 - در كتاب « جعفريات » از على عليه السّلام روايت شده كه فرمود : رسول خدا صلَّى الله عليه و آله به كسانى كه از مكه مراجعت ميكردند ، مىفرمود : خدا أعمال حج ترا قبول كند و گناهانت را بيامرزد ، و آنچه خرج كرده اى به تو باز رساند .\r\n","description":"","footnote":"","page_name":" 113 ","page_number":145},
  {"content":"\r\nملحقات في السفر\r\n110 - در كتاب « محاسن » از امام صادق عليه السّلام روايت شده كه به « محمد ابن أبى الكرام » فرمود : من دوست دارم روز پنجشنبه براى مسافرت از منزلت خارج شوى زيرا رسول خدا صلَّى الله عليه و آله وقتى ميخواست براى جنگ با دشمن روانه شود روز پنجشنبه خارج ميشد .\r\n111 - در « مجموعة الورام » روايت شده كه : رسول خدا صلَّى الله عليه و آله هنگامى كه مىخواست سفر كند ميان زنهاى خود « قرعه » ميكشيد و بنام هر كدام اصابت ميكرد او را همراه خود مىبرد .\r\n112 - و در همان كتاب نيز روايت شده كه : رسول خدا صلَّى الله عليه و آله دوست نداشت كسى بدون رفيق مسافرت كند .\r\n113 - در كتاب « محاسن » روايت شده كه : رسول خدا صلَّى الله عليه و آله فرمود :\r\n","description":"","footnote":"","page_name":" 114 ","page_number":146},
  {"content":"\r\nاز سنت است كه : چون عده اى به مسافرت پرداختند ، نفقه و خوراك خويش را با خود بردارند ، زيرا اين عمل باعث پاكى نفس و نيكى اخلاق آنان ميگردد .\r\n114 - در كتاب « مكارم الاخلاق » روايت شده كه : رسول خدا صلَّى الله عليه و آله در مسافرتها ، چند چيز همراه خود بر ميداشت : شيشه روغنى كه با آن بدنش را روغن مالى كند ، سرمه دان ، مقراض ، مسواك ، شانه . - و در حديث ديگر دارد - : نخ و سوزن خياطى ، سوزن كفشدوزى و وصله ، نيز همراه خود برميداشت تا لباسهاى خود را بدوزد و كفشش را پينه زند .\r\n115 - در همان كتاب از انس بن مالك روايت شده كه گفت : رسول خدا صلَّى الله عليه و آله سفر نميكرد مگر آنكه هنگام حركتش اين دعا را ميخواند : « خدايا با عنايت تو به سفر پرداختم ، و بسوى تو توجه كردم ، و برحمت تو چنگ زدم ، اطمينانم به تو و اميدم بسوى تو است . خدايا مهمات مرا كفايت كن ، و به آنچه اهميت نمىدهم و به آنچه تو داناترى به آن مرا حمايت فرما . خدايا پرهيزكارى را زاد و توشه من قرار ده و گناهم\r\n","description":"","footnote":"","page_name":" 115 ","page_number":147},
  {"content":"\r\nرا به بخش و بهر سو كه متوجه شوم مرا به خير و خوبى متوجه ساز - بعد از آن به مسافرت مىپرداخت -\r\n116 - در « معانى الاخبار » روايت شده كه : رسول خدا صلَّى الله عليه و آله در مسافرت قدمها را تند بر ميداشت و سريع راه را مىپيمود ، و چون به بيابان وسيع و پهناورى ميرسيد بر سير خود مىافزود .\r\n117 - برقى در كتاب « محاسن » و صدوق در كتاب « فقيه » و طبرسى در كتاب « مكارم » از امام باقر عليه السّلام روايت كرده اند كه : رسول خدا صلَّى الله عليه و آله چون ميخواست با مسافرى توديع كند ، دست او را ميگرفت ( سپس برايش دعا ميكرد ) .\r\n118 - در كتاب « جعفريات » در حديثى از على عليه السّلام روايت شده فرمود :\r\nرسول خدا صلَّى الله عليه و آله عصائى داشت كه دسته اش از آهن بود ، بر آن تكيه ميكرد و روزهاى عيد و در سفرهاى خود ، موقع نماز خواندن آن را جلو خود مىنهاد و نماز ميخواند\r\n","description":"","footnote":"","page_name":" 116 ","page_number":148},
  {"content":"\r\n- تا حريم نمازش باشد .\r\n119 - در كتاب « مكارم » روايت شده رسول خدا صلَّى الله عليه و آله فرمود :\r\nعصا برداشتن نشانه ايمان و سنت پيغمبران است .\r\n120 - و در كتاب « عوارف المعارف » ذكر شده : بر عصا تكيه كردن از اخلاق انبياء عليهم السّلام است .\r\nاين معنى در « فقيه » و محجة البيضاء نيز روايت شده است .\r\n121 - در كتاب « عوارف المعارف » روايت شده : رسول خدا صلَّى الله عليه و آله از سفر مراجعت نميكرد ، مگر روز ، هنگام ظهر .\r\n122 - در « محجة البيضاء » ذكر شده : پس از آنكه مقدارى هوا گرم شده ، براى استراحت پياده شدن سنت است و اينكه اكثر سيرش در شب باشد .\r\n","description":"","footnote":"","page_name":" 117 ","page_number":149},
  {"content":"\r\n123 - در همان كتاب روايت شده : رسول خدا صلَّى الله عليه و آله در سفرها چون اول شب ميخواست بخوابد به روى دستش ميخوابيد . و در آخر شب دستش را بلند ميكرد و سر مباركش را روى كف دستش قرار ميداد و ميخوابيد .\r\n124 - در كتاب « عوارف المعارف » ذكر شده : سنت بر اين است كه از منازل اول صبح كوچ و حركت شود .\r\n125 - در همان كتاب است : در سفرها ظرف آب خورى همراه بردن از سنت است .\r\n126 - در همان كتاب از رسول خدا صلَّى الله عليه و آله روايت شده چون از جنگ و يا از حج مراجعت ميفرمود بهر بلندى از زمين ميرسيد سه مرتبه\r\n« الله اكبر »\r\nميگفت :\r\nبعد اين دعا را ميخواند ،\r\n« لا إله الا الله وحده لا شريك له ، * ( لَه الْمُلْكُ ، وَلَه الْحَمْدُ وَهُوَ عَلى كُلِّ شَيْءٍ قَدِيرٌ ) * آئبون عابدون ، ساجدون لربنا حامدون ، صدق الله وعده و نصر عبده و هزم الاحزاب وحده » .\r\n","description":"","footnote":"","page_name":" 118 ","page_number":150},
  {"content":"\r\nاين معنى را فيض نيز در كتاب « محجة » روايت كرده است .\r\n127 - و در كتاب « عوارف المعارف » روايت شده : چون رسول خدا از سفر مراجعت ميفرمود ؛ ابتداء داخل مسجد ميشد و دو ركعت نماز ميخواند سپس به خانه تشريف ميبرد .\r\nاين معنى را مرحوم فيض در كتاب « المحجة » نيز روايت كرده است .\r\n","description":"","footnote":"","page_name":" 119 ","page_number":151},
  {"content":"\r\nباب پنجم « قسمتى از آداب آن حضرت ، در پوشيدنىها » « و آنچه مربوط به آن است »\r\n131 - غزالى در « احياء العلوم » گويند : رسول خدا صلَّى الله عليه و آله هر نوع لباسى كه برايش فراهم مىشد مىپوشيد از لنگ و پيراهن ، و جبه و امثال آن .\r\nو از لباس سبز خوشش مىآمد .\r\nو بيشتر لباسهايش سفيد بود ، و مىفرمود : زنده هاى خود را سفيد به پوشانيد و مردگان خود را در آن كفن كنيد .\r\nدر جنگ و در حال عادى لباس لايه دار مىپوشيد .\r\nو قبائى داشت از سندس كه چون به تن مىكرد ، رنگ سبز آن با سفيدى رنگ آن حضرت نمايش جالبى داشت .\r\nبلندى لباسهاى آن حضرت تا بالاى قوزك پاها بود . و روپوشى كه بتن داشت تا\r\n","description":"","footnote":"","page_name":" 120 ","page_number":152},
  {"content":"\r\nنصف ساقش را مىگرفت . و آن را روى پيراهن خود مىبست . و بسا كه در حال نماز و غير آن ، آن را باز ميكرد .\r\nلباسى كه روى همه لباسها مىپوشيد با زعفران رنگ شده بود ، و بسا با همان يك لباس با مردم نماز جماعت مىخواند . و گاهى از اوقات تنها يك عبا به تن داشت .\r\nو نيز عباى كهنهء وصله دارى داشت كه گاهى آن را به تن مىكرد و مىفرمود : من بنده ام و لباس بندگان مىپوشم .\r\nو دو جامه داشت كه مخصوص جمعه ها بود ، سواى لباسهاى ديگرى كه در غير جمعه مىپوشيد .\r\nو بسا كه تنها يك روپوش بدون جامه ديگر به تن ميكرد و دو طرف آن را بين دو شانه خود گره ميزد . و با همان لباس بر جنازه ها با مردم نماز مىخواند . و بسا با همان يك لباس روپوشى در خانه خود نماز مىخواند و آن را به خود مىپيچيد و در آن لباس نيز مجامعت ميكرد ، و بسا كه با همان لباس نماز شب مىگذاشت . و نيز گاهى از اوقات يك طرف لباس را به تن خود مىپوشيد و طرف ديگرش را به روى بعض از زنان خود مىانداخت و به اين ترتيب در آن نماز ميخواند .\r\n","description":"","footnote":"","page_name":" 121 ","page_number":153},
  {"content":"\r\nو براى آن حضرت عباى سياه رنگى بود كه آن را به كسى بخشيد . ام سلمه گفت :\r\nپدر و مادرم فدايت شود ، آن عبا چه شد ؟ فرمود : آن را به كسى بخشيدم . ام سلمه گفت : هرگز زيباتر از سفيدى شما را در سياهى آن عبا نديدم .\r\nو انس بن مالك گويد : بسا از اوقات آن حضرت نماز ظهر را ، با مادر يك قطيفه مىخواند در حالى كه دو طرف آن را بهم گره زده بود .\r\nو انگشترى به دست ميكرد - تا آنجا كه گويد : - و با همان انگشتر نامه ها را مهر مىزد و مىفرمود : مهر كردن نامه ها بهتر از تهمت است .\r\nعرقچين مىپوشيد ، گاهى آن را زير عمامه ، و بعض اوقات تنها به سر مىنهاد ، و گاهى نيز آن را از سر بر مىداشت ، شالى به سر و پيشانى مىبست .\r\nعمامه اى داشت كه آن را « سحاب » ميگفتند . آن را به على عليه السّلام بخشيده بود ، چون على عليه السّلام با آن عمامه مىآمد رسول خدا صلَّى الله عليه و آله مىفرمود :\r\n","description":"","footnote":"","page_name":" 122 ","page_number":154},
  {"content":"\r\n« على » در « سحاب » پيش شما آمد .\r\nهميشه لباس را ، از طرف راست مىپوشيد و مىگفت : « شكر خدا را كه مرا به چيزى كه عورتم را به آن پنهان كنم . و خود را در بين مردم با آن زينت دهم ، پوشانيد » و چون لباس از تن بيرون ميكرد ، از طرف چپ آن را بيرون مىآورد .\r\nو چون لباس نو مىپوشيد ، لباسهاى كهنه خويش را به فقير مىداد و مىفرمود :\r\nهر مسلمانى كه براى رضاى خدا ، لباسهاى كهنه خويش را به فقير مىداد و مىفرمود :\r\nهر مسلمانى كه براى رضاى خدا ، لباسهاى كهنه خود را به يك مسلمان به پوشاند ، مادامى كه آن لباس به تن فقير است در ضمانت و نگهدارى و خير خداوند خواهد بود ، خواه دهندهء لباس زنده باشد و يا مرده .\r\nتشكى از پوست داشت كه با ليف خرما پر شده بود . و طول آن در حدود « دو ذراع » و عرضش قريب « يك ذراع و يك وجب » بود .\r\nعبائى داشت كه چون مىخواست نماز نافله به خواند ، آن را دو تا كرده و به زير حضرت مىانداختند .\r\nو آن حضرت روى حصير ، بدون فرش ديگر مىخوابيد .\r\nو از اخلاق آن جناب اين بود كه حيوانات و اسلحه و اثاث خود را نامگذارى مىكرد ، اسم پرچمش « عقاب » و اسم شمشيرش كه در جنگها همراه داشت « ذو الفقار »\r\n","description":"","footnote":"","page_name":" 123 ","page_number":155},
  {"content":"\r\nو شمشير ديگرش « مخذم » و يكى ديگر « رسوب » و ديگرى « قضيب » بود .\r\nو قبضهء شمشيرش به نقره آراسته بود . و كمر بندى كه مىبست از چرم بود . و سه حلقه نقره به آن آويزان بود .\r\nو نام كمان آن حضرت « كتوم » و جعبهء تيرش « كافور » بود .\r\nو اسم ناقهء آن جناب « عضباء » و استرش « دلدل » و الاغش « يعفور » و اسم گوسفندى كه از شير آن مىآشاميد « عينة » بود .\r\nآن حضرت آفتابه اى از « سفال » داشت كه با آن وضو مىساخت و از آن آب ميل مىكرد . و مردم براى تبرك كودكان خود را مىفرستادند ، و داخل منزل حضرت مىشدند ، بدون اينكه كسى از آنان ممانعت كند ، آنگاه اگر آفتابه آبى پيدا مىكردند مىآشاميدند و به صورت و بدن خود براى تبرك مىماليدند .\r\n132 - و روايت شده كه عمامه آن حضرت به اندازه اى بود ، كه سه دور ، و يا پنج دور به سرش مىپيچيد .\r\n","description":"","footnote":"","page_name":" 124 ","page_number":156},
  {"content":"\r\n133 - صاحب كتاب « غوالى » گويد : روايت شده : براى آن حضرت عمامه سياهى بود كه به سر مىبست و با آن نماز ميخواند .\r\n134 - و در « جعفريات » از على عليه السّلام روايت شده كه فرمود : رسول خدا صلَّى الله عليه و آله عرقچينهائى به سر مىنهاد كه خط ، خط بود - تا آنجا كه فرمود : - براى آن حضرت زرهى بود بنام « ذات الفضول » و اين زره سه حلقه از نقره ، يكى در جلو و دو تا از عقب داشت . .\r\n135 - طبرسى در « مكارم » در چگونگى لباس آن حضرت گويد : رسول خدا صلَّى الله عليه و آله « شمله » ( لباسى است كوچكتر از قطيفه ) و « نمره » ( لباسى است از پشم كه داراى خطوط سفيد و سياه مىباشد ) به خود مىپيچيد ، ليكن « نمره » از آن جهتى كه خطوط سياه آن بر سفيدى ساق و قدم آن حضرت قرار ميگرفت بر اندام وى زيباتر بود .\r\n","description":"","footnote":"","page_name":" 125 ","page_number":157},
  {"content":"\r\n136 - در « غوالى » از رسول خدا صلَّى الله عليه و آله روايت شده كه آن حضرت در يك لباس گشاد نماز مىخواند .\r\n137 - كراجكى در « كنز الفوائد » از رسول خدا صلَّى الله عليه و آله روايت كرده كه براى آن حضرت دو عدد « برد » بافته بود كه فقط در حال نماز مىپوشيد . امتش را به نظافت ترغيب ميفرمود ، و به آن دستور ميداد .\r\n138 - در كافى : از امام صادق عليه السّلام روايت شده كه فرمود : أمير المؤمنين عليه السّلام فرمود : لباس پنبه به پوشيد زيرا لباس رسول خدا صلَّى الله عليه و آله از پنبه بود . و لباس ما اهل بيت نيز از پنبه است .\r\n139 - شيخ صدوق در خصال از على عليه السّلام - در ضمن حديث اربعمائة - روايت كرده كه فرمود : لباس پنبه به پوشيد كه لباس رسول خدا صلَّى الله عليه و آله بود .\r\nو آن جناب لباس پشمى و موئى به تن نميكرد : مگر در حال ضرورت .\r\n","description":"","footnote":"","page_name":" 126 ","page_number":158},
  {"content":"\r\nمؤلف : اين حديث را به طور ارسال ، صدوق در « خصال » و صفوانى در كتاب « التعريف » روايت كرده اند . و به اين حديث روشن مىشود معنى آن چه در باب « عشرت » گذشت ، كه آن حضرت لباس پشمى ، مىپوشيد . يعنى روشن مىشود كه پوشيدن لباس پشمى در حال ضرورت ، و روى علتهاى خارجى بوده است . بنا بر اين اختلافى بين آن دو حديث نخواهد بود .\r\n140 - در « مناقب » ذكر شده كه آن حضرت كمربندى داشت كه از چرم دباغى شده بود . و در رأس آن يك گره - مانند كمربندهاى معمولى در اين زمان - قرار داشت . و طرف ديگرش از نقره . و همچنين سه حلقه نقره اى به آن آويزان بود . و آن حضرت را قدحى بود كه به سه قطعه از نقره مزين شده بود .\r\n141 - در كتاب « جعفريات » از على عليه السّلام روايت شده كه فرمود : ته غلاف و قبضه شمشير رسول خدا صلَّى الله عليه و آله از نقره و ما بين آن دو نيز از نقره زينت شده بود .\r\n","description":"","footnote":"","page_name":" 127 ","page_number":159},
  {"content":"\r\n142 - در « فقيه » از امام صادق عليه السّلام . از پدر بزرگوارش روايت شده كه فرمود : رسول خدا صلَّى الله عليه و آله عصاى كوچكى داشت كه در پائين آن آهنى قرار داشت كه به آن تكيه مىفرمود . و روز عيد فطر و عيد قربان آن را به دست مىگرفت .\r\nمؤلف : اين مطلب در « جعفريات » نيز روايت شده .\r\n143 - در كافى : از امام صادق عليه السّلام روايت شده كه فرمود ، انگشترى رسول خدا صلَّى الله عليه و آله از نقره بود .\r\nمؤلف : كلينى اين معنى را بطريق ديگرى نيز نقل كرده . و همچنين در « قرب الاسناد » روايت شده است .\r\n144 - و نيز در « كافى » از أبى خديجة ، روايت شده كه فرمود : نگين انگشترى بايد كه مدور باشد ، همين طور بود نگين انگشترى رسول خدا صلَّى الله عليه و آله .\r\n145 - و نيز در همان كتاب از امام صادق عليه السّلام روايت شده كه فرمود :\r\n","description":"","footnote":"","page_name":" 128 ","page_number":160},
  {"content":"\r\nنقش انگشترى رسول خدا صلَّى الله عليه و آله\r\n« محمد رسول ا لله »\r\nبود .\r\n146 - و در خصال از امام صادق عليه السّلام روايت شده كه فرمود رسول خدا صلَّى الله عليه و آله دو انگشترى داشت كه به يكى نوشته بود :\r\n« لا إله الا ا لله ، محمد رسول ا لله »\r\nو به ديگرى :\r\n« صدق ا لله »\r\n. 147 - در « خصال » از أبى الحسن الثانى ( امام رضا عليه السّلام ) روايت شده كه رسول خدا صلَّى الله عليه و آله و أمير المؤمنين ، و امام حسن و امام حسين و سائر ائمه عليهم السّلام انگشترى را به دست راست مىكردند .\r\nمؤلف : كلينى در « كافى » به طريق ديگرى ، خاتم به دست راست كردن رسول خدا صلَّى الله عليه و آله و همچنين موضوع نقش خاتم آن حضرت را با اختلاف كمى ذكر كرده است ، و شيخ صدوق و ديگران نيز در كتب خود همانها را روايت كرده اند .\r\nاز طرف ديگر مرحوم كلينى از على و امام حسن و امام حسين عليهم السّلام و بعض ديگر از ائمه\r\n","description":"","footnote":"","page_name":" 129 ","page_number":161},
  {"content":"\r\nروايت كرده كه آنان به دست چپ انگشترى ميكردند . روشن است كه اين احاديث منافات با گذشته كه موضوع انگشترى به دست راست كردن رسول خدا و ائمه بود نخواهد داشت زيرا اين احاديث مىخواهد جواز تختم به دست چپ را به رساند . و حضرات ائمه عليهم السّلام يا در هر دو دست انگشترى ميكردند و يا در بعضى اوقات بود كه تنها به دست چپ انگشترى داشتند . ولى ناگفته نماند كه از حضرت رسول خدا صلَّى الله عليه و آله روايت شده كه به دست چپ انگشتر نمىكرد .\r\nتنها در كافى از على بن عطية از حضرت صادق عليه السّلام روايت شده كه رسول خدا صلَّى الله عليه و آله : « جز اندك مدتى به دست انگشترى نكرد . و بعدا آن را ترك نمود » كه ممكن است منظور از اين حديث انگشتر به دست چپ كردن باشد كه در مدت كمى بوده و بعد متروك حضرت واقع شده است . بهر حال منظور ما در اين كتاب استقصاء تمام احاديث باب نيست ، بلكه خواستيم تا پاره اى از اوصاف انگشترى آن حضرت را ياد آور شويم .\r\n148 - در « مكارم » از امام صادق عليه السّلام روايت شده كه فرمود : انبياء عليهم السّلام پيراهن را جلوتر از شلوار مىپوشند .\r\nمؤلف : اين حديث در « جعفريات » نيز روايت شده . آنچه مناسب اين باب است در سابق گذشت .\r\n","description":"","footnote":"","page_name":" 130 ","page_number":162},
  {"content":"\r\nملحقات آداب لباس\r\n128 - در كتاب « مكارم الاخلاق » از امام رضا عليه السّلام از رسول خدا صلَّى الله عليه و آله در وصيت خود به أبي ذر روايت شده - تا آنجا كه فرمود : - اى أبي ذر من لباس خشن به تن ميكنم ، و روى زمين مىنشينم ، و انگشتان خود را - پس از غذا خوردن - مىليسم ، و الاغ بدون پالان سوار ميشوم و رديف خود كس ديگر را نيز سوار ميكنم ، هر كس از سنت من روى گردان شود از من نيست . . .\r\n129 - در همان كتاب از امام صادق عليه السّلام روايت شده كه فرمود : رسول خدا صلَّى الله عليه و آله عرقچين سفيدى كه خط ، خط بود به سر مينهاد ، و در هنگام جنگ از عرقچينى كه دو گوش داشت استفاده ميكرد .\r\n130 - شيخ صدوق در كتاب « خصال » از امام صادق عليه السّلام روايت كرده كه فرمود : رسول خدا صلَّى الله عليه و آله از پوشيدن چيزى كه برنگ سياه باشد كراهت داشت\r\n","description":"","footnote":"","page_name":" 131 ","page_number":163},
  {"content":"\r\nمگر در سه چيز : عمامه ، كفش ، و عبا .\r\n131 - در كتاب « مكارم الاخلاق » از امام باقر عليه السلام روايت شده كه فرمود سنت در پوشيدن كفش آنست كه پاى راست را بر پاى چپ مقدم دارند ، و هنگام بيرون آوردن عكس آن عمل شود .\r\n132 - و در همان كتاب از امام صادق عليه السلام در حديثى روايت شده كه فرمود :\r\nهنگام غذا خوردن كفشها را از پاى خود بيرون كنيد ، زيرا اين كار پاهاى شما را راحت ساخته و خود سنت خوبى است .\r\n133 - و نيز در همان كتاب از امام صادق عليه السلام روايت شده كه فرمود : كفش سياه و نعلين زرد از سنت است .\r\n134 - و در همان كتاب از امام صادق عليه السلام روايت شده كه فرمود : كتان\r\n","description":"","footnote":"","page_name":" 132 ","page_number":164},
  {"content":"\r\nاز پوشاك پيامبران است .\r\n135 - در كتاب « دعائم » از امام صادق ، از آباء گرامش عليهم السلام ، از رسول خدا صلَّى الله عليه و آله روايت شده كه : آن حضرت رنگ سرخ را در لباس كراهت داشت\r\n136 - مرحوم شيخ صدوق در كتاب « فقيه » در حديثى از امام باقر عليه السلام روايت كرده كه آن حضرت فرمود : براى رسول خدا صلَّى الله عليه و آله خيمه اى بود كه آن را « كن » ميگفتند . . .\r\n137 - در كتاب « مناقب » روايت شده كه رسول خدا صلَّى الله عليه و آله در روز جمعه « برد » قرمزش را مىپوشيد و عمامه « سحاب » را بر سر مىنهاد . در روز فتح مكه وقتى وارد مكه معظمه شد عمامهء سياهى بر سر نهاده بود . حضرتش قوطئى داشت كه « شانه عاج ، سرمه دان ، مقراض ، و مسواكش را در آن مىنهاد - تا آنجا كه گويد : - رسول خدا صلَّى الله عليه و آله وقتى از دنيا رفت يك روپوش زبر يمانى و عبائى كه به آن « ملبدة » ميگفتند ، بر تن داشت . براى آن حضرت تختى بود كه آن را « اسعد بن زرارة » به وى\r\n","description":"","footnote":"","page_name":" 133 ","page_number":165},
  {"content":"\r\nتقديم داشته بود . منبرى كه بر آن مىنشست سه پله داشت و از چوب درختى بنام « طرفاء » ساخته شده بود . مسجدش مناره اى نداشت و « بلال » روى زمين اذان ميگفت .\r\n138 - در كتاب « كافى » از حضرت صادق عليه السلام روايت شده كه : رسول خدا صلَّى الله عليه و آله روپوشى داشت كه با گياهى چون زعفران رنگ شده بود ، آن را در خانه به تن ميكرد و رنگش بر جسد آن حضرت تأثير ميگذاشت .\r\n139 - باز در همان كتاب از حضرت باقر عليه السلام روايت شده كه فرمود : ما در خانه لباس زرد رنگ به تن ميكنيم .\r\n","description":"","footnote":"","page_name":" 134 ","page_number":166},
  {"content":"\r\nباب ششم قسمتى از آداب و سنن آن حضرت راجع به مسكن\r\n149 - ابن فهد در كتاب « تحصين » به طور ارسال روايت كرده كه : رسول خدا صلَّى الله عليه و آله از دنيا رفت ، در حالتى كه خشتى روى خشتى نه گذاشت .\r\n150 - در كتاب « لب اللباب » ذكر شده كه : على عليه السلام فرمود : مسجدها مجالس پيامبران است .\r\n151 - در « كافى » از امام صادق عليه السلام روايت شده كه فرمود : رسول خدا صلَّى الله عليه و آله چون مىخواست به واسطه گرماى تابستان بيرون به رود ، روز پنجشنبه را انتخاب ميكرد . و چون مىخواست به واسطه سرماى زمستان به داخل اطاق برگردد روز جمعه بر مىگشت .\r\n","description":"","footnote":"","page_name":" 135 ","page_number":167},
  {"content":"\r\nمؤلف : اين معنى در خصال نيز روايت شده .\r\n152 - در كتاب « العدد القوية » از خديجة رضى الله عنها روايت شده كه فرمود :\r\nوقتى رسول خدا صلَّى الله عليه و آله وارد خانه مىشد ، ظرف آب مىخواست و براى نماز وضوء ميگرفت . و بعد دو ركعت نماز كوتاه مىگذاشت ، سپس به رختخواب خود ميرفت .\r\n153 - در كافى ، از عباد بن صهيب روايت شده كه گفت : شنيدم امام صادق عليه السلام مىفرمود : رسول خدا صلَّى الله عليه و آله هرگز بر دشمن شبيخون نزد .\r\n","description":"","footnote":"","page_name":" 136 ","page_number":168},
  {"content":"\r\n[ ملحقات آداب مسكن 
  ]\r\n140 - در كتاب « مكارم الاخلاق » از انس بن مالك روايت شده كه : رسول خدا صلَّى الله عليه و آله فرمود ، خروس سفيد صديق من است و دشمن آن دشمن خدا محسوب مىشود ، صاحبش را پاسبانى مىكند ، و تا هفت خانه نيز پاسبان همسايگان است و رسول خدا صلَّى الله عليه و آله شبها آن را در خانه خود نگه مىداشت .\r\n141 - در كتاب « خصال » از امام رضا عليه السلام روايت شده كه فرمود : در خروس سفيد پنج خصلت از صفات أنبياء وجود دارد : شناسائى اوقات نماز ، غيرت .\r\nسخاوت ، شجاعت ، و كثرت مجامعت با همسر .\r\n142 - در كتاب « مكارم » از امام صادق عليه السلام روايت شده كه فرمود : در خانهء هر پيغمبرى كبوتر نگهداشته ميشد ، زيرا سفيهان طائفه جن در خانه ها با بچه هاى خانه بازى ميكنند ، وقتى در خانه كبوتر باشد با آنان بازى كرده ، به مردمش كارى ندارند\r\n","description":"","footnote":"","page_name":" 137 ","page_number":169},
  {"content":"\r\n143 - در كتاب « كافى » از امام صادق عليه السلام روايت شده كه فرمود در خانه رسول خدا صلَّى الله عليه و آله يك جفت كبوتر قرمز رنگ بود .\r\n144 - در همان كتاب از امام صادق عليه السلام روايت شده كه فرمود : رسول خدا صلَّى الله عليه و آله كراهت داشت كه بدون چراغ وارد خانه تاريك شود .\r\n145 - و نيز در همان كتاب از امام صادق عليه السلام روايت شده كه رسول خدا صلَّى الله عليه و آله در زمستان دوست داشت كه دخول و خروجش از خانه در شب جمعه باشد . . .\r\n146 - در كتاب دعائم از على عليه السلام روايت شده كه فرمود : از سنت است كه چون خواستى در مسجد بنشينى رو به قبله بنشين .\r\n","description":"","footnote":"","page_name":" 138 ","page_number":170},
  {"content":"\r\n147 - در كتاب « تهذيب » در حديثى از امام صادق عليه السلام فرمود : سقف خانه ها را نقاشى - با عكس ذى روح - نكنيد . زيرا رسول خدا صلَّى الله عليه و آله اين كار را دوست نداشت .\r\n","description":"","footnote":"","page_name":" 139 ","page_number":171},
  {"content":"\r\nباب هفتم قسمتى از آداب و سنن آن حضرت راجع به خوابيدن و بستر\r\n154 - طبرسى در « مكارم » گويد : زير ، انداز رسول خدا صلَّى الله عليه و آله يك عبا ، و متكايش از پوست ، و بار آن از ليف خرما بود . شبى همان فراش را دو طاقه ، زيرش انداختند . چون صبح بيدار شد فرمود : اين فراش مرا ، از نماز ( شب ) باز داشت . از آن پس دستور داد تا زير اندازش را يك « لايه » و يكتا برايش پهن كنند . و تشك ديگرى نيز از پوست داشت كه بار آن از ليف خرما بود . و يك عباى ديگر داشت كه به هر جا نقل مكان مىفرمود آن را برايش دو طاقه فرش ميكردند .\r\n155 - و نيز در « مكارم » است كه آن جناب گاهى از اوقات روى حصير مىخوابيد و جز همان حصير چيز ديگرى زير ، انداز نداشت .\r\n156 - و همچنين در آن كتاب از امام باقر عليه السلام روايت شده كه فرمود :\r\nهيچ وقت رسول خدا صلَّى الله عليه و آله از خواب بيدار نشد ، مگر آنكه بر زمين مىافتاد و براى خدا سجده مىكرد .\r\n","description":"","footnote":"","page_name":" 140 ","page_number":172},
  {"content":"\r\nملحقات آداب خواب و بستر\r\n148 - در كتاب « خصال » از امام رضا عليه السلام ، از آباء گرامش از على بن أبى طالب عليهم السلام - در حديثى - روايت شده كه فرمود : پيغمبران بر قفا ميخوابند .\r\n149 - در « مجموعهء ورام » روايت شده كه : رسول خدا صلَّى الله عليه و آله نه زن داشت و ميان آنها - بطور اشتراك - روپوشى بود كه با گياهى رنگى بنام « ورس » يا زعفران رنگ شده بود ، نوبت هر يك از آنها كه ميرسيد ، آن روپوش را به خانه او ميفرستادند ، تا اندكى آب بر آن ترشح نمايد و با بوى خوش آن اطاقش را معطر سازد .\r\n150 - در « خصال » از امام صادق عليه السلام از آباء گرامش ، از على عليهم السلام در حديث « اربعمائة » روايت شده - تا آنجا كه فرمايد : بيدارى آخر شب باعث تندرستى\r\n","description":"","footnote":"","page_name":" 141 ","page_number":173},
  {"content":"\r\nو خوشنودى پروردگار ، و در معرض رحمت حق قرار گرفتن است ، علاوه كه تمسك به شيوهء پيغمبران مىباشد . . .\r\n151 - در كتاب « كافى » از امام صادق عليه السلام روايت شده كه فرمود : رسول خدا صلَّى الله عليه و آله چون برختخواب ميرفت ميگفت : « بنام تو اى خداى ، زنده ميشوم و بنام تو مىميرم » و چون از خواب بيدار ميشد ميگفت : « حمد خدا را كه پس از ميراندن ، زنده ام كرد ، و همه به سوى او محشور ميشوند » . . .\r\n152 - در كافى : از محمد بن مروان روايت شده كه : امام صادق عليه السلام فرمود : آيا بشما خبر بدهم هنگامى كه رسول خدا صلَّى الله عليه و آله به بستر خواب ميرفت چه ميگفت ؟ من عرض كردم : بلى بفرمائيد . امام صادق عليه السلام فرمود : آن حضرت « آية الكرسى » را مىخواند سپس ميگفت : « بنام خدا ، ايمان به خدا دارم . و از طاغوت\r\n","description":"","footnote":"","page_name":" 142 ","page_number":174},
  {"content":"\r\nبيزارم ، بار الها در خواب و بيدارى مرا حفظ فرما » .\r\n153 - در كتاب « مكارم الاخلاق » روايت شده كه : رسول خدا صلَّى الله عليه و آله اكثر اوقات بالشى را كه از پوست و بار آن از ليف خرما بود ، زير سر مىنهاد . و گاهى بر آن مىنشست .\r\n154 - در همان كتاب روايت شده كه : رسول خدا صلَّى الله عليه و آله چون خواب هولناكى مىديد ميگفت :\r\n« هو الله لا شريك له »\r\n- تا آنجا كه گويد : - و چون براى نماز تهجد بر ميخاست ميگفت : « حمد و ستايش مخصوص خداوندى است كه نور آسمانها و زمين و بر پا دارنده و پروردگار آن ، و نيز پروردگار هر مخلوقى است كه در آسمانها و زمين ميباشند . خدايا تو بر حقى ، گفتار ، ملاقات ، بهشت ، دوزخ و قيامت تو همه بر حق است . خدايا براى تو تسليم شدم و به تو ايمان آوردم و بر تو توكل نمودم و بسوى تو توبه كردم و به نيروى تو بر دشمن چيره شدم ، و بسوى تو داورى جستم ، پس تو گناهان گذشته و آينده و پنهان و آشكار مرا به بخش . تو خداى منى ، جز تو معبودى نيست » سپس پيش از وضو گرفتن مسواك ميكرد .\r\n","description":"","footnote":"","page_name":" 143 ","page_number":175},
  {"content":"\r\nروايات ديگرى نيز هست كه ان شاء الله در باب « دعاها » مىآيد .\r\n155 - سيد بن طاوس در « فلاح السائل » از امام هادى عليه السلام روايت مىكند كه آن حضرت فرمود : ما أهل بيت موقع خوابيدن ده چيز را رعايت ميكنيم : طهارت داشتن صورت بر كف دست راست نهادن ، سى و سه مرتبه\r\n« سبحان ا لله »\r\n، سى و سه مرتبه\r\n« الحمد لله »\r\nو سى و چهار مرتبه\r\n« الله اكبر »\r\nگفتن ، صورت رو به قبله كردن ، فاتحة الكتاب ، آية الكرسى ، و آيه « * ( شَهِدَ الله أَنَّه لا إِله إِلَّا هُوَ ) * » را تا آخر خواندن . پس هر كس به آنها عمل كند بهرهء خود را از شب گرفته است .\r\n156 - كلينى در « كافى » از محمد بن مروان از امام صادق عليه السلام روايت كرده كه فرمود : آيا برايتان نگويم آنچه را رسول خدا صلَّى الله عليه و آله هنگام خواب مىگفت ؟ عرضه داشتم : آرى بيان كنيد . فرمود : رسول خدا صلَّى الله عليه و آله پس از قرائت « آية الكرسى » ميگفت : « بنام خدا ، به حق ايمان آوردم و به طاغوت ( سركش ) كافر شدم ، خدايا در خواب و بيدارى مرا نگهدارى فرما » .\r\n","description":"","footnote":"","page_name":" 144 ","page_number":176},
  {"content":"\r\n157 - در كتاب « التهذيب » از حضرت صادق عليه السلام روايت شده فرمود :\r\nبر شما باد كه نماز شب را ترك نكنيد ، زيرا كه سنت پيغمبرتان مىباشد .\r\n","description":"","footnote":"","page_name":" 145 ","page_number":177},
  {"content":"\r\nباب هشتم قسمتى از سنن آن حضرت در امور زناشوئى و تربيت فرزند .\r\n157 - شيخ صدوق در « خصال » - ضمن حديث اربعمائة - از على عليه السلام روايت كرده كه فرمود : ازدواج سنت رسول خدا صلَّى الله عليه و آله است ، زيرا كه آن حضرت مىفرمود : اگر كسى به خواهد از سنت من پيروى كند ، همانا از سنت من « ازدواج » است . . .\r\n158 - در كافى : از معمر بن خلاد روايت شده كه گفت : شنيدم امام رضا عليه السلام فرمود : از سنتهاى پيامبران است : عطر زدن ، و ازاله موى بدن ، و با زنان زياد همبستر شدن .\r\nمؤلف : اين معنى را صدوق ، و شيخ ، و ديگران نيز به طرق زياد روايت كرده اند\r\n","description":"","footnote":"","page_name":" 146 ","page_number":178},
  {"content":"\r\n159 - سيد مرتضى در « رساله محكم و متشابه » از على عليه السلام روايت كرده كه فرمود : جماعتى از اصحاب رسول خدا صلَّى الله عليه و آله ، همبستر شدن با زن ، و غذا خوردن در روز ، و خوابيدن در شب را بر خود حرام كرده بودند . ام سلمه داستانشان را به رسول خدا صلَّى الله عليه و آله نقل كرد . آن حضرت به سر وقت آنان آمد و فرمود آيا به زنان بىرغبتيد ؟ در صورتى كه من با زنان مجامعت ميكنم . و روز غذا ميخورم و شب مىخوابم ! ، پس هر كس از سنت من رو گردان شود از من نيست . .\r\nمؤلف : اين معنى در كتب شيعه و سنى به طرق زيادى روايت شده .\r\n160 - در كافى از امام صادق عليه السلام روايت شده كه فرمود : از اخلاق پيامبران دوست داشتن زنان است .\r\n161 - باز كلينى در كافى از امام صادق عليه السلام روايت كرده كه فرمود :\r\n","description":"","footnote":"","page_name":" 147 ","page_number":179},
  {"content":"\r\nرسول خدا صلَّى الله عليه و آله فرمود : روشنى چشم من نماز . و لذتم در زنان قرار داده شده .\r\nمؤلف : قريب اين مضمون به طرق ديگرى نيز روايت شده .\r\n162 - در فقيه : روايت شده كه رسول خدا صلَّى الله عليه و آله چون مىخواست با زنى ازدواج كند كسى را ميفرستاد ، تا او را به بيند .\r\n163 - در تفسير « عياشى » از حسين ابن بنت الياس ، روايت شده كه گفت : شنيدم امام رضا عليه السلام فرمود : خداوند شب و همچنين زنان را وسيله آرامش قرار داده .\r\nو از سنت است ، در شب ازدواج كردن ، و طعام دادن .\r\n164 - در « فقيه » از هارون بن مسلم روايت شده كه گفت : به صاحب الدار عليه السلام نوشتم : فرزندى براى من به دنيا آمده . سرش را تراشيده و به وزن موى سرش\r\n","description":"","footnote":"","page_name":" 148 ","page_number":180},
  {"content":"\r\nپول صدقه داده ام . در جواب نامه فرمود : توزين موى سر بچه جز به طلا و نقره جايز نيست . و اين خود سنت پيغمبر صلَّى الله عليه و آله است .\r\n165 - صدوق عليه الرحمة در « خصال » - ضمن حديث اربعمائة - از على عليه السلام روايت كرده كه فرمود : فرزندان خود را روز هفتم ولادت ( عقيقه ) كنيد . و به وزن موى سرشان نقره به مسلمانى صدقه دهيد ، اين چنين كرد رسول خدا صلَّى الله عليه و آله در باره حسن و حسين و سائر فرزندان خويش . .\r\n","description":"","footnote":"","page_name":" 149 ","page_number":181},
  {"content":"\r\n[ ملحقات آداب نكاح 
  ]\r\n158 - در كتاب ( فقيه ) روايت شده كه : رسول خدا صلَّى الله عليه و آله فرمود :\r\nآگاه باشيد كه بهترين شما كسانى هستند كه به زنهاى خود مهربانتر باشند ، و من در اين قسمت بهترين شمايم .\r\n159 - در كتاب ( كافى ) از امام صادق عليه السلام روايت شده كه : رسول خدا صلَّى الله عليه و آله فرمود : پدرم ابراهيم - خليل الرحمن - مرد غيورى بود ، و من از او غيورترم . .\r\n160 - در كتاب ( دعائم ) از امام صادق عليه السلام در داستان حضرت موسى بن عمران عليه السلام روايت شده كه به دختر شعيب فرمود : پشت سر من بيا و راه را به من نشان بده زيرا ما پيامبران جمعيتى هستيم كه پشت سر زنان نگاه نميكنيم .\r\n161 - در كتاب ( فقيه ) از ( بكر بن محمد ) روايت شده كه گفت : از امام\r\n","description":"","footnote":"","page_name":" 150 ","page_number":182},
  {"content":"\r\nصادق عليه السلام راجع به ( متعه ) سؤال كردم ، آن حضرت فرمود : من دوست ندارم مسلمانى بميرد ، در حالى كه به سنتى از سنن رسول خدا صلَّى الله عليه و آله عمل نكرده باشد .\r\n162 - در كتاب ( مكارم الاخلاق ) روايت شده كه : رسول خدا صلَّى الله عليه و آله هر گاه با زن باكره ازدواج ميكرد هفت روز نزد او ميماند ، و چون با زن بيوه ازدواج مىفرمود ، سه روز پيش او ميماند .\r\n163 - در كتاب ( محاسن ) از امام رضا عليه السلام روايت شده كه فرمود : وقتى ( نجاشى ) ( ام حبيبه ) دختر أبو سفيان را براى رسول خدا صلَّى الله عليه و آله خواستگارى كرده تزويج نمود ، اطعامى ترتيب داد و گفت : از سنتهاى پيغمبران يكى اطعام كردن هنگام تزويج است .\r\n164 - در كتاب ( مجمع البيان ) از رسول خدا صلَّى الله عليه و آله روايت شده كه آن حضرت بين زنان خود كه تقسيم ميكرد - در مقام دعا - ميگفت : خدايا اين قسمتى است كه من در اختيارم بود ، پس مرا در آنچه مالك نيستم ، و تو مالك آنى ، سرزنش مفرما )\r\n","description":"","footnote":"","page_name":" 151 ","page_number":183},
  {"content":"\r\n165 - در كتاب ( امالى ) طوسى از ( ام سلمه ) زن پيغمبر روايت شده كه گفت :\r\nرسول خدا صلَّى الله عليه و آله در حجة الوداع كه زنانش را همراه برد ، در هر شبانه روزى نزد يكى از زنانش بسرميبرد ، و ميخواست به اين وسيله بين آنان عدالت نمايد .\r\n166 - در ( مجمع البيان ) روايت شده : رسول خدا صلَّى الله عليه و آله پس از خواندن نماز صبح با فرد فرد زنان خود ملاقات ميكرد - و از آنان دلجوئى ميفرمود -\r\n167 - در كتاب ( جعفريات ) از على عليه السلام از رسول خدا صلَّى الله عليه و آله روايت شده فرمود : كليه بازيها باطل - و حرام - است مگر سه نوع كه حرام نيست ، بازى با كمان و با اسب براى تعليم و ملاعبه كردن با همسر كه از سنت است .\r\n168 - در مجمع البيان : از امام صادق از آباء گرامش عليهم السلام روايت شده\r\n","description":"","footnote":"","page_name":" 152 ","page_number":184},
  {"content":"\r\nكه : رسول خدا صلَّى الله عليه و آله در زمان بيماريش - نيز عدالت را مراعات ميكرد - مىفرمود تا او را به منزل زنى كه نوبتش بود منتقل نمايند .\r\n169 - در كتاب « فقيه » از امام صادق عليه السلام از پدر بزرگوارش ، از « ميمونه » همسر رسول خدا صلَّى الله عليه و آله - روايت شده كه گفت : در ايام عادت ماهانه ، رسول خدا صلَّى الله عليه و آله به من دستور ميداد كه به خود لنگى به بندم ، سپس در فراش آن حضرت بخوابم .\r\n170 - در كتاب ( كافى ) از امام صادق عليه السلام روايت شده كه گفت : پدرم فرمود : رسول خدا صلَّى الله عليه و آله براى دختران و زنان خود بيش از دوازده « أوقيه » و يك « نش » مهريه قرار نداد - سپس فرمود - « اوقية » چهل درهم و ( نش ) بيست درهم است .\r\nاين معنى را ديگران نيز روايت كرده اند .\r\n","description":"","footnote":"","page_name":" 153 ","page_number":185},
  {"content":"\r\n171 - در كتاب ( مكارم ) روايت شده كه رسول خدا صلَّى الله عليه و آله در دعاى خويش چنين ميگفت : خدايا به تو پناه ميبرم از فرزندى كه بر من حكومت كند ، و از مالى كه باعث هلاكتم شود ، و از همسرى كه پيرم سازد پيش از آنكه به پيرى برسم .\r\n172 - در ( عدة الداعى ) از امام رضا عليه السلام روايت شده فرمود : هر بچه اى كه از ما - اهل بيت - به دنيا مىآيد تا هفت روز او را ( محمد ) صدا مىزنيم . پس از هفت اگر خواستيم به همان و الا با اسم ديگر او را نامگذارى ميكنيم .\r\n173 - در همان كتاب روايت شده : رسول خدا صلَّى الله عليه و آله چون صبح ميكرد - با محبت - دست بر سر فرزندان خود ميكشيد .\r\n174 - در كتاب « مدينة المعاجز » از امام صادق عليه السلام روايت شده فرمود :\r\nچون شب زفاف فاطمه و على عليهما السلام فرا رسيد . جبرئيل و ميكائيل و اسرافيل از\r\n","description":"","footnote":"","page_name":" 154 ","page_number":186},
  {"content":"\r\nآسمان فرود آمدند - تا آنجا كه فرمود : - پس جبرئيل و اسرافيل و ميكائيل و ساير ملائكه « الله اكبر » گفتند . به اين جهت تا روز قيامت « الله اكبر » گفتن در شب زفاف سنت شد .\r\n175 - در كتاب « خصال » در حديث اربعمائة - از على عليه السلام روايت شده كه فرمود : كام فرزندان خود را با خرما برداريد ، رسول خدا صلَّى الله عليه و آله در باره حسن و حسين عليهما السلام اين چنين كرد .\r\n176 - در كتاب « مكارم » از امام صادق عليه السلام روايت شده كه فرمود :\r\nهفت چيز در بارهء كودكى كه تازه متولد شده از سنت است : اول : نامگذارى . دوم :\r\nتراشيدن موى سر كودك . سوم : در صورت امكان به سنگينى موهاى سرش نقره و يا طلا\r\n","description":"","footnote":"","page_name":" 155 ","page_number":187},
  {"content":"\r\nصدقه دادن . چهارم : براى او عقيقه كردن . پنجم : به سر كودك زعفران ماليدن . ششم :\r\nاو را ختنه كردن . هفتم : از عقيقه او همسايگان را اطعام نمودن .\r\n177 - باز در همان كتاب : از رسول خدا صلَّى الله عليه و آله روايت شده كه فرمود :\r\n« ختنه » براى مردان سنت و براى زنان كرامت است .\r\n178 - در كتاب « كافى » از امام صادق عليه السلام روايت شده كه فرمود : سوراخ كردن گوش پسر بچه از سنت است - و همچنين - ختنه نمودن او در روز هفتم نيز از سنت مىباشد .\r\n179 - در كتاب « اكمال الدين » از « محمد بن زياد » روايت شده كه گفت : - موقعى كه حضرت رضا عليه السلام متولد شد - از موسى بن جعفر عليهما السلام شنيدم كه فرمود : اين فرزندم ختنه شده و پاك و پاكيزه متولد شده است ، و هيچ يك از ائمه متولد\r\n","description":"","footnote":"","page_name":" 156 ","page_number":188},
  {"content":"\r\nنشدند ، مگر آنكه ختنه شده و پاك و پاكيزه بودند - سپس فرمود : ولى ما براى عمل كردن به سنت - رسول ا لله - و پيروى كردن از حنفية « ابراهيم عليه السّلام » در جاى ختنه تيغ ميكشيم .\r\n180 - در كتاب « كافى » در حديثى از امام باقر عليه السّلام روايت شده كه فرمود ما أهل بيت بر فرزندان خود در كوچكى كنيه نيكو ميگذاريم ، مبادا كه نامهاى زشت بر آنان بگذارند .\r\n181 - و نيز در كتاب « كافى » از امام صادق عليه السّلام روايت شده كه فرمود :\r\nاز سنت است كه آدمى را به نام پدرش كنيه بگذارند .\r\n182 - و در همان كتاب : از امام صادق عليه السّلام روايت شده كه فرمود : ما أهل بيت هنگامى كه اطفالمان به پنجسالگى رسيدند ، دستور ميدهيم نماز بخوانند ، پس شما كودكان خود را از هفت سالگى امر به نماز كنيد . و مادر هفت سالگى امر ميكنيم به اندازه توانائىشان نصف روز و يا بيشتر و يا كمتر روزه بگيرند و دستور ميدهيم هنگامى\r\n","description":"","footnote":"","page_name":" 157 ","page_number":189},
  {"content":"\r\nكه تشنگى و يا گرسنگى بر آنان غالب آمد افطار نمايند . اين عمل براى آنست كه به روزه گرفتن عادت كنند ، پس شما اطفال خود را در « نه سالگى » به اندازه توانائىشان امر به روزه گرفتن كنيد ، و چون تشنگى بر آنان غالب گرديد افطار كنند .\r\n183 - در كتاب « مجموعة الورام » از رسول خدا صلَّى الله عليه و آله روايت شده كه : هنگامى كه به أهل بيت رسول خدا صلَّى الله عليه و آله تنگدستى و سختى روى مىآورد ، آن حضرت مىفرمود : برخيزيد و نماز بخوانيد ، كه پروردگارم مرا به اين عمل امر كرده است - چنان كه فرمايد : - اهل بيت خود را به نماز فرمان ده و بر آن صبور باش . ما از تو روزى طلب نكنيم - بلكه - روزى ترا نيز ما ميرسانيم ؛ و - بدان - كه سرانجام نيكو با پرهيزكارى است .\r\n184 - در كتاب « مقنع » از رسول خدا صلَّى الله عليه و آله روايت شده كه آن\r\n","description":"","footnote":"","page_name":" 158 ","page_number":190},
  {"content":"\r\nحضرت چون ميخواست با زنى ازدواج كند - زنى را - مىفرستاد تا صفحه گردن او را بو كند و مىفرمود : اگر بوى گردنش پاكيزه بود عرق بدنش نيز پاكيزه خواهد بود . .\r\n","description":"","footnote":"","page_name":" 159 ","page_number":191},
  {"content":"\r\nباب نهم قسمتى از آداب و سنن آن حضرت در خوردنيها و آشاميدنيها و آداب سفره\r\n166 - در كافى ، از امام صادق عليه السّلام روايت شده كه فرمود : نزد رسول خدا صلَّى الله عليه و آله چيزى محبوبتر از اين نبود ، كه پيوسته گرسنه و خائف از خدا باشد .\r\n167 - شيخ صدوق در « امالى » از عيص بن قاسم روايت كرده كه گفت : به امام صادق عليه السّلام عرض كردم : حديثى از پدر بزرگوار شما روايت شده كه فرمود :\r\nرسول خدا صلَّى الله عليه و آله ، از نان گندم سير نشد ، آيا اين مطلب درست است ؟ فرمود :\r\nنه ، زيرا رسول خدا صلَّى الله عليه و آله هرگز نان گندم نخورد . و از نان جو هم يك شكم سير نخورد .\r\n168 - طبرسى در « احتجاج » از موسى بن جعفر ، از آباء گرامش ، از امام\r\n","description":"","footnote":"","page_name":" 160 ","page_number":192},
  {"content":"\r\nحسين عليهم السّلام در يك حديث طولانى كه در جواب پرسشهاى مرد يهودى شامى ، از على عليه السّلام ، روايت شده - تا آنجا كه مىگويد : - مرد يهودى از أمير المؤمنين عليه السّلام پرسيد : مردم گمان مىكنند كه عيسى ابن مريم ( عليهما السّلام ) مرد زاهدى بود : على عليه السّلام در جواب او فرمود : اين چنين است . ولى محمد صلَّى الله عليه و آله از همهء پيغمبران زاهدتر بود ، زيرا علاوه بر كنيزهائى كه داشت داراى سيزده زن بود ، با اين همه هيچ وقت سفره اى كه در آن طعامى باقى مانده باشد بر چيده نشد ، و ابدا نان گندم نخورد ، و از نان جو نيز سه شبانه روز متوالى سير نشد .\r\n169 - در « نهج البلاغة » از على عليه السّلام نقل شده كه فرمود : پس به پيامبر پاك و پاكيزهء خود تأسى كن - تا آنجا كه فرمايد : لاغرترين اهل دنيا بود از حيث شكم و گرسنه ترين آنان بود از جهت خوردن - تا آنجا كه فرمايد : با شكم گرسنه از دنيا بيرون رفت و سالم وارد آخرت گرديد .\r\n170 - قطب راوندى در كتاب « دعوات » گويد : روايت شده كه رسول خدا صلَّى الله\r\n","description":"","footnote":"","page_name":" 161 ","page_number":193},
  {"content":"\r\nعليه و آله در حال تكيه دادن ، غذا نه خورد جز يك بار ، آن هم پس از متذكر شدن نشست و گفت : خدايا من بنده و پيامبر توام .\r\nمؤلف : اين معنى را كلينى و شيخ طوسى به طرق زيادى . و همچنين صدوق و برقى و حسين بن سعيد در كتاب « زهد » روايت كرده اند .\r\n171 - در كافى از زيد شحام از امام صادق عليه السّلام روايت شده كه فرمود :\r\nرسول خدا صلَّى الله عليه و آله از روزى كه خداوند . وى را به نبوت مبعوث كرد ، تا روزى كه از دنيا رحلت فرمود : در حال تكيه دادن غذا نخورد . مانند بردگان غذا مىخورد و مثل آنان مىنشست ، گفتم : چرا ؟ فرمود : براى تواضع در برابر خداى عز و جل .\r\n172 - باز در كافى ذكر شده كه « أبي خديجة » گفت : بشير دهان ، از امام صادق عليه السّلام پرسيد ، و من در آن مجلس حاضر بودم : آيا رسول خدا صلَّى الله عليه و آله در حالى كه به دست راست ، يا چپ تكيه كرده باشد ، غذا ميل مىكرد ؟ امام صادق عليه السّلام فرمود : رسول خدا صلَّى الله عليه و آله در حال تكيه دادن به دست راست . يا چپ غذا ميل نمىفرمود ، آن حضرت مانند بردگان مىنشست ، گفتم : چرا ؟ فرمود : براى\r\n","description":"","footnote":"","page_name":" 162 ","page_number":194},
  {"content":"\r\nتواضع و فروتنى در برابر خداى عز و جل .\r\n173 - و در همان كتاب ، از امام باقر عليه السّلام روايت شده كه فرمود : رسول خدا صلَّى الله عليه و آله مانند برده غذا مىخورد ، و مثل آنان مىنشست . و بر روى زمين غذا مىخورد و مىخوابيد .\r\nمؤلف : مشايخ ثلاث . و برقى . و حسين بن سعيد . و طبرسى و ديگران در اين معنى أحاديث زيادى روايت كرده اند .\r\n174 - غزالى در « احياء العلوم » گفته : رسول خدا صلَّى الله عليه و آله چون براى خوردن مىنشست ، دو زانو ، و دو قدم خود را جمع مىكرد ، همانطور كه نماز گذار مىنشيند ، مگر اينكه يكى از زانوها و قدمها را روى زانو ، و قدم ديگر مىگذاشت .\r\nو مىفرمود : همانا من بنده هستم ، مانند بندگان غذا مىخورم و چون آنان مىنشينم .\r\n","description":"","footnote":"","page_name":" 163 ","page_number":195},
  {"content":"\r\n175 - در كتاب « التعريف » تأليف صفوانى ، از على عليه السّلام روايت شده :\r\nرسول خدا صلَّى الله عليه و آله چون كنار سفره قرار مىگرفت ، مانند بندگان مىنشست .\r\nو بر ران چپ خود تكيه مىكرد .\r\n176 - در « مكارم » از ابن عباس نقل شده كه گفت : رسول خدا صلَّى الله عليه و آله روى زمين مىنشست . و گوسفندان را خود مىبست ، و دعوات غلامان را براى خوردن نان جو ، مىپذيرفت .\r\n177 - برقى در « محاسن » از امام صادق عليه السّلام روايت كرده كه : رسول خدا صلَّى الله عليه و آله مثل بندگان مىنشست و دست خود را بر زمين مىنهاد . و با سه انگشت غذا مىخورد . امام فرمود : رسول خدا صلَّى الله عليه و آله چنين غذا ميل مىكرد .\r\nنه چنان كه أهل كبر غذا مىخورند .\r\n","description":"","footnote":"","page_name":" 164 ","page_number":196},
  {"content":"\r\nمؤلف : از اين حديث روشن مىشود كه موضوع تكيه نكردن رسول خدا صلَّى الله عليه و آله در حال غذا خوردن كه در احاديث گذشته ياد آور شد ، غير تكيه كردن بر زمين است ، بلكه مراد تكيه نكردن بر وساده و مخده و نحو آن بوده كه حضرت عمل نمىفرمود چنان كه رسم ملوك و ساير متكبران آن طور تكيه دادن بوده است . شاهد اين مطلب فرمايش حضرت صادق عليه السّلام است كه به شخصى كه آن حضرت را نهى از تكيه كردن بر زمين در حال غذا خوردن نمود ، در مرتبه سوم به آن شخص فرمود : به خدا قسم رسول خدا صلَّى الله عليه و آله از چنين تكيه دادنى نهى نفرموده است .\r\n178 - در همان كتاب از امام صادق عليه السّلام روايت شده كه فرمود : رسول خدا صلَّى الله عليه و آله چون از غذا خوردن فارغ مىشد انگشتان خود را مىليسيد .\r\nمؤلف : اين معنى را برقى به طريق ديگر . و همچنين طبرسى در مكارم بدون ذكر سند روايت كرده است .\r\n179 - در مكارم : روايت شده كه : رسول خدا صلَّى الله عليه و آله هر وقت أنار\r\n","description":"","footnote":"","page_name":" 165 ","page_number":197},
  {"content":"\r\nمىخورد كسى را در آن شركت نمىداد .\r\n180 - طبرسى در مكارم ، از كتاب « مواليد الصادقين » نقل كرده كه : رسول خدا صلَّى الله عليه و آله از هر جور غذا ميل مىفرمود . و هر غذائى را كه خدا برايش حلال كرده بود ، با اهل بيت و خدمتگزاران خود مىخورد . و همچنين با كسانى كه آن حضرت را دعوت مىكردند . و روى زمين و يا هر چه فرش شده بود . مىنشست . و هر جور غذائى كه داشتند با آنان تناول مىكرد ، ليكن وقتى مهمان براى آنان مىآمد حضرت با مهمان خود غذا ميل مىكرد . و بهترين طعام نزد آن حضرت غذائى بود كه شركتكنندگان در آن بيشتر باشند .\r\n181 - در كافى : از امام صادق عليه السّلام روايت شده كه فرمود : رسول خدا صلَّى الله عليه و آله چون با مردم غذا مىخورد نخستين كسى بود كه دست به غذا دراز ميكرد و آخر از همه دست مىكشيد ، تا اينكه مردم بخورند .\r\n182 - در « جعفريات » از على عليه السّلام روايت شده كه فرمود : رسول خدا\r\n","description":"","footnote":"","page_name":" 166 ","page_number":198},
  {"content":"\r\nصلَّى الله عليه و آله وقتى نزد جماعتى افطار مىكرد ، مىفرمود : روزه داران پيش شما افطار كردند ، و نيكان از غذاى شما خوردند و بر گزيدگان بر شما درود ، فرستادند .\r\nمؤلف : اين معنى را كلينى نيز به سند خود از امام صادق عليه السّلام روايت كرده است .\r\n183 - در كافى : از حضرت صادق عليه السّلام روايت شده كه فرمود : أمير المؤمنين عليه السّلام فرمود : غذا خوردن پيامبران در شب پس از نماز عشاء بوده . پس شما شام خوردن را ترك نكنيد ، زيرا ترك آن باعث خرابى بدن است .\r\n184 - نيز در آن كتاب ، از امام صادق عليه السّلام روايت شده كه فرمود :\r\nنزد رسول خدا صلَّى الله عليه و آله طعامى حاضر نشد كه در آن خرما باشد ، مگر اينكه از خرما شروع مىكرد .\r\n185 - سيد بن طاوس ، در كتاب « اقبال » از جزء دوم تاريخ نيشابورى ضمن\r\n","description":"","footnote":"","page_name":" 167 ","page_number":199},
  {"content":"\r\nشرح حال « حسن بن بشر » نقل كرده كه : رسول خدا صلَّى الله عليه و آله ميان هر دو لقمه حمد خدا مىكرد .\r\n186 - در كتاب « صحيفة الرضا » از آباء گرامش عليهم السّلام روايت شده كه :\r\nرسول خدا صلَّى الله عليه و آله چون خرما مىخورد هسته اش را پشت دست مىگذاشت و سپس آن را به دور مىانداخت .\r\nمؤلف : اين حديث را كلينى نيز در كافى روايت كرده .\r\n187 - در همان كتاب از امام رضا ، از آباء گرامش روايت شده كه : رسول خدا صلَّى الله عليه و آله وقتى شير مىخورد . مضمضه مىنمود و مىفرمود : شير چربى دارد .\r\n188 - در كافى : از « وهب بن عبد ربه » روايت شده كه گفت : ديدم امام صادق عليه السّلام خلال مىكند . چون به آن حضرت نگاه كردم فرمود : رسول خدا صلَّى الله عليه و آله خلال مىكرد ، خلال دهن را خوشبو مىكند .\r\n","description":"","footnote":"","page_name":" 168 ","page_number":200},
  {"content":"\r\n189 - در « مكارم » از كتاب « طب الائمة » نقل شده كه : رسول خدا صلَّى الله عليه و آله با همه چيز خلال مىكرد : مگر با برگ درخت خرما ، و چوب تو خالى گياهان .\r\n190 - در همان كتاب از رسول خدا صلَّى الله عليه و آله روايت شده كه آن حضرت وقتى آب مىآشاميد ابتداء « بسم ا لله » مىگفت - تا آنجا كه گويد : آب را مىمكيد ، و آن را به يك نفس نمىخورد ، و مىفرمود : درد ، كبد از بلعيدن آب به يك نفس حاصل مىشود .\r\n191 - نيز طبرسى در « مكارم » از عبد الله بن مسعود روايت كرده كه : رسول خدا صلَّى الله عليه و آله وقتى از ظرفى آب ميل مىكرد به سه نفس مىآشاميد ، و در هر نفس ابتداء « بسم ا لله » و در آخر « شكر خدا » را ميكرد .\r\n192 - در همان كتاب از ابن عباس روايت شده گفت : ديدم رسول خدا صلَّى الله عليه و آله با دو نفس آب ميل فرمود .\r\n","description":"","footnote":"","page_name":" 169 ","page_number":201},
  {"content":"\r\n193 - در « جعفريات » از امام صادق عليه السّلام از آباء گرامش ، از على عليه السّلام روايت شده كه فرمود : چند بار تجربه كرده ، ديدم رسول خدا صلَّى الله عليه و آله هنگام نوشيدن آب ، آن را با سه نفس مىآشاميد . و در هر بار « بسم ا لله » مىگفت . و در آخر « حمد خدا » ميكرد . از سبب آن پرسيدم . فرمود : يا على حمد به منظور اداى شكر خدا ، و « بسم ا لله » براى ايمنى از درد است .\r\n194 - در مكارم : روايت شده كه : رسول خدا صلَّى الله عليه و آله وقتى آب مىنوشيد در ظرف آب نفس نميكشيد : بلكه هر وقت ارادهء نفس كشيدن داشت ، آن را از دهان دور نگه ميداشت .\r\n195 - در « جعفريات » از امام صادق ، از آباء گرامش ، از على عليهم السّلام روايت شده كه : رسول خدا صلَّى الله عليه و آله چون براى « استشفاء » در آبى دعا ميخواند ظرف را نزديك دهان مىگرفت ، و تا آنجا كه خدا مىخواست به آن دعا مىخواند بدون اينكه در آن تف كند .\r\n","description":"","footnote":"","page_name":" 170 ","page_number":202},
  {"content":"\r\n196 - برقى در كتاب محاسن از امام صادق عليه السّلام از پدر بزرگوارش روايت كرده كه : أمير المؤمنين عليه السّلام ايستاده آب مىخورد ، پس روزى از بقيه آب وضوى خويش در حالتى كه ايستاده بود ميل كرد بعد متوجه امام حسن عليه السّلام گرديده فرمود اى فرزند جدت رسول خدا صلَّى الله عليه و آله را ديدم كه چنين كرد .\r\n197 - صدوق در « عيون الاخبار » از امام رضا و آباء گرامش عليهم السّلام روايت كرده كه : رسول خدا صلَّى الله عليه و آله خرماى نورس ، و شحم درخت خرما را ، با خرما مىخورد ، و مىفرمود : شيطان لعنه الله به غضب مىآيد ، و مىگويد : اولاد آدم زنده ماند تا كهنه را با تازه خورد .\r\n198 - غزالى در « احياء العلوم » گويد : رسول خدا صلَّى الله عليه و آله وقتى گوشت ميل ميكرد ، سر خود را به سوى آن نمىبرد ، بلكه گوشت را به طرف دهان مىآورد . و سپس آن را خوب مىجويد - تا آنجا كه گويد : - به خصوص پس از خوردن گوشت ، دو دست خويش را به خوبى مىشست ، سپس دست تر خود را به صورت ميكشيد .\r\n","description":"","footnote":"","page_name":" 171 ","page_number":203},
  {"content":"\r\n199 - در همان كتاب است كه : رسول خدا صلَّى الله عليه و آله همه رقم غذائى ميل ميكرد .\r\n200 - در « مكارم » : از رسول خدا صلَّى الله عليه و آله روايت شده كه آن جناب همه رقم غذا ميل ميكرد - تا آنجا كه گويد : - و خيار را با خرما مىخورد ، و محبوب ترين ميوه ها پيش آن حضرت خربزه و انگور بود . هندوانه را با خربزه و گاهى با شكر ، و بسا با خرما ميل مىكرد .\r\n- تا آنجا كه گويد : - وقتى كه روزه ميگرفت و مصادف ايام رسيدن « رطب » بود ، فقط با آن افطار مىكرد . اكثر اوقات انگور را دانه دانه ميل ميفرمود . پنير مىخورد - تا آنجا كه گويد : - خرما مىخورد . و بعد آب مىنوشيد . اكثر غذاى آن حضرت خرما و آب بود . شير و خرما و حليم مىخورد . محبوبترين غذاها پيش آن جناب گوشت بود . كدو را دوست داشت و به يك نوع آن كه « دباء » ناميده مىشود علاقه داشت و از خوردنىهاى سفره دست به سوى آن دراز مىكرد . گوشت مرغ و گوشت حيوانات\r\n","description":"","footnote":"","page_name":" 172 ","page_number":204},
  {"content":"\r\nصحرائى و پرندگان و همچنين نان و روغن و سركه ، و كاسنى و ريحان كوهى و كلم ميل مىفرمود :\r\nمؤلف : اكثر اين معانى را عدهء زيادى از مشايخ شيعه و همچنين اهل سنت به طرق زيادى روايت كرده اند . و ما براى اختصار آنها را ذكر نكرديم .\r\n201 - شهيد در « دروس » ذكر كرده كه : رسول خدا صلَّى الله عليه و آله خيار را با نمك مىخورد .\r\n202 - غزالى در « احياء العلوم » گويد : رسول خدا صلَّى الله عليه و آله از گوشت پرندهء شكار شده ميل مىكرد ولى خودش آن را تعقيب نمىكرد ، و شكار نمىنمود ، دوست داشت ديگران شكار كنند و براى حضرتش بياورند تا ميل كند .\r\n203 - حسين بن همدان حصينى در كتاب « الهداية » از امام صادق عليه السّلام از\r\n","description":"","footnote":"","page_name":" 173 ","page_number":205},
  {"content":"\r\nآباء گرامش ، از أمير المؤمنين عليهم السّلام - در حديثى - روايت كرده كه : رسول خدا صلَّى الله عليه و آله از گوشت ، ماهيچهء دست را دوست داشت .\r\nمؤلف : اين معنى را طبرسى ، و ديگران نيز روايت كرده اند .\r\n204 - كلينى در كافى از امام صادق عليه السّلام روايت كرده كه : رسول خدا صلَّى الله عليه و آله عسل را زياد دوست مىداشت .\r\nمؤلف : اين معنى را كلينى و ديگران به طرق ديگرى نيز روايت كرده اند .\r\n205 - در كافى : از سليمان بن جعفر روايت شده كه گفت : خدمت امام رضا عليه السّلام شرفياب شدم . و در جلو آن حضرت يك نوع خرمائى بود بنام « خرماى برنى » كه به اشتهاى كامل از آن ميل مىكرد ، پس فرمود : سليمان نزديك بيا و به خور . من پيش رفتم و با آن حضرت ميل كردم . و به آن جناب عرض كردم : فدايت گردم ميبينم از اين خرما با اشتهاى كامل ميل مىفرمائيد ؟ فرمود : بلى من خرما را دوست دارم\r\n","description":"","footnote":"","page_name":" 174 ","page_number":206},
  {"content":"\r\nگفتم : چرا ؟ فرمود : براى اينكه رسول خدا صلَّى الله عليه و آله خرما را خيلى دوست داشت و همچنين امير المؤمنين و امام حسن و ابا عبد الله الحسين ، و امام زين العابدين و امام باقر و امام صادق و پدرم و خودم ، همگى خرما را دوست داريم . و شيعيان ما نيز خرما را دوست دارند ، زيرا از طينت ما آفريده شده اند . و دشمنان ما اى سليمان مسكر را دوست دارند ، زيرا آنان از شعله اى از آتش خلق شده اند .\r\n206 - شيخ طوسى در « امالى » از امام صادق عليه السّلام - ضمن حديثى - روايت كرده كه فرمود : غذاى رسول خدا صلَّى الله عليه و آله نان جو بود ، وقتى كه آن را مييافت . و حلوايش خرما ، و سوخت منزلش شاخهاى درخت خرما بود .\r\n207 - كلينى ، از عمر بن أبان كلينى روايت كرده كه گفت : شنيدم امام باقر و امام صادق عليهما السّلام مىفرمودند : روى زمين ميوه اى محبوبتر از « انار » نزد رسول\r\n","description":"","footnote":"","page_name":" 175 ","page_number":207},
  {"content":"\r\nخدا صلَّى الله عليه و آله نبود ، به خدا قسم وقتى انار ميل مىكرد دوست داشت كسى در آن شركت نكند .\r\n208 - در « مكارم » از رسول خدا صلَّى الله عليه و آله نقل شده كه آن حضرت غذاى داغ ميل نمىكرد ، تا اينكه سرد شود و مىفرمود : خداوند به ما آتش نخورانيده همانا غذاى داغ بركت نه دارد . پس آن را سرد كنيد .\r\nرسول خدا صلَّى الله عليه و آله هنگام خوردن « بسم ا لله » مىگفت : و با سه انگشت و از جلو خود غذا مىخورد . و از جلو كسى غذا بر نمىداشت . و چون غذا مىآوردند قبل از ديگران به خوردن غذا مشغول مىشد . و بعد سايرين شروع مىكردند ، و با سه انگشت يعنى ابهام ، و سبابه ، و انگشت وسطى غذا مىخورد ، و گاهى از انگشت چهارمى كمك مىگرفت . گاهى نيز با تمامى كف غذا مىخورد ، ليكن با دو انگشت غذا ميل نمىكرد و مىفرمود : آن خوردن شيطان است .\r\nروزى أصحاب فالوده اى آوردند ، حضرت با ايشان از آن ميل فرمود : و پرسيد\r\n","description":"","footnote":"","page_name":" 176 ","page_number":208},
  {"content":"\r\nاين غذا از چه درست مىشود ؟ عرض كردند : از روغن و عسل چنان كه مىبينيد . فرمود غذاى خوبى است . نان جو ، الك نشده مىخورد ، و هرگز نان گندم نخورد ، و از نان جو نيز سير نشد .\r\nو هرگز ( چون مترفين ) بر سفرهء رنگين غذا نخورد ، تا از دنيا رحلت كرد .\r\nهندوانه و انگور مىخورد ، خرما ميل ميكرد ، و هسته آن را به گوسفندان مىداد . سير و پياز و تره نمىخورد . و عسلى كه در آن مغافير بود ميل نميكرد - مغافير چيزى است كه از گياهان در شكم زنبوران عسل مانده و هنگام درست شدن عسل در آن باقى مىماند و بوى بدى به عسل مىدهد - .\r\nو هرگز طعامى را مذمت نكرد : اگر دوست داشت مىخورد ، و اگر دوست نداشت از آن ميل نميكرد ، ليكن آن را به ديگران حرام نمىنمود . ظرف غذا را با انگشت پاك ميكرد و مىفرمود : غذاى آخر ظرف بركتش بيشتر است . و چون از غذا خوردن فارغ مىشد هر سه انگشت خود را يكى پس از ديگرى با دهان پاك ميكرد . و پس از آن دست خود را مىشست . و تنها غذا نميخورد .\r\n","description":"","footnote":"","page_name":" 177 ","page_number":209},
  {"content":"\r\n209 - در « محاسن » از امام صادق عليه السلام روايت شده كه فرمود : در حالى كه أمير المؤمنين عليه السلام با چند نفر از اصحاب خود در « رحبه » تشريف داشت طبق فالوده اى براى حضرتش هديه آوردند ، پس به اصحاب خود فرمود : به خوريد ، خودش نيز دست دراز كرد ، تا ميل كند ، سپس دستش را به عقب كشيد و فرمود : به يادم آمد كه رسول خدا صلَّى الله عليه و آله فالوده نخورد . بدين جهت من نيز از خوردن آن كراهت دارم .\r\n210 - كلينى در كافى ، از امام صادق ، از پدران گراميش عليهم السلام روايت كرده كه فرمود : رسول خدا صلَّى الله عليه و آله هر وقت غذاى چربى ميل مىكرد آب كمتر مىخورد . به آن حضرت عرض شد كه شما كم آب مىنوشيد ؟ فرمود : براى اين طعام آب كم نوشيدن گواراتر است .\r\n","description":"","footnote":"","page_name":" 178 ","page_number":210},
  {"content":"\r\nمؤلف : قريب به اين معنى در « جعفريات » روايت شده .\r\n211 - در همان كتاب ، از امام صادق عليه السلام روايت شده كه فرمود : رسول خدا صلَّى الله عليه و آله دوست داشت از قدح شامى بنوشد ، و مىفرمود : پاكيزه ترين ظرفهائى است كه در دسترس شما است .\r\nمؤلف : اين معنى را برقى ، و همچنين كلينى رحمه الله به طريق ديگر روايت كرده اند .\r\n212 - در « مكارم » ذكر شده كه : رسول خدا صلَّى الله عليه و آله ، از قدحهاى مخصوص كه از شام مىآوردند آب مىنوشيد . و همچنين از قدحهاى چوبى و پوستى و سفالى هم مىآشاميد .\r\n213 - در همان كتاب از رسول خدا صلَّى الله عليه و آله روايت شده كه : آن حضرت با كفهاى خود آب مينوشيد و ميفرمود : ظرفى پاكيزه تر از دست نيست .\r\n","description":"","footnote":"","page_name":" 179 ","page_number":211},
  {"content":"\r\n214 - و در همان كتاب است كه آن حضرت از دهانه مشك بزرگ ، و كوچك كه آن را « اداوه » گويند آب مىنوشيد ، ليكن در حال آب خوردن دهانه آن را به خارج بر نميگردانيد ، و مىفرمود كه : آب مشك را بد بو مىكند .\r\n215 - ابن طاوس در كتاب « المهج » از كتاب « زاد العابدين » حديث طولانى در كيفيت گرفتن آب نيسان نقل كرده كه آن حديث شامل اين معنى است كه رسول خدا صلَّى الله عليه و آله از آب نيسان استفاده ميكرد .\r\n216 - در كتاب « عيون الاخبار » روايت شده كه : رسول خدا صلَّى الله عليه و آله دو قوچ شاخدار ابلق در عيد قربان ذبح ميكرد .\r\n217 - كلينى در كافى روايت كرده كه رسول خدا صلَّى الله عليه و آله در روز عيد قربان دو قوچ ذبح مىكرد : يكى از طرف خود و ديگرى از طرف فقراى امتش .\r\nمؤلف : اين معنى به طرق زيادى از اهل بيت عليهم السلام روايت شده .\r\n","description":"","footnote":"","page_name":" 180 ","page_number":212},
  {"content":"\r\n[ ملحقات آداب سفره 
  ]\r\n185 - در مقدمه كتاب « طب النبى » ضمن حديثى از رسول خدا صلَّى الله عليه و آله روايت شده فرمود : ما جمعيتى هستيم تا وقتى كاملا گرسنه نشويم غذا نميخوريم ، و چون ميخوريم خود را كاملا سير نميكنيم .\r\n186 - در كتاب « مجموعه ورام » از ابن عباس روايت شده كه گفت : - بسا ميشد - كه رسول خدا صلَّى الله عليه و آله چند شب گرسنه ميماند ، و براى خود و أهل و عيالش غذاى شبى پيدا نميشد . - سپس گفت : - خوراك عمده اش نان جو بود .\r\n187 - و در همان كتاب از عايشه روايت شده كه گفت : سوگند به آن خدائى كه محمد صلَّى الله عليه و آله را به حقيقت برانگيخت . در خانه رسول خدا صلَّى الله عليه و آله « الك » نبود . و آن جناب از آن روزى كه مبعوث گرديد تا روزى كه از دنيا رحلت فرمود ، هرگز نانى كه آرد آن را « الك » كرده باشند ميل نفرمود .\r\n188 - در كتاب « مكارم الاخلاق » از « انس بن مالك » روايت شده كه گفت :\r\n","description":"","footnote":"","page_name":" 181 ","page_number":213},
  {"content":"\r\nرسول خدا صلَّى الله عليه و آله از غذائى كه بر طبق و مانند آن ، و همچنين در ظرف خيلى بزرگ نهاده بودند نمىخورد . و نه نان سفيد نازك سبوس گرفته و الك شده ( ظاهرا نان خوراكى اشراف بوده ) ميل ميكردند . از او سؤال شد ، آنان غذا را بر چه چيز مينهادند ؟ پاسخ داد : آن را بر سفره نهاده و ميخوردند .\r\n189 - در كتاب « مجموعه ورام » از عايشه روايت شده كه گفت : هرگز رسول خدا صلَّى الله عليه و آله نشد كه شكمش را از زياد خوردن پر كند .\r\n190 - شيخ طوسى در كتاب « امالى » از محمد بن مسلم در حديثى از امام باقر عليه السلام روايت كرده كه : آن حضرت به او فرمود : اى محمد شايد گمان كنى - از آن روزى كه رسول خدا صلَّى الله عليه و آله مبعوث شد تا روزى كه از دنيا رفت - كسى آن حضرت را - و لو يك بار - ديده باشد كه در حال تكيه كردن ، غذا مىخورد ؟ ! سپس فرمود : اى محمد شايد گمان كنى - از روزى كه رسول خدا صلَّى الله عليه و آله مبعوث شد تا روزى كه از دنيا رفت - سه روز متوالى از نان گندم سير شده باشد ؟ ! سپس\r\n","description":"","footnote":"","page_name":" 182 ","page_number":214},
  {"content":"\r\nحضرت پاسخ خود را چنين داد : نه به خدا قسم تا روزى كه خداوند جان شريفش را قبض كرد ، نشد كه سه روز متوالى از نان گندم سير شود . - بعد فرمود : - البته من نميگويم كه رسول خدا صلَّى الله عليه و آله چيزى پيدا نميكرد ، بلكه گاهى بيك مرد صد شتر مىبخشيد ، و اگر آن حضرت دلش ميخواست بخورد حتما مىخورد ، همانا جبرئيل سه بار كليد گنجهاى زمين را نزد او آورد ، و او را در انتخاب آن مخير كرد ، بدون آنكه چيزى از پاداش اخروى او كاسته شود ، ليكن آن حضرت تواضع و فروتنى در برابر پروردگارش را بر تمام گنجهاى زمين برگزيد . هرگز كسى از او چيزى درخواست نكرد كه جواب نفى به او بدهد ، اگر داشت به او ميداد ، و اگر نداشت ميفرمود : خدا ان شاء الله مىرساند .\r\n191 - در كتاب « عيون اخبار الرضا » از آباء گرامش ، از على عليهم السلام روايت شده كه فرمود : رسول خدا صلَّى الله عليه و آله سه روز پى در پى از نان گندم سير نشد تا از دنيا رحلت فرمود .\r\n192 - در كتاب « مجموعهء ورام » از أبو هريره روايت شده كه گفت : رسول خدا صلَّى الله عليه و آله با أهل و عيالش سه روز پى در پى نان گندم نخورد تا از دنيا رحلت كرد\r\n","description":"","footnote":"","page_name":" 183 ","page_number":215},
  {"content":"\r\n193 - باز در همان كتاب از عايشه روايت شده كه گفت : رسول خدا صلَّى الله عليه و آله سه روز متوالى از طعام سير نشد تا اينكه از دنيا رحلت فرمود . و با اينكه توانائى بر سير شدن داشت - خود را گرسنه نگه مىداشت - و غذاى خويش را به مستمندان ايثار ميكرد .\r\n194 - باز در همان كتاب روايت شده كه : نشد در لقمه رسول خدا صلَّى الله عليه و آله دو رنگ غذا باشد ، طعام آن حضرت اگر گوشت بود ، نان نداشت ، و اگر نان بود گوشت نداشت .\r\n195 - و در همان كتاب روايت شده كه : هرگز دو جور طعام پيش رسول خدا صلَّى الله عليه و آله جمع نشد ، مگر اينكه يكى را مىخورد و ديگرى را صدقه ميداد .\r\n196 - در كتاب « مكارم » روايت شده كه : « ابن خولى » ظرفى كه در آن شير و عسل ريخته بود ، براى رسول خدا صلَّى الله عليه و آله آورد ، حضرت از خوردن آن امتناع كرد - و سپس فرمود : - من آن را بر شما حرام نميكنم ، ليكن فخر و مباهات را\r\n","description":"","footnote":"","page_name":" 184 ","page_number":216},
  {"content":"\r\nدوست ندارم و از حساب فرداى قيامت جهت متاع زيادى دنيا - نگرانم - من تواضع و فروتنى را دوست دارم ، زيرا كه هر كس براى خدا تواضع كند درجه اش را بالا ميبرد\r\n197 - در « بحار الانوار » در حديث طولانى در كيفيت شهادت على عليه السلام روايت شده تا آنجا كه بدخترش « ام كلثوم عليها السلام » فرمود : ميخواهم از برادر و پسر عموى خودم رسول خدا صلَّى الله عليه و آله تبعيت كنم ، دو جور خورش در يك طبق غذا براى حضرتش هرگز حاضر نشد تا آنكه از دنيا رحلت فرمود .\r\n198 - در « مكارم » روايت شده كه : رسول خدا صلَّى الله عليه و آله تا ممكن بود تنها غذا ميل نميكرد .\r\n199 - مرحوم مجلسى در « بحار الانوار » از كتاب « بشارة المصطفى » در حديث وصيت على عليه السلام به كميل بن زياد نقل كرده - تا آنجا كه فرمايد : - اى كميل\r\n","description":"","footnote":"","page_name":" 185 ","page_number":217},
  {"content":"\r\nدر كيفيت طعام خود زياد دقت مكن ، زيرا كه رسول خدا صلَّى الله عليه و آله به آن خيلى اهميت نميداد .\r\n200 - در كتاب « كافى » از امام صادق عليه السلام روايت شده كه از آن حضرت سؤال شد : آيا رسول خدا صلَّى الله عليه و آله به اهل و عيال خود غذاى خوب و شناسا ميخورانيد ؟\r\nحضرت پاسخ داد : آرى - سپس فرمود : - وقتى غذاى آدمى خوب و شناسا بود نفسش به آن قانع شده ، و موجب چاقيش مىشود .\r\n201 - در كتاب « محاسن » از امام صادق عليه السلام روايت شده فرمود : رسول خدا صلَّى الله عليه و آله كاسهء غذا را مىليسيد .\r\n202 - در كتاب « محاسن » از امام حسن مجتبى عليه السلام روايت شده كه فرمود :\r\nدوازده خصلت است كه بر هر مسلمانى لازم است آنها را براى غذا خوردن ياد بگيرد ، چهار تاى آن واجب و چهار عدد آن سنت و چهار ديگر تأديب است - تا آنجا كه گويد : -\r\n","description":"","footnote":"","page_name":" 186 ","page_number":218},
  {"content":"\r\nاما آنچه از سنت است : بر جانب چپ نشستن ، با سه انگشت غذا خوردن ، و هنگام غذا خوردن از جلو خود ميل كردن . . .\r\nاين حديث را شيخ صدوق در كتاب « خصال و فقيه » و طبرسى در « مكارم » و سيد بن طاوس در كتاب « اقبال » روايت كرده اند . و در اقبال مىفرمايد : اما آنچه از سنت است : پيش از خوردن غذا دست شستن . . . و در آخر انگشتان را ليسيدن است .\r\n203 - در كتاب « المستدرك » در باره سنت غذا خوردن از كتاب أبي القاسم كوفى روايت شده : شستن دو دست پيش از غذا و بعد از آن سنت است .\r\n204 - در كتاب « كافى » از « محمد بن فضيل » روايت شده كه گفت : از ائمه عليهم السّلام رسيده است كه : رسول خدا صلَّى الله عليه و آله هنگام خوردن - تعارف ميكرد - به كسى كه روبروى حضرت نشسته بود لقمه تعارف ميكرد . و موقع آب نوشيدن به كسى كه در طرف راستش نشسته بود آب ميداد .\r\n205 - در « مكارم » روايت شده كه : رسول خدا صلَّى الله عليه و آله در حال ايستاده\r\n","description":"","footnote":"","page_name":" 187 ","page_number":219},
  {"content":"\r\nو بسا در حال سواره آب مىنوشيد . و از مشك ، كوزه ، و هر ظرف ديگر ، و نيز با دستهايش آب ميل مىكرد .\r\n206 - در كتاب « احياء العلوم » روايت شده كه : رسول خدا صلَّى الله عليه و آله با سه نفس آب مىنوشيد ، و هر دفعه اول\r\n« بسم ا لله »\r\nو در آخر حمد خدا مىكرد - و روش حمد كردنش چنان بود كه - بعد از نفس اول ميگفت :\r\n« الحمد لله »\r\nو بعد از نفس دوم ميگفت :\r\n« * ( الْحَمْدُ لِلَّه رَبِّ الْعالَمِينَ ) * »\r\nو بعد از نفس سوم ميگفت :\r\n« * ( الْحَمْدُ لِلَّه رَبِّ الْعالَمِينَ الرحمن الرحيم » . ) *\r\n207 - در كتاب « ارشاد ديلمى » روايت شده كه : رسول خدا صلَّى الله عليه و آله چون آب مىنوشيد ميگفت : شكر خدا را كه در اثر گناهان آب را تلخ نكرد ، بلكه بواسطه نعمت و رحمت خود آن را گوارا و شيرين قرار داد .\r\n208 - سيد بن طاوس در كتاب « اقبال » روايت مىكند كه : رسول خدا صلَّى -\r\n","description":"","footnote":"","page_name":" 188 ","page_number":220},
  {"content":"\r\nالله عليه و آله چون قسمتى از لقمه اش را تناول ميفرمود ، ميگفت : خدا حمد و ستايش مخصوص تو است - كه ما را - اطعام كردى و سيراب نمودى : پس حمد و ثنا مخصوص تو است بدون آنكه كفران شوى ، و يا تو را وداع كنيم و يا از تو بىنيازى جوئيم .\r\n209 - در كتاب « مكارم » از رسول خدا صلَّى الله عليه و آله روايت شده كه فرمود : سركه خوب خورشى مىباشد ، خدايا سركه را براى ما مبارك كن ، زيرا كه آن خورش پيغمبران پيش از من است .\r\n210 - در كتاب « كافى » از امام صادق عليه السّلام روايت شده كه فرمود :\r\nمحبوبترين خورشها نزد رسول خدا صلَّى الله عليه و آله « سركه و زيتون » بود . و مىفرمود : آن خوراك پيامبران است .\r\n211 - در كتاب « عيون الاخبار » از امام رضا ، از آباء گرامش ؛ از على عليهم السّلام روايت شده كه فرمود : رسول خدا صلَّى الله عليه و آله گوشت كليه هاى حيوان را نميخورد - بدون آنكه آن را بر ديگران حرام كند - و ميفرمود : چون كليه ها به بول\r\n","description":"","footnote":"","page_name":" 189 ","page_number":221},
  {"content":"\r\nحيوان نزديك است ( خوردن آن را كراهت دارم ) .\r\n212 - در كتاب « كافى » در حديثى از امام صادق عليه السّلام روايت شده كه :\r\nاز طرف انصار يك كاسه « برنج » خدمت رسول خدا صلَّى الله عليه و آله اهداء گرديد .\r\nآن حضرت « سلمان ، مقداد و ابو ذر رضى الله عنهم » را خواند - تا از آن غذا بخورند - آنان از غذا خوردن زود دست كشيده و عذر خواهى كردند . رسول خدا صلَّى الله عليه و آله فرمود : شما كه چيزى نخورديد ! سپس فرمود : - هر كدامتان ما را بيشتر دوست داريد - ميبايست خجالت نكشيد - پيش ما بهتر غذا بخوريد .\r\n213 - و در همان كتاب : از امام صادق عليه السّلام روايت شده كه فرمود :\r\nاگر مؤمنى به خوردن يك ذراع گوسفند دعوتم كند مىپذيرم ، و اين خود از دين محسوب است . و اگر مشرك و يا منافقى شترى را بكشد و به خوردن آن دعوتم كند قبول نميكنم و اين خود نيز از دين من است . خداوند عطاهاى مشركين و منافقان و غذاى آنان را بر من قدغن كرده است .\r\n","description":"","footnote":"","page_name":" 190 ","page_number":222},
  {"content":"\r\n214 - مجلسى در كتاب « بحار الانوار » از كتاب « تذكره علامة » نقل كرده كه : رسول خدا صلَّى الله عليه و آله سير ، پياز و تره ميل نميكرد -\r\n215 - در كتاب « محاسن » از رسول خدا صلَّى الله عليه و آله روايت شده فرمود :\r\nموقع غذا خوردن كفشهاى خود را در بياوريد ، زيرا اين كار سنت خوبى است ، و پاها را راحتى مىبخشد .\r\n216 - در كتاب « كافى » از امام صادق عليه السّلام در حديثى فرمود : رسول خدا صلَّى الله عليه و آله گوشت ماهيچه و گوشت سر دست را دوست داشت ، و گوشت ران را مكروه ميداشت ، زيرا اين قسمت به بولگاه نزديك مىباشد .\r\nاين معنى را برقى در « محاسن » و شيخ صدوق در « علل » نيز روايت كرده است .\r\n217 - در كتاب « عوارف المعارف » ذكر شده : رسول خدا صلَّى الله عليه و آله\r\n","description":"","footnote":"","page_name":" 191 ","page_number":223},
  {"content":"\r\nهرگز از طعامى ايراد نگرفت اگر ميل داشت مىخورد ، و گر نه ترك ميكرد .\r\n218 - و در همان كتاب ذكر شده : رسول خدا صلَّى الله عليه و آله غذا را فوت نميكرد ، و در ظرف آب نفس نميكشيد .\r\n219 - و در همان كتاب است : سركه و سبزى بر سر سفره از سنت است .\r\n220 - در « محاسن » از امام باقر عليه السّلام روايت شده فرمود : مقدارى حلواء خدمت رسول خدا صلَّى الله عليه و آله آوردند ولى آن حضرت ميل نفرمود عرض شد : - يا رسول ا لله - خوردن آن حرام است ؟ فرمود : حرام نيست و ليكن دوست ندارم خود را به اين گونه غذاها عادت بدهم . سپس اين آيه را تلاوت كرد : « خوبيها و پاكيزه هاى خود را در زندگانى دنيائى خود از بين برديد و تعيش كرديد . . سوره « احقاف : 20 »\r\n221 - و در « مجمع البيان » روايت شده : رسول خدا صلَّى الله عليه و آله ظرف غذا را براى گربه كج نگه مىداشت - تا اينكه غذا جمع شود و آن حيوان بخورد -\r\n222 - در « دعائم » روايت شده كه امام صادق عليه السّلام با پنج انگشت غذا ميل\r\n","description":"","footnote":"","page_name":" 192 ","page_number":224},
  {"content":"\r\nميكرد و مىفرمود : رسول خدا صلَّى الله عليه و آله اين چنين غذا ميل مىفرمود ، نه چنان كه أهل كبر غذا مىخورند .\r\n223 - در همان كتاب از على عليه السّلام روايت شده فرمود : براى رسول خدا صلَّى الله عليه و آله كشمش و يا خرما را در ميان آب توى ظرفى قرار ميداديم تا آنكه كاملا خيس شود . روزهاى اول و دوم از آن ميل ميكرد ، و چون فاسد ميشد امر مينمود دور بريزند .\r\n","description":"","footnote":"","page_name":" 193 ","page_number":225},
  {"content":"\r\nباب دهم قسمتى از آداب و سنن آن حضرت در خلوت و بيت الخلاء و آنچه مربوط به آن است\r\n218 - شهيد ثانى در كتاب « شرح نفلية » از رسول اكرم صلَّى الله عليه و آله نقل كرده كه آن جناب را احدى در حال بول و غائط نديد .\r\n219 - در جعفريات به سند خود از امام صادق عليه السّلام از آباء گرامش از على عليه السّلام نقل شده كه : رسول خدا صلَّى الله عليه و آله چون مىخواست آب دماغ بگيرد سر خود را از مردم مىپوشانيد . و بعد آن را دفن مىكرد . و همچنين هر وقت آب دهان به زمين مىانداخت آن را دفن مىكرد . و بطور كلى چون ميخواست به مستراح رود سر خود را مىپوشانيد .\r\n220 - شيخ در كتاب « مجالس » به سند خود از أبي ذر ، از رسول خدا صلَّى الله\r\n","description":"","footnote":"","page_name":" 194 ","page_number":226},
  {"content":"\r\nعليه و آله روايت كرده كه در وصيتش به او چنين فرمود : اى أبا ذر . از خدا شرم دار .\r\nقسم بخدائى كه جانم در دست او است چون به مستراح مىروم لباس خود را به سر مىاندازم زيرا از دو ملكى كه با من هستند حيا مىكنم .\r\n221 - شيخ مفيد در « كتاب مقنعة » فرموده : پوشانيدن سر ، هنگام قضاء حاجت از سنن رسول خدا صلَّى الله عليه و آله است .\r\n222 - در كتاب جعفريات از امام صادق ، از آباء گرامش ، از على عليهم السّلام روايت شده كه فرمود : رسول خدا صلَّى الله عليه و آله پس از بول كردن سه مرتبه دست خود را به مجراى بول مىكشيد .\r\n223 - كلينى در « كافى » با ذكر سند از حسين بن خالد ، از حضرت رضا عليه السّلام نقل كرده كه خدمتش عرضه داشتم : به ما حديثى رسيده است كه رسول خدا صلَّى الله عليه و آله در حالى كه انگشترى در ، دست داشت و نقش آن\r\n« محمد رسول ا لله »\r\n","description":"","footnote":"","page_name":" 195 ","page_number":227},
  {"content":"\r\nبود . استنجاء ميكرد ، و همچنين امير المؤمنين عليه السّلام با داشتن انگشترى در ، دست استنجاء مىنمود . آيا اين روايت صحيح است ؟ فرمود : آرى . عرض كردم : ما هم اين كار را مىتوانيم بكنيم ؟ فرمود : آنان انگشترى را به دست راست مىكردند ، و شما به دست چپ مىكنيد .\r\nمؤلف : اين معنى در ( مكارم ) از كتاب « لباس » عياشى ، از حسين بن سعيد ، از أبي عبد الله عليه السّلام روايت شده و در كتاب « جعفريات » نيز ذكر شده است .\r\n224 - شيخ صدوق در « خصال » به سند خود ، از حسين بن مصعب ، از امام صادق عليه السّلام روايت كرده كه فرمود : سه تا از سنن رسول خدا صلَّى الله عليه و آله در بارهء « براء بن معرور » انصارى جارى شد . 1 - مردم با سنگها استنجاء ميكردند ، يك بار « براء بن معرور » كدو خورد و مزاجش نرم شد ، پس با آب تطهير كرد . خداوند در باره او آيه « * ( إِنَّ الله يُحِبُّ التَّوَّابِينَ وَيُحِبُّ الْمُتَطَهِّرِينَ ) * » را نازل فرمود . 2 - هنگام وفات او در مدينه بود ، و رسول خدا صلَّى الله عليه و آله در مكه . از فرط محبت به رسول خدا\r\n","description":"","footnote":"","page_name":" 196 ","page_number":228},
  {"content":"\r\nدستور داد تا او را به طرف قبله دفن كنند ، اين بود كه توجيه ميت به قبله نيز از سنن پيغمبر اكرم گرديد . 3 - و نيز وصيت كرد تا ثلث مالش را به رسول خدا صلَّى الله عليه و آله بدهند . در نتيجه وصيت به ثلث از سنن گرديد .\r\n225 - شيخ طوسى در « تهذيب » به سند خود ، از عبد الله بن مسكان ، از امام صادق عليه السّلام روايت كرده كه فرمود : رسول خدا صلَّى الله عليه و آله بيشتر از هر كس اجتناب از بول داشت ، هنگامى كه مىخواست ادرار كند ، زمين بلندترى را انتخاب مىكرد . و يا لا أقل در زمين نرم و پر خاكى بول مىنمود ، از ترس اينكه مبادا قطرات بول به او ترشح كند .\r\n226 - در « جعفريات » از امام صادق عليه السّلام از پدر بزرگوارش روايت كرده كه فرمود : پدرم على بن الحسين فرمود : اى فرزند . براى من لباسى مخصوص قضاء حاجت آماده كن ، زيرا مگسها را ديدم كه پس از نشستن روى نجاسات مايع به جامهء\r\n","description":"","footnote":"","page_name":" 197 ","page_number":229},
  {"content":"\r\nمن مىنشينند . امام باقر عليه السّلام فرمود : لباس را آماده كرده خدمت پدرم آوردم فرمود : براى رسول خدا صلَّى الله عليه و آله و ياران او در حال تخلى جز يك جامه نبود پس آن را قبول نكرد و دور انداخت .\r\nملحقات آداب تخلى\r\n224 - در كتاب « الهداية » ذكر شده : سنت در داخل شدن « بيت الخلاء » اينست كه انسان پاى چپ را پيش از راست در آن بگذارد ، و سرش را بپوشاند ، و خدا را ياد كند .\r\n225 - در كتاب ( كافى ) در حديثى از امام صادق عليه السّلام در جواب سؤال مردى از « مغيريه » روايت شده تا آنجا كه آن مرد سؤال كرد : - سنت در داخل شدن « بيت الخلاء » چيست ؟ امام صادق عليه السّلام فرمود : خدا را ياد كن ، و از شيطان به خدا پناه ببر ، و چون فارغ شدى بگو : « حمد و ستايش خدائى را كه به آسانى و در عين سلامت فضولات غذا را از من خارج ساخت .\r\n","description":"","footnote":"","page_name":" 198 ","page_number":230},
  {"content":"\r\n226 - شيخ طوسى در كتاب « تهذيب » از امام باقر عليه السّلام روايت كرده كه فرمود : نمازى نيست مگر با طهارت ، و براى « استنجاء » سه عدد سنگ كفايت مىكند و سنت نيز از رسول خدا صلَّى الله عليه و آله بر اين جارى است . و اما بول را حتما بايد شست .\r\n227 - و نيز در همان كتاب از امام صادق عليه السّلام روايت شده كه فرمود :\r\nسنت در « استنجاء » به سه عدد سنگ تميز جارى شده - كه پس از آن - با آب نيز خود را بشويد .\r\n228 - در كتاب ( دعائم الاسلام ) از على عليه السّلام روايت شده كه فرمود : سنت در « استنجاء » با آب آنست كه اول محل بول را تطهير كند و سپس به شستن محل مدفوع بپردازد ، و آن دو را با هم نشويد .\r\n229 - و نيز در همان كتاب روايت شده كه رسول خدا صلَّى الله عليه و آله در حال\r\n","description":"","footnote":"","page_name":" 199 ","page_number":231},
  {"content":"\r\nسفر وقتى ميخواست قضاى حاجت كند ، از مردم مقدار زيادى دور ميشد و پس از پنهان شدن از نظر آنان قضاى حاجت ميكرد .\r\n230 - و باز در همان كتاب از ائمه عليهم السّلام روايت شده كه : رسول خدا صلَّى الله عليه و آله چون داخل « بيت الخلاء » ميشد سرش را ميپوشيد و در آن حال كسى او را نديد .\r\n","description":"","footnote":"","page_name":" 200 ","page_number":232},
  {"content":"\r\nباب يازدهم قسمتى از آداب و سنن آن حضرت در امور مربوط به اموات و آنچه به آن تعلق دارد\r\n227 - طبرسى در « مكارم » نقل كرده كه : رسول خدا صلَّى الله عليه و آله هر وقت جوش كوچكى در بدن خود مىديد ، پناه به خدا مىبرد ، و اظهار مسكنت در برابر او مينمود ، و خود را به او مىسپرد . خدمتش عرضه مىداشتند : يا رسول الله چيز مهمى نيست . ميفرمود : خداوند اگر به خواهد هر چيز كوچكى را بزرگ ، و بر عكس هر چيز بزرگى را كوچك مىكند .\r\n228 - در « كتاب تمحيص » روايت شده كه ابو سعيد خدرى در حالى كه رسول خدا صلَّى الله عليه و آله تب داشت ، از روى لحاف دست خود را بر آن حضرت نهاد ، و حرارت بدن او را دريافت . عرض كرد : يا رسول الله چه قدر تب شما شديد است ؟ فرمود :\r\nما چنين هستيم ، بلاها بر سر ما سخت مىشود و اجر ما هم دو مقابل ديگران مىباشد .\r\n","description":"","footnote":"","page_name":" 201 ","page_number":233},
  {"content":"\r\nمؤلف : در عده اى از احاديث گذشت كه آن حضرت بيماران را عيادت ميكرد .\r\n229 - كلينى در « كافى » با ذكر سند ، از جابر ، از حضرت باقر عليه السّلام روايت كرده كه فرمود : سنت در حمل تابوت چنان است كه حملكننده چهار طرف آن را - به ترتيبى خاص - به دوش بگيرد . و غير آن صورت نيز جايز است .\r\n230 - و نيز در كافى با ذكر سند ، از موسى بن جعفر عليهما السّلام در حديثى روايت شده كه فرمود : تربيعى كه در حمل جنازه سنت بر آن جارى شده : چنان است كه ابتداء طرف دست راست ميت را به دوش بگيرد . و سپس طرف پاى راست ، و در مرتبه سوم طرف پاى چپ . و در آخر طرف دست چپ ميت را حمل نمايد ، تا به اين ترتيب تمام جوانب آن را بدوش گرفته باشد .\r\n231 - عبد الله بن جعفر در كتاب خود « قرب الاسناد » از امام صادق عليه السّلام از پدر بزرگوارش نقل كرده كه فرمود : روزى حضرت مجتبى عليه السّلام با چند تن از\r\n","description":"","footnote":"","page_name":" 202 ","page_number":234},
  {"content":"\r\nاصحاب خود نشسته بودند كه ناگاه جنازه اى را عبور دادند . بعضى از آنان برخاستند و ليكن آن حضرت همچنان نشسته بود . چون جنازه را بردند بعضى عرضه داشتند : خدا شما را عافيت دهد چرا برنخاستيد ؟ با اينكه رسول خدا صلَّى الله عليه و آله هر وقت ميديد جنازه اى مىبرند برمىخاست . امام مجتبى عليه السّلام فرمود : رسول خدا صلَّى الله عليه و آله تنها يك بار در برابر جنازه اى برخاست و آن هم وقتى بود كه جنازهء يك مرد يهودى را از راه تنگ مىبردند . حضرت بلند شد ، تا مبادا جنازهء آن مرد يهودى در بالاى سر او قرار گيرد .\r\n232 - قطب راوندى در كتاب « دعوات » روايت كرده كه : رسول خدا صلَّى الله عليه و آله وقتى جنازه اى را مشايعت مىفرمود ، اندوه بر دلش مستولى مىشد و بسيار حديث نفس ميكرد ، و خيلى كم حرف مىزد .\r\n233 - در جعفريات : به سند خود ، از جعفر بن محمد عليهما السّلام ، از آباء گرامش از على عليه السّلام نقل شده كه فرمود : رسول خدا صلَّى الله عليه و آله وقتى مىخواست بعد از دفن جنازه اى خاك بر آن بريزد ، سه مشت مىريخت .\r\n","description":"","footnote":"","page_name":" 203 ","page_number":235},
  {"content":"\r\n234 - كلينى در « كافى » با ذكر سند ، از امام باقر عليه السّلام نقل كرده كه فرمود : رسول خدا صلَّى الله عليه و آله . نسبت به كسى كه از بنى هاشم وفات مىكرد ، كارى مخصوص انجام مىداد كه نسبت به اموات ديگر ، آن عمل را انجام نمىداد ، وقتى به جنازه اى از بنى هاشم نماز مىگذارد ، و قبرش را آب مىپاشيدند ، حضرت دست خود را مىگذاشت به طورى كه انگشتان مباركش در گل فرو مىرفت . پس هر گاه غريب و يا مسافرى وارد مدينه مىشد و در قبرستان ، قبر تازه اى كه اثر دست مبارك آن حضرت بر آن باشد مىديد مىگفت : از آل محمد عليهم السّلام چه كسى تازه از دنيا رفته است ؟ .\r\nمؤلف : اين روايت را شيخ طوسى نيز نقل كرده .\r\n235 - در « كافى » از عبد الرحمن بن أبي عبد الله روايت شده كه گفت : پرسيدم دست گذاردن مردم بر روى قبر چه معنى دارد ، و براى چه اين عمل را انجام مىدهند ؟\r\nفرمود : رسول خدا صلَّى الله عليه و آله چنين كرد ، پس از آنكه بر روى قبر پسرش آب ريخته شد دست بر روى قبر نهاد . عبد الرحمن گويد : عرضكردم چگونه دستم را بر قبر\r\n","description":"","footnote":"","page_name":" 204 ","page_number":236},
  {"content":"\r\nمسلمانان بگذارم ؟ آن حضرت دست خود را بر زمين نهاده ، بلند كرد و فرمود : اين چنين ، در حالى كه رو به طرف قبله بود .\r\n236 - شهيد ثانى در كتاب « مسكن الفؤاد » از على عليه السّلام نقل كرده كه فرمود : رسول خدا صلَّى الله عليه و آله وقتى به صاحبان مصيبت تسليت مىگفت ، مىفرمود :\r\n« آجركم الله و رحمكم » خداوند اجرتان دهد و شما را رحمت كند . و چون به كسى تبريك و تهنيت مىگفت ، مىفرمود : « بارك الله لكم و بارك الله عليكم » خدا آن را برايتان مبارك كند ، و بر شما ميمون و مستدام بدارد .\r\n237 - قطب راوندى ، در كتاب « دعوات » از امام زين العابدين عليه السّلام روايت كرده كه فرمود : هر وقت مصيبتى به أمير المؤمنين عليه السّلام وارد مىشد ، در همان روز هزار ركعت نماز مىخواند ، و بر شصت مسكين صدقه مىداد ، و سه روز ، روزه مىگرفت . و به فرزندان خود مىفرمود : هنگامى كه دچار مصيبتى شديد همانطور كه من عمل كردم ، شما نيز عمل كنيد ، زيرا ديدم رسول خدا صلَّى الله عليه و آله چنين مىكرد . بعد على عليه السّلام فرمود : از پيامبر خود پيروى كنيد . و با وى مخالفت ننمائيد كه خدا با شما مخالفت مىكند ، همانا خداى متعال مىفرمايد : « كسى كه بردبارى\r\n","description":"","footnote":"","page_name":" 205 ","page_number":237},
  {"content":"\r\nو گذشت را پيشه خود سازد ، داراى ارادهء قوى و عزمى راسخ است . بعد امام زين العابدين عليه السّلام فرمود : پيوسته عمل أمير المؤمنين عليه السّلام را ، انجام داده ام .\r\n","description":"","footnote":"","page_name":" 206 ","page_number":238},
  {"content":"\r\nملحقات آداب اموات\r\n231 - در كتاب « مكارم الاخلاق » از انس بن مالك روايت شده كه گفت :\r\nرسول خدا صلَّى الله عليه و آله به عيادت مريض مىرفت و از جنازه تشييع مىنمود . . .\r\n232 - شيخ طوسى در كتاب « مجالس » از على عليه السّلام روايت كرده كه فرمود رسول خدا صلَّى الله عليه و آله هنگامى كه مريضى را عيادت مىكرد - براى او چنين دعا مىكرد : - اى پروردگار من بيمارى در دست تو است ، مرض را رفع كن ، و صاحبش را شفا ده كه جز تو شفا دهنده اى نيست .\r\n233 - در كتاب « طب الائمه » از امام باقر عليه السّلام روايت شده كه فرمود :\r\nهنگامى كه رسول خدا صلَّى الله عليه و آله ، يا يكى از كسان يا اصحابش به درد چشم مبتلى ميشد ، آن حضرت - براى استشفاء - اين دعا را مىخواند : « خدايا مرا از گوش و چشم بهرمند گردان ، و آن دو را وارث من قرار ده و مرا بر آن كسى كه به من ستم\r\n","description":"","footnote":"","page_name":" 207 ","page_number":239},
  {"content":"\r\nكند نصرت ده و انتقام مرا از او بگير . »\r\n234 - در كتاب « مكارم » از ابن عباس روايت شده كه گفت : رسول خدا صلَّى الله عليه و آله هنگام دردها و موقع تب و سر درد ، اين دعا را بما تعليم مىفرمود : « بنام خداى بزرگ . از شر هر رگى كه خون بشدت در آن جريان دارد ، و از شر آتش دوزخ ، به خداى بزرگ پناه مىبرم » .\r\n235 - در كتاب « مجموعة الورام » روايت شده : هنگامى كه رسول خدا صلَّى الله عليه و آله را چيزى محزون ميساخت با روزه گرفتن و نماز خواندن بر دفع آن استعانت مىجست .\r\n236 - شهيد ثانى در كتاب « مسكن الفؤاد » از رسول خدا صلَّى الله عليه و آله روايت كرده كه : چون بمصيبتى دچار ميشد بلند ميگشت و دو ركعت نماز مىخواند - و اين چنين دعا مىكرد - و ميگفت : بار الها آنچه را كه بما دستور داده بودى انجام داديم پس آنى را كه بما وعده فرموده اى عملى گردان - اشاره به آيه شريفه : * ( وَاسْتَعِينُوا بِالصَّبْرِ ) *\r\n","description":"","footnote":"","page_name":" 208 ","page_number":240},
  {"content":"\r\n* ( وَالصَّلاةِ . . . . ) * مىباشد .\r\n237 - در كتاب « كافى » از « علاء بن كامل » روايت شده كه گفت : نزد امام صادق عليه السّلام نشسته بودم كه ناگهان از درون خانهء امام عليه السّلام زنى صدا به شيون بلند كرد ، حضرت - از شدت ناراحتى - از جابر خاست و سپس نشست و كلمه استرجاع بر زبان راند و به گفتارى كه در آن بود ادامه داد ، پس از تمام شدن آن فرمود : ما ( أهل بيت ) دوست داريم كه در ناحيهء جان و اولاد و مال در سلامت و آسايش باشيم ، ليكن وقتى قضاى حتمى خداوند نازل شد ، جز آنچه را خدا بر ايمان دوست داشته ، چيز ديگرى را دوست نداريم .\r\n238 - و نيز در كتاب « كافى » از « على بن ابراهيم » از پدرش روايت شده كه : امام عليه السّلام فرمود : سنت در « كافور » براى ميت ، مقدار سيزده درهم و ثلث درهم است - سپس علت آن را بيان كرده - فرمود : جبرئيل عليه السّلام حنوطى براى\r\n","description":"","footnote":"","page_name":" 209 ","page_number":241},
  {"content":"\r\nرسول خدا صلَّى الله عليه و آله آورد و مقدار آن چهل درهم بود ، حضرت آن را سه قسمت كرد ، قسمتى براى خودش و قسمتى براى على عليه السّلام و قسمت سوم را براى فاطمه عليها السّلام قرار داد - و سنت به همان مقدار جارى شد - .\r\n239 - و در همان كتاب از « زراره ، و محمد بن مسلم » روايت شده كه گفتند :\r\nبه امام باقر عليه السّلام عرضكرديم : آيا « عمامه » براى ميت از كفن محسوب مىشود ؟\r\nفرمود : نه ، از كفن آنچه براى ميت واجب است ، سه پيراهن ( لنگ ، جامه ؛ سرتاسرى ) بيش نيست - و اگر به همه آن دسترسى پيدا نشد - يك كفن كه تمام بدنش را بپوشاند حتما لازم ، و زياده بر آن تا پنج پيراهن از سنت است ، و زيادتر از آن بدعت مىباشد .\r\nسپس فرمود : « عمامه » نيز سنت است . .\r\n240 - در كتاب « تهذيب » در حديثى ذكر شده كه « جريده » ( دو قطعه چوب سبزى كه همراه ميت دفن ميكنند ) از سنت مىباشد .\r\n","description":"","footnote":"","page_name":" 210 ","page_number":242},
  {"content":"\r\n241 - شيخ طوسى در كتاب « غيبت » در حديث طولانى از امام موسى بن جعفر عليهما السّلام روايت كرده فرمود : ما خانواده اى هستيم مهريه زنها و مخارج حج واجب و كفن كسانى كه از ما وفات مىكند از پاكيزه ترين أموال خود قرار ميدهيم . و من كفن دارم . .\r\n242 - در كتاب « جعفريات » از على عليه السّلام روايت شده كه : رسول خدا صلَّى الله عليه و آله هنگام خواندن نماز بر جنازه اى ، اگر مرد بود مقابل سينهء او ، و اگر زن بود مقابل سرش مىايستاد و نماز مىخواند .\r\n243 - در كتاب « غوالى اللئالى » از أبى سعيد خدرى روايت شده كه گفت :\r\nرسول خدا صلَّى الله عليه و آله در تشييع جنازه ، و يا بيرون رفتن براى نماز « عيد » هرگز سواره نرفت .\r\n244 - در كتاب « كافى » از امام صادق عليه السّلام روايت شده كه فرمود :\r\n","description":"","footnote":"","page_name":" 211 ","page_number":243},
  {"content":"\r\nأمير المؤمنين عليه السّلام فرمود : سنت رسول خدا صلَّى الله عليه و آله بر آن جارى شد كه زن را كسى در قبر بگذارد كه محرم او باشد ( بر طبق بعضى روايات شوهر مقدم بر ديگران است ) .\r\n245 - و در همان كتاب از « على بن يقطين » روايت شده كه گفت : شنيدم « أبا الحسن عليه السّلام » مىفرمود : با عمامه و عرقچين ، و همچنين با نعلين و طيلسان ( عباى خاصى كه تمام بدن را پوشاند ) وارد قبر نشو ، و چون خواستى وارد شوى تكمه هاى لباست را باز كن كه سنت رسول خدا صلَّى الله عليه و آله بر اين جارى شده است و از شيطان به خدا پناه ببر ، و سورهء « فاتحة الكتاب » و « * ( قُلْ أَعُوذُ بِرَبِّ الْفَلَقِ ) * » و « برب الناس » و « * ( قُلْ هُوَ الله أَحَدٌ ) * » و « آية الكرسى » را بخوان .\r\n246 - و نيز در « كافى » از « عمر بن اذينة » روايت شده كه گفت : در حالى\r\n","description":"","footnote":"","page_name":" 212 ","page_number":244},
  {"content":"\r\nكه امام صادق عليه السّلام خاك بر قبر ميتى ميريخت ، او را ديدم كه خاك را در ميان كف خود نگه ميداشت ، سپس روى قبر ميريخت ، و سه مشت هم بيشتر نريخت . علت آن را از حضرت چون پرسيدم ، فرمود : چنين دعائى ميخواندم - : « خدايا به تو ايمان دارم و بر انگيخته شدن در قيامت را تصديق ميكنم . اين چيزى است كه خدا و فرستاده اش به ما وعده داده است ، به گفتارش تسليم هستم » سپس فرمود : رسول خدا صلَّى الله عليه و آله چنين مىكرد ، و به آن سنت جارى شد .\r\n247 - در كتاب « قرب الاسناد » از أمير المؤمنين عليه السّلام روايت شده كه فرمود ريختن آب پس از دفن ميت روى قبر ، از سنت است .\r\n248 - در كتاب « تهذيب » از امام صادق عليه السّلام روايت شده كه فرمود : سنت در ريختن آب پس از دفن ميت آنست كه آدمى رو به قبله بايستد و از طرف سر « ميت » شروع به ريختن آب كند تا به جانب پايش برسد سپس از همان جا بنحو استداره دور قبر آب بريزد و در آخر نيز اندكى آب به وسط قبر بريزد - سپس فرمود : - سنت اين چنين است .\r\n","description":"","footnote":"","page_name":" 213 ","page_number":245},
  {"content":"\r\n249 - در كتاب « فقه الرضا » روايت شده كه : سنت در مقدار بلندى قبر از سطح زمين ، اندازهء چهار انگشت باز شده مىباشد ، و اگر هم بيشتر شد اشكالى ندارد ، همچنين ميبايد كه روى قبر مسطح باشد ( نه چون كوهان شتر ) مرتفع باشد .\r\n250 - در كتاب « كافى » از امام صادق عليه السّلام روايت شده كه فرمود : چون « جعفر بن ابى طالب » بشهادت رسيد رسول خدا صلَّى الله عليه و آله بدخترش « فاطمه » عليها السّلام دستور داد براى « اسماء بنت عميس » - همسر جعفر طيار - سه روز غذا تهيه كند . همچنين دستور داد فاطمه عليها السّلام و ساير زنان آن حضرت بيايند و سه روز در خانه اسماء اقامهء - عزاء كنند - حضرت فرمود : - پس سنت بر آن جارى شد كه براى اهل مصيبت تا سه روز غذا ببرند .\r\n251 - در همان كتاب روايت شده كه امام باقر عليه السّلام وصيت كرد ، هشتصد درهم در مخارج ماتم او مصرف كنند و اين عمل را از سنت ميدانست ، زيرا رسول خدا\r\n","description":"","footnote":"","page_name":" 214 ","page_number":246},
  {"content":"\r\nصلَّى الله عليه و آله دستور داده بود كه براى أهل و عيال « جعفر بن أبى طالب » غذا تهيه كنيد كه آنان گرفتار مصيبتند .\r\n252 - در كتاب « فقيه » از امام صادق عليه السّلام روايت شده كه فرمود : نزد أهل مصيبت غذا خوردن از عمل أهل جاهليت مىباشد و سنت پيغمبر در آن ، فرستادن طعام به خانه آنها است .\r\nباب دوازدهم قسمتى از آداب معالجه و مداواى آن حضرت\r\n238 - در « قرب الاسناد » از امام صادق عليه السّلام ، از پدر بزرگوارش روايت شده كه فرمود : رسول خدا صلَّى الله عليه و آله وسط سرش را حجامت كرد . و أبو ظبية با آلت مخصوص حجامت كه از مس بود ، آن حضرت را حجامت نمود . رسول خدا صلَّى الله عليه و آله به او يك صاع خرما - كه قريب سه كيلوگرم باشد - عطا كرد . بعد حضرت فرمود : رسول خدا صلَّى الله عليه و آله وقتى سرش درد ، مىگرفت روغن « كنجد »\r\n","description":"","footnote":"","page_name":" 215 ","page_number":247},
  {"content":"\r\nداخل بينى خود مىنمود ، و به اين وسيله خود را معالجه مىكرد .\r\nمؤلف : اين معنى را كلينى نيز روايت كرده . و در باب نظافت گذشت كه رسول خدا صلَّى الله عليه و آله براى رفع سر درد ، ابروان خود را روغن مىماليد .\r\n239 - كلينى در « كافى » با ذكر سند ، از امام صادق عليه السّلام روايت كرده كه فرمود : رسول خدا صلَّى الله عليه و آله وقتى كه به « زكام » مبتلى مىشد ، خود را مداوى و معالجه نمىكرد . و مىفرمود : هر كسى داراى رگى از « جذام » است كه وقتى مبتلى به « زكام » شد مرض « جذام » ريشه كن مىشود .\r\n240 - در كافى : از محمد بن فيض روايت شده كه گفت : به امام صادق عليه السّلام عرض كردم : وقتى از ما كسى بيمار مىشود اطباء ، او را از خوردنىها پرهيز مىدهند .\r\nحضرت فرمود : و ليكن ما أهل بيت « بيمار » را تنها از « خرما » پرهيز مىدهيم . و با سيب و آب سرد . او را مداوى و معالجه مىكنيم . عرض كردم : براى چه از خرما پرهيز ميدهيد ؟ فرمود : براى آنكه رسول خدا صلَّى الله عليه و آله على عليه السّلام را\r\n","description":"","footnote":"","page_name":" 216 ","page_number":248},
  {"content":"\r\nدر زمان بيماريش از آن پرهيز داد .\r\nمؤلف : اين حديث را صدوق در كتاب « علل الشرائع » روايت كرده . و نيز قريب به همان معنى را نقل كرده است .\r\nملحقات آداب معالجه\r\n253 - شيخ صدوق در كتاب « معانى الاخبار » از امام صادق عليه السّلام روايت كرده كه فرمود : رسول خدا صلَّى الله عليه و آله وسط سرش را حجامت ميكرد ، و آن را « پناه دهنده » يا « نجات دهنده » ميناميد .\r\n254 - در كتاب « مكارم الاخلاق » از حضرت صادق عليه السّلام روايت شده كه فرمود : رسول خدا صلَّى الله عليه و آله روز دو شنبه بعد از عصر « حجامت » ميكرد .\r\n255 - مرحوم مجلسى در كتاب « بحار الانوار » از كتاب « زيد النرسى » روايت كرده كه او گفت : از موسى بن جعفر عليهما السّلام شنيدم كه ميفرمود : شستن سر با\r\n","description":"","footnote":"","page_name":" 217 ","page_number":249},
  {"content":"\r\n« خطمى » در روز جمعه از سنت است ، رزق را فراوان ، تنگدستى را دور ، موى و پوست بدن را نيكو ، و از درد سر ايمن ميسازد .\r\n256 - در همان كتاب از بعض اصحاب روايت شده كه گفت : از امام صادق عليه السّلام شنيدم كه ميفرمود : رسول خدا صلَّى الله عليه و آله سرش را با « سدر » مىشست و ميفرمود :\r\nكسى كه سر خود را با « سدر » بشويد خداوند وسوسهء شيطان را از او دور مىكند ، و كسى كه وسوسهء شيطان از او دور شد معصيت نميكند ، كسى هم كه معصيت نكرد داخل بهشت مىشود .\r\n257 - در كتاب « طب الائمة » از امام صادق عليه السّلام روايت شده فرمود :\r\nحجامت كردن ، نوره كشيدن و انفيه - عطر خاصى است كه براى عطسه كردن در جلو بينى قرار داده مىشود - نمودن دواء پيامبران است .\r\n258 - قطب راوندى در « دعوات » از رسول خدا صلَّى الله عليه و آله روايت كرده\r\n","description":"","footnote":"","page_name":" 218 ","page_number":250},
  {"content":"\r\nفرمود : آيا بشما تعليم بدهم دوائى را كه جبرئيل تعليم كرده ، كه ديگر بدواء دكترى محتاج نشويد ؟ اصحاب عرضكردند : بلى يا رسول ا لله ، آن حضرت فرمود : از آب باران بگيرند ، هفتاد مرتبه « سورهء حمد » و هفتاد مرتبه « سوره * ( قُلْ أَعُوذُ بِرَبِّ النَّاسِ ) * . و * ( قُلْ أَعُوذُ بِرَبِّ الْفَلَقِ ) * » و هفتاد مرتبه صلوات بر پيغمبر و آل پيغمبر » و هفتاد مرتبه « سبحان ا لله » بر آن بخوانند و هفت روز متوالى هر صبحگاه و شامگاه از آن آب ميل كنند .\r\n259 - در كافى ، از امام صادق عليه السّلام روايت شده فرمود رسول خدا صلَّى الله عليه و آله از درد كمر به خدا شكايت كرد ، خداى متعال به آن حضرت دستور داد گندم را با گوشت - با هم بپزند يعنى - حليم - ميل كند .\r\n260 - در كتاب « جعفريات » از على عليه السّلام روايت شده فرمود : هر وقت رسول خدا صلَّى الله عليه و آله مريض ميشد ، حجامت ميكرد .\r\n261 - در كتاب « طب الائمة » از أبى اسامه روايت شده گفت : شنيدم امام صادق\r\n","description":"","footnote":"","page_name":" 219 ","page_number":251},
  {"content":"\r\nعليه السّلام مىفرمود : جد ما براى تب ده درهم - مثقال - شكر كه با آب سرد آميخته شده باشد انتخاب ميكرد .\r\nباب سيزدهم قسمتى از آداب و سنن آن حضرت در مسواك كردن\r\n241 - كلينى در « كافى » با ذكر سند ، از امام صادق عليه السّلام روايت كرده كه فرمود : مسواك نمودن از سنتهاى پيامبران است .\r\n242 - شيخ صدوق در كتاب « فقيه » به سند خود از على عليه السّلام ؛ در حديث اربعمائة ذكر كرده كه فرمود : مسواك نمودن موجب خوشنودى خدا ، و از سنت رسول اكرم صلَّى الله عليه و آله است . و نيز دهان را پاكيزه ميسازد .\r\n","description":"","footnote":"","page_name":" 220 ","page_number":252},
  {"content":"\r\nمؤلف : روايات در اين معنى خيلى زياد . و شايد به حد تواتر به رسد .\r\n243 - در مكارم : از رسول خدا صلَّى الله عليه و آله روايت شده كه آن حضرت سه مرتبه مسواك مىنمود : 1 - قبل از خواب 2 - پس از آنكه براى دعا و نماز بيدار مىشد . 3 - پيش از آنكه براى نماز صبح از منزل خارج شود .\r\n244 - كلينى در « كافى » از ابن أبى عمير ، از امام صادق عليه السّلام روايت كرده كه فرمود : رسول خدا صلَّى الله عليه و آله چون نماز عشاء را مىخواند ، دستور مىداد ، تا آب وضو و مسواك آن حضرت را بياورند . سپس روى آن را مىپوشانيد و نزد سر خود مىنهاد و مىخوابيد آن قدر كه خدا به خواهد . چون از خواب بلند مىشد مسواك مىكرد و وضو مىگرفت . و چهار ركعت نماز مىخواند . دوباره بخواب مىرفت بار دوم كه از خواب بيدار مىشد ، باز مسواك ميكرد و وضوء مىگرفت و نماز ميخواند بعد امام صادق عليه السّلام فرمود : « * ( لَقَدْ كانَ لَكُمْ فِي رَسُولِ الله أُسْوَةٌ حَسَنَةٌ ) * » شما هم به رسول خدا صلَّى الله عليه و آله اقتداء كنيد . و در آخر حديث فرمود : خلاصه آنكه\r\n","description":"","footnote":"","page_name":" 221 ","page_number":253},
  {"content":"\r\nپيغمبر اكرم هر بار كه از خواب بيدار مىشد مسواك ميكرد .\r\n245 - شيخ صدوق در كتاب « مقنع » روايت كرده كه : رسول خدا صلَّى الله عليه و آله براى هر نماز مسواك مىكرد .\r\n246 - در كتاب « مكارم » روايت شده كه : رسول خدا صلَّى الله عليه و آله هنگام مسواك كردن به عرض دندانها مسواك مىنمود .\r\n247 - باز در « مكارم » روايت شده كه : رسول خدا صلَّى الله عليه و آله با چوب اراك مسواك مىكرد ، زيرا جبرئيل او را چنان دستور داده بود .\r\nملحقات آداب مسواك زدن\r\n262 - برقى در كتاب « محاسن » از امام صادق عليه السّلام روايت كرده كه فرمود : رسول خدا صلَّى الله عليه و آله زياد مسواك مىكرد .\r\n","description":"","footnote":"","page_name":" 222 ","page_number":254},
  {"content":"\r\n263 - شيخ صدوق در كتاب « فقيه » روايت كرده كه : مسواك كردن در « سحرها » پيش از وضوء از سنت است\r\n264 - در كتاب « كافى » روايت شده كه : هنگام سحرها مسواك كردن از سنت است .\r\n265 - در كتاب « لب اللباب » از رسول خدا صلَّى الله عليه و آله روايت شده فرمود :\r\nچقدر خوبست مسواك از درخت مباركه زيتون باشد كه دهن را خوشبو كرده و از خونريزى لثه ها جلوگيرى مىكند ، و آن مسواك پيامبران پيش از من بود .\r\n266 - در كتاب « جامع الاخبار » در ضمن حديثى از على عليه السّلام ، از رسول خدا صلَّى الله عليه و آله روايت شده فرمود : هر كس در هر روز دو مرتبه مسواك كند بر سنت پيامبران مداومت نموده است . . .\r\n","description":"","footnote":"","page_name":" 223 ","page_number":255},
  {"content":"\r\nباب چهاردهم قسمتى از آداب و سنن آن حضرت ، در وضوء گرفتن\r\n248 - شيخ صدوق در كتاب « فقيه » روايت كرده كه : رسول خدا صلَّى الله عليه و آله براى هر نماز واجب و مستحبى تجديد وضوء ميكرد .\r\n249 - قطب راوندى در كتاب « آيات الاحكام » از سليمان بن بريده ، از پدرش نقل كرده كه گفت : رسول خدا صلَّى الله عليه و آله براى هر نمازى وضوئى مىگرفت .\r\nتا آنكه سال فتح مكه فرا رسيد ، حضرت با يك وضوء چند نماز خواند : عمر پرسيد ، يا رسول الله كارى كردى كه تا كنون نكرده بودى ؟ ! ! فرمود : عمدا چنان كردم .\r\n250 - در كتاب « جعفريات » از امام صادق عليه السّلام از آباء گرامش روايت شده كه : أمير المؤمنين عليه السّلام براى هر نمازى وضوئى مىگرفت و اين آيه را تلاوت ميكرد : « * ( إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ . . . ) * » بعد حضرت صادق عليه السّلام\r\n","description":"","footnote":"","page_name":" 224 ","page_number":256},
  {"content":"\r\nفرمود : أمير المؤمنين با اين روش مىخواست به مستحب عمل كند ، و الا خود رسول خدا و همچنين أمير المؤمنين ، و صحابه پيغمبر ، نمازهاى متعدد را به يك وضو هم ميخواندند .\r\n251 - كلينى در « كافى » با ذكر سند ، از « زرارة » نقل كرده كه گفت : حضرت امام باقر عليه السّلام فرمود : آيا نمىخواهيد وضوى رسول خدا صلَّى الله عليه و آله را برايتان حكايت كنم ؟ گفتيم : چرا ؟ حضرت دستور داد ظرفى كه مقدار كمى در آن آب بود آوردند ، آن را جلو خود نهاد ، و دو دستش را بالا زد ، و سپس دست راست خود را در آن فرو برد و گفت : اين ، وقتى است كه دست ، پاك باشد . آنگاه دستش را پر از آب كرده بر پيشانى خود نهاد . « و بسم ا لله » گفت و آن را به اطراف محاسن خود جريان داد . و دست خود را با آب بر صورت و پيشانى كشيد - تا تمام روى خود را شسته باشد - سپس دست چپ را در آب فرو برده و يك مشت آب برداشت و به آرنج دست راست خود ريخت و با كف دست چپ آن آب را به ساعد دست راست و اطراف\r\n","description":"","footnote":"","page_name":" 225 ","page_number":257},
  {"content":"\r\nانگشتان رسانيد . آنگاه با دست راست كفى از آب پر كرده به آرنج چپ ريخت و همچنان دست چپ را تا نوك انگشتان شست . سپس جلو سر و پشت پاها را با ترى دست چپ و بقيه ترى دست راست مسح كرد .\r\nزراره گويد : امام باقر عليه السّلام فرمود : خدا تك است و تك را دوست مىدارد .\r\nاز اين جهت در وضو گرفتن نيز سه مشت آب بس است : يكى براى صورت و دو تاى ديگر براى دستها . و با ترى دست راستت جلو سر و پشت پاى راستت را مسح كن . و با دست چپ پشت پاى چپ را .\r\nزراره گفت : حضرت فرمود : مردى از أمير المؤمنين عليه السّلام كيفيت وضو گرفتن رسول خدا صلَّى الله عليه و آله را پرسيد أمير المؤمنين عليه السّلام همين طور كه من براى شما حكايت كردم : براى آن شخص بيان داشت .\r\nمؤلف : اين معنى را كلينى به طرق متعدد ، از « زرارة » و « بكير » و غير ايشان نقل كرده و همچنين صدوق ، و شيخ طوسى ، و عياشى . و مفيد ، و كراجكى و ديگران نيز آنها را روايت كرده اند . خلاصه اخبار اهل بيت عليهم السّلام در اين باره مستفيض\r\n","description":"","footnote":"","page_name":" 226 ","page_number":258},
  {"content":"\r\nو يا به حد تواتر رسيده است .\r\n252 - مفيد الدين طوسى در كتاب « أمالى » خود با ذكر سند از أبى هريره نقل كرده كه گفت : رسول خدا صلَّى الله عليه و آله وقتى وضو مىگرفت أول طرفهاى راستش را مىشست .\r\n253 - شيخ طوسى در « تهذيب » با ذكر سند از أبى بصير نقل كرده كه گفت : از امام صادق عليه السّلام از مقدار آب وضوء پرسيدم ، فرمود : رسول خدا صلَّى الله عليه و آله با يك « مد » آب ( قريب ده سير ) وضو مىگرفت و با يك « صاع » ( قريب سه كيلوگرم ) از آب غسل مىكرد .\r\nمؤلف : شيخ طوسى نظير اين روايت را هم به طريق ديگر از امام باقر عليه السّلام نقل كرده است .\r\n254 - صدوق در كتاب « عيون الاخبار » به دو سند از حضرت رضا عليه السّلام از آباء گرامش در ضمن حديث طولانى . نقل فرموده كه رسول خدا صلَّى الله عليه و آله فرمود : صدقه بر ما اهل بيت حلال نيست . و دستور داريم كه وضوء را پر آب بگيريم .\r\n","description":"","footnote":"","page_name":" 227 ","page_number":259},
  {"content":"\r\nو الاغ را بر ماديان نميكشيم .\r\n255 - شيخ طوسى در « تهذيب » با ذكر سند از أبى عبد الله عليه السّلام روايت كرده كه فرمود : مضمضه ( آب در دهان گرداندن ) و استنشاق ( آب در بينى كشيدن ) از چيزهائى است كه رسول خدا صلَّى الله عليه و آله آن را سنت قرار داده است .\r\nملحقات آداب وضوء\r\n267 - شيخ صدوق در كتاب « خصال » از امام صادق از آباء گرامش ، از على عليهم السّلام روايت كرده كه فرمود : رسول خدا صلَّى الله عليه و آله فرمود : دو چيز است كه دوست ندارم كسى در آن دو به من كمك كند : يكى در وضوء گرفتن ، زيرا كه از نمازم محسوب مىشود ، ديگرى صدقه دادن - كه دوست دارم - با دست خود به سائل برسانم زيرا كه آن بدست خداوند بخشنده ميرسد .\r\n268 - ابن شهر آشوب در كتاب مناقب روايت كرده كه رسول خدا صلَّى الله عليه\r\n","description":"","footnote":"","page_name":" 228 ","page_number":260},
  {"content":"\r\nو آله شبها آب وضوى خود را با دست خود آماده كرده ، بالاى سرش مينهاد .\r\n269 - شيخ مفيد در كتاب « اختصاص » روايت كرده كه : رسول خدا صلَّى الله عليه و آله وقتى براى نماز وضوء ميگرفت ، انگشترش را در انگشتان مبارك حركت ميداد .\r\n270 - طبرسى در كتاب « مجمع البيان » روايت كرده كه : رسول خدا صلَّى الله عليه و آله - چون وضوء ميگرفت - بر « ناصيه » يعنى قسمت جلوى سر ( كه قريب يك چهارم تمام مساحت سر است ) مسح ميكشيد .\r\n271 - شيخ طوسى در كتاب « امالى » در حديث اعزام « محمد بن أبى بكر » به حكومت مصر ذكر كرده كه : على عليه السّلام به او فرمود : - هنگام وضو گرفتن - سه بار « مضمضه » و سه بار « استنشاق » ميكنى و صورتت را ميشويى ، سپس دست راست و بعد دست چپت را نيز شسته . در آخر جلوى سر و روى پاهايت را مسح ميكنى ، بدرستى كه من خودم رسول خدا صلَّى الله عليه و آله را ديدم كه چنين ميكرد . . .\r\n","description":"","footnote":"","page_name":" 229 ","page_number":261},
  {"content":"\r\n272 - در كتاب « جعفريات » از على عليه السّلام از رسول خدا صلَّى الله عليه و آله روايت شده فرمود : جبرئيل به من دستور داد موقع وضوء گرفتن آرنج خويش را بشويم\r\nباب پانزدهم قسمتى از آداب و سنن آن حضرت در غسل كردن\r\n256 - شيخ طوسى در « تهذيب » با ذكر سند ، از معاوية بن عمار نقل كرده كه گفت : شنيدم كه امام صادق عليه السّلام مىفرمود : رسول خدا صلَّى الله عليه و آله با يك « صاع » قريب به سه كيلوگرم - آب ، غسل ميكرد . و اگر با يكى از زنانش غسل مينمود يك « مد » آب - قريب ده سير - بر آن اضافه مىكرد .\r\nمؤلف : اين معنى را كلينى در كافى با ذكر سند از محمد بن مسلم روايت كرده است و در آن نقل دارد كه : هر دو از يك ظرف غسل ميكردند .\r\nو همچنين شيخ آن را به طريق ديگر ذكر كرده است .\r\n","description":"","footnote":"","page_name":" 230 ","page_number":262},
  {"content":"\r\n257 - در كتاب « جعفريات » به طور اسناد از امام صادق عليه السّلام از پدر بزرگوارش نقل شده كه فرمود : « حسن بن محمد » از « جابر بن عبد ا لله » از چگونگى غسل رسول خدا صلَّى الله عليه و آله پرسيد . جابر گفت : رسول خدا صلَّى الله عليه و آله به سر خود سه مشت آب مىريخت « حسن بن محمد » گفت : موى سر من چنان كه مىبينى زياد است . جابر گفت : اى آزاد مرد اين سخن را مگو ، موى سر پيغمبر صلَّى الله عليه و آله از تو زيادتر و پاكيزه تر بود .\r\nمؤلف : اين معنى را ، از امام صادق عليه السّلام از پدرش ، از جابر نيز روايت كرده است .\r\n258 - ابن شعبه در كتاب « تحف العقول » از على عليه السّلام - ضمن حديث اربعمائة - روايت كرده كه فرمود : غسل كردن در عيدها وسيله پاكيزگى براى طلب حوائج است . و نيز پيروى از سنت پيغمبر صلَّى الله عليه و آله مىباشد .\r\nمؤلف : اين معنى در « بحار » نيز روايت شده است .\r\n","description":"","footnote":"","page_name":" 231 ","page_number":263},
  {"content":"\r\n259 - شيخ صدوق در كتاب « الهداية » از امام صادق عليه السّلام نقل كرده كه فرمود : غسل جمعه سنتى است كه مواظبت بر آن به مرد و زن . در حضر و سفر ، لازم است - تا آنجا كه گويد : امام صادق عليه السّلام فرمود : غسل جمعه وسيله پاكيزگى و طهارت ، و كفاره گناهان : از جمعه تا جمعهء ديگر است . فرمود : علت تشريع غسل جمعه آن بود كه انصار در ايام هفته به كار شتران آبكش ، و ساير حيوانات خود سرگرم بودند چون روز جمعه مىرسيد بدون شستن بدن خود به مسجد مىآمدند ، و مردم از بوى بدن آنها متأذى مىشدند : بدين جهت رسول خدا صلَّى الله عليه و آله دستور داد تا روزهاى جمعه غسل كنند . اين بود كه سنت بر آن جارى شد .\r\nمؤلف : قسمت اول را ( كه مواظبت كردن بر غسل جمعه باشد ) در كتاب « مقنع » نيز روايت كرده است .\r\n260 - سيد بن طاوس در كتاب « اقبال » به سند خود از ابن سنان ، از امام صادق عليه السّلام روايت كرده كه فرمود : غسل روز عيد « فطر » از سنت است .\r\n","description":"","footnote":"","page_name":" 232 ","page_number":264},
  {"content":"\r\n261 - و نيز سيد در اقبال از كتاب « الاغسال » تأليف احمد بن محمد بن عياش جوهرى ، به سند خود از على عليه السّلام در حديثى روايت كرده كه فرمود : چون دههء آخر ماه « رمضان » فرا مىرسيد . رسول خدا صلَّى الله عليه و آله براى عبادت مهيا مىشد و از خانه بيرون مىآمد ، و در مسجد « اعتكاف » مىنمود . و شبها را تا صبح بيدا بود ، و عبادت مىكرد . و هر شب بين دو نماز . مغرب و عشا « غسل » مىنمود .\r\nمؤلف : اين معنى را سيد بن طاوس به دو طريق ديگر نيز روايت كرده است . ان شاء الله به زودى در باب نماز بعض از غسلهاى ديگر ذكر مىشود .\r\nملحقات آداب غسل\r\n273 - در كتاب « جعفريات » از على عليه السّلام روايت شده كه گفت : رسول خدا صلَّى الله عليه و آله فرمود : جبرئيل مرا دستور داد تا هنگام وضوء و غسل جنابت ، انگشترى را كه در انگشت دارم حركت دهم . . .\r\n","description":"","footnote":"","page_name":" 233 ","page_number":265},
  {"content":"\r\n274 - باز در همان كتاب روايت شده كه رسول خدا صلَّى الله عليه و آله فرمود :\r\nجبرئيل به من دستور داد هنگام غسل جنابت كردن ، انگشت در ناف كشيده آن را بشويم .\r\nباب شانزدهم قسمتى از آداب و سنن آن حضرت راجع به نماز\r\n262 - كلينى در « كافى » با ذكر سند ، از فضيل بن يسار ، و عبد الملك ، و بكير ، نقل كرده كه گفت : شنيدم امام صادق عليه السّلام فرمود : رسول خدا صلَّى الله عليه و آله دو برابر نمازهاى واجب ، نماز مستحبى مىخواند . و همچنين دو برابر روزهء واجب ، روزهء مستحبى مىگرفت .\r\nمؤلف : اين مطلب را شيخ نيز روايت كرده است .\r\n263 - و نيز در « كافى » با ذكر سند از « حنان » نقل شده كه گفت : « عمرو\r\n","description":"","footnote":"","page_name":" 234 ","page_number":266},
  {"content":"\r\nابن حريث » از امام صادق عليه السّلام پرسيد - و من حاضر بودم - : فدايت شوم مرا از نماز رسول خدا صلَّى الله عليه و آله ، خبر ده . حضرت فرمود : رسول خدا صلَّى الله عليه و آله رسمش آن بود كه هشت ركعت نماز نافله ظهر . و چهار ركعت نماز واجب ظهر .\r\nو هشت ركعت نافله عصر . و چهار ركعت نماز واجب عصر . و سه ركعت نماز مغرب ، و چهار ركعت نافله آن ، و چهار ركعت نماز عشاء ، و هشت ركعت نافلهء شب ، و سه ركعت وتر ، و دو ركعت نافلهء صبح ، و دو ركعت نماز واجب صبح ، مىخواند .\r\nعرضكردم : فدايت شوم ، اگر من به توانم بيشتر از اين مقدار نماز بخوانم ، خداوند مرا به زياد خواندن نماز عذاب مىكند ؟ فرمود : نه ، و لكن ترا به ترك سنت عذاب مىنمايد .\r\n264 - شيخ طوسى در كتاب « تهذيب » با ذكر سند از امام صادق عليه السّلام - ضمن حديثى - روايت شده كه فرمود : رسول خدا صلَّى الله عليه و آله نماز « وتيره » - دو ركعت نافله كه بعد از نماز واجب عشاء نشسته خوانده مىشود - را مىخواند و مىخوابيد .\r\n","description":"","footnote":"","page_name":" 235 ","page_number":267},
  {"content":"\r\nمؤلف : روايات در اين باره به حد تواتر مىرسد ، لكن ما به همان قدر كه ذكر شد اكتفاء مىكنيم . و از روايات باب استفاده مىشود كه نماز « وتيره » از پنجاه ركعت نماز واجب و مستحبى كه رسول خدا صلَّى الله عليه و آله مىخواند ، خارج است ، و دو ركعت آن يك ركعت محسوب مىشود و به جاى نماز « وتر » تشريع شده است ، تا چنانچه مرگ فرا رسيد عوض نماز « وتر » آخر شب باشد .\r\nشاهد اين مطلب روايتى است كه شيخ صدوق رحمه الله در « علل الشرائع » با ذكر سند از أبى بصير ، از امام صادق عليه السّلام روايت كرده كه فرمود : كسى كه ايمان به خدا و روز جزا دارد بايد بدون خواندن نماز « وتر » نخوابد . أبى بصير گويد : عرض كردم : مقصود شما از « وتر » همان دو ركعتى است كه بعد از نماز عشاء نشسته مىخوانند ؟\r\nفرمود : آرى . آن دو ركعت جاى يك ركعت حساب مىشود و اگر كسى آن را بخواند و در آن شب مرگش فرا رسد مثل كسى مىماند كه نماز « وتر » آخر شب را خوانده باشد ، و اگر هم نمرد كه آخر شب برخاسته و نماز « وتر » را جزء نماز شب مىخواند عرض كردم : آيا رسول خدا صلَّى الله عليه و آله هم اين دو ركعت را مىخواند ؟ فرمود :\r\nنه ، عرض كردم چرا ؟ فرمود : براى آنكه به رسول خدا صلَّى الله عليه و آله وحى مىرسيد و مىدانست كه آيا آن شب مىميرد يا نه . و ديگران چنين علمى را ندارند . از همين جهت\r\n","description":"","footnote":"","page_name":" 236 ","page_number":268},
  {"content":"\r\nبود كه خودش نمىخواند و به ديگران دستور مىداد به خوانند .\r\nروشن است كه معنى قول راوى كه گفت : « آيا رسول خدا صلَّى الله عليه و آله هم اين دو ركعت را مىخواند » اين است كه رسول خدا صلَّى الله عليه و آله بر خواندن آن مداومت ميكرد ، يا خير .\r\n265 - كلينى در « كافى » با ذكر سند از زراره ، از امام باقر عليه السّلام نقل كرده كه فرمود : رسول خدا صلَّى الله عليه و آله در حضر و سفر هر شب هنگام تهجد سيزده ركعت نماز مىخواند كه نماز « وتر » و دو ركعت نافلهء فجر نيز از آن سيزده ركعت بود .\r\n266 - صدوق در « خصال » با ذكر سند از امام صادق عليه السّلام روايت كرده كه فرمود : در خروس سفيد پنج خصلت از خصلتهاى پيامبران وجود دارد : شناختن اوقات نماز و . . .\r\n","description":"","footnote":"","page_name":" 237 ","page_number":269},
  {"content":"\r\n267 - صدوق در « فقيه » به سند خود از « زرارة » از امام باقر عليه السّلام روايت كرده كه گفت : از آن حضرت ، وقت نماز ظهر را پرسيدم . فرمود : - سايه شاخص - اندازه يك ذراع كه از زوال آفتاب گذشت : وقت - فضيلت - نماز ظهر است . و وقت - فضيلت - نماز عصر ، مقدار دو ذراع از اول ظهر مىباشد - كه چون با قدم آن را حساب كنى - اندازهء چهار « قدم » از زوال شمس گذشته است . بعد امام باقر عليه السّلام فرمود : ديوار مسجد رسول خدا صلَّى الله عليه و آله به بلندى يك قامت بود ، وقتى سايه آن به قدر يك ذراع مىشد آن حضرت نماز ظهر را مىخواند و به قدر دو ذراع مىشد نماز عصر را مىخواند . سپس فرمود : آيا مىدانى براى چه وقت نماز به يك ذراع و دو ذراع تأخير افتاد ؟ گفتم : شما به فرمائيد . فرمود بخاطر خواندن « نافله » مىباشد ، ميتوانى از اول ظهر مشغول خواندن نماز نافله شوى ، تا وقتى كه سايهء شاخص به يك ذراع برسد . چون سايه به قدر يك ذراع رسيد ، نماز واجب را شروع كرده نافله را ترك ميكنى و چون سايه به قدر دو ذراع رسيد - در نماز عصر - نماز واجب را شروع نموده نافله را ترك ميكنى .\r\n","description":"","footnote":"","page_name":" 238 ","page_number":270},
  {"content":"\r\nمؤلف : اين معنى را شيخ طوسى در « تهذيب » روايت كرده . سپس ميگويد : ابن مسكان گفته است : حديث يك ذراع و دو ذراع را « سليمان بن خالد » و « ابو بصير مرادى » و « حسين بن قلانسى ، و « ابن أبى يعفور » و عده كثيرى برايم نقل كرده اند .\r\nمؤلف : موضوع گذشته را عدهء بسيارى از اصحاب روايت كرده اند .\r\n268 - شيخ طوسى در « تهذيب » با ذكر سند از « زرارة » نقل كرده كه گفت :\r\nشنيدم حضرت باقر عليه السّلام فرمود : رسول خدا صلَّى الله عليه و آله تا هنگام ظهر نمازى نمىخواند ، چون ظهر داخل مىشد و به قدر نصف انگشت از سايهء شاخص ميگشت هشت ركعت - نافله ظهر - مىخواند . و چون ، سايه اندازه يك ذراع مىشد به خواندن نماز ظهر مىپرداخت . سپس دو ركعت از نافله - عصر - مىخواند - و باز دو ركعت قبل از رسيدن وقت نماز عصر - تا آنكه سايه به قدر دو ذراع مىشد ، آن وقت نماز عصر را بجا مىآورد . و وقتى آفتاب غروب ميكرد ، نماز مغرب را مىخواند . و بعد از زوال شفق - از طرف مغرب - به خواندن نماز عشاء مىپرداخت و ميفرمود : وقت عشاء تا ثلث شب امتداد دارد . بعد از آن نماز ديگرى نمىخواند تا شب به نصف مىرسيد . آنگاه برخاسته\r\n","description":"","footnote":"","page_name":" 239 ","page_number":271},
  {"content":"\r\nسيزده ركعت نماز مىخواند كه نماز « وتر » و دو ركعت نافلهء صبح از آن سيزده ركعت بود . و چون سپيده صبح طلوع مىكرد و هوا روشن مىشد به خواندن نماز صبح مشغول مىگرديد .\r\nمؤلف : راجع به وقت نماز شب ارباب حديث روايات ديگرى نيز روايت كرده اند .\r\nو همچنين « عياشى » راجع به وقت نافله ظهر ، و صدوق در كتاب « الهداية » خود و ديگران در اين باره رواياتى نقل كرده اند . ناگفته نماند كه حديث گذشته تمام ركعات نافله عصر را متذكر نشده و جملهء\r\n« يصلَّى قبل وقت العصر ركعتين »\r\nنسبت به جملهء قبل جنبهء بيانى دارد و آن را توضيح مىدهد .\r\n269 - در « تهذيب » با ذكر سند از معاوية بن وهب روايت شده كه گفت : شنيدم امام صادق عليه السّلام « ضمن بيان چگونگى نماز رسول خدا صلَّى الله عليه و آله » مىفرمود : - شبها چون مىخواست به خوابد - ظرف آبى را ، رو پوشيده بالاى سرش مىگذاشتند و آن جناب مسواك خود را هم زير رختخواب مىنهاد و مىخوابيد - آن قدر كه خدا به خواهد -\r\n","description":"","footnote":"","page_name":" 240 ","page_number":272},
  {"content":"\r\nچون از خواب بيدار مىشد مىنشست و به آسمان نگاه مىكرد\r\nو آيات « * ( إِنَّ فِي خَلْقِ السَّماواتِ وَالأَرْضِ . . . ) * » كه در آخر سورهء آل عمران است مىخواند . سپس دندانها را مسواك كرده و وضوء ميگرفت و به محل نماز مىرفت ، و چهار ركعت - از نماز شب - را ميخواند ركوع هر ركعتش به قدر قرائت ، و سجودش به قدر ركوع آن طول مىكشيد ، به حدى كه مردم مىگفتند : كى ، سر از ركوع بر مىدارد و به سجده مىرود ؟ ! ! و همچنين سجده اش به حدى طولانى بود كه گفته مىشد چه وقت سر بر مىدارد ، . آنگاه به بستر خود بر مىگشت و آن قدر كه مشيت الهى بود مىخوابيد . و سپس بيدار شده مىنشست و چشمان را به آسمان دوخته همان آيات را تلاوت مىفرمود آنگاه مسواك ميكرد و وضوء مىگرفت و به مسجد مىرفت و به خواندن چهار ركعت ديگر از نماز شب مىپرداخت ، به همان نحو كه قبلا چهار ركعت خوانده بود ، مجددا به بستر خود مراجعت مىنمود و مقدارى مىخوابيد . سپس بيدار مىشد ، نگاه به آسمان كرده همان آيات را تلاوت مىنمود .\r\nباز مسواك كرده وضوء مىگرفت و ( سه ركعت ) نماز « وتر » را ميخواند و بعد از آن دو ركعت نافلهء صبح را مىخواند و براى اداى فريضه صبح وارد مسجد مىشد مؤلف : اين معنى را كلينى نيز به دو طريق روايت كرده است . و به زودى تفصيل عمل آن حضرت در نماز « وتر » ذكر مىشود .\r\n","description":"","footnote":"","page_name":" 241 ","page_number":273},
  {"content":"\r\n270 - و نيز روايت شده كه آن جناب نافله صبح را در اول سپيده دم به طور اختصار مىخواند و سپس براى اداى نماز صبح از منزل خارج مىشد .\r\n271 - شيخ طوسى در « مصباح المتهجد » در بيان كيفيت نماز رسول خدا صلَّى الله عليه و آله نقل كرده كه : نماز آن حضرت دو ركعت است كه در هر ركعت پس از « حمد » ايستاده پانزده مرتبه سورهء * ( « إِنَّا أَنْزَلْناه » ) * را مىخوانى . و پانزده مرتبه ديگر در « ركوع » و پانزده مرتبه پس از آنكه از ركوع سر برداشتى . و پانزده مرتبه در « سجده » اول .\r\nو پانزده مرتبه پس از سر برداشتن از سجده . و پانزده مرتبه در سجده دوم و پانزده مرتبه ديگر پس از آنكه سر از سجده دوم برداشتى مىخوانى ، و به همين كيفيت ركعت دوم را مىخوانى . چون سلام نماز را دادى و به آنچه دلت خواست تعقيب گفتى و از نماز منصرف شدى ، تمام گناهانى كه بين تو و خداى عز و جل بوده بخشيده خواهد شد .\r\nمؤلف : اين معنى را سيد بن طاوس در كتاب « جمال الأسبوع » با ذكر سند از\r\n","description":"","footnote":"","page_name":" 242 ","page_number":274},
  {"content":"\r\nيونس بن هشام از امام رضا عليه السلام روايت كرده .\r\n272 - شيخ طوسى در « تهذيب » با ذكر سند از امام صادق عليه السلام نقل كرده كه فرمود : رسول خدا صلَّى الله عليه و آله چون ماه رمضان داخل مىشد ، به نماز خود مىافزود - بعد حضرت صادق عليه السلام فرمود : - من نيز به آن مىافزايم شما نيز بيفزائيد .\r\n273 - باز در « تهذيب » با ذكر سند از « محمد بن يحيى » روايت شده كه گفت :\r\nخدمت امام صادق عليه السلام بودم ، از آن جناب سؤال شد ، آيا در ماه مبارك رمضان به نمازهاى نافله افزوده مىشود ؟ فرمود : آرى ، رسول خدا صلَّى الله عليه و آله - شبهاى ماه رمضان - پس از خواندن نماز « وتيره » در مصلاى خود ايستاده مشغول خواندن نوافل - ماه رمضان - مىشد ، تا اينكه مردم پشت سر آن حضرت كم كم جمع مىشدند و مىخواستند با آن حضرت نوافل را به طور جماعت بخوانند ، پس از جمع شدن مردم ، حضرت آنان را رها كرده و به منزل مىرفت . چون آنان متفرق مىشدند ، دوباره به مسجد بر مىگشت\r\n","description":"","footnote":"","page_name":" 243 ","page_number":275},
  {"content":"\r\nو مشغول خواندن نوافل مىشد . باز مردم كم كم پشت سر آن حضرت جمع مىشدند ، و تا مىخواستند كه با آن حضرت به جماعت نماز بخوانند ، حضرت آنان را ترك ميكرد ، و به منزل تشريف مىبرد . اين كار مكرر از آن حضرت سر زد .\r\nمؤلف : در اين باره روايات زيادى وجود دارد .\r\n274 - و نيز در « تهذيب » با ذكر سند از « محمد بن سليمان » روايت شده كه گفت : گروهى از اصحاب ما بر اين حديث - كه ذيلا بيان مىشود - اتفاق كرده اند . از آنها است : « يونس بن عبد الرحمن » از عبد الله بن سنان ، از امام صادق عليه السلام .\r\nو « صباح حذا » از اسحاق بن عمار ، از ابى الحسن عليه السلام . و « سماعة بن مهران » از امام صادق عليه السلام . راوى حديث ( محمد بن سليمان ) گويد : از امام رضا عليه السلام اين حديث را پرسيدم و آن جناب هم آن را به من خبر داد .\r\nعدهء نام برده گويند : ما از كيفيت و چگونگى نماز رسول خدا صلَّى الله عليه و آله در ماه رمضان پرسيديم . سپس همگى بالاتفاق حديث نامبرده را چنين روايت كردند : چون\r\n","description":"","footnote":"","page_name":" 244 ","page_number":276},
  {"content":"\r\nشب اول ماه رمضان فرا رسيد ، رسول خدا صلَّى الله عليه و آله ، نماز مغرب و چهار ركعت نافله بعد از آن را خواند ، سپس هشت ركعت ديگر بر آن اضافه نمود . و چون از نماز « عشا » فارغ شد ، دو ركعت نشسته نافلهء آن را خواند و بعد از آن به پا ايستاده و دوازده ركعت ديگر نماز نافله بجا آورد . سپس داخل خانه شد . چون مردم ديدند كه رسول خدا صلَّى الله عليه و آله با فرا رسيدن ماه رمضان بر نمازهايش افزود . از علت آن جويا شدند فرمود : آرى اين براى فضيلت ماه رمضان است نسبت به ماه هاى ديگر\r\nچون شب بعدى فرا رسيد : و رسول خدا صلَّى الله عليه و آله خواست نماز نافله بخواند مردم پشت سر آن حضرت صف كشيدند تا اقامه جماعت كنند . رسول خدا صلَّى الله عليه و آله به سوى آنان برگشت و فرمود : اى مردم ، نماز نافله با جماعت خوانده نمىشود ، خودتان به تنهائى نماز بخوانيد و آنچه را خدا در كتابش به شما آموخته بگوئيد - بعد تأكيد كرد و فرمود : - مردم بدانيد كه در نمازهاى نافله جماعت نيست ، پس مردم همگى متفرق شدند و هر يك به تنهائى نماز خود را خواندند .\r\nهنگامى كه شب نوزدهم ماه رمضان فرا رسيد ، موقع غروب آفتاب « غسل » كرد ، و\r\n","description":"","footnote":"","page_name":" 245 ","page_number":277},
  {"content":"\r\nنماز مغرب را خواند ، سپس چهار ركعتى كه هميشه بعد از نماز مغرب ميخواند انجام داد . بعد وارد منزل شد .\r\nچون « بلال » اذان نماز عشاء را گفت و مردم براى نماز آماده شدند رسول خدا صلَّى الله عليه و آله تشريف آورد ، و نماز عشاء را با مردم به جماعت خواند و پس از آن دو ركعت نافلهء عشاء را مانند شبهاى ديگر نشسته انجام داد ، و سپس ايستاد و صد ركعت نماز نافلهء مخصوص شب قدر را بجا آورد ، و در هر ركعت از آن پس از « حمد » ده مرتبه سورهء « * ( قُلْ هُوَ الله أَحَدٌ ) * » را قرائت فرمود . پس از آنكه از صد ركعت نماز فارغ شد به خواندن نماز شب و « وتر » كه در ساير شبها مىخواند مشغول شد .\r\nشب بيستم ماه رمضان مانند شبهاى قبل ، پس از نماز مغرب هشت ركعت . و بعد از نماز عشاء دوازده ركعت نافلهء مخصوص ماه مبارك رمضان را خواند .\r\nشب بيست و يكم هنگام غروب آفتاب « غسل » كرد و عمل شب نوزدهم را انجام داد .\r\nشب بيست و دوم به نمازهاى خود افزود - به اين طرز كه - هشت ركعت پس از\r\n","description":"","footnote":"","page_name":" 246 ","page_number":278},
  {"content":"\r\nنماز مغرب و بيست و دو ركعت بعد از نماز عشاء نافله مخصوص بجا آورد .\r\nچون شب بيست و سوم فرا رسيد - هنگام غروب آفتاب - غسل كرد و عمل شب نوزدهم و بيست و يكم را انجام داد .\r\nعدهء نامبرده گويند : از حضرت راجع به نوافل يوميه - پنجاه ركعتى - در ماه رمضان سؤال شد . فرمود : رسول خدا صلَّى الله عليه و آله نمازهاى شبهاى ماه رمضان را به اضافه نوافل پنجاه ركعتى كه در غير ماه رمضان مىخواند ، بجا مىآورد ، و ابدا از آن پنجاه ركعت چيزى كم نمىفرمود .\r\nمؤلف : كيفيت انجام نوافل شبهاى ديگر ، از شب بيست و چهارم تا آخر ماه ، به عينه مانند شب بيست و دوم مىباشد چنان كه اخبار ديگر بر آن دلالت دارد .\r\n275 - سيد بن طاوس در « اقبال » با ذكر سند ، از حضرت رضا عليه السلام از آباء گرامش نقل كرده كه فرمود : رسول خدا صلَّى الله عليه و آله روز اول محرم دو ركعت نماز مىخواند . . .\r\n","description":"","footnote":"","page_name":" 247 ","page_number":279},
  {"content":"\r\n276 - و در « كافى » با ذكر سند از « يزيد بن خليفه » نقل شده كه گفت :\r\nخدمت حضرت صادق عليه السلام عرضكردم : « عمر بن حنظلة » در بارهء وقت نمازها ، از شما براى ما مطالبى نقل كرده . حضرت فرمود : او بر ما دروغ نمىبندد - تا آنجا كه مىگويد : - عرضكردم : « عمر بن حنظلة » گويد : وقت نماز مغرب موقعى است كه جرم آفتاب پنهان شود . ولى رسول خدا صلَّى الله عليه و آله در مسافرت گاهى كك با شتاب راه مىپيمود ، نماز مغرب را تأخير مىانداخت . و آن را با نماز عشاء مىخواند امام فرمود :\r\n« عمر بن حنظلة » درست گفته است .\r\n277 - شيخ طوسى در « تهذيب » با ذكر سند از « طلحة بن زيد » از حضرت صادق عليه السلام از پدر بزرگوارش روايت كرده كه فرمود : رسول خدا صلَّى الله عليه و آله در شبهائى كه باران مىباريد . نماز مغرب را - تأخير مىانداخت - و در خواندن نماز عشاء عجله مىفرمود . و آن دوتا را با هم يك جا مىخواند و ميفرمود : كسى كه به ديگران رحم نكند به او رحم نخواهد شد .\r\n","description":"","footnote":"","page_name":" 248 ","page_number":280},
  {"content":"\r\n278 - و نيز در آن كتاب با ذكر سند از امام صادق عليه السلام روايت شده كه فرمود : رسول خدا صلَّى الله عليه و آله وقتى كه در سفر بود و يا كار فورى داشت ، نماز ظهر و عصر را با هم مىخواند ، و همچنين بين نماز مغرب و عشاء فاصله نمىانداخت .\r\nمؤلف : در اين معنى روايات زياد است كه مرحوم كلينى و شيخ طوسى و فرزندش و شهيد اول « رحمهم ا لله » آنها را نقل كرده اند .\r\n279 - صدوق در كتاب « فقيه » به سند خود ، از امام صادق عليه السلام روايت كرده كه فرمود : در روزهاى بسيار گرم چون مؤذن براى اذان گفتن اجازه مىخواست رسول خدا صلَّى الله عليه و آله مىفرمود « ابرد » بگذار هوا خنك شود .\r\nمؤلف : صدوق عليه الرحمة گويد : معنى اينكه فرمود : « ابرد ، ابرد » اين است كه « به شتاب به شتاب » و آن را از كلمه « بريد » بمعنى قاصد گرفته است . و همين را نيز در كتاب « مدينة العلم » خود روايت كرده است . ليكن ظاهر روايت مىرساند كه\r\n","description":"","footnote":"","page_name":" 249 ","page_number":281},
  {"content":"\r\nمراد از كلمه « ابرد ابرد » تأخير انداختن اذان است ، تا هوا خنك شود و شدت گرما كاسته گردد ،\r\nچنان كه روايتى كه در كتاب « العلاء » از محمد بن مسلم نقل شده اين معنى را تأييد مىكند ، محمد بن مسلم گويد : امام باقر عليه السلام در مسجد رسول خدا صلَّى الله عليه و آله در حالى كه من داشتم نماز مىخواندم مرا ديد . بعدا روزى به من فرمود هيچ وقت نماز واجب را در آن وقت نخوان . آيا نماز را در آن شدت گرما مىخوانى ؟\r\nعرضكردم : نماز نافله بود .\r\n280 - غزالى در كتاب « احياء العلوم » گويد : رسول خدا صلَّى الله عليه و آله هر وقت در نماز ، كسى به خدمتش مىآمد ، و در كنارش مىنشست ، براى خاطر او نماز را كوتاه مىكرد . و متوجه او مىشد و مىفرمود : آيا حاجتى دارى ؟ پس از آنكه حاجت او را بر مىآورد ، مجددا به نماز مىايستاد .\r\n","description":"","footnote":"","page_name":" 250 ","page_number":282},
  {"content":"\r\n281 - جعفر بن احمد قمى در كتاب « زهد النبى » روايت كرده كه : رسول خدا صلَّى الله عليه و آله وقتى كه به نماز مىايستاد ، از ترس خدا رنگش مىپريد ، و صدائى سوزناك از او به گوش مىرسيد .\r\nمؤلف : اين معنى را « ابن فهد » و ديگران هم نقل كرده اند .\r\n282 - و نيز « جعفر بن أحمد » در آن كتاب ، در روايت ديگرى نقل كرده كه :\r\nرسول خدا صلَّى الله عليه و آله وقتى نماز مىخواند ، مانند جامه اى بود كه روى زمين افتاده باشد .\r\n283 - مجلسى در كتاب « بحار الانوار » از عايشه نقل كرده كه گفت : رسول خدا صلَّى الله عليه و آله با ما حرف مىزد ، و ما با او سخن مىگفتيم : همين كه موقع\r\n","description":"","footnote":"","page_name":" 251 ","page_number":283},
  {"content":"\r\nنماز مىشد ، او را حالتى دست مىداد كه گوئى نه او ما را مىشناسد ، و نه ما او را مىشناسيم .\r\n284 - در كتاب « غوالى » از رسول خدا صلَّى الله عليه و آله روايت شده كه : آن حضرت در نماز - گاهى - به طرف راست و چپ خود نظر مىافكند ولى به عقب ، گردن نميكشيد .\r\n285 - مفيد الدين طوسى در كتاب « مجالس » به سند خود از على عليه السلام نقل كرده كه آن جناب چون « محمد بن أبى بكر » را والى مصر قرار داد ، ضمن دستور العملى كه براى او نوشت ، فرمود : مواظب ركوع و سجودت باش ، زيرا رسول خدا صلَّى الله عليه و آله از همهء مردم نمازش كاملتر و در عين حال از همه سبكتر بود .\r\n286 - شيخ طوسى در « تهذيب » با ذكر سند ، از امام صادق ضمن حديثى روايت كرده كه فرمود : وقتى رسول خدا صلَّى الله عليه و آله گوشت ميل مىكرد ، بدون آنكه دستهاى خود را بشويد با آن حال نماز مىخواند ، ولى چون شير ميل مىفرمود ، پيش\r\n","description":"","footnote":"","page_name":" 252 ","page_number":284},
  {"content":"\r\nاز آنكه دست خود را بشويد و مضمضه كند نماز نمىخواند .\r\n287 - شيخ طوسى در كتاب « تهذيب » با ذكر سند ، از ابن سنان روايت كرده كه گفت : به حضرت عرضكردم : ما مؤذنى داريم كه صبح نشده اذان مىگويد . فرمود :\r\nاگر چه صبح نشده اذان گفتن به نفع همسايه گان است ، چون براى نماز شب خواندن بيدار مىشوند ، و ليكن سنت اينست كه هنگام « طلوع فجر » اذان گفته شود - بعد فرمود :\r\nميان اذان و اقامه ، تنها همان دو ركعت نافله فجر فاصله مىشود .\r\n288 - كلينى در « كافى » با ذكر سند از امام صادق عليه السّلام در حديثى روايت كرده كه فرمود : چون وقت نماز داخل مىشد . رسول خدا صلَّى الله عليه و آله به « بلال » مىفرمود : بالاى ديوار برو ، و با صداى بلند اذان بگو .\r\nمؤلف : شيخ طوسى نيز همين حديث را روايت كرده است .\r\n289 - صدوق در « فقيه » به سند خود از « زرارة » از امام باقر عليه السّلام روايت كرده كه فرمود : رسول خدا صلَّى الله عليه و آله روزى براى نماز ، از خانه بيرون آمد ،\r\n","description":"","footnote":"","page_name":" 253 ","page_number":285},
  {"content":"\r\nدر حالى كه حسين عليه السّلام را بدوش خود گرفته و به مسجد آورد . و در كنار خود نشانيد : و مردم نيز پشت سر آن حضرت براى نماز جماعت صف كشيدند - حسين عليه السّلام دير به سخن آمده بود به طورى كه مىترسيدند زبان باز نكند -\r\nچون رسول خدا تكبير نماز گفت . حسين عليه السّلام با آن حضرت تكبير گفت . رسول خدا صلَّى الله عليه و آله وقتى تكبير فرزندش را شنيد دوباره تكبير گفت . باز حسين عليه السّلام با آن حضرت موافقت كرد ، تا آنكه رسول خدا صلَّى الله عليه و آله هفت بار تكبير گفت ، و حسين عليه السّلام نيز تكبير گفت . به اين سبب هفت بار تكبير گفتن در ابتداء نماز سنت گرديد .\r\nمؤلف : اين معنى را صدوق در « علل » نقل كرده ، و همچنين شيخ طوسى در « تهذيب » و ابن طاوس در « فلاح السائل » . و ديگران نيز روايت كرده اند . در بعضى روايات لفظ « حسن » نقل شده ولى « حسين » معروفتر است .\r\n290 - در كتاب « دعائم » از امام صادق عليه السّلام از آباء گرامش روايت شده كه : رسول خدا صلَّى الله عليه و آله موقع گفتن « تكبيرة الاحرام » و همچنين هنگام\r\n","description":"","footnote":"","page_name":" 254 ","page_number":286},
  {"content":"\r\nگفتن « تكبير : اى ركوع » و پس از برخاستن از آن ، دستهايش را محاذى گوشها براى تكبير بلند ميكرد .\r\n291 - « سيارى » در كتاب « التنزيل و التحريف » از امام باقر عليه السّلام روايت كرده كه آن حضرت فرمود : رسول خدا صلَّى الله عليه و آله در نماز\r\n« بسم الله الرحمن الرحيم »\r\nرا آشكار مىكرد . و صدايش را به آن بلند مىنمود .\r\n292 - عياشى در « تفسير » خود از امام صادق عليه السّلام روايت كرده كه فرمود :\r\nرسول خدا صلَّى الله عليه و آله وقتى با مردم نماز مىخواند\r\n« بسم ا لله »\r\nرا آشكارا مىكرد\r\n293 - در كتاب « جعفريات » به طور اسناد از امام صادق عليه السّلام از آباء گرامش از على عليهم السّلام نقل شده كه فرمود : هر وقت رسول خدا صلَّى الله عليه و آله را در نماز حالت « خميازه » عارض مىشد دست راستش را جلو دهان خود مىگرفت .\r\n","description":"","footnote":"","page_name":" 255 ","page_number":287},
  {"content":"\r\nمؤلف : در كتاب « دعائم » مثل آن نقل شده است .\r\n294 - و نيز در جعفريات با سند گذشته از على عليه السّلام روايت شده كه فرمود :\r\nرسول خدا صلَّى الله عليه و آله گاهى در حال نماز دست خود را به محاسن شريف مىكشيد به آن حضرت عرض كرديم : يا رسول الله شما را مىبينيم كه بعض أوقات ، در نماز ، به محاسن خود . دست ميكشيد ؟ ! فرمود : اين وقتى است كه غمم زياد مىشود .\r\n295 - شهيد اول . در كتاب « ذكرى » از أبى سعيد خدرى ، از رسول خدا صلَّى الله عليه و آله روايت كرده كه آن حضرت - در نماز - قبل از اشتغال به قرائت\r\n« أعوذ بالله من الشيطان الرجيم »\r\nمىگفت .\r\n296 - شيخ صدوق در « فقيه » ميگويد : نماز رسول خدا صلَّى الله عليه و آله از همهء مردم كاملتر و مختصرتر بود ، وقتى داخل نماز ميشد . پس از\r\n« الله أكبر »\r\nبلا فاصله مىگفت :\r\n« بسم الله الرحمن الرحيم »\r\n. 297 - شيخ طوسى در « تهذيب » با ذكر سند از اسحاق بن عمار ، از امام صادق\r\n","description":"","footnote":"","page_name":" 256 ","page_number":288},
  {"content":"\r\nاز پدر بزرگوارش عليهما السّلام روايت كرده كه دو نفر از اصحاب رسول خدا صلَّى الله عليه و آله در كيفيت قرائت نماز آن حضرت اختلاف كردند - براى روشن شدن آن - به « ابى بن كعب » نامه نوشتند . او جواب داد : رسول خدا صلَّى الله عليه و آله در حال قرائت دو جا توقف مىكرد : يكى پس از فراغت از « فاتحة الكتاب » و ديگرى پس از پايان يافتن « سوره » .\r\nمؤلف : صدوق اين حديث را به طور مفصل روايت كرده . و از آن استفاده مىشود كه ، توقف اول ، پس از « تكبيرة الاحرام » و توقف دوم ، پس از فراغ از قرائت .\r\nيعنى « قبل از ركوع رفتن » است .\r\n298 - و شهيد در كتاب « ذكرى » از ابن جنيد روايت كرده كه گفت : سمره ، و ابى بن كعب . از رسول خدا صلَّى الله عليه و آله روايت كرده اند كه توقف اول آن حضرت پس از « تكبيرة الاحرام » و دومى بعد از پايان يافتن « حمد » بوده است .\r\n299 - شيخ طوسى در « تهذيب » با ذكر سند از امام صادق عليه السّلام روايت\r\n","description":"","footnote":"","page_name":" 257 ","page_number":289},
  {"content":"\r\nكرده كه فرمود : رسول خدا صلَّى الله عليه و آله در نماز « صبح » سوره هائى مانند * ( « عَمَّ يَتَساءَلُونَ » ) * و * ( « هَلْ أَتاكَ حَدِيثُ الْغاشِيَةِ » ) * و « * ( لا أُقْسِمُ بِيَوْمِ الْقِيامَةِ ) * » و مشابه آن را مىخواند و در نماز « ظهر » مانند سوره هاى « سبح اسم » و * ( « وَالشَّمْسِ وَضُحاها » ) * و * ( « هَلْ أَتاكَ حَدِيثُ الْغاشِيَةِ » ) * و مشابه آن را قرائت ميكرد . و در نماز « مغرب » سوره هاى كوتاه ترى چون « * ( قُلْ هُوَ الله أَحَدٌ ) * » و « * ( إِذا جاءَ نَصْرُ الله وَالْفَتْحُ ) * » و * ( « إِذا زُلْزِلَتِ » ) * را مىخواند . و در نماز « عشاء » آنچه در نماز « ظهر » و در نماز « عصر » آنچه در نماز « مغرب » قرائت مىفرمود ، بجا مىآورد .\r\n300 - و نيز در « تهذيب » با ذكر سند ، از امام صادق عليه السّلام روايت شده كه فرمود : رسول خدا صلَّى الله عليه و آله در ركعت آخر نماز شب سورهء « * ( هَلْ أَتى عَلَى الإِنْسانِ ) * » را قرائت ميكرد .\r\n301 - و در « مصباح المتهجد » روايت شده كه رسول خدا صلَّى الله عليه و آله\r\n","description":"","footnote":"","page_name":" 258 ","page_number":290},
  {"content":"\r\nسه ركعت آخر نماز شب « شفع و وتر » را با نه سوره بجا مىآورد : ركعت اول سورهء * ( « أَلْهاكُمُ التَّكاثُرُ » ) * و * ( « إِنَّا أَنْزَلْناه » ) * و * ( « إِذا زُلْزِلَتِ » ) * . و در ركعت دوم : « الحمد » و « و العصر » و « * ( إِذا جاءَ نَصْرُ ا لله ) * » . و در يك ركعت وتر « * ( قُلْ يا أَيُّهَا الْكافِرُونَ ) * » و « تبت » ؟ ؟ ؟\r\nو « * ( قُلْ هُوَ الله أَحَدٌ ) * » را مىخواند .\r\n302 - شيخ صدوق در « خصال » با ذكر سند ، از امام صادق عليه السّلام - در حديث شرايع الدين - روايت كرده كه فرمود : « قنوت » در تمام نمازها ، در ركعت دوم پيش از رفتن به ركوع و پس از قرائت . سنت لازمى است .\r\nمؤلف : صدوق همين معنى را در كتاب خود « عيون الاخبار » از امام رضا عليه السّلام نيز روايت كرده است .\r\n303 - در كتاب « غوالى » از « براء بن عازب » روايت شده كه : رسول خدا\r\n","description":"","footnote":"","page_name":" 259 ","page_number":291},
  {"content":"\r\nصلَّى الله عليه و آله هيچ نماز واجبى را بدون « قنوت » انجام نمىداد .\r\nمؤلف : اين معنى از امام حسين عليه السّلام نيز روايت شده است .\r\n304 - حسين بن حمدان حصينى در كتاب « الهداية » از « عيسى بن مهدى جوهرى » و « عسكر » خادم أبى جعفر . و « ريان » خادم امام رضا عليه السّلام . و جماعت ديگرى كه شمارهء آنها به هفتاد و چند نفر مىرسد . از امام حسن عسكرى عليه السّلام - در يك حديث طولانى - روايت كرده كه آن حضرت فرمود : خداى عز و جل به جدم رسول خدا صلَّى الله عليه و آله وحى كرد كه : تو و على و امامان ديگر از نسل على را تا روز قيامت به ده خصلت مخصوص كردم - تا آنجا كه فرمايد ، يكى هم - قنوت خواندن در ركعت دوم از هر نماز .\r\n305 - شيخ صدوق در كتاب « معانى الاخبار » با ذكر سند از « قاسم بن سلام » و او به طور ارسال از رسول خدا صلَّى الله عليه و آله روايت كرده كه : آن حضرت براى « ركوع » به قدرى خم مىشد كه اگر چند قطره اى آب بر پشت او ريخته مىشد ثابت مىماند .\r\n","description":"","footnote":"","page_name":" 260 ","page_number":292},
  {"content":"\r\n306 - و نيز در كتاب « علل الشرائع » با ذكر سند از « هشام بن حكم » از موسى ابن جعفر عليها السّلام - در حديثى - نقل كرده كه : خدمت آن حضرت عرض كردم :\r\nبراى چه در ركوع « سبحان ربى العظيم و بحمده » و در سجده « سبحان ربى الاعلى و بحمده » گفته مىشود ؟ فرمود : اى هشام ، وقتى كه رسول خدا صلَّى الله عليه و آله را به معراج بردند ، و در آنجا نماز گذارد . چون متذكر عظمت و بزرگى حقتعالى - كه در آن شب ديده بود - شد . بدنش بلرزه افتاد و بىاختيار به حالت ركوع در آمد . و در آن حال گفت :\r\nسبحان ربى العظيم و بحمده\r\nپس چون از ركوع برخاست ، به سوى حقتعالى در مقام و جايگاهى بالاتر از حالت قبلى متوجه شد - از ترس و عظمت حق - به سجده افتاد و گفت :\r\n« سبحان ربى الاعلى و بحمده »\r\nچون اين ذكر را هفت بار تكرار كرد .\r\nحالت خوف و ترس از او زايل شد . به اين جهت « سنت » بر آن قرار گرفت .\r\n307 - أبو اسحاق ثقفى ، در كتاب « الغارات » با ذكر سند از « عبائه » روايت\r\n","description":"","footnote":"","page_name":" 261 ","page_number":293},
  {"content":"\r\nكرده كه گفت : أمير المؤمنين عليه السّلام به محمد بن أبى بكر نوشت : مراقب ركوع و سجده هاى نمازت باش ، زيرا رسول خدا صلَّى الله عليه و آله با اينكه نمازش را كاملتر از همه انجام مىداد . و بهتر از ديگران ، مراعات مىكرد ، چون به ركوع مىرفت ، تنها سه بار مىگفت :\r\n« سبحان ربى العظيم و بحمده »\r\n- تا آنجا كه گويد : - و چون به سجده مىرفت ، مىگفت ،\r\n« سبحان ربى الاعلى و بحمده »\r\n. مؤلف : اين معنى در احاديث ديگر هم روايت شده .\r\n308 - در كتاب « جعفريات » به سند خود از جعفر بن محمد عليهما السّلام ، از آباء گرامش از على عليه السّلام روايت كرده كه فرمود : رسول خدا صلَّى الله عليه و آله چون به سجده مىرفت ، دو زانوى خود را قبل از دستها به طرف زمين پيش مىبرد .\r\nمؤلف : در اخبار زيادى از أهل بيت عليهم السّلام ذكر شده كه : مستحب است هنگام سجده رفتن دستها را پيش از زانوها بر زمين بگذارند . و شايد مراد از « استقبال » زانوها به طرف زمين ، در حديث گذشته . پيش بردن آن در موقع خم شدن باشد ( به اين صورت كه رسول خدا چون مىخواست به سجده برود ، اول با زانو به طرف زمين خم ميشد .\r\n","description":"","footnote":"","page_name":" 262 ","page_number":294},
  {"content":"\r\nولى دستهاى خود را پيش از زانوان بر زمين مىنهاد ) .\r\n309 - و نيز در آن كتاب ، با ذكر سند از على عليه السّلام روايت شده كه فرمود رسول خدا صلَّى الله عليه و آله موقع سجده كردن بر كفهاى دست خود تكيه مىكرد ، و بازوهاى خود را فراخ نگه مىداشت به طورى كه زير بغلهايش از پشت سر ، ديده ميشد .\r\n310 - سيد رضى در كتاب « المجازات النبويه » فرمايد : روايت شده كه : رسول خدا صلَّى الله عليه و آله بر « خمره » - حصير كوچكى كه از برگ درخت خرما بافته مىشود - سجده ميكرد .\r\n311 - در كتاب « جعفريات » از امام صادق ، از پدر بزرگوارش عليهما السّلام نقل شده كه : رسول خدا صلَّى الله عليه و آله به محل سجدهء خود آب مىپاشيد .\r\n312 - شيخ صدوق در كتاب « فقيه » به سند خود از امام صادق عليه السّلام ، از\r\n","description":"","footnote":"","page_name":" 263 ","page_number":295},
  {"content":"\r\nپدر بزرگوارش روايت كرده كه فرمود : رسول خدا صلَّى الله عليه و آله عصائى داشت كه دسته اش از آهن بود ، بر آن تكيه ميكرد ، و روزهاى عيد آن را بدست ميگرفت - و موقع نماز خواندن آن را جلوى خود مىنهاد ( يعنى به زمين فرو ميكرد تا حريم نمازش باشد ) .\r\n313 - كلينى در « كافى » با ذكر سند ، از امام صادق عليه السّلام روايت كرده كه آن حضرت فرمود : رسول خدا صلَّى الله عليه و آله وقتى نماز مىخواند چوب دستى مخصوص خود را جلو سجاده اش مىنهاد .\r\n314 - در « جعفريات » به سند خود از امام صادق عليه السّلام ، از آباء گرامش از على عليه السّلام روايت شده كه : رسول خدا صلَّى الله عليه و آله در نماز « عيد قربان » در ركعت اول هفت تكبير ( تكبيرة الاحرام به اضافهء پنج تكبير براى قنوتها ، و تكبير هفتم براى ركوع رفتن ) و در ، ركعت دوم پنج تكبير ( چهار تكبير براى چهار قنوت و يكى هم براى ركوع رفتن ) مىگفت .\r\nمؤلف : اين معنى در كتاب مناقب بطور مشروح ذكر شده است .\r\n","description":"","footnote":"","page_name":" 264 ","page_number":296},
  {"content":"\r\n315 - در كتاب « جعفريات » با سند نام برده ، از على عليه السّلام روايت شده كه فرمود : رسول خدا صلَّى الله عليه و آله در نماز « عيد فطر و قربان » سورهء « * ( سَبِّحِ اسْمَ رَبِّكَ الأَعْلَى ) * » و * ( « هَلْ أَتاكَ حَدِيثُ الْغاشِيَةِ » ) * را قرائت ميكرد .\r\n316 - در كتاب « فقيه » از امام باقر عليه السّلام روايت شده كه فرمود : رسول خدا صلَّى الله عليه و آله براى طلب باران و استسقاء دو ركعت نماز ميخواند ، و سپس همانطور كه نشسته بود دعا ميكرد و از خداوند طلب باران مينمود . و نيز فرمود رسول خدا صلَّى الله عليه و آله اول نماز استسقاء را تمام ميكرد و بعد از آن خطبه ميخواند ، و در نماز هم قرائت را بلند ميخواند .\r\n317 - شيخ صدوق در كتاب « الهداية » از امام باقر عليه السّلام روايت كرده كه فرمود : از سنت است كه اهل هر شهرى براى نماز « عيد فطر و قربان » به سوى صحرا\r\n","description":"","footnote":"","page_name":" 265 ","page_number":297},
  {"content":"\r\nبيرون روند ، مگر اهل « مكه » كه آنها در « مسجد الحرام » نماز عيد مىخوانند .\r\nمؤلف : در اين معنى روايات زيادى وارد شده است .\r\n318 - در « جعفريات » به سند خود ، از جعفر بن محمد ، از آباء گرامش ، از على عليه السّلام روايت شده كه فرمود : رسول خدا صلَّى الله عليه و آله هنگامى كه براى نماز ؛ از شهر خارج مىشد و به « مصلَّى » مىرفت در رفتن از طريق « شجره » و در مراجعت از طريق « معرس » برمىگشت . به طور كلى آن حضرت در رفتن به سوى « مصلَّى » راه درازتر . و در هنگام مراجعت كوتاه ترين راه را اختيار مىفرمود .\r\n319 - شيخ صدوق در كتاب « الهداية » روايت كرده كه أمير المؤمنين عليه السّلام فرمود : سنت بر آن جارى شده كه جز در صحراها طلب باران نه كنند ، آنجا كه مردم به توانند به آسمان نظر كنند . ولى در « مكه » معظمه بايد در « مسجد الحرام » استسقاء و طلب باران نمايند .\r\n","description":"","footnote":"","page_name":" 266 ","page_number":298},
  {"content":"\r\n320 - شيخ ورام ، در كتاب « تنبيه الخواطر » از نعمان نقل كرده كه : رسول خدا صلَّى الله عليه و آله صفهاى نماز ما را چنان صاف و منظم ميكرد كه مانند چوبهاى تير ، هيچ گونه كجى در آن ديده نمىشد - و چنان اين موضوع مورد توجهش بود كه - روزى به مسجد تشريف آورد و به نماز ايستاد . چون خواست تكبيرة الاحرام بگويد ، متوجه شد كه مردى سينه اش جلوتر از سايرين است . فرمود : بندگان خدا صفوف خود را منظم كنيد و گر نه ميان دلهايتان اختلاف خواهد افتاد .\r\n321 - و نيز در همان كتاب : از ابن مسعود نقل شده كه گفت : رسول خدا صلَّى الله عليه و آله دست به شانه هاى ما مىگذاشت و مىفرمود : منظم و صاف به ايستيد و گر نه دلهايتان هم مختلف خواهد شد . . .\r\n","description":"","footnote":"","page_name":" 267 ","page_number":299},
  {"content":"\r\nملحقات آداب نماز\r\n275 - در كتاب « اسرار الصلاة » مرحوم شهيد ثانى روايت شده كه رسول خدا صلَّى الله عليه و آله ؛ با اشتياق تمام انتظار وقت نماز را ميكشيد ، و مراقب آن بود - و چون وقت نماز ميرسيد - به مؤذنش ميفرمود : اى بلال - با اذان گفتن - خوشحالمان كن .\r\n276 - در « مجموعه ورام » از أمير المؤمنين عليه السّلام روايت شده كه فرمود :\r\nرسول خدا صلَّى الله عليه و آله بر نماز هيچ چيز را - از شام و غير آن - مقدم نميداشت و چون وقت نماز داخل ميشد ، گويا هيچ يك از أهل و عيال ، قوم و خويش ، دوست و رفيق خود را نمىشناخت .\r\n277 - در كتاب « علل » از امام صادق عليه السّلام روايت شده كه فرمود : رسول خدا صلَّى الله عليه و آله چون وقت نماز مغرب وارد ميشد ، هيچ كارى را بر آن مقدم نميداشت - و در اول وقت نماز مغربش را ميخواند - .\r\n278 - در كتاب « مكارم الاخلاق » روايت شده كه رسول خدا صلَّى الله عليه و آله :\r\n","description":"","footnote":"","page_name":" 268 ","page_number":300},
  {"content":"\r\nمىفرمود : نور چشم من در نماز و روزه قرار داده شده ( يعنى آن دو را از هر چيز دوستتر دارم ) .\r\n279 - در كتاب « امالى شيخ طوسى » در حديث طولانى از رسول خدا صلَّى الله عليه و آله روايت شده كه فرمود : اى أبا ذر خداى عز و جل روشنى چشم مرا در نماز قرار داده و آن را محبوب من گردانيده ، همچنان كه طعام را بر گرسنه و آب را بر تشنه محبوب ساخته است - سپس فرمود : آدم گرسنه با خوردن غذا ، و تشنه با نوشيدن آب سير مىشود - و ليكن - من از خواندن نماز سير نمىشوم .\r\nاين معنى را طبرسى در « مكارم » و شيخ ورام در « مجموعهء » خود روايت كرده است .\r\n280 - در كتاب « جامع الاخبار » روايت شده كه رسول خدا صلَّى الله عليه و آله در حال نماز قلبش چون ديگ جوشان ، از خوف خداى متعال مىجوشيد ! .\r\n","description":"","footnote":"","page_name":" 269 ","page_number":301},
  {"content":"\r\n281 - در كتاب « بحار الانوار » از كتاب « بيان التنزيل » ابن شهر آشوب نقل شده كه : رسول خدا صلَّى الله عليه و آله موقع نماز خواندن ديدگانش را به طرف آسمان بلند ميكرد . چون آيهء شريفه : « * ( الَّذِينَ هُمْ فِي صَلاتِهِمْ خاشِعُونَ ) * - مؤمنون 2 » نازل شد سرش را پائين انداخت ، و بسوى زمين نظر افكند .\r\n282 - مرحوم شيخ صدوق در كتاب « من لا يحضره الفقيه » فرمايد : در شش نماز « توجه » ( خواندن دعاى : « * ( وَجَّهْتُ وَجْهِيَ لِلَّذِي فَطَرَ السَّماواتِ وَالأَرْضَ ) * . . » بعد از تكبيرة الاحرام ) از سنت است : ركعت اول نماز شب ، يك ركعت نماز « وتر » ، ركعت اول از نافلهء ظهر ، ركعت اول نماز احرام ، ركعت اول نافله مغرب ، ركعت اول از هر نماز .\r\n283 - در كتاب « احتجاج » از « محمد بن عبد الله حميرى » در حديث پاسخهايى كه از ناحيهء مقدسه به مسائل او داده شده - چنين دارد : پس امام عليه السّلام - در مكتوب\r\n","description":"","footnote":"","page_name":" 270 ","page_number":302},
  {"content":"\r\nمبارك - جواب داد : هيچ يك از دعاهاى مذكوره در « توجه » واجب نيست ، ليكن آنچه سنت مؤكد بر آن ثابت مىباشد - آنست كه پس از تكبيرة الاحرام چنين بگويد : - ( روى خود را به طرف خداوندى كه آسمانها و زمين را آفريده ، برگرداندم ، در حالتى كه - بر طبق ملت ابراهيم و دين محمد و هدايت امير المؤمنان على - يكتا پرست و مسلمانم و هرگز از مشركان نيستم . همانا نماز ، قربانى ، زندگى و مرگم در اختيار خاص پروردگار جهانيان است ، شريكى ندارد و به همين اعتقاد مأمورم و از مسلمانانم . خدايا مرا از مسلمانان قرار بده . به خداى شنوا و دانا از شر شيطان رانده شده پناه ميبرم ) سپس به خواندن سورهء حمد شروع مىكند .\r\n284 - در كتاب « خصال » از « أبى الحسن بن راشد » روايت شده كه گفت : از امام رضا عليه السّلام راجع به « تكبيرات افتتاحيه » سؤال كردم ، حضرت فرمود : هفت تكبير مىباشد . عرض كردم : از رسول خدا صلَّى الله عليه و آله روايت شده كه در افتتاح نماز يك تكبير بيشتر نمىگفته اند . فرمود : رسول خدا صلَّى الله عليه و آله از هفت تكبير شش تاى آنها را آهسته ، و يكى را بلند ميگفت ( لذا گمان شده كه ايشان يك تكبير بيشتر نمىگفته است ) .\r\n","description":"","footnote":"","page_name":" 271 ","page_number":303},
  {"content":"\r\n285 - سيد بن طاوس در كتاب « فلاح السائل » فرمايد : پس از تمام شدن سلام نماز ، سه بار تكبير بگويد ، و در هر بار دستها را تا مقابل نرمهء گوش بلند نمايد زيرا آن سنت مؤكدى است كه رسول خدا صلَّى الله عليه و آله بشكرانه بعض بشارتهائى كه به او رسيد ، آن را سنت قرار داد .\r\n286 - در كتاب « امالى طوسى » از « زريق » روايت شده كه گفت : از امام صادق عليه السّلام شنيدم كه فرمود : در نماز صبح و مغرب و عشاء ، بين اذان و اقامه ، سنت آنست كه بنشيند ، نه آنكه نافله بخواند ، بر خلاف نماز ظهر و عصر كه سنت در آنجا آنست كه بين اذان و اقامه دو ركعت نافله بخواند .\r\n287 - در كتاب « مكارم الاخلاق » امام باقر عليه السّلام روايت شده كه آن حضرت ( در حديثى ) فرمود : سنت بر آن جارى شد ، كه زنان در نماز جماعت پس از مردان ،\r\n","description":"","footnote":"","page_name":" 272 ","page_number":304},
  {"content":"\r\nسر از سجده بردارند .\r\n288 - در كتاب « معانى الاخبار » روايت شده كه : رسول خدا صلَّى الله عليه و آله وقتى ركوع مىكرد ، سرش را نه پائين مىانداخت و نه طورى بلند مىكرد كه از بدنش بالاتر باشد ، بلكه حد وسط را رعايت مىفرمود .\r\n289 - در كتاب « علل الشرائع » از امام صادق عليه السّلام از پدر بزرگوارش روايت شده كه فرمود : رسول خدا صلَّى الله عليه و آله چون در نماز مىشنيد كه طفلى گريه مىكند ، نمازش را تخفيف مىداد ، تا مادرش ( كه در جماعت به حضرت اقتداء كرده ) به او رسيدگى كند .\r\n290 - در كتاب « كافى » از امام صادق عليه السّلام روايت شده كه : رسول خدا صلَّى الله عليه و آله گاهى ( ظاهرا در اوقات سفر بوده ) خورجين - و يا پالان شتر خود - را كه طولش يك ذراع بود ( عوض چوبدستى كه در روايات ديگر ذكر شده )\r\n","description":"","footnote":"","page_name":" 273 ","page_number":305},
  {"content":"\r\nجلويش قرار ميداد و نماز ميخواند ( تا برايش حريمى باشد ) و او را از عابرين مستور دارد .\r\n291 - در همان كتاب از « ابان بن تغلب » روايت شده كه گفت : به امام صادق عليه السّلام عرضه داشتم : رسول خدا صلَّى الله عليه و آله در چه ساعتى نماز « وتر » ميخواند ؟\r\nحضرت اظهار داشت : قبل از طلوع فجر ( بطورى كه تمام شدن نماز « وتر » با طلوع فجر متصل باشد ) .\r\n292 - در كتاب « فقيه » از امام صادق عليه السّلام روايت شده كه ( ضمن حديثى ) فرمود : سنت بر آن جارى شده كه آدمى روز « عيد فطر » قبل از رفتن براى خواندن نماز عيد در مصلَّى ، افطار كند . ولى در « عيد قربان » بعد از آن .\r\n293 - در كتاب « كافى » از امام صادق عليه السّلام روايت شده كه فرمود : پدر بزرگوارم در روز « عيد فطر » وقتى براى نماز به بيابان ميرفت ، نميگذاشت - فرش يا - حصيرى زير پايش بيندازند ، و ميفرمود : اين روزى است كه رسول خدا صلَّى الله عليه و آله\r\n","description":"","footnote":"","page_name":" 274 ","page_number":306},
  {"content":"\r\nدر آن به بيابان ميرفت ، و سپس جبههء شريفش را روى زمين مينهاد ( و نماز ميكرد ) .\r\nاين معنى را شيخ صدوق در كتاب « فقيه » روايت كرده . و در آن حديث دارد كه :\r\n« روز عيد فطر واضحى » اين عمل را انجام ميداد .\r\n294 - در همان كتاب از امام صادق عليه السّلام روايت شده كه فرمود : روز عيد فطر يا اضحى به رسول خدا صلَّى الله عليه و آله گفتند چه شود در مسجد خودت نماز عيد بخوانى ؟ . پاسخ داد : دوست دارم ( در بيابان باشم ) و بدنم را به تمام افقهاى آسمان آشكار كنم .\r\n295 - در كتاب « مقنعة » روايت شده كه : رسول خدا صلَّى الله عليه و آله در عيد فطر و اضحى - هر اندازه هوا سرد و يا گرم بود - بردى مىپوشيد و عمامه هم بسر مينهاد .\r\n296 - در كتاب « نهايه » علامة روايت شده كه رسول خدا صلَّى الله عليه و آله\r\n","description":"","footnote":"","page_name":" 275 ","page_number":307},
  {"content":"\r\nروز عيد فطر و اضحى چون براى نماز عيد خارج ميشد ، صدايش را به تكبير بلند ميكرد .\r\n297 - در كتاب « كافى » از امام صادق عليه السّلام روايت شده كه فرمود : تنها در مدينه نه در غير آن ، قبل از رفتن به مصلَّى براى انجام نماز عيد ، خواندن دو ركعت نافله در مسجد پيغمبر صلَّى الله عليه و آله از سنت است ، زيرا رسول خدا صلَّى الله عليه و آله آن را انجام داده است .\r\n298 - در كتاب « عيون الاخبار » از « ياسر » خادم و « ريان بن صلت » و غير آن دو از ساير كسانى كه اخبار مربوطهء به امام رضا عليه السّلام را - با مأمون در « مرو » - نقل كرده اند ، در حديثى چنين ذكر شده : چون عيد فرا رسيد ، مأمون از حضرت رضا عليه السّلام خواست : تا سوار شده براى اداى نماز عيد و خطبه خواندن به مصلا رود - تا آنجا كه دارد : - پس چون مأمون اصرار زياد كرد ، حضرت اظهار داشت : حال كه مجبورم ، به همان وضع و هيئتى كه رسول خدا صلَّى الله عليه و آله و أمير المؤمنين عليه السّلام به نماز عيد تشريف ميبردند ، من هم ميروم . - تا آنجا كه دارد : - صبح روز عيد چون\r\n","description":"","footnote":"","page_name":" 276 ","page_number":308},
  {"content":"\r\nآفتاب طلوع كرد ، حضرت رضا عليه السّلام غسل كرد و عمامهء سفيدى كه پارچه اش از پنبه بود . به سر بست و يكطرف آن را به جلوى سينه و طرف ديگر را به پشت سر انداخت .\r\nو به تمام غلامان و خدمتگزاران خود نيز دستور داد ، كه چون او ، عمل كنند و آماده شوند . سپس عصائى را كه دسته اش آهنى بود بدست گرفت و پاى برهنه ، در حالى كه لباسهايش را بالا زده و ساق پايش نمايان بود ، آمادهء بيرون رفتن شد . غلامان با همان هيئت و قيافه جلو او ايستادند ، حضرت نظرى بسوى آسمان كرد و چهار بار تكبير گفت - تا آنجا كه دارد : - امام عليه السّلام با همان جلال و عظمت بر مردم نمايان شد ، بر در خانه ايستاد ( و با صداى بلند ) فرمود :\r\n« الله اكبر ، الله اكبر ، الله اكبر على ما هدانا الله اكبر على ما رزقنا من بهيمة الانعام ، و الحمد لله على ما ابلانا »\r\n. او صدايش را به اين كلمات بلند كرد ، و غلامان نيز با او همصدا شدند - تا آنجا كه دارد : - حضرت در هر ده قدم يك بار توقف ميكرد و چهار تكبير را ( با صداى بلند ) ميگفت . . .\r\n299 - در كتاب « فقيه » روايت شده كه رسول خدا صلَّى الله عليه و آله وقتى براى\r\n","description":"","footnote":"","page_name":" 277 ","page_number":309},
  {"content":"\r\nنماز عيد از راهى ميرفت ، هنگام برگشتن از راه ديگر برميگشت .\r\n300 - در « تهذيب » از على عليه السّلام روايت شده فرمود : رسول خدا صلَّى الله عليه و آله در نماز عيد فطر و قربان فقط يك تكبير ميگفت - حسين عليه السّلام دير به سخن آمده بود پس روزى مادرش « فاطمه عليها السّلام » لباس بتنش كرد و با جدش فرستاد - چون رسول خدا صلَّى الله عليه و آله تكبير گفت : حسين عليه السّلام با آن حضرت - تا هفت بار موافقت كرد و - تكبير گفت . سپس رسول خدا صلَّى الله عليه و آله براى ركعت دوم بلند شد و تكبير گفت ، و حسين عليه السّلام نيز - تا پنج مرتبه موافقت كرد - تكبير گفت ، پس رسول خدا صلَّى الله عليه و آله اين عمل را سنت قرار داد و تا بامروز اين سنت ثابت و برقرار است .\r\n301 - در كتاب « نوادر » راوندى ، از موسى بن جعفر ، از آباء گرامش ، از على\r\n","description":"","footnote":"","page_name":" 278 ","page_number":310},
  {"content":"\r\nعليهم السّلام روايت كرده كه فرمود : در نماز استسقاء سنت چنان است كه امام برخيزد و دو ركعت نماز « استسقاء » بخواند سپس دستها را پهن كرده و دعا كند ( و از خداوند طلب باران نمايد ) .\r\n302 - در كتاب « علل الشرائع » از امام صادق عليه السّلام از پدر بزرگوارش روايت شده كه فرمود : رسول خدا صلَّى الله عليه و آله چون براى استسقاء و طلب باران به بيابان تشريف ميبرد ، بسوى آسمان نظر ميكرد و عباى مباركش را پشت و رو كرده مىپوشيد . - راوى گويد : به حضرت عرض كردم : - معنى اين كار چيست ؟ فرمود : اين نشانه اى بين او و اصحابش بود ( يعنى در پيشگاه پروردگار عالم عرضه ميدارد : خدايا چنان كه من اين عبا را كه در اختيارم بود پشت و رو كردم تو هم ) خشگسالى را به نعمت تبديل فرما .\r\n303 - در كتاب « من لا يحضره الفقيه » روايت شده كه : رسول خدا صلَّى الله عليه و آله در دعاى استسقاء چنين ميگفت : « خدايا بندگان و حيواناتت را سير كن ، و رحمتت را بر آنان منتشر ساز و شهرهاى مرده ات را زنده كن » اين را سه بار تكرار ميكرد .\r\n","description":"","footnote":"","page_name":" 279 ","page_number":311},
  {"content":"\r\n304 - در كتاب « جعفريات » از على عليه السّلام روايت شده فرمود : بارانى كه روزى حيوانات از آن بوجود مىآيد از زير عرش نازل مىشود ، و از اين جهت بود كه رسول خدا صلَّى الله عليه و آله هنگام بارندگى زير قطرات اوليه باران مىايستاد تا آنكه سر و محاسن شريفش از آب باران تر ميشد . . .\r\n305 - و در همان كتاب از على عليه السّلام روايت شده فرمود : رسول خدا صلَّى الله عليه و آله چون به باران نظر ميكرد . ميگفت : « خدايا اين بارندگى را نافع قرار ده »\r\n306 - شيخ در « تهذيب » از امام صادق ، از پدر بزرگوارش امام باقر عليهما السّلام روايت كرده كه فرمود : چون رسول خدا صلَّى الله عليه و آله براى نماز « جمعه » از منزل خارج ميشد ، بالاى منبر مىنشست تا آنكه اذان گويان از گفتن اذان فارغ گردند .\r\n307 - در همان كتاب از على عليه السّلام روايت شده فرمود : از سنت است كه چون\r\n","description":"","footnote":"","page_name":" 280 ","page_number":312},
  {"content":"\r\nامام - پيشنماز - بالاى منبر رفت هنگامى كه روى به جمعيت كرد بر آنان سلام كند .\r\n308 - در « جعفريات » از امام صادق ، از آباء گرامش عليهم السّلام روايت شده كه :\r\nرسول خدا صلَّى الله عليه و آله - در نماز جمعه - دو خطبه ميخواند - به اين كيفيت اول خطبه اى ميخواند - بعد روى منبر مىنشست ، سپس بلند ميشد خطبه دوم را ميخواند .\r\n309 - و در همان كتاب از امام صادق عليه السّلام از پدر بزرگوارش روايت شده فرمود :\r\nدر نماز جمعه حمد و سوره را بلندتر بخوانيد ، زيرا كه آن از سنت است .\r\n310 - در همان كتاب از امام صادق ، از پدر بزرگوارش امام باقر عليهما السّلام روايت شده فرمود : رسول خدا صلَّى الله عليه و آله هنگامى كه آفتاب از وسط آسمان رد ميشد نماز جمعه را ميخواند .\r\n311 - در همان كتاب از امام زين العابدين على بن الحسين عليهما السّلام روايت شده فرمود : قنوت گرفتن در نماز جمعه سنت است .\r\n","description":"","footnote":"","page_name":" 281 ","page_number":313},
  {"content":"\r\n312 - در « دعائم الاسلام » از امام صادق عليه السّلام روايت شده فرمود : در نماز جمعه سنت بر اين است كه امام در ركعت اول سوره « جمعه » و در ركعت دوم سوره « منافقون » را بخواند .\r\n313 - در « تهذيب » از على عليه السّلام روايت شده فرمود : چون رسول خدا صلَّى الله عليه و آله وارد مسجد ميشد ، و بلال مشغول گفتن اقامه نماز بود . آن حضرت مىنشست .\r\n314 - شهيد ثانى در « ذكرى » از سهل ساعدى روايت كرده گفت : ميان جاى نماز رسول خدا صلَّى الله عليه و آله و ديوار به اندازه عبور گوسفند فاصله بود .\r\n315 - در « تهذيب » روايت شده كه هشام بن سالم از امام صادق عليه السّلام از تسبيح - ركوع و سجود - پرسيد آن حضرت فرمود : در ركوع « سبحان ربى العظيم » و در سجده « سبحان ربى الاعلى » بگو - سپس امام عليه السّلام اضافه كرد - فرمود : يك دفعه ذكر گفتن واجب است\r\n","description":"","footnote":"","page_name":" 282 ","page_number":314},
  {"content":"\r\nو سه مرتبه سنت ، و فضيلت در اينست كه ذكر ركوع و سجده هفت بار گفته شود .\r\n316 - در « تهذيب باز از امام صادق عليه السّلام روايت شده فرمود : رسول خدا صلَّى الله عليه و آله در هر ركعتى از نماز پانزده آيه قرائت ميكرد ، و ركوعش به اندازه قيامش ، و سجده اش به اندازه ركوعش بود ، - و بالاخره - سر برداشتن آن حضرت از ركوع و سجده مساوى بود .\r\n317 - در همان كتاب از امام باقر عليه السّلام روايت شده فرمود : رسول خدا صلَّى الله عليه و آله نماز واجب صبح را هنگامى كه كاملا هوا روشن بود ميخواند .\r\n318 - در همان كتاب باز روايت شده كه اسحاق بن فضل از امام صادق عليه السّلام از سجده كردن بر حصير و بوريا پرسيد آن حضرت فرمود : اشكال ندارد - و ليكن - من دوست دارم كه بر زمين سجده شود ، زيرا رسول خدا صلَّى الله عليه و آله دوست داشت كه پيشانى خود\r\n","description":"","footnote":"","page_name":" 283 ","page_number":315},
  {"content":"\r\nرا بر زمين قرار دهد ، و من دوست دارم براى تو آنچه را كه رسول خدا صلَّى الله عليه و آله دوست داشت .\r\n319 - و باز در همان كتاب - در بارهء نماز نافله - از امام صادق عليه السّلام روايت شده فرمود : سنت بر اين است نوافل روز آهسته و نوافل شب بلندتر خوانده شود .\r\n320 - باز در « تهذيب » از معصوم عليه السّلام روايت شده كه فرمود : « * ( قُلْ هُوَ الله أَحَدٌ ) * - سوره توحيد - يك سوم قرآن و « * ( قُلْ يا أَيُّهَا الْكافِرُونَ ) * - سوره جحد - يك چهارم قرآن است و رسول خدا صلَّى الله عليه و آله « * ( قُلْ هُوَ الله أَحَدٌ ) * » را در نماز وتر - يك ركعتى آخر نماز شب - جمع ميكرد ، تا آنكه همه قرآن را خوانده باشد . - شايد مراد اين است كه آن حضرت در نماز وتر سه مرتبه « * ( قُلْ هُوَ الله أَحَدٌ ) * » را ميخواند .\r\n321 - در « من لا يحضره الفقيه » از زراره روايت شده گفت : از امام باقر عليه السّلام شنيدم مىفرمود : دعا خواندن پس از نماز واجب ثوابش بيشتر از خواندن نماز مستحبى است و سنت نيز بر اين جارى شده است .\r\n","description":"","footnote":"","page_name":" 284 ","page_number":316},
  {"content":"\r\n322 - در « تهذيب » از أبى هارون مكفوف ، از امام صادق عليه السّلام روايت كرده كه فرمود : اى أبا هارون ما - أهل بيت - فرزندان خويش را به خواندن تسبيح حضرت فاطمه سلام الله عليها امر ميكنيم همچنان كه به خواندن نماز ، تو نيز بر آن مواظبت كن ، زيرا هر كه به خواندن تسبيح آن حضرت مداومت كند شقى نخواهد بود .\r\n323 - در « قرب الاسناد » از امام صادق عليه السّلام ، از پدر بزرگوارش روايت شده فرمود : رسول خدا صلَّى الله عليه و آله به على عليه السّلام فرمود : يا على مواظب باش كه در تعقيب نمازهاى واجب حتما « آية الكرسى » را بخوانى زيرا بر اين عمل غير از پيامبر و يا صديق و شهيد مواظبت نميكند .\r\n324 - در « دعائم » روايت شده كه : رسول خدا صلَّى الله عليه و آله در دو نماز وتر - يعنى شفع و يك ركعت وتر در ركعت اول « * ( سَبِّحِ اسْمَ رَبِّكَ الأَعْلَى ) * » و در ركعت دوم « * ( قُلْ يا أَيُّهَا الْكافِرُونَ ) * » و در ركعت سوم - وتر - يك ركعتى كه بايد قنوت بگيرد « * ( قُلْ هُوَ الله أَحَدٌ ) * » را قرائت مىكرد . البته معلوم است خواندن اين سوره ها بعد از خواندن\r\n","description":"","footnote":"","page_name":" 285 ","page_number":317},
  {"content":"\r\nسورهء حمد است .\r\n325 - در « عوارف المعارف » از أمير المؤمنين على عليه السّلام روايت شده كه فرمود رسول خدا صلَّى الله عليه و آله در سجده اين دعا را ميخواند : « بار الها براى تو سجده كردم ، و به تو ايمان آورده ام ، و تسليم توام . وجه - و حقيقت - من بر كسى سجده كرد كه او را آفريد و تصويرش نمود ، و چشم و گوش برايش شكافت ، پس بزرگ است خدا و او است بهترين خلقكنندگان » .\r\n326 - در كتاب « غارات » تأليف ثقفى روايت شده كه : أمير المؤمنين عليه السّلام به محمد بن أبى بكر نوشت مواظب ركوع نمازت باش - تا آنجا كه مىفرمايد : - چون رسول خدا صلَّى الله عليه و آله از ركوع بلند ميشد ، ميگفت :\r\n« سمع الله لمن حمده ، لك الحمد ملاء سماواتك ، و ملاء أرضك و ملاء ما شئت من شىء »\r\n. 327 - در « بحار الانوار » از كتاب « ذكرى » روايت شده كه : رسول خدا صلَّى الله عليه و آله ميان دو سجده نماز اين دعا را ميخواند :\r\n« اللهم اغفر لي و ارحمنى\r\n","description":"","footnote":"","page_name":" 286 ","page_number":318},
  {"content":"\r\nو اجرنى ، و عافنى ، * ( إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ ) * * ( ، تَبارَكَ الله رَبُّ الْعالَمِينَ ) * » .\r\n328 - در عوارف المعارف » از همسر رسول خدا صلَّى الله عليه و آله - ميمونة - روايت شده گفت : براى آن حضرت خمرهء در مسجد پهن ميكردند و بر آن نماز ميخواند - خمره : حصير كوچكى كه از برگ درخت خرما بافته مىشود - .\r\n329 - در « هداية » تأليف حصينى از جماعت زيادى از أبى محمد عسكرى عليه السّلام روايت شده فرمود : خداى عز و جل به جدم رسول خدا صلَّى الله عليه و آله وحى كرد : تو و على و امامان ديگر از نسل على و شيعيان شما را تا روز قيامت به ده خصلت مخصوص گردانيدم - تا آنجا كه فرمايد : يكى هم - تعفير جبين است بعد از هر نماز .\r\n330 - در مجمع البيان روايت شده : رسول خدا صلَّى الله عليه و آله چون نماز ميخواند آن را بطور كامل انجام مىداد .\r\n","description":"","footnote":"","page_name":" 287 ","page_number":319},
  {"content":"\r\n331 - در « در اللئالى » در ضمن حديثى روايت شده : محبوبترين نمازها پيش رسول خدا صلَّى الله عليه و آله نمازى بود كه بر آن مداومت شود . و آن حضرت چون شروع به خواندن نمازى مىفرمود ، بر آن مداومت مىكرد . - اگر چه نماز مختصرى بود\r\n332 - در « علل الشرائع » از انس بن مالك روايت شده گفت : شنيدم رسول خدا صلَّى الله عليه و آله مىفرمود : - خواندن - دو ركعت نماز در دل شب محبوبتر است پيش من از دنيا و آنچه در دنيا است .\r\n333 - شيخ صدوق در كتاب « فضائل الاشهر » از رسول خدا صلَّى الله عليه و آله روايت كرده كه فرمود : سوگند به آن خدائى كه مرا مبعوث كرد ، جبرئيل ، از اسرافيل ، و او از خداى تبارك و تعالى به من خبر داد كه فرمود : هر كس در شب آخر ماه مبارك رمضان ده ركعت نماز بخواند - به اين كيفيت كه - در هر ركعت سوره « حمد » را يك مرتبه و سورهء « * ( قُلْ هُوَ الله أَحَدٌ ) * » را ده بار بخواند و در ركوع و سجده آن ده مرتبه\r\n« سبحان الله\r\n","description":"","footnote":"","page_name":" 288 ","page_number":320},
  {"content":"\r\nو الحمد لله و لا إله الا الله و الله اكبر »\r\nبگويد . و در هر دو ركعت تشهد و سلام گفته و از نماز خارج شود . و چون از ده ركعت نماز فارغ شد ، هزار مرتبه استغفار كند -\r\nاستغفر الله\r\nبگويد - پس از استغفار به سجده رفته و بگويد :\r\nيا حى يا قيوم ، يا ذا الجلال و الاكرام ، يا رحمان الدنيا و الآخرة و رحيمهما ، يا أرحم الراحمين : يا إله الاولين و الآخرين اغفر لنا ذنوبنا و تقبل منا صلاتنا و صيامنا و قيامنا »\r\n. - بعد در باره أجر كسى كه اين عمل را انجام دهد و در فضيلت اين نماز بيانات زيادى فرمود تا آنجا كه رسول خدا صلَّى الله عليه و آله فرمود : - اين نمازى است كه تنها خداى متعال به من و امتم هديه و كرامت فرموده و به احدى از پيغمبران و غير آنان پيش از من عطا نكرده است .\r\n334 - در كتاب « عوارف المعارف » روايت شده : رسول خدا صلَّى الله عليه و آله چون وارد خانه ميشد پيش از آنكه بنشيند اول كارى كه انجام ميداد اين بود ، چهار ركعت نماز - ظاهرا به دو سلام - ميخواند در ركعت اول سوره « لقمان » و در ركعت دوم سوره « يس » و در ركعت سوم سوره « حم دخان » و در ركعت چهارم سوره « تبارك الملك » را قرائت مىفرمود .\r\n","description":"","footnote":"","page_name":" 289 ","page_number":321},
  {"content":"\r\nباب هفدهم قسمتى از آداب و سنن آن حضرت راجع به روزه\r\n322 - شيخ صدوق در « فقيه » : از محمد بن مروان ، نقل كرده كه گفت : از امام صادق عليه السّلام شنيدم كه مىفرمود : رسول خدا صلَّى الله عليه و آله ، در ابتداء .\r\nآن قدر روزه مىگرفت كه مىگفتند : ديگر افطار نمىكند . سپس آن قدر پشت سر هم افطار كرد كه گفتند : ديگر روزه نمىگيرد . پس از آن يك روزه در ميان روزه مىگرفت بعد روزهاى دو شنبه و پنجشنبه از هر هفته را روزه مىگرفت . در آخر سنت بر آن جارى شد كه آن حضرت در هر ماه سه روز : يعنى پنجشنبه اول ماه و چهارشنبه وسط ، و پنجشنبه آخر ماه را روزه مىگرفت و مىفرمود : اگر كسى چنين كند مثل آن است كه تمام عمرش روزه باشد .\r\nامام صادق عليه السّلام ، فرمود : پدرم بارها مىفرمود : هيچ كس نزد خدا دشمنتر و مبغوضتر از كسى نيست كه وقتى به او مىگويند رسول خدا صلَّى الله عليه و آله چنين و چنان مىكرد . او در جواب بگويد : خدا مرا ، به خواندن نماز زياد و گرفتن\r\n","description":"","footnote":"","page_name":" 290 ","page_number":322},
  {"content":"\r\nروزه بسيار عذاب نخواهد كرد . زيرا معنى اين حرف اين است كه رسول خدا صلَّى الله عليه و آله از انجام بيش از آن عاجز بود .\r\n323 - در كافى : با ذكر سند از امام صادق عليه السّلام نقل شده كه فرمود :\r\nرسول خدا صلَّى الله عليه و آله در اوائل بعثت آن قدر پى در پى روزه گرفت كه مىگفتند ديگر افطار نميكند . بعد يك روز در ميان روزه مىگرفت كه روزه حضرت داود عليه السّلام باشد - سپس آن را ترك كرد - و ايام البيض - يعنى سيزده و چهارده و پانزدهم هر ماه - را روزه مىگرفت . و در آخر از آن هم صرف نظر كرد و سه روز را به دهه هاى ماه تقسيم كرده : يكى را در « پنجشنبه » دههء اول ماه . و يكى در « چهارشنبه » دهه دوم و يكى در « پنجشنبه » دهه سوم مىگرفت . و تا زنده بود اين رويه را داشت .\r\n324 - در حديث « اربعمائة » - در خصال - از على عليه السّلام روايت شده كه فرمود : سه روز ، روزه گرفتن از هر ماه كه : پنجشنبه اول ، و چهارشنبه وسط ، و پنجشنبه آخر باشد . و همچنين روزه ماه شعبان . وسوسه را از دل ، و غم و غصه را از قلب\r\n","description":"","footnote":"","page_name":" 291 ","page_number":323},
  {"content":"\r\nآدمى بيرون مىبرد - تا آنجا كه فرمود : - ما أهل بيت در هر ماه اين سه روز ، را روزه مىداريم .\r\n325 - در « كافى » با ذكر سند از « عنبسهء عابد » نقل شده كه رسول خدا صلَّى الله عليه و آله رحلت فرمود در حالتى كه رويه اش در روزه داشتن آن بود كه ماه شعبان و رمضان و سه روز ، از هر ماه را روزه ميگرفت . . .\r\n326 - شيخ صدوق در كتاب « معانى الاخبار » و « مجالس » با ذكر سند از امام صادق عليه السّلام از پدران بزرگوارش در - حديثى - روايت كرده كه فرمود : روزى رسول خدا صلَّى الله عليه و آله به ياران خود فرمود : كداميك از شما تمام روزها را روزه ميداريد ؟ سلمان گفت : يا رسول ا لله ، من ، پس يك نفر گفت : اى سلمان اكثر روزها ترا ديده ام كه غذا ميخورى ! سلمان فرمود : چنان كه تو گمان كرده اى نيست ، بلكه در هر ماه سه روز آن را روزه ميگيرم و خدا فرموده : هر كه يك عمل خوبى انجام دهد ده برابر او ثواب داده مىشود . و از طرفى هم روزهء ماه شعبان را به ماه رمضان وصل\r\n","description":"","footnote":"","page_name":" 292 ","page_number":324},
  {"content":"\r\nميكنم ، و هر كه اين چنين كند ثواب تمام دهر را دارد - در اين حديث است كه - رسول خدا صلَّى الله عليه و آله به آن مرد فرمود : ترا با مثل لقمان حكيم چه كار كه به او اعتراض كنى : آنچه خواهى از او بپرس كه به تو پاسخ دهد .\r\n327 - أحمد بن محمد بن عيسى در « كتاب نوادر » خودش از « سماعة » روايت مىكند كه گفت : از امام صادق عليه السّلام پرسيدم آيا رسول خدا صلَّى الله عليه و آله ماه شعبان را روزه ميگرفت ؟ فرمود : آرى و لكن تمام آن را روزه نبود ، پرسيدم چند روز از آن را افطار ميكرد ؟ فرمود : افطار ميكرد . اين سؤال را سه بار تكرار كردم ، و آن حضرت بجز كلمه « افطار ميكرد » نميفرمود - سماعة گويد : سال بعد نيز همان سؤال را از حضرت كردم و باز همانطور پاسخ فرمود . . .\r\n328 - شيخ كلينى در « كافى » با ذكر سند از امام باقر عليه السّلام روايت كرده كه فرمود : رسول خدا صلَّى الله عليه و آله دو ماه شعبان و رمضان را روزه مىگرفت و آن\r\n","description":"","footnote":"","page_name":" 293 ","page_number":325},
  {"content":"\r\nدو ، را بهم وصل ميكرد . ولى ديگران را ، از اين معنى نهى مىنمود ، و مىفرمود :\r\nاين دو ماه : ماه خدا است و روزه آن كفارهء گناهان خواهد بود .\r\nمؤلف : شايد مراد از نهى اين باشد كه آن حضرت خوش نداشت مردم تمام ماه شعبان را روزه بگيرند : چنان كه در پاره اى از اخبار ، امر شده كه ميان روزهء ماه شعبان و لو به يك روز . در اواسط آن افطار كنيد .\r\n329 - در كتاب « مكارم » از انس بن مالك نقل شده كه گفت : طعام رسول خدا صلَّى الله عليه و آله شربتى : در « افطار » و شربتى در « سحر » بود . و بسيار اتفاق مىافتاد كه شبانه روز جز يك بار خوردنى نداشت . خيلى از اوقات اين شربت عبارت بود از شير . و گاهى غذاى آن حضرت نان خيس شده بود . . .\r\n330 - در كافى : با ذكر سند از امام صادق عليه السّلام روايت شده كه فرمود :\r\nرسول خدا صلَّى الله عليه و آله زمانى كه « رطب » وجود داشت با آن . و در أوقات ديگر\r\n","description":"","footnote":"","page_name":" 294 ","page_number":326},
  {"content":"\r\nبا خرما افطار مىفرمود .\r\n331 - و نيز در كافى : با ذكر سند از امام صادق ، از پدر بزرگوارش عليهما السلام روايت شده كه فرمود : رسول خدا صلَّى الله عليه و آله وقتى روزه ميگرفت و براى افطار به « حلواء » و چيز شيرينى دست نمىيافت : با آب افطار ميكرد .\r\n332 - و در بعض روايات دارد : كه آن حضرت گاهى با كشمش افطار مىفرمود .\r\n333 - شيخ مفيد در كتاب « مقنعة » فرمايد : از آل محمد عليهم السلام روايت شده كه « سحرى » خوردن مستحب است و لو با يك شربت از آب . سپس فرمايد : روايت شده كه بهترين غذاى سحر « خرما » و « قاووت » است : زيرا رسول خدا صلَّى الله عليه و آله در « سحرها » از آن ميل ميكرد .\r\n334 - در كتاب مكارم : روايت شده كه : رسول خدا صلَّى الله عليه و آله بيشتر اوقات « حليم » ( غذائى كه معروف است ) مىخورد و گاهى نيز غذاى « سحر » را ، از آن قرار ميداد .\r\n","description":"","footnote":"","page_name":" 295 ","page_number":327},
  {"content":"\r\n335 - در كتاب « فقيه » روايت شده كه : رسول خدا صلَّى الله عليه و آله وقتى كه ماه رمضان فرا مىرسيد ، تمامى اسيران را ، آزاد مىكرد . و به هر سائلى چيزى مىداد .\r\n336 - در كتاب « دعائم » از على عليه السّلام روايت شده كه فرمود : رسول خدا صلَّى الله عليه و آله دههء آخر ماه مبارك رمضان رختخواب خود را جمع مىكرد ، و كمرش را براى عبادت محكم مىبست . و چون شب بيست و سوم فرا مىرسيد أهل بيت خود را بيدار نگه مىداشت . و به صورت هر كدام كه خواب بر او غلبه ميكرد آب مىزد كه خوابش نگيرد . همين طور حضرت « زهرا » سلام الله عليها . هيچ يك از أهل خانه خود را نمىگذاشت كه در آن شب بخوابند ، و براى اينكه خوابشان نبرد ، غذاى كمترى به آنان مىداد و از روز ، خود را براى « شبزنده دارى » آماده مىكرد . و مىفرمود : محروم است كسى كه از خير اين شب بىبهره به ماند .\r\n337 - در كتاب « جعفريات » به سند خود از امام صادق ، از آباء گرامش ، از على\r\n","description":"","footnote":"","page_name":" 296 ","page_number":328},
  {"content":"\r\nعليهم السّلام روايت شده كه فرمود : رسول خدا صلَّى الله عليه و آله روز « عيد فطر » هنگامى كه مىخواست براى نماز عيد به سوى مصلَّى خارج شود ، قبلا با چند دانه خرما ، و يا كمى كشمش افطار مىفرمود .\r\n338 - شيخ صدوق در كتاب « المقنع » فرموده : سنت در آن است كه آدمى در « عيد قربان » بعد از خواندن نماز و در « عيد فطر » قبل از خواندن نماز افطار كند .\r\n","description":"","footnote":"","page_name":" 297 ","page_number":329},
  {"content":"\r\nباب هيجدهم قسمتى از آداب و سنن آن حضرت ، در اعتكاف\r\n339 - صدوق در كتاب « فقيه » به سند خود ، از امام صادق عليه السلام نقل مىكند كه فرمود : رسول خدا صلَّى الله عليه و آله در ماه رمضان - سال اول هجرت - در دههء اول در مسجد « اعتكاف » كرد . و سال بعد در دههء دوم اعتكاف نمود ، ولى پس از آن هميشه در دههء سوم ماه رمضان اعتكاف نمود .\r\n340 - و نيز در همان كتاب مىگويد : امام صادق عليه السّلام فرمود : غزوهء « بدر » در ماه رمضان - سال دوم هجرت - اتفاق افتاد ، به اين جهت در آن سال رسول خدا صلَّى الله عليه و آله در مسجد معتكف نشد ، سال بعد آن حضرت دو دهه اعتكاف كرد . - تا يك دهه آن - براى همان سال - دهه ديگر - قضاء اعتكاف سال قبل باشد .\r\n","description":"","footnote":"","page_name":" 298 ","page_number":330},
  {"content":"\r\nمؤلف : همين دو موضوع را كلينى نيز در « كافى » روايت كرده است .\r\n341 - در كافى : با ذكر سند از امام صادق عليه السّلام نقل شده كه فرمود :\r\nرسول خدا صلَّى الله عليه و آله چون دههء آخر ماه رمضان مىشد ، در مسجد اعتكاف مىكرد و برايش خيمه اى موئى مىزدند . حضرت كمرش را براى عبادت مىبست و بستر خوابش را بر مىچيد - يكى گفت : از زنان نيز كناره گيرى مىكرد ؟ امام صادق عليه السّلام فرمود :\r\nاما از زنان ، عزلت اختيار نمىفرمود .\r\nمؤلف : اين معنى در روايات زيادى نقل شده كه بعضى از آنها در باب هفدهم گذشت ، گفته شده كه مقصود از « عزلت » كناره گيرى از آنان در موضوع جماع بوده است نه در معاشرت و مصاحبت كردن با آنان .\r\nملحقات آداب روزه\r\n335 - در كتاب « درر اللئالى » روايت شده كه : رسول خدا صلَّى الله عليه و آله روز نهم ماه ذى حجه و سه روز از هر ماه - پنجشنبه اول ماه و چهار شنبه وسط و پنجشنبه\r\n","description":"","footnote":"","page_name":" 299 ","page_number":331},
  {"content":"\r\nآخر ماه - را روزه مىگرفت .\r\n336 - سيد بن طاوس در كتاب « اقبال » از جزء دوم تاريخ نيشابورى روايتى نقل مىكند كه : چون ماه مبارك رمضان فرا مىرسيد ، رنگ رخسار رسول خدا صلَّى الله عليه و آله تغيير مىكرد ، و نماز خواندنش زياد مىشد ، و در دعا و درخواست از حقتعالى بسيار زارى و تضرع مىكرد ، و از خدا ترسان بود .\r\n337 - در كتاب « مجموعه ورام » روايت شده كه : رسول خدا صلَّى الله عليه و آله هر وقت از امرى محزون و غمناك مىشد . با خواندن نماز و گرفتن روزه بر دفع آن غم استعانت مىجست .\r\n338 - در كتاب « عيون الاخبار » از حضرت رضا عليه السّلام ، از آباء گرامش از على عليهم السّلام روايت شده كه فرمود : چون ماه شعبان فرا مىرسيد ، رسول خدا صلَّى الله عليه و آله در اول آن ، سه روز ، در وسط سه روز ، و در آخر آن سه روز روزه مىگرفت ، و دو روز به ماه مبارك رمضان مانده افطار مىكرد ، سپس به روزه گرفتن ماه رمضان مشغول مىشد .\r\n","description":"","footnote":"","page_name":" 300 ","page_number":332},
  {"content":"\r\n339 - در كتاب « كافى » از امام صادق عليه السّلام روايت شده كه : رسول خدا صلَّى الله عليه و آله وقتى مىخواست افطار كند ، با حلوا افطار مىكرد . و چنانچه حلوا نبود با شيرينى افطار مىفرمود ، و اگر هيچ كدام نبود با آب خنك افطار مىنمود . . .\r\n340 - سيد بن طاوس در كتاب « اقبال » از امام باقر عليه السّلام روايت كرده كه فرمود : رسول خدا صلَّى الله عليه و آله با « أسودين » افطار مىكرد . از حضرت سؤال كردم : « اسودين » چه چيز است ؟ فرمود : يكى خرما و آب ، و ديگرى رطب و آب است .\r\n341 - در كتاب « مكارم » روايت شده كه : رسول خدا صلَّى الله عليه و آله با خرما افطار مىكرد ، و هر گاه شكر مىيافت با آن افطار مىنمود .\r\n342 - در كتاب « كافى » از امام صادق عليه السّلام روايت شده كه : چون دههء آخر ماه مبارك رمضان مىرسيد ، رسول خدا صلَّى الله عليه و آله كمرش را محكم مىبست\r\n","description":"","footnote":"","page_name":" 301 ","page_number":333},
  {"content":"\r\nو از نزديكى كردن با زنانش احتراز مىكرد ، شب زنده دارى مىنمود و خود را براى عبادت فارغ البال مىساخت .\r\n343 - در « تهذيب » ذكر شده : آنچه از سنت رسول خدا صلَّى الله عليه و آله ثابت شده اينست كه ، آن حضرت خود متصدى رؤيت هلال ماه مبارك رمضان ميشد .\r\n344 - در « دعائم » از على عليه السّلام روايت شده فرمود : جدا كردن زكات فطره پيش از - نماز - فطر از سنت است .\r\n345 - شيخ صدوق در كتاب « مقنع » ذكر كرده : از شب عيد فطر بعد از نماز مغرب و عشاء تا بعد از نماز عصر روز دوم شوال پس از ده نماز . و از روز عيد قربان پس از نماز ظهر و عصر تا بعد از نماز صبح روز دوازدهم ذى حجة تكبير گفتن - براى كسانى كه در مكه نيستند - از سنت است .\r\n","description":"","footnote":"","page_name":" 302 ","page_number":334},
  {"content":"\r\n346 - و - ليكن - در كتاب « تهذيب » از امام صادق عليه السّلام روايت شده فرمود : گفتن تكبير بعد از - چهار نماز - نماز مغرب و عشاء شب عيد فطر و بعد از نماز صبح عيد و بعد از نماز عيد فطر سنت است . . .\r\n347 - در « دعائم » از على عليه السّلام روايت شده فرمود : تأخير كردن در افطار روزه و تأخير در خوردن سحرى و خواندن نماز مغرب پيش از افطار سنت است . . .\r\n348 - در « تهذيب » از معاوية بن وهب روايت شده گفت : شنيدم از امام صادق عليه السّلام مىفرمود : سنت بر اين است كه زكات فطره را يك صاع - تقريبا سه كيلو - از يك جنس - مثلا - از كشمش و خرما و يا از جو داده شود . . . - نصف صاع از جنسى و نصف از جنس ديگر خلاف سنت و كافى نيست .\r\n349 - در « تهذيب » از امام صادق عليه السّلام ، از رسول خدا صلَّى الله عليه و آله روايت شده فرمود : خداى متعال شش خصلت را بر من نپسنديد ، و من هم آن خصال را\r\n","description":"","footnote":"","page_name":" 303 ","page_number":335},
  {"content":"\r\nبر جانشينان خود و كسانى كه تابع آنان هستند كراهت دارم - تا آنجا كه فرمود : يكى هم : - در حال روزه فحش و ناسزا گفتن است .\r\n350 - در « تحف العقول » روايت شده : مردى به امام رضا عليه السّلام در روز عيد فطر عرض كرد : من امروز با خرما و با خاك قبر افطار كردم . آن حضرت فرمود :\r\nسنت و بركت را با هم جمع كرده اى .\r\n351 - در كتاب « عوارف المعارف » روايت شده : رسول خدا صلَّى الله عليه و آله با جرعه اى از آب و يا با كمى از شير و يا با چند خرما افطار مىكرد .\r\n","description":"","footnote":"","page_name":" 304 ","page_number":336},
  {"content":"\r\nباب نوزدهم قسمتى از آداب و سنن آن حضرت در صدقه دادن\r\n342 - برقى در كتاب « محاسن » در وصيت رسول خدا صلَّى الله عليه و آله به على عليه السّلام از امام صادق عليه السّلام حديثى نقل كرده - تا آنجا كه دارد ، رسول خدا صلَّى الله عليه و آله فرمود : - ششم آنكه در نماز و روزه و صدقه از سنت من پيروى كنى - تا آنجا كه فرمود : و اما راجع به صدقه ، به قدرى در آن كوشا باشى ، كه گمان كنى در صرف مال براى آن راه اسراف را پيش گرفته اى .\r\n343 - شيخ كلينى در كتاب « كافى » با ذكر سند از امام صادق عليه السّلام روايت كرده كه فرمود : رسول خدا صلَّى الله عليه و آله هيچ گاه سائلى را از خود نراند ، اگر چيزى نزد آن حضرت بود ، به او مىداد ، و اگر چيزى نداشت مىفرمود : خدا برساند .\r\nمؤلف : اين مطلب در اخبار شيعه و سنى به قدرى زياد نقل شده كه شايد به حد تواتر\r\n","description":"","footnote":"","page_name":" 305 ","page_number":337},
  {"content":"\r\nرسيده باشد . ما بعض از آن روايات را در باب دوم ( آداب معاشرت ) و غير آن ذكر كرده ايم .\r\n344 - سيد بن طاوس عليه الرحمة در كتاب « مهج الدعوات » - ضمن حديثى - از امام صادق عليه السّلام نقل كرده است كه آن حضرت فرمود : ما أهل بيت آنچه در راه خدا داده ايم پس نمىگيريم .\r\nملحقات آداب صدقات\r\n352 - در كتاب « مكارم » از امام صادق عليه السّلام روايت شده كه : رسول خدا صلَّى الله عليه و آله فرمود : من چند چيز را ترك نمىكنم : يكى سوار شدن بر الاغى كه روى آن جل باشد ، ديگر با بردگان روى حصير غذا خوردن ، سوم با دست خود به سائل كمك كردن .\r\n353 - در كتاب « تحف العقول » : از رسول خدا صلَّى الله عليه و آله روايت شده كه فرمود : جوانمردى ما اهل بيت - اقتضاء مىكند - . از آنكه بما ستم كرده درگذريم و به آنكه ما را محروم ساخته بخشش نمائيم .\r\n354 - در كتاب « كشف الغمة » روايت شده كه : جود و سخاوت رسول خدا\r\n","description":"","footnote":"","page_name":" 306 ","page_number":338},
  {"content":"\r\nصلَّى الله عليه و آله از همهء مردم بيشتر بود ، بذل و عطايش ادامه داشت ( و هرگز از او ) بخلى نمودار نشد و ممانعتى سر نزد .\r\n355 - در « عدة الداعى » از على عليه السّلام روايت شده فرمود : ما - أهل بيت - كسانى را كه - به نظر ميرسد - غير مستحق هستند ، در نميكنيم از ترس اينكه مبادا مستحق ( واقعى ) را رد كرده باشيم .\r\n356 - مرحوم مجلسى در « بحار الانوار » از « دعوات راوندى » روايت كرده كه أمير المؤمنين عليه السّلام فرمود : چون از رسول خدا صلَّى الله عليه و آله چيزى را سؤال ميكردند ، اگر قصد انجام آن را داشت ، جواب مثبت ميداد . و اگر قصد انجام آن را نداشت ، سكوت ميكرد ( و هيچ وقت ) كلمهء « نه » بر زبان جارى نميكرد .\r\n357 - شيخ صدوق در كتاب « علل الشرائع » از « حسن بن على بن فضال » روايت مىكند كه گفت : از حضرت رضا عليه السّلام پرسيدم : چرا وقتى أمير المؤمنين عليه السّلام در ظاهر بخلافت رسيد « فدك » را بر نگردانيد ؟ ! فرمود : ما أهل بيت ، سر پرستان مؤمنان\r\n","description":"","footnote":"","page_name":" 307 ","page_number":339},
  {"content":"\r\nهستيم ، بنفع آنان حكم كرده ، حقوقشان را از ستمگران گرفته به آنان بر ميگردانيم .\r\n( ما از قدرت شخصى ) استفاده نمىكنيم ، تنها كسى كه حقوق غصبشدهء ما را از ستمگران ميگيرد ، خدا است .\r\nباب بيستم قسمتى از آداب و سنن آن حضرت در قرائت قرآن\r\n345 - شيخ در كتاب « مجالس » با ذكر سند از أمير المؤمنين عليه السّلام نقل كرده كه فرمود : براى رسول خدا صلَّى الله عليه و آله هيچ چيز مانع تلاوت كردن قرآن شريف نبود ، مگر حالت جنابت .\r\n246 - مرحوم طبرسى در كتاب « مجمع البيان » از ام سلمه ، نقل مىكند كه گفت : رسول خدا صلَّى الله عليه و آله قرآن كه مىخواند ، هر آيه را از آيهء ديگر جدا مىنمود .\r\n","description":"","footnote":"","page_name":" 308 ","page_number":340},
  {"content":"\r\n347 - شيخ أبو الفتوح رازى در « تفسير » خود نقل كرده كه رسول خدا صلَّى الله عليه و آله نمىخوابيد تا « مسبحات » را تلاوت كند . و مىفرمود : در اين سوره ها آيه اى است كه از هزار آيه برتر است . گفتند : « مسبحات » چه سوره هائى است ؟ فرمود :\r\nسورهء « حديد ، حشر ، صف ، جمعه ، و تغابن » مىباشد .\r\nمؤلف : اين معنى در كتاب « مجمع البيان » نيز روايت شده است .\r\n348 - ابن أبى جمهور در كتاب « در اللئالى » از جابر نقل كرده كه گفت :\r\nرسول خدا صلَّى الله عليه و آله نمىخوابيد تا سوره « تبارك » و « الم تنزيل » را قرائت كند .\r\n349 - در كتاب « مجمع البيان » روايت شده كه على عليه السّلام فرمود : رسول خدا صلَّى الله عليه و آله سورهء « * ( سَبِّحِ اسْمَ رَبِّكَ الأَعْلَى ) * » را دوست ميداشت - و فرمود : - اول كسى كه گفت :\r\n« سبحان ربى الاعلى »\r\nهمانا ميكائيل بود .\r\n","description":"","footnote":"","page_name":" 309 ","page_number":341},
  {"content":"\r\nمؤلف : مرحوم مجلسى در كتاب « بحار الانوار » قسمت اول حديث گذشته را ، از « در المنثور » سيوطى نقل كرده است .\r\n350 - در كتاب « مجمع البيان » : از ابن عباس روايت شده كه گفت : رسول خدا صلَّى الله عليه و آله وقتى سورهء « * ( سَبِّحِ اسْمَ رَبِّكَ الأَعْلَى ) * » را قرائت مىكرد ، مىگفت :\r\n« سبحان ربى الاعلى »\r\n، اين معنى از على عليه السّلام نيز روايت ، شده است .\r\n351 - سيوطى در كتاب « در المنثور » از « ابى امامه » روايت كرده كه گفت :\r\nبعد از « حجة الوداع » با رسول خدا صلَّى الله عليه و آله نماز مىخواندم آن حضرت زياد سورهء « * ( لا أُقْسِمُ بِيَوْمِ الْقِيامَةِ ) * » را قرائت مىفرمود ، و چون آيه « * ( أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى ) * » را مىخواند ، شنيدم مىفرمود :\r\n« بلى و انا على ذلك من الشاهدين »\r\nبلى من هم به اين مطلب گواهى مىدهم .\r\nمؤلف : در اين معنى روايات ديگرى نيز وجود دارد ، با مختصر اختلافى ، در آنچه آن حضرت مىگفت .\r\n352 - در همان كتاب از ابن عباس روايت شده كه گفت : رسول خدا صلَّى الله\r\n","description":"","footnote":"","page_name":" 310 ","page_number":342},
  {"content":"\r\nعليه و آله وقتى آيه « * ( وَنَفْسٍ وَما سَوَّاها فَأَلْهَمَها فُجُورَها وَتَقْواها » ) * را تلاوت مىفرمود :\r\nمختصر توقفى ميكرد ، بعد ميگفت : « خدايا به من پرهيزكارى ده . و جانم را پاكيزه كن كه تو بهترين پاكيزه كنندهء آن ، و سر پرست و مولاى اويى » اين را مىفرمود در حالى كه مشغول نماز بود .\r\nملحقات آداب قراءة القرآن\r\n358 - در « بحار الانوار » از كتاب « ذكرى » روايت شده كه : رسول خدا صلَّى الله عليه و آله پيش از خواندن قرآن - از شيطان رجيم به خدا پناه ميبرد و ميگفت : -\r\nاعوذ بالله من الشيطان الرجيم .\r\n359 - در « تفسير عياشى » از امام باقر عليه السّلام در حديثى روايت شده كه فرمود :\r\n( آهنگ صداى رسول خدا صلَّى الله عليه و آله چنان بود ) كه قرآن را از همهء مردم دلرباتر ميخواند ! .\r\n","description":"","footnote":"","page_name":" 311 ","page_number":343},
  {"content":"\r\n360 - در كتاب « دعوات راوندى » از رسول خدا صلَّى الله عليه و آله روايت شده كه فرمود : جبرئيل به من دستور داد ، قرآن را در حال ايستاده بخوانم . . .\r\n361 - در كتاب « مجمع البيان » از انس بن مالك روايت شده كه : رسول خدا صلَّى الله عليه و آله موقع قرآن خواندن ، آهنگ صدايش را ميكشيد .\r\n362 - مرحوم كلينى در كتاب « كافى » از امام صادق عليه السّلام در حديثى چنين روايت كرده كه حضرت فرمود : ما أهل بيت قرآن را موافق قرائت « ابى » ميخوانيم .\r\nدر بعضى روايات اهل بيت عليهم السّلام ساير قرائتهاى هفتگانه نيز تجويز شده است .\r\n363 - مرحوم طبرسى در كتاب « مجمع البيان » در تفسير سورهء « و التين » نقل مىكند كه : رسول خدا صلَّى الله عليه و آله وقتى آن سوره را تمام ميكرد ميگفت : « بلى\r\n","description":"","footnote":"","page_name":" 312 ","page_number":344},
  {"content":"\r\n* ( وَأَنَا عَلى ) * ذلك * ( مِنَ الشَّاهِدِينَ » ) * ( آرى - پروردگارا - من نيز بر آن از گواهانم ) .\r\n364 - در كتاب « در المنثور » از رسول خدا صلَّى الله عليه و آله روايت شده كه :\r\nوقتى آيهء شريفه : « * ( أَ لَيْسَ ذلِكَ بِقادِرٍ عَلى أَنْ يُحْيِيَ الْمَوْتى ) * » را ( آيا خدا قادر نيست كه مردگان را زنده كند ؟ ! ) كه آخر سورهء قيامت است - ميخواند ، ميگفت : آن خدايى كه از هر عيب منزهى ، آرى ، تو بر زنده كردن مردگان توانائى .\r\n365 - در كتاب « مجمع البيان » ذيل تفسير آيه 61 سوره يونس : ( تو - اى رسول ما - در هر كارى كه باشى و هر آيهء قرآنى بخوانى ، و هر عملى را انجام دهيد ، هنگامى كه به آن عمل چشم دوخته و در آن فرو ميرويد ، ما شاهد و گواه بر شمائيم .\r\nبه قدر ذرهء كوچكى از آنچه در زمين و آسمان است ، از پروردگارت پنهان نيست . و هر چيز كوچك و يا بزرگتر از آن نيز ، در كتاب آشكار حق ثبت است ) . روايت شده كه : رسول خدا صلَّى الله عليه و آله چون اين آيه شريفه را قرائت ميكرد ، گريه شديدى بر آن حضرت دست ميداد ! .\r\n","description":"","footnote":"","page_name":" 313 ","page_number":345},
  {"content":"\r\n366 - در كتاب « مجمع البيان » ذيل سورهء « توحيد » روايت شده كه : رسول خدا صلَّى الله عليه و آله وقتى سورهء « * ( قُلْ هُوَ الله أَحَدٌ ) * » را ميخواند ، بعد از هر آيه وقف ميكرد ( و آن را به يك نفس نميخواند ) .\r\n","description":"","footnote":"","page_name":" 314 ","page_number":346},
  {"content":"\r\nباب بيست و يكم قسمتى از آداب و سنن آن حضرت موقع دعا كردن و ذكر پاره اى از ادعيه و اذكار او\r\n353 - قطب راوندى در كتاب « دعوات » خود ، از رسول خدا صلَّى الله عليه و آله نقل كرده كه آن حضرت فرمود : جبرئيل به من دستور داد ، تا قرآن را ، ايستاده بخوانم ، و حمد خدا را در ركوع و تسبيح او را در سجده انجام دهم ، و حضرتش را نشسته دعا كنم و بخوانم .\r\n354 - ابن فهد در كتاب « عدة الداعى » روايت كرده كه : رسول خدا صلَّى الله عليه و آله هنگام دعا كردن دستهايش را بلند مىنمود ، و چون فقيرى كه غذا طلب كند ، تضرع و زارى مىكرد .\r\nمؤلف : همين مطلب را شيخ در كتاب « مجالس » با ذكر سند از محمد و زيد فرزندان امام زين العابدين از پدر بزرگوارشان ، از امام حسين عليهما السّلام روايت كرده است .\r\n","description":"","footnote":"","page_name":" 315 ","page_number":347},
  {"content":"\r\n« دعاى آن حضرت وقتى كه در آينه نگاه ميكرد »\r\n355 - در كتاب « جعفريات » از امام صادق ، از پدران بزرگوارش ، از على عليهم السّلام روايت شده كه فرمود : رسول خدا صلَّى الله عليه و آله وقتى در آينه نظر مىافكند مىگفت : « ستايش مخصوص خدائى است كه آفرينش مرا كامل ، و صورتم را نيكو آفريد ، در مقابل عيب ديگران مرا زينت بخشيد ، به اسلام هدايتم كرد و با « نبوت » بر من منت نهاد . !\r\n356 - أبو الفتوح رازى در « تفسير » خود از امام صادق عليه السّلام ، نقل مىكند كه فرمود : رسول خدا صلَّى الله عليه و آله وقتى به آينه نظر مىافكند مىگفت : ستايش مخصوص خدائى است كه آفرينشم را كامل ، و اخلاقم را نيكو گردانيد . و در برابر عيب ديگران مرا زينت بخشيد .\r\n","description":"","footnote":"","page_name":" 316 ","page_number":348},
  {"content":"\r\n« دعاى آن حضرت وقتى كه بر مركب سوارى مىنشست »\r\n357 - در كتاب « غوالى اللئالى ، از رسول خدا صلَّى الله عليه و آله روايت شده كه آن حضرت هنگام سفر كردن چون بر مركب سوارى خود مستقر ميشد ، سه بار\r\n« الله اكبر »\r\nمىگفت . و آيه شريفه : « * ( سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ . وَإِنَّا إِلى رَبِّنا لَمُنْقَلِبُونَ » ) * را تلاوت ميكرد . و سپس ميفرمود : « خدايا ما » در اين سفر از تو نيكى كردن و پرهيزكارى را طلب ميكنيم . و كارى را كه موجب خوشنودى تو است از تو خواستاريم خدايا بر ما اين سفر را آسان گردان . و دورى آن را بر ما نزديك نما . خدايا تو در سفر يار ما ، و در خانمان جانشين ما مىباشى . خدايا از رنج و گرفتارى سفر و غم و غصه منزل و ديدن بدى در بارهء اهل و مال به تو پناه مىبرم » . و چون از سفر بر مىگشت\r\n","description":"","footnote":"","page_name":" 317 ","page_number":349},
  {"content":"\r\nمىفرمود : « در حالى كه به سوى خدا توبه كرده و پرستش او را ميكنيم ، و سپاس گذار اوئيم ، به منزل خود برگشتيم » .\r\nدعاى آن حضرت در سفر هنگامى كه شب فرا مىرسيد\r\n358 - و نيز در همان كتاب از رسول خدا صلَّى الله عليه و آله نقل شده كه : آن حضرت وقتى در سفر بود و شب فرا مىرسيد مىفرمود : « اى زمين ، پروردگار من و تو خداى متعال است ، از شر تو و آنچه در تو وجود دارد ، و يا بر روى تو در حركت است به خدا پناه مىبرم . و - نيز - از شر هر درنده و گزنده ، و از شر هر مار و عقرب ، و از كسى كه ساكن در اين ديار است ، و همچنين از شر هر والد و فرزندش به خداى متعال پناه مىبرم » .\r\nدعاى آن حضرت وقتى كه لباس نو مىپوشيد\r\n359 - در كتاب « مكارم » از رسول خدا صلَّى الله عليه و آله روايت شده كه آن حضرت هنگامى كه لباس نو مىپوشيد ، مىگفت : « ستايش مخصوص خدائى است كه\r\n","description":"","footnote":"","page_name":" 318 ","page_number":350},
  {"content":"\r\nپوشانيد به من چيزى را كه عورتم را با آن مستور دارم ، و با آن در بين مردم آراسته گردم .\r\nمؤلف : قريب به اين مضمون را مفيد الدين طوسى در كتاب « امالى » از أبى مطر . و همچنين علامه مجلسى در « بحار الانوار » از كتاب « مناقب » از ابى مطر روايت كرده اند .\r\n360 - و نيز در مكارم گويد : و چون آن حضرت مىخواست لباس خود را از تن بيرون آورد ، ابتداء آن را از طرف چپ بيرون مىساخت . و از كارهايش موقع پوشيدن لباس جديد ، حمد و ستايش كردن خدا بود . سپس فقيرى را طلب مىكرد و لباس كهنه خود را به او مىداد و مىفرمود : هر مسلمانى براى خوشنودى خدا ، لباس كهنهء خود را به تن مسلمان فقيرى پوشاند ، در ضمانت و پناه و خير خداى متعال خواهد بود تا زمانى كه آن لباس به تن آن فقير است ، خواه شخص دهنده زنده باشد ، يا مرده .\r\n361 - و نيز در مكارم گويد : و چون آن جناب لباسى مىپوشيد و به پاميخاست پيش از آنكه از منزل خارج شود مىفرمود : « خدايا به واسطه تو خود را پوشاندم ، و به سوى تو متوجه شدم ، و به تو چنگ زدم ، و بر تو توكل كردم . خدايا تو مورد اعتماد\r\n","description":"","footnote":"","page_name":" 319 ","page_number":351},
  {"content":"\r\nو اميد منى ، خدايا مهمات مرا كفايت كن ، و نيز به آنچه اهميت نمىدهم ، و به آنچه تو داناترى ، مرا حمايت فرما . همسايگى تو عزيز ، و ثنا و حمد تو بزرگ باد ، جز تو خدائى نيست . خدايا پرهيزكارى را زاد و توشه من قرار ده ، و گناهم را به بخش و به هر سو كه متوجه شوم به خير و خوبى متوجه ساز » . بعد آن جناب دنبال كار خود ميرفت .\r\nدعاى آن حضرت وقتى كه از مجلسى برمىخاست\r\n362 - غزالى در كتاب « احياء العلوم » نقل مىكند كه : آن حضرت هر وقت از مجلسى بر مىخاست مىگفت : « خدايا تو از هر عيبى منزهى . و حمد و ستايش از آن تو است ، گواهى مىدهم كه جز تو خدائى نيست از تو آمرزش مىخواهم . و به سوى تو بر مىگردم .\r\nدعاى آن حضرت هنگامى كه به مسجد داخل مىشد و وقتى كه از آن خارج مىگشت\r\n363 - شيخ در كتاب « مجالس » با ذكر سند از « عبد الله بن الحسن » از مادر گراميش « فاطمه بنت الحسين » از پدر بزرگوارش امام حسين ، از على عليهم السّلام روايت\r\n","description":"","footnote":"","page_name":" 320 ","page_number":352},
  {"content":"\r\nكرده كه فرمود : رسول خدا صلَّى الله عليه و آله وقتى مىخواست وارد « مسجد » شود مىگفت : « خدايا ، درهاى رحمتت را به روى من به گشاى . و چون مىخواست از « مسجد » خارج گردد مىگفت : خدايا ، درهاى روزيت را به روى من بگشاى .\r\n364 - طبرى در كتاب « الامامة » با ذكر سند از « عبد الله بن الحسن » از مادر گراميش « فاطمه صغرى » از پدر بزرگوارش امام حسين عليه السّلام از مادر گرامى خود صديقه طاهره عليها السّلام - دختر رسول خدا صلَّى الله عليه و آله - نقل مىكند كه پيغمبر خدا چون داخل « مسجد » مىشد مىگفت : به نام خدا . خدايا بر محمد و آل محمد درود بفرست ، و گناهان مرا بيامرز و درهاى رحمتت را براى من بگشاى . و چون از مسجد خارج مىشد مىگفت : به نام خدا ، خدايا بر محمد و آل محمد درود بفرست ، و گناهان مرا بيامرز ، و درهاى فضل و كرمت را به روى من بگشاى .\r\nدعاى آن حضرت هنگامى كه به جامه خواب تشريف مىبرد\r\n365 - در كتاب « مكارم الاخلاق » روايت شده كه رسول خدا صلَّى الله عليه و آله\r\n","description":"","footnote":"","page_name":" 321 ","page_number":353},
  {"content":"\r\nچون به جامهء خواب مىرفت به طرف راست مىخوابيد و كف دست راستش را زير صورتش مىنهاد ، سپس مىگفت : « خدايا ، روزى كه بندگانت را بر مىانگيزى : مرا از عذاب خودت نگهدارى فرما » .\r\n366 - در همان كتاب ذكر شده كه : براى آن حضرت موقع خوابيدن دعاهاى مختلفى بوده است - منجمله - آنكه مىفرمود : « به نام خدا مىميرم و زنده مىشوم ، و به سوى او بازگشت همه خلائق است . خدايا ترسم را به أمن و آرامش تبديل فرما ، و عيبم را به پوشان ، و امانتى كه به من سپرده اى خودت آن را ادا فرما .\r\n367 - در همان كتاب است كه : رسول خدا صلَّى الله عليه و آله موقع خواب « آية الكرسى » را قرائت مىفرمود ، و مىگفت : جبرئيل به سوى من آمد و گفت : اى محمد عفريتى از طائفه جن در خواب ترا جادو مىكند . بر تو باد هنگام خوابيدن « آية الكرسى » به خوانى .\r\n","description":"","footnote":"","page_name":" 322 ","page_number":354},
  {"content":"\r\nدعاى آن حضرت وقتى كه سفرهء غذا را نزدش مىنهادند\r\n368 - در كافى : روايت شده كه : رسول خدا صلَّى الله عليه و آله وقتى كه سفرهء غذا را نزدش مىنهادند ، مىگفت : خدايا منزهى تو . چه نيكو است آنچه ما را به آن آزموده اى ، و چه بسيار است آنچه به ما بخشيده اى ، و چه فراوان است سلامتىهائى كه به ما داده اى . خدايا بر ما و بر فقراء اهل ايمان گشايش در روزى كرامت فرما .\r\n369 - در كتاب « مكارم الاخلاق » ذكر شده كه وقتى سفرهء غذا را نزد آن حضرت مىنهادند ، مىگفت : « به نام خدا . الهى اين غذا را از نعمتهاى مشكوره قرار ده ، و آن را به نعمت بهشتى متصل فرما » .\r\nدعاى آن حضرت هنگامى كه بسوى غذا دست مىبرد\r\n370 - در كتاب « مكارم » ذكر شده كه : رسول خدا صلَّى الله عليه و آله وقتى به سوى غذا دست مىبرد ، مىفرمود « بنام خدا » پروردگارا - آنچه را به ما روزى داده اى\r\n","description":"","footnote":"","page_name":" 323 ","page_number":355},
  {"content":"\r\nمبارك گردان و بجاى آن روزى تازه اى مرحمت فرما .\r\nدعاى آن حضرت هنگامى كه سفره را بر مىچيدند\r\n371 - در كتاب « كافى » از امام باقر عليه السّلام روايت شده كه : رسول خدا صلَّى الله عليه و آله وقتى سفرهء غذا را ، از نزدش بر مىداشتند مىگفت : « خدايا نعمتت را بر ما فراوان كردى ، و آن را پاكيزه نمودى و مبارك ساختى ، و سير گردانيدى ، و سيراب نمودى . حمد و ستايش مخصوص خدايى است كه مىخوراند ، ولى خود احتياجى به خوردن ندارد » .\r\nدعاى آن حضرت هنگام غذا خوردن و شير نوشيدن\r\n372 - در « كافى » از امام باقر عليه السّلام روايت شده كه : رسول خدا صلَّى الله عليه و آله هر وقت غذايى ميل مىكرد و يا چيزى مىنوشيد : مىگفت : « خدايا اين غذا را بر ما مبارك گردان ، و بهتر از آن به ما روزى فرما » . ولى چون شير ميل\r\n","description":"","footnote":"","page_name":" 324 ","page_number":356},
  {"content":"\r\nمىفرمود مىگفت : « خدايا اين شير را بر ما مبارك فرما ، و روزى ما را از آن زياد گردان » .\r\nمؤلف : همين معنى را « كلينى » و « برقى » به طرق ديگرى نيز نقل كرده اند .\r\n373 - در كتاب « الاقبال » روايت شده كه : رسول خدا صلَّى الله عليه و آله هنگامى كه مقدارى از غذا ميل مىكرد مىگفت : « خدايا حمد و ستايش مخصوص تو است كه مرا طعام دادى و سيراب نمودى . تنها ترا ستايش مىكنم ، ستايش كسى كه كفران نعمتت را نكرده . و نعمتت را وداع نگفته ، و نه از تو بىنيازى جسته است » .\r\nدعاى آن حضرت هنگامى كه ميوه تازه مىديد\r\n374 - شيخ صدوق در كتاب « مجالس » با ذكر سند از على عليه السّلام نقل كرده كه فرمود : رسول خدا صلَّى الله عليه و آله چون ميوهء تازه اى مىديد ، آن را گرفته مىبوسيد و بر ديدگان و دهان خود مىنهاد و مىگفت : « خدايا چنان كه ابتداى آن را در سلامتى بما نشان دادى ، آخر آن را نيز در سلامتى بما نشان ده » .\r\nمؤلف : طبرسى در كتاب « مكارم » همين حديث را با حذف كلمهء « و فمه » روايت\r\n","description":"","footnote":"","page_name":" 325 ","page_number":357},
  {"content":"\r\nكرده . و نيز در كتاب « معاذ الجوهرى » با ذكر سند از امام صادق عليه السّلام همين معنى نقل شده ، ليكن با حذف لفظ « في عافية » أولى .\r\nدعاى آن حضرت هنگام داخل شدن به بيت الخلاء\r\n375 - در كتاب « من لا يحضره الفقيه » روايت شده كه . رسول خدا صلَّى الله عليه و آله وقتى مىخواست به بيت الخلاء وارد شود ، مىگفت : « خدايا از شيطان پليد و نجس ، و خبيث ، و ناپاك به تو پناه مىبرم . خدايا ناراحتى را از من دور كن و از شيطان رانده شده مرا پناه ده » .\r\nو چون براى قضاى حاجت مىنشست مىگفت : « خدايا ناراحتى و ناپاكى را از من ببر ، و مرا از پاكيزگان قرار ده » .\r\nو موقع خارج شدن مدفوع مىگفت : « خدايا چنان كه در عافيت و سلامتى به من غذاى پاكيزه دادى ، هم چنان فضولات آن را در سلامتى از من دفع فرما » .\r\n","description":"","footnote":"","page_name":" 326 ","page_number":358},
  {"content":"\r\nو گاهى دعاى آن حضرت موقع داخل شدن به مستراح اين بود : « حمد و ستايش مخصوص خداوندى است كه - آدمى را از پليدى - حفظ مىكند و حوائج او را بر مىآورد » .\r\nدر آخر چون از مستراح خارج مىشد ، دست روى شكم خود مىكشيد و مىگفت « حمد و ستايش مخصوص خدائى است كه فضولات ناراحتكنندهء غذا را از من خارج ساخت و نيرويش را در بدنم باقى نهاد . چه نعمت بس بزرگى است كه هيچ كس توانائى اندازه گرفتنش را ندارد » .\r\nدعاى آن حضرت وقتى كه به قبرستان ميگذشت\r\n376 - ابن قولويه ، در كتاب « كامل الزيارة » از محمد بن مسلم روايت كرده كه گفت : از امام باقر عليه السّلام شنيدم كه مىفرمود : رسول خدا صلَّى الله عليه و آله چون به قبرستان مىگذشت مىفرمود : از جانب مؤمنان سلام و درود بر شما باد ، ما نيز هر وقت خدا بخواهد بشما ملحق خواهيم شد » .\r\nدعاى آن حضرت در زيارت اهل قبور\r\n377 - ابن قولويه در همان كتاب از « صفوان جمال » روايت مىكند كه گفت :\r\n","description":"","footnote":"","page_name":" 327 ","page_number":359},
  {"content":"\r\nاز امام صادق عليه السّلام شنيدم كه مىفرمود : رسول خدا صلَّى الله عليه و آله در عصر هر پنجشنبه اى با عده اى از اصحاب خود به قبرستان بقيع تشريف مىبرد - و در زيارت أهل قبور - سه بار مىفرمود : « سلام بر شما اى ساكنان اين ديار » . و بعد سه مرتبه مىفرمود :\r\n« خداى شما را رحمت كند » .\r\nدعاى آن حضرت وقتى كه از چيزى خوشحال ميشد\r\n378 - كلينى در « كافى » از امام صادق عليه السّلام روايت مىكند كه فرمود :\r\nوقتى به رسول خدا صلَّى الله عليه و آله موضوع خوشحالكننده اى مىرسيد ، مىگفت :\r\n« حمد و ستايش مخصوص خدايى است كه اين نعمت را به ما ارزانى داشت » . و وقتى از امرى غمناك مىشد ، مىگفت : « در هر حال حمد و ستايش مخصوص خدا است » .\r\nدعاى آن حضرت وقت ديدن چيزى كه آن را دوست ميداشت\r\n379 - در مكارم : از حضرت أمير المؤمنين عليه السّلام روايت شده كه : رسول خدا\r\n","description":"","footnote":"","page_name":" 328 ","page_number":360},
  {"content":"\r\nصلَّى الله عليه و آله وقتى مىديد آنچه را كه دوست مىداشت ، مىگفت : « حمد و ستايش مخصوص خدائى است كه با نعمت خود ، خوبىها را تمام مىكند » .\r\nمؤلف : شيخ در كتاب « امالى » همين روايت را با ذكر سند از « فراء » از امام رضا از آباء گرامش ، از على عليهم السّلام نقل كرده است .\r\nذكرى كه آن حضرت موقع شنيدن « اذان » ميگفت\r\n380 - صاحب كتاب « دعائم الاسلام » گويد : از امام زين العابدين عليه السّلام چنين به ما روايت شده كه « رسول خدا صلَّى الله عليه و آله چون صداى « مؤذن » را مىشنيد جملات او را عينا بازگو مىفرمود ، ولى وقتى « مؤذن » جملات\r\n« حى على الصلاة ، حى على الفلاح ، حى على خير العمل »\r\nرا ميگفت : حضرت مىفرمود :\r\n« لا حول و لا قوة الا با لله »\r\n( هيچ توانائى و نيروئى نيست جز به خدا ) . و چون « اقامهء نماز » پايان مىيافت مىگفت : « اى خدائى كه پروردگار اين دعوت تام و « نماز بر پا شده اى » خواهشهاى محمد را در روز قيامت بر آور . و او را به درجه اى كه وسيله آمرزش بهشتى است برسان ، و شفاعت او را در بارهء امتش بپذير » .\r\n","description":"","footnote":"","page_name":" 329 ","page_number":361},
  {"content":"\r\nذكرى كه آن حضرت در ركعت آخر نماز « مغرب » مىگفت\r\n381 - در كتاب « جعفريات » از على عليه السّلام روايت شده كه فرمود : رسول خدا صلَّى الله عليه و آله در ركعت سوم نماز « مغرب » مىگفت : « پروردگارا دلهاى ما را پس از هدايت نمودن بر مگردان و از نزد خود رحمتى به ما ارزانى دار ، زيرا تنها تو بخشنده اى » .\r\nذكر و دعاى آن حضرت در « قنوت » نماز وتر\r\n382 - در « فقيه » روايت شده كه : رسول خدا صلَّى الله عليه و آله در نماز « وتر » هفتاد بار « استغفار » مىكرد - و سپس - مىگفت :\r\n« هذا مقام العائذ بك من النار »\r\nاين مقام و توقفگاه كسى است كه از آتش به تو پناه برده است »\r\n383 - و در همان كتاب نقل شده كه : رسول خدا صلَّى الله عليه و آله در « قنوت » نماز وتر مىگفت ، خدايا مرا در زمرهء كسانى كه هدايت كرده اى رهبرى فرما . و از كسانى كه عافيتشان دادى قرار ده . و از شرور حتمى محافظت نما . زيرا كه فرمان تنها\r\n","description":"","footnote":"","page_name":" 330 ","page_number":362},
  {"content":"\r\nاز آن تو است . و بر تو كسى حكومت نمىكند . اى پروردگار خانهء كعبه ، تو منزهى از تو آمرزش مىخواهم . و به سوى تو بازگشت مىكنم . و به تو ايمان مىآورم . و بر تو ، توكل مىنمايم - آرى - هيچ توانائى و نيروئى جز به تو بر پا نيست اى خداى مهربان » .\r\nدعاى آن حضرت موقع افطار\r\n384 - در كافى : با ذكر سند از امام صادق عليه السّلام از پدران بزرگوارش نقل شده كه : رسول خدا صلَّى الله عليه و آله چون افطار مىكرد ، مىگفت : « خدايا براى تو روزه گرفتيم ، و با روزى تو افطار كرديم ، پس روزهء ما را قبول فرما » - آرى - تشنگى سپرى شد و رگهاى بدن با افطار كردن پر شد ، و اجر و مزد آن باقى ماند . ! مؤلف : در عدهء زيادى از روايات ، دعائى نزديك به اين معنى ذكر شده است .\r\nدعاى آن حضرت در تعقيب نماز\r\n385 - شهيد در كتاب « مجموعهء » خود با ذكر سند از امام باقر عليه السّلام روايت\r\n","description":"","footnote":"","page_name":" 331 ","page_number":363},
  {"content":"\r\nكرده كه فرمود : رسول خدا صلَّى الله عليه و آله چون از « تشهد و سلام » نماز فارغ مىگشت ، چهار زانو مىنشست و دست راستش را بر سر ، مىنهاد و ميگفت : « بنام خداوندى كه جز او خدائى نيست . آنكه دانا به پنهان و آشكار است . و بخشنده و مهربان مىباشد - خدايا - بر محمد و اهل بيت او درود به فرست . و از من غم و حزن را بر طرف گردان » .\r\nدعاى ديگر آن حضرت در تعقيب نماز\r\n386 - كلينى در « كافى » با ذكر سند از « محمد بن فرج » روايت كرده كه گفت : امام جواد عليه السّلام به من نوشت - تا آنجا كه گويد : - رسول خدا صلَّى الله عليه و آله چون از نمازش فارغ مىشد ، مىگفت : « خدايا گناهان گذشته و آينده و نيز گناهانى كه در پنهان و آشكار از من سر زده ، و همچنين اسراف و زياده روىهائى كه كرده ام - و به طور كلى - هر گناهى كه تو ، به آن آگاه ترى - همه را - برايم به بخش . خدايا پيش انداختن و پس انداختن كارها به دست تو است ، معبودى جز تو\r\n","description":"","footnote":"","page_name":" 332 ","page_number":364},
  {"content":"\r\nنيست ، به علم غيب ، و قدرتى كه بر تمام خلائق دارى ، سوگندت مىدهم\r\nتا وقتى كه مىدانى زندگى برايم بهتر است : مرا زنده نگهدار ، و چون مردن را بهتر ديدى ، مرا بميران . خدايا خشيت و ترس از خودت را در پنهان و آشكار نصيب من فرما ، و مرا در حال غضب و رضا به ملازمت كلمهء حق موفق بدار ، و در دو حال تنگ دستى و وسعت به ميانه روى وادارم كن - خدايا - نعمتى را نصيبم فرما كه هرگز فنا نپذيرد ، و خوشحالى عطا فرما كه هرگز منقطع نگردد - خدايا - در برابر قضاى حتميت به من رضا و خوشنودى عطا فرما ، و در مرگ بعد از ، زندگى بركت مرحمت كن ، و زندگى پس از مرگم را گوارا نما ، و در نظر افكندنم به سويت لذت و شادى عطا كن ، و مرا مشتاق ديدار و ملاقات خودت فرما ، بدون آنكه سختى در اين راه به من رسد و يا آزمايش گمراه كننده اى پيشم آيد . خدايا به من عزمى راسخ و ثبات قدم و استقامتى در كارها عطا فرما . - خدايا - شكرگزارى در برابر نعمت ، و عاقبت به خيرى ، و ادا كردن حق خودت را ، به من مرحمت كن . پروردگارا ، از تو قلبى سالم ، و زبانى راستگو مىخواهم ، و در برابر آنچه از من مىدانى آمرزش مىطلبم ، و از تو بهترين چيزى را كه به آن دانائى خواستارم - خدايا - از شر هر چه به آن عالمى به تو پناه مىبرم زيرا كه تو ميدانى و ما به آن علمى نداريم - آرى - تنها تو داناى به پنهانها مىباشى .\r\n","description":"","footnote":"","page_name":" 333 ","page_number":365},
  {"content":"\r\nدعاى آن حضرت بعد از نافله صبح\r\n387 - در « جعفريات » از على عليه السّلام روايت شده كه رسول خدا صلَّى الله عليه و آله چون دو ركعت نافله صبح را - قبل از نماز واجب صبح - ميخواند به پهلوى راست مىخوابيد ، و دست راستش را زير گونه راستش مىنهاد ، و سپس مىگفت : « چنگ زدم به محكم خدا - گيره اى كه - هرگز پاره نمىشود ، چنگ زدم به ريسمان محكم خدا ، از تجاوز عرب و عجم ، و نيز از شر شيطانهاى انس و جن به خدا پناه ميبرم بر خدا توكل مىكنم و حاجتم را از او مىطلبم ، خدا مرا كافى است و خوب وكيلى مىباشد . هيچ توانائى و نيروئى نيست مگر به خداى بزرگ و متعال » .\r\nدعاى آن حضرت در تعقيب نماز صبح\r\n388 - شيخ طوسى در كتاب « مجالس » روايت كرده كه : رسول خدا صلَّى الله عليه و آله چون از خواندن نماز صبح فارغ مىشد ، با صداى بلند به طورى كه اصحابش مىشنيدند ، سه بار مىگفت : « خدايا دينم را كه وسيله نگهداريم مىباشد ، محافظت\r\n","description":"","footnote":"","page_name":" 334 ","page_number":366},
  {"content":"\r\nفرما » سپس - سه بار مىگفت « خدايا دنيايم را كه در آن زندگى ميكنم اصلاح فرما » - بعد از آن - سه بار ميگفت : « خدايا آخرتم را كه به آن برمىگردم نيكو گردان » - سپس - سه بار مىگفت : « خدايا از غضب تو ، به رضايتت ، و از عذاب تو به عفو و بخششت پناه مىبرم » در آخر مىگفت : « خدايا ، به تو پناهنده مىشوم ، آنچه عطا كنى چيزى نمىتواند مانعش شود ، و از آنچه بازدارى چيزى بخشنده اش نمىتواند باشد و كوشش هيچ صاحب كوششى - بدون تو - برايش سودى ندارد » .\r\n389 - قطب راوندى ، در كتاب « دعوات » ذكر كرده كه : رسول خدا صلَّى الله عليه و آله چون نماز صبح را مىخواند مىگفت : « خدايا مرا از گوش و چشمم بهره مند گردان ، و آن دو را وارث من قرار ده ، و انتقام مرا از دشمنم بگير » .\r\nذكر آن حضرت بعد از نماز صبح\r\n390 - سيد بن طاوس در « اقبال » با ذكر سند از امام باقر عليه السّلام - ضمن حديثى - روايت كرده كه فرمود : رسول خدا صلَّى الله عليه و آله وقتى نماز صبحش را\r\n","description":"","footnote":"","page_name":" 335 ","page_number":367},
  {"content":"\r\nميخواند ، همچنان تا طلوع آفتاب رو به قبله مىنشست و به ذكر خدا مشغول مىشد - و براى رسيدگى به حوائج مردم - على عليه السّلام جلو مىآمد و پشت سر پيغمبر رو به جمعيت مىنشست ، مردم از أمير المؤمنين عليه السّلام حوائج خودشان را سؤال ميكردند و پاسخ مىشنيدند ، اين چنين رسول خدا صلَّى الله عليه و آله به آنان دستور داده بود . .\r\nدعاى آن حضرت بعد از نماز ظهر\r\n391 - سيد بن طاوس در « اقبال » با ذكر سند از أمير المؤمنين عليه السّلام نقل مىكند كه فرمود : از جمله دعاهاى رسول خدا صلَّى الله عليه و آله پس از نماز ظهر اين بود : معبودى جز خداى عظيم و پر گذشت نيست ، معبودى جز پروردگار عرش بزرگ نيست تمام ستايشها مخصوص پروردگار جهانيان است . خدايا وسائل رحمت ، و برات آمرزش و سود بردن از هر خير ، و سالم بودن از هر گناه را از تو مىطلبم ، خدايا باقى مگذار برايم گناهى مگر آن را آمرزيده باشى ، و نه غصه اى مگر آنكه مرتفع نموده باشى و نه گرفتارى مگر آنكه بر طرف كرده باشى ، و نه بيمارى مگر آنكه شفا\r\n","description":"","footnote":"","page_name":" 336 ","page_number":368},
  {"content":"\r\nداده باشى ، و نه عيبى را مگر آنكه پوشانده باشى ، و نه روزىاى را مگر آنكه گسترش داده باشى ، و نه حاجتى را كه مورد رضايت تو ، و صلاح من باشد ، مگر آن را روا كرده باشى ، اى مهربانترين مهربانان »\r\nدعاى آن حضرت در سجده\r\n392 - مجلسى در « بحار الانوار » با ذكر سند از امام صادق عليه السّلام روايت كرده كه رسول خدا صلَّى الله عليه و آله چون پيشانيش را براى سجده بر زمين مىنهاد ، مىگفت : « خدا ، آمرزش تو از گناهان من واسعتر ، و رحمت تو نزد من از كردارم اميد بخشتر است . پس گناهانم را بيامرز ، اى زنده اى كه مرگ به او راه ندارد » .\r\nدعاى آن حضرت وقتى كه ميخواست از نماز انصراف پيدا كند\r\n393 - در « جعفريات » از على عليه السّلام روايت شده كه : رسول خدا صلَّى الله عليه و آله وقتى اراده مىكرد كه از نماز انصراف پيدا كند ، با كف دست راست پيشانيش\r\n","description":"","footnote":"","page_name":" 337 ","page_number":369},
  {"content":"\r\nرا مسح مىكرد ، سپس مىگفت : « خدايا تمام ستايشها مخصوص تو است . معبودى جز تو كه داناى به پنهان و آشكارى نيست . خدايا غم و اندوه و فتنه هاى پيدا و نهان را از ما بر طرف ساز . » بعد فرمود : كسى نيست از امت من كه اين عمل را بجا آورد ، مگر آنكه از خداوند عز و جل آنچه را بخواهد به او عطا مىكند .\r\nمؤلف : سيد بن طاوس در « فلاح السائل » قريب به همين معنى را از كتاب « مسمع كردين » روايت كرده است .\r\nدعاى آن حضرت بعد از هر نماز\r\n394 - در كتاب « كنز » كراجكى : با ذكر سند از « انس بن مالك » روايت شده كه : رسول خدا صلَّى الله عليه و آله بعد از هر نماز مىگفت : « خدايا از دانشى كه سودى نبخشد . و دلى كه خاشع نباشد . و جانى كه - هرگز - سير نشود و دعائى كه به اجابت نرسد ، به تو پناه مىبرم . خدايا از اين چهار ، به تو پناه مىبرم » .\r\n","description":"","footnote":"","page_name":" 338 ","page_number":370},
  {"content":"\r\nنماز و دعاى آن حضرت در آغاز سال جديد\r\n395 - سيد بن طاوس در « اقبال » از حضرت رضا ، از آباء گرامش عليهم السّلام روايت كرده كه : رسول خدا صلَّى الله عليه و آله روز اول « ماه محرم » دو ركعت نماز بجا مىآورد ، و پس از آنكه از نماز فارغ مىشد ، دستهايش را بلند كرده ، اين دعا را سه بار مىخواند : « خدايا معبود ديرين تواى ، و اين سال جديد است ، پس از تو ميخواهم كه در اين سال از شر شيطان مرا نگهدارى ، و بر اين نفس اماره ام پيروز گردانى و به آنچه مرا به تو نزديك مىكند مشغول نمائى . اى كريم ، اى صاحب جلال و كرم ، اى تكيه گاه كسى كه تكيه گاهى ندارد ، اى مايهء اميد كسى كه پس اندازى ندارد ، اى نگهدارنده كسى كه نگهدارنده اى ندارد ، اى فريادرس آنكه فريادرسى ندارد ، اى پناهگاه كسى كه پناهگاهى ندارد . اى گنج كسى كه گنجى ندارد . اى خدايى كه بلاء و گرفتارى از جانب تو بسى نيكو است ، و اميدوارى به تو از هر كس بيشتر است ، اى كسى كه باعث عزت و شرافت ناتوانى ، اى كسى كه گيرنده غرقشدگانى ، اى كسى كه نجات بخش هلاكشدگانى ، اى نعمت بخشنده ، اى جمال دهنده ، اى زياد دهنده ، اى خداى احسانكننده ، تو آن خداوندى كه تاريكى شب و روشنائى روز و نور ماه ، و درخشندگى\r\n","description":"","footnote":"","page_name":" 339 ","page_number":371},
  {"content":"\r\nآفتاب ، و صداى آب ، و آواز درختان - همه و همه - سجده كنندهء تواند . اى خدا .\r\nشريكى براى تو نيست . خدايا ما را بهتر از آنچه ديگران گمان مىكنند قرار ده ، و گناهانمان را كه به آن اطلاعى ندارند بيامرز . خدا مرا كافى است . معبودى جز او نيست . بر او توكل مىكنم . و او پروردگار عرش بزرگ است ، به او ايمان آورده ايم تمام كارها از نزد پروردگار ما است ، ليكن تنها خردمندان ميدانند ، پروردگارا دلهاى ما را ملغزان ، و از نزد خودت رحمتى بر ما ارزانى دار ، زيرا كه تو تنها بخشنده ميباشى »\r\nدعاى آن حضرت در شب نيمه ماه شعبان\r\n396 - سيد بن طاوس در « اقبال » در أعمال شب نيمهء شعبان روايت كرده - تا آنجا كه گويد : - رسول خدا صلَّى الله عليه و آله در آن شب چنين دعا ميكرد : « خدايا خشيت و خوفت را ، بقدرى در دلم قرار ده كه مانع از معصيت و نافرمانيم بشود همچنين به اطاعت و فرمانبرداريت ، به اندازه اى مرا موفق دار كه موجب رضايت و خوشنودى تو گردد ، و از يقين بقدرى به من موهبت نما كه با داشتن آن تمام مصيبتهاى دنيا برايم آسان شود . خدايا ! ! تا زنده ايم ما را از چشم و گوش و توانائى كه به ما بخشيده اى\r\n","description":"","footnote":"","page_name":" 340 ","page_number":372},
  {"content":"\r\nبهره ور ساز ، و آنها را وارث ما قرار ده ، و خون ما را از آن كس كه بر ما ستم مىكند بگير ، و بر دشمنان ما را نصرت و يارى ده - خدايا - بلا و مصيبتمان را در دينمان قرار مده . و دنيا را بزرگترين هم و غم ، و منتهاى دانش ما مگردان ، و كسى را كه رحم نميكند بر ما مسلط مساز ، به رحمتت اى مهربانترين مهربانان » .\r\nدعاى آن حضرت موقع ديدن ماه نو\r\n397 - شيخ طوسى در كتاب « امالى » با ذكر سند از على عليه السّلام روايت كرده كه فرمود : رسول خدا صلَّى الله عليه و آله وقتى نظرش به هلال ماه مىافتاد ، دستها را به آن بلند مىكرد و مىگفت : « خدايا هلال اين ماه را براى ما همراه امنيت و داشتن ايمان و سلامتى و بهرمند شدن به اسلام قرار داده - اى ماه - پروردگار من و تو خداى متعال است » .\r\nمؤلف : در اين باره ، روايات ديگرى نزديك به معناى گذشته وجود دارد .\r\n","description":"","footnote":"","page_name":" 341 ","page_number":373},
  {"content":"\r\nدعاى آن حضرت موقع ديدن هلال ماه رمضان\r\n398 - سيد بن طاوس در « اقبال » در فصل عمل شهر رمضان با ذكر سند از على عليه السّلام روايت كرده كه فرمود : رسول خدا صلَّى الله عليه و آله وقتى استهلال ماه رمضان مىكرد ، رو ، به قبله مىايستاد و مىگفت : « خدايا هلال اين ماه را براى ما همراه امنيت و داشتن ايمان و سلامتى ، و بهره مند شدن به اسلام و عافيت نيكو داشتن ، و دفاع در برابر بيمارىها قرار ده . و آن را كمك حال بر انجام نماز و روزه و تلاوت قرآن گردان . خدايا ما را براى انجام اعمال ماه رمضان تسليم خودت كن ، و آن را از ما خوشنود نما ، و ما را نيز در آن سالم نگهدار ، تا ماه رمضان تمام شود ، در حالى كه از ما عفو كرده و مغفرت و رحمتت را شامل حالمان كرده باشى .\r\nذكر آن حضرت در هر روز\r\n399 - كلينى در « كافى » با ذكر سند از امام صادق عليه السّلام روايت كرده كه فرمود : رسول خدا صلَّى الله عليه و آله ، هر روز سيصد و شصت بار - به اندازهء شمارهء\r\n","description":"","footnote":"","page_name":" 342 ","page_number":374},
  {"content":"\r\nرگهاى بدن - حمد خدا مىكرد و مىگفت : - در تمام حالات به طور فراوان - « حمد و ستايش مخصوص پروردگار جهانيان باد » .\r\n400 - باز در همان كتاب با ذكر سند از « يعقوب بن شعيب » روايت كرده كه گفت : شنيدم حضرت صادق عليه السّلام مىفرمود : رسول خدا صلَّى الله عليه و آله فرمود :\r\nدر جسد اولاد آدم سيصد و شصت رگ وجود دارد ، كه يك صد و هشتاد رگ آن متحرك و يك صد و هشتاد رگ ديگر ساكن است » پس اگر رگهاى متحرك ساكن شوند ، يا بالعكس رگهاى ساكن متحرك گردند ، آدمى خوابش نمىبرد - بعد امام صادق عليه السّلام فرمود :\r\nرسول خدا صلَّى الله عليه و آله چون صبح مىكرد سيصد و شصت مرتبه مىگفت : « در تمام حالات به طور فراوان « حمد و ستايش مخصوص پروردگار جهانيان باد » چون شب فرا مىرسيد ذكر گذشته را نيز به همان شماره تكرار مىفرمود .\r\n401 - شيخ طوسى در « مجالس و اخبار » با ذكر سند از على عليه السّلام - ضمن حديثى - روايت كرده كه آن حضرت فرمود : رسول خدا صلَّى الله عليه و آله ، هر روز\r\n","description":"","footnote":"","page_name":" 343 ","page_number":375},
  {"content":"\r\nصبح وقتى آفتاب طلوع مىكرد ، سيصد و شصت بار - براى شكر خدا - مىگفت ، « در تمام حالات به طور پاكيزه و فراوان ، حمد و ستايشها مخصوص پروردگار جهانيان باد » .\r\nعمل ديگرى از آن حضرت در شب نيمه شعبان\r\n402 - سيد بن طاوس در كتاب « اقبال » با ذكر سند از يكى از زنان رسول خدا صلَّى الله عليه و آله روايت مىكند كه گفت : رسول خدا صلَّى الله عليه و آله شبى كه نوبت من بود ، از رختخواب بيرون آمد - و من نفهميدم - پس از آنكه بيدار شدم غيرت زنانه بر من مسلط شد و گمان كردم كه در حجرهء بعض ديگر از زنانش رفته است ، ناگاه چشمم به آن حضرت افتاد كه مانند جامه اى كه بر زمين افتاده باشد . روى انگشتان پا ، به سجده رفته و در حال سجده ميگويد : « - خدايا - پيوسته به تو فقير و نيازمندم ، و هميشه از تو ترسان ، و به تو پناهنده ام ، پس نامم را از زمرهء نيكان برمگردان ، و جسمم را تغيير مده و آزمودنم را به دشوارى ميفكن ، و مرا بيامرز ، - او گفت : - رسول خدا صلَّى الله\r\n","description":"","footnote":"","page_name":" 344 ","page_number":376},
  {"content":"\r\nعليه و آله -\r\nپس از آن سرش را از سجده برداشت ، و دوباره به سجده رفت ، شنيدم كه اين بار مىگفت : - خدايا - تن و روحم هر دو برايت سجده كرده ، و دلم بر آن ايمان آورده است ، اين است دو دست جنايتكارم - كه در برابرت به خاك افتاده - اى خداى بزرگى كه اميد به انجام هر كار بزرگى از تو است ، گناه بزرگ مرا ببخش ، كه جز خداى بزرگ كسى توانائى آمرزيدن گناه بزرگ را ندارد . - او گفت : - سپس سرش را از سجده برداشت و براى بار سوم به سجده رفت - اين دفعه - شنيدم كه ميگفت : - خدايا - از عذاب توبه گذشتت ، و از غضب توبه رضا و خوشنوديت ، و از عقوبت توبه عفو و بخششت پناه ميبرم ، - آرى در حقيقت - از ذات مقدست به سوى تو پناهنده ميشوم - خدايا - تو چنانى كه خودت ثناى خودت گفته اى ، نه آنچنان كه ديگران ثناى تو گفته اند ، بعد سرش را از سجده برداشت و براى دفعه چهارم به سجده رفت و گفت : - خدايا - به نور و جهت ( كه آسمانها و زمين با آن روشن شده و تاريكىها با آن زايل گشته و كار اولين و آخرين با آن به صلاح آمده ) پناه ميبرم ، مبادا غضبت بر من حلول كند ، و يا عذابت بر من نازل شود - خدايا - از زوال نعمتت ، و از ناگهان رسيدن عذابت ، و تغيير يافتن سلامتى ، و از تمام خشمها و غضبت ، به تو پناه ميبرم - خدايا - به آنچه توانائى انجامش را دارم ميتوانى مؤاخذه ام كنى و هيچ نيرو و توانائى نيست مگر بواسطهء ذات مقدس تو » .\r\n","description":"","footnote":"","page_name":" 345 ","page_number":377},
  {"content":"\r\nاو گفت : چون اين حال را از آن حضرت ديدم ، او را رها كرده - جورى بسرعت - به منزل برگشتم كه نفسم به شماره افتاد\r\nرسول خدا صلَّى الله عليه و آله بدنبال من رسيد و فرمود : چرا نفست به شماره افتاده ؟ ! عرض كردم : پيش تو و ناظر اعمالت بودم - چون به سرعت برگشتم نفسم به شماره افتاد - رسول خدا صلَّى الله عليه و آله فرمود : آيا ميدانى امشب چه شبى است ؟ ! شب نيمهء شعبان است كه در آن أعمال آدمى معين ، و روزهاى او تقسيم ، و مرگ او نوشته مىشود - امشب - خداى تعالى گناه همه كس را مىبخشد ، مگر مشرك ، و باجگير و قاطع رحم ، و شرابخوار ، و كسى كه اصرار بر انجام گناه دارد - و همچنين - كسى كه شاعرى را شغل خود كرده و به آن وسيله مدح و ذم بى جا مىكند ، و كسى كه شغل كهانت و غيبگوئى را انتخاب كرده است .\r\nمؤلف : همچنين در آن كتاب مانند حديث گذشته را از حضرت صادق عليه السّلام نقل كرده ، ليكن متن دعاها در آن نسبت به حديث گذشته كمى فرق دارد . زمخشرى هم در كتاب « فائق » همان معنى را با حذف دعا روايت كرده است .\r\n","description":"","footnote":"","page_name":" 346 ","page_number":378},
  {"content":"\r\nذكر آن حضرت در هر صبح و شام\r\n403 - قطب راوندى گويد : روايت شده كه چون على بن الحسين عليهما السّلام را نزد يزيد بردند ، حضرت را مقابل خودش نگهداشت و استنطاق مىكرد ، تا كلمه اى از آن حضرت بشنود كه به بهانهء آن گردنش را بزند . زين العابدين عليه السّلام به تمام سخنان يزيد پاسخ مىداد ، در حالى كه تسبيح كوچكى كه در دست داشت با انگشتان مىگردانيد .\r\nيزيد گفت : چرا موقع پاسخ دادن به سخنان من ، با بىاعتنائى مشغول گرداندن تسبيح دست خود هستى ؟ ! حضرت فرمود : پدرم از « جدم » نقل كرد كه چون از نماز صبح و تعقيبات آن فارغ ميشد ، با كسى سخن نمىگفت تا اينكه تسبيح را از جلوش بر مىداشت و مىگفت : « خدايا صبح كردم در حالى كه به اندازهء گردش دانه هاى تسبيح خود ترا تسبيح و تمجيد مىكنم ، و به حمد گفتن و ذكر توحيد تو مىپردازم » - سپس امام زين العابدين عليه السّلام فرمود : « جدم » پس از گفتن اين ذكر - دانه هاى تسبيح را گردش مىداد و به كارهاى روزانه خود مشغول مىشد ، و با مردم سخن مىگفت ، بدون آنكه ذكر گذشته را تكرار كند . و فرمود : با اين كار به شمارهء گردش دانه هاى تسبيح برايش ذكر خدا حساب مىشود و آن حرز - يعنى وسيله پناهندگى - به حق تعالى است ، تا وقتى كه به\r\n","description":"","footnote":"","page_name":" 347 ","page_number":379},
  {"content":"\r\nجامهء خواب مىرفت . در آن هنگام نيز تسبيح را مىگرفت و ذكر گذشته را تكرار ميكرد و تسبيح را زير سر خود مىنهاد - و مىفرمود : - با اين كار تا صبح ذكر خدا در نامه اعمال نوشته مىشود .\r\nسپس امام زين العابدين عليه السّلام به يزيد فرمود : - اينكه من تسبيح را مىگردانم براى اقتداء كردن به عمل « جدم » بود . يزيد پس از شنيدن پاسخ امام . مكرر گفت :\r\nبا هيچ كدامتان سخنى نمىگويم مگر اينكه پاسخ آن به نفع شما تمام مىشود ! ! بالاخرة از كشتن آن حضرت منصرف شد و امر كرد ، تا بندها را از آن حضرت بردارند .\r\nمؤلف : از ظاهر روايت برمىآيد كه مقصود امام زين العابدين عليه السّلام از كلمه « جدم » رسول خدا صلَّى الله عليه و آله مىباشد .\r\nدعا و تعويذ آن حضرت براى سردرد\r\n404 - در كتاب « طب الائمة » از امام صادق عليه السّلام روايت شده كه : رسول خدا صلَّى الله عليه و آله را چون كسالت يا سردردى عارض مىشد دستها را به طرف\r\n","description":"","footnote":"","page_name":" 348 ","page_number":380},
  {"content":"\r\nآسمان مىگشود و سوره « حمد و معوّذتين » - الفلق و الناس - را مىخواند ، پس ناراحتيش بر طرف ميشد .\r\nدعا و تعويذ آن حضرت براى تب و ساير دردها\r\n405 - در كتاب « دعوات » راوندى روايت شده كه : رسول خدا صلَّى الله عليه و آله در موقع تب و ساير دردها به اين دعا خود را تعويذ مىكرد : « خدايا من از شر رگى كه به شدت خون در آن جريان دارد . و همچنين از شر سوزش آتش دوزخ به تو پناه مىبرم » .\r\n« دعا و تعويذ آن حضرت براى تب »\r\n406 - در كتاب « طب الائمة » از أمير المؤمنين عليه السّلام روايت شده كه فرمود تب شديدى عارض رسول خدا صلَّى الله عليه و آله شد . جبرئيل آمد و او را با اين دعا « تعويذ » كرد : ( با نام خدا ترا « تعويذ » مىكنم و پناه مىدهم ، با نام خدا ترا از هر دردى كه آزارت مىرساند ، شفا مىدهم ، و در حقيقت شفا دهندهء تو خدا است . بنام خدا اين\r\n","description":"","footnote":"","page_name":" 349 ","page_number":381},
  {"content":"\r\n« تعويذ » را بگير ، پس بايد كه ترا تهنيت باشد . بنام خداوند بخشندهء مهربان ، سوگند به فرودگاه ستارگان . . . و آن بحقيقت قسمى بزرگ است - كه بايد به اذن خداوند بهبودى يا بى ) .\r\nپس رسول خدا صلَّى الله عليه و آله برخاست و از بند تب نجات پيدا كرد . حضرت به جبرئيل فرمود : تعويذى بليغ بود ! جبرئيل عرضه داشت : آن از خزانه اى است كه در آسمان هفتم مىباشد .\r\nدعا و تعويذ آن حضرت براى دفع سحر\r\n407 - در كتاب « بحار الانوار » از ابن عباس روايت شده كه : « لبيد بن اعصم » براى رسول خدا صلَّى الله عليه و آله جادو كرد ، و آن را در چاه « بنى زريق » پنهان نمود . پس رسول خدا صلَّى الله عليه و آله مريض شد . موقعى كه آن حضرت خوابيده بود دو ملك آمده يكى بالاى سر و ديگرى پائين پاى حضرت نشستند . و حضرت را به وضع جادو خبر داده گفتند : جادو در ميان جلد طلع خرما نهاده شده و در ته چاه « ذروان » زير سنگى نهاده شده است . رسول خدا صلَّى الله عليه و آله پس از بيدار شدن على عليه السلام\r\n","description":"","footnote":"","page_name":" 350 ","page_number":382},
  {"content":"\r\nرا با زبير و عمار فرستاد تا آن را بيرون آوردند . على عليه السلام با همراهان آب چاه را كشيده سنگ ته چاه را بلند كردند و جادو را در زير آن پيدا كرده خدمت رسول خدا صلَّى الله عليه و آله آوردند : در ميان جلد طلع خرما مقدارى از موى سر پيغمبر ( كه موقع شانه زدن ريخته بود ) با چند دنده از دنده هاى شانه آن حضرت وجود داشت ، كه به آنها يازده گره با سوزن دوخته شده بود . دو سوره : « * ( قُلْ أَعُوذُ بِرَبِّ الْفَلَقِ ) * و * ( قُلْ أَعُوذُ بِرَبِّ النَّاسِ ) * » بر حضرت نازل شد ، رسول خدا صلَّى الله عليه و آله شروع بر قرائت آيات آن دو سوره كرد و در آخر هر آيه يكى از آن گره ها باز شد ، پس از باز شدن تمام آنها رسول خدا صلَّى الله عليه و آله مانند كسى كه بند از او برداشته باشند شادمان شد . جبرئيل نيز آن حضرت را با اين كلمات تعويذ نمود : « با نام خدا ترا از شر هر حسود و چشم بدى تعويذ ميكنم ، خداوند ترا شفا كرامت كند » .\r\nدعا و تعويذى ديگر\r\n408 - مرحوم مجلسى در كتاب « بحار الانوار » از كتاب تفسير منسوب به امام حسن عسكرى عليه السلام نقل كرده است : كه رسول خدا صلَّى الله عليه و آله دست خود را بر گوشت ذراع ( دست گوسفند ) كه زن يهودى آن را مسموم كرده بود ، كشيد و گفت : « بنام\r\n","description":"","footnote":"","page_name":" 351 ","page_number":383},
  {"content":"\r\nخداوند كفايتكننده ، بنام خداوند عافيت دهنده ، بنام خدائى كه با ياد كردن نامش هيچ چيز در زمين و آسمان ضرر نميرساند ، و او است شنوا و دانا » . سپس فرمود : بخوريد با نام خدا . پس رسول خدا صلَّى الله عليه و آله و همراهان همگى از آن خوردند ، و به هيچ يك زيانى وارد نشد .\r\nدعاى آن حضرت موقع گرفتارى و غم\r\n409 - شيخ طوسى در « امالى » از على عليه السلام روايت كرده كه آن حضرت فرمود : وقتى گرفتارى ، يا هم و غم به رسول خدا صلَّى الله عليه و آله وارد ميشد ، اين دعا را ميخواند : « اى خداى زنده و پاينده ، اى خدايى كه مرگ به او راه ندارد . اى زنده ، خدايى جز تو نيست . تو هر گرفتارى و همى را بر طرف ميسازى ، و دعاى هر مضطرى و بيچاره اى را بر مىآورى . سؤال و درخواست خود را از تو ميكنم ، زيرا كه تمام ستايش و حمدها مخصوص تو است . خدائى جز تو نيست . تو منت گذارنده و آفرينندهء آسمان و زمين و صاحب جلالت و كرم مىباشى . رحمتت در دنيا و آخرت شامل بندگان است . پروردگارا رحمتى شامل حال من كن كه با آن از رحمت هر كس جز تو بىنياز شوم . اى مهربانترين مهربانان » . على عليه السلام اضافه كرد كه رسول خدا صلَّى الله عليه و آله فرمود : هر مسلمانى\r\n","description":"","footnote":"","page_name":" 352 ","page_number":384},
  {"content":"\r\nاين دعا را « سه بار » بخواند ، درخواستش را خداوند بر مىآورد ، مگر آنكه درخواست گناه و يا قطع رحمى را كرده باشد .\r\nدعاى آن حضرت براى حفظ قرآن\r\n410 - در كتاب « قرب الاسناد » با ذكر سند از امام صادق عليه السلام از آباء گرامش نقل شده كه : از زمرهء دعاهاى رسول خدا صلَّى الله عليه و آله اين دعا است :\r\n« خدايا رحمتت را بر من نازل فرما كه تا زنده هستم از گناهان دورى كنم ، و به آنچه موجب رضايت تو است چشم بدوزم - خدايا - آن چنان كه قرآن را به من آموخته اى دلم را پيوسته حافظ آن قرار ده ، و مرا به تلاوت آن به نحوى كه باعث خوشنودى تو است وادار كن . خدايا ديدگانم را به قرآن روشن ، و سينه ام را با آن باز ، و دلم را به آن شاد گردان - خدايا - زبانم را به قرآن گويا ساز ، و بدنم را بر عمل كردن به آن وابدار و مرا به آن نيرو ده ، زيرا كه تمام نيرو و قدرتها از آن تو است » .\r\n","description":"","footnote":"","page_name":" 353 ","page_number":385},
  {"content":"\r\nدعاى آن حضرت براى محفوظ ماندن از شر دشمنان\r\n411 - سيد بن طاوس در « مهج الدعوات » نقل كرده كه « حجاب » رسول خدا صلَّى الله عليه و آله ( يعنى دعائى كه براى محفوظ ماندن از شر دشمنان مىخواند ) اين بود : « ما بر دلهاى كافران حجابهائى زديم كه قرآن را نمىفهمند و در گوشهاى آنان سنگينى است ( كه نمىشنوند ) تو - اى رسول ما - چون خدا را در قرآن به تنهائى ياد مىكنى آنان دور شده به عقب سر بر مىگردند . خدايا ترا به آنچه حجابهاى جلال و جمالت مستور كرده ، و به آنچه نور كمال عرشت آن را احاطه نموده ، و به عزت و شرافتى كه از مقام علمت سرچشمه گرفته ، و به آنچه قدرت ملكوتت به آن محيط شده ، سوگند مىدهم اى خدائى كه امر و فرمانت رد نميشود ، و حكم و قضاوتت برگشت ندارد بين من و دشمنانم « حجابى » قرار ده كه بادهاى تند توانائى متفرق ساختن ، و شمشيرهاى تيز قدرت قطعه ، قطعه كردن ، و سر نيزه ها نيروى نفوذ كردن در آن را نداشته باشد .\r\nاى خدايى كه قدرتت از همه بيشتر است ، بين من و كسانى كه مرا هدف تيرهاى خود قرار مىدهند ، و بلاهاى عظيم شبانگاه را بسوى من سرازير مىكنند ، حايل شو . اى خدائى كه غم « يعقوب » را فرج بخشيدى در غصه و غم من گشايشى قرار ده . اى كسى كه بيمارى\r\n","description":"","footnote":"","page_name":" 354 ","page_number":386},
  {"content":"\r\n« ايوب » را بر طرف كردى ، گرفتارى مرا مرتفع گردان .\r\nاى خدايى كه پيروزى حتمى از آن تو است مرا به هر دشمنى كه دارم پيروز گردان . « خدا كافران را در حالى كه به فتحى نائل نشده بودند خشمناك برگردانيد . و به نفع مؤمنان ، خود كفايت جنگ با كافران را كرد .\r\n( آرى ) تنها خدا نيرومند و عزيز است . پس مؤمنان را بر دشمنانشان كمك داديم به طورى كه بر دشمن پيروز شدند » .\r\n","description":"","footnote":"","page_name":" 355 ","page_number":387},
  {"content":"\r\nملحقات آداب ذكر و دعا\r\n367 - در « مناقب » روايت شده : رسول خدا صلَّى الله عليه و آله بلند نميشد و نمينشست مگر به ياد خدا .\r\n368 - در « كتاب كافى » از امام رضا عليه السلام روايت شده كه : به بعضى از اصحاب خود مىفرمود : بر خود لازم بداريد اسلحه و سلاح پيامبران را . به آن حضرت عرض شد : اسلحه انبياء چيست ؟ فرمود : دعا كردن .\r\n369 - در كتاب « دعوات راوندى » روايت كرده كه رسول خدا صلَّى الله عليه و آله موقع دعا كردن چنان تضرع و زارى مىكرد كه نزديك بود عبايش از دوشش بيفتد .\r\n370 - مرحوم اربلى در كتاب « كشف الغمة » از « تذكرهء » احمد بن حمدون\r\n","description":"","footnote":"","page_name":" 356 ","page_number":388},
  {"content":"\r\nروايت كرده كه امام باقر عليه السلام فرمود : ما ( أهل بيت ) دعا ميكنيم و از خداوند آنچه را دوست داريم درخواست مىكنيم ، ولى وقتى قضاى الهى - بر خلاف ميل ما - نزول گرفت ، همان را مىپسنديم .\r\nدعاى آن حضرت موقع صبح\r\n371 - در كتاب « كافى » از امام صادق عليه السلام روايت شده كه : سه جملهء دعا را پيغمبران ، از آدم عليه السلام به بعد ، دست بدست گرفتند تا به رسول خدا صلَّى الله عليه و آله رسيد و حضرت در صبح آن دعا را ميخواند - ترجمه آن سه جمله چنين است - « خدايا از تو ايمانى مىطلبم كه با آن هميشه دلم در برابر تو باشد ، و - از تو - يقينى مىخواهم كه بواسطه آن بدانم : جز آنچه تو برايم مقرر كردى ، به من نميرسد .\r\n- خدايا - مرا در مقابل آنچه به من عطا كرده اى خوشنود ساز - و نفسم را قانع نما - .\r\nدعاى آن حضرت در شدائد و سختىها\r\n372 - در كتاب « خصال » در حديثى ذكر شده كه : رسول خدا صلَّى الله عليه و آله\r\n","description":"","footnote":"","page_name":" 357 ","page_number":389},
  {"content":"\r\nدعايى را كه جبرئيل براى آن حضرت آورده بود تا در شدائد و سختىها بخواند ، به على عليه السلام تعليم كرد - ترجمه آن دعا بقرار ذيل است - :\r\n( اى تكيه گاه كسى كه تكيه گاهى ندارد ، و اى قلعه محكم كسى كه پناهگاهى ندارد و اى ذخيرهء كسى كه پس اندازى ندارد ، - اى پشت و پناه كسى كه كمكى ندارد ، و اى فريادرس كسى كه فريادرسى ندارد ، اى خدايى كه عفو و گذشت گرامى و بلاء و امتحانت نيكو ، و اميد به بخششت از همه كس بيشتر است . اى يار ضعيفان . و اى گيرندهء غرقشدگان و اى نجات دهنده هلاكشدگان ، اى خداى احسانكننده ، و اى خالق زيبا آفريننده . اى نعمت بخشنده ، و اى كرمكننده با تو آن كسى كه تاريكى شب ، روشنى روز . تابش ماه . شعاع آفتاب . ناله آب ، و صداى درختان - همه و همه - ترا سجده ميكنند ! . اى خدا ، اى خدا ، اى خدا ، تو تنهائى و شريكى ندارى ) .\r\n- رسول خدا صلَّى الله عليه و آله به على عليه السلام فرمود : سپس حاجاتت را شرح ميدهى و ان شاء الله با حاجات روا شده از جايت بر ميخيزى .\r\nتعويذ رسول خدا صلَّى الله عليه و آله\r\n373 - در « مهج الدعوات » از أبى بصير ، و محمد بن مسلم ، از امام صادق\r\n","description":"","footnote":"","page_name":" 358 ","page_number":390},
  {"content":"\r\nاز آباء گرامش ، از على عليهم السلام روايت شده فرمود : رسول خدا صلَّى الله عليه و آله « حسن و حسين عليهما السلام » را با اين كلمات تعويذ مىكرد و دستور مىداد اصحابش نيز - خود و اولادشان را - با آن تعويذ كنند - و آن اينست :\r\nبنام خداوند بخشنده مهربان ، جان و دين و اهل و مال ، و اولاد و عاقبت كار و آنچه را كه پروردگارم به من بخشيده است همه را در پناه عزت و عظمت ، و جبروت و سلطنت و رحمت و رأفت و مغفرت و قوت و قدرت خداى متعال قرار داده ، و بسوى نعمتها و احسان و عزت و الفت و بسوى رسولش و آنچه كه خدا بخواهد پناه ميبرم ، از شر حيوان زهردار و بىزهر ، و از شر جن و انس و از شر آنچه در دل زمين حركت مىكند و آنچه از آن بيرون مىآيد ، و از شر آنچه از آسمان نازل مىشود و آنچه بالا ميرود ، و از شر هر جان دارى كه جانش بدست پروردگارم مىباشد ، زيرا او است كه در كمين همه موجودات است و او است كه بر هر چيزى قدرت دارد ، و هيچ توانائى و نيروئى جز به خداى بزرگ بر پا نيست ، و رحمت خدا بر سرورمان محمد رسول خدا صلَّى الله عليه و آله باد .\r\n","description":"","footnote":"","page_name":" 359 ","page_number":391},
  {"content":"\r\nتعويذ ديگر در گرفتارىها و در كليه ناراحتيها و شدائد\r\n374 - در كتاب « مجتبى » تأليف ابن طاوس از جابر روايت شده گفت : رسول خدا صلَّى الله عليه و آله چون دچار غم و ناراحتى ميشد ، و يا از جانب مشركين به مشكلى بر مىخورد دست مباركش را مىبست و فشار مىداد ، سپس رو به قبله ايستاده و دست خود را بلند ميكرد و مىگفت : بنام خداوند بخشنده و مهربان ، هيچ توانائى و نيروئى جز به خداى بزرگ بر پا نيست . بار الها بر تو عبادت كرده و از تو يارى ميطلبم ، بار الها قدرت و نيروى كافران را دفع فرما ، زيرا كه نيرو و قدرت تو از همه بيشتر است و مىتوانى شر آنان را برگردانى . جابر گفت : به خدا قسم دست مباركش را باز نميكرد مگر آنكه فرج ميرسيد .\r\n« دعاى آن حضرت در رفع گرفتارى » « دعاى فرج »\r\n375 - مرحوم مجلسى در كتاب « بحار الانوار » در حديثى از حضرت صادق\r\n","description":"","footnote":"","page_name":" 360 ","page_number":392},
  {"content":"\r\nعليه السلام روايت مىكند كه فرمود : رسول خدا صلَّى الله عليه و آله چون از امرى محزون ميگشت ، اين دعا را مىخواند ، و به آن دعاى فرج گفته ميشد .\r\n( ترجمه آن بقرار ذيل است ) :\r\n« خدايا با ديده ات كه هرگز بخواب نميرود مرا حفاظت كن ، و با ستون محكمت كه هرگز خراب نميشود نگهداريم فرما - خدايا - به قدرت و توانائيت بر من رحم كن و با اميدى كه به تو دارم مرا هلاك مساز .\r\nچه بسيار نعمتهائى به من كرامت فرمودى كه در برابرش شكرگزارى مناسبى نكردم ، و چه ابتلاآتى بر من وارد ساختى كه صبر و بردبارى درستى ننمودم ، اى خدايى كه در برابر كفران نعمت محرومم نكردى ، و در مقابل كم صبرى در بلايت خوارم نساختى و با اينكه بر انجام گناهان بيباكم يافتى رسوايم ننمودى ، از تو ميخواهم كه بر « محمد و آل محمد درود فرستى » . خدايا دنيا را وسيله اعانت بر دينم قرار ده ، و پرهيزكارى را موجب سعادت آخرتم نما . خدايا آنچه به من كرامت كردى و فعلا از من غايب است ، همه را نگهدارى كن ، و در حفظ آنچه به من مرحمت كردى و در نزدم حاضر است ، به خود وامگذار . اى كسى كه گناهان به او ضررى نميرساند ، و آمرزش خطاهاى بندگان از او چيزى كم نميكند ، مغفرتت را به من ارزانى دار ، و گناهانم را ببخش كه تو پروردگار بخشنده اى ! .\r\n","description":"","footnote":"","page_name":" 361 ","page_number":393},
  {"content":"\r\n- خدايا - از تو گشايشى نزديك ، و صبرى نيكو ، و رزقى وسيع طلب ميكنم ، و عافيت از همه بلايا ، و همچنين شكر در برابر عافيت را ميخواهم . . .\r\nدعاى آن حضرت موقع ديدن هلال\r\n376 - در كتاب « عيون الاخبار » از امام رضا عليه السلام از آباء گرامش از على عليه السلام روايت شده كه فرمود : رسول خدا صلَّى الله عليه و آله چون چشمش به هلال مىافتاد چنين مىفرمود : « اى آفريده اى كه مطيع و فرمانبردارى و بسرعت حركت ميكنى و در ملكوت آسمان با تقدير الهى تصرف مىنمائى . پروردگار من و تو خداى متعال است . خدايا اين ماه را بر ما ، ماه امن و ايمان و سلامت و احسان قرار ده و چنان كه آغازش را بما رساندى ، آخرش را نيز بما برسان ، و آن را ماهى مبارك قرار ده ، كه در آن گناهانمان را ببخشى و درجاتمان را بالا برى ، اى خدايى كه خيراتت بسى بزرگ است .\r\n","description":"","footnote":"","page_name":" 362 ","page_number":394},
  {"content":"\r\nدعاى آن حضرت هنگام رؤيت هلال ماه رجب و غير آن\r\n377 - ابن طاوس در كتاب « اقبال » مىفرمايد : اين دعا را در كتب ادعيه پيدا كرديم ، كه از رسول خدا صلَّى الله عليه و آله روايت شده هنگام رؤيت هلال ماه رجب چنين ميگفت : « بار الها اين ماه را براى ما همراه امنيت ، و داشتن ايمان و سلامتى و بهره مند شدن به اسلام قرار ده - اى ماه - پروردگار من و تو خداى متعال است .\r\n378 - و در همان كتاب روايت شده : چون رسول خدا صلَّى الله عليه و آله نظرش به هلال رجب مىافتاد ميگفت : خدايا ماه رجب و شعبان را بر ماه مبارك گردان ، و ما را به ماه مبارك رمضان رسانده ، و بر گرفتن روزه و عبادت ، و بر حفظ زبان و پوشيدن چشم از نامحرمان يارى فرما ، و بهرهء ما را از آن ماه تنها گرسنگى و تشنگى قرار نده .\r\n379 - و در همان كتاب روايت شده : هنگامى كه نظر رسول خدا صلَّى الله عليه و آله به هلال مىافتاد سه مرتبه\r\n« الله اكبر »\r\nو سه مرتبه\r\n« لا إله الا ا لله »\r\nميگفت سپس\r\n","description":"","footnote":"","page_name":" 363 ","page_number":395},
  {"content":"\r\nمىفرمود : شكر خدا را كه فلان ماه را به آخر رسانيد و ما را وارد ماه ديگر نمود .\r\n« يكى از دعاهاى آن حضرت اين دعا است »\r\n380 - در كتاب « بحار الانوار » از « دعوات راوندى » نقل شده كه يكى از دعاهاى رسول خدا صلَّى الله عليه و آله ( اين دعا مىباشد ) : اى خدايى كه خوبى را آشكار و بدى را پوشيده ميدارى ، و گنهكار را به معصيت پنهانيش مفتضح نميسازى ، و كسى را به گناه و جنايتش - زود - مؤاخذه نميكنى . اى خدايى كه عفو و بخششت بزرگ ، و گذشتت نيكو ، و مغفرتت همه را گرفته است . اى كسى كه دستهاى رحمتت را گشوده اى و به هر گفتگوى سرى دانائى ، و به شكايتهاى خلائق ملجأ نهائى هستى . اى نگهدارندهء لغزشها ، و اى آنكه حق مسلم خودت را مىبخشى . اى كسى كه منتت بر خلايق بسى بزرگ است و اى خدايى كه پيش از آنكه كسى استحقاق نعمتت را پيدا كند به او نعمت مىبخشى . اى پروردگار من ، اى سيد و سالار من ، اى آرزوى ديرين من ، و اى آخرين رغبت و ميل من ، از تو ميخواهم كه آفرينش مرا با آتش خشمت زشت نسازى ، و حوائج دنيا و آخرتم را بر آورى . ( سپس حاجتها را بيان كرده و در آخر بر محمد و آل محمد صلوات مىفرستى )\r\n","description":"","footnote":"","page_name":" 364 ","page_number":396},
  {"content":"\r\n381 - شيخ مفيد در كتاب « امالى » از جابر جعفى ، از امام باقر عليه السلام ، از جابر بن عبد الله انصارى ، از رسول خدا صلَّى الله عليه و آله در ضمن حديثى روايت كرده فرمود : جبرئيل به من گفت : در جميع اوقات خود « * ( الْحَمْدُ لِلَّه رَبِّ الْعالَمِينَ ) * » بگويم . . .\r\n382 - ابن طاوس در كتاب « مهج الدعوات » ذكر كرده يكى از دعاهاى رسول خدا صلَّى الله عليه و آله دعاى فرج است - و آن اينست - :\r\nبسم الله الرحمن الرحيم ، اللهم انى أسألك يا الله يا الله يا الله . . .\r\nتا آخر دعا كه از ترجمه متن دعا صرف نظر ميكنم .\r\n","description":"","footnote":"","page_name":" 365 ","page_number":397},
  {"content":"\r\n\r\n","description":"","footnote":"","page_name":" 366 ","page_number":398},
  {"content":"\r\n« دعاى آن حضرت در تعقيب نماز ظهر »\r\n383 - در كتاب « فلاح السائل » از أمير المؤمنين عليه السلام روايت شده كه فرمود : يكى از دعاهاى رسول خدا صلَّى الله عليه و آله در تعقيب نماز ظهر اين است :\r\n« لا إله الا الله العظيم الحليم . . .\r\n","description":"","footnote":"","page_name":" 367 ","page_number":399},
  {"content":"\r\nدعاى رسول خدا صلَّى الله عليه و آله در تعقيب هر دو ركعت نوافل نماز ظهر\r\n384 - ابن طاوس در كتاب « فلاح السائل » با سند خود از فاطمه - بنت الحسن - از پدر بزرگوارش امام حسن مجتبى عليه السلام روايت كرده كه فرمود : رسول خدا صلَّى الله عليه و آله در تعقيب نوافل نماز ظهر ميان هر دو ركعت آن - پس از دو ركعت اول نافله - اين دعا را ميخواند :\r\nاللهم انت أكرم مأتي و اكرم مزور . . .\r\n","description":"","footnote":"","page_name":" 368 ","page_number":400},
  {"content":"\r\n\r\n","description":"","footnote":"","page_name":" 369 ","page_number":401},
  {"content":"\r\nدعاى آن حضرت در تعقيب نماز صبح\r\n385 - در كتاب « من لا يحضره الفقيه » روايت شده : رسول خدا صلَّى الله عليه و آله در تعقيب نماز صبح اين دعا را ميخواند :\r\n« اللهم انى اعوذ بك من الهم و الحزن . . .\r\n","description":"","footnote":"","page_name":" 370 ","page_number":402},
  {"content":"\r\nدعاى رسول خدا صلَّى الله عليه و آله در شب اول ماه مبارك رمضان\r\n386 - در « مستدرك » از « اقبال » از رسول خدا صلَّى الله عليه و آله روايت شده كه آن حضرت در شب اول ماه مبارك رمضان اين دعا را ميخواند :\r\n« اللهم فقونا على صيامنا و قيامنا . . .\r\nدعاى آن حضرت در صبح و شام\r\n387 - در تفسير قمى ، از هشام بن سالم از امام صادق عليه السلام در ضمن حديث معراج رسول خدا صلَّى الله عليه و آله روايت شده فرمود : ملائكه دعائى را به من تعليم كردند\r\n","description":"","footnote":"","page_name":" 371 ","page_number":403},
  {"content":"\r\nكه هر صبح و شام آن را مىخوانم :\r\nاللهم ان ظلمى اصبح مستجيرا . . .\r\nدعاى آن حضرت در هنگام طلوع آفتاب\r\n388 - ابن طاوس در كتاب « محاسبة النفس » از كتاب ربيع بن محمد المستكين از امام باقر عليه السلام روايت كرده فرمود : رسول خدا صلَّى الله عليه و آله هنگامى كه سرخى آفتاب بر سر كوه مىتابيد چشمان آن حضرت پر از اشك ميشد و مىگفت :\r\nاللهم أمسى ظلمى مستجيرا بعفوك . . .\r\n","description":"","footnote":"","page_name":" 372 ","page_number":404},
  {"content":"\r\n\r\n","description":"","footnote":"","page_name":" 373 ","page_number":405},
  {"content":"\r\n\r\n","description":"","footnote":"","page_name":" 374 ","page_number":406},
  {"content":"\r\n\r\n","description":"","footnote":"","page_name":" 375 ","page_number":407},
  {"content":"\r\n\r\n","description":"","footnote":"","page_name":" 376 ","page_number":408},
  {"content":"\r\nملحقات حج\r\n400 - مرحوم كلينى در كتاب « كافى » با ذكر سند از « ابو الفرج » روايت كرده كه گفت : « ابان » از حضرت صادق عليه السلام پرسيد : رسول خدا صلَّى الله عليه و آله شبانه روز چند مرتبه عمل طواف دور خانهء كعبه را انجام ميداد ؟ حضرت فرمود : رسول خدا صلَّى الله عليه و آله شبانروز ده مرتبه ، و هر مرتبه هفت بار دور خانهء كعبه طواف مينمود ، سه مرتبه اول شب . سه مرتبه آخر شب ، دو مرتبه صبح و دو مرتبه بعد از ظهر .\r\n401 - و نيز در « كافى » از امام صادق عليه السلام ( در حديثى ) نقل شده كه فرمود :\r\nرسول خدا صلَّى الله عليه و آله در هر طواف واجب و مستحبى « حجر الاسود » را با كف دست مسح ميكرد .\r\n402 - و در همان كتاب با ذكر سند از امام صادق عليه السلام از پدر بزرگوارش\r\n","description":"","footnote":"","page_name":" 377 ","page_number":409},
  {"content":"\r\nعليهما السلام روايت شده كه فرمود : رسول خدا صلَّى الله عليه و آله دو ركن « حجر الاسود » و ركن « يمانى » را با دست مسح ميكرد ، و سپس آنها را مىبوسيد و صورت مباركش را به آن مىنهاد . پس حضرت فرمود : پدرم را نيز ديدم كه چنين مىكرد .\r\n403 - در كتاب « دعائم » از امام باقر عليه السلام روايت شده كه فرمود : رسول خدا صلَّى الله عليه و آله « ركن يمانى و حجر الاسود » را در هر طوافى مسح ميكرد .\r\n404 - در كتاب « محاسن برقى » از امام صادق عليه السلام از پدر بزرگوارش روايت شده كه : رسول خدا صلَّى الله عليه و آله وقتى در مدينه بود ، اظهار تمايل ميكرد كه برايش آب زمزم هديه بياورند .\r\n405 - در « كافى » در ضمن حديثى از امام صادق روايت شده فرمود رسول خدا صلَّى الله عليه و آله از - دعاى - ذى المعارج زياد استفاده ميكرد . و هر وقت راكبى را مىديد ، و يا از تلى بالا ميرفت و يا سرازير مىشد ، و آخر شب و در تعقيب نمازها تلبية\r\n","description":"","footnote":"","page_name":" 378 ","page_number":410},
  {"content":"\r\nمىگفت . . .\r\n406 - در « جعفريات » از امام صادق ، از پدرش از امام باقر عليهما السلام روايت شده فرمود : جابر بن عبد الله گفت : تلبيهء رسول خدا صلَّى الله عليه و آله اين بود :\r\n« لبيك اللهم لبيك ، لا شريك لك لبيك ان الحمد و النعمة لك و الملك ، لا شريك لك » .\r\n407 - در « تهذيب » از محمد بن مسلم ، از يكى از دو امام - امام صادق و امام باقر عليهما السلام - روايت شده : رسول خدا صلَّى الله عليه و آله دو قوچ شاخدار ، بزرگ و نر كه دهن و چشمانش سياه و مشكى بود قربانى مىكرد .\r\nاين معانى در كتاب « دعائم الاسلام » نيز روايت شده است .\r\n408 - در كافى از امام صادق عليه السلام روايت شده فرمود : رسول خدا صلَّى الله عليه و آله روز قربانى سرش را مىتراشيد و ناخنهاى خويش را مىگرفت ، و از شارب\r\n","description":"","footnote":"","page_name":" 379 ","page_number":411},
  {"content":"\r\nو اطراف محاسن خود مقدارى كوتاه مىكرد .\r\n409 - در « مقنع » ذكر شده : گرفتن ناخنها در احرام و كوتاه كردن شارب ، و تراشيدن موى عانة سنت است .\r\n410 - و در همان كتاب ذكر شده : از سنت است مردمى كه در شهرها - غير مكه - هستند و امام و پيشوا ندارند هميشه روز عرفه دور هم جمع شوند خدا را بخوانند - و مناجات كنند -\r\nنوادر ملحقات\r\n411 - در كتاب « كافى » از امام صادق عليه السلام روايت شده كه فرمود :\r\nروش رسول خدا صلَّى الله عليه و آله آن بود كه - اگر بچه شتر دو ساله اى مقروض بود ، بجاى آن شتر هفت ساله مىداد و اگر دو درهم مقروض بود چهار درهم مىپرداخت .\r\nاين معنى در كتاب « قرب الاسناد » روايت شده است .\r\n412 - در كتاب « احتجاج » در حديث طولانى از امام موسى بن جعفر ، از\r\n","description":"","footnote":"","page_name":" 380 ","page_number":412},
  {"content":"\r\nأمير المؤمنين عليهم السلام روايت شده كه فرمود : رسول خدا صلَّى الله عليه و آله چون فضيلتى از فضائل خود را به زبان مىآورد - ادب توحيدى او چنان اقتضاء مىكرد كه - ميفرمود : با داشتن اين فضيلت فخرى نمىفروشم .\r\n413 - مرحوم مجلسى در كتاب « بحار الانوار » از مرحوم شهيد اول ، از رسول خدا صلَّى الله عليه و آله روايت كرده كه آن حضرت فرمود : يكى از سنن اينست كه شخص مؤمن در روز عيد غدير صد مرتبه اين ذكر را بگويد\r\n« الحمد لله الذى جمل كمال دينه و تمام نعمته بولاية أمير المؤمنين على بن أبى طالب عليه السلام .\r\n414 - در كتاب « الامامة و التبصرة » از امام موسى بن جعفر ، از آباء گرامش عليهم السلام روايت شده كه رسول خدا صلَّى الله عليه و آله فرمود : عيادت بنى هاشم - سادات - واجب و زيارت آنان سنت است .\r\n415 - در « دعائم » از امام صادق عليه السلام روايت شده كه آن حضرت از ذبح\r\n","description":"","footnote":"","page_name":" 381 ","page_number":413},
  {"content":"\r\nگوسفندى كه استاده است سؤال شد فرمود : سزاوار نيست چنين ذبح شود ، سنت بر اين است كه به طرف قبله بخوابانند .\r\n416 - در « تحف العقول » از امام رضا عليه السلام روايت شده فرمود : ما اهل بيت وعده هاى خود را بر خويشتن دين حساب ميكنيم چنانچه رسول خدا صلَّى الله عليه و آله مىكرد .\r\n417 - در مجمع البيان روايت شده : هنگامى كه رسول خدا صلَّى الله عليه و آله صداى رعد را مىشنيد مىگفت : پاكيزه است خدائى كه رعد به حمد وى تسبيح گويان است .\r\n418 - و در همان كتاب روايت شده : هنگامى كه رسول خدا صلَّى الله عليه و آله صداى رعد و برق را مىشنيد مىگفت : خدايا ما را بغضب خود مميران ، و بعذابت هلاك مگردان و پيش از اين ما را عافيت بخش .\r\n","description":"","footnote":"","page_name":" 382 ","page_number":414},
  {"content":"\r\n419 - و در همان كتاب ذكر شده : چون پيش رسول خدا صلَّى الله عليه و آله از اصحاب « أخدود » صحبت مىشد از سختى بلا به خداى متعال پناه مىبرد .\r\n420 - در « من لا يحضره الفقيه » روايت شده : وقتى كه باد زرد و سرخ و سياه ميوزيد چهرهء رسول خدا صلَّى الله عليه و آله مانند كسى كه بترسد ، زرد مىگشت ، و چون قطرهء بارانى از آسمان نازل مىشد رنگش برمىگشت و مىفرمود : رحمت خدا بر شما نازل گرديد .\r\n421 - در امالى شيخ طوسى روايت شده : وقتى كه رسول خدا صلَّى الله عليه و آله ابر مىديد هر كارى كه داشت رها مىكرد و مىگفت خدايا از شر او به تو پناه مىبرم ، پس اگر ابر رد مىشد شكر خدا را مىكرد ، و اگر مىباريد مىگفت : بار الها آن را نافع قرار ده .\r\n422 - در « دعائم » از امام صادق عليه السلام روايت شده فرمود : هنگامى كه\r\n","description":"","footnote":"","page_name":" 383 ","page_number":415},
  {"content":"\r\nآفتاب و يا ماه گرفته مىشد رسول خدا صلَّى الله عليه و آله بمردم مىفرمود : بشتابيد بسوى مسجد .\r\n423 - و در همان كتاب ذكر شده : سنت خواندن نماز است در مسجد با جماعت .\r\n424 - در « بحار الانوار » از كتاب « غارات » از على عليه السلام روايت شده فرمود : دوستم رسول خدا صلَّى الله عليه و آله چيزى - از بيت المال - براى فردا باقى نمىگذاشت - ولى - ابو بكر اين كار را ميكرد ، و - اما - عمر پسر خطاب رأيش بر اين شد كه دفاتر حساب ترتيب داده و تا يك سال - بيت المال را - بتأخير مىانداخت . و اما من همچنان كه رسول خدا صلَّى الله عليه و آله كرد عمل خواهم كرد - راوى - گفت : على عليه السلام بيت المال را جمعه به جمعه ميان مردم تقسيم مىكرد . و - چون از تقسيم فارغ مىشد - مىفرمود : شعر . . . .\r\n","description":"","footnote":"","page_name":" 384 ","page_number":416},
  {"content":"\r\nملحقات شمائل پيامبر\r\nشكر خدا اصل كتاب « سنن » و ملحقات آن تا اينجا باتمام رسيد ، الا اينكه مؤلف محترم و علامه بزرگوار در اول كتاب بابى در شمائل رسول خدا صلَّى الله عليه و آله براى تبرك قرار داده اند ، ما نيز به همان جهت از ايشان تبعيت كرده بابى كه متضمن اخبار شمائل و بعض فوائد و لطائف و نكات ديگر بود ، با مراعات اجمال و اختصار به آخر كتاب ملحق نموديم .\r\n425 - مرحوم مجلسى در كتاب « بحار الانوار » از جابر عبد الله انصارى نقل مىكند كه گفت : به رسول خدا صلَّى الله عليه و آله عرضه داشتم : چه چيز را خداوند اول آفريد ؟ فرمود : نور پيغمبر تو اى جابر ، خداوند آن را نخست آفريد . و سپس هر خوبى و خيرى را از آن خلق نمود .\r\n426 - باز در همان كتاب از جابر بن عبد الله نقل شده كه : پيغمبر خدا صلَّى الله عليه و آله فرمود : نخستين چيزى كه خداوند آفريد نور من بود كه از نور مقدس خودش\r\n","description":"","footnote":"","page_name":" 385 ","page_number":417},
  {"content":"\r\nآن را ايجاد كرد ، و از جلال عظمت خودش آن را مشتق نمود .\r\n427 - و در كتاب « بصائر الدرجات » از حضرت باقر و صادق عليهما السلام روايت شده كه فرمودند : خداوند متعال محمد صلَّى الله عليه و آله را از گوهرى كه در نزد « عرش » بود آفريد . .\r\n428 - در تفسير « فرات » در ضمن حديثى از رسول خدا صلَّى الله عليه و آله روايت شده فرمود : خداى متعال من و اهل بيت مرا از خميره اى خلق فرمود كه احدى را از آن نيافريده است ، و ما نخستين پديده از خلقت خدا هستيم .\r\nروايات در اين معنى مستفيض و يا متواتر است .\r\n429 - در كتاب « كافى » از امام صادق عليه السلام روايت شده كه آن حضرت در خطبه اى كه در بارهء احوال و صفات رسول اكرم صلَّى الله عليه و آله و أيمه أطهار عليهم السلام بيان فرمود چنين گفت : بزرگى گناه مردم و كارهاى زشت آنان مانع حلم و مهلت و عطوفت\r\n","description":"","footnote":"","page_name":" 386 ","page_number":418},
  {"content":"\r\nپروردگار عالم نشد - كه به آنان رحمتى نمايد -\r\nتا اينكه محبوبترين و گرامىترين پيامبرانش يعنى محمد بن عبد الله صلَّى الله عليه و آله را براى آنان انتخاب كرد - پيغمبرى كه - مولدش در خاندان عزت ، و اصلش از دودمان كرم بود ، حسبش نقصى نداشت ، و نسبش آلوده نبود ، صفات برجسته اش نزد دانشمندان مجهول نبود . پيامبران گذشته در كتب آسمانى خود بشارت به وجود شريفش داده بودند و دانشمندان به صفات نيكويش زبان گشوده ، و حكيمان به اوصاف برجسته او نظر دوخته بودند وجود مهذب و پاكى است كه هرگز پست نمىشود ، تنها فرد هاشمى است كه هم لنگه در عالم ندارد ، و تنها مرد مكى است كه كس به شوكت و مفاخر او نميرسد . حياء و نجابت او را پوشانده ، و سخا و مروت طبيعت و سرشت او بود ، به هيبت و بزرگى و اخلاق نبوت آراسته بود ، و به اوصاف رسالت و وحى سرشته بود ، تا اسباب و مقدرات حق زمينه ى مساعدى براى او فراهم آورد و حكم استوار حق در بارهء او بنهايت رسيد در اين وقت قضاى حتمى حق جل و علا حضرتش را به منتهى درجه رسانيد ، هر امتى بشارت وجودش را به امت بعد از خود مىداد ، و آن نور مقدس از صلب پدرى به پدر ديگر منتقل مىشد ، در اين انتقال عنصر شريفش را زنائى آلوده نكرد ، و در ولادت شريفش از زمان آدم عليه السلام تا پدرش عبد الله عليه السلام نكاح غير اسلامى راه نيافت . او در بهترين دودمانها و در گرامىترين تيره ها و در\r\n","description":"","footnote":"","page_name":" 387 ","page_number":419},
  {"content":"\r\nشرافتمندترين خاندانها ، و محفوظترين رحمها به دنيا آمد ، و در امينترين دامنها پرورش يافت ، خداوند متعال او را برگزيد و مورد پسندش قرار داد ، و براى خود او را انتخاب كرد و كليدهاى دانش را به او داد و منابع سرشار حكمت را به او بخشيد . . .\r\n430 - در كتاب « احتجاج » از موسى بن جعفر ، از آباء گرامش ، از حسين بن على از أمير المؤمنين عليهم السلام ضمن حديثى روايت شده فرمود : محمد صلَّى الله عليه و آله از شكم مادرش به زمين آمد دست چپش را بر زمين نهاد و دست راستش را بسوى آسمان بلند كرده و لبهايش را بوحدانيت خدا حركت داد . . .\r\n431 - مرحوم مجلسى در كتاب « بحار » از كتاب « الانوار » تأليف ابى الحسن بكرى ، از حضرت آمنه مادر رسول اكرم صلَّى الله عليه و آله روايت كرده ( تا آنجا كه فرمود : ) چون ( فرزندم محمد صلَّى الله عليه و آله ) بر زمين قرار گرفت به طرف كعبه به سجده افتاد و سپس دستهايش را بسوى آسمان بلند كرده به پروردگارش زارى نمود . . .\r\n","description":"","footnote":"","page_name":" 388 ","page_number":420},
  {"content":"\r\n432 - در كتاب « اكمال الدين » ضمن حديثى از حضرت آمنه مادر رسول خدا صلَّى الله عليه و آله روايت شده فرمود موقعى كه من به فرزندم « محمد » باردار بودم ، حمل خود را درك نمىكردم ، و چون زنان ديگر از سنگينى حمل رنج نميبردم .\r\n433 - و در همان كتاب روايت شده : رشد و نمو يك روزهء رسول خدا صلَّى الله عليه و آله به اندازهء رشد و نمو يك ماههء اطفال ديگر ، و رشد يك هفته او به قدر رشد و نمو يك ماههء آنان بود .\r\n434 - و در كتاب « مناقب » روايت شده كه : ماه در حال كودكى گهواره آن حضرت را مىجنبانيد .\r\n435 - مرحوم مجلسى در « بحار » از واقدى روايت كرده : مردم از كنار گهواره آن حضرت صداى تسبيح و حمد و ثنا بر خداى متعال را از آن جناب مىشنيدند .\r\n","description":"","footnote":"","page_name":" 389 ","page_number":421},
  {"content":"\r\n436 - در مجمع البيان روايت شده كه : رسول خدا صلَّى الله عليه و آله ختنه شده از مادر متولد گرديد .\r\n437 - مرحوم مجلسى در كتاب « بحار الانوار » از حليمه سعديه روايت كرده كه او گفت : هرگز رسول خدا صلَّى الله عليه و آله را در گرمى آفتاب بيرون نبردم مگر آنكه ابرى بر آن حضرت سايه مىافكند ، و همچنين از هواى بارانى آن حضرت را نگهدارى مىكرد .\r\n438 - و در « احتجاج » از موسى بن جعفر از آباء گرامش از على عليهم السلام در حديثى روايت شده كه فرمود : از روزى كه رسول خدا صلَّى الله عليه و آله متولد شد تا روزى كه از دنيا رفت ، در حضر و سفر ، پيوسته ابرى بر آن حضرت سايه ميافكند ( تا آنجا كه فرمود : ) در طفوليت حكمت و دانش بوى داده شد ، در صورتى كه ميان بت پرستان زندگى مىكرد ، هرگز به بتى متمايل نشد ، و در اعياد بت پرستان شاد نبود ، هرگز\r\n","description":"","footnote":"","page_name":" 390 ","page_number":422},
  {"content":"\r\nاز آن حضرت دروغى شنيده نشد . . .\r\n439 - در « مناقب » : از حضرت أبو طالب عموى پيغمبر روايت شده كه گفت :\r\nهرگز از رسول خدا صلَّى الله عليه و آله دروغى نشنيدم ، و خلقى از اخلاق جاهليت در او نديدم ، خندهء بيجائى از او ديده نشد ، و با كودكان بازى نميكرد و به آنان علاقه نشان نمىداد . تنهائى بهترين چيزها نزد او بود ، و پيوسته متواضع و فروتنى داشت .\r\n440 - در كتاب « بحار » از حليمه سعديه روايت شده كه گفت : هر وقت رسول خدا صلَّى الله عليه و آله ميخوابيد چشمهايش چنان مينمود كه باز و در حال خنده است ، و به آن حضرت گرما و نه سرما لطمه اى نميزد .\r\n441 - سيد رضى رحمه الله در كتاب « نهج البلاغة » از على عليه السلام روايت كرده كه فرمود : از آن هنگامى كه رسول خدا صلَّى الله عليه و آله از شير گرفته شد ، خداوند يكى از بزرگترين فرشتگان خويش را همراه آن حضرت قرار داده بود شب و روز راه مكارم و بهترين اخلاق جهانيان را به آن حضرت نشان ميداد ، و تنها من بودم كه مانند بچه شتر\r\n","description":"","footnote":"","page_name":" 391 ","page_number":423},
  {"content":"\r\nكه دنبال مادر به راه افتد ، از آن حضرت پيروى كرده و دنبال او ميرفتم ، و هر روز از اخلاق خود چيزى برايم آشكار مىساخت و مرا امر ميكرد تا از وى تبعيت كنم ، در هر سال اوقاتى را در كوه « حراء » مجاور مىشد و غير از من كسى او را نميديد - تا آنجا كه فرمود : - هنگامى كه وحى بر آن حضرت نازل شد ناله شيطان را شنيدم . عرض كردم يا رسول ا لله : اين ناله چيست ؟ فرمود : اين شيطان است كه از پرستش خود نااميد گرديد - اى على - آنچه ميشنوم تو نيز ميشنوى ، و آنچه را كه مىبينم تو نيز مىبينى جز آنكه تو پيامبر نيستى . . .\r\n442 - در « بحار » از امام باقر عليه السلام در تفسير آيه شريفه « * ( إِلَّا مَنِ ارْتَضى مِنْ رَسُولٍ فَإِنَّه يَسْلُكُ مِنْ بَيْنِ يَدَيْه وَمِنْ خَلْفِه رَصَداً ) * » - سوره جن : 27 - نقل شده كه فرمود : خداوند متعال به انبياء خود فرشتگانى موكل مىكند تا در كارها آنان را - از خطا - محافظت كنند و در تبليغ رسالت آنان را تأييد نمايند - سپس فرمود : - از روزى كه رسول خدا صلَّى الله عليه و آله از شير گرفته شد خداوند فرشتهء بزرگى را به آن حضرت موكل ساخت تا او را به خيرات راهنمائى كند و به اخلاق نيك وادار نمايد و از شر و اخلاق\r\n","description":"","footnote":"","page_name":" 392 ","page_number":424},
  {"content":"\r\nبد نگهدارى كند . . .\r\n443 - در كتاب « علل الشرائع » از امام صادق عليه السلام روايت شده كه فرمود :\r\n« زليخا » از حضرت يوسف عليه السلام اجازهء ملاقات خواست - تا آنجا كه فرمود : - حضرت يوسف به زليخا فرمود : چه باعث شد كه مرا چنان به زحمت انداختى ؟ زليخا گفت :\r\nزيبائى روى تو . يوسف عليه السلام فرمود : اگر پيغمبر آخر الزمان « محمد صلَّى الله عليه و آله » را مىديدى چه ميكردى ؟ ! او زيباتر از من و اخلاقش بهتر ، و سخاوتش بيشتر از من است . . .\r\n444 - در كتاب « مناقب » از رسول خدا صلَّى الله عليه و آله روايت شده كه فرمود : يوسف عليه السلام زيباتر از من بود و ليكن من بانمكتر از اويم .\r\n445 - در كتاب « المحجة البيضاء » روايت شده كه رسول خدا صلَّى الله عليه و آله از جهت فربهى ( چاقى ) معتدل بود بدن و گوشت آن جناب در اواخر عمرش چنان محكم\r\n","description":"","footnote":"","page_name":" 393 ","page_number":425},
  {"content":"\r\nو قوى بود كه گوئى پيرى در وى اثر نكرده است .\r\n446 - شيخ صدوق در « خصال » ضمن حديثى كه در جواب پرسشهاى رئيس و بزرگ يهوديها . از على عليه السلام روايت كرده - تا آنجا كه فرمود : - مهر نبوت ميان دو كتف رسول خدا صلَّى الله عليه و آله نمايان بود و بر آن دو سطر نوشته بود ، سطر اول « لا إله الا ا لله » و سطر دوم « محمد رسول ا لله » . .\r\n447 - و در « مناقب » روايت شده : ميان دو كتف آن حضرت مهر نبوت مانند نور آفتاب ميدرخشيد و بر آن نوشته بود : خدائى جز خداى يگانه نيست و همتا ندارد - اى رسول ما - هر جا خواستى برو كه تو منصور و غالبى . .\r\n448 - در « محجة البيضا » روايت شده : رسول خدا صلَّى الله عليه و آله چهار شانه بود و مهر نبوت متمايل به طرف راست بدن ميان دو كتف آن حضرت قرار داشت ، و در\r\n","description":"","footnote":"","page_name":" 394 ","page_number":426},
  {"content":"\r\nآن مهر ، خال سياه متمايل بزردى كه اطراف آن را موهاى متراكم گرفته بود به چشم مىخورد .\r\n449 - در « بحار الانوار » روايت شده : مهر نبوتى كه ميان دو كتف رسول خدا صلَّى الله عليه و آله قرار داشت به اندازه تخم كبوتر بود .\r\n450 - در « عيون الاخبار » از امام رضا از آباء گرامش از على عليهم السلام روايت شده فرمود : كسى را نديدم مانند رسول خدا صلَّى الله عليه و آله كه دو كتفش از هم زياد فاصله داشته باشد - كه علامت شجاعت است .\r\n351 - در « محجة البيضاء » روايت شده : گردن رسول خدا صلَّى الله عليه و آله از همه زيباتر بود ، نه خيلى بلند و نه كوتاه بود .\r\n452 - در « امالى شيخ طوسى » از امام رضا از آباء گرامش از على عليهم السلام\r\n","description":"","footnote":"","page_name":" 395 ","page_number":427},
  {"content":"\r\nروايت شده - تا آنجا كه فرمود : - صورت رسول خدا صلَّى الله عليه و آله گرد بود . .\r\n453 - در « بحار » از على عليه السلام در حديثى روايت شده : بر لب زيرين رسول خدا صلَّى الله عليه و آله خالى نقش بسته بود .\r\n454 - باز در « بحار » از على عليه السلام روايت شده : حدقه چشم رسول خدا صلَّى الله عليه و آله سياه بود .\r\n455 - در همان كتاب گويد : از جابر بن سمره سؤال كردند : آيا در سر مبارك رسول خدا صلَّى الله عليه و آله موى سفيدى ديده ميشد ؟ گفت : در سر آن حضرت جز چند تار موى سفيدى كه آن هم موقع تدهين و روغن زدن پنهان ميگشت موى سفيد ديگرى وجود نداشت .\r\n","description":"","footnote":"","page_name":" 396 ","page_number":428},
  {"content":"\r\n456 - در « محجة البيضاء » ذكر شده : بر شكم رسول خدا صلَّى الله عليه و آله شكنهائى - چين خوردگى - وجود داشت يكى زير لباس پنهان ميگشت و دوتاى ديگر نمايان بود .\r\n457 - در كشف الغمه در حديثى از على عليه السلام روايت شده فرمود : رسول خدا صلَّى الله عليه و آله در چشم هر بيننده با وقار و بزرگ مينمود .\r\n459 - در « احتجاج » از موسى بن جعفر ، از آباء گرامش از على عليهم السلام در حديثى روايت شده فرمود : چون رسول خدا صلَّى الله عليه و آله در مجلسى مىنشست از اطراف آن حضرت نورى تابش مىكرد كه همه آن را مىديدند .\r\n460 - در « كافى » از امام صادق عليه السلام روايت شده فرمود : رسول خدا صلَّى\r\n","description":"","footnote":"","page_name":" 397 ","page_number":429},
  {"content":"\r\nالله عليه و آله در شبهاى ظلمانى چون ماه درخشنده ديده ميشد .\r\n461 - در « بحار » ذكر شده : از خواص رسول خدا صلَّى الله عليه و آله يكى هم اين بود : چون ميخواست به ديدار قومى تشريف ببرد جلوتر نورى به خانه آنان سبقت ميكرد .\r\n462 - در « مكارم » از پسر عمر خطاب نقل شده گفت : كسى را نديدم كه سخىتر و شجاعتر و پاكيزه تر از رسول خدا صلَّى الله عليه و آله بوده باشد .\r\n463 - در « كافى » از امام باقر عليه السلام روايت شده فرمود : رسول خدا صلَّى الله عليه و آله سه خصلت داشت كه ديگران نداشتند ، سايه نداشت . از راهى عبور نميكرد مگر اينكه كسانى كه بعد از سه روز از آنجا ميگذشتند از عطر عرق آن جناب متوجه ميشدند كه از آن محل گذشته است ، و بهر درختى ميگذشت بر آن حضرت سجده ميكرد .\r\n","description":"","footnote":"","page_name":" 398 ","page_number":430},
  {"content":"\r\n464 - در « مكارم » روايت شده : در شب ظلمانى پيش از آنكه مردم آن حضرت را به بينند از بوى عطر آن جناب را ميشناختند . و مىگفتند : اين رسول خدا صلَّى الله عليه و آله است .\r\n465 - در « بحار » ذكر شده كه اين عطر ، بوى عرق رسول خدا صلَّى الله عليه و آله بود بدون آنكه عطرى استعمال كند .\r\n467 - در « مكارم » در حديثى از رسول خدا صلَّى الله عليه و آله روايت شده فرمود : هر كس بخواهد عطر مرا استشمام كند گل سرخ - گل محمدى - را به بويد .\r\n468 - در « مجموعهء ورام » از « سليم » - فرزند أم سلمه - روايت شده گفت روزى\r\n","description":"","footnote":"","page_name":" 399 ","page_number":431},
  {"content":"\r\nرسول خدا صلَّى الله عليه و آله بر ما وارد شد و پيش ما قيلوله كرد - خواب پيش از ظهر را قيلوله گويند - مادرم شيشه اى آورد و عرق رسول خدا صلَّى الله عليه و آله را در آن جمع مىكرد ، پس آن حضرت از خواب بيدار شد و فرمود : اى ام سلمه چه كار مىكنى ؟ عرضه داشت : - يا رسول ا لله - اين عرق شما است كه در عطريات خود داخل ميكنم و اين از بهترين اقسام عطرهاى ما است . پس رسول خدا صلَّى الله عليه و آله فرمود : خوب گفتى .\r\n469 - در « مناقب » ذكر شده : چون رسول خدا صلَّى الله عليه و آله با كسى راه ميرفت هر چند كه آن مرد بلند قد بود ، آن حضرت از وى بلندتر به نظر ميرسيد .\r\n470 - در « بحار » روايت شده : لباس كوتاه و يا بلند به قد آن حضرت اندازه بود چون مىپوشيد اگر كوتاه بود بلند و اگر بلند بود كوتاه تر ميشد گويا اينكه به تن رسول خدا صلَّى الله عليه و آله دوخته شده است .\r\n471 - در « مناقب » ذكر شده : هنگامى كه رسول خدا صلَّى الله عليه و آله بر\r\n","description":"","footnote":"","page_name":" 400 ","page_number":432},
  {"content":"\r\nزمين نرم قدم ميگذاشت اثر پايش در آن ظاهر نميشد ولى چون بر زمين سفت راه ميرفت جاى پايش معلوم بود .\r\n472 - در « مجمع البيان » ذكر شده : رسول خدا صلَّى الله عليه و آله ديدگانش بخواب ميرفت ولى قلبش نميخوابيد .\r\n473 - در « مناقب » ذكر شده : بالاى سر رسول خدا صلَّى الله عليه و آله پرنده پرواز نمىكرد .\r\n474 - و در همان كتاب است : بر آن جناب مگس نمىنشست و حشرات زهردار و بىزهر به آن حضرت نزديك نميشدند .\r\n475 - در « مناقب » روايت شده : رسول خدا صلَّى الله عليه و آله از پشت سر نگاه ميكرد همچنان كه از پيش رو نگاه مىكرد ، و از پشت سر ميديد چنان كه از پيش رو مىديد .\r\n","description":"","footnote":"","page_name":" 401 ","page_number":433},
  {"content":"\r\n476 - و در همان كتاب ذكر شده : رسول خدا صلَّى الله عليه و آله در خواب مىشنيد همچنان كه در بيدارى مىشنيد .\r\n477 - و در همان كتاب روايت شده : رسول خدا صلَّى الله عليه و آله از آن روزى كه خدا خلقش كرده بوى بد از وى بمشام نرسيده است .\r\n478 - و در همان كتاب نقل شده : رسول خدا صلَّى الله عليه و آله هرگز محتلم نشد .\r\n479 - باز در مناقب روايت شده : هر حيوانى را كه رسول خدا صلَّى الله عليه و آله سوارش شده هرگز پير نگشت و بر آن حال باقى ماند .\r\n480 - در « بحار » از « تذكره » نقل شده : مردم بوجود مبارك رسول خدا صلَّى الله عليه و آله استشفاء ميكردند .\r\n481 - در مناقب روايت شده : هيچ كس زورش به اندازه زور رسول خدا صلَّى الله\r\n","description":"","footnote":"","page_name":" 402 ","page_number":434},
  {"content":"\r\nعليه و آله نبود .\r\n482 - در تفسير عياشى از سليمان بن خالد روايت شده گفت : به امام صادق عليه السلام عرضه داشتم : مردم ميگويند اگر على عليه السلام حقى - در خلافت - داشت چرا قيام نفرمود - تا حق خويش را بگيرد - ؟ آن حضرت فرمود : خداى متعال اين موضوع را - به تنهائى قيام كردن بدون اينكه كمكى داشته باشد - فقط بيك نفر واجب كرده بود آن هم رسول خدا صلَّى الله عليه و آله مىباشد - و در اين باره - خداى متعال فرمود : « پس كار زار كن در راه خدا و اين تكليف خود شما است و مؤمنين را ترغيب به جنگ كردن بنما . سوره النساء : 84 » اين تكليف تنها براى رسول خدا صلَّى الله عليه و آله بود ولى - در باره ديگران فرمود : - در كارزار عقبنشينى جايز نيست - مگر بر كسى كه عقب برميگردد تا قتال كند ، و يا به جمعيتى ملحق شود و از آنان استمداد بجويد .\r\nسوره انفال : 16 » سپس امام صادق عليه السلام فرمود : در آن روز - غصب خلافت - جمعيتى نبود كه على عليه السلام را در أمر خلافت يارى كنند . و الا قيام ميكرد -\r\n483 - در « مناقب » روايت شده : داناتر از رسول خدا صلَّى الله عليه و آله در\r\n","description":"","footnote":"","page_name":" 403 ","page_number":435},
  {"content":"\r\nروى زمين نبود .\r\n484 - در مناقب ذكر شده كه ، رسول خدا صلَّى الله عليه و آله هنگام نزول وحى گرفته ميشد و رنگ شريفش متغير مىگشت و سرش را پائين مىانداخت .\r\n485 - شيخ صدوق در « اكمال الدين » گويد : از امام صادق عليه السلام سؤال شد حالت غشوه و بيخودى كه عارض رسول خدا صلَّى الله عليه و آله ميشد آيا هنگامى بود كه جبرئيل بر آن حضرت نازل ميگرديد ؟ حضرت فرمود : نه - زيرا - هنگامى كه جبرئيل پيش رسول خدا صلَّى الله عليه و آله مىآمد - اولا - بدون اجازه داخل نميشد و - در ثانى - چون خدمت آن حضرت ميرسيد مانند بنده اى در حضور رسول خدا مىنشست . آن حالت موقعى بود كه خداى عز و جل بدون واسطه با آن جناب مخاطبه و گفتگو مىفرمود .\r\n486 - شيخ طوسى در « امالى » روايت كرده كه به امام صادق عليه السلام گفته شد آيا براى رسول خدا صلَّى الله عليه و آله دو حال بود كه گاهى مىفرمود : جبرئيل گفت\r\n","description":"","footnote":"","page_name":" 404 ","page_number":436},
  {"content":"\r\nو اين جبرئيل است و چنين امر مىكند . و گاهى آن حضرت بيهوش ميگرديد ؟ امام صادق عليه السلام فرمود : هنگامى كه وحى بدون واسطه جبرئيل بود به جهت سنگينى وحى حالت غشوه بر آن حضرت عارض ميشد ، و اگر بواسطه جبرئيل بود اين سنگينى نبود لذا مىفرمود : جبرئيل گفت . و اين جبرئيل است و چنين دستور آمده است\r\n487 - در « مناقب » روايت شده هنگامى كه برسول خدا صلَّى الله عليه و آله وحى نازل ميشد صدائى همانند صداى زنبور عسل از مقابل صورتش شنيده ميشد . و در روزهاى خيلى سرد وحى بر آن حضرت نازل ميشد و چون تمام مىگشت ، بر پيشانى مباركش دانه هاى عرق نمايان ميشد .\r\n488 - مرحوم ابن شهر آشوب در همان كتاب گويد بعنوان مذاكره : شنيده ام كه جبرئيل شصت هزار مرتبه بر رسول خدا صلَّى الله عليه و آله نازل گرديد .\r\n","description":"","footnote":"","page_name":" 405 ","page_number":437},
  {"content":"\r\n489 - در « ارشاد القلوب » تأليف مرحوم ديلمى در حديثى از رسول خدا صلَّى الله عليه و آله روايت شده فرمود : جبرئيل هر سال همهء قرآن را يك بار بر من ميخواند ، ليكن امسال ( كه سال آخر عمر من است ) آن را دو بار بر من خوانده است .\r\n490 - در كتاب « كافى » از « مفضل بن عمر » روايت شده كه گفت : از امام صادق عليه السلام راجع به « علم امام » سؤال كرده و گفتم : با اينكه امام در خانه خود نشسته و پرده ها انداخته شده چطور از آنچه در اطراف عالم اتفاق مىافتد خبر دارد ؟ حضرت فرمود : اى مفضل خداوند تبارك و تعالى در وجود رسول خدا صلَّى الله عليه و آله پنج روح قرار داد « روح الحياة » كه با آن حركت مىكند و راه ميرود ، و « روح القوة » كه به آن كار و كوشش مىكند ، و « روح الشهوة » كه به آن مىخورد و مىآشامد و با همسران خود آميزش مىكند ، و « روح الايمان » كه با آن به خداوند متعال ايمان آورده در ميان مردم به عدالت رفتار مىكند . ( پنجم ) « روح القدس » كه بوسيله آن حامل نبوت گشته است . - اى مفضل - هنگامى كه رسول خدا صلَّى الله عليه و آله وفات كرد « روح القدس »\r\n","description":"","footnote":"","page_name":" 406 ","page_number":438},
  {"content":"\r\nبه امام عليه السلام انتقال پيدا كرد ، و خواب و غفلت و كار بيهوده كردن و خودخواهى به « روح القدس » راه ندارد ، و ليكن به چهار روح عارض مىشود . و بوسيله روح القدس آنچه در عالم است ديده مىشود . ( يعنى امام عليه السلام بواسطه داشتن « روح القدس » به آنچه وجود دارد علم پيدا مىكند ) .\r\n491 - و نيز در « كافى » از أبى بصير روايت شده گفت : از امام صادق عليه السلام معنى « * ( رُوحاً مِنْ أَمْرِنا ) * » را كه در آيه شريفه « * ( وَكَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَلَا الإِيمانُ ) * . سوره شورى : 52 » واقع شده سؤال كردم . حضرت فرمود : آن « روح » مخلوقى است از مخلوقات خداى عز و جل كه از جبرئيل و ميكائيل بزرگتر است و او هميشه با رسول خدا صلَّى الله عليه و آله همراه بود و آن حضرت را از وقايع مطلع و در كار خودش تقويت مىكرد - بعد حضرت فرمود : - اين روح پس از رسول خدا صلَّى الله عليه و آله همواره با ائمه عليهم السلام مىباشد .\r\n","description":"","footnote":"","page_name":" 407 ","page_number":439},
  {"content":"\r\n492 - باز در همان كتاب از أبى بصير از امام صادق عليه السلام روايت شده كه فرمود ؛ آن « روح » غير از رسول خدا صلَّى الله عليه و آله با هيچ يك از پيامبران گذشته نبوده است .\r\n493 - و نيز كلينى در « كافى » از امام صادق عليه السلام روايت كرده كه فرمود هنگامى كه رسول خدا صلَّى الله عليه و آله ( شب معراج ) به طرف بالا برده شد ، جبرئيل رسول خدا صلَّى الله عليه و آله را به مكانى رسانيد كه از آن حضرت جدا گرديد فرمود اى جبرئيل در همچو مقامى مرا تنها گذاشتى ؟ جبرئيل گفت : - يا رسول ا لله - حركت كن و برو به خدا سوگند به جايى قدم نهادى كه بشرى به آنجا قدم ننهاده و پيش از تو بشرى سيرش به آنجا نرسيده است .\r\n494 - در « بحار الانوار » در حديث طولانى از جناب سلمان عليه الرحمة روايت شده تا آنجا كه فرمود : جبرئيل عرض كرد : - قسم به آن خدائى كه ترا بنبوت مبعوث كرد اين جا مقامى است كه هرگز فرشته اى و نه پيامبرى در آنجا قدم ننهاده است .\r\n","description":"","footnote":"","page_name":" 408 ","page_number":440},
  {"content":"\r\n495 - در « صحيفة الرضا » از امام رضا ، از آباء گرامش از على عليه السلام در حديثى از رسول خدا صلَّى الله عليه و آله روايت شده فرمود : سوار « براق » شدم و رسيدم به آن حجابى كه بعد از آن خداى رحمان بود ( بين من و خدا حجابى نبود ) .\r\n496 - در « توحيد » از محمد بن فضيل روايت شده كه گفت : از حضرت موسى ابن جعفر عليهما السلام سؤال كردم : آيا رسول خدا صلَّى الله عليه و آله هرگز پروردگارش را ديده است ؟ فرمود : آرى با قلب خود پروردگارش را ديده است - سپس فرمود : - آيا سخن خداى متعال را نشنيده اى كه فرمايد : « دل آنچه را ديده دروغ نگفته است » خدا را با ديدگان هرگز نديد ليكن با قلب و دل ديد .\r\n597 - در « تفسير قمى » در حديثى از امام باقر عليه السلام از رسول خدا صلَّى الله عليه و آله روايت شده فرمود : پروردگارم را ديدم - در معراج - و ميان من و او فقط - جلال وى حائل بود .\r\n","description":"","footnote":"","page_name":" 409 ","page_number":441},
  {"content":"\r\n498 - و در « بحار » از رسول خدا صلَّى الله عليه و آله روايت شده فرمود :\r\nبراى من با خداى متعال وقتى هست كه نه فرشته مقرب و نه پيامبر مرسل و نه بنده اى كه خدا دلش را پر از ايمان كرده قدرت تحمل آن حال را ندارند .\r\n499 - و در كتاب « كشف اليقين » در ضمن حديث معراج از رسول خدا صلَّى الله عليه و آله روايت شده فرمود : چون به آسمان هفتم رسيدم تمام فرشتگان آسمانها كه بهمراه من بودند و جبرئيل و ملائكه مقرب - همه و همه - از تبعيت من باز ماندند و رسيدم به حجاب پروردگارم و در ميان هفتاد حجاب داخل شدم كه بين حجابى با حجاب ديگر حائلهائى از عزت ، و قدرت ، و كبريا ، و نور و ظلمت و - غير آن - قرار داشت تا آنكه به حجاب جلال رسيده و با پروردگار خود مناجات كرده و در حضور وى ايستادم . . .\r\n500 - در « كافى » از امام صادق عليه السلام در حديثى از رسول خدا صلَّى الله عليه و آله روايت شده كه فرمود : هيچ روز و شبى نيست مگر آنكه تحفه اى از جانب\r\n","description":"","footnote":"","page_name":" 410 ","page_number":442},
  {"content":"\r\nخداى متعال در آن به من ميرسد .\r\n501 - در همان كتاب ، از امام صادق عليه السلام روايت شده فرمود : به حضرت عيسى عليه السلام دو حرف - از علم داده شده بود و با آن دو حرف كار ميكرد ، و به حضرت موسى عليه السلام چهار حرف ، و به حضرت ابراهيم عليه السلام هشت حرف ، و به نوح عليه السلام پانزده حرف ، و به آدم عليه السلام بيست و پنج حرف داده شده بود . خداوند متعال همهء آنها را در وجود « محمد صلَّى الله عليه و آله » جمع كرده بود - سپس فرمود :\r\nاسم أعظم خدا هفتاد و سه حرف است كه هفتاد و دو حرف آن را به رسول خدا صلَّى الله عليه و آله عطا كرده و يك حرف ديگر را از آن حضرت پنهان داشت . پايان ترجمه كتاب سنن النبى ( ص )\r\n\r\n","description":"","footnote":"","page_name":" 411 ","page_number":443}
  ]