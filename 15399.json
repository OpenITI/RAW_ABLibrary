[
  {"content":"\r\n\r\nاستفتائات جديد\r\nجلد دوم\r\nحضرت آية الله العظمى\r\nحاج شيخ ميرزا جواد تبريزى\r\nادام الله ظله\r\nانتشارات سرور\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتبريزى ، جواد\r\nاستفتائات جديد / جواد تبريزى . - - قم : سرور ، 1385 .\r\n518 ص .\r\nفهرستنويسى بر اساس اطلاعات فيپا .\r\nISBN 964 - 6314 - 21 - X\r\nچاپ اول : 1385 .\r\n1 . فتواهاى شيعه - - قرن 14 ق . 2 . فقه جعفرى - - رسالهء عمليه . الف . عنوان .\r\n5 الف 2 ت / 9 / 183 BP\r\n3422 / 291\r\nكتابخانه ملى ايران 13663 - 78 م\r\nقم ، خيابان حجتيه ، كوچهء 4 ، تلفاكس 7736810 ، صندوق پستى 496 - 37185\r\nاستفتائات جديد ( جلد دوم )\r\nآية الله العظمى حاج شيخ ميرزا جواد تبريزى\r\nناشر : انتشارات سرور\r\nنوبت چاپ : اول\r\nليتوگرافى : تيزهوش\r\nچاپ : ستاره\r\nصحافى : ياس\r\nتاريخ انتشار : 1385 ه‍ . ش\r\nتيراژ : 3000 نسخه\r\nبها : 2600 تومان\r\n* كليهء حقوق براى ناشر محفوظ است *\r\nشابك X - 21 - 6314 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد دوم\r\nبسمه تعالى عمل بر طبق اين استفتائات مجزى و مبرئ ذمه است ان شاء اللّه تعالى\r\n\r\nتقليد\r\n\r\n1\r\n- اگر كسى از مرجعى تقليد مىكرده و بعد از فوت او به مرجع دوم رجوع كرده و در مسأله بقاء از او تقليد كرده و بر تقليد مرجع اول باقى مانده و حال دومى هم از دنيا رفته ، به نظر حضرت عالى ( كه الآن شما را اعلم مىداند ) اين شخص چند راه برايش راجع به تقليد وجود دارد ؟\r\n\r\nبسمه تعالى\r\n- در فرض سؤال ، چنانچه مجتهد ميت اول اعلم بوده و اعلميت او را شخص احراز كرده در مسائلى كه در زمان حيات از او ياد گرفته بايد به تقليد او باقى باشد ، و اگر اعلميت او را احراز نكرده مىتواند در مسائلى كه در زمان حيات از او ياد گرفته بر تقليد او باقى باشد ، و نسبت به مجتهد دوم هم همينطور است ، و در بقيهء مسائل بايد به مرجع حى رجوع كرده و از او تقليد كند ، و اللّه العالم .\r\n\r\n2\r\n- اگر چنانچه در مسأله‌اى كه به احتياط واجب حكم داده‌ايد از يك مرجع تقليد كند ( عمل كند ) بعد بخواهد از مرجع ديگر همان مسأله را تقليد كند ، اين عمل جايز است ؟\r\n\r\nبسمه تعالى\r\n- در احتياط واجب مىتواند به اعلم بعد از مرجع تقليد اعلم مراجعه كند ، و اللّه العالم .\r\n\r\n3\r\n- آيا مىتوانيم در يك باب از مسائل فقه كه تا به حال به آن عمل نكرده‌ايم از مجتهد ديگرى تقليد كنيم يا نه ؟\r\n\r\nبسمه تعالى\r\n- چنانچه مجتهدى كه از او تقليد مىكنيد اعلم يا خصوص او محتمل الاعلميّه باشد در بقيهء مسائل هم بايد از او تقليد كنيد ، و اللّه العالم .\r\n\r\n4\r\n- كسى كه از مجتهدى در مسأله‌اى تقليد كرده و مواجه با مشكل شده حال آنكه در\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفتواى مجتهدين ديگر چنين مشكلى وجود ندارد آيا مىتواند در آن يك مسأله فقط به فتواى مجتهد ديگر عمل كند ؟\r\n\r\nبسمه تعالى\r\n- هر كدام از اين دو مجتهد اعلم يا محتمل الاعلميّه شد بايد از او تقليد كنيد ، بلكه اختصاص به اين دو مجتهد ندارد و چنانچه تعداد مجتهد بيشتر از اين دو نفر شد بايد از اعلم يا محتمل الاعلميّه تقليد كنيد ، و آسان يا مشكل بودن فتوى اثرى ندارد ، و اللّه العالم .\r\n\r\n5\r\n- در اثبات اعلميت مرجع از راه شياع ، اگر تعارض شد و اهل خبره با هم تعارض كردند ، تكليف چيست ؟\r\n\r\nبسمه تعالى\r\n- هر كدام خبرويت زيادتر دارند ترجيح با آنها مىشود ، و اللّه العالم .\r\n\r\n6\r\n- آيا در احتياط وجوبى مكلّف مىتواند به فتواى ميت اعلم رجوع كند يا خير ؟\r\n\r\nبسمه تعالى\r\n- در مورد مزبور نمىتواند به فتواى مجتهد ميت رجوع كند ، بايد به مجتهد زنده الاعلم فالاعلم رجوع كند يا به احتياط عمل نمايد ، و اللّه العالم .\r\n\r\n7\r\n- بعضى مراجع معظم در گرفتن شهريه و سهم امام فقر را شرط مىدانند ، نظر جنابعالى چيست ؟\r\n\r\nبسمه تعالى\r\n- گرفتن شهريه تابع مقررات دفاتر شهريه است و اجازهء مرجع تقليد در گرفتن سهم امام عليه السّلام براى گرفتن كافى است ، و اللّه العالم .\r\n\r\n8\r\n- آيا انسان مىتواند در ابواب مختلف فقه از مراجعى كه در همان باب آنها را اعلم مىداند تقليد كند ؟\r\n\r\nبسمه تعالى\r\n- استنباط احكام شرعيه مقدماتى دارد كه اگر شخص در يك باب مهارت پيدا كند ، در ابواب ديگر هم مهارت خواهد داشت ، و فرض اينكه شخص در يك باب اعلم باشد و در ابواب ديگر اعلم نباشد امر بعيدى است ، و اللّه العالم .\r\n\r\n9\r\n- اگر مجتهدى در احكام عبادات اعلم باشد و مجتهد ديگرى در احكام اجتماعى اعلم باشد ، از كدام يك بايد تقليد كرد ؟\r\n\r\nبسمه تعالى\r\n- در احكام شرعيه الزاميّه بايد از مجتهد اعلم تقليد كرد ، و اللّه العالم .\r\n\r\n10\r\n- اين جانب قبلا از مجتهدى تقليد مىكردم كه اعلم بود و فوت نمود لكن مسائل مورد نياز\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nرا ياد نگرفته بودم ، آيا اكنون مىتوانم بر تقليد ايشان باقى بمانم ؟ اگر اصلا مسائل ايشان را بلد نبودم چطور ؟\r\n\r\nبسمه تعالى\r\n- مسائلى را كه در زمان حيات مرجع تقليد ياد گرفته‌ايد در صورت اعلميّت او از مجتهد حىّ بايد باقى بمانيد ، و مسائلى را كه در زمان حيات از او ياد نگرفته‌ايد بايد به مجتهد زندهء اعلم يا محتمل الاعلميّه رجوع كنيد ، و اللّه العالم .\r\n\r\n11\r\n- اين جانب از مجتهدى تقليد مىكردم كه بعد از فوتشان به حضرتعالى رجوع كردم ، و لكن بعد متوجه شدم كه حضرتعالى مىفرماييد اگر مجتهد ميت اعلم باشد بايد در مسائلى كه ياد گرفتيد باقى بمانيد ، تكليف در اين صورت چيست ؟\r\n\r\nبسمه تعالى\r\n- چنانچه اعلميت ايشان را احراز كرده‌ايد - با فحص از اهل خبره - در مسائلى كه در زمان حيات ايشان ياد گرفته‌ايد بايد به تقليد ايشان باقى باشيد - حتى اگر در آن مسائل به مجتهد زنده رجوع كرده‌ايد ، رجوع اثرى ندارد و بايد به تقليد ايشان باقى باشيد - و در بقيهء مسائل بايد به مجتهد زنده رجوع كنيد ، و اگر اعلميت ايشان را احراز نكرده‌ايد در مسائلى كه از ايشان در زمان حيات ياد گرفته‌ايد مىتوانيد باقى باشيد و مىتوانيد به مجتهد زنده رجوع كنيد ( لكن در اين فرض اگر در آن مسائل به مجتهد زنده رجوع كرده‌ايد ديگر نمىتوانيد از ميت تقليد كنيد ) و در بقيهء مسائل بايد به مجتهد زنده رجوع كنيد ، و اللّه العالم .\r\n\r\n12\r\n- در رساله‌هايى كه از ناشران مختلف چاپ مىشود با توجه به اينكه اول رساله اجازهء حضرتعالى ذكر شده است بازهم اختلافاتى در بين آنها ديده مىشود ، البته اختلافات جزئى مىباشد ، مرقوم فرماييد در اين گونه موارد چه كار كنيم ؟ و مورد ديگر آنكه اگر حكم استفتاء با حكم داخل رساله مغايرت و يا اختلاف جزئى داشته باشد در اين گونه موارد تكليف چيست ؟\r\n\r\nبسمه تعالى\r\n- در موارد اختلاف به ما رجوع كنيد ، يا به آنچه كه مطابق احتياط است عمل كنيد ، و اللّه العالم .\r\n\r\n13\r\n- آيا بدون تقليد مىشود فرايض دينى را انجام داد ( بدون مراجعه به رسالهء عمليه ) ؟\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبرخى بر اين عقيده‌اند و تبليغ مىكنند كه تقليد يك امر سنتى و قديمى بوده و در جامعهء امروزى نيازى به تقليد نيست و هر كس مىتواند خود مستقيما به منابع اسلامى مراجعه كند و وظيفهء خود را انجام دهد .\r\nچنانچه افرادى از به دو بلوغ و براى هميشه بخواهند بدون تقليد از مراجع معظم فرايض دينى خود را انجام دهند ، فرايض آنها چه حكمى دارد ؟\r\n\r\nبسمه تعالى\r\n- استنباط احكام شرعى از مدارك آن احتياج به تحصيل علم و صرف عمر در يادگيرى روش استنباط و آشنايى با منابع و تهيهء مقدمات و طىّ مراحل بسيارى دارد كه از عهدهء همه افراد ساخته نيست ، و از افراد زيادى كه براى تحصيل وارد حوزه‌هاى علميه مىشوند و سالهايى را به تحصيل علم مشغول بوده و مراحلى را هم ممكن است طى نمايند فقط افراد نادرى به مقام اجتهاد و استنباط احكام شرعى نائل مىشوند ، با اين وصف چطور ممكن است همهء افراد مستقيما به منابع اسلامى رجوع كرده و وظيفهء شرعى خود را تشخيص دهند ؟\r\nكسى كه مجتهد نيست و متمكّن از احتياط هم نيست به جهت اينكه تشخيص موارد احتياط و كيفيت احتياط در وقايع هم احتياج به طىّ مراحلى از علم دارد ، بايد از مجتهد عادل اعلم يا محتمل الاعلميّه تقليد كند و اين امرى نيست كه اختصاص به زمان يا مكان خاصى داشته باشد .\r\nو كسى كه در برهه‌اى از زمان اعمالش را بدون تقليد از مجتهد جامع الشرائط انجام دهد اعمالى كه انجام داده مجزى نيست و حكم به صحت آنها نمىشود مگر اينكه به مجتهدى كه وظيفه‌اش تقليد از او است رجوع نمايد و اعمالش با فتاواى او مطابق باشد ، و اللّه العالم .\r\n\r\n14\r\n- در مسائلى كه الزامى نيستند ، آيا مىتوان به نظر مرجع ديگرى غير از مرجع تقليد ، عمل نمود ؟\r\n\r\nبسمه تعالى\r\n- بين احكام الزاميّه و غير الزاميّه فرقى نيست ، اگر اعلم فتوى داشت عدول جايز نيست ، و اللّه العالم .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n15\r\n- آيا قول به « تجزّى در اجتهاد » از مسائل تقليدى است ؟\r\n\r\nبسمه تعالى\r\n- در جواز تقليد از متجزّى بايد رجوع به اعلم شود ، و اللّه العالم .\r\n\r\n16\r\n- آيا شرط « اعلميت » مرجع تقليد ، از مسائل تقليدى است ؟\r\n\r\n[ بسمه تعالى 
  ]\r\n- اصل تقليد را مكلف بايد بداند و لو منشأ علم او گفتهء علماء باشد كه غير مجتهد بايد از مجتهد تقليد كند و قدر متيقّن از جواز تقليد ، تقليد اعلم است ، و اللّه العالم .\r\n\r\n17\r\n- اكنون با توجه به اينكه شما فرموده‌ايد كه در احتياط واجب مىتوانيد با رعايت اعلم فالاعلم به ديگرى رجوع كنيد وظيفهء ما چيست كه بعد از شما نمىتوانيم اعلم بيابيم و هر كس هم يك جوابى مىدهد ؟\r\n\r\nبسمه تعالى\r\n- در مواردى كه ما احتياط كرده‌ايم يا بايد به احتياط عمل كنيد و يا به مجتهد ديگر با رعايت الاعلم فالاعلم رجوع كنيد و طريق تشخيص الاعلم فالاعلم هم همان طريق تشخيص اعلم است كه در رسالهء عمليه ذكر شده است ، و اللّه العالم .\r\n\r\n18\r\n- از نظر اصطلاح فقهى واژهء « خبره » كه در يافتن مجتهد بايد به آن مراجعه شود چه معنايى دارد ؟\r\n\r\nبسمه تعالى\r\n- منظور از اهل خبره كسى است كه در حدى از علم باشد كه بتواند مجتهد و اعلم را بشناسد - هرچند خودش مجتهد نباشد - ، و اللّه العالم .\r\n\r\n19\r\n- آيا وجوب تقليد يك امر تقليدى است يا اجتهادى ؟\r\n\r\nبسمه تعالى\r\n- همين مقدار كه اجمالا بداند - و لو از گفتهء علماء - كه بايد تقليد كند كافى است براى وجوب تقليد ، و اللّه العالم .\r\n\r\n20\r\n- به نظر شما عمل به احتياط بهتر است يا به تقليد ؟\r\n\r\nبسمه تعالى\r\n- در عمل به احتياط بايد كيفيت احتياط را بداند و اصل جواز آن را بايد تقليد كند ، و در تقليد اگر به نحو صحيح باشد مجزى است ، و اللّه العالم .\r\n\r\n21\r\n- تغيير مرجع تقليد در كليهء احكام چه حكمى دارد ؟\r\n\r\nبسمه تعالى\r\n- اگر اعلميت ديگرى را احراز كرد يا احتمال اعلميت فقط در ديگرى باشد بايد رجوع كند ، و اللّه العالم .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\n22\r\n- اگر اول ماه مبارك رمضان يا شوال در ايران رؤيت شود و يا حاكم شرع حكم نمايد ، براى مردم افغانستان هم ثابت مىشود يا خير ؟\r\nو در مسأله رؤيت مقلدين ، از مراجع عظام ديگر مىتواند بسوى كسى كه روشن‌تر بيان نموده است رجوع نمايد يا خير ؟\r\n\r\nبسمه تعالى\r\n- در صورتى كه حاكم شرع جامع الشرائط در ايران حكم نمايد ، براى مردم افغانستان نيز اول ماه محسوب مىشود . و هر كس در مسائل مورد ابتلا بايد به مرجع تقليد خودش كه اعلميت وى براى مقلد ثابت شده است مراجعه نمايد .\r\nو در ثابت شدن اوّل ماه به حكم حاكم شرع نيز مكلّف بايد فتواى مرجع تقليد خود را ملاحظه كند ، و اللّه العالم .\r\n\r\n23\r\n- ابتدا به ساكن در هنگام تكليف مقلّد حضرت آية اللّه العظمى خمينى قدّس سرّه بوده‌ام ، سپس با باقى ماندن بر تقليد امام ، مقلد حضرت آية اللّه العظمى اراكى بوده و پس از آن مقلد يكى از هفت نفر حضرات معظم معرفى شده بوده و هستم . مع الوصف سؤال حقير اين است كه آيا مىتوانم با توجه به اينكه تشخيص حقير نسبت به اعلميت كاملتر شده تغيير مرجع دهم يا خير ؟\r\n\r\nبسمه تعالى\r\n- چنانچه اعلم يا محتمل الاعلميّه را به وجه شرعى كه در رساله ذكر شده تشخيص داده‌ايد بايد به او رجوع كنيد ، و اللّه العالم .\r\n\r\n24\r\n- شخصى از مرجع معيّنى ، پس از رحلت آية اللّه العظمى خوئى قدّس سرّه تقليد نموده است . در حال حاضر مىخواهد دوباره از آية اللّه العظمى خوئى تقليد نمايد ، آيا اين تقليد جايز است ؟\r\n\r\nبسمه تعالى\r\n- چنانچه اعلميت ايشان را احراز كرده ، در مسائلى كه در زمان حيات از ايشان ياد گرفته بايد به تقليد ايشان باقى باشد و رجوع به حى در آن مسائل اثرى ندارد ، و در بقيهء مسائل بايد به مجتهد حى رجوع كند ، و اللّه العالم .\r\n\r\n25\r\n- آيا بر من واجب است كه بعد از احراز اعلميت مجتهدى ، بوسيلهء شهادت عدلين ، از اشخاص خبرهء ديگر نيز تحقيق كنم ؟\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nبسمه تعالى\r\n- چنانچه احتمال مىدهيد كه قول دو شاهدى كه از اهل خبره هستند و اعلميت مجتهد را خبر داده‌اند با قول بقيهء اهل خبره معارض نيست در اين صورت تحقيق و فحص از اهل خبرهء ديگر لازم نيست ، و اللّه العالم .\r\n\r\n26\r\n- تاكنون در بقاء بر تقليد از ميت ، به اجازهء مجتهد غير اعلم عمل مىكرديم ، اگر در اين مورد اجازهء اعلم شرط باشد ، آيا واجب است بر ما عدول به اعلم و طلب اجازهء از او در بقاء بر تقليد ميت ؟\r\n\r\nبسمه تعالى\r\n- در مسأله بقاء بر تقليد بايد به مجتهد زندهء اعلم يا محتمل الاعلميه رجوع نموده و بر طبق فتواى او عمل نمايد ، و اللّه العالم .\r\n\r\n27\r\n- آيا عدول از اعلم ( چه اعلم ميت باشد چه حىّ ) به غير اعلم جايز است ؟\r\n\r\nبسمه تعالى\r\n- عدول از مجتهد زندهء اعلم به غير اعلم جايز نيست و نسبت به مجتهد ميت كه اعلميت او احراز شده در مسائلى كه شخص در زمان حيات از او ياد گرفته بايد به تقليد او باقى باشد و عدول به مجتهد زنده جايز نيست ، و در غير آن مسائل بايد به مجتهد زندهء اعلم يا محتمل الاعلميه رجوع نمايد ، و اللّه العالم .\r\n\r\n28\r\n- مسائلى را كه احتياط واجب بوده آيا حال من مىتوانم بگويم كه اين اعمالى كه از شما تقليد مىكردم و احتياط واجب بود مثلا از فلان تقليد كرده‌ام مثلا مسح پا را من تا حال نمىدانستم فتواى شما را . آيا حال مىتوانم آنهايى را كه انجام داده‌ام به نيت تقليد از كس ديگرى بگيرم ؟\r\n\r\nبسمه تعالى\r\n- در مسائلى كه ما احتياط كرده‌ايم مىتوانيد در آن مسائل با رعايت الاعلم فالاعلم به مجتهد ديگر رجوع كنيد و رجوع بعد از عمل هم مانعى ندارد ، و اللّه العالم .\r\n\r\n29\r\n- آيا وكالت در تحقيق مرجع اعلم درست است ؟ مثل وكالت پسر براى پدر و زن براى شوهر ؟\r\n\r\nبسمه تعالى\r\n- چنانچه پدر اطمينان دارد كه پسر به طريق شرعى تحقيق كرده و اعلم را تشخيص داده مىتواند به گفتهء او عمل كند ، و همين طور است نسبت به زن و شوهر ، و اللّه العالم .\r\n\r\n30\r\n- اگر بچهء مميز قبل از سنّ تكليف و رسيدن بلوغ با تحقيق از مجتهد اعلم جامع الشرائط\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nيا مجتهد جامع الشرايطى كه احتمال اعلم بودن او را مىدهد تقليد نمايد ، آيا لازم است بعد از بلوغ دربارهء شناخت اعلم جامع الشرائط يا محتمل الاعلميه جامع الشرائط تحقيق كند يا جايز است به تقليد اوليهء خود ادامه دهد ؟\r\n\r\nبسمه تعالى\r\n- اگر احراز اعلميت يا محتمل الاعلميه كه قبل از بلوغ كرده روى ميزان بوده لازم نيست دوباره تحقيق كند ، و اللّه العالم .\r\n\r\n31\r\n- حكم بقاء تقليد بر ميت در مسائل عمل كرده و عمل نكرده چگونه است ؟\r\n\r\nبسمه تعالى\r\n- مسائلى را كه در زمان حيات ميت اعلم از حىّ ياد گرفته ، در آن مسائل بايد باقى بر تقليد ميت بماند ؛ و در مسائل ديگر بايد به مرجع حىّ مراجعه كند ، و اللّه العالم .\r\n\r\n32\r\n- اگر عدالت شخصى محرز گشت ولى اعلميت او ثابت نگشت ، آيا مىتوان بنا را بر عدالت يا مجتهد بودن اين شخص گذاشت و از او تقليد كرد ؟\r\n\r\nبسمه تعالى\r\n- عدالت و اعلميت هر دو بايد محرز شود ، و اللّه العالم .\r\n\r\n33\r\n- آيا بقاء بر تقليد ميت را مطلقا جايز مىدانيد ؟ چه ميت اعلم باشد يا نه و چه مساوى باشد و چه حى اعلم از ميت باشد يا نه ؟\r\nاگر اطمينان نداشته باشيم كه مجتهد حى اعلم است يا مجتهد ميتى كه سابقا از او تقليد مىكرديم ، آيا مىتوانيم به حى عدول كنيم ؟\r\n\r\nبسمه تعالى\r\n- چنانچه اعلميت ميت احراز شود ، در مسائلى كه در زمان حيات از او ياد گرفته بايد به تقليد او باقى باشد و در بقيهء مسائل بايد به مجتهد زندهء اعلم يا محتمل الاعلميه رجوع كند ؛ و چنانچه اعلميت ميت احراز نشده ، در مسائلى كه شخص در زمان حيات از او ياد گرفته مىتواند به تقليد او باقى باشد و مىتواند به مجتهد زنده رجوع كند و در بقيهء مسائل بايد به مجتهد زنده رجوع كند ، و اللّه العالم .\r\n\r\n34\r\n- با توجه به راه تشخيص مجتهد اعلم در مسألهء ( 3 ) رسالهء عمليهء شما چنانچه دو نفر عالم عادل شهادت به اعلم بودن يا مجتهد بودن كسى بدهند ، آيا لازم است انسان تحقيق و جستجو نمايد كه آيا دو نفر عالم عادل ديگر با گفتهء آنها مخالفت مىنمايند يا خير ؟\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبسمه تعالى\r\n- چنانچه احتمال بدهد مخالفت ندارد جستجو از مخالف لازم نيست ، و اللّه العالم .\r\n\r\n35\r\n- مىفرماييد مقصود از حاكم شرع در رسالهء عمليه ، مجتهد جامع الشرائط است . با توجه به مقدمهء فوق و فتواى اكثر مراجع متوفّى و فعلى كه مىفرمايند : اگر حاكم شرع حكم بر اول ماه بنمايد كسى كه تقليد او را نمىكند بايد به حكم او عمل كند .\r\n\r\nبسمه تعالى\r\n- در صورتى كه جامع الشرائط بوده و شخص علم به اشتباه او نداشته باشد ، بايد به حكم او عمل كند ، و اللّه العالم .\r\n\r\n36\r\n- كسى كه در زمان حيات مرجع خود عملش طبق نظر ايشان نبوده بعد از ارتحال مرجع وظيفه‌اش نسبت به حال و گذشته چگونه است ؟\r\n\r\nبسمه تعالى\r\n- اگر مسائل عمل مذكور را در زمان حيات مرجع بر طبق فتواى ميت ياد نگرفته بايد در مورد حكم فعلى آن عمل به مرجع حى مراجعه كند چه قضاء و چه اداء ، و اگر عصيانا ترك كرده يا مخالفت كرده اگر مرجع ميت اعلم از حى بوده در آن مسائل كه ياد گرفته بايد بر طبق فتواى ميت عمل كند ، و اللّه العالم .\r\n\r\n37\r\n- كسانى كه بعد از ارتحال مرجعى مكلف مىشوند آيا مىتوانند از آن مرجع فوت شده تقليد كنند ؟ ( آيا تقليد ابتدايى از ميت جايز است ) ؟\r\n\r\nبسمه تعالى\r\n- تقليد ابتدائى از ميت جايز نيست و غير بالغ اگر مسائلى را از مرجعى كه تقليد از او صحيح بوده است ياد گرفته بر فرض اعلميت از حىّ در آن مسائل بايد باقى بر ميت بماند ، و اللّه العالم .\r\n\r\n38\r\n- شخصى از مرجعى تقليد نموده ، بعد از ارتحال آن مرجع به رأى مرجع زنده بر مرجع اول باقى مانده است و در بعضى از مسائل به نظر مرجع دوم عمل نموده ، آيا مىتواند بعد از ارتحال مرجع دوم به نظر مرجع اول رجوع نمايد ؟\r\n\r\nبسمه تعالى\r\n- در صورتى كه مرجع اول اعلم يا محتمل الاعلميه از مرجع حى باشد ، در مسائلى كه در زمان حيات مرجع اول از وى ياد گرفته بايد در آن مسائل باقى باشد ؛ و همچنين در مسائلى كه از مرجع دوم در زمان حياتش ياد گرفته ، اگر اعلم يا محتمل الاعلميه از حى باشد بايد در آن مسائل نيز باقى بر مرجع دوم باشد و در بقيهء مسائل به حىّ مراجعه نمايد ،\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو اللّه العالم .\r\n\r\n39\r\n- سيد اعلى اللّه مقامه در عروة الوثقى در باب تقليد مسأله 40 مىفرمايد : « اذا علم انّه كان في عباداته بلا تقليد مدّة من الزّمان و لم يعلم مقداره فان علم بكيفيتها و موافقتها للواقع أو لفتوى الّذي يكون مكلّفا بالرّجوع اليه فهو و الّا فيقضي المقدار الّذى يعلم معه بالبراءة على الاحوط و ان كان لا يبعد جواز الاكتفاء بالقدر المتيقن » . متمنى است نظر خودتان را بيان فرماييد ؟\r\n\r\nبسمه تعالى\r\n- به حسب نظر ما هم اگر به قضاى مقدار متيقّن اكتفاء كند مانعى ندارد ، و اللّه العالم .\r\n\r\n40\r\n- اگر مجتهد زنده در مسأله‌اى فتوى ندهد بلكه احتياط كند و انسان مدتى به آن احتياط عمل نمايد ، آيا دوباره مىتواند به مجتهد ميتى كه از او تقليد مىكرده است رجوع كند ؟\r\n\r\nبسمه تعالى\r\n- عمل به احتياط رجوع حساب نمىشود ، چنانچه آن مسأله را در زمان حيات مجتهد ميت از او ياد گرفته و ميت را اعلم بداند مىتواند در آن مسأله به تقليد او باقى باشد ، و اللّه العالم .\r\n\r\n41\r\n- آيا جايز است انسان همهء مجتهدين را با هم مساوى فرض كند ؟\r\n\r\nبسمه تعالى\r\n- بايد براى تقليد از وجود مجتهد اعلم يا محتمل الاعلميه تحقيق و جستجو كند ، و اللّه العالم .\r\n\r\n42\r\n- آيا مجتهد مىتواند از كسى تقليد كند ؟\r\n\r\nبسمه تعالى\r\n- اگر كسى واقعا مجتهد باشد بايد در خصوص اين مسأله اجتهاد كند ، و اللّه العالم .\r\n\r\n43\r\n- در صورت تساوى مراجع تقليد و عدم علم به اعلميت آنها ، آيا تبعيض در تقليد را اجازه مىفرماييد ؟\r\n\r\nبسمه تعالى\r\n- در صورتى كه تشخيص اعلم ممكن نباشد بايد از محتمل الاعلميه تقليد نمود ، و چنانچه محتمل الاعلميه متعدد باشند شخص مىتواند در بعضى از مسائل از يكى از مجتهدين محتمل الاعلميه تقليد كند و در مسائل ديگر از محتمل الاعلميهء ديگر ، به شرط اينكه علم به مخالفت با تكليف پيدا نشود ، و اللّه العالم .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n44\r\n- در مورد تشخيص اعلم از چه كسى بايد سؤال كرد و از چه كسى تقليد كنم ؟\r\n\r\nبسمه تعالى\r\n- بايد در تشخيص اعلم از اهل خبره يعنى علماء مجتهدشناس فحص كنيد و از اعلم مجتهدين زنده يا محتمل الاعلميه تقليد نماييد ، و اللّه العالم .\r\n\r\n45\r\n- آيا مىتوانيم در بعضى از مسائل از يك مجتهد و مسائل ديگر را از مجتهد ديگر تقليد كنيم در صورتى كه تا به حال به آن مسائل يا احكام عمل نكرده‌ايم ؟\r\n\r\nبسمه تعالى\r\n- احكام و مسائل شرعيه را بايد از مجتهد اعلم يا محتمل الاعلميه تقليد كنيد و نمىتوانيد به مجتهد ديگر رجوع كنيد ، و چنانچه احتمال اعلميت در چند نفر باشد تبعيض در تقليد - به اينكه بعضى از مسائل را از يكى از مجتهدين محتمل الاعلميه و بعض ديگر را از محتمل الاعلميهء ديگر تقليد نماييد - به شرط اينكه علم به مخالفت با تكليف پيدا نشود ، مانعى ندارد و در مسائلى كه از يكى از آنها ياد گرفته‌ايد نمىتوانيد به مجتهد ديگر رجوع كنيد ، و اللّه العالم .\r\n\r\n46\r\n- بنده در احكام مسافر و اخذ وطن مقلد حضرت آيت اللّه العظمى خمينى رحمه اللّه بودم و بعد از آن به فتواى آية اللّه العظمى اراكى رحمه اللّه عمل مىنمودم . آيا فعلا مىتوانم به فتواى يكى از مراجعى كه جامعهء محترم مدرسين اعلام كردند عمل نمايم ؟\r\n\r\nبسمه تعالى\r\n- وظيفه مراجعه به اعلم يا محتمل الاعلميه بخصوصه است ، و اللّه العالم .\r\n\r\n47\r\n- در تقليد از مرجع اعلم ، مىدانيم كه بايد از دو عالم خبره تحقيق كرد ، امّا مردم نوعا به علت جهل به مسأله و عدم قدرت و قوهء تميز بين خبره و غير خبره ، از هر روحانى و معمّم كه به او دسترسى داشته باشند سؤال و تحقيق مىكنند و به صرف روحانى بودن شخص از او تحقيق مىكنند و ممكن است غير اعلم را معرفى كنند .\r\nحال در اين صورت كه تحقيق از اهل خبره صورت نگرفته و متوجه هم نشده و از غير اعلم تقليد مىشود ، تكليف چيست ؟\r\n\r\nبسمه تعالى\r\n- بعد كه متوجه شده بايد با تحقيق صحيح از اعلم تقليد كند ، و اگر اعمال گذشته با فتاواى او موافقت دارد كافى است ، و اللّه العالم .\r\n\r\n48\r\n- فرق مرجع تقليد اعلم و ولىّ فقيه در حاكم بودن و نفوذ حكم و ولايت و ساير مسائل\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nچيست ؟\r\n\r\nبسمه تعالى\r\n- در احكام شرعيهء الزاميّه كه چه بسا ممكن است اختلاف باشد بايد از مجتهد جامع الشرائط اعلم تقليد كرد ، و در غير الزاميّه مورد حكم است و حكم رعايت مىشود ، و اللّه العالم .\r\n\r\n49\r\n- اعلميت در استنباط احكام شرعيه از ادلّه منوط به چيست ؟\r\n\r\nبسمه تعالى\r\n- اعلم كسى است كه قدرت او در استنباط احكام شرعيه بيشتر از ديگران باشد يعنى احاطهء او بر مدارك احكام و تطبيق قواعد بر فروعات زيادتر باشد ، و اللّه العالم .\r\n\r\n50\r\n- افراد عقب‌ماندهء ذهنى على رغم سنهاى بالا از نظر درك و عقل گاه در حد كودكان هستند ، آيا تكليف شرعى از گردن آنها ساقط مىشود يا خير ؟\r\n\r\nبسمه تعالى\r\n- به مقدارى كه از عبادات و تكاليف شرعى تشخيص مىدهد بنابر احتياط بايد عمل كند ، و در صورت عدم رشد محجور است و در اموال خود و معاملات حكم سفيه را دارد ، و اللّه العالم .\r\n\r\n51\r\n- كودكان ناشنوا به دليل تأخير در رشد اجتماعى ( بواسطهء كمبود گنجينهء لغات ) آيا ديرتر از افراد سالم به سن تكليف مىرسند يا خير ؟\r\n\r\nبسمه تعالى\r\n- جواب از سؤال قبل معلوم شد ، و اللّه العالم .\r\n\r\n52\r\n- مقلدى از مجتهدى كه از او تقليد مىكند مسأله‌اى را مىپرسد و مجتهد نيز فتواى خود را بيان مىكند ، آيا بر مقلّد واجب است كه پس از چند مدت همان مسأله را از مجتهد بپرسد تا از تغيير نكردن يا تغيير نكردن فتواى مجتهد مطلع شود ؟\r\n\r\nبسمه تعالى\r\n- بر مقلد لازم نيست و لكن با احتمال تغيير در فتوى دوباره از مجتهد سؤال كند ، و اللّه العالم .\r\n\r\n53\r\n- تقليد از مجتهد غير اعلم با علم به اين مسأله چه حكمى دارد ؟\r\n\r\nبسمه تعالى\r\n- با علم به اختلاف اعلم و غير اعلم در مسائل محل ابتلاء بايد از اعلم يا محتمل الاعلميه تقليد نمايد ، و اللّه العالم .\r\n\r\n54\r\n- بعضى اشخاص مىگويند : من از خودم تقليد مىكنم ، بفرمائيد چه اشخاصى مىتوانند\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاز خودشان تقليد داشته باشند ؟\r\n\r\nبسمه تعالى\r\n- تقليد : ياد گرفتن احكام دين از شخصى است كه عالم به احكام باشد ، و اين حرف كه از خودم تقليد مىكنم كلام باطلى است ، شخص نمىتواند هم جاهل به احكام باشد و هم عالم به احكام . كسى كه مجتهد نيست بايد در مسائل مورد ابتلا از مجتهد جامع الشرائط اعلم يا محتمل الاعلميه تقليد كند ، و اللّه العالم .\r\n\r\n55\r\n- آيا در ثبوت ماه بايد از مرجع تقليد خود تبعيت نمود ؟\r\n\r\nبسمه تعالى\r\n- در ثبوت اوّل ماه اگر اطمينان حاصل شد و لو به گفتهء مرجع ديگر مىتوان عمل كرد ، و اللّه العالم .\r\n\r\n56\r\n- آيا كسى بدون دليل شرعى ، مثلا از روى دلخواه يا رعايت بعضى ملاحظات سياسى ، مىتواند مرجع تقليد خود را عوض كند ؟ زيرا شايع است كه مىگويند مثلا فلان مجتهد از مسائل سياسى بىاطلاع است و به اين دلايل تمسّك كرده و تقليد خود را عوض مىكنند . يا مىگويند فلان مرجع چون در خارج از كشور است و از اين قبيل تحليلها ، نظر مبارك چيست ؟\r\n\r\nبسمه تعالى\r\n- شرايط جواز تقليد در رسالهء عمليه ذكر شده و آنچه در سؤال آمده مانع از جواز تقليد نمىشود ، و اللّه العالم .\r\n\r\n57\r\n- آيا لازم است كه بقاء بر ميّت مستند به فتواى مجتهد زندهء معيّن و مشخص باشد يا به فتواى غير معيّن هم جايز است ؟\r\nآيا بقاء بر تقليد ميت با اجازهء اعلم مراجع زنده بايد باشد يا با اجازهء غير اعلم هم جايز است ؟\r\n\r\nبسمه تعالى\r\n- در مسألهء بقاء بر تقليد بايد به مجتهد زندهء اعلم يا محتمل الاعلميه رجوع نمايد و در خصوصيات مسأله به فتواى او عمل كند ، و اللّه العالم .\r\n\r\n58\r\n- آيا تقليد از مجتهد متجزّى جايز است ؟\r\n\r\nبسمه تعالى\r\n- بايد از مجتهد اعلم يا محتمل الاعلميه تقليد نمود ، و اللّه العالم .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nطهارت\r\n\r\n[ مسائل طهارت 
  ]\r\n\r\n59\r\n- افرادى كه در بجاى آوردن احكام طهارت و يادگيرى آن مشكل دارند تكليف واجبات آنان از جمله نماز و روزه چگونه مىباشد ؟\r\n\r\nبسمه تعالى\r\n- اگر نجاست بدن و يا لباس را و لو به جهت كم توانى ذهنى متوجه نمىشوند نماز خواندن در آن لباس و يا آن بدن مانعى ندارد ، و نسبت به وضو و يا غسل اگر تعليم و لو به وسيلهء مربى ممكن باشد بايد تعليم دهند ، و در غير اين صورت هرطور مىتوانند اعمال خودشان را انجام دهند ، و اللّه العالم .\r\n\r\n60\r\n- در ماشين لباسشويى كه به طور كلى متصل به شير آب است و خودش فشار مىدهد و مىشويد ، آيا لباس پاك مىشود يا نه ؟ بيان بفرماييد .\r\n\r\nبسمه تعالى\r\n- چنانچه آب شير متصل بوده باشد و لو بواسطهء شلينگ به نحوى كه آب قطع نشود ، مانعى ندارد ، و اللّه العالم .\r\n\r\n61\r\n- نظر حضرتعالى دربارهء طهارت كفار و اهل كتاب ( مسيحى و يهودى ) چيست ؟ و آيا زرتشت از اديان آسمانى است يا خير ؟\r\n\r\nبسمه تعالى\r\n- بر حسب بعضى روايات ، زرتشتىها در اول دين آسمانى داشته و لكن بعدها دين و آئين آنها عوض شده و مسيحىها و يهودىها اهل كتاب‌اند ، و سه طائفهء يهودى و مسيحى و زرتشتى محكوم به طهارت مىباشند ، و اللّه العالم .\r\n\r\n62\r\n- اگر در بيدارى رطوبتى از انسان خارج شود كه علامات ظاهرى منى را داشته باشد ( شكل و رنگ و بو ) لكن با شهوت و فشار خارج نشود ، آيا غسل واجب است ؟ و آن رطوبت حكم منى را دارد يا خير ؟\r\n\r\nبسمه تعالى\r\n- در فرضى كه شخص در منى بودن آن رطوبت شك دارد ، اگر خارج شدن رطوبت\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبا شهوت نبوده و سستى عارض نشده حكم منى را ندارد و غسل واجب نيست ، و چنانچه رطوبت مزبور موجود باشد بايد موقع تطهير از بول آن را با شستن بر طرف كند ، و اللّه العالم .\r\n\r\n63\r\n- اگر كسى نداند كه آن ظرفى كه در آن آب مىخورد نجس است بعد متوجه شود ، چه كارى بايد انجام دهد ؟\r\n\r\nبسمه تعالى\r\n- ظاهر لبها و جايى از بدن يا لباس كه آب نجس به آن رسيده را تطهير كند ، و اللّه العالم .\r\n\r\n64\r\n- من در طهارت و نجاسات زياد شك مىكنم ، وظيفهء من چيست ؟\r\n\r\nبسمه تعالى\r\n- تا زمانى كه علم و اطمينان به نجاست نداريد اشيايى كه با آن تماس داريد و مورد ابتلاى شما است محكوم به طهارت هستند ، و اللّه العالم .\r\n\r\n65\r\n- اگر جايى از دست زخم شده باشد و قرمز باشد در حالى كه نمىدانيم آيا خون است يا جاى زخم ، چه حكمى دارد ؟\r\n\r\nبسمه تعالى\r\n- اگر علم يا اطمينان نداريد كه خون است ، پاك مىباشد ، و اللّه العالم .\r\n\r\n66\r\n- جايى از خانه را كه انسان شك دارد نجس شده يا نه ، آيا بايد به ديگران خبر دهيم ؟\r\n\r\nبسمه تعالى\r\n- لازم نيست ، و اللّه العالم .\r\n\r\n67\r\n- قطرات آب قليل كه هنگام طهارت ( محل بول و مدفوع ) به درون دستشويى برخورد كرده و به روى لباس و بدن انسان مىپاشد ، آيا نجس است ؟\r\n\r\nبسمه تعالى\r\n- اگر درون دستشويى نجس نباشد و فقط آب استنجاء آنجا ريخته شده باشد پاك است ، و اللّه العالم .\r\n\r\n68\r\n- چرمهايى كه از كشورهاى غير اسلامى وارد مىشود و احتمال حيوانى بودن آنها باشد امّا يقين نداشته باشيم ، آيا پاك است ؟\r\n\r\nبسمه تعالى\r\n- اگر معلوم نشود چرم حيوانى است پاك است ، و اللّه العالم .\r\n\r\n69\r\n- محكوم به طهارت است يعنى چه ؟\r\n\r\nبسمه تعالى\r\n- يعنى پاك است و به احتمال نجاست اعتناء نمىشود ، و اللّه العالم .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n70\r\n- من در موقع شستن چيزى به سختى يقين به پاك شدن آن مىكنم ، من چه وظيفه‌اى دارم ؟\r\n\r\nبسمه تعالى\r\n- بطور متعارف بشوييد و بنا را بر طهارت بگذاريد . اطمينان به طهارت كافى است ، و اللّه العالم .\r\n\r\n71\r\n- اگر چيز پاك مرطوب با چيز نجس در يك لحظه برخورد كند ، آيا چيز پاك نجس مىشود ؟\r\n\r\nبسمه تعالى\r\n- اگر چيز خشك ، متأثر از رطوبت نجس نشود ، نجس نمىشود ، و اللّه العالم .\r\n\r\n72\r\n- آيا بايد مخرج بول را با دست شست يا ريختن آب دو مرتبه روى آن كفايت مىكند ؟\r\n\r\nبسمه تعالى\r\n- اگر جرمى نچسبيده باشد ، دو مرتبه آب ريختن كافى است ، و اللّه العالم .\r\n\r\n73\r\n- مدتى است در طهارت يا نجاست ، يا عبادت زياد شك مىكنم ، تكليف چيست ؟\r\nدچار وسواس شده‌ام مرتب شك مىكنم آيا چيز نجس را شسته‌ام يا نه ؟ و يا آن را خوب شسته‌ام يا نه ؟ آيا وضو گرفته‌ام يا نه ؟ . . . ( حدودا ده بار بند لباسهايم را شسته‌ام چون شك داشتم لباسهايى را كه رويش پهن كردم شسته‌ام يا نه ) .\r\nآيا مىتوانم كاملا بىاعتنا باشم يا نه ؟ لطفا توضيح بفرماييد .\r\n\r\nبسمه تعالى\r\n- هميشه بنا را بر صحت بگذاريد و به شك خود اعتنا نكنيد ، و كارهايى مانند چند بار شستن بند بىاثر است و چنانچه در واقع نجس بوده باشد با يك بار شستن پاك مىشود ، و اللّه العالم .\r\n\r\n74\r\n- ديوار گچى يا سقف اتاقى نجس شده ، طريقهء پاك كردن آن چگونه است ؟\r\n\r\nبسمه تعالى\r\n- اگر عين نجس ندارد يك بار آب كر قبل از مضاف شدن به آن برسد پاك مىشود ، و اللّه العالم .\r\n\r\n75\r\n- عطرهايى مثل ادكلن كه مقدارى الكل دارند ، در غير موردى كه يقين به نجاست آن داشته باشيم ، پاك هستند ؟\r\n\r\nبسمه تعالى\r\n- پاك است ، و اللّه العالم .\r\n\r\n76\r\n- آيا دست كشيدن بر مخرج بول در هنگام شك در رسيدن آب واجب است ؟\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nبسمه تعالى\r\n- براى يقين پيدا كردن به رسيدن آب دست كشيدن لازم نيست ، و اللّه العالم .\r\n\r\n77\r\n- اگر كسى در طهارت و نجاست دچار وسواس شده و زياد شك مىكند تكليف چيست ؟ مرتبا شك مىكنم كه آيا چيز نجس را خوب شسته‌ام يا خير ؟\r\n\r\nبسمه تعالى\r\n- در فرض سؤال به شك اعتنا نكنيد ، به همان صورت كه متعارف مردم لباسهاى نجس را پاك مىكنند لباسها را بشوييد و به آن اكتفا كنيد ، و اللّه العالم .\r\n\r\n78\r\n- آيا آب زردى كه از محل زخم بيرون مىآيد پاك است ؟\r\n\r\nبسمه تعالى\r\n- اگر خونابه باشد نجس است ، و اللّه العالم .\r\n\r\n79\r\n- آيا بعد از استبراء ، محل بول را بايد با دست شست يا ريختن آب روى آن كفايت مىكند ؟\r\n\r\nبسمه تعالى\r\n- چنانچه جرمى در موضع نباشد - از جهت مذى يا غير آن - دست كشيدن لازم نيست ، با ريختن آب روى آن پاك مىشود ، و اللّه العالم .\r\n\r\n80\r\n- كسى كه به خداوند ايمان دارد ولى نماز نمىخواند ، آيا نجس است ؟ و همچنين فرشى كه توسط اين شخص شسته شده آيا پاك است ؟\r\n\r\nبسمه تعالى\r\n- اگر به خداوند متعال و به پيامبر اسلام صلّى اللّه عليه و آله و سلّم ايمان دارد نجس نيست ، و اللّه العالم .\r\n\r\n81\r\n- در استفتائات شما جملهء « محكوم به طهارت است » وجود دارد ؟ آيا اين جمله به معناى پاك بودن است ؟\r\n\r\nبسمه تعالى\r\n- بلى به معناى پاك بودن است ، و اللّه العالم .\r\n\r\n82\r\n- آيا عرق جنب از حرام نجس است ؟\r\n\r\nبسمه تعالى\r\n- عرق جنب از حرام نجس نيست لكن احتياط مستحب اين است كه با لباس آلوده به عرق جنب از حرام نماز نخواند ، و اللّه العالم .\r\n\r\n83\r\n- زردابه‌اى كه هنگام بهبودى زخم بوجود مىآيد ، اگر معلوم باشد كه با خون مخلوط است و نجس است ، آيا مىتوان به روشى آن را پاك كرد ؟\r\n\r\nبسمه تعالى\r\n- چنانچه محل را آب بكشند - بطورى كه عين نجاست بر طرف شود و بعد از بر طرف شدن عين نجاست آب كشيدن ادامه پيدا كند - محل مزبور پاك مىشود ، و اللّه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nالعالم .\r\n\r\n84\r\n- آيا اهل كتاب نجس‌اند يا محكوم به طهارتند ؟\r\n\r\nبسمه تعالى\r\n- چنانچه بدن يا لباس آنها آلوده به نجاست نباشد فى نفسه محكوم به طهارت هستند ، و اللّه العالم .\r\n\r\n85\r\n- آيا با آب چاهى كه بر خلاف مقررات حفر شده است مىتوان وضو گرفت و غسل كرد ؟ و همچنين آيا خوردن ميوه‌اى كه از اين آب به عمل آمده جايز است ؟\r\n\r\nبسمه تعالى\r\n- وضو و غسل از آن و نيز خوردن ميوه‌اى كه از اين آب به عمل آمده جايز است ، و اللّه العالم .\r\n\r\n86\r\n- آيا گليم يا فرش نجسى را كه با آب لوله‌كشى متصل به منبع آب شهرى شستشو مىدهيم به مجرد رسيدن آب لوله‌كشى به محل نجس ، پاك مىشوند يا بايد آب غساله از آن جدا شود ؟\r\n\r\nبسمه تعالى\r\n- بايد به نحوى كه متعارف آن چيز است فشار داده شود كه غساله به مقدار متعارف خارج گردد ، و اللّه العالم .\r\n\r\n87\r\n- آيا براى پاك شدن لباس متنجّس ، بعد از شستن با آب جارى يا كر فشار دادن آن در خارج از آب لازم است يا با همان فشار داخل آب پاك مىشود ؟\r\n\r\nبسمه تعالى\r\n- بنا بر احتياط در خارج آب فشار داده شود ، و اللّه العالم .\r\n\r\n88\r\n- گاهى از اوقات كه آب شلنگ را باز مىكنيم ، آب وقتى به سوراخ توالت مىريزد ترشح مىكند ، آيا اين ترشح نجس است ؟ با علم به اينكه در سوراخ مدفوع و ادرار وجود دارد .\r\n\r\nبسمه تعالى\r\n- اگر به عين نجاست رسيده و ترشح كرده از آن احتياط بشود ، و اللّه العالم .\r\n\r\n89\r\n- لطفا در مورد چگونگى تعليم مسألهء استبراء و غسل جنابت به كودك و يا نوجوان ، بنده را راهنمايى فرماييد . ( منظور از نظر فقهى و شرعى نيست بلكه از نظر مسائل شرم و حيا و مسائل روحى و معنوى كودك است ) .\r\n\r\nبسمه تعالى\r\n- به رسالهء عمليه رجوع شود و خود مسأله براى آنها خوانده شود ، و اللّه العالم .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\n90\r\n- شيشهء ساختمان را با مايع شيشه پاك كنى كه حاوى الكل صنعتى است پاك كردند بعد هم بدون تطهير ، دست تر به آن مىمالند و دست و دستمال با جاهاى ديگر تماس مىگيرد ، وظيفه چيست ؟\r\n\r\nبسمه تعالى\r\n- به نظر ما الكل صنعتى پاك است ، و اللّه العالم .\r\n\r\n91\r\n- در توالت بعد از ادرار احساس مىكنم كه باز رطوبت بول از من خارج مىشود ، وظيفه چيست ؟\r\n\r\nبسمه تعالى\r\n- بعد از ادرار استبراء كنيد و آنچه بعد از استبراء خارج مىشود پاك است ، و اللّه العالم .\r\n\r\n92\r\n- ماشينهاى لباسشويى كه لباس را شسته و خشك تحويل مىدهند ، با توجه به قطع و وصل شدن آب آيا لباس را پاك مىكنند ؟\r\n\r\nبسمه تعالى\r\n- چنانچه آب شير متصل بوده باشد و لو بواسطه شلنگ به نحوى كه آب قطع نشود ، مانعى ندارد و الّا بايد يك بار همه در بيرون لباسشويى آن را آب بكشد ، و اللّه العالم .\r\n\r\n93\r\n- اگر آفتاب از پشت شيشه بر چيز متنجّس بتابد آيا پاك مىشود يا نه ؟ و اگر پشت خود شيشه نجس باشد چطور ؟\r\n\r\nبسمه تعالى\r\n- در صورتى كه آفتاب از پشت شيشه بر چيز متنجّس بتابد پاك شدن آن محل اشكال است ، بلى اگر همان طرف شيشه كه آفتاب به آن مىتابد نجس باشد با وجود شرايط ديگر پاك مىشود ، و اللّه العالم .\r\n\r\n94\r\n- آيا كف پا و ته كفش با راه رفتن روى زمين كه با موزائيك فرش شده يا آسفالت شده پاك مىشوند ؟\r\n\r\nبسمه تعالى\r\n- با راه رفتن روى موزائيك پاك مىشود اما با راه رفتن روى آسفالت پاك نمىشود ، بلى اگر قير از روى آن رفته و سنگها ظاهر شود با راه رفتن روى آن پاك مىشود ، و اللّه العالم .\r\n\r\n95\r\n- زمين سنگفرش يا آجر فرش به بول و غيره نجس شده ، آيا پس از آنكه آب شلنگ را به آن وصل كرديم و عين نجاست از بين رفت پاك مىشود ؟ يا لازم است غسالهء آن را\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nجمع كنيم ؟\r\n\r\nبسمه تعالى\r\n- چنانچه آب شلنگ بعد از زوال عين نجاست به محل نجس برسد و از آنجا بگذرد آن محل پاك مىشود ، و اللّه العالم .\r\n\r\n96\r\n- آيا تينر پاك‌كننده است ؟\r\n\r\nبسمه تعالى\r\n- تينر چيز نجس را پاك نمىكند ، و اللّه العالم .\r\n\r\n97\r\n- آيا در اتصال آب كر يا آب باران براى تطهير آب نجس ، مخلوط شدن شرط است ؟\r\n\r\nبسمه تعالى\r\n- اتصال كافى است ، مخلوط شدن لازم نيست ، و اللّه العالم .\r\n\r\n98\r\n- كيفيت تطهير موكت نجس كه به زمين چسبيده چگونه است ؟\r\n\r\nبسمه تعالى\r\n- چنانچه بعد از بين رفتن عين نجس آب را به محل نجس بريزند و بعد غساله را جمع كنند و اگر به بول نجس شده دو بار اين كار را انجام دهند - و در مرتبهء دوم آب پاك به محل نجس و محل رسيدن غسالهء اول برسد - پاك مىشود ، البته اين در صورتى است كه آبى را كه براى تطهير مىريزند قبل از رسيدن به همهء محل نجس بواسطهء چسب يا غير آن مضاف نشود ، و اللّه العالم .\r\n\r\n99\r\n- آيا آرد ، خمير و شير نجس قابل پاك شدن هستند ؟\r\n\r\nبسمه تعالى\r\n- آرد و خمير و شير اگر به حالت خود باقى بمانند پاك نمىشوند و لكن چنانچه آرد و خمير را نان درست كنند يا شير نجس را پنير درست كنند و نان يا پنير را در آب كر بگذارند تا آب به همهء قسمتهاى آن برسد پاك مىشود ، و اللّه العالم .\r\n\r\n100\r\n- آيا فرش يا ظرف نجس زير باران پاك مىگردد ؟\r\n\r\nبسمه تعالى\r\n- بلى اگر آب باران به آن برسد پاك مىشود ، و اللّه العالم .\r\n\r\n101\r\n- پوست گوسفندى را در آب نمك گذارده‌اند موشى در آن مرده ، كيفيت پاك كردن آن چگونه است ؟\r\n\r\nبسمه تعالى\r\n- پوست مذكور را خشك مىكنند و بعد آن را در آب كر مىگذارند تا آب به همهء قسمتهاى آن برسد ، در اين صورت پاك مىشود ، و اللّه العالم .\r\n\r\n102\r\n- اگر آب شير به قدر شير سماور معمولى باشد اتصال صدق مىكند يا نه ؟\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nبسمه تعالى\r\n- چنانچه به همين مقدار استمرار داشته باشد و قطع نشود كافى است و اتصال صدق مىكند ، و اللّه العالم .\r\n\r\n103\r\n- اگر نفت ، گازوئيل ، بنزين نجس باشد و بعد از سوختن به صورت دوده درآيد پاك مىشود يا نه ؟\r\n\r\nبسمه تعالى\r\n- دودهء مزبور پاك است ، و اللّه العالم .\r\n\r\n104\r\n- آيا شيره يا شربت نجس قابل پاك شدن مىباشند يا نه ؟\r\n\r\nبسمه تعالى\r\n- مضاف قابل پاك شدن نيست ، و اللّه العالم .\r\n\r\n105\r\n- آيا برنج و ماش و گندم و صابون نجس قابل تطهير هستند ؟\r\n\r\nبسمه تعالى\r\n- بلى اگر در آب كر بگذارند تا آب به همه قسمتهاى آن نفوذ كند پاك مىشود ، و اللّه العالم .\r\n\r\n106\r\n- لباس نجس بعد از ازالهء نجاست ، در ظرف آب قليل كه از طريق شير متصل به آب كرّ است قرار داده مىشود آيا پاك مىگردد ؟\r\n\r\nبسمه تعالى\r\n- بلى پاك مىشود ، البته فشار دادن لباس و نيز تعدد در صورتى كه به بول نجس شده بايد رعايت شود ، و اللّه العالم .\r\n\r\n107\r\n- اين جانب دندان مصنوعى دارم و دهانم خونى شد و عين خون زائل گشت ، آيا دندان مصنوعى با دهانم پاك مىشود ؟\r\n\r\nبسمه تعالى\r\n- چنانچه دندان مصنوعى طورى است كه درآورده مىشود بنا بر احتياط وقتى آن را از دهان بيرون مىآوريد يك بار آن را آب بكشيد ، و اللّه العالم .\r\n\r\n108\r\n- آيا نماز بر روى سجاده‌اى كه اطراف آن متنجّس است جايز است ؟ اگر همهء سجاده نجس باشد چطور ؟ و آيا طهارت موضع سجده كافى است يا خير ؟\r\n\r\nبسمه تعالى\r\n- اگر نجاستى كه سرايت به بدن يا لباس نمازگزار بكند در حصير يا سجاده يا زمين باشد ، با سرايت نجاست ، نماز باطل است ؛ و اگر خشك باشد يا سرايت نكند ، مانعى ندارد . و جاى پيشانى از مهر به مقدار واجب كه پيشانى استقرار پيدا كند بايد پاك باشد ، و اللّه العالم .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n109\r\n- سقف و بدنه و كف حمام منزل نجس است ، دوش آب را باز مىكنم بخار مىكند و بخار در بدنهء حمام مبدّل به آب مىشود و قطرات آب به بدن و لباس مىرسد ؟\r\n\r\nبسمه تعالى\r\n- بخار پاك است و چنانچه بعد از تبديل شدن به آب با محل نجس ملاقات نكرده ، بدن و لباس را نجس نمىكند ، و اللّه العالم .\r\n\r\n110\r\n- اگر در خيابانى كه آسفالت مىباشد ، مايعى مثل نفت ريخته شده باشد و همچنين خيابان نجس هم باشد ، در اين حالت باران نيز ببارد ، حكم آب موجود در خيابان و خود خيابان چيست ؟\r\n\r\nبسمه تعالى\r\n- آب باران اگر بر جاى نجس جارى بشود پاك مىشود و آب موجود هم پاك است ، و اللّه العالم .\r\n\r\n111\r\n- آيا عصر در آب قليل شرط است يا با آب كر و آب باران هم شرط است ؟\r\n\r\nبسمه تعالى\r\n- در تطهير لباس و مثل آن با آب قليل و آب كر عصر لازم است ، و تطهير با آب باران هم حكم آب كر را دارد ، و اللّه العالم .\r\n\r\n112\r\n- آب غساله نجس است يا خير ؟\r\n\r\nبسمه تعالى\r\n- غسالهء متعقّب به طهارت محل در صورتى كه مزيل عين نجاست نباشد ( يعنى عين نجاست نباشد يا قبلا عين نجاست زايل شده ) محكوم به طهارت است ، و اللّه العالم .\r\n\r\n113\r\n- وقتى براى رفع حاجت به دستشويى مىروم بعد از دفع بول رطوبتى از من خارج مىشود كه آن شبيه منى است ولى خود به خود خارج مىشود و آن چسبندگى و حالتى كه منى بايد داشته باشد را دارد . حكم و تكليف بنده چيست ؟\r\n\r\nبسمه تعالى\r\n- چنانچه رطوبت مزبور علائم منى را كه در رسالهء عمليه ذكر شده ندارد ، منى نيست ؛ و اگر بعد از بول ، استبراء كرده‌ايد و بعد رطوبتى خارج شده رطوبت مزبور پاك است ، و اللّه العالم .\r\n\r\n114\r\n- چيزى كه در اختيار مسلمانى است اگر نجس شود و مرد مسلمان ديگرى بدون آنكه به نجاست آن چيز علم داشته باشد آن چيز را بشويد ، براى فرد مسلمانى كه آن چيز متعلق به اوست پاك مىشود يا خير ؟\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nبسمه تعالى\r\n- اگر زير لوله متصل به كر شسته و لو آنكه در مثل پارچه فشار لازم است و به بول نجس نشده و عين نجس نداشته ، پاك شده است ؛ و اگر اطمينان دارد كه دو بار شسته و لو به بول هم نجس شده باشد پاك مىشود ، و اللّه العالم .\r\n\r\n115\r\n- پشم حيوانات حرام گوشت و حلال گوشتى كه در بافتن لباس به كار مىرود و در كارخانه‌هاى ممالك غير اسلامى بافته مىشود كه ما از نوع پشمى كه در بافتن لباس به كار رفته اطلاعى نداريم ، آيا استفاده از چنين لباسهايى جايز است ؟ و در نماز چه حكمى دارد ؟ البته با توجه به اينكه در كشور خريدوفروش مىشود .\r\n\r\nبسمه تعالى\r\n- پاك است و تا احراز نشود از حيوان حرام گوشت است مىتوان با آن نماز خواند ، و اللّه العالم .\r\n\r\n116\r\n- استفاده از پوست حيوانات بحرى حرام گوشت از قبيل تمساح و مار و نهنگ آيا در حال نماز جايز است يا نجس است ؟\r\n\r\n[ بسمه تعالى 
  ]\r\n- پاك است ولى نمىتوان با آن نماز خواند ، و اللّه العالم .\r\n\r\n117\r\n- آيا غسل ميت طبق ضوابط و شرايط مقرره با دستگاه اتوماتيك جايز است ؟\r\n\r\n[ بسمه تعالى 
  ]\r\n- در غسل ميت ترتيب بين سر و گردن و جانب راست و چپ معتبر است و از جهت ديگر لازم است قبل از غسل هر عضو آن را از آب بيرون آورد يا آب را از او قطع كند تا غسل حدوثى محقق شود و همراه با غسل حدوثى شخص غسل دهنده نيت كند و گرنه غسل باطل است ، و اللّه العالم .\r\n\r\n118\r\n- آبى كه از كولر مقطّر مىشود آيا رافع حدث و خبث است ؟\r\n\r\n[ بسمه تعالى 
  ]\r\n- بلى مثل بقيهء آبها رافع حدث و خبث است ، و اللّه العالم .\r\n\r\n119\r\n- آيا آب دريا اگر شور باشد مضاف حساب مىشود ؟ و همچنين رنگهاى مختلف طبيعى درياها ، آب را ملحق به مضاف مىكند ؟\r\n\r\nبسمه تعالى\r\n- آب دريا هر چقدر شور باشد آب مطلق حساب مىشود و نيز رنگهاى مختلف طبيعى درياها آب را آب مضاف نمىكند ، و اللّه العالم .\r\n\r\n120\r\n- دندانهاى مصنوعى كاشته شده در دهان كه ثابت هستند و به جاى دندانهاى اصلى قرار\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمىگيرند يا بر روى ريشهء دندانهاى اصلى ثابت مىشوند ، اگر از دهان خون بيايد و به آنها برسد آيا بايد آنها را آب كشيد ؟ و آيا مىتوان آب دهان را فرو داد ؟\r\n\r\nبسمه تعالى\r\n- خوردن خون حرام است و بايد از دهان خارج كرد ، و در فرض مزبور اگر خون در موقع خارج كردن از دهان به لبها رسيد لب را بايد آب كشيد ولى دندانهايى كه كاشته شده نجس نمىشود ، و اللّه العالم .\r\n\r\n121\r\n- پزشكان داخل دندان پوسيده را مىتراشند و با مخلوطى از جيوه آن را پر مىكنند ، آيا اين مخلوط حكم دندان را دارد ؟\r\n\r\nبسمه تعالى\r\n- اين مخلوط هم حكم خود دندان را دارد كه در مسألهء قبل حكم آن ذكر شد ، و اللّه العالم .\r\n\r\n122\r\n- آيا حكم حرم حضرت معصومه عليها السّلام مثل حكم حرم ساير ائمهء معصومين عليهم السّلام است از جهت عدم دخول جنب و حائض ؟\r\n\r\nبسمه تعالى\r\n- حكم حرم ائمه معصومين عليهم السّلام را ندارد لكن بايد مراعات احتياط و احترام بشود مثل ساير مشاهد مشرّفه ، و اللّه العالم .\r\n\r\nنجاست\r\n\r\n123\r\n- جايى را كه انسان شك دارد نجس شده يا خير ، چه حكمى دارد ؟\r\n\r\nبسمه تعالى\r\n- تا زمانى كه علم و يا اطمينان به نجاست نداريد پاك است ، و اللّه العالم .\r\n\r\n124\r\n- اگر لباس نجسى را زير شير آبى كه متصل به كر است بگيريم قطرات آبى كه به لباس نجس برخورد كرده و به بدن انسان مىپاشد چه حكمى دارد ؟\r\n\r\nبسمه تعالى\r\n- پاك است ، و اللّه العالم .\r\n\r\n125\r\n- بعد از شستن دستها شك كردم كه آيا پاك شده‌اند يا نه ، در حالى كه چند قطره روى فرش ريخت ما الآن نمىدانيم كجاى فرش ريخته شده ، آيا آب ريخته شده روى فرش نجس است يا خير ؟\r\n\r\nبسمه تعالى\r\n- فرش پاك است و دستهايتان هم پاك است ، به شك بعد از فراغ اعتنا نمىشود ،\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nو اللّه العالم .\r\n\r\n126\r\n- اگر جايى از خانهء انسان ( فرش و پتو و يا . . . ) نجس شود ، آيا بايد به اهل خانه ( پدر و مادر و ديگران ) خبر دهيم ؟\r\n\r\nبسمه تعالى\r\n- اگر حقيقتا نجس شده باشد و در معرض تنجيس طعام و يا آشاميدنى باشد بايد خبر دهيد ، و اللّه العالم .\r\n\r\n127\r\n- چنان كه نجاست خيلى كوچك باشد و احتمال آلوده شدن به آن با لباس مرطوب خيلى كم باشد ، وظيفه چيست ؟\r\n\r\nبسمه تعالى\r\n- اگر معلوم باشد نجس است بايد اجتناب كرد و فرقى بين نجاست كوچك و بزرگ نيست . و از جهت خبر دادن به ديگران ، چنانچه در معرض تنجيس طعام و يا آشاميدنى نيست خبر دادن لازم نيست ، و اللّه العالم .\r\n\r\n128\r\n- خونى كه خيلى كوچك است و در دست است و اگر با دقت نگاه كنيم مىبينيم و در غير اين صورت نمىبينيم ، آيا نجس است ؟ ( به اندازهء يك نقطه ) .\r\n\r\nبسمه تعالى\r\n- اگر خون حقيقتا ديده شود و خيال نباشد ، نجس است ، و اللّه العالم .\r\n\r\n129\r\n- اگر انسان باعث شود كه لباس يا بدن فرد ديگر نجس شود ، آيا بايد به او بگويد ؟\r\n\r\nبسمه تعالى\r\n- لازم نيست به او بگويد مگر بداند طعام يا آشاميدنى او را نجس مىكند ، و اللّه العالم .\r\n\r\n130\r\n- در توضيح المسائل شما مسأله‌اى بدين شرح است : زمين و پارچه و مانند اينها اگر رطوبت داشته باشند هر قسمتى كه نجاست به آن برسد نجس مىشود و جاهاى ديگر آن پاك است .\r\nآيا اين مسأله در مورد كاشى و كفش نيز صدق مىكند ؟ و اگر در دست انسان زخم كوچكى باشد و خون بيايد ( كمى ) و دست مرطوب باشد آيا همهء دست نجس مىشود ؟\r\n\r\nبسمه تعالى\r\n- اگر رطوبت مسريه نباشد همان موضع كه نجاست اصابت كرده نجس مىشود و فرقى بين اشياء نمىكند ، و اللّه العالم .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\n131\r\n- موادى مثل هستهء آلبالو كه در غائط انسان موجود است آيا نجس العين است يا با آب كشيدن پاك مىشود ؟\r\n\r\nبسمه تعالى\r\n- اگر آب بكشند پاك مىشود در صورتى كه پس از خروج فورى تطهير شود ، و اللّه العالم .\r\n\r\n132\r\n- مراد از عبارت مشهور كه فرموده‌اند كه « متنجّس به طور مطلق منجّس است ولى اين حكم در غير واسطه اول محل اشكال است و احتياط واجب در اجتناب از اوست » در مسأله 124 رسالهء عمليه چه مىباشد ؟\r\n\r\nبسمه تعالى\r\n- مراد اين است كه مشهور از علماء فرموده‌اند متنجّس در هر مرتبه‌اى واقع شود نجس‌كننده است و نظر ما اين است كه در واسطهء اول كه عين نجس ندارد فتوى مىدهيم كه متنجّس نجس‌كننده است ( آنچنان كه در مثال گفته‌ايم دست راست ، واسطهء اول است و دست چپ را نجس مىكند ) و در وسائط ديگر ( دست چپ به پارچه‌اى با رطوبت ملاقات مىكند و پارچه با چيز ديگرى ) بنا بر احتياط معامله نجس با آن مىكند يا به مجتهدى كه آن را پاك مىداند با رعايت الاعلم فالاعلم رجوع مىكند ، و اللّه العالم .\r\n\r\n133\r\n- « واجب است بر هر مسلمانى از نجاسات اجتناب و دورى كند » منظور چيست ؟\r\n\r\nبسمه تعالى\r\n- منظور اين است كه خوردن و آشاميدن نجس حرام است و بايد از آن اجتناب كرد ، و در نماز و مثل آن بايد بدن و لباس شخص پاك باشد ، با بدن نجس نماز نخواند ، و اللّه العالم .\r\n\r\n134\r\n- عرق جنب از حرام در صورتى كه بر لباس يا جايى يا شخصى تماس پيدا كند ، چه حكمى دارد ؟ آيا مىتوان با آن لباس نماز خواند ؟ آيا لباس نجس مىشود ؟ چه بايد كرد ؟\r\n\r\nبسمه تعالى\r\n- عرق جنب از حرام نجس نيست و اگر در لباس باشد لباس نجس نشده ، لكن اگر عين عرق باقى باشد بنابر احتياط نمىتواند با آن لباس نماز بخواند مگر اينكه آن را از بين ببرد ، و اللّه العالم .\r\n\r\n135\r\n- شك كردن در بر طرف كردن نجاستها به طور افراطى را بايد چه كار كرد و كسى چندين\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبار پاهايش را هنگام دستشويى مىشويد ، بازهم احساس مىكند كه پاك نشده ، بايد چه كار كند ؟\r\n\r\nبسمه تعالى\r\n- در فرض مزبور نبايد به شكّش اعتنا كند ، چنانچه بعد از زوال عين نجاست يك بار آب بريزد و آب جدا شود - و در صورت نجس شدن به بول دو بار آب بريزد - پاك مىشود ، و اللّه العالم .\r\n\r\n136\r\n- پوستهايى از بدن خود را كنده و بر روى فرش ريخته و بعضى به طور قطع لاى كرك قالى رفته آيا طبق متعارف آن فرش با تكاندن و تطهير پاك مىشود يا نه ؟\r\n\r\nبسمه تعالى\r\n- آن پوستها نجس نيست ، و اللّه العالم .\r\n\r\n137\r\n- اگر انسان در ميهمانى ، منزل ميزبان را نجس كند ، آيا واجب است به ميزبان اطلاع دهد ؟\r\n\r\nبسمه تعالى\r\n- اگر چيزى را كه نجس كرده نجاست آن موجب نجاست غذا و آب آشاميدنى يا آب وضو و غسل نباشد ، اعلام لازم نيست ، و اللّه العالم .\r\n\r\n138\r\n- اگر انسان اشياء ديگران را نجس كند و آن چيز را صاحبش در كارى كه شرط آن طهارت واقعى نيست استعمال كند ، لازم نيست به صاحبش بگويد ؟ آيا اينجا حق الناس مطرح نيست ؟\r\n\r\nبسمه تعالى\r\n- حق الناس نيست و راضى نبودن صاحب مال اثرى در حكم مزبور ندارد ، و اللّه العالم .\r\n\r\nوضو\r\n\r\n[ مسائل وضوء 
  ]\r\n\r\n139\r\n- ترتيب و موالات در وضو يعنى چه ؟\r\n\r\nبسمه تعالى\r\n- ترتيب در وضو معنايش اين است كه ابتدا صورت را بشوييد ، بعد دست راست ، بعد دست چپ ، و بعد مسح سر ، و آخر مسح پاها ؛ و در مسح پاها به احتياط واجب اول پاى راست را مسح كنيد و بعد پاى چپ . و موالات به اين معنا است كه : قبل از اينكه عضو قبلى بخشكد ، عضو بعدى شسته شود و در هواى سرد عرفا فاصله زياد هم نبايد بشود و لو\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nرطوبت اعضاء قبلى باقى باشد ، و اللّه العالم .\r\n\r\n140\r\n- آب خارجى به اعضاء اصابت مىكند و شخص تصميم دارد كه از آن جهت مسح استفاده نكند ولى غافل مىشود و وضو را تمام مىكند ، حكم وضو چيست ؟\r\n\r\nبسمه تعالى\r\n- چنانچه آب خارج در حال شستن اعضاء به اعضاء وضو ريخته شده و با آب وضو مخلوط شده مانعى ندارد ، و اللّه العالم .\r\n\r\n141\r\n- در فرض فوق از آن آب استفاده شده لكن قبل از فوت موالات وضويى ، توجه كرده مسح را با آب وضو تدارك كرده حكم وضو چيست ؟\r\n\r\nبسمه تعالى\r\n- چنانچه مسح را با آب وضو تدارك كند مانعى ندارد ، و اللّه العالم .\r\n\r\n142\r\n- شخصى هنگام ريختن آب روى دستهايش نمىتواند آب را داخل دستش نگهدارد ، ناچار دست خود را زير شير مىبرد و بعد با دست ديگر روى آن دست را مىكشد ، آيا وضوى او صحيح است ؟\r\n\r\nبسمه تعالى\r\n- مانعى ندارد ولى دست چپ را سريع از زير شير بيرون ببرد ، و اللّه العالم .\r\n\r\n143\r\n- موقع شستن دست در وضو دست را طورى قرار مىدهد كه آب از سر انگشت بر مىگردد ، حكم اين وضو چيست ؟\r\n\r\nبسمه تعالى\r\n- بعد از تمام شدن شستن دست ، برگشت آب ضرر ندارد ، و اللّه العالم .\r\n\r\n144\r\n- آيا واجب است در وضو صورت را با دست راست شست ؟\r\n\r\nبسمه تعالى\r\n- واجب نيست ، و اللّه العالم .\r\n\r\n145\r\n- چنانچه شك كند كه آيا رنگ موجود روى اعضاء ، جرم و مانع رسيدن آب به بشره است يا مانع نيست ، تكليف چيست ؟\r\n\r\nبسمه تعالى\r\n- بايد اطمينان پيدا كند كه مانع نيست يا مانع دفع شده است ، و اللّه العالم .\r\n\r\n146\r\n- شخصى نقاش است و بر طرف كردن ذرات رنگ از دست و صورت ، براى او مشكل است ، وظيفهء وى براى وضو و غسل چيست ؟\r\n\r\nبسمه تعالى\r\n- بايد به قدر امكان رفع كند و چنانچه رفع آن حرجى شد وضو بگيرد و بعد تيمم كند ، و اللّه العالم .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\n147\r\n- دست راست فردى از زير آرنج وسط ذراع قطع شده است ، براى مسح سر و پاى راست مىتواند از دست چپ استفاده كند ؟\r\n\r\nبسمه تعالى\r\n- بايد با ذراع دست راست از محلى كه قطع شده سر و پاى راست را مسح كند ، و اللّه العالم .\r\n\r\n148\r\n- هنگام وضو گرفتن بسيار شك مىكنيم ، لطفا نظرتان را بگوييد ؟\r\n\r\nبسمه تعالى\r\n- كسى كه زياد شك مىكند نبايد به شكّش اعتناء كند ، بايد مثل افراد متعارف وضو بگيرد ، و اللّه العالم .\r\n\r\n149\r\n- وقتى كه دستم را به صورت مىزنم چربى به خود مىگيرد و خود دستم چربى با خود همراه دارد ، آيا براى وضو لازم است دست و صورتم را ابتدا با صابون بشويم بعد وضو بگيرم ؟\r\n\r\nبسمه تعالى\r\n- لازم نيست ، و اللّه العالم .\r\n\r\n150\r\n- مقصود از شستن صورت و دستها در وضو دست كشيدن بر روى آنها يا جارى شدن آب بر روى آنها مىباشد ؟\r\n\r\nبسمه تعالى\r\n- در وضو بايد آب را به صورت و دستها برساند بطورى كه قطراتى از آن جارى شود ، هر چند اين كار را با دست كشيدن انجام دهد ، دست كشيدن در شستن صورت و دستها لازم نيست ، و اللّه العالم .\r\n\r\n151\r\n- آيا زن واجب است هنگام مسح ، روى پوست سر مسح كند يا روى موى جلوى سر هم مسح كافى است ؟\r\n\r\nبسمه تعالى\r\n- بايد بر پوست جلوى سر يا آخر موهاى جلوى سر مسح كند ، و اللّه العالم .\r\n\r\n152\r\n- تكليف كسى كه دو دست او تا مچش قطع شده چيست ؟\r\n\r\nبسمه تعالى\r\n- چنانچه دو دست تا مچ قطع شده بايد صورت و دستها را در وضو بشويد و لو به اينكه آنها را زير شير آب ببرد - با رعايت ترتيب - و با محل قطع شده دست سر و پاها را مسح نمايد ، و اگر دو دست تا آرنج قطع شده بايد صورتش را در وضو بشويد هرچند نتواند مسح بكند لكن احتياط اين است كه شخصى را نايب بگيرد تا از ترى صورت او\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبگيرد و سر و پاهاى او را مسح كند ، و اللّه العالم .\r\n\r\n153\r\n- آيا مسح بر سرى كه ژله يا روغن چسبنده ماليده‌اند درست است يا خير ؟\r\n\r\nبسمه تعالى\r\n- چنانچه مانع رسيدن رطوبت به جلوى سر يا بيخهاى موى جلو سر باشد ، مسح بر آن صحيح نيست و بايد مانع را بر طرف نمايد ، و اللّه العالم .\r\n\r\n154\r\n- كسى كه نمىخواهد در مسجدى نماز واجب بخواند و حوض آن وقف خاص نمازگزاران است آيا مىشود به جهت اباحهء تصرف از آب حوض مسجد ، يك نماز مستحبى در اين مسجد بجا آورد تا وضوى او مشكل پيدا نكند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n155\r\n- آبهاى لوله‌كشى شهر و روستا گاهى به واسطهء آنكه كلر به آن مىزنند به رنگ سفيد در مىآيد ، آيا در آن حال مضاف است يا نه ؟ و تطهير و وضو با آن چگونه است ؟\r\n\r\nبسمه تعالى\r\n- آب مزبور آب مطلق است و تطهير و وضو با آن مانعى ندارد ، و اللّه العالم .\r\n\r\n156\r\n- حكم وضو و غسل فردى كه از موهاى مصنوعى به صورت كلاه‌گيس چسبيده به پوست سر استفاده مىكند ، چيست ؟ ممكن است فرد مجبور به حفظ كلاه‌گيس به مدت يك سال باشد .\r\n\r\nبسمه تعالى\r\n- براى وضو و غسل بايد كلاه‌گيس را بردارد و بر پوست جلوى سر مسح كند و در غسل آب را به پوست سر برساند ، و اللّه العالم .\r\n\r\n157\r\n- در صورتى كه از موهاى مصنوعى به روش كاشت مو در سطح پوست سر استفاده شود ، حكم وضو و غسل چگونه خواهد بود ؟\r\n\r\nبسمه تعالى\r\n- چنانچه براى وضو بتوان بر پوست سر مسح نمود و نيز در غسل آب به پوست سر برسد مانعى ندارد ، و اللّه العالم .\r\n\r\n158\r\n- آيا موارد زير براى وضو مانع به حساب مىآيد :\r\nالف ) اثر كرمى كه براى نرم كردن پوست دستها و صورت استعمال مىشود .\r\nب ) اثر روغن خوراكى كه بعد از آشپزى و تماس پوست زنها با روغن در دستها مىماند و دستها حالت ليزى و برّاق دارند ؟\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبسمه تعالى\r\n- چنانچه جرمى نداشته باشد كه مانع از رسيدن آب به پوست است حاجب و مانع براى وضو حساب نمىشود ، و اللّه العالم .\r\n\r\n159\r\n- آيا رنگى كه خانمها براى موى سر خود استفاده مىكنند مانع صحت غسل و وضو ( مسح ) مىباشد ؟\r\n\r\nبسمه تعالى\r\n- اگر فقط رنگ باقى مانده ، مانع براى وضو و غسل حساب نمىشود ، و اللّه العالم .\r\n\r\n160\r\n- اگر دست تا آرنج زير جبيره باشد آيا مىتوان براى مسح از دستى كه جبيره شده استفاده كرد ؟ و اگر اين دست بواسطهء گچ گرفتن به پا نمىرسد تكليف مسح چه مىشود ؟\r\nو همچنين اگر دو دست شخص عناوين فوق را داشته باشد كيفيت وضوى او خصوصا مسح او به چه كيفيت مىباشد ؟\r\n\r\nبسمه تعالى\r\n- چنانچه ممكن باشد بايد با دستى كه جبيره شده مسح كند - و لو به اينكه پايش را بالا بياورد - و اگر مسح با دستى كه جبيره شده ممكن نباشد بايد با دست ديگر مسح كند ، و اللّه العالم .\r\n\r\n161\r\n- شخصى كف دست او تا مچ جبيره باشد ، آيا براى مسح از كف جبيره استفاده كند يا از ذراع ؟\r\n\r\nبسمه تعالى\r\n- بايد با كف جبيره مسح كند و بنابر احتياط با ذراع هم مسح كند ، و اللّه العالم .\r\n\r\n162\r\n- اگر كسى بعد از اينكه غسل جنابت كند وضو بگيرد : الف ) آيا معصيت كرده ؟ ب ) آيا با آن وضو نماز صحيح است ؟\r\n\r\nبسمه تعالى\r\n- وضو بعد از غسل جنابت مشروعيت ندارد ، و اگر شخص از روى ندانستن مسأله بعد از غسل جنابت وضو گرفته مرتكب معصيت نشده و در هر حال وضويى كه بعد از غسل جنابت گرفته ضررى به غسل جنابت ندارد و با غسل جنابت مىتواند نماز بخواند ، و اللّه العالم .\r\n\r\n163\r\n- آيا در موقع شستن صورت و دستها در وضو آرام و بىحركت بودن صورت و دستها لازم است ؟\r\n\r\nبسمه تعالى\r\n- بىحركت بودن صورت و دستها براى شستن لازم نيست و حركت مانعى ندارد ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو در مسح لازم است دست بر سر يا پا كشيده شود نه آنكه سر يا پا را به دست بكشد ، و اللّه العالم .\r\n\r\n164\r\n- آيا با بودن رطوبت در دست مىتواند به اعضاى خود دست بزند ؟\r\n\r\nبسمه تعالى\r\n- اگر براى مسح سر و پاها رطوبت در كف دست باشد نمىتواند به اعضاء ديگر وضو دست بزند و چنانچه براى مسح رطوبت در كف دست باقى نمانده بايد از ريش خود كه خارج از مقدار متعارف نيست رطوبت بگيرد و مسح كند ، و اللّه العالم .\r\n\r\n165\r\n- آيا وضوگيرنده بايد از بالاى آرنج به طرف انگشتان دستها را بكشد ؟ يا اگر بالا و پائين بكشد اشكالى ندارد ؟\r\n\r\nبسمه تعالى\r\n- بايد دستها را از آرنج به طرف انگشتان بشويد ، و اللّه العالم .\r\n\r\n166\r\n- آيا مسح همزمان پاها جايز است يا بايد ترتيب ملاحظه گردد ؟\r\n\r\nبسمه تعالى\r\n- بنابر احتياط بايد پاى راست را با دست راست مسح كند و بعد پاى چپ را با دست چپ مسح كند ، و اللّه العالم .\r\n\r\n167\r\n- بيمارى كه امكان تطهير را ندارد براى نماز چه وظيفه‌اى دارد ؟\r\n\r\nبسمه تعالى\r\n- چنانچه تطهير ممكن نباشد با همان حالت نماز مىخواند ، و اللّه العالم .\r\n\r\n168\r\n- كسى كه نمىتواند با آب تطهير كند چه وظيفه‌اى دارد ؟\r\n\r\nبسمه تعالى\r\n- چنانچه تطهير نجس موقوف به آب باشد و آب هم در دسترس نباشد تكليفى ندارد و با همان بدن نجس يا لباس نجس - اگر لباس پاكى ندارد - نماز مىخواند ، و اللّه العالم .\r\n\r\nوضوى جبيره\r\n\r\n169\r\n- چسب زخمى كه انسان روى زخم مىزند علاوه بر روى زخم مقدارى از اطراف زخم را هم مىگيرد . آيا با اين چسب زخم‌ها مىتوان وضوى جبيره گرفت يا بايد برداشت تا آب به اطراف زخم برسد ؟\r\n\r\nبسمه تعالى\r\n- اگر به مقدار معمول باشد مانعى ندارد . و شخص بايد وضوى جبيره بگيرد ، و اللّه العالم .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nمسّ قرآن\r\n\r\n170\r\n- فرق بين طهارت داشتن و طاهر بودن كه مىگويند انسان بايد طاهر باشد تا قرآن را مس نمايد چيست ؟\r\n\r\nبسمه تعالى\r\n- چنانچه حدثى دارد كه قابل رفع نيست مثل اينكه زن در ايام عادت است مىگوييم بايد طاهر باشد و در حال حيض مسّ قرآن جايز نيست چون زن طاهر نيست .\r\nگاهى حدث قابل رفع است مثل اينكه جنب است غسل مىكند ، و خوابيده بيدار شده وضو مىگيرد ، طهارت داشتن شرط است براى مسّ قرآن يعنى وضو بگيرد يا غسل كند ( اگر جنب است ) و سپس مس كند ، و اللّه العالم .\r\n\r\n171\r\n- پول گرفتن براى قرآن خواندن حرام است يا حلال ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\nاسماء متبرّكه\r\n\r\n172\r\n- دور انداختن و بىاحترامى به كاغذى كه در آن عبارت « بسمه تعالى » نوشته شده چه حكمى دارد ؟\r\n\r\nبسمه تعالى\r\n- بنا بر احتياط واجب بدون وضو به آن دست نزنند و كاغذى كه در آن « بسمه تعالى » نوشته شده در صورتى كه نمىخواهند آن را نگهدارى كنند بايد در مكان مناسب دفن شود و يا در آب جارى بيندازند ، و اللّه العالم .\r\n\r\n173\r\n- اگر اسم خدا با اشاره باشد ، حكم دست زدن بىوضو به آن چيست ؟\r\n\r\nبسمه تعالى\r\n- اگر اسم با اشاره باشد دست بىوضو بر آن گذاشتن مانعى ندارد ، و اللّه العالم .\r\n\r\n174\r\n- از روى سهو يك سكه ده تومانى كه روى آن عكس روضهء مبارك امام رضا عليه السّلام و اسم مباركشان نوشته شده است در چاه دستشويى افتاده است . از شما تقاضامندم كه حكم شرعى و وظيفهء بنده را مرقوم بفرماييد ؟\r\n\r\nبسمه تعالى\r\n- بنا بر احتياط تا وقتى كه آن سكه را از دستشويى بيرون نياوردند از آن دستشويى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاستفاده نكنيد ، البته بر شما لازم نيست كه به ديگران كه از افتادن سكه مزبور در دستشويى خبر ندارند اطلاع بدهيد فقط خودتان اجتناب كنيد ، و اللّه العالم .\r\n\r\n175\r\n- با توجه به اينكه مس نمودن لفظ جلاله بدون وضو حرام است ؛ مصاديق دقيق لفظ جلاله را مشخص فرماييد ؟\r\n\r\nبسمه تعالى\r\n- لفظ جلاله « اللّه » است اگر چه ساير اسماء خداوند را نيز نمىشود بدون وضو لمس كرد ، و اللّه العالم .\r\n\r\n176\r\n- آيا واژه‌هايى چون « خدا ، خداوند ، پروردگار ، منان ، متعال و . . . » در زبان فارسى از مصاديق لفظ جلاله محسوب مىشوند ؟\r\n\r\nبسمه تعالى\r\n- لفظ جلاله بر آنها اطلاق نمىشود اگر چه ساير اسماء خداوند را نيز نمىشود بدون وضو لمس كرد ، و اللّه العالم .\r\n\r\n177\r\n- آيا منظور از لفظ جلاله ، فقط واژه‌هاى عربى آن هست ؟ يا معادل فارسى آنها هم منظور مىباشد ؟\r\n\r\nبسمه تعالى\r\n- جواب معلوم شد ، و اللّه العالم .\r\n\r\n178\r\n- با توجه به اينكه مسّ اسماء مباركهء حضرت ائمه عليهم السّلام به احتياط واجب و يا فتوى بدون وضو جايز نيست ، آيا مسّ كلمهء امام رضا عليه السّلام كه روى سكه‌هاى ده تومانى نوشته است جايز است ؟\r\n\r\nبسمه تعالى\r\n- احتياط واجب اين است كه اجتناب شود ، و اللّه العالم .\r\n\r\n179\r\n- كتابى كه مىدانيم در آن نام خداوند است آيا براى خواندن آن بايد مواظب باشيم كه دستمان به اسماء متبركه بدون وضو اصابت نكند ؟\r\n\r\nبسمه تعالى\r\n- بلى بايد مواظبت كند و بدون وضو به اسم خداوند متعال دست نزند ، و اللّه العالم .\r\n\r\nغسل و وضو\r\n\r\n180\r\n- بوسيلهء كاشتن مو ، موهاى سر يا ابرو ترميم مىگردد ، آيا وضو يا غسل با موى كاشته شده چه صورت دارد ؟\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nبسمه تعالى\r\n- اگر مو را كاشته باشد مانعى ندارد ولى بايد آب را در وضو مثل غسل به زير موها برساند و شستن موها و مسح بر آنها كافى نيست ، و اللّه العالم .\r\n\r\n181\r\n- آب مستعمل در غسل را مىتوان براى وضو و غسل ، استفاده كرد ؟\r\n\r\nبسمه تعالى\r\n- بهتر ترك آن است در صورتى كه آب غير مستعمل داشته باشيد ، و اللّه العالم .\r\n\r\n182\r\n- غسل و وضو با آب آبيارى چگونه است ؟\r\n\r\nبسمه تعالى\r\n- آب مزبور آب مطلق است و وضو و غسل با آن مانعى ندارد ، و اللّه العالم .\r\n\r\n183\r\n- آيا مصرف زياد آب در غسل يا وضو آنها را باطل مىكند ؟\r\n\r\nبسمه تعالى\r\n- غسل يا وضو را باطل نمىكند ، و بهتر است به مقدارى كه آب به اعضاء غسل و وضو برسد اكتفا كند ، و اللّه العالم .\r\n\r\nغسل\r\n\r\n[ مسائل غسل 
  ]\r\n\r\n184\r\n- غسل و نماز در خانهء اجاره شده صحيح است يا خير ؟\r\n\r\nبسمه تعالى\r\n- در صورتى كه اجارهء خانه به صورت صحيح واقع شده ، سكونت مستأجر در آن خانه مانعى ندارد و الّا نمىتواند در آن خانه تصرّف كند به سكونت يا غير آن مگر اينكه صاحبخانه حتى در فرض بطلان اجاره راضى به تصرّف باشد ، و اللّه العالم .\r\n\r\n185\r\n- اگر زوجه ، همسرش را ملاعبه نمايد تا حدّ اينكه شوهرش جنب شود ، مسأله چگونه است ؟\r\n\r\nبسمه تعالى\r\n- مانعى ندارد و بر شوهر كه جنب شده است غسل جنابت واجب مىشود ، و اللّه العالم .\r\n\r\n186\r\n- مقدار حدّ جنابت براى زن چگونه است ؟ حدّ جنابت براى مرد چگونه است ؟ جماع براى زن و مرد چگونه است ؟\r\n\r\nبسمه تعالى\r\n- جنابت در زن و مرد بوسيلهء جماع و خروج منى حاصل مىشود ، و اللّه العالم .\r\n\r\n187\r\n- اگر مرد ( با عرض معذرت ) انگشت خود را داخل فرج همسرش نمايد ، آيا زن جنب مىشود ؟\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\nبسمه تعالى\r\n- در فرض مذكور زن جنب نمىشود ( در صورتى كه در عمل مزبور منى از زن خارج نشود ) ، و اللّه العالم .\r\n\r\n188\r\n- براى معاينهء داخل رحم اگر پزشك انگشت يا دستگاهى داخل رحم زن فرو كند ، آيا جنب مىشود ؟\r\n\r\nبسمه تعالى\r\n- در فرض مزبور جنب نمىشود و روزه را نيز باطل نمىكند ، و اللّه العالم .\r\n\r\n189\r\n- اگر افراد استثنايى اعم از كم توان ذهنى ، ناشنوا در موقع غسل نيت نكنند ، آيا غسل آنان صحيح است ؟\r\n\r\nبسمه تعالى\r\n- همين كه قصد غسل دارند كافى است و چيز ديگرى لازم نيست ، و اللّه العالم .\r\n\r\n190\r\n- در ماه رمضان اگر كسى قبل از اذان صبح در تنگى وقت تيمم بدل از غسل جنابت كرد و براى نماز صبح هم عصيانا غسل نمىكند ، آيا در تنگى وقت نماز صبح دوباره بايد تيمم كند يا وضو كافى است ؟ و اگر تيمم لازم است ، نيت آن چيست ؟\r\n\r\nبسمه تعالى\r\n- بنا بر احتياط در غير غسل جنابت ، هم وضو بگيرد و هم تيمم بدل از غسل كند ؛ و در جنب ، تيمم بدل از غسل كافى است ، و اللّه العالم .\r\n\r\n191\r\n- اگر انسان هنگام غسل دادن آب زيادى مصرف كند ، چنان كه اسراف شود آيا غسل را باطل مىكند ؟\r\n\r\nبسمه تعالى\r\n- غسل باطل نمىشود ولى اين كار را نكنيد ، و اللّه العالم .\r\n\r\n192\r\n- اگر اعضاى غسل چرب باشد ، آيا غسل صحيح است ؟\r\n\r\nبسمه تعالى\r\n- چنانچه مجرد چربى بدن باشد مانعى ندارد و الّا بايد بر طرف كند اگر مانع باشد ، و اللّه العالم .\r\n\r\n193\r\n- در غسل جنابت آيا همان نيت اول براى غسل هر سه عضو كافى است يا آنكه براى هر قسمت بايد نيت جداگانه داشت ؟\r\n\r\nبسمه تعالى\r\n- نيت در اول غسل كافى است ، و اللّه العالم .\r\n\r\n194\r\n- شخصى كه جنب شده است بخواهد كه براى نماز صبح غسل كند اگر ببيند كه صداى آب براى ديگر اعضاى خانواده ايجاد مزاحمت مىكند حكمش چيست ؟\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nبسمه تعالى\r\n- شنيدن صداى آب مسقط وجوب غسل نمىشود ، و اللّه العالم .\r\n\r\n195\r\n- كسى كه در راه خدا كشته شده است ( شهيد شده است ) آيا غسل دادن او قبل از دفن واجب است ؟\r\n\r\nبسمه تعالى\r\n- آن كه در معركهء قتال كشته شده باشد ، غسل ندارد ، و اللّه العالم .\r\n\r\n196\r\n- اگر كسى عمدا غسل نكند تا نزديكىهاى طلوع آفتاب و يقين داشته باشد كه اگر غسل كند نمازش قضا مىشود و رفت غسل كرد و نمازش قضا شد ، آيا غسلى كه كرده است درست است ؟\r\n\r\nبسمه تعالى\r\n- غسلش صحيح است ، و اللّه العالم .\r\n\r\n197\r\n- جوانى است دانشجو در اوايل سالهاى تكليف ، وظايف شرعى از جمله نماز و روزه را انجام مىداده و همچنين شنيده بود كه جنب بايد غسل جنابت بكند ، ولى كيفيت آن را نمىدانسته و فقط به حمام مىرفته و خود را مىشسته است . در حال حاضر وظيفهء اين فرد نسبت به نماز و روزه‌هاى گذشته‌اش چيست ؟ چه بايد بكند ؟\r\n\r\nبسمه تعالى\r\n- اگر اعتقاد داشته به صحت غسل و بعد فهميده كه باطل بوده ، روزه‌هايى كه گرفته قضا ندارد ولى نمازهاى خود را بايد قضا كند ، و اللّه العالم .\r\n\r\n198\r\n- در غسل ترتيبى ، ناف و عورتين بايد به چه صورت شسته شوند ؟ آيا قاعدهء خاصى دارد ؟\r\n\r\nبسمه تعالى\r\n- به هر نحو بشويد مجزى است و ترتيب بين طرف راست و چپ معتبر نيست گرچه احوط استحبابى است كه اول طرف راست را همراه با ناف و عورتين بشويد و بعد طرف چپ را همراه با آن ، و اللّه العالم .\r\n\r\n199\r\n- اگر در غسل ترتيبى ابتدا گردن را شست بعد سر را و همچنين در مورد شستن سمت راست بدن يا چپ ، اول پاها را شسته و بعد قسمتهاى ديگر را ، حكم غسل چگونه است ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n200\r\n- آيا با آبى كه براى شستن قسمتى از اعضاى وضو يا غسل به كار رفته ، مىتوان ديگر\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاعضا را شست ؟\r\n\r\nبسمه تعالى\r\n- مانعى ندارد گرچه احتياط مستحب اين است كه غسالهء غسل جنابت و امثال آن را در وضو يا غسل به كار نبرد ، و اللّه العالم .\r\n\r\n201\r\n- غسل كردن فرزند قبل از طلوع آفتاب جهت خواندن نماز صبح اگر باعث تأذى والدينش مىگردد ، تكليف فرزند چيست ؟\r\n\r\nبسمه تعالى\r\n- فرزند بايد براى نماز صبح غسل كند و تأذّى والدين مانع از عمل به وظيفهء شرعى نيست ، و اللّه العالم .\r\n\r\n202\r\n- صبح از خواب برمىخيزم ، بللى احساس مىكنم ، حكمش چيست ؟\r\n\r\nبسمه تعالى\r\n- در صورتى كه علم يا اطمينان دارد كه منى از او خارج شده بايد غسل جنابت بنمايد و اگر به لباس رسيده لباس نجس شده است ، و در صورت شك در اينكه مايعى كه خارج شده منى است يا غير آن بايد علائم منى را كه در رسالهء عمليه ذكر شده ملاحظه كنيد اگر علائم منى موجود باشد حكم به منى بودن مىشود و الّا مايع مذكور حكم منى را ندارد و غسل واجب نيست ، و اللّه العالم .\r\n\r\n203\r\n- سه ميت را دفن نموده‌اند و بعد از دفن معلوم شد كه يكى از آنها بدون حنوط غسل شده يا غسل باطل بوده ، تكليف چيست ؟\r\n\r\nبسمه تعالى\r\n- چنانچه شكافتن قبر و بيرون آوردن ميت در فرض سؤال موجب هتك نمىشود - به اينكه بدن ميت هنوز بو نگرفته - در اين صورت بايد قبرها را بشكافند و هر سه ميت را غسل دهند و ميتى را كه حنوط نكرده‌اند حنوط كنند ، و اللّه العالم .\r\n\r\n204\r\n- آيا كسى كه در روز جمعه امكان غسل جمعه در وقت ادا ندارد قبلا يا بعدا غسل مىكند ، آيا با آن غسل مىتواند نماز بخواند يا نه ؟\r\n\r\nبسمه تعالى\r\n- با قضاى غسل جمعه كه در روز شنبه انجام گيرد مىتوان نماز خواند و احتياج به وضو ندارد ، امّا در صورت تقديم غسل جمعه و انجام آن روز پنجشنبه براى نماز خواندن نمىتوان به آن غسل اكتفا كند بايد وضو بگيرد ، و اللّه العالم .\r\n\r\n205\r\n- زن و شوهرى جنب باشند و آب به اندازهء يك نفر موجود باشد و وقت رفته رفته تنگ\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمىشود كدام يك از زوجين حقّ استفاده از آب دارد ؟\r\n\r\nبسمه تعالى\r\n- چنانچه براى هر دو مباح باشد مثل اينكه ملك هيچ كدام نباشد و يا ملك هر دو باشد و هر كدام راضى به غسل ديگرى باشد ، غسل او صحيح است ؛ و اگر ملك يكى از آن دو است او بايد غسل كند ؛ و اگر ملك هر دوى آنهاست و هيچ كدام راضى به غسل كردن ديگرى نباشند ، وظيفهء آنها تيمم است ، و اللّه العالم .\r\n\r\n206\r\n- كسى كه در اثر ندانستن مسأله يا اهمال غسلهاى واجب خود را انجام نداده ، عبادات او مانند نماز و روزه چگونه است ؟\r\n\r\nبسمه تعالى\r\n- بايد نمازها و روزه‌هايى كه با اين حال و قبل از انجام دادن غسل بجا آورده آنها را قضا نمايد ، و اللّه العالم .\r\n\r\n207\r\n- آيا عناوين وذى ، مذى و ودى مختصّ به مرد است يا شامل زن و خنثى هم مىشود ؟\r\n\r\nبسمه تعالى\r\n- عناوين مذكور اختصاص به مرد ندارد ، و اللّه العالم .\r\n\r\n208\r\n- زن به وسيلهء دستگاه طبى از خروج خون استحاضه جلوگيرى مىكند ولى در باطن هست ، آيا اين زن حكم زن مستحاضه را دارد ؟\r\n\r\nبسمه تعالى\r\n- تا وقتى كه خون خارج نشده - و لو بواسطهء پنبه - حكم استحاضه را ندارد ، و اللّه العالم .\r\n\r\n209\r\n- آيا سست شدن بدن و خروج رطوبت نشانهء منى است ؟\r\n\r\nبسمه تعالى\r\n- سست شدن به تنهايى نشانهء منى نيست ، بايد علائم ديگر را هم داشته باشد ، و اللّه العالم .\r\n\r\n210\r\n- خانمى در هر ماه با فاصلهء اقل طهر يعنى ده روز خون مىديده و مدتى است كه خونريزى متصل شده است و به ظاهر پاك نمىشود ، لطفا وظيفهء ايشان را بيان فرماييد .\r\n\r\nبسمه تعالى\r\n- چنانچه زن عادت ماهانه دارد به اينكه دو ماه پشت سر هم به يك منوال خون ديده ، مقدار عادتش را حيض قرار مىدهد و بقيه حكم استحاضه را دارد ؛ و اگر عادت ندارد و مضطربه است ، شش يا هفت روز از اول هر ماه را حيض قرار مىدهد و در بقيه به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nحكم مستحاضه عمل مىكند ، و اللّه العالم .\r\n\r\n211\r\n- اگر شخصى از خوابى بيدار شود و ترى در خود ببيند و نداند كه آيا علامات جنب شدن رخ داده يا نه وظيفه‌اش چيست ؟\r\n\r\nبسمه تعالى\r\n- در فرض سؤال چنانچه اطمينان ندارد منى از او خارج شده غسل جنابت بر او واجب نيست ، و اللّه العالم .\r\n\r\n212\r\n- رفع حدث ( اكبر يا اصغر ) به آب مستعمل در غسل جايز است ؟\r\n\r\nبسمه تعالى\r\n- احتياط مستحب اين است كه با آب قليل مستعمل در حدث رفع حدث نشود ، و اللّه العالم .\r\n\r\n213\r\n- هر چند روز يك بار بللى از من خارج مىشود كه تكليف را نمىدانم ، آيا غسل بر من واجب است ؟\r\n\r\nبسمه تعالى\r\n- منى علائمى دارد كه در رسالهء عمليه ذكر شده و احيانا در مواقع شهوت مذى خارج مىشود كه پاك است و غسل ندارد ، چنانچه رطوبتى كه از شما خارج مىشود علائم منى را داشته باشد بايد غسل نماييد و اگر غسل براى شما ضررى باشد تيمم نماييد ، و چنانچه رطوبت خارج شده كه شك در منى بودن آن داريد علائم منى را ندارد غسل بر شما لازم نيست ، و اللّه العالم .\r\n\r\nاستمنا\r\n\r\n214\r\n- با كمال پوزش آيا اگر همسر با عورت شوهرش بازى كند و منى خارج شود چه با شهوت يا بدون شهوت ، اين عمل استمنا حساب مىشود ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n215\r\n- شخصى نمىداند بالغ شده يا خير ، استمناء مىكرده ، آيا حكم منى را دارد ؟ و تكليف عباداتى كه به جا آورده چيست ؟\r\n\r\nبسمه تعالى\r\n- رطوبتى كه از شخص خارج شده و اوصاف منى در آن نيست حكم منى را ندارد ، از وقتى كه رطوبتى با اوصاف منى از شخص خارج شده از آن وقت بالغ شده و اگر با\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحالت جنابت و بدون غسل نماز خوانده بايد نمازها را قضا كند و روزه‌هايى را هم كه بدون غسل گرفته بايد قضا نمايد ، و اللّه العالم .\r\n\r\nحيض\r\n\r\n216\r\n- مفهوم « فاعتزلوا النساء فى المحيض . . . » چيست ؟ آيا منظور اين است كه در ايام حيض لذت بردن از زن مطلقا جايز نيست . لذت بردن به غير از ما منع اللّه ، در ايام حيض چگونه است ؟\r\n\r\nبسمه تعالى\r\n- خداوند متعال در اين آيهء كريمه امر فرموده است كه مردان با همسرانشان در حال حيض مجامعت نكنند تا وقتى كه از حيض پاك شوند ، و لذت بردن از همسر به غير از مجامعت در قبل و دبر در ايام حيض مانعى ندارد ، و اللّه العالم .\r\n\r\n217\r\n- خانمى در بيستم شعبان وضع حمل مىكند بعد از ده روز غسل انجام مىدهد ولى خون قطع نمىشود و ادامه دارد ، اين خانم به خاطر ندانستن مسأله ديگر غسل نمىكند امّا بعد از ده روز از وضع حمل ، روزه و نماز را انجام مىدهد ( بدون غسل ) يادآورى مىشود كه اين خانم به مدت نه روز حيض مىبيند ولى اينكه اول ماه يا وسط ماه يا . . .\r\nخون مىبيند منظم نيست ، حكم اين خانم چيست ؟ و نيز توضيح بفرمائيد كه روزهايى كه استحاضه حساب مىشود اگر كثيره يا غير آن بوده چه حكم دارد ؟ و اگر الان ( بعد از دو سال ) فراموش كرده كه آن وقت كثيره بوده يا قليله يا متوسطه چه حكمى دارد ؟\r\n\r\nبسمه تعالى\r\n- در فرض سؤال كه عادت زن در حيض نه روز بوده ، خونى كه بعد از ولادت تا نه روز ديده نفاس است و بعد از نه روز - در فرضى كه خون از ده روز تجاوز نموده - استحاضه مىباشد ، و در استحاضهء قليله بايد براى هر نماز يك وضو بگيرد و در استحاضهء متوسطه بايد علاوه بر وضو براى هر نماز ، براى هر روز يك غسل در اول روز انجام دهد و اگر استحاضه كثيره باشد بايد براى نماز صبح يك غسل و براى نماز ظهر و عصر - كه به جمع مىخواند - يك غسل و براى نماز مغرب و عشاء - كه به جمع مىخواند - غسل ديگر\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nانجام دهد ، و چنانچه زن تمكن از غسل ندارد و غسل براى او ضرر دارد بايد بدل از غسل تيمم نمايد و براى هر نماز وضو بگيرد ، و چنانچه نمىداند كه در آن وقت مستحاضه به استحاضهء كثيره يا متوسطه بوده يا قليله - يعنى احتمال قليله بودن را مىدهد - در فرضى كه براى هر نماز يك وضو نگرفته ، نماز عصر و نماز عشاء در آن مدت را قضا كند و قضاى بقيهء نمازها لازم نيست ، و اگر مىداند استحاضه قليله نبوده بايد همهء نمازهايى را كه در آن مدت بدون غسل خوانده قضا نمايد ، و اللّه العالم .\r\n\r\n218\r\n- زنى كه در ايام استحاضه آب برايش ضرر دارد و بدون غسل و وضو نماز و روزه را بجا آورده ، تكليف چيست ؟\r\n\r\nبسمه تعالى\r\n- چنانچه در ايام استحاضه غسل براى او ضرر داشت وظيفه‌اش اين بود كه به جاى غسل تيمم كند و براى هر نماز وضو بگيرد ، اگر به وظيفه‌اش در آن مدت عمل نكرد بايد نمازهايش را قضا نمايد ، و اللّه العالم .\r\n\r\n219\r\n- با توجه به اينكه برخى از وسايل و داروهاى پيشگيرى از حاملگى كه خانمها استفاده مىكنند موجب خونريزى مىشود ، اگر بر اساس آنچه در رساله‌هاى عمليه نوشته شده تا ده روز را به عنوان خون حيض و از آن روز تا زمان عادت ماهيانهء دورهء بعد را به عنوان خون استحاضه فرض كنند ، براى اين ايام در مورد نماز در رساله‌ها توضيح داده شده است حال بفرماييد در مورد مسائل ديگر مثل روزه ، اعمال حج تمتع اگر در ايام حج باشد ، ورود و خروج به اماكن متبركه ، زناشويى و مباشرت با شوهر و . . .\r\nتكليف او چيست ؟\r\n\r\nبسمه تعالى\r\n- در فرض سؤال چنانچه عادت سابق زن به هم خورده ، زن بايد وظيفهء مضطربه را كه در رسالهء عمليه ذكر شده مراعات كند و ايامى را كه حيض قرار مىدهد در آن ايام نماز و روزه را ترك كند و در ايامى كه استحاضه است وظيفهء مستحاضه را رعايت كند ، و در حيض قرار دادن ايام نسبت به نماز و ساير اعمال فرقى نيست همانطور كه نماز در آن ايام را ترك مىكند طواف را هم ترك مىكند و نزديكى شوهر با زن در آن ايام نيز جايز نيست ، و اللّه العالم .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nتيمم\r\n\r\n220\r\n- در تيمم زدن كف دو دست بايد همراه با ضربه باشد يا گذاشتن دستها بر زمين كافى است ؟\r\n\r\nبسمه تعالى\r\n- گذاشتن دستها بر زمين كافى نيست ، و اللّه العالم .\r\n\r\n221\r\n- زنى بعد از حيض براى غسل عذرى دارد و امكان غسل برايش فراهم نيست . تيمم بدل از غسل مىكند . حال براى نماز تكليفش چيست ؟ آيا بايد وضو بگيرد يا تيمم كند ؟\r\n\r\nبسمه تعالى\r\n- در فرض مزبور بعد از تيمم بدل از غسل اگر متمكن از وضو مىباشد بايد براى نماز وضو نيز بگيرد ، و اللّه العالم .\r\n\r\n222\r\n- من به اين صورت تيمم كردم : اول نيت كردم ، بعد كف هر دو دستم را بر خاك زدم ، بعد كف دو دستم را به تمام پيشانى از بالا به پايين تا بالاى بينى كشيدم ، و بعد با كف دست چپ پشت دست راستم از برآمدگى بند دست تا سر انگشتان از بالا به پايين كشيدم ، بعد دست راستم را به تمام پشت دست چپم از بالا به پايين تا سر انگشتان كشيدم . بفرماييد كه تيمم من صحيح است يا خير ؟\r\n\r\nبسمه تعالى\r\n- صحيح است ، و اللّه العالم .\r\n\r\n223\r\n- من وقتى كه تيمم كردم بعد از تيمم كردن شك كردم كه تيمم صحيح بوده يا خير ، بفرماييد تكليف چيست ؟\r\n\r\nبسمه تعالى\r\n- بعد از تيمم به شك اعتنا نكنيد ، و اللّه العالم .\r\n\r\n224\r\n- اگر در تيمم ، غير از كف دست ، انگشتان هم در مسح كردن دست دخالت داشته باشند ، آيا اشكالى دارد ؟\r\n\r\nبسمه تعالى\r\n- در مسح غير از كف دست ، انگشتان هم بايد دخالت داشته باشد ، و اللّه العالم .\r\n\r\n225\r\n- آيا در تيمم بايد هر نقطه از كف دست بر روى تمام پيشانى كشيده شود ؟\r\n\r\nبسمه تعالى\r\n- بايد با تمام دو دست تمام پيشانى مسح شود و لازم نيست هر نقطه‌اى از كف دست بر تمام پيشانى كشيده شود ، و اللّه العالم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\n226\r\n- افراد معمولى كه وظيفهء شرعى آنها تيمم است ، آيا مىتوانند به مسجد بروند يا قرآن بخوانند ؟\r\n\r\nبسمه تعالى\r\n- كسى كه جنب شده و براى عذر ديگرى غير از ضيق وقت تيمم كرده ، تا وقتى كه عذر او باقى است مىتواند با آن تيمم به مسجد برود و كارهاى ديگرى كه مشروط به طهارت است انجام بدهد ، و اللّه العالم .\r\n\r\n227\r\n- با توجه به اينكه سنگ مرمر صاف است و خاك و غبارى بر روى آن نيست ، چگونه تيمم بر آن صحيح است ؟\r\n\r\nبسمه تعالى\r\n- در تيمم لازم نيست چيزى كه بر آن تيمم مىشود غبار داشته باشد هرچند احتياط مستحب اين است كه غبار داشته باشد ، و اللّه العالم .\r\n\r\n228\r\n- بفرماييد چه قروح و جروحى است كه تكليف در او تيمم است ؟\r\n\r\nبسمه تعالى\r\n- مواردى كه همهء اعضاى وضو جبيره دارد يا بيش از متعارف بسته شده و نمىتوان باز كرد و يا ضرر براى اعضاء ديگر بدن دارد يا حرجى است تيمم كند ، و تفصيل در رساله موجود است ، و اللّه العالم .\r\n\r\n[ احكام اموات 
  ]\r\n\r\nمسّ ميت\r\n\r\n229\r\n- ميتى را به خاطر عدم دسترسى به آب ، تيمم بدل از غسل مىدهند ، اشخاصى كه بعد از تيمم دادن به ميّت ، به وى دست مىزنند ، بعد از دسترسى به آب آيا غسل مسّ ميت واجب مىشود يا نه ؟\r\n\r\nبسمه تعالى\r\n- در فرض سؤال بنابر احتياط واجب بايد غسل مسّ ميت كند ، و اللّه العالم .\r\n\r\nتجهيز ميت\r\n\r\n230\r\n- ديده شده مردم وقتى مرده‌اى مىبينند مثلا در كنار خيابان ، پول روى آن مىريزند ، نظرتان چيست ؟ ( و تكليف آن پولها چيست ؟ ) .\r\n\r\nبسمه تعالى\r\n- پول مزبور در تجهيز ميت صرف مىشود ، و اللّه العالم .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\n231\r\n- كسى كه در منطقهء آرام خدمت مىكند و در مأموريت فوت مىنمايد ، حكم آن چيست ؟ شهيد است يا نه ؟\r\n\r\nبسمه تعالى\r\n- بايد مانند ساير اموات او را تجهيز و دفن كنند و اللّه العالم .\r\n\r\n232\r\n- آيا پول ريختن بر مرده‌اى كه غريب از دنيا رفته است چنانچه مرسوم است جايز است ؟\r\nو وجه آن چيست ؟\r\n\r\nبسمه تعالى\r\n- فى نفسه مانعى ندارد و براى مصارف تجهيز مىريزند و بايد در همان راه مصرف شود ، و اللّه العالم .\r\n\r\nدفن ميت\r\n\r\n233\r\n- ما مسلمانان مقيم سوئيس با مشكل دفن اموات روبرو هستيم ، بدين شرح كه اولا يك قبرستان مخصوص براى مسلمانان وجود ندارد ، ثانيا دولت سوئيس تا كنون اجازهء اختصاص قطعه‌اى از يك قبرستان عمومى را به مسلمانان نمىدهد ، ثالثا اينكه اجازه داده نمىشود طبق مراسم مذهبى مسلمانان - از قبيل رو به قبله گذاردن ، جسد را در خاك دفن كردن ( چون موظّفند طبق سنّت مسيحيان در جعبه باشد ) - رفتار شود .\r\nلذا با توجه به مشكلات فوق : اولا آيا تمكين به مقررات مربوط جايز است ؟ ثانيا نظر به اينكه ما از طريق مراجع مربوطه در صدد رفع اين مشكلات هستيم ، آيا تا حصول نتيجه مىتوان اجساد مسلمانان را در سردخانه نگهدارى كرد ؟ ثالثا نظر به هزينهء زياد نگهدارى در سردخانه به مدّت بيش از يك سال ، آيا مىتوان ميّت را به طور موقّت طبق مقرّرات آنها دفن نمود و سپس در صورت رفع مشكل نبش قبر نموده و مجددا دفن كرد ؟\r\n\r\nبسمه تعالى\r\n- تمكين به مقررات مربوطهء آنان جايز نيست . اگر اجازه نمىدهند ، به مكان ديگرى كه امكان دفن با رعايت شرايط شرعى هست منتقل نمايند ، و نگه داشتن در سردخانه در فرض مذكور جايز نيست ، و اللّه العالم .\r\n\r\n234\r\n- به جاى اينكه در وقت دفن ميت در زير سرش بالشى از خاك بسازند ، سنگ و مانند آن\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرا در زير سر ميت مىگذارند .\r\n\r\nبسمه تعالى\r\n- گذاشتن سنگ و مانند آن در زير سر ميت حرام نيست لكن بهتر است در زير سرش بالشى از خاك بسازند ، و اللّه العالم .\r\n\r\n235\r\n- در بعضى از مناطق رسم است تلقين اول ميت را بعد از سنگ‌چينى و پوشيدن لحد مىخوانند چون با سنگهاى ضخيم لحد پوشانده مىشود و تنها سر يا قسمتى از آن بازمىماند به حدى ارتفاع بوجود مىآيد كه نمىشود در وقت گفتن كلمات افتتاحيه تلقين دست بر كتف ميت زده و دهان نزديك گوش او ببرند لذا بعضى اوقات با چوب شانهء ميت را فشار مىدهند . آيا اينها از نظر شرع مقدس اسلام جايز است ؟\r\n\r\nبسمه تعالى\r\n- اگر بخواهند به استحباب عمل كنند بايد در وقت تلقين قسمتى از قبر باز باشد بطورى كه تلقين گوينده بتواند دستش را به كتف ميت بزند ، و اللّه العالم .\r\n\r\nنبش قبر\r\n\r\n236\r\n- نظر به اينكه والد مرحوم ما در سال 1359 در دوران طفوليّت ما فوت نموده‌اند و به رغم وصيّت نامهء ايشان كه محل دفن خويش را قبرستان بقيع قم معيّن نموده بودند به علّت عدم توجه اقوام به وصيتنامه در محل مربوط دفن نگرديده ، لذا با توجه به بلوغ و استطاعت ما بر انتقال آن مرحوم به محل مزبور ، لطفا نظر مبارك را مبنى بر نبش قبر و انتقال ايشان بيان فرمائيد .\r\n\r\nبسمه تعالى\r\n- اگر فقط استخوانهاى او باقيمانده ، نبش براى انتقال به اماكن متبرّكه فقط مانعى ندارد ، و اللّه العالم .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nنماز\r\n\r\nاذان\r\n\r\n237\r\n- هنگام گفتن اذان و اقامه « اشهد ان عليا ولى اللّه » را بايد دو مرتبه گفت يا يك مرتبه ؟\r\n\r\nبسمه تعالى\r\n- دو مرتبه گفتن خوب‌تر است ، و اللّه العالم .\r\n\r\n238\r\n- گفتن اذان صبح در حوزه‌هاى علميه يا دانشگاهها كه طلاب و دانشجويان در اين مكانها شب خواب هستند و با گفتن اذان با صداى بلند امكان اذيت آنها هست تكليف چيست ؟\r\n\r\nبسمه تعالى\r\n- اذان صبح مثل ساير اذانهاى اعلانى مستحب است اگر چه مردم خوابيده باشند ، و اللّه العالم .\r\n\r\n239\r\n- آيا شنيدن اذان از تلويزيون و راديو و بلند گوى مسجد براى شخصى كه مىخواهد شروع به نماز كند عوض از اذان نماز شخص كافى مىباشد يا خير ؟\r\n\r\nبسمه تعالى\r\n- شنيدن اذان و اقامه از نوار كافى نيست و بايد شخص احراز كند كه الآن شخصى اذان و اقامه مىگويد و صداى او را مىشنود ، و اللّه العالم .\r\n\r\n240\r\n- آيا اگر بچهء نابالغى اذان مسجد را بگويد آيا اذان باطل است ؟\r\n\r\nبسمه تعالى\r\n- اذان باطل نيست ولى اكتفا كردن به آن اذان براى نماز خلاف احتياط است ، و اللّه العالم .\r\n\r\n241\r\n- آيا حرف زدن بين جملات اذان و اقامه باعث بطلان آنها مىشود يا خير ؟\r\n\r\nبسمه تعالى\r\n- باطل نمىشود اگر چه مستحب است در صورتى كه بين اقامه صحبت كند اقامه را اعاده نمايد ، و اللّه العالم .\r\n\r\n242\r\n- در اذان و اقامه فقط يك بار شهادت ثالثه ( عليا ولى اللّه ) چه حكمى دارد ؟ آيا لازم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنيست كه مثل تمام اذكار ديگر اين ذكر مبارك نيز دو بار گفته شود بنا بر آيهء  « وَ قِفُوهُمْ إِنَّهُمْ مَسْؤُلُونَ . . . »  ، متأسفانه بعضىها فقط يك بار مىگويند .\r\n\r\nبسمه تعالى\r\n- اذان و اقامه مانند نماز نيست كه كلام آدمى آن را باطل كند و مضرّ به صحت نيست ، و اللّه العالم .\r\n\r\nاوقات نماز\r\n\r\n243\r\n- وقت ما بين غروب آفتاب و اذان مغرب حدود 20 دقيقه است آيا مىشود در اين وقت نماز ظهر و عصر را خواند ؟ توضيح دهيد .\r\n\r\nبسمه تعالى\r\n- فاصله بين غروب آفتاب و اذان مغرب حدود 9 تا 12 دقيقه است و چنانچه شخص تا آن وقت نماز ظهر و عصر را نخوانده ، در آن وقت بايد به قصد ما فى الذّمة بخواند ، و اللّه العالم .\r\n\r\n244\r\n- با عنايت به اينكه در بعضى ممالك دو فصل شش‌ماهه وجود دارد يعنى شش ماه شب و شش ماه روز ، شخص مكلّف چگونه اداء تكليف نمايد از حيث نماز و روزه ؟\r\n\r\nبسمه تعالى\r\n- در صورت تمكن بايد از آنجا مهاجرت نموده و به منطقه‌اى كه شب و روز دارد بروند تا نمازهاى يوميه را در اوقات مقرر آن بجا آورند و در صورت عدم تمكن و حرجى بودن مهاجرت تا وقتى كه در آنجا هستند بايد اوقات منطقه‌اى كه نزديك به آنجا است و شب و روز متعارف دارند را ملاحظه نموده و نمازهاى يوميه‌شان را در آن اوقات بخوانند ، و اللّه العالم .\r\n\r\n245\r\n- با توجه به مطالب مطروحه در مسألهء قبل اگر كسى در فضا مدتى را به سر برد حال به هر عنوانى ( فضانوردى يا زندگى ) با عنايت به اينكه تغييرات روز و شب و سال و ماه با آنچه در روى زمين است متفاوت مىباشد بيان فرماييد وظيفه چنين شخصى نسبت به تكاليف شرعى از جمله نماز و روزه چيست ؟\r\n\r\nبسمه تعالى\r\n- چنانچه در بيست و چهار ساعت طلوع و غروب خورشيد را درك مىكنند نمازها را در اوقات مقرر مىخوانند و اگر طلوع و غروب خورشيد را در بيست و چهار ساعت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدرك نمىكنند حكم آنها حكم كسانى است كه در قطبين زندگى مىكنند و در جواب سابق بيان شد ، و اللّه العالم .\r\n\r\n246\r\n- آيا دعا يا راه حلى براى كسى كه خوابش بسيار سنگين است و با صداى زنگ ساعت و . . . براى نماز صبح بيدار نمىشود وجود دارد كه نمازش قضا نشود ؟\r\n\r\nبسمه تعالى\r\n- مجرّب است اگر كسى حقيقتا قصد داشته باشد ، آيهء آخر سورهء كهف را براى بيدار شدن در وقت معيّنى بخواند بيدار مىشود ، و اللّه العالم .\r\n\r\nنماز\r\n\r\n247\r\n- آيا سوى قبله بايد دقيق باشد ؟ آيا مىتوان به سوى قبله‌اى كه در برابر آن نماز مىخوانيم اطمينان كامل داشته باشيم ؟\r\n\r\nبسمه تعالى\r\n- عرفا رو به كعبه بايد باشد ، و اللّه العالم .\r\n\r\n248\r\n- جهرا خواندن حمد و سورهء نماز ظهر و عصر روز جمعه چه حكمى دارد ؟\r\n\r\nبسمه تعالى\r\n- جهر خواندن حمد و سورهء نماز ظهر روز جمعه مستحب است ، امّا در نماز عصر روز جمعه بايد حمد و سوره را به اخفات خواند ، و اللّه العالم .\r\n\r\n249\r\n- افرادى كه ديوانه هستند آيا خداوند به اعمال آنها هم رسيدگى مىكند ؟\r\n\r\nبسمه تعالى\r\n- ديوانه مكلّف نيست و براى اعمال زمان ديوانگى مستحقّ عذاب نيست ، و اللّه العالم .\r\n\r\n250\r\n- اگر در حين نماز اسم مبارك پيغمبر صلّى اللّه عليه و آله و سلّم استماع شود مىتوان صلوات فرستاد يا خير ؟\r\n\r\nبسمه تعالى\r\n- مستحب است حتى در حال نماز ، و اللّه العالم .\r\n\r\n251\r\n- اگر از ركوع يا سجده قبل از تمام شدن ذكر ركوع يا سجده سهوا سر بردارد نمازش چه صورتى دارد ؟\r\n\r\nبسمه تعالى\r\n- نمازش صحيح است ، و اللّه العالم .\r\n\r\n252\r\n- مستحب است در تكبيرة الاحرام دستها را تا مقابل گوشها بالا ببرد ، حالا اگر مقدارى از\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nتكبيرة الاحرام در هنگامى باشد كه دست در حال برگشت از مقابل گوش است ، چه حكمى پيدا مىكند ؟\r\n\r\nبسمه تعالى\r\n- دست بلند نمودن هنگام گفتن تكبيرة الاحرام مستحب است و نيز مستحب است كه دستها را تا مقابل نرمى گوشها بيشتر بلند نكند و اگر هنگام پائين آوردن دستها تكبيرة الاحرام بگويد مانعى ندارد ، و اللّه العالم .\r\n\r\n253\r\n- آيا راست نگه داشتن گردن در قيام نماز مستحب است يا واجب ؟ سر به زير انداختن چه حكمى دارد ؟\r\n\r\nبسمه تعالى\r\n- سر به زير انداختن در حال قيام نماز مستحب نيست ولى راست نگه داشتن اعضاى بدن در حال قيام نماز و همچنين نگاه كردن به محل سجده در حال قيام نماز مستحب است ، و اللّه العالم .\r\n\r\n254\r\n- خداوند در قرآن به دفعات انسانها را به اقامهء نماز دعوت نموده . حتى آدم و يونس و موسى نيز به اين امر سفارش شده‌اند ، بعنوان مثال در سورهء مباركه مريم آيه 32 از زبان حضرت عيسى عليه السّلام مىخوانيم كه : « خداوند مرا به نماز و زكات سفارش فرموده » و مورد ديگر . سؤال من اين است كه كيفيت و متن نماز موسى و عيسى و ساير انبيا ، با نماز ما چه تفاوتى داشته ؟\r\n\r\nبسمه تعالى\r\n- كيفيت آن براى ما معلوم نيست ولى اين قدر از روايات به دست مىآيد كه مشكل‌تر بوده است ، و اللّه العالم .\r\n\r\n255\r\n- اگر كسى يقين يا اطمينان دارد كه اگر دير بخوابد ، نماز صبحش قضا شود ، دير خوابيدنش چه حكمى دارد ؟\r\n\r\nبسمه تعالى\r\n- اگر طورى است كه عادت مىكند به ترك نماز در وقت ، بايد كارى كند كه در وقت نماز بيدار شود - و لو به زنگ گذاشتن ساعت يا غير آن باشد - و اللّه العالم .\r\n\r\n256\r\n- در علم قرائت قرآن گفته مىشود : وقف عبارت است از قطع صوت و نفس و وصل و عدم آن است ، خواهشمندم منظور از وقف و وصل را در نماز بيان فرماييد ؟\r\n\r\nبسمه تعالى\r\n- وقف و وصل در قرائت نماز با وقف و وصل در غير نماز فرقى ندارد ، و اللّه العالم .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n257\r\n- اگر كسى سهوا در نماز وقف به حركت يا وصل به سكون كرد ، جبران آن چه حكمى دارد ؟ و چطور جبران كند ؟ ( مثلا بين آيهء اول و دوم سورهء مباركهء حمد وقف به حركت كرد سهوا ، آيا براى جبران ، از اول آيهء دوم شروع كند يا آيهء اول را دوباره از سر بگيرد ؟\r\n\r\nبسمه تعالى\r\n- جبران آن لازم نيست و براى جبران مىتواند از اول آيهء اول شروع كند ، و اللّه العالم .\r\n\r\n258\r\n- اگر كسى در اثر جهالت خيال كند كه شخص جنب مىتواند به خاطر شرم از اطرافيان به جاى غسل ، تيمم كند ، و اين كار را كرد حكم نماز و روزه‌هاى او چيست ؟\r\n\r\nبسمه تعالى\r\n- روزه‌هاى او قضا و كفاره ندارد ولى نمازهايى كه با تيمم خوانده چون وظيفهء او غسل بوده بايد قضا شود و تيممى كه مىكرده اثر نداشته است ، و اللّه العالم .\r\n\r\n259\r\n- شخصى است در تعداد سجده‌ها اكثرا دچار فراموشى مىشود .\r\n\r\nبسمه تعالى\r\n- كثير الشك نبايد به شكّش اعتنا كند و بايد بنابر انجام عمل بگذارد در جايى كه احتمال عمل مىدهد ، و اللّه العالم .\r\n\r\n260\r\n- بنده به مسافرت مىروم در شهر خودم قبل از شروع مسافرت اذان را مىشنوم و وقت خواندن نماز را ندارم ، در هنگام رسيدن به مقصد نمازم شكسته است يا كامل ؟\r\n\r\nبسمه تعالى\r\n- در حالى كه نماز مىخواند بايد به وظيفهء خود عمل كند چنانچه در سفر است شكسته بخواند و چنانچه به محلّ اقامت ده روز رسيده تمام بخواند ، و اللّه العالم .\r\n\r\n261\r\n- افرادى كه در موقع خواندن نماز بعضى قسمتهاى آن را جابه‌جا يا حذف مىكنند تكليف آنها چيست ؟\r\n\r\nبسمه تعالى\r\n- اگر واقعا نمىتوانند نماز را ياد بگيرند مانعى ندارد ، و اللّه العالم .\r\n\r\n262\r\n- قضاى نماز را بايد از نمازهايى كه از اول سنّ تكليف انسان فوت شده آغاز كرد يا از آخرين نمازى كه قضا شده است ؟ و آيا ترتيب در اين موارد لازم است ؟ لطفا توضيح دهيد . آيا در صبح مىشود قضاى نماز ظهر و يا مغرب را خواند و يا بالعكس ؟\r\n\r\nبسمه تعالى\r\n- در قضاى نمازهايى كه از خود شخص فوت شده ترتيب معتبر نيست مگر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nنمازهايى كه در اداء آنها ترتيب معتبر است مثل نماز عصر هر روز كه بايد بعد از نماز ظهر آن روز خوانده شود و نماز عشاء كه بايد بعد از نماز مغرب همان روز خوانده شود . و نيز لازم نيست نمازهاى فوت‌شدهء هر وقت در همان وقت قضا شود ، قضاى نماز ظهر و عصر يا مغرب و عشاء در وقت صبح و بالعكس مانعى ندارد ، و اللّه العالم .\r\n\r\n263\r\n- زمانى كه وقت نماز بود و در نماز بچه‌اى مهر را برمىداشت من نماز را نمىشكستم چون به ما گفته بودند ( دوران ابتدايى ، راهنمايى ، دبيرستان ) اگر چنين اتفاقى افتاد نماز را بر ناخن انگشت شست خود برپا كنيم ، آيا نياز به قضا دارد يا نه ؟\r\n\r\nبسمه تعالى\r\n- اگر اعتقاد داشتيد نمازتان درست است ، قضا ندارد ، و اللّه العالم .\r\n\r\n264\r\n- سجده بر سيمان و موزاييك و نحو ذلك آيا صحيح است ؟\r\n\r\nبسمه تعالى\r\n- سجده صحيح است ، و اللّه العالم .\r\n\r\n265\r\n- حكم نيت وضو قبل از اذان و بعد از اذان چگونه است و فردى كه بعد از اذان مثلا براى نماز ظهر و عصر وضو مىگيرد آيا مىتواند با آن نماز ديگرى بخواند ؟\r\n\r\nبسمه تعالى\r\n- قبل از اذان مىتواند به نيت مهيا شدن براى نماز وضو بگيرد و اگر به قصد اينكه با طهارت باشد هم وضو بگيرد وضويش صحيح است و مىتواند با آن وضو نماز بخواند ، و بعد از اذان هم مىتواند به قصد نماز خواندن يا به قصد اينكه با طهارت باشد وضو بگيرد و در هر حال شخصى كه براى يكى از غايات وضو گرفت مىتواند با آن وضو بقيهء كارهايى را كه مشروط به وضو است انجام دهد ، و اللّه العالم .\r\n\r\n266\r\n- حكم نماز و روزهء ما طلاب و دانشجويان كه چندين سال يا فقط يك سال در يك شهر مىمانيم چگونه است ؟ و اگر كمتر از 10 روز در اين شهر بمانيم حكم آن چگونه است ؟\r\n\r\nبسمه تعالى\r\n- محل تحصيل وطن انسان حساب نمىشود و اگر كمتر از ده روز در آنجا مىماند نمازش قصر است ، بلى اگر شخص قصد داشته باشد مدت زيادى مثل هشت سال يا بيشتر در جايى بماند نمازش در آنجا تمام و روزه‌اش صحيح است ، و چنانچه شخص براى تحصيل بين وطن و محل تحصيل كه به اندازهء مسافت شرعى است تردد مىكند و ده روز\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر محل تحصيل نمىماند در اين صورت در نمازش در محل تحصيل بنا بر احتياط واجب بين قصر و تمام جمع كند و روزه را اگر گرفت مجزى است و قضا ندارد ، و اللّه العالم .\r\n\r\n267\r\n- آيا در قنوت مىتوان دعاى فرج امام زمان را ذكر نمود توضيح دهيد ؟\r\n\r\nبسمه تعالى\r\n- قنوت دعاى معينى ندارد ، بلى براى انجام وظيفهء استحبابى قنوت لازم است دعاء عربى باشد و پس از خواندن دعاى عربى خواندن دعاى غير عربى اشكال ندارد و دعا براى تعجيل در فرج حضرت امام زمان عليه السّلام در قنوت نماز كارى شايسته است و نيز دعا براى سلامتى آن حضرت به خواندن دعاى « اللهم كن لوليك » و امثال آن ، امّا خواندن دعاى فرج معروف كه با عبارت « الهى عظم البلاء » شروع مىشود خواندن آن در قنوت نماز اشكال دارد ، سزاوار است بعد از تمام شدن نماز آن را بخوانند ، و اللّه العالم .\r\n\r\n268\r\n- آيا كسى كه احتمال مىدهد نمازش قضا شود بايد نماز را سريع بخواند ؟ آيا صحيح است كه سوره را نخواند و در سجده و ركوع يك سبحان اللّه بيشتر نگويد ؟\r\n\r\nبسمه تعالى\r\n- چنانچه خوف خروج وقت و قضا شدن نماز را مىدهد بايد به نحو مذكور عمل كند ، و اللّه العالم .\r\n\r\n269\r\n- اگر جواب سؤال فوق مثبت است ، نمازگزار مذكور با اتمام يك ركعت از نمازش در داخل وقت ديگر نمازش اداء محسوب مىشود ، آيا بايد باقى نماز را الزاما عادى بخواند ، يعنى سوره را بخواند و اذكار را كامل بگويد يا اينكه همانند ركعت اول بايد سوره نخواند و به يك سبحان اللّه اكتفا نمايد ؟\r\n\r\nبسمه تعالى\r\n- چنانچه بعد از اتمام يك ركعت احراز كرد كه وقت خارج شده بقيه را بايد به صورت عادى بخواند ، و اگر خوف خروج وقت هنوز باقى است و احتمال مىدهد وقت باقى باشد بقيه را بايد با سرعت و به نحوى كه در سؤال سابق نوشته شد بخواند ، و اللّه العالم .\r\n\r\n270\r\n- آيا در نماز ، حتما بايد زن عقب‌تر از مرد بايستد ؟ جماعت و غير جماعت ؟\r\n\r\nبسمه تعالى\r\n- در فرادى بايد به اندازهء يك وجب فاصله بوده يا پرده و مانند آن كه همديگر را نبينند در بين باشد و اين در غير مكه است . و در جماعت بايد پرده باشد يا مانند آن ، و گرنه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبايد عقب مردان بايستند ، و اللّه العالم .\r\n\r\n271\r\n- اگر زنى با همسرش قهر كند نمازش چه حكمى دارد ؟\r\n\r\n[ بسمه تعالى 
  ]\r\n- نمازش را بايد بخواند و صحيح است ، و اللّه العالم .\r\n\r\n272\r\n- اگر در نماز شك شود ذكرى ( واجب يا مستحب ) يا فعلى رياء انجام شده يا نه ( قبل از فراغ يا بعد از آن ) تكليف چيست ؟\r\n\r\nبسمه تعالى\r\n- شك بعد از فراغ اثرى ندارد ، و شك قبل از فراغ هم متصور نيست ، چون انسان بر نفس خود بصير است مگر اينكه وسواس باشد كه شك وسواسى اعتبارى ندارد ، و اللّه العالم .\r\n\r\n273\r\n- از وطن اصلى خود براى كار همسرم به تهران آمده‌ايم حدودا 2 ماه ساكن بوديم كه نمازهايم را شكسته خواندم و حالا به كرج آمده‌ايم و قرار است چند سالى اينجا بمانيم ، آيا در كرج نمازهايم كامل است يا بايد قضا كنم ؟ در وطنم تكليف چيست چون من قصد بازگشت به وطنم را دارم ؟\r\n\r\nبسمه تعالى\r\n- در صورتى كه اطمينان داريد مدت هشت سال يا بيشتر در كرج مىمانيد نماز را تمام بخوانيد ، و الّا قصد اقامه ( ده روز يا بيشتر ) كنيد ، و اگر از وطن اعراض نكرده‌ايد وقتى به آنجا مىرويد نماز تمام است ، و اللّه العالم .\r\n\r\n274\r\n- روحانى مسجد در ايام ماه مبارك رمضان و ماه محرم و ايام تابستان در مسجد حضور داشته و نماز جماعت برپا مىشود ، و بقيهء ايام جهت تحصيل علوم به شهر مقدس قم مشرّف مىشود . آيا در غياب آن روحانى افراد مسجد مىتوانند به يك فرد شخصى كه با عدالت و قرائت درست مىباشد اقتداء كرده و نماز جماعت برپا نمايند ؟\r\n\r\nبسمه تعالى\r\n- با وجود دسترسى به روحانى معمم واجد شرايط ، اقتداء كردن به غير معمم اشكال دارد ، و اللّه العالم .\r\n\r\n275\r\n- در جايى از نماز كه اخفات واجب است ، اگر يك يا دو حرف جهرا گفته شود ، چه حكمى دارد ؟\r\n\r\nبسمه تعالى\r\n- اگر اشتباها باشد مانعى ندارد ، و اللّه العالم .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\n276\r\n- آيا خم شدن براى كشتن جانور صورت نماز را به هم نمىزند يا خير ؟\r\n\r\nبسمه تعالى\r\n- اگر زياد طول نكشد مانعى ندارد ، و اللّه العالم .\r\n\r\n277\r\n- گريه بر امام حسين عليه السّلام در نماز چه حكمى دارد ؟\r\n\r\nبسمه تعالى\r\n- گريه بر سيد الشهداء عليه السّلام ، گريهء بر امور دنيوى محسوب نمىشود بنا بر اين مانعى ندارد ، و اللّه العالم .\r\n\r\n278\r\n- در نماز ( مثلا در قنوت ) مىشود به ائمه عليهم السّلام سلام كرد ؟\r\n\r\nبسمه تعالى\r\n- سلام كردن به ائمه عليهم السّلام در نماز اشكال دارد امّا صلوات فرستادن بر ائمه عليهم السّلام مانعى ندارد هر چند مثل اين عبارت باشد « اللهم صل على الائمة المعصومين علي عليه السّلام و الحسن بن على عليهما السّلام و اسامى بقيه ائمه را هم به همين صورت ذكر كند » ، و اللّه العالم .\r\n\r\n279\r\n- شخصى چند سالى بود كه مبتلا به يك نوع مرض مغزى شده بود ، به علت همان مرض حدودا هفت ماه بود كه نماز مىخواند ولى فراموش مىكرد يعنى نماز چهار ركعتى را دو ركعت مىخواند و يا كمى زود از ركوع برمىخاست . آيا نمازهاى اين مدت اين فرد بايد قضا شود ؟\r\n\r\nبسمه تعالى\r\n- چنانچه مغمى عليه بوده در وقت نماز ، در اين صورت قضا ندارد ؛ ولى اگر به هوش بوده و باطل اتيان مىكرده بايد در صورت وصيت كردن از طرف او قضا شود ، و اگر وصيت ندارد بر پسر بزرگتر واجب است به مقدارى كه يقين دارد باطل خوانده يا اصلا نخوانده است از طرف او قضا كند ، و اللّه العالم .\r\n\r\n280\r\n- اگر در بدن مردى پلاتين باشد و با توجه به اينكه پلاتين طلا است آيا نماز چنين شخصى اشكال دارد و يا خير ؟ اگر دندان مصنوعى طلا باشد چطور ؟\r\n\r\nبسمه تعالى\r\n- بودن پلاتين در بدن مرد ضررى به نماز ندارد و نيز دندان مصنوعى طلا ضررى به نماز ندارد ، و اللّه العالم .\r\n\r\n281\r\n- اگر در تشهد بعد از صلوات ( و عجل فرجهم ) گفته شود آيا بر نماز اشكال وارد مىشود يا خير ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n282\r\n- در رسالهء شريفهء حضرتعالى در مسألهء 1012 آمده « بنا بر احتياط رعايت مد مىكند » و در آخر همين مسأله آمده « . . . مثلا در و لا الضالّين كه بعد از الف ، حرف لام ساكن است بايد الف آن را با مد بخواند و چنانچه به دستورى كه گفته شد رفتار نكند ، بنا بر اظهر نماز صحيح است » منظور از بنا بر اظهر صحيح بودن چيست ؟\r\n\r\nبسمه تعالى\r\n- در فرض سؤال اگر به دستورى كه گفته شد رفتار نكند نماز صحيح است و احتياط مزبور احتياط مستحبى است ، و اللّه العالم .\r\n\r\n283\r\n- آيا برداشتن پا و حركت كردن عمدا در نماز واجب اشكال بر نماز وارد مىكند يا خير ؟\r\n\r\nبسمه تعالى\r\n- چنانچه حركت دادن در حال قرائت حمد و سوره يا گفتن ذكر واجب نباشد مانعى ندارد ، و اللّه العالم .\r\n\r\n284\r\n- من در نماز ، وضو ، غسل ، نجاسات و طهارت زياد شك مىكنم كه ديگران به من مىگويند اعتنا نكنم ، اكنون چه وظيفه‌اى دارم ؟\r\n\r\nبسمه تعالى\r\n- چنانچه زياد شك مىكنيد و شكّ شما غير متعارف است به شك اعتنا نكنيد ، و اللّه العالم .\r\n\r\n285\r\n- آيا ذكر تسبيحات اربعه را مىتوان يك بار هم گفت ؟\r\n\r\nبسمه تعالى\r\n- يك مرتبه كفايت مىكند ، و اللّه العالم .\r\n\r\n286\r\n- وقتى انسان در حال خواندن نماز در مسجد است موجودين صلوات مىفرستند آيا اين كه نماز مىخواند بايد صلوات بفرستد ؟\r\n\r\nبسمه تعالى\r\n- واجب نيست و اگر صلوات بفرستد مانعى ندارد ، و اللّه العالم .\r\n\r\n287\r\n- وقت فضيلت نماز صبح را بيان فرماييد ؟\r\n\r\nبسمه تعالى\r\n- وقت فضيلت آن تا روشن شدن هوا است كه سرخى جانب مشرق پديد مىآيد و هر مقدار كه به طلوع فجر نزديكتر باشد افضل است ، و اللّه العالم .\r\n\r\n288\r\n- حدود يك يا دو سال نمازهاى خود را با اينكه مقلّد شما بوديم در حوزهء علميه كه قصد دهه نمىكرديم درست مىخوانديم در حالى كه مسأله را در رسالهء شما خوانده بوديم و نه تنها من بلكه اكثر دوستان من كه مقلّد شما بودند نماز را درست مىخواندند\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nو استنباط همه يا اكثر ما از مسأله ، درست خواندن نماز بود . حالا وظيفهء ما قضاء نماز و روزه‌مان مىباشد يا خير ؟ در حالى كه ما رساله را خوانده بوديم و مسأله را به اين صورت فهميده بوديم .\r\n\r\nبسمه تعالى\r\n- در فرض سؤال كه نمازها را تمام خوانده‌ايد و روزه‌ها را هم گرفته‌ايد ، قضاى آن نمازها و روزه‌ها بر شما لازم نيست ، و اللّه العالم .\r\n\r\n289\r\n- اگر كل پيشانى پانسمان باشد وظيفهء فرد براى سجده چيست ؟\r\n\r\nبسمه تعالى\r\n- احتياط اين است كه هم قسمتى از پيشانى را بر مهر بگذارد و لو پانسمان شده باشد و هم قسمتى از چانهء خود را ، و اللّه العالم .\r\n\r\n290\r\n- مهر نمازى را دوستى به بنده مىدهد آيا اجازه دارم بدهم به فرد ديگرى تا نماز بخواند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n291\r\n- كسى كه يقين داشته وقت هست و نماز خواند ، ولى بعد از نماز فهميده كه وقت نبوده بايد قضاء آن را بخواند يا نه ؟\r\n\r\nبسمه تعالى\r\n- اگر فهميده وقت گذشته بوده قضاء ندارد و چنانچه فهميده وقت داخل نشده بوده ، بايد قضاء نمايد ، و اللّه العالم .\r\n\r\n292\r\n- آيا انسان به دليل عدم حضور قلب و توجه در نماز مىتواند مجددا آن را بجا آورد ؟\r\n\r\nبسمه تعالى\r\n- اگر احتمال خلل ندهد اعادهء آن مشروع نيست مگر اينكه منفردا نماز خوانده سپس به جماعت اعاده كند ، و اللّه العالم .\r\n\r\n293\r\n- قضاى نماز و روزهء فوت‌شدهء مادر به عهدهء فرزند بزرگ است يا خير ؟\r\n\r\nبسمه تعالى\r\n- به عهدهء فرزند بزرگ نيست و لكن استحباب دارد ، و اللّه العالم .\r\n\r\n294\r\n- فردى به علت ندانستن مسأله با عرق جنب از حرام نماز خوانده تكليف نمازهايى كه قبلا با اين وضع خوانده ، چيست ؟\r\n\r\nبسمه تعالى\r\n- نمازهايى كه قبلا با اين وضع خوانده صحيح بوده و قضا ندارد ، و اللّه العالم .\r\n\r\n295\r\n- برادر بزرگ اين جانب بعد از فوت پدرم و قبل از بلوغ فوت كرد و من كه كوچكتر بودم\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nفعلا بالغ شده‌ام ، آيا نماز قضاى پدرم بر من واجب است ؟\r\n\r\nبسمه تعالى\r\n- بر شما واجب نيست ، و اللّه العالم .\r\n\r\n296\r\n- اولاد اول دختر است و دوم پسر ، آيا قضاء نماز و روزهء پدر بر او واجب است ؟\r\n\r\nبسمه تعالى\r\n- بر پسر بزرگتر واجب است ، و اللّه العالم .\r\n\r\n297\r\n- دليل بر وجوب سورهء كامل در دو ركعت اول با وجود روايات معارض چگونه است ؟\r\n\r\nبسمه تعالى\r\n- دليل وجوب سورهء كامل در دو ركعت اول نماز تمام است و روايات معارض كه دلالت بر عدم وجوب سورهء كامل و جواز تبعيض در سوره دارند به جهت موافقت با عامّه حمل بر تقيه مىشوند - و قرينه بر تقيه در خود آن روايات وجود دارد - و بعضى از آن روايات هم در مورد نماز نافله مىباشند ، و اللّه العالم .\r\n\r\n298\r\n- آيا برداشتن انگشتان پا و يا پاشنهء پا از روى زمين در قيامهاى واجب نماز مانعى دارد ؟\r\n\r\nبسمه تعالى\r\n- اگر طمأنينه و استقرار از بين نرود مانعى ندارد ، و اللّه العالم .\r\n\r\n299\r\n- بهترين زمان براى اداى نماز عصر ، چند ساعت مانده به اذان مغرب ؟ و بهترين وقت نماز عشاء چقدر مانده به نصف شب است ؟\r\n\r\nبسمه تعالى\r\n- چنانچه نمازها را در اول وقت به جمع بخوانيد ، فضيلت حفظ شعائر را درك كرده‌ايد و لازم نيست به تفريق و جدا از هم بخوانيد ، و اللّه العالم .\r\n\r\n300\r\n- از مواردى كه واجب است نماز واجب را قطع كنيم ، جايى است كه حفظ جان شخصى واجب باشد . آيا در اين شخص كه حفظ جان او واجب است ، فرق است ميان مؤمن ، مسلم ، كافر ذمّى ، كافر حربى ، بچهء كافر ذمّى ، بچهء كافر حربى ، يا خير ؟\r\n\r\nبسمه تعالى\r\n- براى حفظ جان مسلمان كه موقوف به قطع نماز است قطع نماز واجب است و براى حفظ جان كافر ذمى يا حربى و يا بچه كافر قطع نماز مانعى ندارد ، و اللّه العالم .\r\n\r\n301\r\n- اگر كسى در نماز خود سبك خاصى اختيار كند و نماز را با لحن خوش عربى بخواند ، آيا ريا كرده است ؟\r\n\r\nبسمه تعالى\r\n- ريا نيست مگر اينكه به خاطر اينكه ديگران از خوبى او تعريف كنند اينطور نماز بخواند ، و اللّه العالم .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\n302\r\n- بنده در بعضى ايام مانند ماه محرم و ماه رمضان بسيار خوب نماز و عبادت مىكنم .\r\nولى در بعضى از ماهها خيلى سست اين كار را مىكنم . نمىدانم چرا ؟ مىخواستم بپرسم دليل آن چيست و چه كار بايد بكنم ؟\r\n\r\nبسمه تعالى\r\n- در ماه مبارك رمضان و در ماه محرم موفق هستيد و با حال خوب نمازها را مىخوانيد خدا را شكر كنيد ، و در بقيهء ماهها هم سعى كنيد به نماز اهميت بدهيد چون نماز اولين عملى است كه از انسان دربارهء آن سؤال مىشود و در بعضى از روايات آمده : اگر نماز قبول شود بقيهء اعمال هم قبول مىشود و اگر نماز رد شود بقيهء اعمال هم رد مىشود ، چه انسان به نمازش اهميت بدهد يا ندهد بايد بداند كسى كه به نمازش اهميت ندهد خسران بر او خواهد بود ، و اللّه العالم .\r\n\r\n303\r\n- در مورد گريه در نماز به سؤالات زير پاسخ فرماييد :\r\n\r\nالف )\r\nكسى براى ذلّت خودش در مقابل پروردگار گريه كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\nب )\r\nكسى براى گناهان در نماز گريه كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\nج )\r\nكسى در ضمن دعايى كه براى بهبود وضعيت دنياى خويش و مالى خويش ، گريه كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\nد )\r\nكسى در نماز به هر دليلى تباكى كند ؟\r\n\r\nبسمه تعالى\r\n- مانعى ندارد و لكن در حال تباكى اگر لفظى غير از ذكر را بگويد كلام آدمى مىشود و مبطل صلات است ، و اللّه العالم .\r\n\r\nه )\r\nكسى گريه كند در نماز به جهت اينكه با اعمالش از معصومين عليهم السّلام يا خداوند دور شده ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\nو )\r\nكسى گريه كند در نماز به جهت نعمتى كه از پروردگار به او رسيده ؟\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nبسمه تعالى\r\n- اشكال دارد ، و اللّه العالم .\r\n\r\n304\r\n- اگر كسى قرائت يا ذكر واجب نماز را سهوا در حال حركت بدن گفت بايد آن را در حال عدم حركت بدن تكرار كند ، حال سؤال اين است كه اگر ذكر مستحبى را سهوا در حال حركت گفت حتما بايد آن را تكرار كند يا مىتواند اصلا تكرار نكند ؟\r\n\r\nبسمه تعالى\r\n- تكرار لازم نيست ، و اللّه العالم .\r\n\r\n305\r\n- آيا قرائت يا اذكار نماز را مىتوان موقع دم ( زمان فرو بردن هوا به داخل دهان ) انجام داد يا حتما بايد در هنگام بازدم باشد ؟\r\n\r\nبسمه تعالى\r\n- چنانچه ذكر صحيح ادا شود مانعى ندارد ، و اللّه العالم .\r\n\r\n306\r\n- اگر كسى كلمه‌اى را اشتباه گفت در نماز ، آيا همان كلمه را مىتواند درست كند و بگذرد ( با قطع نفس يا بدون قطع ) يا اينكه بايد از ابتداى آيه يا ابتداى جمله يا سر مطلب مثلا تكرار كند و آن كلمه را در ضمن درست كند ؟\r\n\r\nبسمه تعالى\r\n- همان كلمه را به طور صحيح ادا كند ، و اللّه العالم .\r\n\r\n307\r\n- كسى كه در نماز سورهء شريفه حمد را به يك نفس تا آيهء مباركهء چهارم مىخواند و در آنجا وقف نموده و پس از آن تا پايان سوره نيز با وصل به يك نفس مىخواند ، حكمش چيست ؟\r\n\r\nبسمه تعالى\r\n- خواندن تمام سورهء حمد به يك نفس مكروه است ، و اللّه العالم .\r\n\r\n308\r\n- شخصى در ركعت سوم كه ركعت چهارم امام بود به علت كمبود وقت فقط دو مرتبه تسبيحات را خواند ، آيا نمازش صحيح است ؟\r\n\r\nبسمه تعالى\r\n- بلى نمازش صحيح است ، و اللّه العالم .\r\n\r\n309\r\n- نماز خواندن روى تختى كه جهت قبلهء آن مخالف بوده و امكان تغيير آن مشكل است ، چه حكمى دارد ؟\r\n\r\nبسمه تعالى\r\n- در صورت امكان بايد به طرف قبله نماز بخواند - و لو به اينكه بدنش را روى آن تخت به طرف قبله بگرداند - و در صورت عدم امكان ، نماز خواندن روى آن تخت و لو به طرف قبله نباشد مانعى ندارد ، و اللّه العالم .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\n310\r\n- شهادات ثلاثه در نماز چه زمانى گفته شود ؟\r\n\r\nبسمه تعالى\r\n- احتياط آن است كه شهادات ثلاثه را بعد از نماز و در تعقيبات نماز بگويد ، و اللّه العالم .\r\n\r\n311\r\n- اگر پدرى فرزند خود را نهى كند كه نماز اول وقت بخواند و فرزند اول وقت نماز بخواند ، آيا اشكال دارد ؟\r\n\r\nبسمه تعالى\r\n- اشكال ندارد ، و اللّه العالم .\r\n\r\n312\r\n- كاركنان دولتى و يا خصوصى كه معمولا تا ساعت دو بعد از ظهر طبق ضوابط كارى بايد كار كنند ، آيا اول وقت مثلا ساعت دوازده ظهر مىتوانند بدون اجازه از مديريت مربوطه ، در محل كار نماز بخوانند ؟ در صورت نهى چطور ؟\r\n\r\nبسمه تعالى\r\n- چنانچه در اول وقت كارى نداشته باشند نماز خواندن در اول وقت مانعى ندارد و چنانچه در شركت يا كارخانه خصوصى شرط شود كه كاركنان در اول وقت نمازشان را نخوانند و بعد از ساعت كار نماز بخوانند بايد به شرط عمل شود ، و اللّه العالم .\r\n\r\n313\r\n- چه كنيم كه در نماز در فكر فرونرويم و حواسمان جمع باشد ؟\r\n\r\nبسمه تعالى\r\n- با التفات به معانى آيات و اذكارى كه در نماز مىخوانيد و نگاه كردن به محل سجده - و نگاه نكردن به آسمان - ان شاء اللّه حضور قلب پيدا مىشود ، و اللّه العالم .\r\n\r\n314\r\n- اگر شوهر ، همسر خود را نهى كند كه نماز را اول وقت بخواند و زن اول وقت نماز بخواند آيا از حيث حكم وضعى و تكليفى اشكال دارد ؟\r\n\r\nبسمه تعالى\r\n- نهى شوهر از خواندن نماز در اول وقت اثرى ندارد و زن مىتواند نمازش را در اول وقت بخواند ، و اللّه العالم .\r\n\r\n315\r\n- تكليف كسى كه چند سال در نماز خود به جاى حرفى ، حرف ديگر مىگفته را بيان فرماييد .\r\n\r\nبسمه تعالى\r\n- چنانچه غافل بوده و احتمال بطلان نماز را نمىداد نمازى كه به اين صورت خوانده صحيح است و اعاده ندارد ، و اللّه العالم .\r\n\r\n316\r\n- اين حقير در سجدهء نماز سرم روى مهر خوب آرام نمىگيرد مقدار كمى تكان مىخورد\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو در حالى كه نماز را به فرادى بخوانم و زود از سجده بلند شوم احتمال دارد تكان نخورد تكليف چيست ؟\r\n\r\nبسمه تعالى\r\n- آن مقدار كمى كه خودش تكان مىخورد ضررى ندارد ، و اللّه العالم .\r\n\r\n317\r\n- فردى چندين سال نماز خوانده و فعلا معلوم شده كه در اثر جهل به مسأله قرائت حمد و سورهء نمازش صحيح نبوده . آيا بايد نمازها را قضا كند ؟\r\n\r\nبسمه تعالى\r\n- اگر اعتقاد به صحت نمازش داشته قضا ندارد ، و اللّه العالم .\r\n\r\n318\r\n- شخصى بعضى از واجبات نماز را انجام نمىدهد ( مانند رعايت طمأنينه ) آيا واجب است به او تذكر دهيم ؟\r\n\r\nبسمه تعالى\r\n- اگر حكم شرعى را نمىداند بايد حكم شرعى را به او اعلام نمود ، و اللّه العالم .\r\n\r\n319\r\n- آيا بسم اللّه جزء سوره است يا خير ؟ يعنى در موقع قرائت سوره در نماز بايد بسم اللّه را به قصد همان سوره بخواند ؟\r\n\r\nبسمه تعالى\r\n- در موقع قرائت هر سوره - در نماز - بايد بسم اللّه را به قصد همان سوره خواند ، و اللّه العالم .\r\n\r\n320\r\n- كسى كه در قرائت بعد از حمد تنها يكى از سوره‌هاى و الضحى يا فيل را بخواند از روى جهل يا فراموشى چه صورت دارد ؟\r\n\r\nبسمه تعالى\r\n- چنانچه از روى فراموشى يا به اعتقاد اينكه يكى از آنها براى نماز كافى است ، يكى را خواند نمازش صحيح است و اعاده لازم نيست ، و اللّه العالم .\r\n\r\n321\r\n- آيا ذكر سجود مىشود در ركوع گفت و همچنين بالعكس ؟\r\n\r\nبسمه تعالى\r\n- بعنوان مطلق ذكر مانعى ندارد ، و اللّه العالم .\r\n\r\n322\r\n- آيا مىتوانيم در ركوع و سجود به جاى ذكر واجب از صلوات بر پيامبر صلّى اللّه عليه و آله و سلّم و اهل بيت او عليهم السّلام استفاده كنيم ؟\r\n\r\nبسمه تعالى\r\n- در ركوع و سجود بايد ذكر گفته شود و صلوات بر پيامبر اكرم صلّى اللّه عليه و آله سلّم و اهل بيت طاهرين عليهم السّلام كفايت نمىكند ، و اللّه العالم .\r\n\r\n323\r\n- آيا مىتوان نافلهء مغرب را قبل از نماز مغرب يا بعد از نماز عشا بجاى آورد يا دو\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nركعت آن را بعد از نماز مغرب و بقيه را بعد از نماز عشا قضا نمود ؟ در اين صورت بايد نيت قضا نمود يا ادا ؟ ( اگر بين نماز مغرب و عشا وقتى براى خواندن نافلهء نماز مغرب در نماز جماعت نباشد ) .\r\n\r\nبسمه تعالى\r\n- در فرض سؤال ، نافلهء مغرب را بعد از نماز عشا بجا مىآورد ، يا اينكه دو ركعت آن را بعد از نماز مغرب و بقيه را بعد از نماز عشا بجا آورد ، و آنچه را بعد از نماز عشا بجا مىآورد قصد اداء و قضا نكند ، به نيت انجام وظيفه انجام دهد ، و اللّه العالم .\r\n\r\n324\r\n- با توجه به مسألهء 318 رساله عمليه :\r\n\r\nالف )\r\nاگر براى دائم البول استفاده كردن از كيسهء بول عسر و حرج داشته باشد و نتواند از آن استفاده كند ، حكم نماز و وضوى او چگونه است ؟\r\n\r\nبسمه تعالى\r\n- هر اندازه مقدور است بايد از آلودگى بدن و لباس جلوگيرى كند ، و اللّه العالم .\r\n\r\nب )\r\nاگر براى دائم البول استفاده كردن از كيسهء بول عسر و حرج داشته باشد ولى بتواند قبل از هر نماز بدن يا لباس خود را تطهير نمايد لازم است بدن يا لباس خود را تطهير كند ؟\r\n\r\nبسمه تعالى\r\n- اگر بتواند لازم است تطهير كند ، و اللّه العالم .\r\n\r\nج )\r\nاگر دائم البول به استفاده كردن از كيسهء بول جاهل قاصر يا مقصّر باشد يا عالم به آن باشد ولى عمدا از آن استفاده نكند ، حكم وضو و نماز او چيست ؟\r\n\r\nبسمه تعالى\r\n- اگر غافل باشد نمازش قضا ندارد ، در غير اين صورت قضا دارد ، و اللّه العالم .\r\n\r\n325\r\n- اگر در امورى كه حقّ الناس شمرده مىشود خيلى شك كنى تكليف چيست ؟ مثلا شك مىكنى كه آيا اين روزهء استيجارى كه بر گردن من بود آيا گرفته‌ام يا نه ؟ و شك بسيار زياد كنى و همين طور در اعمال ديگر به نحوى كه شايد هميشه متهم به وسواس باشد ؟\r\n\r\nبسمه تعالى\r\n- وسواسى نبايد به شكّ خود اعتنا كند و بايد بنا بر تمام بودن و صحت عمل بگذارد ، و اللّه العالم .\r\n\r\n326\r\n- اگر در اصل عمل عبادى ( مثل اينكه وضو گرفته‌ام يا نه ) بسيار شك كنى تكليف چيست ؟\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nبسمه تعالى\r\n- جوابش از مسألهء قبل واضح شد ، و اللّه العالم .\r\n\r\n327\r\n- آيا زمينهايى را كه دولت تحت تملك خود درمىآورد و آن را بدون رضايت مالك به فرد ديگرى واگذار مىكند و مالك در مقابل به علت نارضايتى پول را دريافت نمىكند ، در اين صورت نمازگزارى كه در اين زمين واگذار شده نماز مىخواند ، نمازش صحيح است يا خير ؟\r\n\r\nبسمه تعالى\r\n- بايد مالك را راضى كنيد و گرنه نماز خواندن نيز در آن مكان اشكال دارد ، و اللّه العالم .\r\n\r\n328\r\n- آيا انسان با لباسى كه منى انسان به آن خورده مىتواند نماز بخواند يا خير ؟\r\n\r\nبسمه تعالى\r\n- چنانچه منى قبل از خشك شدن به لباس خورده يا اينكه به لباس تر خورده در اين صورت لباس نجس شده و نمىتواند با لباس نجس نماز بخواند ، و اللّه العالم .\r\n\r\n329\r\n- اگر كسى صلوات تشهد را نگفت حكم نمازش چيست ؟\r\n\r\nبسمه تعالى\r\n- گفتن صلوات در تشهد واجب است و اگر شخص از روى عمد آن را نگويد نمازش باطل است ، و چنانچه غافل بوده و آن را در تشهد نگفته نمازش صحيح است ، و اللّه العالم .\r\n\r\n330\r\n- آيا در نماز ساتر بايد مباح باشد ؟\r\n\r\nبسمه تعالى\r\n- ساتر بايد مباح باشد و بنا بر احتياط غير ساتر نيز بايد مباح باشد ، و اللّه العالم .\r\n\r\n331\r\n- مراد از تقيه در جواز اقتداء به ائمهء جماعت حرمين و جواز سجده بر فرشهاى مسجدين كدام قسم از تقيه است ؟ آيا شامل تقيهء مداراتى هم مىشود ؟ يا اختصاص به خوف ضرر بر نفس يا عرض يا مال دارد ؟\r\n\r\nبسمه تعالى\r\n- تقيهء مداراتى است و جايز است ، و تقيهء خوف ضرر واجب است و در هر صورت اقتداء صورى است و بايد قرائت را و لو به صورت حديث نفس بخواند ، و اگر در قسمتهايى از حرمين سنگ يا حصير باشد بايد در آنجا سجده كند ، و اللّه العالم .\r\n\r\n332\r\n- آيا نماز در روضهء منورهء پيامبر صلّى اللّه عليه و آله و سلّم با سجدهء روى فرش مسجد افضل است يا در بقيهء جاهاى مسجد كه سجده بر « ما يصح السجود » ممكن است ؟\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nبسمه تعالى\r\n- در روضهء منوره افضل است ، و اللّه العالم .\r\n\r\n333\r\n- كسى قصد مىكند در صورت وقوع امرى كه احتمال آن را مىدهد روزه‌اش را افطار كند ، آيا اين مضرّ به روزه است ؟ و اگر قصد قطع نماز كند ، حكم چگونه خواهد بود ؟\r\n\r\nبسمه تعالى\r\n- اگر امر محتمل الوقوع از امورى است كه روزه با آن واجب نيست مثل سفر و حيض ، تا آن امر محقق نشده است قصد روزه دارد و روزه صحيح است ؛ و اگر با آن امر روزه واجب است مثل آوردن غذا ، در اين صورت روزه باطل است و در نماز با رجاء عدم وقوع امر محتمل نماز را مىخواند و نمازش صحيح است ، و اللّه العالم .\r\n\r\nنماز قضاء\r\n\r\n334\r\n- اينكه قضاى نماز و روزهء قضاى فوت شده از پدر بعد از مرگش بر عهدهء فرزند بزرگ است ، مقصود از فرزند بزرگ آيا اولين فرزند ذكور مىباشد كه متولد شده ؟ يا فرزند بزرگ بعد از فوت پدر و لو فرزند بزرگ قبل از پدر فوت كرده مىباشد ؟\r\n\r\nبسمه تعالى\r\n- مقصود فرزندى است كه در زمان موت پدر زنده و پسر بزرگتر مىباشد - هر چند اولين فرزند ذكور نباشد و اولين فرزند قبل از پدر فوت كرده باشد - ، و اللّه العالم .\r\n\r\n335\r\n- اگر كسى در حال سفر بخواهد قضاى نمازى را كه در وطن بجا نياورده بجا آورد چگونه بايد بخواند ؟\r\n\r\nبسمه تعالى\r\n- بايد قضاى نماز تمام ، به صورت تمام خوانده شود ، و اللّه العالم .\r\n\r\n336\r\n- آيا قضاى نماز و روزهء پدر و كفارهء آنها بر پسر بزرگ در صورتى كه پدر مرتد و خارج از دين شده باشد يعنى بعد از مدتى از دين خارج و كافر و مرتد باشد واجب است ؟\r\n\r\nبسمه تعالى\r\n- در فرض ارتداد پدر ، وجوب قضاى روزه و نماز پدر بر پسر بزرگ ثابت نيست ، و اللّه العالم .\r\n\r\n337\r\n- اگر كسى چند نماز قضا دارد آيا بايد آن نمازها را به ترتيب بخواند يا خير ؟\r\n\r\nبسمه تعالى\r\n- نمازهايى كه در اداء آنها ترتيب شرط است بايد به ترتيب خوانده شود ، مثلا اگر ظهر و عصر يك روز با هم قضا شده است بايد اول ظهر و سپس عصر را قضا كند ، و اللّه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nالعالم .\r\n\r\n338\r\n- اگر شخصى فى الواقع نماز قضا داشته باشد ولى تعدادى نماز به نيت احتياط قضا خوانده باشد آيا مجزى است ؟\r\n\r\nبسمه تعالى\r\n- بلى اگر به مقدار نمازهايى كه از او فوت شده نماز قضا به نيت احتياط خوانده مجزى است و ذمّه برى شده است ، و اللّه العالم .\r\n\r\n339\r\n- در صورتى كه فردى در تعداد نماز قضا شك داشته باشد و در اينكه ابتدا مثلا نماز ظهر و عصر قضا شده يا مغرب و عشا و شك داشته باشد ، به چه شكلى مىبايست نماز خود را اعاده كند ؟\r\n\r\nبسمه تعالى\r\n- در قضاء رعايت ترتيب لازم نيست مگر نسبت به نمازهايى كه در اداء آنها ترتيب لازم است مثل اينكه نماز ظهر را بايد قبل از قضاء نماز عصر همان روز قضا كند ، و نيز نماز مغرب را قبل از قضاء نماز عشاء همان شب قضا كند ، و اللّه العالم .\r\n\r\n340\r\n- اگر هنگام گفتن تكبيرة الاحرام سهوا بدن انسان تكان بخورد چه حكمى را دارا است ؟\r\n\r\nبسمه تعالى\r\n- اگر سهوا بوده مضر نيست ، و اللّه العالم .\r\n\r\n341\r\n- شخصى مىداند و در برخى موارد احتمال مىدهد كه نماز يا روزه‌هايى از او قضا شده يا درست انجام نداده است و اكنون به هيچ وجه ترتيب و زمان آنها را به ياد نمىآورد .\r\nوظيفهء او در قضاى آنها چيست ؟ آيا مىتوان به طور مداوم و تدريجى نمازهاى شبانه روز را به ترتيب همان هفده ركعت به نيت آنچه قضا شده است بجا آورد ؟\r\n\r\nبسمه تعالى\r\n- چنانچه در تعداد نمازهايى كه از او فوت شده شك دارد مىتواند به قضاى مقدار يقينى اكتفا كند و زايد بر آن لازم نيست ، و اگر در نوع نمازهايى كه از او قضا شده ترديد دارد بايد طورى نمازها را بخواند كه يقين كند ذمهء او برى شده ، و اگر به نحوى كه در سؤال ذكر شده - به تعداد روزهايى كه يقين به فوت دارد - نمازها را بخواند مانعى ندارد ، و اللّه العالم .\r\n\r\n342\r\n- آيا مىشود انسان نيت خود را از نماز جماعت به فرادى تغيير دهد ؟ از قضا به اداء و واجب به مستحب و مستحب به واجب چطور ؟ از ظهر به عصر و عصر به ظهر\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو مغرب به عشاء و عشاء به مغرب چطور ؟\r\n\r\nبسمه تعالى\r\n- عدول از جماعت به فرادى در اثناء نماز جايز است و از اول قصد فرادى نبايد داشته باشد و حكم عدول در موارد ديگر در رساله موجود است ، و اللّه العالم .\r\n\r\n343\r\n- كسى كه شك دارد هشت ماه نماز قضايى دارد يا ده ماه و يا شانزده ماه ، تكليفش چيست ؟\r\n\r\nبسمه تعالى\r\n- در فرض سؤال بايد مقدارى را كه يقين به فوت نمازها دارد - يعنى به مدت هشت ماه - قضا كند و قضاى بقيه لازم نيست ، و اللّه العالم .\r\n\r\n344\r\n- اگر شخصى يك ماه يا بيشتر و يا كمتر نماز قضا داشته باشد آيا مىتواند در يك روز قضاى نماز چند روز را بخواند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n345\r\n- شخصى وصيت كرده كه بعد از فوتش فرزندانش هر كدام يك ماه روزه و چهار سال برايش نماز بدهند ، اگر فرزندان قدرت نداشته باشند ، آيا مسئول هستند يا خير ؟\r\n\r\nبسمه تعالى\r\n- چنانچه وصيت‌كننده در زمان فوت تركه‌اى دارد ، وصيت به اندازهء ثلث تركه از مجموع نافذ است ؛ و اگر تركه‌اى ندارد ، بر ورّاث چيزى واجب نيست مگر بر پسر بزرگ كه به مقدارى كه مىداند نماز و روزهء واجب از پدر قضا شده است بايد قضاى نماز و روزه را بجا آورد يا از مال خودش كسى را اجير كند ، و اللّه العالم .\r\n\r\nقرائت\r\n\r\n346\r\n- مراد از اينكه قرائت به عربى صحيح باشد چيست ؟ آيا مجرد اينكه ملحون مادتا و اعرابا نباشد كافى است ؟ هر چند تلفظ كلمات دقيقا مثل افراد عرب زبان نباشد ؟\r\n\r\nبسمه تعالى\r\n- چنانچه كلمات و حروف به صورت صحيح ادا شود بطورى كه پيش اهل زبان عربى صحيح حساب شود كفايت مىكند هرچند به لهجهء عربى نباشد ، و اللّه العالم .\r\n\r\n347\r\n- قضاى نماز صبح را اگر بخواهيم ظهر بجا آوريم آيا بايد بلند بخوانيم يا آهسته ؟\r\n\r\nبسمه تعالى\r\n- قضاى نماز صبح و مغرب و عشا هر وقت خوانده شود بايد بلند بجا آورده شود ،\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو اللّه العالم .\r\n\r\n348\r\n- اگر انسان كلمه يا كلماتى در نماز اعم از واجب يا مستحب را سهوا خوانده و بعدا متوجه اشتباه شده است نمازهايى كه خوانده چه حكمى دارد ؟\r\n\r\nبسمه تعالى\r\n- چنانچه به اعتقاد اينكه صحيح است خوانده و بعد متوجه شده نمازهايى كه به اين صورت خوانده صحيح است و اعاده ندارد ، و اللّه العالم .\r\n\r\n349\r\n- چنانچه تصميم بگيرد پس از حمد يك سورهء مشخص ( سورهء اخلاص ) را فقط بخواند آيا بازهم لازم است كه قبل از قرائت سوره ، آن سورهء مشخص ( اخلاص ) را قصد نمايد ؟\r\n\r\nبسمه تعالى\r\n- اگر در وقت قرائت سوره ، قصد ارتكازى همان سوره را داشته باشد كافى است ، و اللّه العالم .\r\n\r\n350\r\n- آيا در اقامهء نماز رعايت قواعد تجويدى مثل احكام مدّ ، استعلاء ، ادغام و . . . لازم است و اگر كسى رعايت نكند آيا نمازش باطل است ؟\r\n\r\nبسمه تعالى\r\n- بايد حروف و كلمات به صورت صحيح اداء شود و رعايت قواعدى كه علماء تجويد ذكر كرده‌اند لازم نيست ، و اللّه العالم .\r\n\r\n351\r\n- فقهاء مىفرمايند نبايد در خواندن حمد و سوره و تسبيحات اربعه در نمازهاى ظهر و عصر جوهر صدا معلوم باشد ، منظور از جوهر صدا چيست ؟\r\n\r\nبسمه تعالى\r\n- چنانچه قرائت محقق بشود و عرفا بگويند صدا ندارد در اين صورت جوهرهء صدا نيست ، و اللّه العالم .\r\n\r\n352\r\n- آيا استعاذه‌اى كه قبل از حمد مستحب است ، در نماز ظهر و عصر با صداى بلند خوانده مىشود يا آهسته ؟\r\n\r\nبسمه تعالى\r\n- بلند خواندن استعاذه مانعى ندارد ، و اللّه العالم .\r\n\r\n353\r\n- موقع قرائت قرآن مىشود اقامهء نماز كرد اعم از واجب يا مستحب ؟ اگر از نوار پخش شود هم اين حكم را دارد يا خير ؟\r\n\r\nبسمه تعالى\r\n- خواندن نماز در فرض مزبور مانعى ندارد ، و اللّه العالم .\r\n\r\n354\r\n- در حالت حيض و جنابت گفته شده است كه قرآن خواندن كراهت دارد . منظور اين\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاست كه اصلا نخوانيم يا اينكه ثواب كمترى نسبت به حالت عادى دارد ؟ و خلاصه فردى كه در اين حالات است قرآن نخواند بهتر است يا بخواند ( از سوره‌هاى غير سجده‌دار ) ؟\r\n\r\nبسمه تعالى\r\n- مقصود اين است كه ثواب آن نسبت به غير حالت حيض و جنابت كمتر است ، و اللّه العالم .\r\n\r\n355\r\n- آيا صحت دارد كه مىگويند خواندن سورهء يوسف براى جوانان ( مذكر ) مكروه است ؟\r\n\r\nبسمه تعالى\r\n- تعليم سورهء مباركهء يوسف به زنهايى كه درك كنند معانى آيات را كراهت دارد ، و اللّه العالم .\r\n\r\n356\r\n- آيا به ديوار تكيه زدن در حال تلاوت قرآن نمودن مكروه است ؟\r\n\r\nبسمه تعالى\r\n- كراهت ندارد ، و اللّه العالم .\r\n\r\n357\r\n- بعضى از سوره‌هاى قرآن كه در فضيلت آنها مىباشد كه اگر در مدت يك سال خوانده شود به فلان ثواب مىرسد ، آيا خانمى كه در بين هر ماه به مدت هفت يا ده روز عادت ماهانه است مىتواند بازهم اين سوره را بخواند ؟\r\n\r\nبسمه تعالى\r\n- حائض بجز آياتى كه سجدهء واجب دارد مىتواند ساير آيات قرآن را بخواند ، و اللّه العالم .\r\n\r\nلباس نمازگزار\r\n\r\n358\r\n- چرمى كه ساخت كشور غير اسلامى است و توسط مسلمين به فروش مىرسد و معلوم نيست كه حيوان ذبح شرعى شده است يا خير حكمش چيست ؟ آيا بايد تحقيق كرد ؟\r\n\r\nبسمه تعالى\r\n- اگر فروشندهء مسلمان بگويد تحقيق كرده‌ايم ذبح شرعى شده است و احتمال بدهد كه راست مىگويد ، مانعى ندارد . و در غير اين صورت نمىتواند با آن نماز بخواند و آثار طهارت مترتب كند ، و اللّه العالم .\r\n\r\n359\r\n- انگشتر آهنى حين اقامهء نماز چه حكمى دارد ؟ همينطور از جنس برنج ؟\r\n\r\nبسمه تعالى\r\n- مانعى ندارد و لكن همراه بودن چيز آهنى كه ظاهر هم باشد ، كراهت دارد ، و اللّه العالم .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nشك در نماز\r\n\r\n360\r\n- كسى كه در نماز زياد شك مىكند و دائما در تعداد ركعات و سجده‌ها و خواندن سورهء حمد يا تسبيحات اربعه شك دارد چه بايد بكند ؟ آيا راه حلى وجود دارد ؟\r\n\r\nبسمه تعالى\r\n- كثير الشك نبايد به شكّ خود اعتنا كند و اگر صحت نماز به اين است كه بجا آورده بنا بر صحت مىگذارد ؛ و اگر انجام آن مبطل باشد ، بناى بر انجام ندادن مىگذارد ، و اللّه العالم .\r\n\r\n361\r\n- كسى كه نمازهايش را غلط خوانده است و سپس متوجه شده است ، در صورتى كه مجتهدى كه قبلا از او تقليد مىكرده است قضا را لازم مىدانسته آيا اجازه مىفرمائيد تا از شما تقليد بكنيم تا احتياج به قضا كردن نداشته باشد ؟\r\n\r\nبسمه تعالى\r\n- چنانچه مجتهد زندهء اعلم يا محتمل الاعلميه در مورد مزبور قضا را لازم نمىداند و اعلميت مجتهد ميت را نسبت به مجتهد زنده احراز نكرده‌ايد ، در اين صورت مىتوانيد به مجتهد زندهء اعلم يا محتمل الاعلميه رجوع نموده و نمازهاى مذكور را قضا نكنيد ، و اللّه العالم .\r\n\r\n362\r\n- اگر شخصى در ركعت سوم نماز هنگامى كه در ركوع است فهميد كه در ركعت دوم تشهد نخوانده است وظيفه‌اش چيست ؟ در صورت وجوب قضاى تشهد و دو سجدهء سهو ، طريق قضاى تشهد و بجا آوردن سجدهء سهو را بيان فرمائيد .\r\n\r\nبسمه تعالى\r\n- چنانچه قبل از ركوع يادش آمد كه تشهد را در ركعت قبل نخوانده بايد بنشيند و تشهد را بخواند و نمازش را ادامه دهد و بعد از نماز دو سجدهء سهو انجام دهد ، و چنانچه وقتى به ركوع رسيد يادش آمد بايد نمازش را ادامه دهد و بعد از تمام شدن نماز ابتدا تشهد فراموش شده را قضا كند و بعد دو سجدهء سهو بجا آورد ، و اللّه العالم .\r\n\r\n363\r\n- مادر من هر روز نمازهايش را دو مرتبه مىخواند و مىگويد دليل خواندن آن اين است كه من در فكر فرو مىروم .\r\n\r\nبسمه تعالى\r\n- مجرد در فكر فرو رفتن موجب اعاده نمىشود ، چنانچه احتمال خلل موجب\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبطلان مىدهد و اعاده مىكند مانعى ندارد ، و اللّه العالم .\r\n\r\n364\r\n- گاهى مواقع در ركعت دوم نماز ( نماز 3 يا 4 ركعتى ) ، سهوا يك سلام يا دو و يا هر سه سلام را و يا يك كلمه از يك سلام ( السلام ) را فقط مىگويد و در همان حال متوجه مىشود كه ركعت دوم است ، تكليف مصلّى از نظر كيفيّت ادامهء نماز و سجدهء سهو چيست ؟\r\n\r\nبسمه تعالى\r\n- بايد نمازش را ادامه بدهد و تمام كند ، و چنانچه فقط « السلام عليك أيها النبى و رحمة اللّه و بركاته » را گفته سجدهء سهو ندارد ، اما اگر يكى از دو سلام دوم يا سوم را گفته بايد سجدهء سهو بجا آورد ، و اللّه العالم .\r\n\r\n365\r\n- در ركعت اول نماز در بين سورهء توحيد متوجه شدم كه بدون آنكه تصميم به خواندن سورهء توحيد گرفته باشم « بسم اللّه الرحمن الرحيم » را گفتم . دوباره تصميم به خواندن سورهء قدر گرفتم و « بسم اللّه الرحمن الرحيم » را به قصد سورهء قدر قرائت كردم و نماز را ادامه دادم . آيا براى سورهء توحيد كه تمام يا ناتمام رها كردم سجدهء سهو لازم است ؟ زيرا ذكر زيادى بوده است ، تكليف چيست ؟\r\n\r\nبسمه تعالى\r\n- از جهت خواندن سورهء توحيد يا بعضى از آيات آن سجدهء سهو لازم نيست ، لكن اگر كسى سوره توحيد را با قصد شروع كرده - و لو قصد ارتكازى - عدول از آن به سورهء قدر جايز نيست ، و اللّه العالم .\r\n\r\n366\r\n- شخصى در نماز دوم يادش آمد كه نماز احتياط نماز اول را نخوانده ، با فرض اينكه بعد از نماز اول عمل منافى هم انجام داده يا بر فرض عدم منافى ( در هر دو صورت ) وظيفه‌اش چيست ؟\r\n\r\nبسمه تعالى\r\n- چنانچه بعد از نماز اول منافى انجام نداده و محل عدول به نماز احتياط هم باقى است ، به نماز احتياط عدول مىكند ؛ و اگر بعد از نماز اوّل منافى انجام داده يا اينكه منافى انجام نداده ولى از محل عدول به نماز احتياط گذشته مثل اينكه نماز احتياط يك ركعت بوده و شخص در ركعت دوم نماز عصر يادش آمد كه نماز احتياط نماز ظهر را نخوانده ، در اين صورت بايد به نماز اول عدول كند ، و اللّه العالم .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n367\r\n- اگر شخص بعد از چند روز فهميد نماز احتياط يكى از نمازهايش را نخوانده ( چه عمدا چه سهوا ) تكليف چيست ؟\r\n\r\nبسمه تعالى\r\n- در فرض سؤال كه يادش آمد نماز احتياط يكى از نمازهاى سابق را نخوانده و نمىداند كدام نماز بوده بايد يك نماز چهار ركعتى به نيت ما فى الذّمة بجا آورد ، و اللّه العالم .\r\n\r\nسجده\r\n\r\n368\r\n- اگر كاغذى داشته باشيم كه ندانيم از چه ساخته شده است و احتمال دارد از چيزى درست شده باشد كه سجده بر آن جايز نيست ؛ آيا مىتوان از اين كاغذ براى سجده استفاده كرد ؟\r\n\r\nبسمه تعالى\r\n- سجده بر آن جايز است ، و اللّه العالم .\r\n\r\n369\r\n- اگر هنگام سجده ، كودكى مهر را از جلوى ما برداشت ، تكليف چيست ؟ بر فرض تنگى و غير تنگى وقت ، هر دو صورت را بيان فرماييد .\r\n\r\nبسمه تعالى\r\n- چنانچه چيز ديگرى كه سجده بر آن صحيح است - مثل كاغذ - در اختيار دارد بر آن سجده مىكند ، و اگر چيزى كه سجده بر آن صحيح است در اختيار ندارد در وسعت وقت بايد نمازش را قطع كند ، و اگر وقت تنگ است بايد بر لباسش سجده كند ، و اگر آن هم ممكن نشد بر پشت دست يا چيز ديگر كه در حال اختيار سجده بر آن صحيح نيست سجده مىكند ، و اللّه العالم .\r\n\r\n370\r\n- آيا مهرهايى كه بر اثر كثرت استفاده سياه شده‌اند مانع رسيدن بشرهء پيشانى به مهر است اشكال دارد ؟\r\n\r\nبسمه تعالى\r\n- مجرد سياه شدن مهر مانع نمىشود ، و چنانچه شك دارد روى مهر جرم گرفته كه مانع باشد يا نه ، نمىتواند روى آن سجده كند ، و اللّه العالم .\r\n\r\n371\r\n- گاهى در سجدهء اول يا دوم ، پيشانى دو بار به مهر مىخورد ، آيا دو سجده محسوب مىشود ؟ تكليف چيست ؟\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nبسمه تعالى\r\n- چنانچه بعد از بلند شدن پيشانى از روى مهر ، رسيدن آن به مهر براى بار دوم به اختيار نباشد يك سجده حساب مىشود ، و اللّه العالم .\r\n\r\n372\r\n- شخصى در ركعت اول يك سجده را فراموش كرده و بلند شده و در ركعت دوم يادش آمده ، حال آيا مىتواند سجده را بجا آورد يا نمازش اشكال دارد ؟\r\n\r\nبسمه تعالى\r\n- چنانچه قبل از رفتن به ركوع يادش آمد كه يك سجده از ركعت قبل را بجا نياورده بايد برگردد و سجدهء دوم را بجا آورد و نمازش را ادامه دهد ، بعد از نماز دو سجدهء سهو براى قيام زائد بجا آورد ؛ و چنانچه وقتى به ركوع رسيد يادش آمد بايد نمازش را ادامه دهد و بعد از تمام شدن نماز ابتدا سجدهء فراموش شده را قضا كند و بعد دو سجدهء سهو بجا آورد ، و اللّه العالم .\r\n\r\n373\r\n- در پيشانى انسان گاهى جوشهايى مىباشد كه هنگام سجده درد مىگيرد آيا مىتوان صورت را كج روى مهر گذاشت ؟\r\n\r\nبسمه تعالى\r\n- بايد قسمت ديگر پيشانى را كه جوش ندارد بر زمين يا چيزى كه سجده بر آن صحيح است بگذارد ، و اللّه العالم .\r\n\r\nنماز مسافر\r\n\r\n374\r\n- مسافرى كه قبل از ظهر در مدّت يك ماه مثلا چند بار مسافرت كرده است و در خانهء خود 10 روز نمانده است « كثير السّفر » به اين شخص اطلاق مىشود يا خير ؟ و نماز و روزهء اين شخص چطور است ؟\r\n\r\nبسمه تعالى\r\n- چنانچه براى كار كه مدت آن دو ماه يا بيشتر باشد بين محل كار و وطن به اندازهء مسافت شرعى حد اقل هفته‌اى يك بار تردد كند نمازش در اين سفرها تمام و روزه‌اش صحيح است ، و اللّه العالم .\r\n\r\n375\r\n- شخصى در مسافرت شغل مخصوصى ندارد ولى در ماه سه بار و يا چهار بار اتفاقا مسافرت مىنمايد و از حد ترخّص مىگذرد آيا نماز و روزهء شخص مزبور قصر است يا تمام ؟\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nبسمه تعالى\r\n- اگر مسافرت در رابطه با كار شغلى نباشد و مسافت شرعى را طى كند بايد نماز را شكسته و روزه را افطار كند ، و اللّه العالم .\r\n\r\n376\r\n- اشخاصى كه در طول سال به غير از تابستان هفته‌اى سه الى چهار روز را براى كار كردن يا درس خواندن به شهر ديگرى مىروند و بعد به شهر خود برمىگردند نماز را چگونه بايد بخوانند ؟\r\n\r\nبسمه تعالى\r\n- چنانچه براى كار كردن هر هفته به شهر ديگر مىروند و برمىگردند نمازشان در آن شهر تمام و روزه‌شان صحيح است ، و اگر براى درس خواندن هر هفته به شهر ديگر - كه به اندازهء مسافت شرعى با شهرشان فاصله دارد - مىروند و برمىگردند در نمازشان جمع بين قصر و تمام كنند و روزه را اگر گرفتند مجزى است و قضا ندارد ، و اللّه العالم .\r\n\r\n377\r\n- شخصى در مكانى قصد اقامه نموده ، اين فرد عمدا و يا سهوا نماز ظهر و عصرش را در اولين روز اقامتش نمىخواند تا قضا مىشود ، بعد از وقت نماز ، اقامهء او لغو مىشود و قصد سفر مىكند ، حال با توجه به اينكه نماز چهار ركعتى نخوانده ، قضاى نماز ظهر و عصرش تمام است يا قصر ؟\r\n\r\nبسمه تعالى\r\n- در فرض سؤال ، قضاى نماز ظهر و عصر تمام است لكن شخص مزبور مسافر است و مادامىكه در آن مكان است نمازهاى چهار ركعتى را قصر مىخواند ، و اللّه العالم .\r\n\r\n378\r\n- شخصى مىداند در اين مسافرت نماز قضا مىشود ، مىتواند مسافرت نمايد يا نه ؟ اگر مسافرت نمايد سفرش سفر حرام مىشود يا نه ؟\r\n\r\nبسمه تعالى\r\n- اگر بعد از دخول وقت نماز باشد كه مىداند قضا مىشود نمىتواند مسافرت كند و لكن سفر مذكور سفر حرام كه در آن نماز تمام و روزه صحيح است حساب نمىشود ، و اللّه العالم .\r\n\r\n379\r\n- اگر كسى در سفر نماز بجا نياورد و بعد از رسيدن به وطن خويش بخواهد قضاى آن را بجا آورد چگونه بايد بخواند ، شكسته يا درست ؟\r\n\r\nبسمه تعالى\r\n- قضاى نماز شكسته ، شكسته است چه در وطن بخواند چه در سفر بخواند ، و اللّه العالم .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\n380\r\n- اگر مسافرى قصد اقامت براى مدت ده روز بكند و پس از دو سه روزى حوصله‌اش سر برود و به مقصد اوليه يا به جاى ديگر برود ، آيا روزه‌اش درست است و قصد اقامهء اوليه هم كاملا جدّى بوده است ؟\r\n\r\nبسمه تعالى\r\n- در فرض مزبور تا وقتى كه در محل اقامت ده روز است نمازش تمام و روزه‌اش صحيح است ، و اللّه العالم .\r\n\r\n381\r\n- آيا تهران و شهرهايى چون مشهد ، اصفهان و شيراز جزو بلاد كبيره به حساب مىآيند و حكم نماز و روزه در آنها چگونه است ؟\r\n\r\nبسمه تعالى\r\n- بلاد كبيره و غير كبيره در حكم مسافر فرقى ندارند ، و اللّه العالم .\r\n\r\n382\r\n- نظر حضرتعالى در مورد شخصى كه در مكانى ده روز قصد اقامه كرده است به چه طريقى مىتواند در كمتر از مسافت شرعى رفت و آمد كند تا به نماز و روزه‌اش ضرر نرسد ؟\r\n\r\nبسمه تعالى\r\n- خروج به مقدار يك يا دو ساعت به اقامهء او ضررى نمىرساند و اگر بعد از قصد اقامه و خواندن نماز چهار ركعتى اتفاقا در كمتر از مسافت شرعى رفت و آمد كند نمازش تمام است ، و اللّه العالم .\r\n\r\n383\r\n- اگر مسير رفت و برگشت مسافر هفت فرسخ باشد ولى مسافر براى اينكه سفرش به قدر مسافت شرعى شود تا بتواند نمازش را شكسته بخواند در اثناء راه به نيم فرسخى مىرود ، آيا نمازش قصر است يا تمام ؟\r\n\r\nبسمه تعالى\r\n- چنانچه از ابتداء نيت داشته باشد كه اين مسافت را برود وظيفه‌اش قصر است ، و اللّه العالم .\r\n\r\n384\r\n- اگر كسى اين مسأله را اين طور بگويد : كسى كه دو وطن دارد ، اگر بين دو وطنش به حدّ مسافت شرعى باشد ، در بين راه حكم نماز و روزه‌اش حكم مسافر را دارد ، ولى كسى كه « شغله السفر » است يا « شغله فى السفر » است در وطن و در بين راه و لو به حدّ مسافت شرعى باشد يا در محلّ كار نماز و روزه‌اش تمام است صحيح گفته يا نه ؟\r\n\r\nبسمه تعالى\r\n- نسبت به شخصى كه دو وطن دارد آنچه در سؤال نوشته شده صحيح است و نسبت\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبه شخصى كه بين وطن و محل كار - كه به اندازهء مسافت است - حد اقل هفته‌اى يك بار براى كار تردد مىكند نمازش در وطن و در رفتن به محل كار و در محل كار تمام است و در برگشتن از محل كار به وطن هم چنانچه كار كردن در آن محل موقوف به اين برگشتن باشد نمازش تمام است و الّا در برگشتن جمع بين قصر و تمام بنمايد ، و اللّه العالم .\r\n\r\n385\r\n- عده‌اى دانش‌آموز از روستاها و شهرهاى مختلف در يك مجتمع جهت تحصيل جمع شده‌اند و بطور كلى ، نه ماه تحصيلى را در آنجا ساكن هستند و گاها به صورت هفته‌اى يا چند هفته‌اى و حتى ماهيانه براى ديدار با خانواده به مرخصى مىروند .\r\nاگر اين دانش‌آموزان در مدت تحصيل بعضى مواقع كمتر از ده روز در مجتمع بمانند شرايط نماز و روزهء آنها در آنجا چگونه خواهد بود ؟\r\n\r\nبسمه تعالى\r\n- در فرض سؤال چنانچه بدون قصد اقامت ده روز در مجتمع محل تحصيل مىمانند در نمازشان احتياطا بين قصر و تمام جمع كنند و روزه را اگر گرفتند قضا ندارد ، و اللّه العالم .\r\n\r\n386\r\n- دانش‌آموزان ( مجتمع مورد نظر ) به دعوت مجتمع ديگرى ( فاصلهء رفت بين دو مجتمع 50 كيلومتر است ) بعد از شنيدن اذان ظهر از مكان خود حركت كرده و به مجتمع ثانوى بروند و بعد از اذان مغرب به مجتمع خودشان ( اولى ) برگردند : آيا مىتوانند نماز ظهر و عصرشان را در مجتمع دومى تمام بخوانند و روزهء همان روز را تمام كنند ؟\r\n\r\nبسمه تعالى\r\n- در فرض سؤال ، نمازشان در مجتمع دوم قصر است و روزهء آن روز را تمام كنند ، و اگر روزه را تمام كردند مجزى است و قضا ندارد ، و اللّه العالم .\r\n\r\n387\r\n- دخترى كه شوهرش او را به شهر ديگر برده و او از وطن پدرى اعراض قطعى و هميشگى نداشته حالا پدر او به شهر ديگرى كوچ كرده ، اين دختر الآن نسبت به آن شهرى كه پدرش به آن كوچ كرده در نماز و روزه حكمش چيست ؟\r\n\r\nبسمه تعالى\r\n- نسبت به آن شهرى كه پدرش كوچ كرده نماز شكسته مىشود و روزه گرفته نمىشود مگر قصد ماندن ده روز كند ، و اللّه العالم .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\n388\r\n- ما عده‌اى از كارگران شركت گاز و نفت هستيم ، كارمان به صورت اقمارى است به اين معنى كه 15 روز تقريبا در سر كار هستيم و 13 روز در وطن خودمان مشغول استراحت هستيم . محل كار بندر عباس جزيرهء قشم و محل وطن ، تهران و ساير شهرها مىباشد .\r\nما در وطن خودمان حد اقل 10 روز مىمانيم و به جزيرهء قشم كه مىرويم باز از اول احيانا قصد داريم تا شهر قشم يا درگهان كه بيشتر از 8 فرسخ است برويم .\r\nسؤال ما اين است كه با توجه به اينكه شغل ما در سفر است و با توجه به مطالب بالا و اينكه سالها كار ما اين است آيا ما دائم السفر هستيم يا نه ، نماز و روزه را در محل كار چگونه انجام دهيم ؟\r\n\r\nبسمه تعالى\r\n- چنانچه در آن پانزده روز كه سر كار هستيد براى كارتان در حد مسافت شرعى تردد مىكنيد - و لو در هفته‌اى يك بار - نمازتان در اين سفرها كه براى كارتان است تمام و روزه‌تان صحيح است و ماندن ده روز در وطن موجب شكسته شدن نماز در سفر بعد از آن نمىشود ، و اللّه العالم .\r\n\r\n389\r\n- فردى از وطن تا محل كار او 40 كيلومتر مسافت است و هر روز رفت و آمد مىكند .\r\nاين فرد روى نظر جنابعالى نماز او تمام و روزه او صحيح است . همين فرد اگر بعد از ظهرها شغل ديگرى در جاى ديگرى داشته باشد ، كه يا مدت آن كم است ( مثلا يك ماه ) ، يا كم به سراغ آن كار مىرود ( مثلا هر 15 روز يك مرتبه ) كه از وطن تا محل كار دومش به مقدار مسافت است ، آيا اين شغل دوم مستقلا حساب مىشود ، يا جزء همان شغل اول حساب است ، كه مثلا هر 20 روز يك مرتبه هم رفت ، نماز تمام باشد ؟\r\n\r\nبسمه تعالى\r\n- در فرض سؤال در سفرهايى كه براى شغل دوم است ، نسبت به نمازهاى چهار ركعتى احتياط كند ، و اللّه العالم .\r\n\r\n390\r\n- معلمى در هفته فقط يك روز در وطن خود بوده و بقيهء هفته را در شهر ديگر است و نيز معلمى كه هر روز به شهر ديگر رفت و آمد مىكند ، تكليف روزه و نمازش چيست ؟\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو نيز كارگر و بنايى كه براى كار كردن به شهرهاى ديگر مىروند حكمشان چيست ؟\r\n\r\nبسمه تعالى\r\n- در فرض سؤال كه شخص براى كار حد اقل هفته‌اى يك بار بين وطن و محل كار - كه در حد مسافت شرعى يا بيشتر از آن است - رفت و آمد مىكند نمازش در اين سفرها و در محل كار تمام و روزه‌اش صحيح است ، و اللّه العالم .\r\n\r\n391\r\n- بنده چند ماه پيش به خدمت مقدس سربازى رفتم و فاصلهء پادگان آموزشى تا منزل حدود 55 يا 60 كيلومتر است ، آيا براى نماز خواندن بايد نيت ده روز كرد يا چون در خدمت هستيم نيت ده روز نمىخواهد ؟ و اگر بخواهيم براى مدتى در بيرون از آنجا به شهر برويم ( در حدود 2 يا 5 كيلومتر ) آيا نيت ده روز به هم مىخورد ؟\r\n\r\nبسمه تعالى\r\n- چنانچه فقط آموزش مىبينيد - و هنوز در دورهء آموزشى هستيد - براى تمام خواندن نماز در محل سربازى بايد قصد اقامت ده روز بنماييد و الّا بين قصر و تمام جمع كنيد ، و بيرون رفتن از محل اقامت ده روز - بعد از تحقق قصد اقامت - در صورتى كه به كمتر از مسافت شرعى باشد ضررى به قصد اقامت ندارد ، و اللّه العالم .\r\n\r\n392\r\n- در جايى كه محل خدمت بنده است حدود ده كيلومتر با منزل فاصله دارد و در آنجا حدود 19 ماه در يك مكان خدمت مىكنيم ، براى نماز بايد قصد ده روز كرد يا خير ؟\r\nاگر از آن مكان به جاى ديگر رفتيم براى مدت چند روز نماز ما چگونه خواهد شد ؟\r\n( مأموريت ) .\r\n\r\nبسمه تعالى\r\n- چنانچه دورهء آموزشى را تمام كرديد و در سربازى كارى به شما واگذار شده مثل رانندگى يا غير آن در صورتى كه حد اقل هفته‌اى يك بار در حد مسافت شرعى تردد مىكنيد نمازتان در اين سفرها - چه سفرهاى عادى و چه مأموريت - تمام و روزه‌تان صحيح است ، و در غير اين صورت اگر فقط به محل خدمت - كه در فاصلهء ده كيلومترى وطن شما است - مىرويد و برمىگرديد نمازتان در محل خدمت تمام است و براى تمام خواندن نماز قصد اقامت ده روز لازم نيست ، اما اگر به صورت اتفاقى از آن مكان به جاى ديگر كه به اندازه مسافت شرعى است رفتيد ، در صورتى كه قصد اقامت ده روز را نداريد نمازتان در آنجا شكسته است ، و اللّه العالم .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\n393\r\n- مسافر بعد از قصد اقامهء ده روز مشغول نماز ظهر شد و بعد از داخل شدن به ركوع ركعت سوم از قصد اقامه عدول مىكند ، آيا در اين فرض نمازهاى بعد را بايد شكسته يا تمام بخواند ؟\r\n\r\nبسمه تعالى\r\n- در فرض مذكور نماز ظهرش باطل است و بايد نماز ظهر و نمازهاى بعد را هم شكسته بخواند ، و اللّه العالم .\r\n\r\nوطن\r\n\r\n394\r\n- وطن چگونه ثابت مىشود ؟\r\n\r\nبسمه تعالى\r\n- وطن شخص جايى است كه در آنجا متولد شده و پدر و مادر او اهل آنجا باشند و نيز جايى كه انسان براى اقامت دائمى - و لو در بعضى از هر سال - انتخاب كند ، و اللّه العالم .\r\n\r\n395\r\n- اين جانب طلبه‌اى هستم در شهرستان و نمىدانم تحصيلات چند سال طول مىكشد و يقين ندارم كه ده سال طول بكشد حكم بنده در مورد نمازها چيست ؟ آيا اينجا وطن بنده حساب مىشود يا خير ؟\r\n\r\nبسمه تعالى\r\n- اگر مىدانيد مدت زيادى مثل هشت سال يا بيشتر در آن مكان مىمانيد نمازتان در آنجا تمام است و روزه گرفته مىشود ، و در غير اين صورت چنانچه با قصد اقامت ده روز در آنجا مىمانيد نمازتان تمام است و روزه صحيح است ، و اگر كمتر از ده روز مىمانيد در نمازتان بين قصر و تمام جمع كنيد و روزه را اگر گرفتيد مجزى است و قضا ندارد ، و اللّه العالم .\r\n\r\n396\r\n- زنانى كه بدون التفات به اعراض و عدم اعراض از وطن اصلىشان به خانهء شوهر در شهر ديگر بروند و پس از التفات هم لا بد قصد دارند اگر زناشويىشان تا آخر عمر برقرار ماند در شهر ديگر اقامت نمايند ، آيا به خانهء شوهر رفتن برايشان در حكم اعراض از وطن است و عرفا تابع شوهرند يا نه ؟ و زمانى كه به خانهء پدرى مىروند و بدون قصد اقامت چند روز مىمانند نمازشان شكسته است يا تمام ؟\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nبسمه تعالى\r\n- در فرض مزبور نسبت به زن اعراض از وطن محقق نشده و نمازش در وطن سابق تمام است هر چند قصد اقامت ده روز را نكند ، و چنانچه اطمينان دارد تا آخر با شوهر زندگى مىكند و شوهر هم قصد اقامت دائمى در آن شهر را دارد شهر شوهر هم وطن زن حساب مىشود و نمازش در آنجا تمام است ، و اللّه العالم .\r\n\r\n397\r\n- اعراض امرى قهرى است يا قصدى ؟ يعنى لازم است قصد نمايد كه ديگر در آن محل سكونت دائم نكند ؟\r\n\r\nبسمه تعالى\r\n- در تحقق اعراض ، قصد لازم نيست ، همين كه شخص بداند ديگر براى سكونت به وطن سابق برنمىگردد - هر چند براى ماندن در مدتى از سال مثل يك ماه يا دو ماه در هر سال - اعراض محقق شده است ، و اللّه العالم .\r\n\r\n398\r\n- كسانى كه همه روزه از وطن اصلى خود جهت كار كردن ادارى و يا تجارت و يا تحصيل و غيره به شهر ديگر مىروند ، نماز و روزه‌شان چه حكمى دارد ؟\r\n\r\nبسمه تعالى\r\n- اگر مقدار مسافت نباشد نمازشان تمام است و الّا اگر براى كار باشد همچنين است ، و اگر براى تحصيل باشد احتياطا جمع بخواند ، و اللّه العالم .\r\n\r\n399\r\n- شخصى كه يك وطن اصلى و يك وطن اتخاذى دارد مىتواند وطن سوم اخذ كند يا خير ؟ و آيا مىتواند از وطن دوم اعراض نموده و جاى ديگر را بعنوان وطن ثانوى اخذ كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n400\r\n- شخصى شهرى را براى اقامت چندساله جهت زندگى كردن مانند ديگر ساكنين و اهل آن شهر انتخاب نموده نه بعنوان وطن دوم و از آنجا همه روزه مسافت كمتر از چهار فرسخ را طى نموده و به محل كارش مىرود ، نماز و روزه‌اش در محل اسكان و كار چه حكمى دارد ؟ و اگر در طول ماه چهار بار يا كمتر براى انجام كار ادارى به اداره كل و يا شهرهاى ديگر كه بيش از چهار فرسخ است برود نمازش در طول رفت و آمد چگونه است ؟ و در بازگشت به محل اسكان آيا قصد عشرهء مجدّد نياز دارد يا خير ؟\r\n\r\nبسمه تعالى\r\n- اگر هفته‌اى يك بار يا بيشتر براى كار به سفر مىرود تمام مىخواند ، و چنانچه\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nچهار بار را متفرق به سفر مىرود احتياطا در محل سكونت جمع و در سفر تمام بخواند ، و اللّه العالم .\r\n\r\n401\r\n- پدرى دو وطن اختيار كرده ، و فرزندان ايشان كه در تهران متولد شده‌اند حالا اگر پدر بخواهد در ماه رمضان به وطن دوم خود برود و فرزندانش را همراهش ببرد آيا نماز و روزهء اين فرزندان چه صورت دارد ؟ آيا فرزندان تابع پدر هستند يا خير ؟\r\n\r\nبسمه تعالى\r\n- چنانچه فرزندان هم به همراه پدر براى ماندن و لو در مدتى از سال به محل دوم مىروند ، آن محل وطن فرزندان هم حساب مىشود و نمازشان در آنجا تمام و روزه‌شان صحيح است ، و اللّه العالم .\r\n\r\n402\r\n- آيا حوزه‌هاى علميه در حكم وطن محسوب مىشوند ؟ در صورت نبودن مىتوان فقط در اين مسأله به مرجع تقليد ديگرى تقليد كرد ؟\r\n\r\nبسمه تعالى\r\n- اگر قصد داشته باشد كه سالها براى تحصيل در آنجا بماند كه عادتا او را مسافر نگويند ، مثل اينكه قصد داشته باشد هشت سال يا بيشتر در آنجا بماند ، در تمام خواندن نماز و گرفتن روزه قصد اقامه لازم ندارد ، و اللّه العالم .\r\n\r\n403\r\n- محل تحصيل بنده در شهرستان ديگرى واقع است كه خارج از حدّ ترخص مىباشد و من در هفته دو روز به آنجا رفت و آمد مىكنم ، در صورتى كه طبق استفتاء از شما ، روزهء من صحيح باشد ، نماز در آنجا به چه صورت اقامه مىشود ؟ قصر يا كامل ؟\r\n\r\nبسمه تعالى\r\n- بنا بر احتياط در نمازتان بين قصر و تمام جمع كنيد ، و اللّه العالم .\r\n\r\n404\r\n- مردى از يك شهرستانى زن بگيرد و زن شرط كند كه نبايد از شهرستان بيرون كند و مرد هم در يك شهرستان ديگر وطن دارد ، وقتى اين زن را چند روزى به وطنش مهمانى مىبرد نماز اين زن شكسته است يا تمام ؟\r\n\r\nبسمه تعالى\r\n- نماز اين زن اگر كمتر از ده روز بماند ، شكسته است ، و اللّه العالم .\r\n\r\n405\r\n- اگر دخترى ازدواج كند و در شهر ديگر متوطّن شود ، چون وطن شوهر شهر ديگر است گاهگاهى كه به منزل والدين مىآيد آيا در منزل والدين نمازشان قصر است يا تمام ؟\r\n\r\nبسمه تعالى\r\n- تا وقتى كه از وطن سابق خود اعراض نكرده نمازش در آنجا تمام و روزه‌اش\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nصحيح است ، و اللّه العالم .\r\n\r\n406\r\n- آيا زن در قصر و اتمام روزه و نماز تابع مرد است بطورى كه اگر پدر اين زن در شهر ديگرى است و اگر زن به خانهء پدرش برود بايد نماز و روزه‌اش قصر بشود يا نه ؟\r\n\r\nبسمه تعالى\r\n- چنانچه زن اطمينان دارد كه براى هميشه با شوهر زندگى مىكند وطن شوهر وطن زن هم حساب مىشود و در عين حال مادامىكه از وطن سابق خودش اعراض نكرده بطورى كه احتمال مىدهد براى ماندن و لو در مدتى از سال مثل يك ماه يا دو ماه به آنجا برود نمازش در آنجا هم تمام و روزه‌اش صحيح است ، و اللّه العالم .\r\n\r\n407\r\n- آيا در نماز زن تابع مرد است ؟ اگر زن به روستاى خود برود حكم نماز او چيست ؟\r\n\r\nبسمه تعالى\r\n- اگر زن از روستايش اعراض نكرده هر وقت به روستايش مىرود نماز را تمام بخواند ، و اللّه العالم .\r\n\r\n408\r\n- دخترى كه در شهر ديگر شوهر مىكند و براى ديدار خانوادهء خود به شهر اصلى خود مىرود ، آيا بايد نمازش را تمام بخواند و روزه‌اش را بگيرد يا تابع شوهرش است ؟\r\n\r\nبسمه تعالى\r\n- اگر اعراض نكرده و به آنجا برگردد نمازش تمام است ، و اللّه العالم .\r\n\r\n409\r\n- شخصى در روستا مغازه‌دار مىباشد و هفته‌اى يك بار جهت آوردن اجناس به شهرستان همجوار ( حدّ مسافت ) رفت و آمد مىنمايد ، آيا به چنين شخصى دائم السفر صدق مىكند يا نه ؟\r\n\r\nبسمه تعالى\r\n- در فرض مزبور نمازش در اين مسافرت تمام و روزه‌اش صحيح است ، و اللّه العالم .\r\n\r\n410\r\n- شخصى خريدوفروش كنندهء حيوانات مىباشد ، در هر هفته براى خريدوفروش به هفته بازارها كه حدّ مسافت مىباشند مىرود ، وظيفهء ايشان را نسبت به نماز و روزه بيان فرماييد ؟\r\n\r\nبسمه تعالى\r\n- در فرض مزبور نماز شخص در اين مسافرت تمام و روزه‌اش صحيح است ، و اللّه العالم .\r\n\r\n411\r\n- زنى كه شوهر مىكند و وطن شوهر غير از وطن اوست آيا زن مىتواند از وطن اصلى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nخود اعراض نكند و آن را به عنوان وطن خود نگهدارد ؟\r\n\r\nبسمه تعالى\r\n- بلى اگر احتمال دهد كه در آينده و لو براى ماندن در مدتى از سال به آنجا برگردد اعراض محقق نشده و نمازش در آنجا تمام و روزه‌اش صحيح است ، و اللّه العالم .\r\n\r\n412\r\n- شوهرى كه از وطن اصلى خود اعراض نكرده ، اگر همسر او به همراهش به آنجا برود كه وطن اصلى شوهر است ولى وطن زن نبوده ، حكم نماز و روزهء زن چيست ؟\r\n\r\nبسمه تعالى\r\n- در فرض مزبور نمازش شكسته است و روزه صحيح نيست ، و اللّه العالم .\r\n\r\n413\r\n- تربيت معلم شهيد مطهرى كه ما در آن مشغول تعليم هستيم حدودا 23 كيلومتر تا شيراز فاصله دارد . روزه و نماز ما دانشجويان با توجه به اين شرايط چه حكمى دارد ؟\r\n\r\nبسمه تعالى\r\n- چنانچه قصد ده روز نداريد نمازهاى چهار ركعتى را بنا بر احتياط هم تمام و هم شكسته بخوانيد و اگر روزه گرفتيد قضا ندارد ، و اللّه العالم .\r\n\r\n414\r\n- افرادى كه قصد مسافرت براى چهل هفتهء متوالى از شهرهاى دور به مسجد مقدس جمكران را دارند و همچنين افرادى كه ساليان متوالى هر هفته به اين مكان تشريف مىآورند ، در مورد نماز و روزه‌هاى واجب چه وظيفه‌اى دارند ؟\r\n\r\nبسمه تعالى\r\n- در فرض سؤال ، افراد مزبور در مسجد جمكران مسافر هستند و نماز آنها شكسته است و روزه نمىتوانند بگيرند ، و اللّه العالم .\r\n\r\n415\r\n- دانشجويى كه خانه‌اش در قم است و محل تحصيلش در اصفهان است و بنا دارد كه مدت چهار سال در آنجا تحصيل كند ولى گاهى هر دو هفته يا ده روز مىآيد حكم نماز و روزهء اين شخص چيست ؟\r\n\r\nبسمه تعالى\r\n- در فرض سؤال ، چنانچه در اصفهان قصد اقامت ده روز بنمايد نمازش تمام و روزه‌اش صحيح است و در غير اين صورت در نمازش در محل تحصيل بنا بر احتياط بايد بين قصر و تمام جمع كند و روزه را اگر گرفت مجزى است و قضا ندارد ، و اللّه العالم .\r\n\r\n416\r\n- اين جانب در هر هفته دو يا سه روز براى تحصيل از محل كار و خانهء خويش به شهرستان ديگرى با مسافتى تقريبا برابر 160 كيلومتر رفت و برگشت مسافرت مىنمايم حكم نماز و روزه‌ام چگونه مىباشد ؟\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبسمه تعالى\r\n- در فرض سؤال در نمازهاى چهار ركعتى بين قصر و تمام جمع كنيد ، و روزه را اگر گرفتيد مجزى است و قضا ندارد ، و اللّه العالم .\r\n\r\n417\r\n- نماز و روزهء شخصى كه هفته‌اى يك بار از حدّ ترخص عبور مىكند چگونه است ؟\r\n\r\nبسمه تعالى\r\n- اگر فقط از حدّ ترخص مىگذرد و به حدّ مسافت شرعى نمىرسد نماز تمام و روزه صحيح است ، امّا اگر هفته‌اى يك بار در حد مسافت شرعى يا بيشتر تردد مىكند چنانچه براى كار تردد مىكند نمازش در اين سفرها تمام و روزه صحيح است و اگر براى تفريح يا زيارت هفته‌اى يك بار در حد مسافت شرعى تردد مىكند نمازش در اين سفر شكسته است ، و اللّه العالم .\r\n\r\n418\r\n- كثير السفر به چه كسى گفته مىشود و به عبارت ديگر انسان چقدر از ماه را بايد در سفر باشد كه نماز و روزهء او درست باشد ؟\r\n\r\nبسمه تعالى\r\n- كثير السفر موضوع حكم نيست ولى شخصى كه مدتى از سال را و لو دو ماه حد اقل هر هفته يك بار براى شغلش سفر كند نماز او تمام و روزه‌اش صحيح مىباشد ، و اللّه العالم .\r\n\r\n419\r\n- آيا كثير السفر يك قاعدهء مستقلى دارد ، يا در تحت قاعدهء « شغله فى السفر » است يا غير ؟ بيان فرماييد .\r\n\r\nبسمه تعالى\r\n- كثير السفر موضوع حكم نيست . « من عمله السفر » يعنى كسى كه كار او سفر كردن باشد مثل راننده‌اى كه كارش حمل متاع يا مسافر است يا سفر مقدمهء كار او باشد مثل معلمى كه براى درس دادن حد اقل هفته‌اى يك بار بين وطن و محل تدريس تردد مىكند نمازش در اين سفرها تمام است ، و اللّه العالم .\r\n\r\n420\r\n- اين جانب در شركت كار مىكنم به سمت رانندگى در هفته يك بار يا دو بار جهت انجام كار شركت به مأموريت مىروم بقيهء روزها در داخل شهر مشغول رانندگى هستم بفرماييد روزهايى كه راه دور به مسافرت مىروم نماز و روزهء من چه حكمى دارد ؟\r\nو روزهايى كه مربوط به كار اين جانب نمىباشد مثلا مسافرت مىروم جهت زيارت يا صلهء رحم يا انجام كار شخصى خودم در اين صورت چه حكمى دارد ؟\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nبسمه تعالى\r\n- در فرض سؤال كه حد اقل هفته‌اى يك بار براى كار در حد مسافت شرعى تردد مىكنيد نمازتان در اين سفرها - كه براى كارتان است - تمام و روزه صحيح است ، و در سفرهايى كه براى كارتان نيست مثل سفرى كه براى زيارت يا صلهء رحم و غير آن است نمازتان قصر است و روزه هم صحيح نيست ، و اللّه العالم .\r\n\r\n421\r\n- حكم نماز و روزهء سربازانى كه در يك پادگان حضور دارند ولى معمولا در هر ماه يك بار چند روزى ( كمتر از ده روز ) جهت تيراندازى ، آموزش صحرايى و غيره از پادگان خارج و بيش از مسافت شرعى از شهر فاصله مىگيرند و در محلى معلوم به نام اردوگاه يا ميدان تير چند روزى بيتوته مىكنند چيست ؟\r\n\r\nبسمه تعالى\r\n- در آن چند روز نمازهاى چهار ركعتى به صورت جمع اتيان شود ، و اگر روزه را گرفتند قضا ندارد ، و اللّه العالم .\r\n\r\n422\r\n- بنده دانشجويى هستم اهل و ساكن قزوين در حال حاضر در تهران تحصيل مىنمايم ، از زمانى كه به دانشگاه آمده‌ام به صورت استخدام نيروى هوايى ارتش در آمده‌ام ولى فعلا شغلم تحصيل در دانشگاه نيروى هوايى است و بس ، لذا هم حقوق دارم و هم خوابگاه و غذا و . . . ، بعضى از هفته‌ها در آخر هفته به قزوين مىروم و گاهى هم در دانشگاه مىمانم ، گاهى اوقات كه تصميم مىگيرم آخر هفته به قزوين بروم به دليل مشكلات قادر نيستم از دانشگاه خارج شوم لذا اغلب اصلا مشخص نيست كه چند روز در تهران هستم ولى اگر به قزوين بروم پنجشنبه و جمعه و يا حد اكثر از سه شنبه تا جمعه است بجز در ايام تعطيلات عيد و تابستان . حال سؤال من اين است نمازها و روزه‌هاى من در تهران و دانشگاه چه حكمى دارند با لحاظ نمودن اينكه مشكلات و مسائل نظامى گاها باعث مىشود بر خلاف تصميم قبلى و به دليل خستگى و تجديد قوا آخر هفته به قزوين بروم يعنى بتوانم حد اقل ده روز در تهران باشم ؟\r\n\r\nبسمه تعالى\r\n- در صورتى كه به طور جزم قصد ده روز در تهران نداريد بايد در نماز بين قصر و اتمام جمع كنيد ، و اگر روزه گرفتيد روزه قضا ندارد و پس از اشتغال رسمى اگر چنين وضعى داشتيد نماز و روزهء شما صحيح و تمام است ، و اللّه العالم .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\n423\r\n- شخصى زمين و باغ دارد خارج از وطن خود ، مادون مسافت شرعى و فوق حدّ ترخّص و غالب ايام سال آنجا براى كار مىرود ، چه باغبانى و يا چوپانى ، گاهى كه از مسافرت برمىگردد قبل از ورود به وطن خود به باغ مىرود براى كار كردن ، حكم نماز و روزه‌اش چيست ؟\r\n\r\nبسمه تعالى\r\n- چنانچه فقط براى كار مىرود عبور از محل كار اثرى در حكم مسافر ندارد و اگر مقدارى از سال را در آنجا سكنى دارد و مىخواهد مثلا هشت سال و بيشتر هر ساله دو ماه يا بيشتر بماند در آنجا حكم مسافر ندارد ، و اللّه العالم .\r\n\r\n424\r\n- شخصى از اهالى كاشان در دانشگاه تفرش كه به اندازهء مسافت شرعى تا كاشان فاصله دارد در حدود 4 سال تحصيل خواهد نمود . اين شخص در هر ترم حد اقل 4 - 5 روز از هفته را در تفرش است و بقيهء آن را به شهر خود بازمىگردد . حكم نماز و روزهء اين شخص در تفرش و بين راه چگونه است ؟\r\n\r\nبسمه تعالى\r\n- بنابر احتياط نماز را جمع بخواند و روزه را اگر گرفت قضا ندارد ، و اللّه العالم .\r\n\r\n425\r\n- چنانچه مدتى درس تعطيل شود مثلا براى عيد يا تابستان و اين شخص در شهر خود بماند ، هفتهء اولى كه به تفرش بازمىگردد نمازش چه حكمى دارد ؟\r\n\r\nبسمه تعالى\r\n- جواب مثل جواب قبل است ، و اللّه العالم .\r\n\r\n426\r\n- با توجه به اينكه اين شخص سال دومى است كه در تفرش درس مىخواند ، اگر حكم نماز و روزه‌اش كه شما مىفرماييد غير از آن چيزى بود كه تا كنون بدان عمل مىكرده ، آيا بايد نماز و روزه اين مدت را قضا كند يا خير ؟\r\n\r\nبسمه تعالى\r\n- اگر روزه‌ها را گرفته قضا ندارد و نسبت به نماز نيز در فرض مزبور نمازهايى كه سابقا به تمام يا قصر خوانده قضا ندارد لكن بعد از اين بايد در نمازش بين قصر و تمام جمع كند ، و اللّه العالم .\r\n\r\n427\r\n- شخصى است در طول سال تردد بين دو شهر دارد و در هر دو شهر داراى دو مسكن مىباشد و معمولا در هر ماه سه الى پنج روز در يكى از شهرها و ما بقى را در شهر ديگر است . حكم نماز و روزهء نامبرده چيست ؟\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nبسمه تعالى\r\n- چنانچه قصد دارد براى هميشه در آن دو شهر زندگى كند و بين آنها به اين نحو تردد كند هر دو شهر وطن او حساب مىشوند و نمازش در هر دو جا تمام و روزه‌اش صحيح است ، و نيز اگر قصد دارد مدت زيادى مثل هشت سال يا بيشتر به اين صورت عمل كند نمازش در هر دو جا تمام و روزه‌اش صحيح است ، و اللّه العالم .\r\n\r\n428\r\n- شخصى در . . . متولد شده است و اميد بازگشت ندارد ولى مدت ده سال است در شهر ديگر كه قم باشد ساكن شده است و داراى منزل مىباشد و قصد ماندن در آن شهر را هم دارد ولى به دليل مشكلات كار براى مدتى از قم خارج مىشود ( مثلا يك سال يا دو سال ) با اينكه معمولا به قم رفت و آمد هم دارد ، حكم نماز و روزهء او چيست ؟\r\n\r\nبسمه تعالى\r\n- چنانچه آن شهر را بعنوان وطن و محل سكونت دائمى قرار داده ، نمازش در آن شهر در فرض مزبور تمام و روزه‌اش صحيح است ، و اللّه العالم .\r\n\r\n429\r\n- كارمند شركت . . . مىباشم هر ماه 14 روز منزل و 14 روز محل كار مىباشم كه فاصله بين كار و منزل بيش از مسافت شرعى است ، حكم نماز و روزهء من چيست ؟\r\n\r\nبسمه تعالى\r\n- چنانچه هر روز به محل كار مسافرت مىكنيد در بين راه و محل كار نماز تمام و روزه صحيح است و اگر چهارده روز را در محل كار اقامت مىكنيد در محل كار نماز تمام و روزه صحيح و در بين راه حكم مسافر داريد ، و اللّه العالم .\r\n\r\n430\r\n- منظور از سفر اول چيست ؟ آيا مقصود اين است كه از وطن حركت كند برود به محل كار يا كسب و به وطن برگردد يا اينكه زمانى كه به محل كار رفت در محل كارش نماز و روزه‌اش تمام است و قبل از رسيدن به محل كار قصر ؟\r\n\r\nبسمه تعالى\r\n- حكم چنين شخصى در سفر اول و غير اول يكى است ، و اللّه العالم .\r\n\r\n431\r\n- اساتيد و طلابى كه در مدرسه هستند و هر هفته مسافرت كنند آيا نمازشان در مدرسه قصر است يا تمام ؟\r\n\r\nبسمه تعالى\r\n- اساتيد كه براى تدريس حد اقل هفته‌اى يك بار در حد مسافت شرعى و بيش از آن مسافرت مىكنند نمازشان در محل تدريس تمام و روزه‌شان صحيح است ، و طلاب كه براى تحصيل اين مسافرت را انجام مىدهند و در محل درس ده روز نمىمانند در نمازشان\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبين قصر و تمام جمع كنند و روزه را اگر گرفتند مجزى است و قضا ندارد ، بلى اگر قصد داشته باشند مدت زيادى مثل هشت سال در شهرى بمانند - و لو براى درس خواندن باشد - نمازشان در آنجا تمام و روزه‌شان صحيح است ، و اللّه العالم .\r\n\r\n432\r\n- چنانچه مسافت محل اسكان و كار كمتر از چهار فرسخ و بيشتر از حدّ ترخص باشد و در محل اسكان قصد عشره نمايد ، نماز و روزه‌اش چه حكمى دارد ؟ و در قصد عشره ، ماندن ده روز معتبر است يا بعد از خواندن نماز چهار ركعتى مىتواند هر روزه به مدت يك روز ادارى از محل اسكان به محل كار برود و اخلال در قصد عشره بوجود نيايد ؟\r\n\r\nبسمه تعالى\r\n- چنانچه قصد اقامت ده روز نمايد و بعد از ده روز يا خواندن يك نماز چهار ركعتى تصميمش عوض شود و براى كار به كمتر از مسافت رود ، در محل سكونت و كار و بين راه نمازش را تمام مىخواند ، و اللّه العالم .\r\n\r\n433\r\n- دانش‌آموزان و دانشجويان ، معلمان ، سربازان و كارمندانى كه به جهت تحصيل ، سربازى يا شغل و كار خود هفته‌اى يك روز يا بيشتر به مسافت شرعى ( 45 كيلومتر ) سفر مىكنند ، حكم نماز و روزهء آنها چيست ؟\r\n\r\nبسمه تعالى\r\n- در فرض سؤال ، نماز معلمان و كارمندان در سفر مذكور تمام و روزه‌شان صحيح است ، و دانش‌آموزان و دانشجويان كه براى تحصيل اين سفر را انجام مىدهند در نمازشان بين قصر و تمام جمع كنند و روزه را اگر گرفتند مجزى است و قضا ندارد ، و سربازانى كه در دورهء آموزش هستند حكم دانش‌آموزان و دانشجويان را دارند و اگر در محل خدمت كارى به آنها واگذار شده و در هر هفته رفت و آمد مىكنند حكم آنها حكم معلمان و كارمندان مىباشد ، و اللّه العالم .\r\n\r\n434\r\n- روحانيون محترمى كه دورهء سربازى خود را بعنوان روحانى مستقر در روستاها و غيره مىگذرانند ، آيا مصداق كسانى هستند كه شغلشان در سفر باشد يا خير ؟ و كسانى كه براى دورهء سربازى مستقر نيستند بلكه كارشان هدايت و ارشاد است و حقوق هم مىگيرند اين عزيزان مصداق كسانى هستند كه شغلشان در سفر است ؟\r\n\r\nبسمه تعالى\r\n- چنانچه در يك محل قصد اقامهء ده روز نمايد يا هر هفته حد اقل يك بار براى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nشغلش سفر كند نمازش تمام است ، و اگر در ماه دو يا سه روز به مأموريت مىرود نمازش در سفر قصر است ، و اللّه العالم .\r\n\r\n435\r\n- طلبه‌اى قم را به عنوان وطن دوم اتخاذ و پس از چند سال در يكى از ادارات مشغول به كار شد و از وطن اتخاذى اعراض ننموده بلكه هر ماه يك بار براى گرفتن شهريه ( يا دو ماه يك بار ) و رفتن به وطن اتخاذى به آن قم مىرود ، نماز و روزه‌اش در آن شهر چه حكمى دارد ؟\r\n\r\nبسمه تعالى\r\n- چنانچه اعراض نموده است مثل اينكه قصد دارد كه در شهر محل اداره بماند و به قم براى سكونت بر نگردد در شهر قم مسافر است . ضمنا گرفتن شهريه براى چنين شخصى محل اشكال است ، و اللّه العالم .\r\n\r\n436\r\n- طلبه‌اى شاغل در يكى از استانها است و در طول سال چند بار براى كار ادارى به تهران مىآيد حكم نماز و روزه‌اش چيست ؟ و چنانچه در اين سفر به قم برود با توجه به اينكه قم وطن اتخاذى او است حكم نماز و روزه‌اش در رفت و برگشت و در تهران و قم چگونه است ؟\r\n\r\nبسمه تعالى\r\n- چنانچه عمل وى عمل مباحى است ، نمازش شكسته است ، و اگر از قم كه وطن اتخاذى وى است اعراض نكرده باشد در آنجا نماز را تمام و در ذهاب و اياب شكسته مىخواند ، و اللّه العالم .\r\n\r\n437\r\n- اگر راننده‌اى براى راه انداختن ماشينش با وسيلهء ديگر از وطن خود يا از غير وطن براى خريد لوازم به هشت فرسخى برود تكليفش نسبت به قصر و اتمام چيست ؟\r\n\r\nبسمه تعالى\r\n- نماز را بايد تمام بخواند ، و اللّه العالم .\r\n\r\n438\r\n- حكم روزه و نماز معلمان رسمى آموزش و پرورش كه از محل سكونت خود جهت تدريس به محلى ديگر خارج از مسافت شرعى مىروند چيست ؟\r\n\r\nبسمه تعالى\r\n- افراد مزبور كه جهت تدريس حد اقل هفته‌اى يك بار در حدّ مسافت شرعى يا بيشتر از آن تردد مىكنند نمازشان در محل تدريس تمام و روزه‌شان صحيح است ، و اللّه العالم .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\n439\r\n- مقدمهء شغل و لازمهء شغل چيست ؟\r\n\r\nبسمه تعالى\r\n- كسى كه كارش سفر باشد مثل راننده يا اينكه كارش در سفر باشد و سفر مقدمهء كارش است مثل معلم و كارمند و امثال آن چنانچه حد اقل هفته‌اى يك بار در حدّ مسافت شرعى تردد كنند نمازشان در اين سفرها تمام و روزه‌شان صحيح است ، و اللّه العالم .\r\n\r\n440\r\n- حكم نماز و روزه دانشجويان تربيت معلم كه در حال آموزش هستند ولى متعهد خدمت و حقوق بگير هستند و در استان يا شهرستانى خارج از شهرستان محل سكونت خود مشغول درس خواندن هستند چيست ؟\r\n\r\nبسمه تعالى\r\n- تا زمانى كه مشغول درس خواندن هستند و درس نمىدهند در صورتى كه براى تحصيل در حدّ مسافت شرعى يا بيشتر از آن تردد مىكنند ، نمازشان در محلّ تحصيل بين قصر و تمام جمع نمايند و روزه را اگر گرفتند مجزى است و قضا ندارد ، و اللّه العالم .\r\n\r\n441\r\n- كسانى كه بايد هميشه هفته‌اى يك بار يا بيشتر يا كمتر به جايى كه بيش از هشت فرسنگ است مسافرت كنند مانند محصل و معلم و سبزيكار و باغدار و ميوه‌فروش كه مسافرت لازمهء شغل آنها است ، آيا نسبت به نماز و روزه مانند كسانى كه سفر شغل آنها است مىباشند ؟\r\n\r\nبسمه تعالى\r\n- معلم و سبزيكار و باغدار و ميوه‌فروش نماز آنها تمام است و روزه را مىگيرند ولى محصل بنابر احتياط نماز را جمع مىخواند و اگر روزه گرفت قضا ندارد ، و اللّه العالم .\r\n\r\n442\r\n- آيا سربازى شغل محسوب مىشود و مىتواند نماز را كامل بخواند ؟\r\n\r\nبسمه تعالى\r\n- چنانچه در سربازى كارى به او واگذار شده و حد اقل هفته‌اى يك بار در حدّ مسافت شرعى تردد مىكند - چه بين محل سربازى و وطن ، يا در خود محل سربازى در حدّ مسافت براى انجام مأموريت تردد مىكند - در اين صورت نمازش تمام و روزه‌اش صحيح است ، و اللّه العالم .\r\n\r\n443\r\n- حكم نماز و روزهء كسى كه يك روز در هر هفته يا در هر ماه چند روزى به شهرى كه از وطن او بيشتر يا كمتر از مسافت شرعى فاصله دارد مسافرت مىكند چه مىباشد ؟\r\n\r\nبسمه تعالى\r\n- اگر هفته‌اى لا اقل يك بار يا هر ماهى چهار روز براى كار به مسافرت برود\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنمازش تمام و روزه‌اش صحيح است ، و اللّه العالم .\r\n\r\n444\r\n- شخصى در يكى از شهرستانها شغل ادارى دارد و ساكن آنجا است و هفته‌اى يك بار به وطن اتخاذى خودش مىرود و برمىگردد ، آيا مصداق كسى است كه شغلش در سفر است تا نماز و روزه‌اش كامل باشد يا خير ؟\r\n\r\nبسمه تعالى\r\n- اگر عملش در آن محل موقوف بر مسافرت به وطن باشد در اياب و ذهاب تمام مىخواند و الّا در هنگام رفتن به وطن احتياط جمع بخواند و در موقع برگشت تمام بخواند ، و اللّه العالم .\r\n\r\n445\r\n- شخصى شغل اصلى او صيادى است و در دريا صيد مىكند ، پس از صيد ماهيهاى صيد شده را با ماشين شخصى خود از محل به شهر مىبرد و فاصله بين محل صيد و محل فروش بيش از مسافت شرعى مىباشد و ايشان دائما كارش همين است ، تكليف نماز و روزهء او چيست ؟\r\n\r\nبسمه تعالى\r\n- در سفر شغلى مذكور چه صيد و چه رانندگى ، روزه‌اش صحيح و نمازش تمام است ، و اللّه العالم .\r\n\r\nنماز جماعت\r\n\r\n446\r\n- در نماز جماعت اگر مأموم بگويد مثلا نماز ظهر مىخوانم و اقتداء مىكنم به پيشنماز حاضر نماز اشكال دارد ؟ يا بايد نگويد نماز ظهر مىخوانم ؟\r\n\r\nبسمه تعالى\r\n- لازم نيست نيت نماز را به زبان آورد و چنانچه به نحوى كه در سؤال ذكر شده نيت را قبل از گفتن تكبيرة الاحرام به زبان بياورد مانعى ندارد ، و اللّه العالم .\r\n\r\n447\r\n- اين جانب وقتى در نماز جماعت شركت مىكنم اخلاص و حضور قلبى كمترى دارم و همواره دغدغهء فكرى دارم ، راهنمايى بفرماييد كه در اين حالت بهتر است با جماعت بخوانيم يا فرادى ؟\r\n\r\nبسمه تعالى\r\n- در فرض مزبور هم جماعت از فرادى افضل است و اللّه العالم .\r\n\r\n448\r\n- مأموم وقتى امام نماز را آهسته مىخواند ذكرى بگويد ؟\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nبسمه تعالى\r\n- مانعى ندارد ، و اللّه العالم .\r\n\r\n449\r\n- اگر در مسجدى بين بانوان و آقايان ديوار تا سقف فاصله باشد ولى بالاتر از سر نمازگزاران پنجره باشد و در انتهاى مسجد كه صف نماز جماعت به آنجا نمىرسد درى نيز باشد ، آيا نماز جماعت بانوان به جماعت صحيح است يا نه ؟\r\n\r\nبسمه تعالى\r\n- در فرض سؤال كه شرايط ديگر نماز جماعت احراز شده است از جهت حائل اشكالى ندارد ، و اللّه العالم .\r\n\r\n450\r\n- اگر كسى در نماز چهار ركعتى در يكى از ركعتها كه امام در حال ركوع است به ركوع امام رسيد و به امام اقتدا كرد و امام بعد از دو سجده از جا برخاست حالا مأموم كه تازه به امام جماعت رسيده نمىداند اين ركعتى كه امام جماعت در حال حاضر مىخواند ركعت دوم يا سوم و يا چهارم است ، آيا مأموم بايد حمد و سوره يا حمد به تنهايى بخواند يا هيچ‌كدام را نخواند ؟\r\n\r\nبسمه تعالى\r\n- اگر نماز جهريّه است رجاء حمد و سوره را بخواند ، و اگر نماز اخفاتى است ( ظهر و عصر ) اگر صبر كرد و نفهميد كدام ركعت است فرادى كند ، و اللّه العالم .\r\n\r\n451\r\n- چطور مأموم بداند كه ركعت دوم يا سوم يا چهارم است ؟\r\n\r\nبسمه تعالى\r\n- از قنوت يا تشهد و نگاه به مأمومين كه به حمد و سوره گوش مىكنند يا مشغول تسبيحات هستند مىتواند بفهمد كدام ركعت هستند ، و اللّه العالم .\r\n\r\n452\r\n- حال اگر امام جماعت در ركعت دوم بود ولى مأموم نمىدانست و حمد را خواند آيا نماز او ( مأموم ) صحيح است ؟\r\n\r\nبسمه تعالى\r\n- نمازش صحيح است ، و اللّه العالم .\r\n\r\n453\r\n- حال اگر امام جماعت در ركعت سوم يا چهارم بود ولى مأموم نمىدانست كه امام در ركعت سوم و چهارم است و خيال كرد ركعت دوم امام است و حمد و سوره را نخواند آيا نماز مأموم صحيح است ؟\r\n\r\nبسمه تعالى\r\n- اگر بعد از ركوع فهميد ، نمازش صحيح است ؛ و اگر قبل از ركوع فهميد ، لا اقل حمد را بخواند و خودش را به ركوع برساند ، اگر نمىرسد قصد فرادى كند ، و اللّه العالم .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\n454\r\n- كسى نماز چهار ركعتى خود را ( مانند ظهر ) به امام در ركعت سوم اقتدا مىكند پس از اتمام نماز امام ، مأموم نمازش را فرادى ادامه مىدهد . شخصى از راه مىرسد آيا مىتواند به او اقتدا كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n455\r\n- در فرض فوق ، آيا امام جماعت اوّل مىتواند به كسى ( كه در ابتدا مأموم خودش بوده ) يا به شخص سوم جماعت اقتدا كند ؟\r\n\r\nبسمه تعالى\r\n- چنانچه كسى كه امام جماعت اوّل بود نماز ديگر خود را به شخص دوم يا به نفر سوم در اين حالت اقتدا كند مانعى ندارد ، و اللّه العالم .\r\n\r\n456\r\n- طلبه‌اى هستم كه دست راستم ناقص مىباشد يعنى كوتاهتر از دست چپم است و داراى سه انگشت است ، بنده هنگام سجده به دليل اينكه نمىتوانم كف دستم را بگذارم بر زمين ، پشت دستم را بر زمين مىگذارم ، آيا نمازم صحيح است ؟ آيا مىتوانم براى ديگران امام جماعت شوم ؟\r\n\r\nبسمه تعالى\r\n- چنانچه مىتوانيد كف دست راست خود را بر جايى مرتفع بگذاريد اين گونه نماز بخوانيد و گرنه به همان صورت كه در سؤال فرض شده بخوانيد ، و به هر حال با اجتماع ساير شرايط مىتوانيد امام جماعت شويد ، و اللّه العالم .\r\n\r\n457\r\n- آيا مىتوان به افراد مجهول الحال اقتدا كرد ؟\r\n\r\nبسمه تعالى\r\n- بايد عدالت امام جماعت احراز شود ، و اللّه العالم .\r\n\r\n458\r\n- اگر عدالت امام جماعتى را نمىدانيم آيا مىشود به احتمال عدالت اقتدا كرد بعد هم اعاده نمود ؟ حال اگر اتصال را در جماعت اطمينان نداريم چون در جماعتهاى شلوغ ممكن است كسى كه در آخر صف است زود اقتدا كند آيا مىشود به احتمال اتصال صحيح اقتدا كرد و قصد قربت هم نمود يا نه ؟ و اگر نمىشود اگر به احتمال اتصال اقتدا كند بعد اعاده كند صحيح است يا نه ؟\r\n\r\nبسمه تعالى\r\n- اقتدا كردن به رجاء عدالت در هر دو صورت مانعى ندارد و بعد اعاده كند ، و اللّه العالم .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n459\r\n- ما نمىدانيم كه امام جماعت گناه كبيره كرده يا صغيره ، تكليف چيست ؟\r\n\r\nبسمه تعالى\r\n- كسى كه واجبات را انجام مىدهد و محرمات را ترك مىكند و اگر احيانا مرتكب معصيت شد از آن توبه كند عادل است ، و حسن ظاهر طريق احراز عدالت است يعنى اگر شخص در مراوده با فردى از او جز انجام واجبات و ترك محرمات نبيند يا اشخاصى كه با آن فرد مراوده دارند و مورد وثوق هستند به انسان خبر دهند كه او اينطور آدمى است اقتدا به آن شخص مانعى ندارد ، و اللّه العالم .\r\n\r\n460\r\n- كسى كه مثلا ركعت دوم نماز مغرب به امام جماعت اقتدا مىكند آيا وقتى در ركعت دوم مأموم و آخر امام تشهد مأموم تمام شد مىتواند بلند شود و ركعت بعدى را بخواند يا بايد صبر كند نماز امام تمام شود ؟\r\n\r\nبسمه تعالى\r\n- احتياط مستحب اين است كه صبر كند تا امام سلام نماز را بگويد و بعد از آن برخيزد ، و اللّه العالم .\r\n\r\n461\r\n- در نماز جماعت مسجد الحرام گاهى امام جماعت سورهء سجده واجب مىخواند و به سجده مىروند ، آيا علاوه بر وظيفهء تبعيت اعادهء آن نماز لازم است ؟\r\n\r\nبسمه تعالى\r\n- مىتواند بنشيند ولى سر خود را روى زمين نگذارد و با ايماء سجده نمايد و چنانچه سجده نمايد بنابر احتياط نماز را اعاده نمايد ، و اللّه العالم .\r\n\r\n462\r\n- گفتن « بسم اللّه الرحمن الرحيم » توسط مأموم در نماز جماعت اشكال بر نماز مىرساند يا نه ؟\r\n\r\nبسمه تعالى\r\n- اگر به قصد ذكر بگويد ضررى به نماز ندارد ، و اللّه العالم .\r\n\r\n463\r\n- اگر امام جماعت مقلّد يك مرجع ، و مأموم مقلّد مرجع ديگر كه مرجع امام فتوى به قصر مىدهد و مرجع مأموم به تمام بودن نماز ( در يك مورد واحد ) آيا اقتدا صحيح است يا خير ؟\r\n\r\nبسمه تعالى\r\n- نمىتواند اقتدا كند ، و اللّه العالم .\r\n\r\n464\r\n- حكم شركت افراد كم‌توان ذهنى در نماز جماعت چيست ؟ آيا در صف جماعت مشكل ايجاد مىشود ؟\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nبسمه تعالى\r\n- در صورتى كه در صفهاى آخر متفرقا بايستند مانعى ندارد ، و اللّه العالم .\r\n\r\n465\r\n- امام جماعت را مردم عادل مىدانند ولى خودش عدالتش را قبول ندارد ، آيا مىتواند امامت كند يا خير ؟\r\n\r\nبسمه تعالى\r\n- اگر مردم او را عادل مىدانند ، مىتواند به درخواست آنها جلو بايستد تا مردم به او اقتدا كنند ولى خودش قصد امامت نكند ، و اللّه العالم .\r\n\r\n466\r\n- در صورت نيامدن روحانى مسجد ، اگر طلبه‌اى كه هنوز معمم نشده است به خواست جماعت مسجد نماز را اقامه كند نماز صحيح مىشود يا خير ؟\r\n\r\nبسمه تعالى\r\n- اگر شرايط امام جماعت در او احراز شود اقتدا مانعى ندارد ، و اللّه العالم .\r\n\r\n467\r\n- عدّه‌اى از عزاداران حسينى عليه السّلام بعنوان تحقق بخشيدن به آرمان مقدس آن حضرت ، ظهر عاشورا ، اقدام به اقامهء نماز جماعت در ميادين يا كنار خيابانها مىنمايند . نظرتان را در مورد شرعيت يا اشكال شرعى اين نماز جماعت اعلام فرماييد .\r\n\r\nبسمه تعالى\r\n- اقامهء نماز جماعت تعظيم شعائر دينى است و در امكنهء مذكور مانعى ندارد ، و اللّه العالم .\r\n\r\n468\r\n- عدول از جماعت به فرادى در نماز جماعت چه حكمى دارد ؟\r\n\r\nبسمه تعالى\r\n- چنانچه از ابتدا قصد عدول از جماعت به فرادى را نداشت و در اثناء نماز قصد عدول و جدا شدن بنمايد ، مانعى ندارد و فرقى بين ركعات نماز نيست ، از هر جا كه عدول به فرادى كرد بايد وظيفهء منفرد را رعايت كند ، و اگر از ابتدا قصد داشته باشد كه در اثناء نماز از جماعت به فرادى عدول كند جماعت مزبور اشكال دارد ، و اللّه العالم .\r\n\r\n469\r\n- آيا اتصال صفوف در جماعت مسجدين و حرمين شريفين معتبر است يا خير ؟\r\n\r\nبسمه تعالى\r\n- اتصال در فرض سؤال معتبر نيست ، و اللّه العالم .\r\n\r\n470\r\n- بفرماييد انسان وقتى نماز جماعت مىخواند وقتى امام سوره حمد را به پايان مىرساند و بعد مأموم در وسط حمد و سوره « الحمد للّه رب العالمين » بگويد از نظر شما اشكال دارد يا نه ؟\r\n\r\nبسمه تعالى\r\n- اشكالى ندارد ، و اللّه العالم .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\n471\r\n- در شهرى هستيم كه اهالى آنجا را نمىشناسيم ضمنا امام جماعت را نمىشناسيم و نماز جمعه در حال اقامه است ، آيا مىتوانيم اقتدا كنيم ؟\r\n\r\nبسمه تعالى\r\n- اگر اطمينان به عدالت امام پيدا نشد ، به اميد ثواب جماعت و عدالت امام نماز را اقتدا كند ، و دوباره همان نماز را بايد بخواند ، و اللّه العالم .\r\n\r\n472\r\n- در صورت نشناختن و نديدن امام جماعت ، آيا مىتوانيم بطور مطلق بگوييم اقتدا مىكنم به امام حاضر ، اين جمله كفايت مىكند ؟ در صورت شناختن و ديدن آيا همين طور نيت كردن كفايت مىكند ؟\r\n\r\nبسمه تعالى\r\n- در صورت احراز شرايط مىتوانيد به او اقتدا كنيد و ديدن و شناختن قيافه و دانستن اسم امام عادل لازم نيست ، و اللّه العالم .\r\n\r\n473\r\n- اگر امام حاضر را از نظر اسم مشخص كنيم بعد از تمام شدن نماز بفهميم امام حاضر شخص ديگرى بوده است حكم نماز چيست ؟\r\n\r\nبسمه تعالى\r\n- اگر امام عادل باشد نماز جماعت صحيح است و اگر عدالتش احراز نشده و كارى كه نماز فرادى را باطل مىكند انجام نداده نمازش صحيح است ، و اللّه العالم .\r\n\r\n474\r\n- شخصى در چند اداره امام جماعت است ، در يك جا نماز مىخواند و مىآيد جاى ديگر كه در همه جا نماز ظهر و عصر را مىخواند ، آيا اقتدا كردن به او درست است ؟\r\n\r\nبسمه تعالى\r\n- كسى كه نمازش را به فرادى خوانده يا امام براى جماعتى بوده مىتواند همان نماز را براى يك بار ديگر و براى جماعت ديگر - كه با مأمومين نماز اول مختلف هستند - امامت نمايد و بيش از آن مشروعيت ندارد ، و اللّه العالم .\r\n\r\n475\r\n- امام جماعت براى نماز پول مىگيرد آيا مىشود به اين شخص اقتدا كرد ؟\r\n\r\nبسمه تعالى\r\n- چنانچه براى مقدمات - مثل آمدن به محلّ نماز - پول بگيرد مانعى ندارد ، و اللّه العالم .\r\n\r\n476\r\n- در چه جاهايى شنيدن صداى مأموم توسط امام جماعت ، مكروه است و در چه جاهايى بلا اشكال و مكروه نمىباشد ؟\r\n\r\nبسمه تعالى\r\n- بلند گفتن اذكار واجبه و مستحبّه در جماعت به نحوى كه امام بشنود فضيلت\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nو ثواب نماز را كم مىكند ، و اللّه العالم .\r\n\r\n477\r\n- كسى كه با نگاه كردن به امام جماعت مسجدى وثوق به عدالتش مىكند مىتواند اقتدا كند ؟\r\n\r\nبسمه تعالى\r\n- عدالت امام جماعت بايد با معاشرت خود مأموم يا شخص موثق ديگرى كه شهادت بر عدالت امام جماعت بدهد ثابت شود ، و اللّه العالم .\r\n\r\n478\r\n- اگر كسى كه مسجدى را ساخته فرد روحانى را به عنوان امام جماعت تعيين نمايد و فقط به او اجازهء اقامهء نماز جماعت را بدهد آيا جايز است فردى كه تمام شرايط امام جماعت را دارد در دو صورت زير بدون اجازه امام جماعت تعيين شده ، اقامهء نماز جماعت بنمايد ؟\r\n\r\nالف )\r\nاگر امام جماعت به مسجد آمده باشد و نماز را به جماعت بخواند ؟\r\n\r\nبسمه تعالى\r\n- در فرضى كه هر دو واجد شرايط امام جماعت هستند سعى كنند يكى تمام كند ديگرى بعدا اقامه جماعت كند ، و اللّه العالم .\r\n\r\nب )\r\nاگر امام جماعت به مسجد نيامده باشد و نماز جماعت اقامه نشده باشد ؟\r\n\r\nبسمه تعالى\r\n- چنانچه واجد شرايط باشد مانعى ندارد ، و اللّه العالم .\r\n\r\n479\r\n- در محلى كه اقامهء جماعت شده است شخصى فرادى نماز مىخواند و قصد توهين به امام را هم ندارد ، لكن توهين قهرى است ، آيا در اين صورت نمازش باطل است ؟\r\n\r\nبسمه تعالى\r\n- نمازش صحيح است ، سزاوار است مؤمنين كارى نكنند كه موجب وهن بر امام جماعت شود ، و اللّه العالم .\r\n\r\n480\r\n- در نماز جماعت موقعى كه امام حمد و سوره مىخواند و مأموم ساكت است ، آيا مأموم مىتواند عمدا بدنش را حركت دهد ؟ و اگر نمىتواند نمازهايى كه تا به حال اينطور خوانده چه بكند ؟\r\n\r\nبسمه تعالى\r\n- مانعى نداشته و قضا ندارد ، و اللّه العالم .\r\n\r\n481\r\n- اگر شخصى به امام جماعتى اقتدا كرد كه به نظر ما اقتدا به او جايز نيست ( مثلا حمد و سورهء غلطى دارد يا عادل نيست ) و بعد آن شخص يك ركعت از نمازش باقى ماند\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو فرادى شد ، آيا مىتوانيم به آن شخص كه يك ركعت نمازش باقى مانده و ما نماز او را درست مىدانيم ، اقتدا كنيم ؟\r\n\r\nبسمه تعالى\r\n- چنانچه آن شخص امام جماعت را واجد شرايط مىداند شما مىتوانيد به آن شخص اقتدا كنيد ، و اللّه العالم .\r\n\r\n482\r\n- اگر در يك صف كه نماز چند نفر قصر است فورا بعد از سلام مشغول نماز ديگر شوند جماعت نفرات بعد از اين افراد ايستاده‌اند چه حكمى دارد ؟\r\n\r\nبسمه تعالى\r\n- چنانچه افراد مزبور بعد از سلام به جماعت ملحق شوند و نماز ديگر را شروع كنند جماعت افراد ديگر كه بواسطهء آنها به امام متصل هستند مانعى ندارد و به هم نمىخورد ، و اللّه العالم .\r\n\r\n483\r\n- اگر نمازگزار ، نمازش را فرادى بخواند و در اين نماز حواسش بيشتر از نمازى كه جماعت مىخواند جمع باشد ، آيا جايز است كه فرادى بخواند ؟\r\n\r\nبسمه تعالى\r\n- جماعتى كه واجد شرايط باشد در هر حال افضل است از فرادى ، و اللّه العالم .\r\n\r\n484\r\n- در برخى اجتماعات كوچك خصوصا در بعضى روستاها شرايط اقامهء نماز جماعت فراهم است ولى در آن اجتماع فرد روحانى وجود ندارد . آيا اگر فرد عادل غير روحانى در ميان باشد مىتوان به او اقتدا نمود ؟\r\n\r\nبسمه تعالى\r\n- در فرض مزبور اقتدا به فرد عادل غير روحانى در صورتى كه عدم صحت قرائتش محرز نشده باشد مانعى ندارد ، و اللّه العالم .\r\n\r\n485\r\n- شرايط امامت غير روحانى در مساجد چيست ؟\r\n\r\nبسمه تعالى\r\n- شرايط امامت جماعت در توضيح المسائل ذكر شده و فرقى بين روحانى و غير روحانى نمىباشد لكن در صورت دسترسى به روحانى واجد شرايط اقتدا به غير روحانى اشكال دارد ، و اللّه العالم .\r\n\r\n486\r\n- اين جانب طلبهء سال چهارم حوزه مىباشم و دست اين جانب به علت سانحه از زير آرنج قطع شده است :\r\n\r\nالف )\r\nبا توجه به استفتائات جديد حضرتعالى ( مسأله شمارهء 573 و 574 ) آيا امام\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nجماعت بايستى دست مصنوعى را بر زمين بگذارد يا اينكه بايد انتهاى باقيماندهء دست را بر زمين بگذارد ؟ يا اينكه فرقى نمىكند ؟\r\n\r\nبسمه تعالى\r\n- فرقى نمىكند و بهتر است انتهاى باقيماندهء دست را بر زمين بگذارد ، و اللّه العالم .\r\n\r\nب )\r\nدر صورتى كه اين جانب نماز جماعت را اقامه نمايم نماز مأمومين چه حكمى دارد ؟\r\n\r\nبسمه تعالى\r\n- اقتدا به شخص مزبور از جهتى كه در سؤال ذكر شده مانعى ندارد ، و اللّه العالم .\r\n\r\n487\r\n- آيا مأموم مىتواند جهت متذكر نمودن امام جماعت كه دچار فراموشى و يا شك شده از هر ذكرى استفاده كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n488\r\n- اگر مأموم زن باشد و امام جماعت مرد باشد و امام دچار فراموشى و يا شك شود ، آيا زن مىتواند با گفتن ذكر امام را متذكر كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n489\r\n- اگر در بين صف نماز جماعت كه از جلو با صفهاى ديگر متصل شده فاصلهء زيادى وجود داشته باشد يا كسى نيت فرادى كند يا بچهء مميزى در بين صف باشد ، حكم نماز افراد صف فوق چيست ؟\r\n\r\nبسمه تعالى\r\n- چنانچه صف جماعت از جلو با صفهاى ديگر اتصال داشته باشد فاصله بين افراد صف ضررى به جماعت ندارد ، و اللّه العالم .\r\n\r\n490\r\n- آيا عدالت در امام جماعت در تمامى نمازهاى واجب يوميه و نمازهاى مستحبّى معتبر است يا خير ؟\r\n\r\nبسمه تعالى\r\n- در همهء نمازهاى واجب يوميه - كه از جملهء آنها نماز جمعه است - عدالت در امام جماعت معتبر است و جماعت در نمازهاى مستحبى مشروعيت ندارد مگر در نماز عيدين كه در زمان غيبت امام زمان عليه السّلام مستحب است و نماز استسقاء و در اين نمازهاى مستحب كه جماعت مشروعيت دارد عدالت در امام جماعت معتبر است ، و اللّه العالم .\r\n\r\n491\r\n- اگر كسى در نماز جماعت در ركعت دوم به امام جماعت اقتدا كند و در ركعت سوم\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nامام وظيفه‌اش اين بوده كه حمد و سوره بخواند اشتباها تسبيحات اربعه خواند آيا از نظر شرعى نماز چنين فردى درست است يا خير ؟\r\n\r\nبسمه تعالى\r\n- در فرض مزبور كه اشتباها حمد و سوره را نخوانده چنانچه بعد از رفتن به ركوع يادش آمده نمازش صحيح است ، و اللّه العالم .\r\n\r\n492\r\n- خروج معتكف جهت شركت در نماز جماعت چه حكمى دارد ؟\r\n\r\nبسمه تعالى\r\n- اشكال دارد ، و اللّه العالم .\r\n\r\n493\r\n- روحانى كه براى اقامهء نماز جماعت ، نماز مىخواند و در آخر پولى به او مىدهند چه حكمى دارد ؟\r\n\r\nبسمه تعالى\r\n- چنانچه بعنوان هديه بدهند يا براى مقدمات عمل مثل رفت و آمد و غيره بدهند مانعى ندارد ، و اللّه العالم .\r\n\r\n494\r\n- امام جماعت در اثر ضعف در كنار ستون مىايستد و گاهى تكيه به ستون مىدهد ، آيا اقتدا به چنين شخصى جايز است يا خير ؟\r\nاگر امام جماعت از اول نماز تا آخر به ستون تكيه دهد ، مىشود به او اقتدا كرد يا خير ؟\r\n\r\nبسمه تعالى\r\n- در هر دو فرض مىتوان به او اقتدا نمود ، و اللّه العالم .\r\n\r\n495\r\n- آيا كسى كه مىداند يا قصد دارد نماز واجب را با جماعت بخواند مىتواند براى رسيدن به ثواب آن را در اول وقت فرادى بخواند سپس همان نماز را با جماعت بخواند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n496\r\n- آيا اقامهء مأموم براى امام جماعت و مأمومين ديگر كافى و مجزى است ؟ در صورت منفى چه بايد كرد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n497\r\n- كسى كه نماز ظهر و عصر را نخوانده است و مىخواهد با نماز عصر امام جماعت هر دو تا نمازش را بخواند ، آيا از نظر شما اين عمل درست است يا خير ؟\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبسمه تعالى\r\n- در صورتى كه شخص از اول قصد داشته باشد كه در اثناء نماز از نيت جماعت به فرادى عدول كند جماعت او اشكال دارد ، بلى اگر از اول قصد عدول را نداشت و در اثناء جماعت روى جهتى از جماعت به فرادى عدول كند مانعى ندارد ، و اللّه العالم .\r\n\r\n498\r\n- در حال نماز جماعت شخص سرشناسى در همان مكان فرادى نماز مىخواند چه صورت دارد ؟\r\n\r\nبسمه تعالى\r\n- چنانچه عذرى دارد مانعى ندارد و اگر به قصد تشكيك مؤمنين باشد نمازش اشكال دارد ، و اللّه العالم .\r\n\r\n499\r\n- اگر موقعى كه امام در ركوع است اقتدا كند و به اندازهء ركوع خم شود و به ركوع نرسد ، حكم نماز اين فرد چيست ؟\r\n\r\nبسمه تعالى\r\n- چنانچه در وقتى كه امام در ركوع است اقتدا كند و به اندازهء ركوع خم شود و به ركوع امام نرسد ، نمازش باطل است ، و اللّه العالم .\r\n\r\n500\r\n- مراد از اطمينان به عدالت امام جماعت چيست ؟ اينكه ديده شود امام جماعت با وجود حسن ظاهر در بين مردم گاهى غيبت مىكند او را از عدالت خارج مىكند ؟\r\n\r\nبسمه تعالى\r\n- مقصود از احراز عدالت شخص اين است كه انسان در مراوده با او احراز كند كه واجباتش را انجام مىدهد و محرّمات را ترك مىكند و اگر احيانا معصيتى مرتكب شد بداند كه توبه كرده است ، و يا اينكه اشخاصى كه با او مراوده دارند و انسان به آنها اطمينان دارد خبر دهند كه حالت او اينطور است ، و اگر شخصى غيبت حرام را مرتكب شد تا وقتى كه توبهء او احراز نشد نمىتوان به او اقتدا كرد ، و اللّه العالم .\r\n\r\n501\r\n- اگر امام در قرائت چند كلمه از نماز را صحيح تلفظ نمىكند آيا نمىتوان به او اقتدا كرد ؟\r\n\r\nبسمه تعالى\r\n- اگر كلمات و حروف را به صورت صحيح عربى ادا مىكند ولى لهجهء او لهجهء عربى نيست مانع از اقتداء به او نمىشود ، و اللّه العالم .\r\n\r\n502\r\n- آيا وظيفهء شخص قبل از اقتداء به امام جماعتى كه براى اولين بار مىبيند اين است كه از صحت نماز و قرائت او اطمينان حاصل كند ؟ ( با توجه به اينكه در بعضى موارد\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nممكن نيست ) .\r\n\r\nبسمه تعالى\r\n- با احتمال صحت قرائت در صورتى كه عدالت شخص احراز شود ، اقتداء به او مانعى ندارد ، و اللّه العالم .\r\n\r\n503\r\n- از آنجا كه من دانشجو هستم و گاهى به دانشگاههاى ديگرى به غير از محل تحصيل رجوع مىكنم موقع اذان در مسجد دانشگاه نماز برقرار مىگردد ، امّا من امام جماعت را نمىشناسم . آيا مىتوانم نماز را به جماعت بخوانم ؟\r\n\r\nبسمه تعالى\r\n- در صورتى كه انسان عدالت امام جماعت را احراز نكرده ، با احتمال عدالت به رجاء اينكه امام عادل است مىتواند به او اقتدا كند لكن نمىتواند به آن نماز اكتفا كند بايد نمازش را دوباره بخواند ، و اللّه العالم .\r\n\r\nنماز جمعه\r\n\r\n504\r\n- آيا در زمان غيبت امام عصر عليه السّلام رفتن و يا برپايى نماز جمعه واجب است ؟\r\n\r\nبسمه تعالى\r\n- در فرض سؤال اقامهء نماز جمعه وجوبش تخييرى است ، و اگر در جايى با شرايطش اقامه شد شركت در آن احتياط است ، و اللّه العالم .\r\n\r\n505\r\n- آيا واجب است كه اول ظهر شرعى مبادرت به انجام نماز جمعه شود ؟ و اگر واجب نيست تا چه وقت مىتوان تأخير انداخت ؟\r\n\r\nبسمه تعالى\r\n- بايد از وقتش تأخير نيافتد و وقت آن از اول ظهر است تا وقتى كه سايه‌اى كه در طرف مشرق بعد از ظهر پيدا مىشود به اندازهء خود شاخص برسد ، و اللّه العالم .\r\n\r\n506\r\n- آيا مىتوان خطبهء نماز جمعه را بر زوال مقدم كرد ؟ اگر مىتوان ، هر 2 خطبه را چطور ؟\r\n\r\nبسمه تعالى\r\n- بنابر احتياط بايد مقدار واجب از هر دو خطبه بعد از زوال واقع شود ، و اللّه العالم .\r\n\r\n507\r\n- آخرين حدّى كه مىتوان شروع خطبه‌ها را به تأخير انداخت كه اگر از آن بگذرد بايد نماز ظهر بجا آورد چه حدّى مىباشد ؟\r\n\r\nبسمه تعالى\r\n- بايد طورى باشد كه وقتى سايهء شاخص به اندازهء مثل آن رسيد خطبه‌ها و نماز جمعه تمام شده باشد ، و اللّه العالم .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\n508\r\n- آيا مسافر مىتواند امام جمعه يا امام در نماز عيدين باشد ؟\r\n\r\nبسمه تعالى\r\n- مسافر نمىتواند در نماز جمعه امام شود ، امّا در نماز عيدين مانعى ندارد ، و اللّه العالم .\r\n\r\n509\r\n- آيا واجب است خطبه‌ها طورى خوانده شود كه مستمعين تمام محتواى آن را بفهمند ؟\r\n\r\nبسمه تعالى\r\n- بايد معظم خطبه را عدّه‌اى بفهمند ، و اللّه العالم .\r\n\r\n510\r\n- آيا رعايت قواعد زبان عربى در خطبه‌هاى نماز جمعه واجب است ؟\r\n\r\nبسمه تعالى\r\n- بطور متعارف خوانده شود ، كافى است ، و اللّه العالم .\r\n\r\n511\r\n- در نماز جمعه وقتى كه نماز جمعه مىخوانيم خواندن نماز ظهر لازم است ؟\r\n\r\nبسمه تعالى\r\n- چنانچه نماز جمعه با شرايط اقامه شود ، شركت در آن مجزى از نماز ظهر است ، و اللّه العالم .\r\n\r\n512\r\n- به نماز جمعه آن وقت رسيديم كه خطيب خطبه‌ها را تمام كرده يا مقدارى خوانده ، آيا در آن وقت هم نماز ظهر لازم است بخوانيم يا نه ؟\r\n\r\nبسمه تعالى\r\n- چنانچه نماز جمعه با شرايط اقامه شود و شخص به ركعات نماز برسد - هرچند خطبه‌ها را درك نكرده - مجزى از نماز ظهر مىباشد ، و اللّه العالم .\r\n\r\n513\r\n- احتراما مصلّاى نماز جمعه در كنار خيابان شهر واقع شده است لهذا در جهت تأمين امنيت نمازگزاران و جلوگيرى از پيش‌آمدهاى احتمالى توسط كميتهء حفاظت ستاد برگزارى مراسم نماز جمعه هنگام اقامهء نماز از تردد ماشينهاى عمومى در محدودهء مصلّا جلوگيرى به عمل مىآيد ، لطفا با عنايت به مراتب فوق نظر شارع مقدس اسلام را در اين خصوص تبيين فرماييد كه براى نماز اشكال شرعى دارد يا خير ؟\r\n\r\nبسمه تعالى\r\n- در وقت نماز مانعى ندارد ، و اللّه العالم .\r\n\r\n514\r\n- آيا نماز جمعه مجزى از نماز ظهر است ؟\r\n\r\nبسمه تعالى\r\n- چنانچه نماز جمعه با شرايط اقامه شود ، احتياط شركت در آن است و در صورت شركت مجزى از نماز ظهر است ، و اللّه العالم .\r\n\r\n515\r\n- اگر در نماز جمعه ، امام بعد از نماز جمعه بلند شد و شروع كرد به نماز و ما شك داريم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكه ظهر احتياطى مىخواند يا نماز عصرش را ، آيا اصلا شكّ ما درست است يا خير ؟\r\nو آيا مىتوانيم به آن اقتدا كنيم ؟\r\n\r\nبسمه تعالى\r\n- اقتدا در فرض سؤال جايز نيست ، و اللّه العالم .\r\n\r\n516\r\n- رفتن خانمها به نماز جمعه و عيد فطر كه در مسجد خوانده مىشود چه حكمى دارد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n517\r\n- اگر كسى به ركعت دوم نماز جمعه رسيد چه وظيفه‌اى دارد ؟\r\n\r\nبسمه تعالى\r\n- اگر به ركعت دوم نماز جمعه رسيد اقتدا مىكند و بعد از تمام شدن نماز امام ، يك ركعت ديگر را خودش مىخواند ، و اللّه العالم .\r\n\r\n518\r\n- در موقع ايراد خطبه‌هاى نماز جمعه برخى از نمازگزاران به صحبت كردن مىپردازند و به خطبه‌ها گوش نمىدهند يا برخى اصلا به خطبه‌ها نمىرسند و موقع اقامهء نماز به مصلّى مىرسند ، حكم نماز آنها چيست و آيا نماز جمعهء آنها از ظهر كفايت مىكند ؟\r\n\r\nبسمه تعالى\r\n- چنانچه نماز جمعه با شرايط اقامه شود ، شركت در آن كفايت از نماز ظهر مىكند هرچند شخص به خطبه‌هاى نماز جمعه نرسد ، و اللّه العالم .\r\n\r\nنماز آيات و وحشت\r\n\r\n519\r\n- نماز آياتى به جماعت خوانده شد ، امام جماعت نماز را مطابق نظر حضرتعالى خواند ولى مأموم مقلّد مرجع ديگرى هستند كه تقسيم سوره به كمتر از يك آيه را صحيح نمىداند ، حكم نماز مأمومين چگونه است ؟\r\n\r\nبسمه تعالى\r\n- نماز مأمومين صحيح است ، و اللّه العالم .\r\n\r\n520\r\n- آيا وقتى در يك شهر ديگر زلزله مىشود ما بايد در شهر خودمان اصفهان نماز آيات بخوانيم ؟\r\n\r\nبسمه تعالى\r\n- جايى كه زلزله شده بر مردم آنجا نماز آيات واجب است و در شهرى كه زلزله محسوس نباشد بر آنها نماز آيات واجب نيست ، و اللّه العالم .\r\n\r\n521\r\n- اگر از چيزهايى كه براى آنها نماز آيات واجب است در يك زمان دو چيز اتفاق افتد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمثلا خورشيد گرفته شود و هم زلزله شود . آيا در نيت نماز آيات بايد مشخص كند كه نماز براى كدام است يا خير ؟\r\n\r\nبسمه تعالى\r\n- تعيين لازم نيست ولى بايد دو نماز بخواند ، و اگر وقت نماز كسوف يا خسوف ضيق باشد اول نماز آيات آن را بخواند بعد نماز زلزله را بخواند ، و اللّه العالم .\r\n\r\n522\r\n- اگر در نماز آيات براى زلزله و رعد و برق و بادهاى سياه و مانند آن نماز نخواند آيا بعدا بايد نيت قضا كند يا ادا ؟\r\n\r\nبسمه تعالى\r\n- به نيت ما فى الذّمة بخواند ، و اللّه العالم .\r\n\r\n523\r\n- حمد و سورهء نماز آيات را بايد بلند خواند يا آهسته ؟\r\n\r\nبسمه تعالى\r\n- مكلّف در حمد و سورهء نماز آيات مخير است بين بلند خواندن و آهسته خواندن ، و اللّه العالم .\r\n\r\n524\r\n- خواندن بيش از يك‌دفعه نماز وحشت چه حكمى دارد ؟\r\n\r\nبسمه تعالى\r\n- رجاء اشكالى ندارد ، و اللّه العالم .\r\n\r\n525\r\n- آيا مىشود نماز وحشت را به جماعت خواند ؟\r\n\r\nبسمه تعالى\r\n- مشروعيت ندارد ، و اللّه العالم .\r\n\r\n526\r\n- كسى كه در هنگام زلزله خواب بوده آيا بعد از آنكه بيدار شد واجب است نماز آيات را فورا بخواند ؟\r\n\r\nبسمه تعالى\r\n- بايد طورى تأخير نيندازد كه بىاعتنايى به نماز آيات حساب شود ، و اللّه العالم .\r\n\r\n527\r\n- اگر در حال مسافرت ( در اتوبوس ) زلزله آيد ، آيا بايد در بيابان پياده شوند و نماز بخوانند ؟\r\n\r\nبسمه تعالى\r\n- پياده شدن واجب نيست ، بايد طورى تأخير نيندازند كه بىاعتنايى به نماز آيات حساب شود ، ولى بهتر است مبادرت به خواندن نماز آيات بنمايند ، و اللّه العالم .\r\n\r\nنماز عيدين\r\n\r\n528\r\n- آيا خواندن دو خطبه پس از نماز جماعت عيد فطر و قربان جزء لا ينفك نماز عيد\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nاست ؟ و چنانچه امام جماعت اكتفا به خواندن دو ركعت نماز عيد و ايراد خطبه قبل از نماز بكند آيا نماز عيد صحيح است ؟\r\n\r\nبسمه تعالى\r\n- در زمان غيبت ترك دو خطبه در نماز جماعت عيدين جايز است ، و اگر بخواهند خطبه بخوانند بايد بعد از نماز عيد باشد ، و اللّه العالم .\r\n\r\n529\r\n- در صورت احساس كسالت امام جماعت پس از خواندن دو ركعت نماز عيد و قبل از ايراد خطبه در صورت عدم فوت وقت حكم چيست ؟\r\n\r\nبسمه تعالى\r\n- ترك خطبه در زمان غيبت جايز است ، و اللّه العالم .\r\n\r\n530\r\n- آيا مىتواند يك امام جماعت در روز عيد دو جا نماز عيد اقامه كند ؟\r\n\r\nبسمه تعالى\r\n- اقامهء نماز عيد بيش از يك بار مشروعيت ندارد ، و اللّه العالم .\r\n\r\n531\r\n- اگر كسى كه صورت خود را با تيغ مىتراشد آيا شرعا چنين فردى مىتواند در نماز عيد سعيد فطر امام جماعت واقع شود ؟\r\n\r\nبسمه تعالى\r\n- اقتداء به شخص مزبور جايز نيست ، و اللّه العالم .\r\n\r\n532\r\n- آيا نماز عيد سعيد فطر را بيش از يك جا جايز مىدانيد خوانده شود يا خير ؟\r\n\r\nبسمه تعالى\r\n- مشروعيت ندارد ، و اللّه العالم .\r\n\r\nنماز ميت\r\n\r\n533\r\n- نماز ميت را خوانده قبل از اذن گرفتن از ولىّ ميت تكليف چيست ؟\r\n\r\nبسمه تعالى\r\n- در نماز بر ميت اذن ولىّ ميت شرط است و نماز بدون اذن ولى صحيح نيست ، بلى اگر خود ولى يا مأذون از ولى بر ميت نماز خوانده ، در تكرار نماز بر ميت اذن ولى لازم نيست ، و اللّه العالم .\r\n\r\n534\r\n- آيا افزودن جملات « الها واحدا . . . » بعد از ذكر شهادت اوّل در تشهّد ، و جملهء « أرسله بالهدى و دين الحقّ . . . » بعد از ذكر شهادت دوم ، و « بارك على محمّد و تفضّل على محمّد و آل محمّد . . . » بعد از ذكر صلوات از نظر حضرت عالى مشروعيّت دارد ؟\r\n\r\nبسمه تعالى\r\n- در صورتى كه به قصد وجوب نگويد مانعى ندارد ، و اللّه العالم .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\n535\r\n- بر چه كسانى واجب است كه بر ميت نماز بخوانند ؟ آيا در وجوب آن خويشاوندى با ميت ، شرط است ؟\r\n\r\nبسمه تعالى\r\n- نماز بر ميت واجب كفايى و بر همه لازم است لكن بر غير ولى ميت لازم است در نماز خواندن بر ميت از ولىّ ميت اذن بگيرد ، و اللّه العالم .\r\n\r\n536\r\n- در نماز ميت عدالت را در امام جماعت شرط مىدانيد يا نه ؟\r\n\r\nبسمه تعالى\r\n- در نماز ميت عدالت امام جماعت شرط نيست ، و اللّه العالم .\r\n\r\nتارك الصلاة\r\n\r\n537\r\n- خنديدن به روى تارك الصلاة حرام است ؟\r\n\r\nبسمه تعالى\r\n- خنديدن و روى خوش نشان دادن اگر به قصد ترغيب او به انجام وظيفه باشد و احتمال بدهد به اين طريق مىتواند او را نمازخوان كند مانعى ندارد ، و اللّه العالم .\r\n\r\n538\r\n- فردى جوان كه پدر و مادرش نماز خوان هستند و خود فرد تارك الصلاة است ، آيا پاك است ؟\r\n\r\nبسمه تعالى\r\n- شخص مزبور نجس نيست و بر پدر و مادر او لازم است به نحوى او را تربيت كنند كه نمازش را بخواند و وظايف شرعى ديگر را انجام دهد ، و اللّه العالم .\r\n\r\nنماز و روزهء استيجارى\r\n\r\n539\r\n- مردم به من عبادات استيجارى مىدهند تا اشخاص را براى اداء اجير كنم ، آيا بنده بايد اطلاعى از مرجع ميت يا اجير يا هر دو داشته باشم يا خير ؟\r\n\r\nبسمه تعالى\r\n- چنانچه ميت وصيت به گرفتن روزه نموده بايد كسى را اجير كند كه در سفر روزه نمىگيرد و اگر وصيت نكرده و تبرعا براى انجام روزه‌هاى فوت شده ميت مىخواهند كسى را اجير كنند ، اجير كردن شخص مذكور در سؤال مانعى ندارد ، و اللّه العالم .\r\n\r\n540\r\n- آيا مىشود در ضمن عقد اجاره شرط كنم كه در صورت بجا نياوردن نماز و روزه‌ها ، بنده مسئول نيستم ؟\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nبسمه تعالى\r\n- شرط مزبور اثرى ندارد ، اگر اطمينان نداشته‌ايد كه شخص مزبور نماز و روزه را انجام مىدهد ضامن هستيد ، و اللّه العالم .\r\n\r\n541\r\n- آيا مىتوانم براى روزهء ميت بيشتر از يك نفر را اجير كنم و ممكن است همهء آنها در يك روز ، روزه بگيرند ؟\r\n\r\nبسمه تعالى\r\n- چنانچه براى هر كدام معيّن شود كه چه روزه‌اى بگيرند و آنها هم در وقت بجا آوردن آن را قصد كنند - مثل اينكه يك شخص روزهء سال اول ميت را قضا كند و شخص ديگر روزهء سال دوم و همينطور نسبت به سالهاى بعد - اجارهء مزبور مانعى ندارد ، و اللّه العالم .\r\n\r\n542\r\n- براى نماز چطور ؟ مثلا دوازده نفر را اجير كنم ، هر كدام يك ماه نماز بخوانند و ممكن است همهء آنها در يك زمان نماز بخوانند ؟\r\n\r\nبسمه تعالى\r\n- نسبت به نماز هم چنانچه براى هر كدام نماز آن ماه را معيّن كنيد مثل اينكه شخص اول نماز ماه اول را بخواند و شخص دوم نماز ماه دوم را و همينطور تا آخر مانعى ندارد ، و اللّه العالم .\r\n\r\n543\r\n- آيا بنده وظيفه دارم كه از اجير از اتمام نماز و روزه‌ها تحقيق كنم و بپرسم ؟\r\n\r\nبسمه تعالى\r\n- بايد به كسى بدهيد كه اطمينان داريد نماز و روزه‌ها را انجام مىدهد ، و اللّه العالم .\r\n\r\n544\r\n- اگر معلوم شد اجير نماز و روزهء استيجارى را بجا نياورده تكليف بنده چيست ؟\r\n\r\nبسمه تعالى\r\n- چنانچه در وقت اجير كردن از راه صحيح اطمينان داشته‌ايد كه نماز و روزه‌هاى استيجارى را انجام مىدهد ضامن نيستيد و الّا ضامن هستيد ، و اللّه العالم .\r\n\r\n545\r\n- شخصى نماز استيجارى براى زيد فراهم كرده مثلا سه سال به صد هزار تومان با وقت معينى مثلا در سه ماه ، حال زيد اين پول را مصرف مىكند و نماز را نمىخواند عمدا ، و بعد از چند سال به فكر توبه و حق الناس و . . . مىافتد حال چارهء آقاى زيد چيست ؟\r\nبه دو فرض كه اولا شخصى كه نماز را فراهم كرده نمىشناسد ، و ثانيا به فرض كه بشناسد نمىتواند به او بگويد مثلا من نمازها را نخوانده‌ام به خاطر محذوراتى ، لطفا بفرماييد چارهء كار چيست تا برىء الذّمة شود ؟\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nبسمه تعالى\r\n- چنانچه آن شخص را مىشناسد بايد به او رجوع كند و اجرت فعلى نماز را به او بدهد و يا مجددا از او اجاره كند و اگر نمىشناسد به حاكم شرع رجوع كند و اجرت فعلى نماز را بدهد ، بله چنانچه حاكم شرع به او اطمينان پيدا كند مىتواند اجاره را تجديد كند به پولى كه در ذمه‌اش است ، و اللّه العالم .\r\n\r\n546\r\n- در صورتى كه روزهء قضا بر گردن انسان باشد آيا روزه استيجارى و مستحبى مىتوان بجا آورد ؟\r\n\r\nبسمه تعالى\r\n- روزهء مستحبى را نمىتواند بگيرد ، و اللّه العالم .\r\n\r\n547\r\n- شخصى در زمان تحصيل نماز و روزهء استيجارى گرفته و مقدارى را انجام نداده آيا مىتواند ديگرى را اجير نمايد و آيا روزهء استيجارى را مىتواند به زن و بچه‌اش بدهد يا خير ؟\r\n\r\nبسمه تعالى\r\n- در آن مقدار از عمل استيجارى كه باقى مانده است چنانچه شخص مستأجر را مىشناسد بايد به او مراجعه نمايد و بر طبق نظر او عمل كند و الّا بايد به حاكم شرعى مراجعه شود و از طرف خود نمىتواند كسى را اجير كند ، و همچنين در روزه‌اى كه اجير شده است نمىتواند زن و فرزند را براى آن عمل اجير كند ، مگر اينكه با مستأجر بر اين عمل توافق نموده باشد ، و اللّه العالم .\r\n\r\n548\r\n- آيا براى نماز و روزهء استيجارى طلب اجرت مانعى ندارد ؟ و آيا منافات با قصد قربت دارد ؟\r\n\r\nبسمه تعالى\r\n- اجرت گرفتن براى انجام دادن نماز يا روزهء ميت مانعى ندارد و منافات با قصد قربت هم ندارد ، و اللّه العالم .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nروزه\r\n\r\n[ مسائل روزه 
  ]\r\n\r\n549\r\n- شخصى جنب بود قبل از غسل متوجه شد ، مانعى روى بدن او وجود دارد كه مانع از رسيدن آب به پوست است ولى هنگام غسل غفلت كرد و مانع را بر طرف نكرد و فراموش كرد و غسل كرد و بعد از پنج روز متوجه شد و ديد هنوز مانع وجود دارد و در اين پنج روز روزه بوده و در ماه رمضان بوده ، آيا روزه را بايد قضا كند يا خير ؟\r\n\r\nبسمه تعالى\r\n- در فرض سؤال ، قضاى روزه‌ها لازم نيست و نمازهايى را كه در آن پنج روز خوانده بايد آنها را قضا كند ، و اللّه العالم .\r\n\r\n550\r\n- من از سنّ بيست سالگى روزه نگرفته‌ام و علت آن ضعف بدنى و نادانى و ندانستن مسائل شرعى و حرفهاى خانواده كه « تو ضعيفى نمىخواهد روزه بگيرى » بوده است . بفرماييد بر روزه‌هايى كه من نگرفته‌ام آيا كفاره واجب مىشود ؟ و اگر مىشود كفارهء اين مدتى كه من روزه نگرفته‌ام ( پنج ماه و نه روز ) چقدر مىشود ؟\r\n\r\nبسمه تعالى\r\n- چنانچه به خيال اينكه ضعيف هستيد و روزه بر شما واجب نيست روزه را نگرفتيد كفاره واجب نيست فقط روزه‌هاى فوت شده را بايد قضا كنيد ، و اگر بدون عذر روزه‌ها را افطار كرديد بايد علاوه بر قضاى روزه‌ها كفاره هم بپردازيد و در قضاى روزه‌ها براى هر روز روزه كه فوت شده يك روز بايد قضا نمايد و ترتيب در قضاى روزه لازم نيست ، و چنانچه روزه‌هاى فوت‌شدهء هر سال را تا ماه رمضان سال آينده نگرفته‌ايد بايد براى تأخير فديه بپردازيد ، و اللّه العالم .\r\n\r\n551\r\n- چند سالى به علت مريضى كه هم خودم خوف ضرر داشتم هم دكتر گفته بود روزه نگرفته‌ام و كفاره داده‌ام ولى امسال نزديك ماه رمضان باز خوف ضرر داشتم به تشخيص خودم و الحمد للّه گرفتم و ضرر مهمى ظاهر نشد ، سؤال اين است كه قضاى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nماه رمضان گذشته را بايد بگيرم يا خير ؟\r\n\r\nبسمه تعالى\r\n- در صورتى كه مريضى شما تا رمضان سال بعد ادامه داشته قضا ندارد . و اگر مريض نبوده‌ايد و تنها خوف ضرر داشته‌ايد قضاء دارد و همچنين اگر مىتوانسته‌ايد به نحو تفريق روزه را بگيريد قضاء دارد ، و اللّه العالم .\r\n\r\n552\r\n- اين جانب خانمى 30 ساله هستم كه از سنّ 9 تا 18 سالگى از روى سهل انگارى و جهل بطور كامل روزه نگرفته‌ام و تعداد روزه‌هاى گرفته شده در هر سال را نيز به خاطر ندارم ، وظيفهء شرعى من چيست ؟\r\n\r\nبسمه تعالى\r\n- آن مقدار كه يقين داريد روزه نگرفته‌ايد را بايد قضاء كنيد ، و آنچه كه مىدانيد عمدا روزه‌تان را خورده‌ايد براى هر روز به شصت فقير به هر كدام 750 گرم گندم و مانند آن را بدهيد ، و دادن پول آن كافى نيست . و نيز براى تأخير قضاء روزه از سال اول براى هر روز 750 گرم گندم به فقير بدهيد و مصرف اين كفاره‌ها فقراء هستند و صرف آن در جاهاى ديگر جايز نيست ، و اللّه العالم .\r\n\r\n553\r\n- بين مردم معروف است كه اگر مسلمانى شما را به خوردنى و يا مفطر ديگرى دعوت كرد ( يك تعارف روزمرهء معمولى ) و شما روزهء مستحبى گرفته‌ايد اگر دعوت آن برادر دينى را قبول نماييد و روزهء خود را افطار نماييد ثواب بيشترى مىبريد . آيا اين حرف صحيح است ؟\r\n\r\nبسمه تعالى\r\n- در روزهء مستحبى چنانچه برادر مؤمن انسان را به غدا دعوت كند ، اجابت دعوت او و افطار نمودن مستحب است . و اگر حقيقتا دعوت كند كافى است ، چه اصرار بكند يا نكند ، و چه بداند انسان روزه‌دار است يا نداند ، و اللّه العالم .\r\n\r\n554\r\n- دود ماشين كه در خيابانها وجود دارد آيا روزه را باطل مىكند ؟\r\n\r\nبسمه تعالى\r\n- باطل نمىكند ، و اللّه العالم .\r\n\r\n555\r\n- يك روز شب 21 رمضان بدون سحرى مانديم و روز 21 رمضان 3 نفر از دوستان فاميلم روزه‌شان را مىخوردند من هم از روى نادانى گول خوردم و روزه‌ام را خوردم و يك روز قضا گرفتم ، لطفا تكليف مرا بفرماييد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nبسمه تعالى\r\n- چنانچه نمىدانستيد در اين حال روزه خوردن بر شما حرام است ، كفاره ندارد فقط قضاء دارد ، و اگر يك روز را قضا كرده‌ايد كافى است ، و اللّه العالم .\r\n\r\n556\r\n- اگر زنى بتواند با شير گاو يا شير خشك بچه را سير كند ، آيا واجب است اين كار را انجام دهد و روزه بگيرد يا خير ؟\r\n\r\nبسمه تعالى\r\n- اگر شير گاو يا خشك بتواند بچه را سير كند و از نظر رشد كافى باشد و براى بچه ضرر نداشته باشد ، احتياطا روزه بگيرد ، گرچه بعيد نيست روزه گرفتن واجب نباشد ، و اللّه العالم .\r\n\r\n557\r\n- در آستانهء ماه مبارك رمضان و با توجه به توسعهء شهرها و عدم امكان تشخيص دقيق لحظهء طلوع فجر لطفا نظرتان را در مورد زمان امساك براى روزه و اقامهء نماز صبح بيان فرماييد .\r\n\r\nبسمه تعالى\r\n- طلوع فجر وقت معينى ندارد و به حسب فصول مختلف است . در مورد امساك ، در آخرين وقت كه يقين داريد طلوع فجر نشده است احتياطا امساك كنيد ، و در مورد نماز احتياط كنيد صبر كنيد تا يقين به طلوع فجر پيدا كنيد ، و اللّه العالم .\r\n\r\n558\r\n- اگر در ماه رمضان غسل استحاضه را فراموش كند چند روز با آن حال روزه بگيرد روزه‌هايش صحيح است يا خير ؟\r\n\r\nبسمه تعالى\r\n- در فرض مزبور روزه‌هايش صحيح است ، و اللّه العالم .\r\n\r\n559\r\n- فردى كه به مكلف بودن خود جهل داشته و منتظر رسيدن سنّ تكليف خود بوده ، و علائم ديگر تكليف را داشته است نماز و ديگر اعمال خود را به طور متعارف بجا مىآورده ولى روزهء ماه رمضان را تماما ادا نكرده است ، حال سؤال اين است آيا روزه‌هاى ادا نشده قضا دارد يا خير ؟\r\n\r\nبسمه تعالى\r\n- در فرض سؤال بايد روزه‌هايى را كه از شخص فوت شده قضا نمايد و اگر خيال مىكرد روزه بر او واجب نيست و به اين جهت روزه نگرفته كفاره واجب نيست ، و اللّه العالم .\r\n\r\n560\r\n- اگر شخص روزه‌دار به قصد بيرون آمدن منى كارى را بكند و منى خارج نشود ، آيا\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nروزه‌اش باطل است ؟\r\n\r\nبسمه تعالى\r\n- اگر عملى ديگر كه مفطر روزه است انجام نداده فقط قضا لازم است و كفاره ندارد ، و اللّه العالم .\r\n\r\n561\r\n- من ماه رمضان در يك روستا اقامت كردم ، از آن روستايى كه اقامه كردم هر روز براى نماز جماعت در يك كيلومترى خارج از محل اقامه مىرفتم براى مردم امامت مىكردم و در محل اقامهء خودم برمىگشتم ، بفرماييد روزهء ماه رمضانم درست بوده يا قضا دارد ؟\r\n\r\nبسمه تعالى\r\n- چنانچه رفت و برگشت شما به خارج از محل اقامت يكى دو ساعت بوده ضررى به اقامت نداشته و روزه‌تان صحيح بوده و قضا ندارد ، و اللّه العالم .\r\n\r\n562\r\n- شخصى قصد اقامه كرده و پيش از ظهر به يك فرسخى از محل اقامه مسافرت كرده سه ساعت در آنجا بوده و بعد به محل اقامه برگشته ، حالا كه در محل اقامهء خودش برگشته ، آيا دوباره قصد اقامه كند ؟\r\n\r\nبسمه تعالى\r\n- قصد اقامهء اول كافى است ، و اللّه العالم .\r\n\r\n563\r\n- شخصى در ماه رمضان در يك روستا قصد اقامت كرده و از آن محل تا روستاى ديگرى رفته كه بدين شرح بوده : ظهر در روستاى محل اقامت و شبها به روستاى ديگر كه چهار ساعت مىماند اين شخص نمىداند كه از محل اقامه‌اش تا روستاى ديگر به قدر حدّ ترخص بوده يا كمتر فاصله داشته ، در اين صورت نماز و روزهء آن شخص چگونه است ؟\r\n\r\nبسمه تعالى\r\n- در مورد گذشته نماز و روزه قضا ندارد و براى آينده چهار ساعت مضرّ به قصد اقامت است و نماز شكسته ، و بعد از دانستن اگر نماز را تمام و روزه را گرفته بايد قضا نمايد ، و اللّه العالم .\r\n\r\n564\r\n- شخصى در شب ماه رمضان روضه خوانده حديثى را كه نمىدانسته راست يا دروغ است از قول خدا و پيامبر صلّى اللّه عليه و آله و سلّم نقل كرده ، بفرماييد كه روزهء فردايش صحيح است يا اشكال دارد ؟\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبسمه تعالى\r\n- روزه‌اش صحيح است و اگر منظورش اين بوده كه در كتاب نقل شده دروغ نيست ، و نبايد احاديثى را بخواند كه باعث انحراف يا بدبينى به احكام يا معارف اسلام بشود ، و اللّه العالم .\r\n\r\n565\r\n- من در شب ماه رمضان محتلم شدم ، آب سرد بود غسل نتوانستم بكنم و تيمم نمودم ، بفرماييد روزه صحيح است ؟\r\n\r\nبسمه تعالى\r\n- چنانچه خوف ضرر داشته ، روزه با تيمم صحيح است ، و اللّه العالم .\r\n\r\n566\r\n- در بعضى موارد پزشكان در مورد بيماران چنين اظهار نظر مىكنند كه مثلا روزه گرفتن براى اين فرد 80 % مضر است و منظورشان اين است كه طبق آمار علمى 80 % افرادى كه با اين بيمارى روزه مىگيرند دچار ضرر شده‌اند ، در صورتى كه اين اظهار نظر براى انسان يقين‌آور باشد تكليف چيست ؟\r\n\r\nبسمه تعالى\r\n- چنانچه خوف ضرر پيدا شود - هر چند از گفتهء طبيب حاذق متديّن اين خوف پيدا شود - شخص نمىتواند روزه بگيرد ، و اللّه العالم .\r\n\r\n567\r\n- معظم له چه سنّى را براى دختران از جهت روزه گرفتن واجب مىدانيد ؟\r\n\r\nبسمه تعالى\r\n- دختر با تمام شدن نه سال قمرى بالغ مىشود و روزه بر او واجب مىشود ، و چنانچه تمكّن از روزه گرفتن ندارد و روزه گرفتن براى او مشكل است روزه نمىگيرد بلكه براى هر روز از ماه رمضان كه روزه نگرفته يك مد طعام به فقير صدقه دهد و بنا بر احتياط بعد كه متمكّن شد روزه را قضا نمايد ، و اللّه العالم .\r\n\r\n568\r\n- با توجه به عدم امكان قصد اقامهء عشره جهت روزه گرفتن در ايام اعتكاف ، آيا از طريق نذر شرعى مىتوانند صوم اين سه روز را بر خود واجب نموده و در اعتكاف شركت نمايند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n569\r\n- اگر روزه موجب سر درد شديدى شود ، تكليف چيست ؟\r\n\r\nبسمه تعالى\r\n- اگر طورى باشد كه مرض حساب شود روزه واجب نيست ، و اللّه العالم .\r\n\r\n570\r\n- هنگام روزه ، اخلاط سر و سينه داخل فضاى دهان شده ، در صورتى كه فرو نبردن آن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nباعث حرج است تكليف چيست ؟\r\n\r\nبسمه تعالى\r\n- بايد اخلاط را فرو نبرد ، و اللّه العالم .\r\n\r\n571\r\n- اگر شهوت بر انسان فشار آورد و انسان را به كارى كه روزه را باطل مىكند وسوسه كند ( مانند استمناء ) مسلما انسان در دوراهى قرار مىگيرد و مردّد مىشود ، در صورت عدم انجام آن كار ، آيا روزهء انسان باطل مىشود ؟\r\n\r\nبسمه تعالى\r\n- به مجرد ترديد روزه باطل مىشود ، ولى بايد امساك كند و اگر امساك نكرد كفّاره واجب مىشود ، و اللّه العالم .\r\n\r\n572\r\n- آمپول و سرم غذايى اگر شخص روزه‌دار تزريق نمايد چه حكمى دارد ؟ غير غذايى چطور ؟\r\n\r\nبسمه تعالى\r\n- بر شخص مريض روزه واجب نيست ، و اگر مرضى كه روزه براى آن ضرر دارد يا موجب طولانى شدن آن مىشود نداشته باشد بنا بر احتياط در حال روزه استفاده از سرم غذايى اشكال دارد و استفاده از غير غذايى مانعى ندارد ، و تزريق آمپول در هر دو صورت مانعى ندارد ، و اللّه العالم .\r\n\r\n573\r\n- اگر كسى يك روز از ماه رمضان را عمدا بخورد و بعد از چند سال بخواهد قضاء آن را انجام دهد ، قضاء آن را چگونه انجام دهد ؟\r\n\r\nبسمه تعالى\r\n- كسى كه يك روز از ماه رمضان را عمدا افطار كرده بايد روزهء آن روز را قضا كند و كفاره هم بپردازد ، و براى كفارهء آن يا بايد شصت روز روزه بگيرد يا شصت مد طعام - كه هر مد هفتصد و پنجاه گرم گندم يا جو يا مثل آن است - به شصت فقير صدقه بدهد و اگر تمكّن از دادن كفاره فعلا ندارد ، استغفار كند و هر وقت تمكّن پيدا كرد بپردازد ، و كسى كه روزهء قضا بر عهدهء او است اگر نذر كند فلان روز را روزه بگيرد يا چند روز روزه بگيرد يعنى اصل روزه را نذر كند ، نذرش صحيح است و مىتواند آن روزهايى كه روزه مىگيرد به نيت قضا روزه بگيرد و قضا هم حساب مىشود ، و اگر نذر كند روزهء مستحبى بگيرد كه مستحبى قيد روزه باشد نذرش اشكال دارد ، و كسى كه چند روز روزه قضا بر عهدهء او است همين كه چند روز روزه بگيرد - به تعداد آن روزها - به قصد روزهء قضا كافى است ،\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nو اللّه العالم .\r\n\r\n574\r\n- شخصى از محل خود به محل كارش كه مسافت شرعى است هميشه تردد مىكند ، اگر ايشان براى ديدار فاميل به شهر مجاور محل كار رفت و پيش از ظهر به محل كار رسيد با اينكه نوبت كارش بعد از ظهر است تكليف روزهء او چگونه است ؟\r\n\r\nبسمه تعالى\r\n- در فرض مزبور روزه‌اش صحيح است ، و اللّه العالم .\r\n\r\n575\r\n- روزه‌دار زبانش را از دهان بيرون مىآورد و كمى نگه مىدارد و باز به دهان برمىگرداند ، مضرّ است يا خير ؟\r\n\r\nبسمه تعالى\r\n- ضررى به روزه‌اش ندارد ، و اللّه العالم .\r\n\r\n576\r\n- غذاهايى كه زير دندانها باقى مىماند ، اگر شخص شك كند فرو برده يا خير ، تكليف روزهء او چگونه است ؟\r\n\r\nبسمه تعالى\r\n- چنانچه نمىداند آن را فرو برده و به حلق رسيده يا نه ، روزه‌اش صحيح است ، و اللّه العالم .\r\n\r\n577\r\n- اگر انسان در يكى از روزهاى ماه مبارك رمضان قبل از اذان صبح عمدا كارى كند كه با افكار شهوانى و حركات همراه با شهوت جنب شود و غسل نكند با تمكّن از غسل ، آيا مىشود نزديك اذان صبح تيمم بدل از غسل جنابت كند و با آن تيمم نماز صبح را بخواند و روزه بگيرد ؟ و اگر در بين روز استمناء كرد تكليف چيست ؟\r\n\r\nبسمه تعالى\r\n- اگر قبل از اذان تيمم كرده كه جنب وارد صبح نشود ، روزهء آن روز صحيح است ولى براى نماز بايد غسل كند ؛ و جنابت در روز را اگر بداند حرام است ، موجب قضا و كفاره مىشود ؛ و اگر نداند ، فقط قضا لازم است ، و اللّه العالم .\r\n\r\n578\r\n- اگر انسان بعد از افطار در ماه رمضان نگاهى به زنى كند ولى چندان قصد شهوت نداشته باشد و به صورت عادى رفتار كرده باشد به صورتى كه شهوت او به حركت در نيامده باشد و بعد از آن در هنگامى كه تخلّى مىكند آبى با جستن بيرون بيايد و معلوم نباشد كه با سستى بوده يا نه ، آيا حكم منى دارد يا خير ؟\r\n\r\nبسمه تعالى\r\n- در فرض مزبور منى حساب نمىشود ، و اللّه العالم .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\n579\r\n- اگر شخصى پيش از اذان صبح در ماه مبارك رمضان عمدا خود را جنب كند و با تيمم وارد اذان صبح شود نماز را با تيمم بخواند و بعد دوباره بخوابد ، روزه‌اش اشكال دارد يا خير ؟\r\n\r\nبسمه تعالى\r\n- خواب بعدى ضرر به روزه نمىزند ولى در صورت تمكّن نماز را بايد با غسل اتيان كند ، و اللّه العالم .\r\n\r\n580\r\n- كسى كه در شب ماه رمضان براى هيچ كدام از غسل و تيمّم وقت ندارد ، اگر خود را جنب كند ، روزه‌اش باطل است ؟ آيا علاوه بر قضا و كفاره ، روزهء آن روز را هم بايد بگيرد يا مىتواند افطار كند ؟ و بر فرض وجوب امساك آن روز ، اگر امساك نكرد تكليف چيست ؟\r\n\r\nبسمه تعالى\r\n- بايد آن روز را امساك كند و روزهء آن روز را قضا كند و كفاره هم بپردازد ، و چنانچه آن روز را امساك نكرد مرتكب معصيت شده ، لكن غير از قضاى روزهء آن روز و كفارهء آن تكليف ديگرى از اين بابت ندارد ، و اللّه العالم .\r\n\r\n581\r\n- در شب ماه رمضان - به جاى غسل جنابت تيمّم مىكند - به جهت درك كردن صبح را در حال پاكى ولى پيش از صبح غفلتا خوابش مىبرد - و بعد از طلوع فجر بيدار مىشود - روزه‌اش چطور است ؟\r\n\r\nبسمه تعالى\r\n- احوط اين است كه آن روز را روزه بگيرد و بعد قضا كند ، و اللّه العالم .\r\n\r\n582\r\n- اگر انسان در ماه رمضان نيت كند كه چيزى را كه روزه را باطل مىكند انجام دهد و آن را انجام ندهد ، آيا روزه صحيح است ؟\r\n\r\nبسمه تعالى\r\n- چنانچه در روزهء ماه رمضان قصد كند كارى كه روزه را باطل مىكند انجام دهد و آن را انجام ندهد ، روزهء آن روز را بايد قضا كند ؛ و در روزهء مستحب و روزهء واجب غير معيّن ، اگر اين قصد را كرده چنانچه آن را انجام ندهد و پيش از ظهر دوباره نيت روزه كند ، روزهء او صحيح است ؛ و در روزهء مستحب اگر قبل از غروب هم دوباره نيت روزه كند ، كافى است ، و اللّه العالم .\r\n\r\n583\r\n- در مسأله 1668 رساله آمده است كه : « اگر بواسطهء ندانستن مسأله كارى انجام دهد كه\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nروزه را باطل مىكند ، ظاهر اين است كه كفاره بر او واجب نيست و بايد آن روز را امساك نمايد » ، سؤال اين است كه اگر آن روز را امساك نكرد و فقط بعدا قضا نمود ، تكليف چيست ؟\r\n\r\nبسمه تعالى\r\n- چنانچه از روى جهل به مسأله آن روز را امساك نكرده كفاره ندارد ، و اللّه العالم .\r\n\r\n584\r\n- اگر روزه‌دار عمدا چيزى بخورد يا بياشامد ، آيا فقط قضا دارد يا كفاره هم دارد ؟ و آيا آن روز را بايد امساك كند ؟ و اگر وظيفه امساك است و انسان امساك نكرد تكليف چيست ؟\r\n\r\nبسمه تعالى\r\n- در فرض مزبور بايد آن روز را امساك كند و روزهء آن روز را قضا كند و كفاره هم دارد ، چنانچه به چيز حلال روزه را افطار كرده كفارهء واحده دارد ، و اگر به چيز حرام روزه را افطار كرده بنا بر احتياط بايد كفاره جمع بدهد ، و چنانچه آن روز را امساك نكرده مرتكب معصيت شده است ، و اللّه العالم .\r\n\r\n585\r\n- اگر روزه‌دار روزه‌اش را با چيز حلالى باطل كند ( مثل آب يا جماع با همسر ) در اين صورت آيا كفارهء جمع دارد يا واحده ؟ و آيا آن روز را بايد امساك كند ؟ و اگر امساك نكرد تكليف چيست ؟\r\n\r\nبسمه تعالى\r\n- در فرض مزبور كه با چيز حلال روزه‌اش را افطار كرده بايد آن روز را امساك كند و روزهء آن روز را قضا كند ، و كفاره در اين فرض كفارهء واحده است ، و اگر آن روز را امساك نكرده مرتكب معصيت شده است و غير از قضاى روزهء آن روز و كفارهء واحده چيزى بر او نيست ، و اللّه العالم .\r\n\r\n586\r\n- بواسطهء منع شوهرم قضاى روزهء ماه رمضان را نگرفته‌ام تا رسيدن ماه مبارك سال بعدى قضا نكردم ، البته خودم علاقه داشتم كه با زحمت و مشقت قضا كنم ، آيا كفّاره بر آن آمده يا خير ؟ در صورت وجوب كفّاره ، بر من است يا بر شوهرم ؟\r\n\r\nبسمه تعالى\r\n- اگر به جهت بيمارى روزه را نگرفتيد و بيمارى تا ماه رمضان سال بعد باقى باشد ، قضا ندارد و براى هر روز هفتصد و پنجاه گرم گندم يا جو يا مثل آن به فقير بدهيد ؛ و در غير اين صورت علاوه بر آن ، قضاء هم واجب است و بر شوهرتان چيزى نيست ، و اللّه العالم .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\n587\r\n- كسى كه براى غسل نمودن عذر دارد و نمىتواند غسل كند بايد در ماه مبارك رمضان قبل از اذان صبح تيمم كند و با تيمم روزه بگيرد ، اگر تيمم او قبل از اذان صبح بواسطهء حدث اصغر باطل شود آيا بايد دوباره قبل از اذان صبح براى روزه تيمم كند يا مىتوان بدون تيمم روزه بگيرد ؟ در فرض لازم بودن تيمم اگر بواسطهء جهل به مسأله بعد از باطل شدن تيمم ، دوباره تيمم نكند آيا روزهء او صحيح مىباشد يا خير ؟\r\n\r\nبسمه تعالى\r\n- در فرض مزبور بايد دوباره تيمم كند و با تيمم طلوع فجر را درك كند ، لكن چنانچه از روى جهل به مسألهء تيمم را اعاده نكرد روزه‌اش صحيح است ، و اللّه العالم .\r\n\r\n588\r\n- در مسأله 1783 مرقوم فرموده‌ايد كه « در ماه رمضان اگر مادر بتواند بچهء خود را شير خشك بدهد ، بنا بر احتياط شير خشك بدهد و روزه را بگيرد . با توجه به اينكه مادر ترس از اين دارد كه اگر بچه را شير خشك دهد ، احتمال اينكه بچه بعد از تغذيه با شير خشك ديگر شير مادر را نخورد و يا اينكه شير مادر خشك شود ، در اين گونه موارد روزه بر او واجب است ؟\r\n\r\nبسمه تعالى\r\n- در فرض مزبور روزه بر او واجب نيست ، و اللّه العالم .\r\n\r\n589\r\n- روز دوشنبه عيد فطر اعلام گرديده بود ، مقلّدين جنابعالى روز دوشنبه را افطار نمودند بعدا اطلاع يافتند كه رؤيت هلال براى جنابعالى به اثبات نرسيده و جنابعالى روز دوشنبه مذكور را سىام ماه مبارك رمضان اعلام كرده‌ايد ، بنابراين مقلدين جنابعالى كه روز دوشنبه را افطار نموده‌اند آيا قضاى آن روز بر آنها واجب است يا واجب نيست ؟\r\n\r\nبسمه تعالى\r\n- بنا بر احتياط يك روز روزه قضا بگيرند ، و اللّه العالم .\r\n\r\n590\r\n- در آموزش غواصان مرحله‌اى است كه غوّاصها را به اتاق فشار مىبرند تا توانايى آنها در زير آب دريا سنجيده شود ، در اين حال به غواصها حالتى از خمارى يا شادى غير عادى دست مىدهد ، حكم روزهء آنها چيست ؟\r\n\r\nبسمه تعالى\r\n- امر مزبور ضررى به روزه ندارد ، و اللّه العالم .\r\n\r\n591\r\n- اگر شخصى براى لذت كارى انجام دهد و هنگام بيرون آمدن منى جلوى بيرون آمدنش\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nرا بگيرد به طورى كه حتى يك قطره هم از منى بيرون نريزد و بدن نيز سست نشود ، آيا جنب است و غسل واجب است ؟\r\n\r\nبسمه تعالى\r\n- در فرض مذكور مادامىكه منى از او خارج نشده است جنب نيست ، و اللّه العالم .\r\n\r\n592\r\n- چنانچه اين كار را در ماه رمضان انجام داده باشد ، تكليف نماز و روزهء شخص چگونه است ؟\r\n\r\nبسمه تعالى\r\n- اگر قصد بيرون آمدن منى نداشته و اطمينان داشته كه با اين كار منى از او بيرون نمىآيد روزه‌اش صحيح است ، و اللّه العالم .\r\n\r\n593\r\n- كارمندى كه مجبور است به مأموريت اتفاقى برود ، حكم روزهء او چگونه است ؟\r\n\r\nبسمه تعالى\r\n- چنانچه مأموريت مزبور به صورت اتفاقى بوده بايد روزهء آن چند روز را قضا كند ، و اللّه العالم .\r\n\r\n594\r\n- كسى كه معده‌اش ناراحت و مريض است ، آيا روزه‌اش با ترش كردن معده باطل مىشود ؟\r\n\r\nبسمه تعالى\r\n- اگر ترشى معده موجب شود كه غذا وارد دهان شود ، بايد بيرون بريزد و عمدا نبايد ببلعد ، و اللّه العالم .\r\n\r\n595\r\n- شخصى دندانهاى خود را خلال نمىكند و مىداند ماندهء غذا را در روز فرو خواهد برد ، حكم روزهء او چگونه است ؟\r\n\r\nبسمه تعالى\r\n- در فرض مزبور كه شخص مىداند غذايى كه لاى دندان مانده فرو مىرود ، چنانچه خلال نكند روزه‌اش اشكال دارد و لكن نمىتواند روزه را ترك كند بلكه امساك آن روز هم لازم است و علاوه بر امساك آن روز ، بعدا قضا نمايد ، و اللّه العالم .\r\n\r\n596\r\n- شخصى به گمان اينكه نيم ساعت به اذان مانده غذا مىخورد ، بعد متوجه مىشود كه بعد از اذان بوده يا اينكه مناجات به افق شهر ديگرى است كه در شهر خودش وقت اذان هم گذشته است ، روزهء او چه حكمى دارد ؟\r\n\r\nبسمه تعالى\r\n- بايد آن روز را امساك كند و روزهء آن روز را قضا كند ، و اللّه العالم .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nصوم و كفاره\r\n\r\n597\r\n- آيا در كفاره يك مدّ طعام مىتوان برنج ، نان ( با رعايت احتياط بيشتر ) ، خرما و يا يك غذاى آماده و پخته ( مثل آش ) به اندازهء يك مدّ پرداخت كند ؟\r\n\r\nبسمه تعالى\r\n- يك مد برنج يا خرما مانعى ندارد و نان را چنانچه بيشتر بدهند به طورى كه مشتمل بر 750 گرم آرد باشد مانعى ندارد ، و يك مد آش كفايت نمىكند ، و اللّه العالم .\r\n\r\n598\r\n- با توجه به اينكه يكى از كفارات مقرر در شرع مقدس اسلام بنده آزاد كردن است و در حال حاضر اين امر معمول نيست ، و از طرفى عدّه‌اى ناخواسته نظير تصادف و يا بدهى يا ديه و امثال آن در زندانها به سر مىبرند و خانواده‌هايشان پريشان و مستأصل مىباشند ، آيا اجازه مىفرماييد به جاى بنده آزاد كردن افرادى كه كفاره به ذمه دارند يك يا چند نفر از زندانيان بىگناه را آزاد نمايند ؟\r\n\r\nبسمه تعالى\r\n- در صورتى كه عبدى نباشد ، عتق رقبه موضوع ندارد و بايد شخصى كه كفاره بر او واجب است ساير موارد را انجام دهد ، و آزاد كردن زندانى ربطى به عتق رقبه ندارد ، و اللّه العالم .\r\n\r\n599\r\n- زن شيرده يا حامل به علت ضرر ، روزه نمىگيرد و يك كفاره مىدهد ، اگر تا سال بعد باز به علت شيردهى يا حمل روزه نگيرد يك كفارهء ديگر براى تأخير قضا بايد بدهد يا نه ؟\r\n\r\nبسمه تعالى\r\n- احتياطا در آخر سال قبل از رمضان سال آينده يك كفارهء ديگر بدهد ، و اللّه العالم .\r\n\r\n600\r\n- اگر روزه براى زن حامله و يا براى پسرش ضرر داشته باشد و براى آن هر روز كفاره بدهد ، و اگر در بين سال عذرش بر طرف شد و قضاء را نگرفت آيا كفارهء ديگر به خاطر تأخير قضاء بر عهدهء او واجب است و يا اول كافى است ؟\r\n\r\nبسمه تعالى\r\n- در فرض سؤال بنا بر احتياط بايد براى تأخير قضا از سال اول كفارهء ديگر بپردازد ، و اللّه العالم .\r\n\r\n601\r\n- آيا پرداخت كفارهء روزه زن و اولاد چه عمدى و چه تأخيرى به شوهر و پدر واجب\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاست ؟\r\n\r\nبسمه تعالى\r\n- بر پدر و يا شوهر واجب نيست ، و اللّه العالم .\r\n\r\n602\r\n- راننده‌اى كه وظيفهء او روزه گرفتن است و به جهت ندانستن مسأله بعد از ظهر افطار مىكند ، آيا علاوه بر قضاء روزه كفاره هم دارد يا خير ؟\r\n\r\nبسمه تعالى\r\n- در فرض سؤال چنانچه شخص خيال مىكرد كه روزه بر او واجب نيست و از اين جهت افطار كرده ، كفاره بر او واجب نيست ، فقط روزهء آن روز را قضا مىكند ، و اللّه العالم .\r\n\r\n603\r\n- شخصى دو كفارهء جمع بر گردن دارد ولى توانايى اداى تمام كفاره جمع را ندارد ، آيا مىتواند دو ماه در كفارهء اول را كه توانايى آن را دارد روزه بگيرد و سپس دو ماه از كفارهء دوم را انجام دهد و بعد از آن اطعام يا بنده آزاد كند ؟\r\n\r\nبسمه تعالى\r\n- اداء كفاره به نحو مزبور مانعى ندارد ، و نسبت به آزاد كردن بنده در اين زمان تكليفى نيست ، و اللّه العالم .\r\n\r\n604\r\n- با توجه به كفارات جمع كه يك مورد آن آزاد كردن بنده در اين زمان كه بنده نيست تا آزاد كند ، تكليف چيست ؟\r\n\r\nبسمه تعالى\r\n- نسبت به آن تكليف ساقط است ، و اللّه العالم .\r\n\r\n605\r\n- آيا كفارهء تأخير هر روز ماه رمضان ( يك مدّ طعام ) را مىتوان به سيد داد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n606\r\n- در سير كردن 60 فقير براى كفارهء عمدى ماه رمضان ، مىشود سيد فقير را سير كرد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n607\r\n- آيا آزاد كردن غلام يا برده‌اى كه در كشورهاى غير اسلامى به بندگى كار مىكنند در صورت توانايى بر مسلمان لازم است ؟\r\n\r\nبسمه تعالى\r\n- وجوب ندارد ، و اللّه العالم .\r\n\r\n608\r\n- آيا طلبه كفارهء روزهء واجب را كه مد مىباشد مىتواند بگيرد يا خير ؟\r\n\r\nبسمه تعالى\r\n- چنانچه فقير باشد مىتواند از كفارهء روزه بگيرد ، و اللّه العالم .\r\n\r\n609\r\n- در صورت مستحق بودن در مسألهء فوق ، آيا يك طلبه يك مد مىتواند بگيرد يا بيشتر ؟\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبسمه تعالى\r\n- كفارهء افطار عمدى روزه كه شصت مدّ است بايد به شصت فقير داده شود ، بلى اگر روزهايى كه براى افطار عمدى در آن كفاره داده مىشود متعدد باشد ، شخص مىتواند به تعداد آن روزها از شصت مد بگيرد ، و اللّه العالم .\r\n\r\n610\r\n- شخصى كفارهء ماه رمضان بر گردن دارد و مىخواهد به شصت نفر اطعام بدهد ، آيا مىشود مثلا بيست الى سى نفر فقير و بقيه را از همسايگان يا اقوام دعوت نمايد براى خوردن طعام و نظر اين شخص هم اين باشد كه نگذارد فقيران بدانند كه براى چه به آنها غذا مىدهد تا خداى نكرده سرشكسته نگردند ؟\r\n\r\nبسمه تعالى\r\n- در اطعام شصت مسكين فرق ندارد كه از همسايگان باشد يا غير آنها ، و نيز لازم نيست به آنها بگويد كه چرا به آنها اطعام مىدهد ولى بايد به كسانى داده شود كه فقير هستند ، و اللّه العالم .\r\n\r\n611\r\n- مادر بزرگم روزه‌هاى ماه مبارك رمضان را نگرفته و در خانهء دامادش زندگى مىكند و پسرى ندارد و هيچ چيز براى كفاره ندارد ، آيا مىتواند دخترش كفارهء او را بدهد ؟\r\n\r\nبسمه تعالى\r\n- بر دختر واجب نيست ، و اگر مادر بزرگ عذر شرعى داشته و روزه نگرفته و مال ندارد كه فديهء روزه را بدهد چيزى بر او لازم نيست ، و اگر دخترش به او مالى را بخشيد فديه را از آن تهيه كرده و به فقير اطعام مىكند . و اگر روزه را بدون عذر نگرفته و كفارهء عمدى را نمىتواند بپردازد هر مقدار مىتواند صدقه بدهد و استغفار كند ، و اللّه العالم .\r\n\r\n612\r\n- زنى در ماه رمضان قرص مىخورد تا حيض نشود ، روزه‌اش صحيح است يا نه ؟ و اگر زن لكّه ببيند يا خون ببيند برايش غسل واجب مىشود يا خير ؟\r\n\r\nبسمه تعالى\r\n- روزه‌اش صحيح است ، و اگر خون سه روز استمرار نداشته باشد حكم استحاضه را دارد ، و اللّه العالم .\r\n\r\n613\r\n- اگر شخصى براى نجات دادن كسى كه در حال غرق شدن است مجبور شود سر خود را كلا در آب فرو برد ، آيا روزه‌اش باطل است يا خير ؟\r\n\r\nبسمه تعالى\r\n- روزه‌اش باطل است ، و چنانچه روزهء ماه رمضان باشد بنا بر احتياط واجب در بقيهء روز امساك نمايد ، و اللّه العالم .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\n614\r\n- اگر در ماه رمضان كسى يك ماه كارش بازرسى باشد ، به شهرهاى مختلف به خاطر بازرسى سفر كند روزهء اين شخص چطور است ؟\r\n\r\nبسمه تعالى\r\n- اين شخص بايد روزه بگيرد و نمازش تمام است ، و اللّه العالم .\r\n\r\n615\r\n- كسى كه روزه است و از لثه‌هاى او خون مىآيد و در هنگام خواب خون از فضاى دهان به داخل مىرود حكم روزه‌اش چيست ؟\r\n\r\nبسمه تعالى\r\n- اگر عمدى نباشد و جلوگيرى از رسيدن خون به حلق ممكن نيست ، ضررى به روزه نمىزند ، و اللّه العالم .\r\n\r\n616\r\n- اگر خانمى در ماه مبارك رمضان به خاطر اينكه روزه‌اش را بگيرد هر شب از قرص استفاده كند تا در ماه رمضان عادت ماهانه نشود ، آيا اين اشكال دارد ؟\r\n\r\nبسمه تعالى\r\n- اشكال ندارد ، و اللّه العالم .\r\n\r\n617\r\n- شخصى در ماه مبارك رمضان سه بار غسل جنابت انجام مىدهد امّا بعد از ماه رمضان متوجه مىشود كه يكى از غسلهايش صحيح نيست . حكم روزه و نماز اين شخص چيست ؟\r\n\r\nبسمه تعالى\r\n- در فرض مزبور روزه‌هايى كه گرفته صحيح است و نسبت به نماز مقدارى را كه يقين دارد بعد از جنابت و بدون غسل صحيح انجام داده بايد قضا كند ، و در فرض سؤال آنچه را كه بعد از غسل سوم خوانده قضا كند كافى است ، و اللّه العالم .\r\n\r\n618\r\n- در اواخر ماه شعبان يك روز مانده بود به ماه رمضان در حالى كه دو روز روزهء قضا بر من واجب بود ، از اين دو روز يك روز استحاضهء كثيره شدم كه فكر مىكردم استحاضهء كثيره روزه را باطل مىكند روزه‌ام را قبل از ظهر باطل كردم . حالا چه تكليفى دارم ؟\r\n\r\nبسمه تعالى\r\n- چنانچه در ضمن سال مىتوانستيد دو روز مذكور را بگيريد ولى نگرفتيد و تأخير انداختيد براى هر روز يك مد گندم و مانند آن كه تقريبا ده سير است بايد كفارهء تأخير قضاى ماه رمضان به فقير بدهيد و قضاى روزه را بگيريد ، و اللّه العالم .\r\n\r\n619\r\n- شخص روزه‌دار اگر چيزى را به خدا نسبت بدهد يا قسم بخورد و بگويد : به خدا قسم\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nكذا و كذا ، حكم روزه‌اش چگونه است ؟\r\n\r\nبسمه تعالى\r\n- كذب بر خدا روزه را باطل مىكند و قسم دروغ هر چند كار حرامى است ولى روزه را باطل نمىكند ، و اللّه العالم .\r\n\r\n620\r\n- آيا گفتن اينكه خدا بر اين مطلب شاهد است و دروغ باشد ، دروغ بر خداست و مبطل روزه ؟\r\n\r\nبسمه تعالى\r\n- گفتن چنين دروغى مبطل نيست ، و اللّه العالم .\r\n\r\n621\r\n- اگر والدين ، بىجهت فرزند خود را از روزه گرفتن منع كنند و فرزند از روى نادانى به سخن آنها گوش كرده و روزه نگيرد ، آيا در آن صورت كفاره واجب است ؟\r\n\r\nبسمه تعالى\r\n- چنانچه فرزند به خيال اينكه روزه بر او واجب نيست روزه نگرفته - هر چند از گفتهء والدين اين خيال پيدا شود - در اين صورت كفاره واجب نيست ، فقط بايد روزه را قضا كند ، و اللّه العالم .\r\n\r\n621\r\n- اگر شخصى از روى فراموشى ، قضاى روزه را تا رمضان سال بعد نگيرد ، آيا كفاره واجب است ؟\r\n\r\nبسمه تعالى\r\n- بنا بر احتياط در اين صورت بايد كفارهء تأخير بپردازد ، و اللّه العالم .\r\n\r\n623\r\n- كسى كه تكليف او دادن يك مد طعام براى هر روز است ، اگر قيمت آن را حساب كرده و به شخصى بدهد و به او سفارش نمايد كه در طعام آن را مصرف نمايد ، آيا اين كار صحيح است ؟\r\n\r\nبسمه تعالى\r\n- چنانچه شخص مزبور اطمينان دارد كه فقير آن پول را در طعام صرف كرده ، ذمّهء او برى شده است ، و اللّه العالم .\r\n\r\n624\r\n- اگر در صوم واجب مثل ماه رمضان افطار كند ، امساك بقيهء نهار واجب است يا نه ؟ در صورت وجوب اگر امساك نكرد حكم چيست ؟\r\n\r\nبسمه تعالى\r\n- روزهء ماه رمضان را واجب است امساك كند گرچه قضا هم واجب است ، و اگر امساك نكرد از جهت امساك نكردن بعد از افطار كفاره ندارد ، و در جماع و استمناء در صورت تكرار ، كفاره بنا بر احوط تكرار مىشود ، و اللّه العالم .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\n625\r\n- زنى كه بچه شير مىدهد و روزه گرفتن براى بچه ضرر دارد و باعث كمبود شير نوزاد مىشود ، در صورتى كه زن تا رمضان سال بعد عذرش باقى باشد و نتواند روزه بگيرد آيا بازهم بايد روزه را قضا نمايد ؟ و در صورت مثبت بودن جواب ، در صورتى كه نتوانست روزه را تا رمضان سال بعد قضا نمايد كفارهء تأخير نيز بايد بدهد يا يك كفاره كافى است ؟ لطفا تصريح فرماييد در فرض سؤال يك كفاره كافى است يا دو كفاره ؟\r\n\r\nبسمه تعالى\r\n- بر زن مزبور واجب است روزه‌هايش را قضا كند هر چند تا ماه رمضان سال بعد عذرش باقى باشد و بايد براى هر روز روزه كه به جهت شير دادن بچه افطار كرده علاوه بر قضاى آن روز ، يك مد طعام به فقير صدقه بدهد و چنانچه تا ماه رمضان سال بعد نتوانست روزه‌هايش را قضا كند بنا بر احتياط بايد براى هر روز دو مد به فقير بدهد ، و اللّه العالم .\r\n\r\n626\r\n- كسى كه كفارهء روزه به گردن اوست امّا درآمدى ندارد و تحت تكفل پدر است چگونه بايد آن را بدهد ؟\r\n\r\nبسمه تعالى\r\n- وجوب كفاره فورى نيست ، صبر كند تا متمكّن شود ، و اللّه العالم .\r\n\r\n627\r\n- آيا مىتوان پول كفاره را به فقير داده و به او گفته شود طعامى كه روزانه مىخورى قصد كفاره كن ، يا لازم است فقير از همين پول طعام بگيرد ؟\r\n\r\nبسمه تعالى\r\n- بايد پول را به فقيرى بدهيد كه اطمينان داشته باشيد كه با آن پول از طرف شما طعام خريدارى مىكند ، ولى بعد از خريد طعام و قبض كردن مخيّر است صرف كند يا بفروشد ، و اللّه العالم .\r\n\r\n628\r\n- دخترى در سنّ نه سالگى از روى نادانى روزهء خود را در ماه رمضان افطار مىنمايد ، آيا كفاره تعلق مىگيرد ؟\r\n\r\nبسمه تعالى\r\n- بايد قضاى آن روز را بگيرد و اگر به خيال اينكه روزه بر او واجب نيست افطار كرده ، كفاره ندارد ، و اللّه العالم .\r\n\r\n629\r\n- بر پيرمرد و پيرزنى كه روزه واجب نيست و بايد فديه يعنى مدّ طعام بدهند آيا مىتوانند بعد از ماه رمضان فديه را بدهند يا بايد تا ماه رمضان سال آينده صبر كنند ؟\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nبسمه تعالى\r\n- لازم نيست صبر كنند تا ماه رمضان آينده ، و اللّه العالم .\r\n\r\n630\r\n- بر زنى كه كفارهء شصت روز روزه واجب مىشود و بايد 31 روز آن را متواليا بگيرد با حادث شدن بيمارى ماهانه تكليف او چيست ؟\r\n\r\nبسمه تعالى\r\n- بعد از مرتفع شدن مرض روزه را ادامه بدهد ، و اللّه العالم .\r\n\r\n631\r\n- دختر بچه‌اى ضعيف به علت ضعف ، طاقت روزه گرفتن ندارد ، آيا محكوم به حكم مريض است يا لازم است فديه بپردازد ؟\r\n\r\nبسمه تعالى\r\n- روزه بر او واجب نيست و در صورت تمكّن براى هر روز يك مد طعام به فقير بدهد ، و اللّه العالم .\r\n\r\nهلال\r\n\r\n632\r\n- در مسأله 1744 ، در راه ثابت شدن اول ماه ، فرموده‌ايد كه « اگر در شهرى اول ماه ثابت شود » ، كلمهء شهر به كشورهاى خارج از ايران هم شامل و صادق است يا خير ؟\r\n\r\nبسمه تعالى\r\n- بلى شامل كشورهاى ديگر هم مىشود ، چنانچه اول ماه در شهرى به طريق شرعى ثابت شد براى نقاط و شهرهاى ديگر هم كه با آن شهر در شب مشترك هستند - و لو در قسمتى از شب - اول ماه ثابت مىشود ، و اللّه العالم .\r\n\r\n633\r\n- اگر در ايران هلال ماه رمضان ثابت شود ، آيا در كشورهاى ديگر ثابت مىشود ؟\r\n\r\nبسمه تعالى\r\n- چنانچه رؤيت هلال در شهرى به طريق شرعى - كه در رسالهء عمليه ذكر شده است - ثابت شود ، اول ماه براى مردم شهرهاى ديگر كه با آن شهر در شب - و لو در قسمتى از شب - مشترك هستند هم ثابت مىشود چه در افق اتحاد داشته باشند يا نداشته باشند ، و اللّه العالم .\r\n\r\n634\r\n- طريقه و ميزان در ثبوت هلال چيست ؟\r\n\r\nبسمه تعالى\r\n- ميزان در ثبوت اول ماه ، رؤيت هلال است . چنانچه رؤيت هلال ماه رمضان يا ماه ديگر در شهرى ثابت شد ، براى مردم شهرها و كشورهاى ديگر كه با آن شهر در شب مشترك هستند اول ماه ثابت مىشود . و طرق ثبوت هلال در رسالهء عمليه بيان شده ، به\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nآنجا مراجعه شود ، و اللّه العالم .\r\n\r\n635\r\n- با توجه به اينكه در زمان حاضر ، وسايل پيشرفته در زمينهء نجوم موجود است و افرادى در اين علم داراى تخصص مىباشند ، مىتوان به قول آنها اعتماد كرد ؟\r\n\r\nبسمه تعالى\r\n- موضوع در رؤيت هلال ، ديدن متعارف است و ديدن با دستگاه اعتبارى ندارد ، و اللّه العالم .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nاعتكاف\r\n\r\n636\r\n- آيا شخص معتكف مىتواند براى غسل مستحب و يا غسل عمل ام داود يا نماز جمعه از مسجد خارج شود ؟\r\n\r\nبسمه تعالى\r\n- براى امور ذكر شده نمىتواند خارج شود ، و اللّه العالم .\r\n\r\n637\r\n- نظر مرجع عاليقدر السيد الخوئى اين بود كه براى اقامهء شهادت معتكف نمىتواند از مسجد خارج شود ، مراد چيست ؟\r\n\r\nبسمه تعالى\r\n- در صورتى كه كسى باشد اقامهء شهادت كند كه اقامهء شهادت موقوف به شهادت معتكف نباشد ، نمىتواند خارج شود ، و اللّه العالم .\r\n\r\n638\r\n- ملاك ضرورت و حاجت براى خارج شدن از مسجد براى معتكف چيست ؟ مثلا كسى براى غسل واجب از مسجد خارج مىشود ، آيا مىتواند براى صابون زدن قدرى تأخير نمايد ؟\r\n\r\nبسمه تعالى\r\n- به مقدار انجام غسل مىتواند خارج شود و تأخير براى صابون زدن و امثال آن اشكال دارد ، و در طريق نبايد توقف كند ولى دويدن لزومى ندارد ، و اللّه العالم .\r\n\r\n639\r\n- آيا براى معتكف خروج از مسجد اگر كم باشد مثل چند قدم اشكال دارد ؟\r\n\r\nبسمه تعالى\r\n- خروج از مسجد براى معتكف جايز نيست چه كم باشد يا زياد ، و اللّه العالم .\r\n\r\n640\r\n- اگر در اعتكاف يكى از مبطلات آن سهوا انجام داده شود آيا صحت اعتكاف به حال خود باقى است يا خير ؟\r\n\r\nبسمه تعالى\r\n- صحت اعتكاف در فرض مزبور محل اشكال است و به قصد رجاء آن را تمام مىكند ، و اللّه العالم .\r\n\r\n641\r\n- چه چيزهايى بر معتكف حرام است ؟\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nبسمه تعالى\r\n- باطل كردن روزه در روز سوم اعتكاف و خروج از مسجد بدون مجوزات خروج و عمل زناشويى حتى در شب و استمناء و تجارت نمودن و بحث نمودن به قصد اظهار فضيلت و غلبه نه به انگيزهء اظهار حق جايز نيست ، و اللّه العالم .\r\n\r\n642\r\n- اگر معتكف ( در غير محل اعتكاف ) در نماز جمعه شركت كند آيا مىتواند به اندازهء نماز عصر تأخير كرده و نماز عصر را نيز با خطيب جمعه بخواند ؟ و يا بايد بعد از جمعه فورا به محل اعتكاف برگردند ؟\r\n\r\nبسمه تعالى\r\n- مكث زايد بر شركت در نماز جمعه محل اشكال است ، و اللّه العالم .\r\n\r\n643\r\n- اگر غذا خوردن در مسجد موجب كسر شأن شخص معتكف باشد ، آيا مىتواند در بيرون از مسجد غذا بخورد ؟\r\n\r\nبسمه تعالى\r\n- معتكف براى خوردن غذا نمىتواند از مسجد بيرون برود بلكه در مسجد غذا بخورد ، و غذا خوردن معتكف در مسجد موجب كسر شأن نمىشود ، و اللّه العالم .\r\n\r\n644\r\n- آيا لازم است اعتكاف در مساجد اربعه باشد ؟ و آيا اعتكاف در مساجد جامع شهرها صحيح است ؟\r\n\r\nبسمه تعالى\r\n- اعتكاف در مساجد جامع شهرها مشروعيت دارد و اختصاص به مساجد اربعه ندارد ، و اللّه العالم .\r\n\r\n645\r\n- آيا براى معتكف جايز است خروج از مسجد براى شركت در درسهاى حوزه ؟\r\n\r\nبسمه تعالى\r\n- جايز نيست ، و اللّه العالم .\r\n\r\n646\r\n- آيا محوطهء اطراف مسجد براى اعتكاف حكم مسجد دارد ؟\r\n\r\nبسمه تعالى\r\n- چنانچه جزء مسجد نباشد نمىشود ، و اللّه العالم .\r\n\r\n647\r\n- معتكف در روز سوم اعتكاف از مسجد خارج مىشود ، آيا تنها قضاء لازم است يا كفاره هم بايد بدهد ؟\r\n\r\nبسمه تعالى\r\n- گرچه اين كار جايز نيست ولى به تنهايى موجب كفاره و يا قضاء نيست ، و اللّه العالم .\r\n\r\n648\r\n- حكم اعتكاف مسافر در مساجد مدينه و كوفه ، مسجد الحرام ، سهله چگونه است ؟\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nبسمه تعالى\r\n- شخص مسافر اگر بخواهد معتكف بشود مىتواند نذر روزه در سفر بكند . و كسى كه روزهء واجب بر عهده او نيست مىتواند بدون نذر هم در مدينهء منوره روزهاى چهار شنبه و پنج شنبه و جمعه را براى حاجت روزه بگيرد . و اگر روزهء واجب به عهدهء اوست ، نذر روزهء مستحب در سفر بكند و بدون نذر روزهء مزبور محل اشكال است ولى به قصد رجاء مانعى ندارد ، و اللّه العالم .\r\n\r\n649\r\n- معاملهء معتكف چه حكمى دارد ؟ و آيا فرقى بين نقد و نسيه وجود دارد ؟\r\n\r\nبسمه تعالى\r\n- در عدم جواز معامله براى معتكف بين معاملهء نقد و نسيه فرق نيست و اگر معتكف ضرورتى به خريد داشته باشد كسى را وكيل كند و وكيل براى او بخرد ، و اللّه العالم .\r\n\r\n650\r\n- اعتكاف كردن در غير مسجد جامع به قصد رجاء چه صورتى دارد ؟\r\n\r\nبسمه تعالى\r\n- اعتكاف بايد در مسجد جامع شهر باشد و مشروعيت اعتكاف در غير مسجد جامع شهر ثابت نشده است ، و اللّه العالم .\r\n\r\n651\r\n- كسى كه به سنّ بلوغ نرسيده است اعتكاف او مشروعيت دارد يا خير ؟\r\n\r\nبسمه تعالى\r\n- اگر مميّز باشد اعتكاف او مشروع است ، و اللّه العالم .\r\n\r\n652\r\n- آيا معتكف مىتواند قسمتى از اعتكاف را در يك مسجد جامع و قسمتى ديگر را در مسجد جامع ديگر بجا آورد ؟\r\n\r\nبسمه تعالى\r\n- اعتكاف بايد در يك مسجد باشد ، در دو مسجد مشروع نيست ، و اللّه العالم .\r\n\r\n653\r\n- اعتكاف شيعه در عبادت‌گاه‌هاى ديگر اهل كتاب و يا مسجد جامع مخالف چه حكمى دارد ؟\r\n\r\nبسمه تعالى\r\n- اعتكاف بايد در مسجد جامعى باشد كه در آن جماعت صحيحى برقرار شده و اعتكاف در غير آن مشروع نيست ، و اللّه العالم .\r\n\r\n654\r\n- گرفتن ناخن و يا كندن مو ( اصلاح سر و صورت ) در حال اعتكاف چه حكمى دارد ؟\r\n\r\nبسمه تعالى\r\n- بنابر احتياط مستحبى اين امور ترك شود ، و اللّه العالم .\r\n\r\n655\r\n- اعتكاف در چه اوقاتى واجب و در چه اوقاتى مستحب مىشود ؟\r\n\r\nبسمه تعالى\r\n- اگر شروع اعتكاف مستحب بوده ، روز سوم واجب مىشود . و نيز با اجير شدن يا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنذر و عهد ، واجب مىشود ، و اللّه العالم .\r\n\r\n656\r\n- حكم اعتكاف در غير مسجد جامع ( مثل حسينيه و مسجد محله ) در صورتى كه مسجد جامع را براى تجديد بنا خراب كنند و يا جا براى اعتكاف در مسجد جامع نباشد چيست ؟\r\n\r\nبسمه تعالى\r\n- اعتكاف در مساجد ديگر كه در سال حد اقل يكى دو بار اهالى شهر در آن نماز مىخوانند مانعى ندارد ، و اعتكاف در حسينيه صحيح نيست ، و اللّه العالم .\r\n\r\n657\r\n- اگر معتكف عادت به اين داشته باشد كه اگر فكر كند ، جنب مىشود ، و اگر در اعتكاف به فكرى فرو رفت و بعد از حركت منى خارج نشد و جذب شد ، حكم اعتكاف او چگونه است ؟\r\n\r\nبسمه تعالى\r\n- چنانچه احتمال خروج منى را بدهد ، روزه‌اش باطل و اعتكافش نيز باطل مىشود ، و اللّه العالم .\r\n\r\n658\r\n- حكم خروج معتكف از مسجد براى تشييع جنازهء مؤمن و توديع و استقبال برادر مؤمن چيست ؟\r\n\r\nبسمه تعالى\r\n- خروج براى تشييع جنازه مانعى ندارد و براى توديع و استقبال جايز نيست ، و اللّه العالم .\r\n\r\n659\r\n- خروج معتكف از مسجد براى تهيهء غذا و شستن لباسها و ظروف خود چه حكمى دارد ؟\r\n\r\nبسمه تعالى\r\n- چنانچه بتواند كسى را براى اين كارها بگمارد ، خودش نمىتواند از مسجد خارج شود و آنها را انجام دهد ؛ و در غير اين صورت ، به مقدار ضرورت مىتواند از مسجد خارج شود و بعد از انجام كار به مسجد برگردد ، و اللّه العالم .\r\n\r\n660\r\n- قسمتى از بدن در حال اعتكاف خونى شده است ، آيا ازالهء آن در بيرون مسجد ضرورت دارد ؟\r\n\r\nبسمه تعالى\r\n- تأخير آن مانعى ندارد بلكه به احتياط واجب بايد وقتى كه براى ضرورتى مثل قضاء حاجت خارج مىشود تطهير نمايد ، و اللّه العالم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n661\r\n- نجس كردن مسجد در حال اعتكاف چه حكمى دارد ؟\r\n\r\nبسمه تعالى\r\n- ضررى به اعتكافش نمىرساند ، و اللّه العالم .\r\n\r\n662\r\n- آيا معتكف مىتواند شش روز يا ده روز نيت اعتكاف كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n663\r\n- انسان چه موقع مىتواند اعتكاف خود را به هم بزند و چه موقع نمىتواند ؟\r\n\r\nبسمه تعالى\r\n- در صورتى كه اعتكاف واجب معيّن نباشد ، در دو روز اول مىتواند رجوع كند .\r\nو همچنين اگر شرط رجوع در ابتداء كند ، هر وقت خواست مىتواند رجوع كند ؛ در غير اين دو صورت نمىتواند ، و اللّه العالم .\r\n\r\n664\r\n- كسى كه در حين اعتكاف مريض شود ( و قبلا هم شرط نكرده است ) مىتواند روز سوم اعتكاف خود را به هم بزند ؟\r\n\r\nبسمه تعالى\r\n- در صورتى كه حرجى باشد ، مىتواند به هم بزند ، و اللّه العالم .\r\n\r\n665\r\n- كسى عمدا و بدون عذر اعتكاف خود را در روز سوم مىشكند ، آيا بر او قضا و يا كفاره لازم مىآيد يا فقط معصيت كرده است ؟\r\n\r\nبسمه تعالى\r\n- بنابر احتياط قضا دارد ، و اللّه العالم .\r\n\r\n666\r\n- اگر كسى شرط كند اگر كارى برايش پيش آمد اعتكاف خود را ( اگر چه روز سوم ) به هم بزند ، آيا مىتواند در روز سوم اعتكاف خود را به هم بزند ؟ و آيا قضاى آن لازم مىآيد يا نه ؟\r\n\r\nبسمه تعالى\r\n- معصيت نكرده رجوع براى او جايز بوده و بنابر احتياط قضا دارد ، و اللّه العالم .\r\n\r\n667\r\n- شخصى نذر كرده معتكف بشود ، اگر عمدا و بدون عذر اعتكاف خود را بشكند ، آيا كفارهء نذر به عهده‌اش مىآيد ؟ بفرماييد كفاره چقدر است ؟\r\n\r\nبسمه تعالى\r\n- كفارهء نذر دارد و اين در صورتى است كه نذر معيّن باشد و كفارهء نذر همانند كفارهء قسم است و براى آن بايد ده فقير را اطعام نمايد و اگر تمكّن ندارد سه روز متوالى روزه بگيرد ، و اللّه العالم .\r\n\r\n668\r\n- كسى نذر كرده ده روز آخر ماه مبارك رمضان را اعتكاف كند ، اتفاقا روز دهم عيد فطر\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاعلام شد ، آيا قضاى آن دوباره لازم مىآيد يا خير ؟\r\n\r\nبسمه تعالى\r\n- قضاى آن روز لازم نيست ، و اللّه العالم .\r\n\r\n669\r\n- در بعضى كشورهاى اروپايى مسجد وجود ندارد تا در مسجد جامع آن اعتكاف كنند ، در اين صورت براى اعتكاف چه بايد كرد ؟\r\n\r\nبسمه تعالى\r\n- اعتكاف در غير مسجد جامع شهر مشروعيت ندارد ، و اللّه العالم .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nزكات\r\n\r\n670\r\n- تعداد زيادى از محبوسين به سبب جرائمى چون قتل غير عمد و يا بدهيهاى غير كلاهبردارى از قبيل چك بلا محل ، ترك انفاق و مشابه آن محكوميت يافته‌اند ، خواهشمند است ارشاد فرمائيد : آيا جايز است از محل زكات براى آزادى نامبردگان اقدام نمود ؟\r\n\r\nبسمه تعالى\r\n- چنانچه بدهى آنها از طريق حرام مانند قتل عمد و يا شبه عمد ناشى از ارتكاب حرام و يا معاملهء غير شرعيه نبوده و نيز مالى و لو به نام افراد ديگر نداشته باشند كه اداء دين بنمايند ، مىتوان بدهى آنها را از زكات پرداخت نمود و بايد شرايط عامهء استحقاق زكات را از جمله شيعه بودن و بنابر احتياط متجاهر به فسق و يا تارك الصلاة و يا شارب الخمر نبودن مراعات شود ، و اللّه العالم .\r\n\r\n671\r\n- شخصى زمين دار فوت كرده است در حالى كه زراعت گندم و جو او در سنبل ( خوشه ) است آيا سهم ميت مذكور از چه وقت محاسبه مىشود و حكم زكات آن چيست ؟\r\n\r\nبسمه تعالى\r\n- چنانچه در وقت مردن صاحب زمين صدق گندم و جو مىكند زكات به زراعت متعلق مىشود و بقيه به ورثه منتقل مىشود ، و اگر در وقت مردن صدق گندم و جو نكرده بر ميت چيزى نيست و سهم هر يك از ورثه كه به حدّ نصاب رسيده بايد زكات آن را بپردازد ، و اللّه العالم .\r\n\r\n672\r\n- آيا مىشود زكات را تماما در سهم سبيل اللّه مصرف كرد يا خير ؟\r\n\r\nبسمه تعالى\r\n- صرف زكات مال و زكات فطره در سبيل اللّه كه منفعت عامه داشته باشد مثل ساختن مسجد يا پل و غير آن مانعى ندارد ، و اللّه العالم .\r\n\r\n673\r\n- آيا مىشود زكات غلّات و فطره را مصرف استاد كه براى تدريس بچه‌هاى محل اجير\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمىشود ، كرد يا خير ؟\r\n\r\nبسمه تعالى\r\n- اگر شخص مزبور فقير باشد ، دادن زكات غلّات يا زكات فطره به او مانعى ندارد ، و اللّه العالم .\r\n\r\n674\r\n- كسى كه دانشجو است زكات مال را مىشود به آن دانشجو داد ؟ در حالى كه اين دانشجو امكانش كم است و وضعيت مالى مناسب و خوب ندارد ؟\r\n\r\nبسمه تعالى\r\n- چنانچه مؤونهء سالش را ندارد ، دادن زكات به او مانعى ندارد ، و اللّه العالم .\r\n\r\n675\r\n- آيا مىشود پول زكات فطره را پتو يا موكت خريد و به مستحق ( فقير ) داد ؟\r\n\r\nبسمه تعالى\r\n- بايد خود زكات فطره را به مستحق داد و تبديل آن جايز نيست مگر اينكه اجازهء خاصه از حاكم شرع داشته باشد و اللّه العالم .\r\n\r\nزكات فطره\r\n\r\n676\r\n- در بعضى جاها مرسوم است كه اكثر مردم فطريه‌هاى خودشان را نقدا به صندوقى مىريزند و در اختيار سه يا چهار نفر قرار مىدهند و آن سه چهار نفر آن پولها را مثلا به هفت فقير اعطا مىكنند ، به بعضى فقراء پنج هزار تومان و به بعضى ده هزار تومان و به بعضى پانزده هزار تومان مىدهند . بدون در نظر گرفتن اينكه فطريهء چند نفر را به يك فقير داده باشند ؟\r\n\r\nبسمه تعالى\r\n- احتياط آن است كه به يك فقير كمتر از يك صاع ( كه تقريبا سه كيلو است ) فطره ندهند ، و اللّه العالم .\r\n\r\n677\r\n- اگر پول زكات فطره با پولهاى ديگر مخلوط شود تكليف چيست ؟\r\n\r\nبسمه تعالى\r\n- چنانچه مقدار زكات فطره معلوم باشد با رجوع به حاكم شرع و اذن او آن مقدار را از پولها جدا كرده و به مصرف زكات فطره صرف مىكنند ، و اللّه العالم .\r\n\r\n678\r\n- آيا مىتوان زكات فطره را در صندوقى جمع‌آورى كرد و ماهانه مبلغى به فقراء پرداخت گردد ؟\r\n\r\nبسمه تعالى\r\n- جمع‌آورى زكات فطره به صورتى كه در سؤال ذكر شده خالى از اشكال نيست ،\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبلى كسى كه زكات فطره بر او واجب است مىتواند زكات فطره را عزل كند و براى فقيرى كه در نظر دارد - يا فقيرى كه احتمال مىدهد پيدا شود و احتياجش بيشتر باشد - باقى بگذارد لكن بايد طورى تأخير نيندازد كه اهمال در اداء حساب شود ، و اللّه العالم .\r\n\r\n679\r\n- جمع كنندهء زكات فطره بايد نظر مرجع خود را در نظر بگيرد يا نظر مرجع دهنده را ؟\r\n\r\nبسمه تعالى\r\n- بايد نظر مرجع تقليد دهندگان را رعايت كند ، و اللّه العالم .\r\n\r\n680\r\n- آيا غير سيد مىتواند كفارات و صدقات را به جز زكات مال و زكات فطره به سيد بدهد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n681\r\n- مسجدى است كه نياز مبرم به تعميرات محلى دارد ، آيا از زكات فطره مىشود صرف آن كرد ؟\r\n\r\nبسمه تعالى\r\n- صرف زكات فطره در مصارف ضرورى مسجد مانعى ندارد ، و اللّه العالم .\r\n\r\n682\r\n- آيا كسى كه در شب عيد سعيد فطر عدهء زيادى را براى صرف افطار به خانه‌اش دعوت نمايد ، در اين صورت فطريهء مهمانان وارده به عهدهء صاحبخانه مىباشد يا خير ؟\r\n\r\nبسمه تعالى\r\n- اگر مهمانى است كه شب را مىماند ، زكات فطرهء او بر عهده صاحبخانه است ؛ و اگر فقط براى صرف افطار آمده و شب را در آنجا نمىماند ، زكات فطرهء او بر عهده صاحبخانه نيست ، و اللّه العالم .\r\n\r\n683\r\n- دربارهء واجب شدن زكات فطره آيا منظور از غروب غروب شرعى است يعنى از بين رفتن حمرهء مشرقيّه است يا غروب ؟\r\n\r\nبسمه تعالى\r\n- منظور غروب آفتاب از افق حسى است ، و مهمان اگر فقط غذا مىخورد و مىرود زكات فطره‌اش بر عهدهء خودش مىباشد و اگر مهمان نانخور حساب شود يعنى آن شب يا چند روز را در آنجا مىماند در اين صورت ميزبان بايد زكات فطره‌اش را بدهد ، و اللّه العالم .\r\n\r\n684\r\n- كسى در روز عيد فطر توانايى پرداختن فطريه را نداشته باشد ، چه حكمى دارد ؟\r\n\r\nبسمه تعالى\r\n- چنانچه فقير است تكليفى ندارد ، و اللّه العالم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\n685\r\n- زكات فطره را نمىشود به فرزند داد ، حال اگر پسرم فقير است اگر زكات فطره را تمليك زن فرزندم كنم و او خرج شوهرش و فرزندانش كند جايز است يا خير ؟\r\n\r\nبسمه تعالى\r\n- چنانچه پسرتان فقير است و نمىتواند نفقهء زنش را بدهد ، دادن زكات فطره به زن فرزند مانعى ندارد ، و اللّه العالم .\r\n\r\n686\r\n- آيا زكات فطره را مىشود خرج قبرستان كنيم ؟\r\n\r\nبسمه تعالى\r\n- زكات فطره را در خريد زمين براى قبرستان مىتوان صرف كرد ، و اللّه العالم .\r\n\r\n687\r\n- زنى در خانهء شخصى بعنوان خدمتكار كار مىكند و در طول ماه رمضان در منزل آن شخص افطار كرده و بعد از افطار به خانه‌اش مىرود . آيا زكات فطرهء اين زن بعهدهء صاحبخانه است يا خير ؟\r\n\r\nبسمه تعالى\r\n- زكات فطرهء آن زن بر عهدهء صاحبخانه نيست ، و اللّه العالم .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nخمس\r\n\r\n[ مسائل خمس 
  ]\r\n\r\n688\r\n- آنچه در رساله‌هاى عمليه آمده است « خمس اجناس را بايد با قيمت روز پرداخت نمود » ، منظور از قيمت روز يعنى چه ؟\r\n\r\nبسمه تعالى\r\n- مراد قيمتى است كه فعلا اگر بخواهد بفروشد از او مىخرند ، و اللّه العالم .\r\n\r\n689\r\n- اگر سر سال خمس اشيايى از قبيل دارو ، حنا ، رنگ مو ، مواد شوينده و . . . در منزل مانده باشد خمس دارد يا خير ؟\r\n\r\nبسمه تعالى\r\n- چنانچه اشيايى كه سر سال مانده ماليت داشته باشد - و آن را به مبلغى مىخرند - بايد به قيمتى كه از او مىخرند تخميس كند ، و اللّه العالم .\r\n\r\n690\r\n- اگر كسى زمينى را با ربحى كه بر آن سال نگذشته و نيز با قرض خريدارى نمايد ، آيا خمس دارد ؟\r\n\r\nبسمه تعالى\r\n- پس از گذشت سال به نسبت ربح خمس زمين را به قيمت فعلى از مال مخمّس مىپردازد ، و اگر از غير مخمّس بخواهد بپردازد ربع قيمت را بايد بدهد ، و قرض را وقتى پرداخت خمس آن را به مقدار قرض پرداختى بايد بدهد ، و اللّه العالم .\r\n\r\n691\r\n- كسى كه سال خمسى ندارد مىخواهد براى خود سال تعيين نمايد ، اگر ربح او در هر سال معمولا صرف مؤونهء آن سال شود يا مقدارى اضافه بماند هنگام تعيين سال خمسى آذوقه‌هايى كه بر آنها سال نگذشته نيز بايد تخميس بنمايد ؟ ( در صورت تعلق خمس قيمت فعلى آيا ملاك است يا قيمت چند ماه قبل كه محاسبهء آنها صورت گرفته ؟ ) و آيا اين قبيل آذوقه‌ها در هر سال بايد تخميس شوند ؟\r\n\r\nبسمه تعالى\r\n- آن مقدار از ربح هر سال كه در مؤونهء همان سال صرف مىشود خمس ندارد و مقدارى كه اضافه مىماند اگر بر آن سال گذشته بايد خمس آن را بپردازد ، و در مورد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nسؤال آذوقه‌هايى كه در وقت تعيين سال خمسى بر آنها سال نگذشته شخص مىتواند براى آنها سال مستقل قرار دهد و با گذشت سال از وقت به دست آوردن پول آن ، خمس آن را حساب كند و بپردازد ، و اگر بخواهد براى مجموع ارباح يك سال قرار دهد بايد آن آذوقه‌ها را هم تخميس كند هر چند بر خود آنها سال نگذشته است و براى تخميس آذوقه و مثل آن از اجناس كه براى تجارت خريده نشده اگر بر پولى كه اجناس را با آن خريده يك سال گذشته بود بايد قيمت روز خريد را حساب كند و خمس آن را بدهد ، امّا اگر از ربح سال كه متعلق خمس نبود خريده بعد كه سال گذشت بايد قيمت فعلى اجناس را حساب كند و خمس آن را بدهد ، و اللّه العالم .\r\n\r\n692\r\n- آيا طلبه‌اى كه سيد است و شهريه مىگيرد ، مىتواند از سهم سادات استفاده كند ؟\r\n\r\nبسمه تعالى\r\n- در صورتى كه فقير باشد مىتواند از سهم سادات استفاده كند ، و اللّه العالم .\r\n\r\n693\r\n- شخصى موروثى مخمّس پدرىاش را فروخته و به حجّ واجب مشرّف مىشود ، آيا تخميس اين پول لازم است يا خير ؟ اگر اين پول جهت انتظار نوبت چندين سال در حساب سازمان حج بماند تخميس لازم است يا نه ؟\r\n\r\nبسمه تعالى\r\n- تخميس آن لازم نيست ، و اللّه العالم .\r\n\r\n694\r\n- با پول خودش تبرعا زنش را به مكه مىفرستد ، اگر سال بر آن پول بگذرد خمس دارد ؟\r\n\r\nبسمه تعالى\r\n- بلى خمس آن واجب است ، و اللّه العالم .\r\n\r\n695\r\n- اگر خمس پولى داده شود و با آن پول زمينى را خريدارى كند و نتواند در زمين تا سر سال خانه‌اى بسازد ، دوباره بايد پول را تخميس كند يا خير ؟\r\n\r\nبسمه تعالى\r\n- پولى كه براى زمين داده مجددا خمس ندارد ، و اللّه العالم .\r\n\r\n696\r\n- اگر كسى دينى از مردم را كه از سالهاى قبل بر گردن دارد بپردازد بايد خمس پولى را كه به مردم برمىگرداند بپردازد ؟\r\n\r\nبسمه تعالى\r\n- اگر دين براى مخارج سال بوده يا اگر براى غير آن بوده فعلا ما به ازاء آن موجود نيست اداء آن دين از ربح سال خمس ندارد ، و اللّه العالم .\r\n\r\n697\r\n- كسى زمينى كه از پدرش رسيده فروخته و دكانى خريده است آيا خمس دارد يا نه ؟\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nبسمه تعالى\r\n- اگر زمين ارث بوده باشد خمس ندارد ، و اللّه العالم .\r\n\r\n698\r\n- اين جانب مىخواهم سال خمسى براى خود قرار دهم ، بفرماييد وظيفه‌ام چيست ؟\r\n\r\nبسمه تعالى\r\n- آنچه از ربح سال خريدارى كرده‌ايد كه مصرف مىكنيد يا در معرض مصرف است مانند پتو كه براى مهمان از آن استفاده مىكنيد خمس ندارد ، و خانه نيز چنانچه در وقت خريدن پولش به دست شما رسيده و خريده‌ايد و در آن ساكن شده‌ايد خمس ندارد . و لكن اگر پول آن نزد شما جمع شده و سال بر آن گذشته تخميس همان پول كافى است ، و همچنين ساير اثاث و لوازم ، و در صورتى كه شك داريد كه به چه نحو تهيه كرده‌ايد با مجتهد يا وكيل او مصالحه مىشود ، و چيزهايى كه خريده‌ايد و در سال خريد پولش بدست شما رسيده و لازم نداشته‌ايد را به قيمت فعلى تخميس كنيد ، و اگر از پولى خريده‌ايد كه سال بر آن گذشته بود خمس همان پول را بايد بدهيد ، و اللّه العالم .\r\n\r\n699\r\n- ورثه يا وصى مىخواهند خمس ميت را بدهند و مرجع ميت و وصى هم زنده است . به مرجع ميت بپردازد يا به مرجع ورثه و وصى و طبق نظر كدام يك احكام خمس را عمل كنند و محاسبه نمايند ؟\r\n\r\nبسمه تعالى\r\n- بايد خمس را به مرجعى بدهند كه اعلميت او به طريق معتبر ثابت شود و يا احتمال اعلميت در او بالخصوص باشد ، و در صورت تساوى بين مرجع ميت و ورثه احتياطا خمس را به مرجع ميت بدهند ، و اللّه العالم .\r\n\r\n700\r\n- آيا جايز است با پول شهريه براى خانواده و خويشان و بستگان هديه خريد ؟ آيا مىتوان با پول شهريه دوستان و آشنايان خود را دعوت كرده و نشستى داشته باشيم ؟\r\nآيا مىشود پول شهريه را جمع كرده و از آن بابت بليط يا هزينهء سفر استفاده كرد ؟ آيا با پول شهريه مىتوان به هيئت‌ها كمك كرد يا بوسيلهء آن صدقه دهيم ؟ و مواردى از اين قبيل ؟\r\n\r\nبسمه تعالى\r\n- به طور كلى چنانچه جامع شرايط اخذ شهريه بوده و در حدّ متعارف براى ادامهء تحصيل و امرار معاش چيزى را كه نياز دارد تهيه كرده يا به مصارف خيريه متعارف برساند مانعى ندارد ، و اللّه العالم .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\n701\r\n- بنده با سرمايهء پدرم مغازه‌اى باز كرده‌ام و هم اكنون حدود يك ميليون تومان به پدرم بدهكار هستم ، و از درآمد اين مغازه تدريجا هم بدهى پدر را پرداخت مىنمايم و هم خودم خرج مىكنم امّا در منزل پدرم غذا مىخورم و از وسايل آسايش آنها استفاده مىكنم و ازدواج نكرده‌ام ، با توجه به اينكه آنها خمس نمىپردازند و تاكنون نپرداخته‌اند و موقع تذكر مىگويند ما وضعمان خوب نيست ، وظيفهء اين جانب چه مىباشد ؟\r\n\r\nبسمه تعالى\r\n- شما موظف هستيد خمس مال خود را پرداخت كنيد و استفادهء شما از مال پدرتان كه خمس نمىدهد مانعى ندارد ، و اللّه العالم .\r\n\r\n702\r\n- قطعه زمينى در شهر دهدشت جهت احداث مسكن خريدارى نموده‌ام ، با توجه به وضعيت و ضعف مالىام قادر به تكميل آن در كوتاه مدت نمىباشم و هر ساله مقدارى از كار آن را تكميل مىنمايم ، آيا خمس تعلق مىگيرد يا نه ؟ و مقدار كار انجام شده مشمول خمس هست يا خير ؟ و مبلغى هم پدرم اهداء نموده ، آيا آن مبلغ مشمول خمس مىشود . و اگر زمين مذكور جهت سرمايه‌گذارى در بانك مسكن و خريد خانه فروخته شود حكم خمس آن چگونه مىباشد ؟\r\n\r\nبسمه تعالى\r\n- آن مقدارى كه در سالى كه سكونت در آن مىكنيد خرج ساختمان مىكنيد خمس ندارد ، و لكن آنچه را در سالهاى قبل خرج نموده‌ايد خمس دارد ، و در حكم مذكور بين آنچه كه خودتان تحصيل كرده‌ايد و بين آنچه كه به شما هديه شده فرقى نيست ، چنانچه مبلغ اهدايى در سال هبه و سكونت صرف بشود خمس ندارد . و اگر قبل از سال سكونت صرف بشود يا بر هبه سال بگذرد خمس دارد ، و چنانچه بر زمين سال گذشته و بعد فروخته‌ايد خمس دارد ، و اللّه العالم .\r\n\r\n703\r\n- پول شخصى در نزد شخصى ديگر بعنوان قرض تا مدت يك سال يا بيشتر مىماند ، خمس به عهدهء چه كسى است ؟\r\n\r\nبسمه تعالى\r\n- خمس آن به عهدهء آن كسى است كه قرض داده است ، و اللّه العالم .\r\n\r\n704\r\n- شخصى نويسنده است و با پول نويسندگى زندگىاش را مىچرخاند همانطورى كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمىدانيد ممكن است تا چند سال نوشتن يك كتاب طول بكشد و در اين مدت از درآمد فروش كتاب قبل كه در بانك ذخيره كرده است استفاده مىكند . آيا پول كه ممكن است حدود مثلا سه سال در بانك بماند خمس دارد يا نه ؟ با توجه به اينكه شخص كارى يا شغلى غير نويسندگى ندارد ؟\r\n\r\nبسمه تعالى\r\n- هر چه از پولهاى كتاب قبلى بعد از يك سال باقى بماند بايد خمس آنها را بدهد اگر چه در سالهاى بعد به آن پولها براى زندگى احتياج داشته باشد ، و اللّه العالم .\r\n\r\n705\r\n- پسرى 18 ساله هستم ، خودم كسبى و درآمدى ندارم ، دانش‌آموز هستم ، پدرم هر ماه مبلغ معينى به من مىدهد تا وسايل مورد نيازم را بخرم ( لباس ، پول رفت و آمد . . . ) مقدارى از آن را خرج خريدن لوازم مورد نيازم و كارهاى روزمره مىكنم و هر ماه مقدارى از آن را پس‌انداز مىكنم ، آيا سر سال خمسى بايد خمس آن مقدارى كه پس‌انداز كرده‌ام بدهم ؟\r\n\r\nبسمه تعالى\r\n- بلى ، اگر بر آن پول سال گذشته بايد آن را تخميس كنيد ، و اللّه العالم .\r\n\r\n706\r\n- آيا پولى كه انسان در صندوق قرض الحسنه مىگذارد با توجه به اينكه نوعى قرض است هر سال خمسى بايد خمس آن را بدهد ؟\r\n\r\nبسمه تعالى\r\n- بلى چنانچه بر آن سال گذشته بايد خمس آن را بپردازد ، و اللّه العالم .\r\n\r\n707\r\n- بنده سالانه حدود 700 تا 800 هزار تومان درآمد دارم اين درآمد را به صرف زيارت ، سياحت ، خرج تحصيل ، خريد كتاب ، مصارف شخصى خودم ، كمك به ذوى القربى و مقدارى نيز مخارج منزل را به عهده دارم ، با توجه به اينكه همسرم تمكّن مالى دارد آيا بنده بايد ابتدا خمس مالم را بپردازم بعد مصرف نمايم ؟ و يا اينكه اگر چيزى از آن نماند به من خمس تعلق نمىگيرد ؟\r\n\r\nبسمه تعالى\r\n- هر مقدار كه آخر سال اضافه آمد بايد خمس آن را بدهيد ، و اللّه العالم .\r\n\r\n708\r\n- وجوهى كه زائرين چند سال به عنوان ثبت نام حج در اختيار سازمان حج قرار مىدهند ، آيا خمس به آن تعلق مىگيرد يا خير ؟ و آيا فرقى بين افرادى كه سال خمسى دارند و ندارند وجود دارد يا خير ؟\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nبسمه تعالى\r\n- از وقتى كه پول را مالك شده چنانچه يك سال بگذرد بايد خمس آن را بپردازد و چون از همان پول نمىپردازد و از ارباح ديگر مىدهد بايد ربع بپردازد ، و اللّه العالم .\r\n\r\n709\r\n- آيا قبول داريد كه به گونه‌اى حقوق هر ماه خود را محاسبه نمايم كه خود آن پول و يا اجناس مصرفى خريدارى شده با آن بيش از يك سال در منزل نمانند و اگر تا يك سال ماندند خمس آن را بدهم ؟ و يا اينكه الزاما براى كل ورودىها بايد يك روز را محاسبهء خمس قرار دهم ؟\r\n\r\nبسمه تعالى\r\n- اگر به صورت اول هم محاسبه كنيد و خمس اموال را بپردازيد ، مانعى ندارد ، و اللّه العالم .\r\n\r\n710\r\n- اگر انسان نذرى داشته باشد كه روز ( 10 محرم ) هر سال گوسفندى ذبح كند ولى پول آن را كم كم كنار گذارد ، قبل از دهم محرم سال خمس او بيايد ، آيا به آن پول خمس تعلق مىگيرد يا نه ؟\r\n\r\nبسمه تعالى\r\n- اگر بر آن پول سال گذشته بايد خمس آن را بپردازد ، و اللّه العالم .\r\n\r\n711\r\n- در برخى مؤسسات و كارخانجات كه افرادى داراى سهام مىباشند تقسيم سود سهامها در بين سال خمسى صورت مىگيرد ، امّا اين سود بعد از گذشت 5 الى 6 ماه و بعد از سال خمسى به عضو پرداخت مىگردد . آيا به اين سود خمس تعلق مىگيرد ؟\r\n\r\nبسمه تعالى\r\n- چنانچه شركت صحيح شرعى بوده و اشخاص حقيقى غير دولتى شريك باشند بايد خمس سود را فرد بپردازد ، و اگر دولتى باشد از شركتهاى حكومتى پولى را كه مىگيرد بايد ابتدا تخميس كند و بعنوان صدقه به فقراء دهد و چهار پنجم را تا يك سال اگر صرف مؤونه نكرد بايد خمس زايد را هم بپردازد ، و اللّه العالم .\r\n\r\n712\r\n- شخصى منزلى داشته و براى وسعت در زندگى منزل ديگرى خريده است فعلا در منزل دوم سكونت دارد و منزل اوّل را اجاره مىدهد ، كدام يك از دو منزل خمس دارد ؟\r\n\r\nبسمه تعالى\r\n- در صورتى كه منزل اولى برايش كافى بود و در زحمت نبود منزل دومى خمس دارد ، و الّا هيچ كدام خمس ندارد ، و اللّه العالم .\r\n\r\n713\r\n- افرادى ماشين دارند كار مىكنند و نمىتوانند خمس بدهند ، تكليف چيست ؟\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nبسمه تعالى\r\n- در صورتى كه تمكّن از پرداخت خمس ندارد ، با مجتهد يا وكيل مجتهد دستگردان كند و تدريجا پرداخت كند ، و اللّه العالم .\r\n\r\n714\r\n- آيا جهيزيهء دختر كه از سنّ كوچكى دختر براى او تهيه مىكنند خمس دارد يا خير ؟\r\n\r\nبسمه تعالى\r\n- آنچه را كه قبل از سال بلوغ دختر به او تمليك كرده‌اند تخميس آن بر دختر حتى بعد از بلوغ واجب نيست ، و آنچه را كه بعد از سال بلوغ و قبل از سال عروسى به او تمليك كرده‌اند بايد تخميس شود ، و اللّه العالم .\r\n\r\n715\r\n- پدر بنده حساب سال شرعى ندارند ، وظيفهء من چيست ؟\r\n\r\nبسمه تعالى\r\n- پدر شما بايد خمس بدهد ، آنچه از اموال ايشان در اختيار شما قرار مىگيرد خمس آن بر شما واجب نيست ، و اللّه العالم .\r\n\r\n716\r\n- خانواده‌اى كه سرپرست آنها ( پدر ) مرده است و از اجاره‌بها حياطى كه در شهر ديگر دارند كه بيست هزار تومان دريافت مىكند صرف هزينهء تحصيل خودشان و بعضى از نواقص خود ساختمان مىكنند آيا بر اين اجاره‌بها تخميس واجب است يا لازم نيست ؟\r\n\r\nبسمه تعالى\r\n- اجاره‌بهاى خانهء مذكور حكم ما ترك ميت را دارد و اگر ميت وصيت داشته باشد از ثلث آن خارج مىشود و بقيه بايد به حسب سهام ارث بين همهء ورثه تقسيم شود ، و آنچه از اين اجاره‌بها كه به ورثه مىرسد نسبت به سهم صغار خمس ندارد و نسبت به سهم كبار اگر آن را در مؤونهء زندگىشان صرف كنند خمس ندارد ، و اگر در تعمير خانهء مذكور يا غير آن از مواردى كه مؤونهء سالشان نيست صرف كنند بايد آن را تخميس كنند ، و اللّه العالم .\r\n\r\n717\r\n- اگر انسان بخواهد از ربح پول ديگر خمس بدهد مقدار پرداختى چه اندازه بايد باشد ؟\r\n\r\nبسمه تعالى\r\n- اگر از ربح سال ديگر بخواهد خمس سال گذشته را بدهد و يا از ربح ديگر اگر چه سال نگذشته باشد بايد ربع بدهد ، و اللّه العالم .\r\n\r\n718\r\n- پول و مالى كه خمس به آن تعلق گرفته آيا خمس آن را از همان پول يا مال بايد بدهيم يا از پول ديگرى بايد داد ؟\r\n\r\nبسمه تعالى\r\n- اگر از همان مال داده شود يك پنجم كافى است و اگر از ربح ديگر بدهد كه خود\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nآن متعلق خمس است بايد تمام آن ربح را تخميس كند و مقدار خمس را از آن كم نكند ، و اللّه العالم .\r\n\r\n719\r\n- آيا چيزى كه زمان خمس آن فرا نرسيده مىتوان خمس آن را داد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n720\r\n- فرزندى كه نفقهء او بر عهدهء پدر است و مىداند خانه‌اى كه در آن زندگى مىكند از مال يا پولى كه خمس آن داده نشده ساخته شده است ، نماز خواندن فرزند در آن خانه چه حكمى دارد ؟ تكليف فرزند چيست ؟\r\n\r\nبسمه تعالى\r\n- براى فرزندان مانعى ندارد ، و اللّه العالم .\r\n\r\n721\r\n- آيا فرزند بالغ مىتواند بدون اجازهء پدر از محصولات كشاورزى و دامى بدون اطلاع پدر به دوستان يا در مصارف مختلف مصرف كند ؟ اين تذكر لازم است كه نفقهء فرزند بر عهدهء پدر است ، ضمنا فرزند در كارهاى مختلف پدر را يارى مىكند ؟\r\n\r\nبسمه تعالى\r\n- بايد با اجازهء پدر و اذن او باشد و اگر با پدر معامله كرده و مال جدا شده است اجازهء پدرش لازم نيست ، و اللّه العالم .\r\n\r\n722\r\n- به كدام موارد زير خمس تعلق مىگيرد ؟\r\nالف : وصيت . ب : نذر شخصى يا عمومى . ج : وقف . د : جايزه .\r\n\r\nبسمه تعالى\r\n- ربحى كه به دست مكلف مىرسد و تا يك سال در مخارج زندگى صرف نمىشود ، بر آن خمس واجب است چه وصيت باشد يا غير آن . بلى اگر به صورت تمليك مجانى باشد مثل جايزه و مقدار آن كم باشد به مقدارى كه به طور متعارف صرف در مؤونهء سال مىشود خمس آن واجب نيست ، و اللّه العالم .\r\n\r\n723\r\n- كسى كه در خانهء پدرش زندگى مىكند و پدرش مخارج او را مىپردازد ولى در عين حال فرزند شاغل بوده و درآمد دارد ، آيا فرزند بايد در ابتداى دريافت حقوق خمس آن را بپردازد يا اينكه در پايان سال فعلى خمس اضافهء باقيمانده را بپردازد ؟ اگر توان پرداخت مخارج ازدواج را بدون پس‌انداز ندارد ، تكليف چيست ؟\r\n\r\nبسمه تعالى\r\n- از وقتى كه پول را بدست آورده تا يك سال هر چه باقى ماند و صرف متعارف\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nنشد ، خمس دارد . و اگر توان ازدواج بدون پس‌انداز ندارد خمس مقدار پس‌انداز را با مرجع يا وكيل مرجع دستگردان كند و ايشان او را راهنمائى مىكنند كه چه كارى انجام دهد [ و سهم سادات را و لو به تدريج بايد به سادات فقير مؤمن برساند 
  ] ، و اللّه العالم .\r\n\r\n724\r\n- اگر شخص نتواند ماشين مطابق شأنش را بخرد ، جز اينكه خودش و فرزندش پس‌انداز كنند و پس از جمع‌آورى مبلغى به صورت اقساطى ماشينى را جهت خود بخرند ، و با توجه به اين مطلب كه خريد ماشين براى آنها به غير از اين راه پس‌انداز مقدور نيست ، آيا اين پس‌انداز متعلق خمس است يا خير ؟ و آيا در پايان سال خمسى پدر يا فرزند بايد خمس را بپردازند يا خير ؟\r\n\r\nبسمه تعالى\r\n- از در آمد پس‌انداز شده - تا يك سال پس از بدست آوردن - هر مقدار باقى ماند بايد تخميس شود ، و در صورت نياز شديد حكم سؤال قبل را دارد ، و اللّه العالم .\r\n\r\n725\r\n- اگر كشاورز خمس بذرى را بپردازد آيا مىتواند از در آمد به مقدار عين بذر و يا به مقدار قيمت بذر اخذ نموده و بذرى ديگر تهيه كند ؟ يا بذر در زمان رويش تلف شده محسوب مىشود و هر ساله بايد بذر تخميس گردد ؟ يا به خاطر اينكه در وسط سال براى كسب منفعت تلف مىشود اصلا خمس ندارد ؟\r\n\r\nبسمه تعالى\r\n- بنابر احتياط بذرى كه كاشته شده تلف حساب مىشود و آنچه را كه براى بذر در سالهاى بعد مىگيرد بايد آن را تخميس كند ، و اللّه العالم .\r\n\r\n726\r\n- شخصى براى فرزند خود خانه خريدارى مىكند ، خمس دارد يا نه ؟\r\n\r\nبسمه تعالى\r\n- اگر پدر با پولى كه سال بر آن گذشته باشد خانه را خريدارى كرده خمس دارد و الّا خمس آن بر پدر واجب نيست ، و پسر نيز چنانچه در همان سال كه خانه به او داده شد در خانه سكونت كرد خمس ندارد و الّا خمس دارد ، و اللّه العالم .\r\n\r\n727\r\n- شخصى براى فرزند خود سرمايهء كسب مىدهد آيا خمس دارد يا خير ؟\r\n\r\nبسمه تعالى\r\n- اگر بر آن سال گذشته بايد پدر خمس آن را بدهد و بر پسر نيز بعد از گذشت سال بر سرمايه خمس لازم است ، و اللّه العالم .\r\n\r\n728\r\n- شخصى براى خوش‌حال كردن پدر و مادر خود براى حجّ آنها پول واريز كرده و دو سال\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاست كه نوبت حج آنها نرسيده و پدر و مادر خود مستطيع نيستند ، آيا آن وجه خمس دارد يا نه ؟\r\n\r\nبسمه تعالى\r\n- خمس دارد ، و اللّه العالم .\r\n\r\n729\r\n- شخصى دو سال پيش براى حج تمتع پول قرض كرده و به بانك واريز كرده بعدا از محل ديگر قرض كرده و قرض اولى را پرداخته و حالا قرض دوم باقى است آيا وجهى كه براى حج واريز كرده ( و هنوز هم آن قرض باقى است ) بايد تخميس شود يا نه ؟\r\n\r\nبسمه تعالى\r\n- در فرض سؤال ، هر مقدار از اقساط قرض دوم را كه قبل از سال تشرّف به حج اداء كرده بايد خمس آن را بپردازد و نسبت به اقساطى كه اداء نكرده خمس واجب نيست ، و اللّه العالم .\r\n\r\n730\r\n- شخصى يك دانگ ماشين باربرى به يك ميليون پول خمس داده مىخرد بعد از مدتى آن را سه ميليون مىفروشد و با اين سه ميليون يك دانگ ماشين ديگرى خريدارى مىكند . سؤال اين است كه آيا خمس دو ميليون كه زيادتر فروخته بايد بپردازد يا خير ؟\r\n\r\nبسمه تعالى\r\n- بلى اگر آن دو ميليون را براى خريد ماشين باربرى ديگر يا ماشين ديگرى كه وسيلهء رفت و آمد خودش و عيالش نيست داده بايد آن را تخميس كند ، و اللّه العالم .\r\n\r\n731\r\n- شخصى نمىداند خمس لباسش را داده يا خير و همچنين مىخواهد خمس اموال خود را حساب كند ، راهنمايى فرماييد .\r\n\r\nبسمه تعالى\r\n- چنانچه لباسها متعلق خمس نبوده ، نماز خواندن در آنها مانعى ندارد و براى تخميس اموال آنچه را كه زايد بر مؤونهء سال است بايد آنها را تخميس كند و آنچه كه مؤونه و مورد احتياج است در صورتى كه از وقت تهيه مورد احتياج بوده خمس ندارد ، بلى اگر بر پول خريد آن سال گذشته بايد پول خريد را تخميس كند ، و اللّه العالم .\r\n\r\n732\r\n- بنده يك مقدار پولى نقدى دست كسى دارم كه خمسش داده نشده لطفا شما براى بنده اجازه بفرماييد كه من در اين پولم تصرف كنم چون كه احتياج دارم اين پولم را بدهم\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nيك خانه براى خودم اجاره كنم و در آينده ان شاء اللّه خمسش را مىدهم . بنده خانه‌اى را كه اجاره مىگيرم شما اجازه مىفرماييد كه من به آن تصرف كنم ؟\r\n\r\nبسمه تعالى\r\n- چنانچه سال بر آن گذشته از طرف ما وكيل هستيد خمس آن را دستگردان كرده به ذمه بگيريد و بعدا بپردازيد ، و اللّه العالم .\r\n\r\n733\r\n- طريقهء خمس دادن و تعيين سال خمسى چگونه است ؟ اينكه مىگويند بايد سال تعيين كرد و « مازاد » بر خرج سال را خمسش را بايد داد يعنى چه ؟\r\n\r\nبسمه تعالى\r\n- در هر روزى كه بعنوان سال خمسى تعيين شده اموال موجود تا آن زمان را حساب مىكند و خمس آن را مىپردازد و پس از يك سال در آن روز اموال جديدى را كه به دستش آمده و در مؤونهء سالش صرف نشده تخميس مىكند ، و اگر بعد از تخميس مال در روز بعد مال جديدى پيدا كرد براى آن مال سال جديدى قرار مىدهد ، و اللّه العالم .\r\n\r\n734\r\n- اگر من در صبح روز معين براى حساب خمس ، خمس داده باشم و بعد از ظهر آن روز پولى به دستم برسد آيا بايد خمس اين پول را هم بدهم ؟\r\n\r\nبسمه تعالى\r\n- براى آن پول مىتواند سال مستقلى قرار دهد ، و اللّه العالم .\r\n\r\n735\r\n- پولى كه از بابت خمس به شخص داده‌اند اگر سال بر آن بگذرد بر شخص لازم است خمس آن را بپردازد يا لازم نيست ؟\r\n\r\nبسمه تعالى\r\n- اگر سهم سادات به شخص داده شد و در آخر سال چيزى از آن باقى ماند و در مؤونهء سال صرف نشد بايد تخميس شود ، و نسبت به سهم امام عليه السّلام چنانچه عين آن باقى بماند خمس ندارد ، و اللّه العالم .\r\n\r\n736\r\n- آيا مىشود پول مخمّس و غير مخمّس را با هم در صندوق بگذارد و براى مصرف به نيت غير مخمّس بردارد تا پول مخمّس مصرف نشود ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n737\r\n- كسى مقدارى پول خارجى دارد كه خمس به آن تعلق گرفته ، آيا مىتواند آن را با تومان عوض كند بعد خمسش را بپردازد ؟ يا از همان پول خمسش را بدهد بعد مىتواند عوضش كند ؟\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nبسمه تعالى\r\n- به هر يك از دو نحو كه خمس آن پول را بدهد كافى است ، و اللّه العالم .\r\n\r\n738\r\n- پزشكانى كه براى معاينهء بيمار نياز به وسايل پزشكى دارند حكم خمس اين وسائل در موارد ذيل چگونه است :\r\n\r\nالف )\r\nدر صورتى كه اين وسايل را نقدا خريدارى كرده باشند .\r\n\r\nبسمه تعالى\r\n- در فرض مزبور بايد وسايل مزبور را تخميس بنمايند ، البته مقدار استهلاك اين وسايل در سال خريد در تخميس آن استثناء مىشود ، و اللّه العالم .\r\n\r\nب )\r\nدر صورتى كه اين وسايل را به صورت اقساطى خريدارى كرده‌اند و به تدريج در ظرف چند سال مىپردازند .\r\n\r\nبسمه تعالى\r\n- در هر سال هر مقدار از اقساط آن وسايل را كه بپردازد بايد به همان نسبت آن وسايل را تخميس كنند و مقدار استهلاك وسيله در هر سال از ربح همان سال استثناء مىشود ، و اللّه العالم .\r\n\r\nج )\r\nدر صورتى كه مبلغى را قرض گرفته‌اند و اين وسايل را خريده‌اند و ماهانه اقساط وام را مىپردازند و بر اين وام سود هم تعلق گرفته است حكم اصل مبلغ وسيلهء پزشكى و سود آن از بابت خمس چگونه است ؟\r\n\r\nبسمه تعالى\r\n- در فرض سؤال بايد اقساطى از وام را كه در هر سال مىپردازند آن اقساط را تخميس كنند و بقيه را كه هنوز نپرداختند خمس ندارد ، هر وقت پرداختند آن وقت حساب مىشود ، و اللّه العالم .\r\n\r\nد )\r\nحكم خمس وسايل مصرفى پزشكى كه پزشكان براى بيماران استفاده مىكنند مثل لوازم پانسمان و تزريق و . . .\r\n\r\nبسمه تعالى\r\n- وسائل مصرفى مزبور از ربح سال استثناء مىشود ، و اللّه العالم .\r\n\r\n739\r\n- شخصى چندين سال پيش زمينى به قيمت يكصد هزار تومان خريده و حالا آن را به قيمت مبلغ هفتصد و پنجاه هزار تومان فروخته است و در حال حاضر ششصد و پنجاه هزار تومان بدهى دارد . بفرماييد احكام خمس چگونه است ؟\r\n\r\nبسمه تعالى\r\n- چنانچه زمين مزبور مؤونهء زندگىاش بوده ( مثل اينكه در آن زراعت مىكرد\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nو عين حاصل آن را خود شخص و عيالش صرف مىكردند نه اينكه آن را بفروشند و با آن امرار معاش كنند ) و بعد آن را به قيمت زيادتر فروخته است ، در اين صورت به مقدار قيمت خريد زمين خمس ندارد و ما به التفاوت بين قيمت خريد و قيمت فروش يعنى مبلغ ششصد و پنجاه هزار تومان اگر در مؤونهء سال فروش صرف شود خمس ندارد و لو به اينكه با آن ربح دين سالهاى قبل را بپردازد ؛ امّا اگر اداء دين نكند ، مقدار دينى كه براى مؤونهء همان سال ربح دارد از ربح استثناء مىشود ، امّا دينى كه براى مؤونهء سالهاى قبل دارد يا دينى كه براى غير مؤونه دارد مقدار آن دين كه اداء نكرده از ربح سال استثناء نمىشود و بايد ربح سال فروش را تخميس كند ، و نيز در فرضى كه زمين از اول مؤونه بوده اگر بر پول خريد آن سال گذشته بود و بعد از گذشت سال آن را براى خريد زمين داده بايد قيمت خريد را تخميس كند ، و اللّه العالم .\r\n\r\n740\r\n- مبلغى را به عيالم و ورّاثم هديه مىكنم ، آيا براى آنها خمس تعلق مىگيرد يا خير ؟\r\n\r\nبسمه تعالى\r\n- چنانچه شخص قبل از گذشت سال بر مالى ، آن را هديه داده و آن مقدار هديه در شأن او بوده بر او خمس واجب نيست ولى بر خود آنها اگر صرف در مؤونهء سال نكنند خمس واجب است ، و اللّه العالم .\r\n\r\n741\r\n- اين جانب كارمند بانك مىباشم و تا جايى كه به ياد دارم همه‌ساله خمس را محاسبه و آن را پرداخت نموده‌ام ، بجز يك يا دو سال اول استخدام كه درست به ياد ندارم ، پس‌اندازى داشته‌ام كه خمس آن را پرداخت نمايم يا خير ، در اين حالت تكليف چيست ؟\r\n\r\nبسمه تعالى\r\n- مقدارى كه احتمال مىدهيد خمس به آن تعلق گرفته نسبت به آن بايد مصالحه شود ، و اللّه العالم .\r\n\r\n742\r\n- آيا به عيدى ، پاداش ، اضافه كارى كه بانك به كاركنان خود در بعضى مواقع پرداخت مىكنند ، خمس تعلق مىگيرد يا خير ؟\r\n\r\nبسمه تعالى\r\n- چنانچه در مؤونهء سال صرف شده خمس ندارد و در غير اين صورت بايد تخميس شود ، و اللّه العالم .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\n743\r\n- شخص جوانى از همه لحاظ معيشت وابسته به پدرش بوده و دانشجو مىباشد ، پدرش پول هديه‌اى به او مىدهد و همچنين هدايايى از سفر براى او آورده اين شخص آنها را فروخته و پول آنها را به اضافه پولهايى كه پدرش به او مىدهد به شرط مصالحه به يك نفر داده كه گيرندهء پول هر ماه مبلغى به نظر و دلخواه خودش به اين شخص مىدهد ، آيا به اين وجوه دريافتى خمس تعلق مىگيرد ؟\r\n\r\nبسمه تعالى\r\n- هديه اگر كم ارزش باشد خمس ندارد ، و نيز اگر در مؤونهء سال صرف شده و بعد آن را فروخته خمس ندارد - هر چند مال ارزش دار باشد - و چنانچه مال ارزش دار بوده و در مؤونهء سال صرف نشده بايد آن را تخميس كند ، و اللّه العالم .\r\n\r\n744\r\n- به عرض مىرساند شخصى در سالهاى قبل يك قطعه زمينى خريدارى نموده و با گرفتن وام از بانك قطعه زمين را به منزل مسكونى تبديل نموده و چند سال قبل خانه را با شش برابر قيمت تمام شده فروخته و با همان مبلغ منزل ديگرى بلا فاصله خريدارى نموده است ، آيا نسبت به منزل فروخته شده خمس تعلق مىگيرد ؟\r\n\r\nبسمه تعالى\r\n- چنانچه قبل از گذشت سال زمين را ساخته و در آن سكونت كرده خمس به آن تعلق نمىگيرد ، و نيز ارتفاع آن با فرض اينكه خانهء ديگرى با آن خريده و قبل از گذشت يك سال از فروش خانهء قبلى در آن سكونت كرده خمس ندارد ، و اللّه العالم .\r\n\r\n745\r\n- به شخصى قطعه زمينى به ارث رسيده ، دولت همان زمين را برداشته در عوضش در محل ديگرى يك قطعه زمين داده ، آيا اين زمين كه دولت داده خمس دارد ؟\r\n\r\nبسمه تعالى\r\n- چنانچه وارثى كه زمين ديگر را عوض زمين ارثى به او داده‌اند راضى به اين معاوضه شده در اين صورت زمينى كه به عنوان عوض داده شده حكم زمين ارثى را دارد ، و اللّه العالم .\r\n\r\n746\r\n- اگر پولى را كه مخمّس نبوده كنار بگذارم و سال بر آن بگذرد و استفاده نكنم ، حالا خمس اين پول را مىدهم چون سال بر آن گذشته و دوباره پول را كنار مىگذارم و استفاده نمىكنم ، آيا دوباره خمس اين پول بايد داده شود حتى اينكه بر اين پول سال بگذرد ؟\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nبسمه تعالى\r\n- پولى كه خمس آن را داده‌ايد ديگر خمس ندارد ، و اللّه العالم .\r\n\r\n747\r\n- ما چندين سال پيش زمينهاى زراعى را به صورت ذيل خريده‌ايم : با قرض كردن و مشقت قطعه زمينى خريديم در آن كشاورزى نموده و چون براى مخارج زندگى كافى نبوده قطعهء ديگرى خريديم و بدين ترتيب الآن صاحب چند قطعه زمين زراعى هستيم و شايد چند قطعه نيز اضافه است . آيا به زمينهاى فوق خمس تعلق مىگيرد ؟\r\nاگر متعلق خمس هست به قيمت خريد يا فعلى ؟\r\n\r\nبسمه تعالى\r\n- چنانچه در ضمن همان سالى كه پول را بدست آورده‌ايد زمينى خريده‌ايد كه عين گندم آن زمين را مثلا براى پخت و مصرف نان و مانند آن صرف كرده‌ايد آن زمين خمس ندارد ، و زمينهايى كه حاصل آن فروش مىرود و صرف زندگى و غيره مىشود بايد خمس داده شود ، و اگر با قرض خريده‌ايد و از در آمد قرض را پرداخته‌ايد به همان مقدار خريد متعلق خمس است ، و اگر با در آمد ضمن سال خريده‌ايد به قيمت فعلى بايد تخميس كرد ، و اللّه العالم .\r\n\r\n748\r\n- پولى كه از فروختن محصولات زمينهاى فوق بدست مىآيد با آن يك وسيلهء كشاورزى جهت كار در زراعت مىخريم آيا به آن نيز خمس تعلق مىگيرد ؟\r\n\r\nبسمه تعالى\r\n- ماشين كشاورزى و امثال آن را با پول خمس داده بخريد و اگر كم داريد با مرجع تقليد يا وكيل وى خمس را دستگردان كنيد و پس از آن به تدريج بپردازيد ، و اللّه العالم .\r\n\r\n749\r\n- مقدارى پول نقد داريم و مىخواهيم با آن يك دستگاه ماشين بخريم ، اگر آن پول را تخميس كنيم براى خريدن وسيلهء فوق پول كم مىآوريم حال تكليف چيست ؟ ضمنا آن وسيله را براى كار كردن مىخريم .\r\n\r\nبسمه تعالى\r\n- جواب همان است كه در جواب سؤال قبل گفته شد ، و اللّه العالم .\r\n\r\n750\r\n- شخصى زمينى خريدارى كرده براى ساختن منزل مسكونى و ما يحتاج خود ، پس از چندى آن زمين را مىفروشد به قيمت گرانتر از خريد ، و زمين ديگرى مىخرد براى ساختن منزل مسكونى مورد احتياج خودش ، آيا خمس بر چنين زمينى متعلق مىشود ؟\r\n\r\nبسمه تعالى\r\n- چنانچه خريد زمين اول و فروش آن و خريد زمين دوم همه در سال بدست\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nآوردن پول زمين اول بوده و ساكن نشده ، خمس زمين دوم را به قيمت فعلى بايد بپردازد .\r\nو چنانچه از در آمد بين سال زمين اول را خريده و پس از چند سال آن را فروخته و در خريد زمين دوم صرف نموده ، بايد زمين دوم را به قيمت خريد آن - كه همان پول فروش زمين اول است - تخميس كند ، و اللّه العالم .\r\n\r\n751\r\n- سرمايه‌اى كه براى امرار معاش و كسب در آمد مؤونه مىباشد به فتواى مرحوم آية اللّه العظمى خوئى قدّس سرّه مقدار مؤونهء يك سال از خمس معاف است ، اولا مؤونهء يك سال مقدّر معين ندارد و قيمت زمين و ساير اجناس ثابت نيست ، و ثانيا مؤونهء سال كه مستثنى است آيا مؤونهء سال بعد مراد است يا سال قبل ، لطفا نحوهء تخريج مقدار مستثنى از سرمايه‌اى كه واجب الخمس نيست بيان فرماييد ؟\r\n\r\nبسمه تعالى\r\n- مؤونهء سال در آخر سال معلوم مىشود و به مقدار مؤونهء سال ربح از ربح همان سال مىتواند از سرمايه استثناء كند ، مثلا اگر هشت ماه به آخر سال مانده مقدارى از ربح را سرمايه قرار داد در آخر سال به اندازهء مؤونه و مخارج هشت ماه لازم نيست از سرمايه خمس بدهد و بقيه را تخميس مىكند ، و اللّه العالم .\r\n\r\n752\r\n- كسى كه از اول تكليف خمس نداده و پس از پانزده سال تصميم مىگيرد اموال خود را كه به تدريج جمع شده تصفيه كند به چه صورت بايد براى خود سال خمسى قرار دهد ؟\r\n\r\nبسمه تعالى\r\n- درآمدهايى كه بر آنها سال گذشته تخميس مىكند و درآمدى را كه بر آن سال نگذشته نيز مىتواند تخميس كند و اول سال از همان زمان تخميس قرار داده مىشود ، و اللّه العالم .\r\n\r\n753\r\n- كسانى كه از سهم امام استفاده مىكنند در مدارس علميه تا چه حد بايد درس بخوانند كه قطعا شهريه‌اى كه مىگيرند حلال باشد ؟\r\n\r\nبسمه تعالى\r\n- اگر قصدشان اين است كه درس بخوانند و به دين خدمت بكنند چنانچه بطور متعارف درس بخوانند گرفتن شهريه مانعى ندارد ، و اللّه العالم .\r\n\r\n754\r\n- آيا روحانى كه مىگويد من وكيل حاكم شرع هستم براى شخصى سال خمسى قرار\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمىدهد اموالى را مىبخشد آيا بخشيدن خمس جايز است ؟\r\n\r\nبسمه تعالى\r\n- در مال مبارك امام و سهم سادات بخشش نيست ، فقط در مشكوكات حاكم شرع يا وكيل او به مقدار اقلّ محتمل مىتواند مصالحه كند ، و اللّه العالم .\r\n\r\n755\r\n- اگر برادر انسان كه مشغول كار است نمازخوان و متديّن است ، و لكن مسألهء خمس را نمىداند ، آيا بر ما تكليف شرعى هست كه به او مسأله را توضيح دهيم و بفهمانيم يا خير ؟ و با اين فرض استفاده از اموال او چگونه است ؟\r\n\r\nبسمه تعالى\r\n- استفاده از اموال با رضايت او مانعى ندارد و اگر حكم شرعى را از رساله متوجه نشده بايد او را متوجه كنيد و وجوب خمس را برايش توضيح دهيد ، و اللّه العالم .\r\n\r\n756\r\n- پدرم خمس اموالش را نمىدهد ، من كه در خانه مىخورم و مىخوابم ، حكم تصرفاتم چگونه است ؟\r\n\r\nبسمه تعالى\r\n- تصرفات شما اشكالى ندارد و بر شما محذورى نيست ، و اللّه العالم .\r\n\r\n757\r\n- چند قطعه زمين كشاورزى خريده‌ايم و ما يحتاج زندگى را از آنها در مىآوريم ، آيا زمينهاى مذكور خمس دارند ؟\r\n\r\nبسمه تعالى\r\n- اگر خود حاصل زمينها را مصرف مىكنيد مثل اينكه گندم براى مصرف نان مىكاريد چنانچه پولى كه با آن زمينها را خريدارى كرده‌ايد متعلق خمس نبوده خمس ندارد . لكن زيادى محصول اگر سال بر آن بگذرد بايد تخميس شود ، و چنانچه حاصل زمينها را مىفروشيد و لو براى تأمين زندگى ، سرمايه حساب مىشود و اگر از در آمد بين سال آن زمينها را خريده‌ايد يا به نسيه خريده‌ايد و به تدريج از در آمد بين سال دين خود را اداء كرده‌ايد بايد آن را به قيمت فعلى تخميس كنيد و اگر با پولى كه بر آن سال گذشته زمين را خريده‌ايد به قيمت خريد تخميس مىشود و موارد مشكوك را بايد مصالحه نماييد ، و اللّه العالم .\r\n\r\n758\r\n- اگر شخصى سرمايه‌هاى پراكنده‌اى داشته باشد كه جمعا به اندازهء يك منزل مسكونى براى او شود ، آيا به اين سرمايه‌ها كه مثلا ( سه دانگ منزل و يك قطعه زمين و مصالح ساختمانى ) است خمس تعلق مىگيرد يا خير ؟\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nبسمه تعالى\r\n- اگر پول ( يا چيزى كه از سرمايه است مثل زمين يا خانه‌اى كه در آن ساكن نيست ) را نگه داشت تا سال بر آن گذشت و بعد خانه را خريد بايد خمس پول و سرمايه را بدهد ، و اللّه العالم .\r\n\r\n759\r\n- كاسب و تاجر و . . . در فرضى كه سال خمسى براى خود معيّن نموده باشند ، و قبل از رسيدن سال خمسى - مثلا دو ماه قبل - منافع را در چند نوبت و يا منفعت تجارت در يك مرتبه ، كسب نمايند ، آيا تخميس اين منافع در اول سال خمسىشان واجب است ؟ يا مىتوانند براى اين منافع سال جديدى از تاريخ حصول منفعت قرار بدهند ؟\r\n\r\nبسمه تعالى\r\n- مىتوانند براى آن منفعت سال جديد قرار دهند لكن در اين صورت مخارجى كه قبل از تاريخ حصول منفعت داشت از آن منفعت كسر نمىشود ، و اللّه العالم .\r\n\r\n760\r\n- پولهايى كه براى رهن و اجاره منازل گذاشته مىشود ، با توجه به اينكه برخى مراجع عظام قائل به مؤونه بودن اين نوع پول بوده و آن را متعلق خمس اصلا نمىداند و برخى ديگر از مراجع قائل به تعلق خمس بر آن مىباشد ، نظر مباركتان را بيان فرماييد ؟\r\n\r\nبسمه تعالى\r\n- چنانچه براى سكونت احتياج به خانه اجاره‌اى دارد كه در ضمن آن پولى هم به صاحبخانه قرض بدهد به اين صورت كه صاحبخانه خانه را به مدت معيّن و اجرت معيّن اجاره بدهد و در ضمن اجاره شرط كند كه مستأجر فلان مبلغ به او قرض بدهد و پس از انقضاء مدت اجاره پس بگيرد بطورى كه اجارهء اصل در معامله باشد و قرض شرط در ضمن اجاره ، در اين فرض تا وقتى كه احتياج به اجارهء خانه به اين نحو دارد مبلغى كه به صاحبخانه قرض داده خمس ندارد و هر وقت از آن بىنياز شد بنابر احتياط بايد آن را تخميس كند ، و اللّه العالم .\r\n\r\n761\r\n- داشتن سرمايهء كارى در حد يك يا دو گاو نر براى شخم زدن زمين و يا دو پايه چرخ خياطى براى توليدى و امثال آن كه براى تأمين معاش زندگى ضرورت به اين وسايل و ابزار توليد مىباشد . آيا متعلق خمس است يا خير ؟\r\n\r\nبسمه تعالى\r\n- بلى سرمايه خمس دارد ، و در تخميس سرمايه چنانچه شخص سرمايهء ديگرى\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nنداشته باشد مقدار مؤونهء سال كسر مىشود ، و اللّه العالم .\r\n\r\n762\r\n- در مورد خريد مسكن و اتومبيل كه فرد پس‌انداز مىنمايد و سال از آن مىگذرد و بعد از گذشت سال بايد خمس پس‌انداز را بپردازد . آيا اين پرداخت واجب است يا احتياط واجب ؟\r\n\r\nبسمه تعالى\r\n- واجب است ، و اللّه العالم .\r\n\r\n763\r\n- آيا پس‌انداز براى جهيزيهء دختر خمس دارد ؟ و در مورد جهيزيه چطور ؟ آيا احتياط واجب است يا فتوا ؟\r\n\r\nبسمه تعالى\r\n- در مورد پس‌انداز واجب است و در مورد خريد جهيزيه احتياط واجب است ، و اللّه العالم .\r\n\r\n764\r\n- در برخى مؤسسات و كارخانجات كه افراد داراى سهام مىباشند تقسيم سود سهام در بين سال خمسى صورت مىگيرد ، امّا اين سود بعد از گذشت 5 الى 6 ماه و بعد از سال خمسى به عضو پرداخت مىگردد . آيا به اين سود خمس تعلق مىگيرد ؟\r\n\r\nبسمه تعالى\r\n- چنانچه مؤسسه و كارخانه خصوصى باشد و شركت افراد در آن مؤسسه يا كارخانه حقيقى باشد بايد آن سود را تخميس كنند ، و اللّه العالم .\r\n\r\n765\r\n- بعضى افراد در جامعه مبلغى را به عنوان سپرده نزد بانك گذاشته و هر ماه درصد معينى را با توجه به مدت سپرده به آن فرد مىدهند . بعضى افراد اين كار را رباخوارى مىنامند و برخى بر عكس . نظر شما چيست ؟\r\n\r\nبسمه تعالى\r\n- اگر پولى را كه در بانك مىگذارد شرط زيادى نكند گرفتن زيادى اشكالى ندارد و حكم مجهول المالك را دارد ، و اگر فقير باشد مىتواند تصرف نمايد به شرط آنكه زيادى را در آخر سال تخميس كند ، و اللّه العالم .\r\n\r\n766\r\n- مالياتى كه از قشر حقوق بگير كسر مىشود و سپس ما بقى حقوق ايشان به عنوان حق الزحمه پرداخت مىشود و از طرفى ماليات مأخوذه با توضيحات فوق صرف مىشود ، آيا مىتوان ماليات كسر شده را به عنوان سهمين در نظر گرفت و احيانا اگر مبلغ وجوهات بيشتر از مبلغ ماليات باشد به طور جداگانه پرداخت نمود ؟\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nبسمه تعالى\r\n- ماليات ربطى به سهمين ندارد و دادن ماليات كفايت از سهمين نمىكند ، و اللّه العالم .\r\n\r\n767\r\n- شخص فقير طلبه‌اى جهت خريد خانه مبلغى قرض مىگيرد بعد از مدتى طلبكار با مراجعه به او مىگويد : فلانى ! من مبلغ بدهكارى تو را بابت سهم امام عليه السّلام حساب كردم و مقلّد من نيز اين عمل را قبول كرده . ولى بعد از چند سال كه آن مرجع وفات كرده ، به بدهكار مراجعه كرده مىگويد آن آقاى مرجع اين عمل را ( احتساب دين را از سهم امام ) قبول نكرده بود و من اين حرف را دروغ گفته‌ام ( با اين مضامين ) و حالا وجه را مطالبه مىكند ، حال وظيفه چيست ؟\r\n\r\nبسمه تعالى\r\n- انكار بعد از اقرار اثرى ندارد ، شما در فرض سؤال مديون نيستيد ، و اللّه العالم .\r\n\r\n768\r\n- ناقلى از قول شما نقل كرده سودى كه از حساب بانكى گرفته مىشود در مرحلهء اول خمس آن بايد داده شود و در آخر سال هم دوباره بايد تخميس شود . آيا اين خمس از باب جواز تصرف در آن مال است كه اختيار آن با فقيه است يا از باب حكم مال مخلوط به حرام . لطفا حكم را بيان نماييد .\r\n\r\nبسمه تعالى\r\n- سودى كه از حساب سپردهء بانكى گرفته مىشود و بر اساس معاملهء شرعيه بدست نيامده حكم مجهول المالك بر آن جارى است ، و چنانچه گيرندهء آن فقير باشد مىتواند همهء آن را تملك كند و آخر سال هرچه باقى ماند خمس دارد ، و اگر غنى باشد مأذون است آن را از طرف ما بگيرد و 5 / 4 آن را براى خود بردارد و 5 / 1 را به عنوان ملك فقراء براى ما بفرستد و از سهم خود او هرچه تا آخر سال بماند متعلق خمس شرعى است ، و اللّه العالم .\r\n\r\n769\r\n- لطفا بفرماييد آيا به شهريهء طلاب خمس تعلق مىگيرد يا خير ؟\r\n\r\nبسمه تعالى\r\n- چنانچه ندانند كه سهم امام عليه السّلام است ، هر مقدار كه سال بر آن بگذرد بايد تخميس كنند ، و اللّه العالم .\r\n\r\n770\r\n- به پولى كه به صورت هديه است در صورتى كه پس‌انداز شود و از سال زياد بيايد آيا خمس تعلق مىگيرد يا خير ؟\r\n\r\nبسمه تعالى\r\n- اگر مبلغ پرارزشى نباشد خمس ندارد ، و اللّه العالم .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n771\r\n- اگر جوانى هنوز ازدواج نكرده اسباب و لوازم زندگى براى آيندهء خود تهيه كند با فرض اينكه وضعيّت طورى است كه حالا غير از اين چاره‌اى ندارد يا اينكه مىداند در آينده احتياج به منزل پيدا مىكند و چاره‌اى ندارد جز اينكه تدريجا منزل را براى آينده خود درست كند در يك سال زمينى تهيه مىكند سال ديگر بعضى وسايل و اسباب ساختمان تا اينكه پس از حدود سه سال يا بيشتر منزل را تكميل كند ، منظور اين است كه اين مصارف از مؤونه حساب مىشود و خمس ندارد يا خمس دارد ؟\r\n\r\nبسمه تعالى\r\n- در فرض سؤال آنچه را كه قبل از سال ازدواج و قبل از سال سكونت تهيه كرده بايد تخميس كند ، و مقدارى كه در سال ازدواج و سال سكونت در منزل به دست آمده خمس ندارد ، و اللّه العالم .\r\n\r\n772\r\n- شخصى مغازه‌اى را با تقسيط ماهانه خريدارى كرده است و در اين مغازه به كار خياطى اشتغال دارد تا معاش زندگى خانواده‌اش را تأمين نمايد ، آيا به اين مغازه خمس تعلق مىگيرد يا خير ؟ البته اقساط مغازه را پرداخت نموده است .\r\n\r\nبسمه تعالى\r\n- بلى مغازهء مزبور خمس دارد ، و چنانچه اقساط آن را از در آمد بين سال داده‌ايد بايد مغازه را به قيمت فعلى آن تخميس كنيد ، و اللّه العالم .\r\n\r\n773\r\n- شخصى سر سال خمسى گرفته است و يك خواهر محصل و يك برادر دانشجو دارد كه هر كدام از اينها مصارف زيادى را براى تحصيلشان لازم دارند . آيا مىتواند اين شخص از خمس اموال خود براى تحصيل آنها مصرف نمايد ؟\r\n\r\nبسمه تعالى\r\n- خمس اموال خود را نمىتوانيد به ايشان بدهيد ، بلى اگر قبل از گذشت سال بر درآمدتان مبلغى را به اينها داده‌ايد آن مبلغ خمس ندارد ، و اللّه العالم .\r\n\r\n774\r\n- شخصى قرض مىدهد و به گيرنده مىگويد بعد از يك ماه مىگيرم و آن را تا سر سال ندهد خمس به پول قرض الحسنه تعلق مىگيرد يا نه ؟ و اگر بدهكار آن پول را مىداد صاحب پول حتما خرج مىكرد و خمس به او تعلق نمىگرفت تكليف چيست ؟\r\n\r\nبسمه تعالى\r\n- اگر طلبكار بداند مالش وصول مىشود سر سال بايد خمسش را بدهد ، ولى اگر احتمال بدهد وصول نشود مىتواند تخميس آن را به تأخير بيندازد چنانچه وصول شد\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nهمان موقع تخميس كند و الّا خمس ندارد ، و اللّه العالم .\r\n\r\n775\r\n- كسى كه ديگرى مخارج او را مىدهد ، آيا بايد خمس چيزى را كه به او مىبخشند را بدهد ؟\r\n\r\nبسمه تعالى\r\n- چنانچه چيزى را كه به او بخشيده‌اند مال ارزش‌دار باشد و در مؤونهء سال صرف نشود بايد تخميس گردد ، و اللّه العالم .\r\n\r\n776\r\n- اگر كسى در گذشته خمس نداده است و بعد پشيمان شود و قصد اداى خمس را داشته باشد ولى فهرست اموالى را كه به آنها خمس تعلق گرفته بوده نمىداند ، در آن صورت وظيفهء شخص چيست ؟\r\n\r\nبسمه تعالى\r\n- آنچه از اموال كه از در آمد بين سال تهيه شده و در همان سال مورد احتياج و مؤونه بوده خمس ندارد و آنچه را كه زايد بر مؤونه است بايد آن را تخميس كند و از اموال مورد احتياج هم آنچه كه به پول خريد آن سال گذشته و بعد از گذشت سال به پول اموال را خريده بايد پول خريد را تخميس كند ، و مواردى را كه شك داريد بايد در آنها مصالحه شود ، و اللّه العالم .\r\n\r\n777\r\n- زمين و ساختمانى كه به ارث رسيده خمس دارد يا خير ؟\r\n\r\nبسمه تعالى\r\n- خمس ندارد ، و اللّه العالم .\r\n\r\n778\r\n- آيا زمينهاى كشاورزى را كه دولت يا شركتها مىخرند و رعيتها از همديگر مىخرند به قيمت آن زمينها خمس تعلق مىگيرد يا عدم رضايت مالكين سابق مانع از تعلق خمس مىشود ؟\r\n\r\nبسمه تعالى\r\n- به پولى كه داده‌اند خمس تعلق مىگيرد ، و چنانچه زمين مالك شرعى داشته باشد بايد مالك شرعى را راضى كنند ، و اللّه العالم .\r\n\r\n779\r\n- زمينى داشتم تبرعا دادم در آن زمين حمام درست كرده‌اند ، آيا اين زمين از خمس مال من حساب مىشود يا خير ؟\r\n\r\nبسمه تعالى\r\n- خمس حساب نمىشود ، و اللّه العالم .\r\n\r\n780\r\n- زنى كه مهريه‌اش در سالهاى گذشته مبلغ كمى بوده حالا مبلغ زيادى در سهم الارث به\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nايشان مىدهند . آيا به آن زيادى خمس علاقه مىگيرد يا نه ؟\r\n\r\nبسمه تعالى\r\n- چنانچه ورثه علاوه بر مهريه ، مقدارى از سهم الارث خودشان را به رضايت به زن ميت تمليك كرده‌اند در صورتى كه آن مقدار زايد در مؤونهء سال زن صرف نشد بايد آن را تخميس كند ، و اللّه العالم .\r\n\r\n781\r\n- پولى را كه جهت ادامهء تحصيل و يا براى ازدواج و احداث مسكن در بانك گذاشته‌ايم ، اگر سال بر آن بگذرد خمس بر آن تعلق مىگيرد يا نه ؟\r\n\r\nبسمه تعالى\r\n- در فرض سؤال چنانچه سال بر آن بگذرد بايد تخميس كنند ، و اللّه العالم .\r\n\r\n782\r\n- اگر انسانى دو خانه داشته باشد ، در اولى از آنها زندگى كند و دومى را اجاره داده باشد ، در چه صورتى خمس خانهء دوم واجب است ؟\r\n\r\nبسمه تعالى\r\n- شخصى كه دو خانه دارد ، خانه‌اى كه در آن سكونت دارد مؤونه است و خمس ندارد - اگر قبلا متعلق خمس نشده باشد - و خانه‌اى را كه اجاره مىدهد بايد آن را تخميس كند مگر اينكه خانه اجاره‌اى قبلا مؤونه بوده و بعد از مؤونه بودن خارج شده باشد كه در اين صورت تا وقتى كه خانهء مزبور را نفروخته خمس لازم نيست و هر وقت فروخت ما به التفاوت بين قيمت خريد و قيمت فروش ، ربح سال فروش حساب مىشود و اگر در مؤونهء سال فروش صرف نشد بايد تخميس گردد ، و اللّه العالم .\r\n\r\n783\r\n- پولى كه به عنوان كمك هزينه به خانواده‌ها داده مىشود مانند بنياد شهيد ، يا جانبازان و پولى كه پس از فوت شوهر از حقوق بيمهء شوهر به زن مىدهند يا بالعكس ، آيا مشمول خمس است ؟\r\n\r\nبسمه تعالى\r\n- چنانچه زايد بر مؤونهء سال باشد بايد تخميس گردد ، و اللّه العالم .\r\n\r\n784\r\n- شخصى سرمايهء كسبش را تخميس نموده مثلا شغل او طلافروشى است يك كيلو طلا داشته خمس آن را داده و تا يك سال يا دو سال بعد عين طلاى تخميس شده موجود است و نفروخته ولى ترقّى قيمت سوقيّه دارد ، آيا براى اين ترقّى بايد خمس بدهد ؟\r\n\r\nبسمه تعالى\r\n- چيزى را كه خريده و خمس آن را داده و به قصد تجارت نگه داشته ارتفاع قيمت آن خمس دارد و از فوائد سال ارتفاع قيمت حساب مىشود و در آخر آن سال فورا بايد\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nتخميس شود ، و اللّه العالم .\r\n\r\n785\r\n- كسى كه پانصد هزار تومان پول نقد دارد و براى اولين بار مىخواهد تخميس نمايد ، آيا خمس آن صد هزار تومان مىباشد يا صد و بيست هزار تومان ؟ آيا خود خمس هم بايد تخميس شود ؟\r\n\r\nبسمه تعالى\r\n- اگر پانصد هزار تومان از ربح همان سال باشد خمس آن يكصد هزار تومان است و اگر از ارباح سال گذشته باشد و بخواهد از ربح ديگرى خمسش را بدهد بايد يكصد و بيست و پنج هزار تومان بدهد ، و اللّه العالم .\r\n\r\n786\r\n- اگر با پول خمس داده چيزى كه از مؤونه محسوب است تهيه نمود مثلا فرش براى استفاده خريد ، پس از چند سال با قيمت بيشتر فروخت ، آيا اين زياده متعلق خمس است يا خير ؟\r\n\r\nبسمه تعالى\r\n- اگر تا يك سال صرف در مؤونه نشود بايد آن زيادى را تخميس كند ، و اللّه العالم .\r\n\r\n787\r\n- طلبه‌اى كه كتاب بخرد ولى وقت مطالعهء آنها را ندارد ، آيا بايد خمس اين كتابها را بدهد ؟ اگر كتابى را بخرد براى چند سال ديگرش كه مورد نياز است بازهم بايد خمس بدهد ؟\r\n\r\nبسمه تعالى\r\n- كتابهايى كه در سال تهيه مورد احتياج نباشد خمس دارد ، و چنانچه كتاب به صورت دوره باشد بطورى كه تهيهء آن به صورت تك جلدى مشكل است در صورتى كه بعضى از آنها مورد احتياج است خمس ندارد ، و اللّه العالم .\r\n\r\n788\r\n- يك نفر اهل علم از يك مجتهدى نيابت دارد و يك نفر مجتهدى هست كه از آن نيابت و اجازه ندارد . مقلّد آن مجتهد مىتواند سهم امام را به آن اهل علم بدهد يا نه ؟\r\n\r\nبسمه تعالى\r\n- مقلّد بايد سهم امام عليه السّلام را به مرجع تقليد خودش بدهد يا به كسى بدهد كه آن را به مرجع تقليد او برساند ، و اللّه العالم .\r\n\r\n789\r\n- ما به التفاوت قيمت مال موروثى مانند زمين از زمان ارث تا زمان فروش آن آيا مشمول خمس است ؟\r\n\r\nبسمه تعالى\r\n- خمس ندارد ، و اللّه العالم .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\n790\r\n- در محاسبهء اموال متوفى در صورتى كه وصيت نكرده باشد و صغير داشته باشد ، چگونه بايد عمل كرد ؟\r\n\r\nبسمه تعالى\r\n- اگر خمس به ذمّهء ميت بوده از اصل تركه خارج مىشود ، و اگر در عين مال باشد ورثهء كبار احتياطا از سهم خود مىدهند ، و اللّه العالم .\r\n\r\n791\r\n- يك نفر يك منزل كوچك درست كرد ، بعدا آن را فروخت ، بعد از اين يك زمين جديد خريد چون اين آقا وضع مالى خوبى نداشت لذا چند سال پول جمع‌آورى كرد و منزل جديد ساخت حتى براى ساختن منزل نماز و روزهء استيجارى گرفته بود . آيا بر اين منزل خمس تعلق مىگيرد ؟\r\n\r\nبسمه تعالى\r\n- آنچه را كه از درآمد سالهاى قبل از سكونت صرف در خانه كرده خمس دارد و نسبت به پول منزل سابق كه آن را فروخته ، به مقدار پول خريد آن منزل خمس ندارد و ما به التفاوت بين قيمت خريد و قيمت فروش كه صرف در خريد زمين و تهيهء خانه جديد شده - قبل از سال سكونت در منزل جديد - خمس دارد ، و اللّه العالم .\r\n\r\n792\r\n- شخصى سرمايهء كسبى او يك دستگاه ماشين باربرى است كه با آن بار حمل مىكند در روزى كه ماشين را مىخواسته بخرد خمسش را داده و يا اينكه بعد از خريد آن را تخميس نموده ، بفرماييد اگر در طول سال مخارجى براى تعمير و يا تعويض بعضى اشياء ماشين بدهد از مؤونهء كسب محسوب است ، و ديگر اينكه در هر سال مقدارى از ماشين كه فرسوده شده مىتواند از منافع كسر نمايد و يا اگر لاستيكهاى ماشين ساييده شده مىتواند از منافع بخرد و كنار بگذارد و يا تعويض نمايد و يا پول آن را كنار بگذارد ؟\r\n\r\nبسمه تعالى\r\n- مىتواند مصارف مذكوره و استهلاك لاستيكها و مانند آن را از منافع سال كسر كند و بقيهء منافع را تخميس نمايد ، و اللّه العالم .\r\n\r\n793\r\n- نظر شما در رابطه با محاسبه نكردن خمس تلويزيون ، فرش ، طلاى زينتى ، ماشين سوارى و كلا وسايل مورد احتياج منزل چيست ؟\r\n\r\nبسمه تعالى\r\n- لوازمى كه مورد احتياج است و از ارباح سال و قبل از اتمام سال خمسى تهيه شده\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخمس ندارد ، و اللّه العالم .\r\n\r\n794\r\n- قبلا در كارگاهى شراكت داشته‌ام ، پس از دو سال جدا شدن مبلغى به هر كدام از شركاء تعلق گرفته است :\r\n\r\nالف )\r\nآيا به اين مبلغ كه سرمايهء هر كدام از افراد مىباشد خمس تعلق مىگيرد ؟\r\n\r\nبسمه تعالى\r\n- بلى خمس دارد ، و اللّه العالم .\r\n\r\nب )\r\nدر صورتى كه سال خمسى گذشته باشد و سپس اين مبلغ به صورت اقساط به دستمان برسد ، آيا همان موقع بايد خمسش را پرداخت و يا اينكه بايد منتظر رسيدن سال خمسى بود ؟\r\n\r\nبسمه تعالى\r\n- در صورتى كه بر سرمايه‌تان سال گذشته هر مقدار از اقساط آن مبلغ كه به دست شما مىرسد هر وقت كه گرفتيد بايد خمس آن را بپردازيد ، و اللّه العالم .\r\n\r\n795\r\n- آيا كسى چيزى به عنوان ديه مىگيرد بايد خمس آن را بدهد ؟\r\n\r\nبسمه تعالى\r\n- ديه خمس ندارد ، و اللّه العالم .\r\n\r\n796\r\n- زمين زراعى كه قبلا توسط مالك تخميس شده و قبل از فوت مالك ترقّى قيمت پيدا كرده خمس دارد ؟\r\n\r\nبسمه تعالى\r\n- خمس آن لازم نيست ، و اللّه العالم .\r\n\r\n797\r\n- اگر چيزى به او ارث رسيد و فروخت و پول آن را سرمايهء تجارت قرار داد و با همان پول مالى را خريد بعد ترقّى قيمت سوقيّه پيدا كرد . آيا اين ترقّى متعلق خمس است يا خير ؟\r\n\r\nبسمه تعالى\r\n- ترقّى مذكور متعلق خمس است و از فوائد همان سال ترقّى قيمت حساب مىشود ، و اللّه العالم .\r\n\r\n798\r\n- اين جانب در دانشگاه . . . مشغول به تحصيل در رشتهء الهيات مىباشم و به علت شباهت دروس ما به دروس حوزوى شهريه‌اى به ما داده مىشود . آيا به اين شهريه خمس تعلق مىگيرد ؟\r\n\r\nبسمه تعالى\r\n- چنانچه از مخارج سال زايد باشد بايد آن را تخميس نماييد ، و اللّه العالم .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\n799\r\n- اگر كسى با پولى كه خمس آن را داده تجارت كند و سود حاصله را به نيّت جهيزيهء دختر ذخيره كند تا خمس به آن تعلق نگيرد و سپس با آن پول به اضافهء سود حاصله بازهم تجارت كند و سودى كسب كند و اين كار را به همين صورت ادامه دهد . آيا اين صحيح است كه با سود پولى كه به نيت جهيزيه گذاشته شده بازهم تجارت صورت گيرد ؟ اگر صحيح نمىباشد چه بايد كرد ؟\r\n\r\nبسمه تعالى\r\n- بايد خمس آن را بپردازد ، و اللّه العالم .\r\n\r\n800\r\n- اگر پدرى خمس نمىدهد وظيفهء فرزند و عيال او چه مىباشد ؟\r\n\r\nبسمه تعالى\r\n- تصرف فرزند و عيال شخص در اموالى كه شخص در اختيار آنها مىگذارد مانعى ندارد و چيزى بر آنها نيست ، در صورت وجود شرايط بايد امر به معروف و نهى از منكر نمايند ، و اللّه العالم .\r\n\r\n801\r\n- اگر از منفعت كسب پيش از دادن خمس اثاثيه‌اى بخرد و يا كتابى را براى مطالعه تهيه كند ، چنانچه احتياج از آن بر طرف شود و آن را بفروشد آيا واجب است خمس آن را - به قيمت زمان فروش - بدهد يا نه ؟\r\n\r\nبسمه تعالى\r\n- چيزى كه مؤونه بوده و از مؤونه بودن خارج شده در صورتى كه شخص آن را بفروشد ما به التفاوت بين قيمت خريد و قيمت فروش آن ربح سال فروش حساب مىشود و اگر در مؤونهء سال فروش صرف نشد بايد تخميس گردد ، و اللّه العالم .\r\n\r\n802\r\n- آيا در مكتب حقّهء جعفرى عليه السّلام بر تحفه و هديه‌اى كه يك فردى به انسان مىبخشد ( مثل پارچه‌اى كه سوغات از مكه مىآورند ) خمس تعلق مىگيرد و يا نه ؟ ( البته بعد از مرور يك سال شرعى ) .\r\n\r\nبسمه تعالى\r\n- هديه اگر چيز مختصرى باشد خمس ندارد ، و اللّه العالم .\r\n\r\n803\r\n- آيا به نظر شما مىتواند سهم سادات را خود انسان به سادات حائز شرايط بدهد و يا خدمت شما بفرستد ؟\r\n\r\nبسمه تعالى\r\n- چنانچه تمام سهم امام عليه السّلام را به ما برساند مىتواند سهم سادات را خودش به سيد فقير متديّن بدهد ، و اللّه العالم .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\n804\r\n- از نظر جنابعالى به پولى كه مرد بابت مهريه به زن مىدهد و يا به زن مىبخشد خمس تعلق مىگيرد يا خير ؟\r\n\r\nبسمه تعالى\r\n- مهريه خمس ندارد ولى اگر غير از مهريه چيزى را بخشيد و مؤونهء سال نباشد به نظر ما خمس آن را بايد بدهد ، و اللّه العالم .\r\n\r\n805\r\n- سيدى است خودش سهم سادات نياز ندارد آيا مىتواند سهم را قبول بكند و به هر جايى كه خودش خواست مثلا پل يا مسجد مصرف بكند يا خير ؟\r\n\r\nبسمه تعالى\r\n- سهم سادات بايد به سيد فقير متديّن داده شود و سيدى كه فقير نيست نمىتواند از سهم سادات بردارد ، و اللّه العالم .\r\n\r\n806\r\n- آيا سيدى كه بر او از سهم سادات مىدهند استحقاقش لازم است ؟ به عبارت ديگر به هر سيدى و لو مستحق نباشد مىتوان از سهم سادات داد ؟\r\n\r\nبسمه تعالى\r\n- سهم سادات بايد به سيد فقير متديّن داده شود ، و اللّه العالم .\r\n\r\n807\r\n- با توجه به اينكه بعضى از طلاب با نيت ملبّس نشدن ، و نيت تبليغ نكردن با هر توجيه شخصى وارد حوزه شده و از امكانات حوزه استفاده مىكنند ، لذا از شما خواهشمندم نظرتان را در اين مورد بيان فرماييد ؟\r\n\r\nبسمه تعالى\r\n- كسى كه وارد حوزه شده و قصد ندارد كه ملبّس به لباس روحانيت شود - و لو در آينده و خدمت دينى داشته باشد - گرفتن سهم امام عليه السّلام براى او اشكال دارد ، و اللّه العالم .\r\n\r\n808\r\n- آيا پدر مىتواند خمس خود را مستقيما به فرزند طلبه خود بدهد ؟\r\n\r\nبسمه تعالى\r\n- سهم مبارك امام را بدون اجازهء مرجع نمىتواند صرف كند و سهم سادات بايد به سيد فقير متديّن داده شود ، و اللّه العالم .\r\n\r\n809\r\n- به زن سيده‌اى كه شوهرش بدهكار است و قدرت پرداخت ندارد از سهم سادات مىشود به قدر قرض شوهرش داد يا خير ؟\r\n\r\nبسمه تعالى\r\n- چنانچه مقروض شدن شوهر به جهت معاملات غير شرعيه باشد ، صرف سهم سادات براى اداء قرض شوهر جايز نيست ، و اللّه العالم .\r\n\r\n810\r\n- اين جانب مبلغ صد هزار تومان خمس بدهى داشتم ، روحانى فرموده است : من اجازه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدادم اين مبلغ را مىتوانيد به مسجد خرج كنيد من اجازهء اين را مىگيرم ، بنده اين صد هزار تومان را داده‌ام . بعدا يك روحانى ديگر فرموده كه : قبل از خرج به مسجد بايد اجازه مىگرفتى فكر نمىكنم مراجع كل خمس را به مسجد اجازه دهند . آيا از طرف اين جانب خمس حساب مىشود يا خير ؟\r\n\r\nبسمه تعالى\r\n- نسبت به سهم امام عليه السّلام از آن مبلغ كه صرف كرده‌ايد قبل از پرداخت بايد از مرجع تقليد اجازه بگيريد و براى حل مشكل شما اجازه مىشود ، ولى سهم سادات از آن را بايد دوباره بپردازيد و صرف آن در مسجد جايز نيست ، و اللّه العالم .\r\n\r\n811\r\n- اگر انسان خريد بهترى بنمايد چگونه است مثلا در بين سال با توجه به اينكه تلويزيون سياه و سفيد دارد تلويزيون رنگى مىخرد ، آيا خمس تلويزيون رنگى را بايد بدهد ؟\r\n\r\nبسمه تعالى\r\n- چنانچه جنس بهتر كه مىخرد در شأن او باشد خمس ندارد ، و اللّه العالم .\r\n\r\n812\r\n- اموالى دارم كه بعضش به ارث رسيده و من قطعا مىدانم كه پدرم خمس آن را نداده بود و بعضى را از درآمد خودم جمع كرده‌ام ، آيا خمس هر دو را بايد بدهم ؟\r\n\r\nبسمه تعالى\r\n- احتياط اين است كه آن را تخميس نماييد ، و اللّه العالم .\r\n\r\n813\r\n- اين جانب مبلغى به عنوان قرض از دوستانم گرفته‌ام ، بر فرض گذشت سال آيا متعلّق خمس مىباشد ؟\r\n\r\nبسمه تعالى\r\n- پولى را كه شخصى قرض گرفته در صورتى كه هنوز آن را اداء نكرده سال بر آن بگذرد خمس ندارد ، و هر مقدار از اقساط آن را كه داده - در فرضى كه پول قرض را در مؤونه صرف نكرده - بايد آن اقساط را تخميس كند ، و اللّه العالم .\r\n\r\n814\r\n- آيا سرمايه‌اى را كه مىخواهيم اساس تجارت خود قرار دهيم خمس دارد ؟ در چه زمانى بايد خمس آن را پرداخت ؟\r\n\r\nبسمه تعالى\r\n- سرمايه‌اى كه از ربح سال است خمس دارد و اگر سال بر آن گذشته بايد آن را تخميس كند ، بلى اگر شخص سرمايهء ديگرى ندارد در تخميس سرمايه مقدار مؤونه يك سال استثناء مىشود ، و اللّه العالم .\r\n\r\n815\r\n- زيد وصيت كرده است كه احتياطا خمس كليّهء دارايى اعمّ از منقول و غير منقول\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nپرداخت شود پس از فوت او پيش از آنكه ورثه سهم خود را بردارند ادارهء دارايى طبق قانون ماليات بر ارث سهم خود را دريافت مىنمايد سپس بقيّه را ورّاث تصرّف مىكنند و ضمنا ورّاث در جهت اجراى وصيّت متوفّى مبنى بر تخميس ارث با وصىّ مخالفت مىكنند ، اكنون با توجه به نحوهء برخورد دارايى و مخالفت ورثه با قضيهء خمس ، وصى چه وظيفه‌اى دارد ؟\r\n\r\nبسمه تعالى\r\n- وصى بايد به هر طريق مشروع كه ممكن است به وصيت عمل كند و اگر نتوانست به وصيت عمل كند تكليفى ندارد ، و اللّه العالم .\r\n\r\n816\r\n- اين جانب مقدارى مبلغ و آذوقه را تخميس نمودم سپس آن را در بانك و يا گوشهء خانه براى روز مبادا اندوخته نمودم ، آيا در آخر سال تخميس مجدّد لازم است ؟\r\n\r\nبسمه تعالى\r\n- تخميس مجدّد لازم نيست ، مخفى نماند اين در صورتى است كه خمس مال مزبور را از خود آن مال داده باشيد امّا اگر بخواهيد خمس مال متعلق خمس را از ربح ديگر كه خودش متعلق خمس است بدهيد بايد ربع حساب كنيد و بپردازيد ، و اللّه العالم .\r\n\r\n817\r\n- حكم مصرف شهريه چيست ؟\r\n\r\nبسمه تعالى\r\n- مال مبارك امام عليه السّلام مربوط به طالبين علوم دينى است كه مشغول درس و بحث باشند و بايد به نحو متعارف متديّنين از اهل علم خرج كنند ، و اللّه العالم .\r\n\r\n818\r\n- آيا سيد مستحق مىتواند بيش از احتياج يك سال مثلا براى دو سال يا بيشتر خمس بگيرد ؟\r\n\r\nبسمه تعالى\r\n- بنا بر احتياط نمىتواند بيش از مؤونهء سالش از سهم سادات بگيرد ، و اللّه العالم .\r\n\r\n819\r\n- محل مصادره‌اى را به اين جانب اجاره داده‌اند كه از وسايل آن جهت كسب خود استفاده مىكنم ، در مورد خمس اين جانب حكم شرعى را بيان نماييد ؟\r\n\r\nبسمه تعالى\r\n- چنانچه دسترسى به مالك شرعى دارد آنچه را وى شرعا مالك است به او بايد بپردازد يا او را راضى كند و آنچه باقى مىماند تخميس نمايد ، و اگر به مالك شرعى دسترسى ندارد مجهول المالك است بايد به حاكم شرع يا وكيل وى مراجعه كنند ، در مورد خمس بقيه اگر در پرداخت آن عسر و حرج است دستگردان مىكند و به تدريج\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمىپردازد ، و اللّه العالم .\r\n\r\n820\r\n- حكم خمس باغات چيست ؟ لازم به تذكر است كه نهال باغ از مال مخمّس تهيه شده است .\r\n\r\nبسمه تعالى\r\n- صاحبان باغات مزبور چنانچه ميوهء درختان را خودشان و عيالشان مىخورند و خمس نهال را هم قبلا داده‌اند بايد آن مقدار از نموّ درختان كه قبل از سال ميوه دادن پيدا شده خمس آن را بپردازند ، و چنانچه ميوه‌ها را مىفروشند و با آن امرار معاش مىكنند بايد درختهاى ميوه را به حال فعلى آن تخميس كنند و اگر خمس نهال را قبلا داده‌اند مقدارى را كه خمس آن را داده‌اند كسر مىشود ، و اللّه العالم .\r\n\r\n821\r\n- حكم خمس جهيزيه را بيان نماييد ؟\r\n\r\nبسمه تعالى\r\n- چنانچه پول جهيزيه نگهدارى شود و از آن سال بگذرد خمس آن بايد داده شود و اگر جنس جهيزيه تهيه شود و در همان سال دختر به شوهر نرود بنا بر احتياط واجب بايد خمس آن داده شود و در اين احتياط مىتوانيد به مجتهد ديگر با رعايت الاعلم فالاعلم مراجعه كنيد ، و اللّه العالم .\r\n\r\n822\r\n- شركت تعاونى مسكن جهت خريد زمين مسكونى براى اعضاء خويش اقدام به دريافت مبالغى پول از اعضاء خود نموده است كه پس از اولين دريافت ، حد اكثر تا يك ماه پس از آن اقدام به خريد زمين نموده است و كليهء مبالغ فوق بعنوان بخشى از قيمت زمين پرداخت گرديده است و ما بقى از طريق ديگر تأمين شده است حال در اين زمينه سؤالاتى مطرح است كه مستدعى است ما را از راهنمايىهاى خود بهره‌مند سازيد :\r\nآيا به هر يك از عزيزانى كه در طول اين يك ماه ( فاصله سپرده‌گذارى تا خريد زمين ) سال خمسى آنها فرا رسيده است خمس تعلق مىگيرد يا خير ؟\r\nبا توجه به اينكه هنوز سند زمين تحويل اعضاء نشده و امكان دريافت موجودى و انصراف اعضاء براى آنان محفوظ مىباشد آيا اگر هر يك از اعضاء در طول اين زمان به سال خمسى خود برخورد نمايد پول مذكور آنها متعلق خمس خواهد بود يا\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nخير ؟\r\n\r\nبسمه تعالى\r\n- چنانچه از وقت بدست آوردن پول سال گذشته خمس لازم است ، اگر قبل از خريد زمين بر پول سال گذشته و بعد آن را براى خريد زمين صرف نموده‌اند خمس آن پول را بايد بپردازند و اگر قبل از گذشت سال بر پول با آن زمين خريده‌اند در فرض سؤال كه در سال تهيه پول در آن ساكن نشده‌اند بايد خمس زمين را بپردازند ، و اللّه العالم .\r\n\r\n823\r\n- شخصى روستايى مبلغى قرض نموده و يك قطعه زمين ساختمان خريده در شهر و تدريجا كسب و كار كرده و وسايل ساختمان را هم خريدارى نموده و زمين را به صورت ساختمان درآورده قرضش را هم پرداخت نموده و ساختمان مزبور از مايحتاجش هم اضافه مىباشد و هم بنا ندارد بفروشد با توجه به اينكه ساختمان با زمينش به مبلغ يك ميليون تومان خرج برداشته و امّا فعلا قيمتش چهار ميليون تومان مىباشد ، آيا بايد خمس يك ميليون تومان خرج شده را بدهد و يا بايد خمس چهار ميليون تومان را بدهد ؟ توضيحا بيان فرماييد .\r\n\r\nبسمه تعالى\r\n- از خرج‌هايى كه براى زمين و ساختمان كرده آن مقدار را كه قرض كرده و بتدريج از درآمد بين سال قرض خود را اداء نموده ، همان مبلغى را كه خرج كرده بايد تخميس كند و آنچه را كه از درآمد بين سال براى ساختمان و زمين خرج كرده ، ما به ازاء آن را بايد به قيمت فعلى تخميس كند ، مثلا اگر نصف يك ميليون را قرض كرده و به تدريج اداء نموده و نصف ديگر را از درآمد بين سال خرج كرده نسبت به نصف زمين و ساختمان همان نيم ميليون را كه قرض كرده تخميس كند كافى است و نسبت به نصف ديگر زمين و ساختمان بايد آن را به قيمت فعلى تخميس كند ، و اللّه العالم .\r\n\r\n824\r\n- شخصى بعضى موارد را در بين سال خريدارى مىكند كه حتى يك بار هم مورد استفاده قرار نمىگيرد و دست نخورده باقى مىماند ( ولى خريد اين وسايل براى منزل است نه براى فروش آنها ) ، و همچنين مواد غذايى كه در طول سال معمولا آخر سال اضافه مىآيد كه معمولا حساب كردن آنها مشكل است در اين گونه موارد چگونه عمل شود ؟\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nبسمه تعالى\r\n- چنانچه مالى را كه خريده در سال تهيه در معرض حاجت بوده و اتفاقا مورد استفاده قرار نگرفته مثل لحاف و تشك يا ظروف و امثال آن كه در صورت وارد شدن مهمان مورد استفاده قرار مىگيرد خمس ندارد ، و اگر در سال تهيه در معرض حاجت نبوده بايد تخميس شود ، و نسبت به مواردى كه محاسبهء آنها مشكل است مصالحه مىشود ، و اللّه العالم .\r\n\r\n825\r\n- براى گرفتن وام مسكن از بانك مسكن ، مىبايست مبلغ معيّن را به مدت مشخص در حساب پس‌انداز به نام گيرندهء وام نزد بانك مسكن نگهداشت تا به شخص متقاضى وام تعلق گيرد . با توجه به اينكه چنانچه خمس به اصل پول پس‌انداز تعلق بگيرد ، متقاضى نمىتواند وام بگيرد و مسكن براى خود و خانواده‌اش تهيه نمايد با اين وجود آيا خمس به پول پس‌انداز تعلق مىگيرد يا خير ؟\r\n\r\nبسمه تعالى\r\n- بايد خمس آن را و لو با دستگردان بپردازد ، و اللّه العالم .\r\n\r\n826\r\n- اگر چيزى را نياز داشته خريده اتفاقا تا سر سال خمس مصرف نشده ، آيا خمس دارد يا خير ؟\r\n\r\nبسمه تعالى\r\n- اگر از لوازم زندگى باشد كه معمولا مورد نياز مىشود مثل لحاف و پتو و ظروف ولى اتفاقا مورد استفاده قرار نگرفت خمس ندارد ، و در غير اين موارد خمس دارد ، و اللّه العالم .\r\n\r\n827\r\n- كسى كه سال خمس دارد و براى بعضى از اجناس هم سال علىحده قرار داده : اوّلا به اين صورت اشكال دارد يا نه ؟ و ثانيا اگر قبل از سال خمس يا قبل از سال خمس آن اجناس كه سال علىحده دارد پولى بعنوان خمس بدهد كه هر وقت سال او شد و توجه نداشت خمس را پرداخت كرده باشد آيا جلوتر دادن اشكال دارد يا نه ؟\r\n\r\nبسمه تعالى\r\n- براى هر درآمد سال مستقل قرار دادن مانعى ندارد ، و در مورد دوم اگر قبل از به دست آوردن ربح بعنوان قرض بدهد و بعد كه مال متعلق خمس شد بابت خمس حساب كند اشكالى ندارد ، و نيز اگر بعد از به دست آوردن ربح و قبل از رسيدن سال به عنوان خمس بدهد مانعى ندارد ، و اللّه العالم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\n828\r\n- حدود 20 هزار تومان پول دارم كه با كار كردن بدست آورده‌ام ، آيا به اين پول من كه مقدار 15 هزار تومانش در بانك و 5 هزار تومانش در اختيار خودم است خمس برمىخورد ؟\r\n\r\nبسمه تعالى\r\n- چنانچه سال بر آن گذشته خمس دارد ، بلى اگر براى مؤونهء سالتان قرض نموده‌ايد مىتوانيد آن قرض را از پول مزبور كسر نموده و بقيه را تخميس كنيد ، و اللّه العالم .\r\n\r\n829\r\n- سيد فقيرى است كه در خانه هيچ ندارد و به مخارج زندگى و زن و بچه هم نمىرسد ، آيا خمس دادن به اين سيد اجازهء مجتهد لازم است يا خير ؟\r\n\r\nبسمه تعالى\r\n- چنانچه سهم امام را براى مرجع تقليد فرستاديد ، مىتوانيد سهم سادات را به سيد فقير متديّن مذكور كه متجاهر به فسق نباشد بدهيد ، و اللّه العالم .\r\n\r\n830\r\n- حكم اداى خمس در خصوص معادن دولتى را بفرماييد ؟\r\n\r\nبسمه تعالى\r\n- در معادن دولتى خمس واجب نيست ، و اللّه العالم .\r\n\r\n831\r\n- لطفا بفرماييد آيا به پولى كه شخص براى خريد منزل پس‌انداز مىكند خمس تعلق مىگيرد ؟ آيا به پولى كه در حساب شركت اتومبيل‌سازى واريز شده است و در ماه به آن سود تعلق مىگيرد ، خمس دارد ؟\r\n\r\nبسمه تعالى\r\n- بايد خمس آن پول را كه پس‌انداز مىكند بدهد ، و همچنين به اصل پول و سود شركت خمس تعلق مىگيرد ، و اللّه العالم .\r\n\r\n832\r\n- آيا با شخصى كه سالها قبل خمس داده است و چندين سال است كه ديگر خمس نمىدهد و چيزى به خاطر نمىآورد ، مصالحه مىشود ؟\r\n\r\nبسمه تعالى\r\n- در صورتى كه خمس به مالش تعلق گرفته و مقدارش مشكوك است ، با شخص مصالحه مىشود ، و اللّه العالم .\r\n\r\n833\r\n- آيا مىتوان زمان سال خمس را تغيير داد ؟\r\n\r\nبسمه تعالى\r\n- اگر منافع تا آن زمان را تخميس كند مىتواند آن زمان را سال خمسى جديد خود قرار بدهد ، و اللّه العالم .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\n834\r\n- دو سال پيش براى تهيهء مسكن به تعاونى مسكن يكى از نهادهاى دولتى پول واريز نموده‌ام ، خود تعاونى زمين را خريده و مشغول به ساخت آن هستند :\r\nالف ) آيا آن پول جزء مؤونهء سال محسوب مىشود يعنى تبديل به مؤونه شده است يا خير ؟ ب ) آيا خمس دارد ؟\r\n\r\nبسمه تعالى\r\n- پول مذكور در صورتى كه در همان سال در خانه ساكن نشده‌ايد از مؤونه نيست و خمس دارد ، و اللّه العالم .\r\n\r\n835\r\n- آيا پولى كه در ايام تبليغ مثل ماه مبارك رمضان براى طلبه و مبلغين از طرف مردم مىدهند اين تبليغ براى آنها كسب حساب مىشود و بايد خمس آن را پرداخت كند يا هديه محسوب مىشود و خمس ندارد ؟\r\n\r\nبسمه تعالى\r\n- اگر مبلّغ قراردادى است و منبر رفتن حرفهء اوست ، خمس دارد ؛ و اگر بدون قرارداد كسى به او هديه‌اى از مال خودش داد ، در صورتى كه پرارزش باشد و سال بر آن بگذرد خمس دارد و الّا خمس ندارد ، و اللّه العالم .\r\n\r\n836\r\n- اگر سيّد سنّى يا زيدى مذهب و يا مذاهب ديگر غير از اثنا عشرى باشد مىتوان به او سهم سادات داد يا خير ؟\r\n\r\nبسمه تعالى\r\n- بايد سيدى كه سهم سادات به او داده مىشود شيعهء اثنا عشرى متديّن باشد ، و اللّه العالم .\r\n\r\n837\r\n- كسى باقى بر تقليد مجتهد ميت با اجازهء مجتهد زنده مىباشد ، بيان فرماييد او بايد به چه كسى خمس بدهد ؟\r\n\r\nبسمه تعالى\r\n- بايد به مجتهدى كه در مسألهء بقاء بر تقليد به او رجوع كرده و بر اساس فتواى او به تقليد ميت باقى مانده بپردازد ، و اللّه العالم .\r\n\r\n838\r\n- زمينى دارم كه ساختمان مىخواهم بسازم ، بفرماييد تكليف خمس اين جانب چگونه است ؟\r\n\r\nبسمه تعالى\r\n- خمس زمينى را كه از غير ارث به دست آورده بايد بپردازد و آنچه را از درآمد سال صرف زمين و ساختمان كرده به همان نسبت خمس آن را از قيمت فعلى زمين\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو ساختمان بپردازد و آنچه را پس از گذشت سال بر پول آن ساخته يا خريده خمس همان پول را بدهد ، و اللّه العالم .\r\n\r\n839\r\n- شخصى براى اينكه پسرانش ازدواج كنند و مسكن داشته باشند يك زمين براى ساخت مسكن مىخرد و در طول يك سال نمىتواند ساختمان بسازد ، آيا آن زمين خمس مىگيرد ؟\r\n\r\nبسمه تعالى\r\n- زمين مذكور خمس دارد ، و اللّه العالم .\r\n\r\n840\r\n- من هنوز در زندگى استقلال ندارم يعنى در تحت نظر پدرم و به دستور ايشان كار مىكنم و مخارج زن و بچه‌ام و خودم به دست پدرم انجام مىگيرد ، بنابراين گاهگاهى به سبب جايزه و هديه و . . . از دست خود پدرم يا كس ديگر جمع مىكنم و سال از او مىگذرد ، آيا خمس آن بر من واجب است يا خمس ندارد ؟\r\n\r\nبسمه تعالى\r\n- اگر مجموع هداياى پدر در آن سال ارزش قابل توجهى نداشته باشد خمس ندارد ، و نسبت به هداياى ديگران نيز اگر ارزش قابل توجهى نداشته باشد خمس ندارد ، و اللّه العالم .\r\n\r\n841\r\n- شخصى تا سال معيّن خمس داده و از آن سال به بعد خمس نداده و داراى گوسفند و دو زمين كشاورزى و مسكن است ، طريقهء محاسبهء خمس را بيان فرماييد ؟\r\n\r\nبسمه تعالى\r\n- هر چه از آن سال به بعد اضافه شده از حيواناتى كه سرمايهء زندگى اوست يا زمين كشاورزى يا چاق شدن گوسفندان و امثال آنها خمس دارد ، و مسكنى كه با درآمد همان سال خريده خمس ندارد ، و اللّه العالم .\r\n\r\n842\r\n- شخصى داراى موتور آب و زمين كشاورزى است كه همه را تخميس نموده است ، ولى چون موتور آب فرسوده شده و قدرت آبيارى زمين را ندارد ، مىخواهد علاوه بر مبلغ فروش اين موتور آب ، مبلغى هم اضافه نمايد تا بتواند موتور آب جديدى خريدارى نمايد ، بفرماييد كه آيا اين مبلغ اضافه بايد تخميس شود يا خير ؟\r\n\r\nبسمه تعالى\r\n- در صورتى كه همهء حاصل مزرعه يا قسمت عمدهء از آن را مىفروشد مبلغ اضافه را بايد تخميس كند ، و اللّه العالم .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\n843\r\n- درختى كه در زمين مرطوب خود به خود مىرويد و بعد از چند سال محصول مىدهد ، حكم خمس آن چگونه است ؟\r\n\r\nبسمه تعالى\r\n- چنانچه در ملك خود شخص باشد خمس دارد ؛ و اگر در ملك خودش نيست ، تا وقتى كه در زمين مباح است خمس ندارد ، و اگر ميوه يا چوبى كه ماليّت دارد از آن جدا كند و صرف مخارج سالش نشود خمس دارد ، و اللّه العالم .\r\n\r\n844\r\n- كتابهايى دارم كه با سهم امام عليه السّلام و پول غير سهم امام عليه السّلام خريده‌ام ، اين كتابها در چه صورت مورد خمس قرار مىگيرند ؟\r\n\r\n[ بسمه تعالى 
  ]\r\n- اگر از ربح سالهاى گذشته خريده باشيد كه خمس آن ربحها را نداديد بايد خمس را به قيمت خريد بدهيد ، امّا اگر از ربح سال خريده باشيد در صورتى كه در سال خريد احتياج به آن كتاب نداشته‌ايد بايد به قيمت فعلى خمس آن را بدهيد ، و اللّه العالم .\r\n\r\n845\r\n- كشاورز كه درختكارى مىكند و بعد از پنج سال قطع مىكند و بعضى چوبها را براى پختن غذا و لوازم گرم كردن مثل بخارى و حمام و غيره استعمال مىكند و بعضى چوبها را در سقف خانه استفاده مىكند ، آيا بر اينها خمس تعلق مىگيرد يا خير ؟\r\n\r\nبسمه تعالى\r\n- چنانچه آنچه را صرف سوخت مىكند ماليّت نداشته باشد خمس ندارد و بقيّه را بايد تخميس كند ، و اللّه العالم .\r\n\r\n846\r\n- اين جانب قالىباف مىباشم و چندين سال است مشغول به اين حرفه هستم ، حكم خمس امسال و سال گذشتهء من چگونه است ؟\r\n\r\nبسمه تعالى\r\n- آن مقدار از فرش كه سال قبل بافته‌ايد بايد آن را تخميس كنيد ، و چنانچه تخميس نكرده و با آن وسايل خانه خريده‌ايد خمس آن مقدارى را كه سال قبل بافته شده بايد بپردازيد ، و اللّه العالم .\r\n\r\n847\r\n- منفعتى كه به دست انسان مىآيد و آن را به كسى قرض مىدهد ولى قرض‌گيرنده از يك سال بيشتر نگه مىدارد به سبب تنگدستى يا غير تنگدستى و بعد از يك سال و چند ماه به قرض دهنده مىپردازد ، آيا خمس اين به قرض دهنده واجب مىشود يا خير ؟\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nبسمه تعالى\r\n- چنانچه قبل از تمام شدن سال قرض بدهد و احتمال مىدهد كه قرض‌گيرنده پرداخت نمىكند هر زمانى كه پرداخت آن را تخميس كند ، و اگر بعد از تمام شدن سال قرض بدهد بايد خمس آن را بدهد ، و اللّه العالم .\r\n\r\n848\r\n- داماد حقير سيّد است و فقير و اجاره‌نشين مىباشد ، آيا مىتوانم از سهم سادات به ايشان بپردازم ؟\r\n\r\nبسمه تعالى\r\n- چنانچه داماد شما سيد فقير متديّنى است مىتوانيد از سهم سادات به ايشان بدهيد ، و اللّه العالم .\r\n\r\n849\r\n- كسى كه در دادن خمس عمدا بىاعتنايى مىكند ، بقيهء اعمال او از قبيل نماز و روزه و غيره چگونه است ؟ آيا بقيهء اعمال ايشان در درگاه خداوند قبول مىشود يا خير ؟\r\n\r\nبسمه تعالى\r\n- چنانچه بخواهد اعمال ديگرش قبول شود بايد خمس مالش را بپردازد ، و اللّه العالم .\r\n\r\n850\r\n- در سال 1357 يكصد هزار تومان سود نمودم و سال بعد 60 هزار تومان ضرر كردم ، آيا اين ضرر را مىتوان از آن سود كسر نمايم ؟\r\n\r\nبسمه تعالى\r\n- ضرر سال بعد از سود سال قبل كسر و جبران نمىشود ، و اللّه العالم .\r\n\r\n851\r\n- آيا مكلّف به خمس مىتواند تمام مازاد بر مؤونهء سال فعلى خود را - هر چه به آن خمس تعلق مىگيرد - بعنوان سرمايه حساب نموده پايه قرار دهد و در سال آينده مازاد مؤونهء خود را كه از سرمايهء سال قبل اضافه آمده است حساب نموده خمسش را دهد يا خير ؟\r\n\r\nبسمه تعالى\r\n- اگر سالش رسيده بايد خمس سرمايه را بدهد و سپس مخمّس را پايهء سال ديگر قرار دهد و چنانچه قبل از آنكه از حصول ربح يك سال بگذرد به اندازهء مؤونه تا آخر سال ربح را مىتواند سرمايه قرار دهد ، و آن مقدار سرمايه خمس ندارد ، و اللّه العالم .\r\n\r\nسادات\r\n\r\n852\r\n- صدقه دادن به سادات چه حكمى دارد ؟\r\n\r\nبسمه تعالى\r\n- مانعى ندارد اگر صدقهء مستحبى باشد و زكات واجب و مستحب را چه زكات\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nفطره باشد يا زكات مال جايز نيست ، و اللّه العالم .\r\n\r\n853\r\n- سيد اصلا بر چه كسانى اطلاق مىشود ؟\r\n\r\nبسمه تعالى\r\n- سيد كسى است كه از طرف پدر به هاشم كه از اجداد پيامبر اكرم صلّى اللّه عليه و آله و سلّم است منسوب باشد ، و اللّه العالم .\r\n\r\n854\r\n- آيا عمامهء سياه دال بر سيادت است و اگر شخصى بىجهت سيد شود و عمامه سياه بگذارد ، تكليف چيست ؟\r\n\r\nبسمه تعالى\r\n- سادات عمامهء مشكى مىپوشند ، لكن عمامهء سياه پوشيدن طريق شرعى براى سيد بودن نمىشود ، و چنانچه غير سيد ادعاى سيادت و داخل بودن در نسب بكند حرام است و لو به عمامهء سياه پوشيدن باشد ، و اللّه العالم .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nحج\r\n\r\n855\r\n- آيا بعد از رسيدن به ميقات در مورد اشخاصى كه از دخول به مسجد معذورند امكان نذر وجود دارد ؟\r\n\r\nبسمه تعالى\r\n- احرام از خارج مسجد - دو طرف مسجد - كفايت مىكند ، و اللّه العالم .\r\n\r\n856\r\n- مرد مسنّى كه در قيد حيات است و مستطيع بوده و قصد داشته براى حجة الاسلام خود كسى را نايب كند ، حال اگر شخص ديگرى كه از اين موضوع با اطلاع بوده و به حج رفته بوده بدون اطلاع آن مرد مستطيع به نيابت از او حج تمتع انجام دهد ، آيا اين نيابت ، آن مرد را از حجة الاسلام بىنياز مىكند يا خير ؟\r\n\r\nبسمه تعالى\r\n- حجّ مزبور كفايت از حجة الاسلام نمىكند و در صورتى كه عاجز از رفتن به حج بوده باشد بايد شخصى را خودش براى انجام حج بفرستد و لو اجرتش را كسى ديگر بدهد ، و اللّه العالم .\r\n\r\n857\r\n- شخصى است كه براى حج تمتع ثبت نام كرده ولى از نظر جسمى مشكل دارد ، به گونه‌اى كه قادر بر انجام اعمال نمىباشد ، آيا ايشان مىتواند فيش حجش را به كسى هبه كند ، مشروط به اينكه از طرف ايشان حج بجا آورد ؟ لطفا راهنمايى فرماييد .\r\n\r\nبسمه تعالى\r\n- چنانچه شخص استطاعت مالى دارد و از جهت راه هم تمكن دارد به حج برود ، و فقط به جهت ناتوانى جسمى قادر به انجام حج نيست بنا بر احتياط بايد كسى را به نيابت از خود به حج بفرستد - و لو به اينكه فيش حج را به او هبه كند - تا از طرف او حج انجام دهد ، و اللّه العالم .\r\n\r\n858\r\n- جوان بالغ جاهل غير مختون به زيارت كعبهء معظمه رفته طواف حج و طواف عمره و طواف نساء و نماز و ساير اعمال را بجا آورده ، بعد از مراجعت به وطن ملتفت شده\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكه ختنه واجب است ، آيا اعمال چنين شخصى صحيح است يا نه ؟ و حكم صغير را لطفا بيان فرماييد ، و آيا بچهء مميّز و غير مميّز هم فرق دارد يا خير ؟\r\n\r\nبسمه تعالى\r\n- در فرض سؤال ، حجّش باطل است و بعد از اختتان در صورتى كه استطاعت داشت يا استطاعت پيدا كرد ، در سال بعد يا سالهاى ديگر به حج برود . و صغير چنانچه بعد از بلوغ مستطيع شد به حج مىرود و فرقى نيست كه قبل از بلوغ به حج برود يا نرود و حجّش صحيح باشد يا باطل ، و اللّه العالم .\r\n\r\n859\r\n- كسى كه مستطيع شده است و در سال استطاعت قبل از موسم مال را كه توسط آن مستطيع شده هبه كند ، يا شخص فوت كند ، آيا حج ساقط مىشود يا خير ؟\r\n\r\nبسمه تعالى\r\n- اگر در سال استطاعت و قبل از موسم مال مزبور را هبه كند حج بر او مستقر شده و بايد به حج برود ، و چنانچه در همان سال استطاعت قبل از موسم بميرد حج بر ذمه‌اش نيست ، و اللّه العالم .\r\n\r\n860\r\n- با توجه به اينكه سه عمل حج بايد در روز عيد قربان انجام شود و از جهتى هم ترتيب بين آنها معتبر است ، در صورتى كه رمى جمرهء عقبه يا قربانى در روز عيد مشكل شد ، آيا بقيهء اعمال مانند حلق يا تقصير را بايد در روز عيد انجام دهد ؟\r\n\r\nبسمه تعالى\r\n- عمدا نمىتواند تأخير كند به طورى كه ترتيب فوت شود . و اگر عمدا نبود و متمكّن از انجام رمى و قربانى نشد ، حلق يا تقصير را در روز عيد انجام مىدهد و اعمال مكه را بعد از رمى و قربانى بايد بجا آورد ، و اللّه العالم .\r\n\r\n861\r\n- در مسلخ فعلى آيا قربانى مجزى است ؟\r\n\r\nبسمه تعالى\r\n- بنا بر احتياط در محلّى كه اقرب به منى باشد ذبح كنند ، و اللّه العالم .\r\n\r\n862\r\n- كسى كه از نظر مالى مستطيع بوده و براى حج ثبت نام كرده ليكن در سال جارى كه زمان اعزام وى رسيده ، پزشكى حج او را به دليل بيمارى و يا كهولت اذن نداده است ، لطفا بفرماييد : آيا هنوز مستطيع است و حج بر وى واجب مىباشد ؟ آيا تا وقتى زنده هست مىتواند نائب بگيرد ؟\r\n\r\nبسمه تعالى\r\n- چنانچه شخص مزبور تمكّن از رفتن به حج - و لو از طريق آزاد - را دارد بايد به\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nحج برود ، و اگر به علت بيمارى يا كهولت سن خودش نمىتواند به حج برود بنا بر احتياط واجب بايد كسى را بفرستد از طرف او حج انجام دهد ، و اللّه العالم .\r\n\r\n863\r\n- حاج يا معتمرى كه قبل از رسيدن به ميقات لباسهاى معمولى را عوض كرده و لباس احرام پوشيده و در ميقات فقط نيّت مىكند و تلبيه مىگويد و لباسهاى احرام را به قصد پوشيدن حركت نمىدهد ، آيا احرام او صحيح است ؟\r\n\r\nبسمه تعالى\r\n- احرام او صحيح است و حركت دادن لباسهاى احرام لازم نيست ، و اللّه العالم .\r\n\r\n864\r\n- در موسم حج با در نظر گرفتن كثرت جمعيت و نبود ماشينهاى روباز ، سوار شدن ماشينهاى روبسته در شب چه حكمى دارد ؟ آيا موجب كفاره مىشود يا نه ؟ و آيا خدمه كه بيشتر با اين مسأله سر و كار دارند فرقى با ديگران دارند يا نه ؟ و در صورت موجب كفاره شدن آيا حاجى مىتواند در موقع بازگشت از سفر در محل قربانى كند يا نه ؟\r\n\r\nبسمه تعالى\r\n- بنا بر احتياط واجب در حال احرام در شب سوار ماشينهاى سقف‌دار نشود ، و در تعلق كفاره فرقى بين حال اختيار و اضطرار نيست ، و مىتواند كفارهء زير سايه رفتن را بعد از بازگشت در محل خودش ذبح كند و به فقراء مؤمنين صدقه بدهد ، و اللّه العالم .\r\n\r\n865\r\n- در احاديث آمده كه سوره‌اى از قرآن وجود دارد كه اگر آن را يك سال مرتب بخوانيد ، در عرض يك سال به خانهء خدا مشرّف خواهيد شد ، مىخواستم بپرسم آن سوره چه نام دارد ؟\r\n\r\nبسمه تعالى\r\n- به حسب آنچه در بعضى از روايات آمده كسى كه سورهء نبأ ( عمّ يتساءلون ) را به مدت يك سال مداومت داشته باشد به اين مقصود نايل مىشود ، و اللّه العالم .\r\n\r\n866\r\n- فردى قبل از غروب آفتاب شب اول ماه به احرام عمرهء مفرده محرم شده و طبعا اعمال مكه را در ساعات اوليه ماه جديد انجام داده است ، آيا اين عمره به حساب كدام ماه لحاظ مىشود ؟ در همين صورت اگر بعد از غروب آفتاب محرم شد ، چگونه محاسبه مىشود ؟\r\n\r\nبسمه تعالى\r\n- در فرض اول كه شخص قبل از غروب آفتاب شب اول ماه محرم شده ، عمرهء او از ماه سابق حساب مىشود ، و در فرض دوم كه بعد از غروب آفتاب و شب اول ماه محرم\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nشده عمرهء او از ماه جديد حساب مىشود ، و اللّه العالم .\r\n\r\n867\r\n- اگر زوج ، زوجهء عقد بستهء خود را از رفتن به عمره منع كند ، با توجه به اين نكته كه هنوز زوجه در خانهء پدرش هست و نفقه‌خوار همسرش عرفا به حساب نمىآيد ؛ عازم سفر عمره گرديد . آيا سفر زوجه سفر معصيت است يا نه ؟ و آيا احرام او صحيح مىباشد ؟ به هر حال وظيفهء حاليهء زوجه چيست ؟\r\n\r\nبسمه تعالى\r\n- در فرض سؤال كه زوجه در فاصله بين عقد و زفاف كه در خانهء پدرش هست مىخواهد به عمره برود ، سفر او براى عمره مانعى ندارد و منع زوج نسبت به آن اثرى ندارد ، و اللّه العالم .\r\n\r\n868\r\n- اخيرا بعضى از زائران ايران قرآن را در دست گرفته و در حال طواف مشغول قرائت قرآن مىشوند تا حدّى كه بعضا از حالت طواف غافل مىشوند . آيا در اين موارد نصّى و دستورى از ائمهء دين وارد شده است ؟ و آيا در چنين مواقع تلاوت قرآن بهتر است و يا دعا ؟\r\n\r\nبسمه تعالى\r\n- افضل بودن قرائت قرآن در حال طواف مروى است هر چند در بعضى از روايات دعا و ذكر خداوند متعال هم در كنار قرائت قرآن ذكر شده است ، و اللّه العالم .\r\n\r\n869\r\n- محرم جهت اجتناب از گناه و فرار از كفاره سر خود را از شيشهء اتومبيل بيرون مىآورد ، آيا استظلال حساب مىشود ؟\r\n\r\nبسمه تعالى\r\n- چنانچه محرم سوار ماشين مسقف شده بايد كفاره بپردازد و مجرد بيرون كردن سر از شيشه ماشين اثرى ندارد ، و اللّه العالم .\r\n\r\n870\r\n- استفاده از پتو كه حاشيهء آن را با دستگاه خياطى كرده‌اند در حال احرام چطور است ؟\r\nآيا به پتوى مذكور مخيط گفته مىشود ؟\r\n\r\nبسمه تعالى\r\n- استفاده از پتوى مذكور در حال احرام مانعى ندارد ، و اللّه العالم .\r\n\r\n871\r\n- معذورين از رمى روز كه در شب بايد رمى كنند آيا شب يازدهم و يا شب دوازدهم مىتوانند همه را در يك شب انجام دهند يا خير ؟\r\n\r\nبسمه تعالى\r\n- كسانى كه از رمى در روز معذور هستند بايد رمى هر روز را در شب قبل از آن روز\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nانجام دهند و تأخير آن به شب بعد و نيز جلو انداختن آن از شب قبل جايز نيست ، و اللّه العالم .\r\n\r\n872\r\n- معذورين كه طواف و سعى را بر وقوف مقدم مىدارند تقديم طواف نساء و نماز آن هم جايز است يا خير ؟\r\n\r\nبسمه تعالى\r\n- كسانى كه از آمدن به مكه بعد از اعمال منى خوف بر نفس دارند يا از انجام طواف بعد از اعمال منى خوف بر نفس دارند آنها مىتوانند طواف نساء و نماز آن را هم مقدم كنند و نيز زنى كه علم دارد بعد از اعمال منى نمىتواند در مكه بماند تا حيضش تمام شود و نائب هم نمىتواند بگيرد ، احتياط اين است كه طواف نساء و نماز آن را هم مقدم كند ، و اللّه العالم .\r\n\r\n873\r\n- براى رمى سه سنگ قادر است و نسبت به چهار سنگ ديگر عاجز است ابتداء يا در اثناء بايد براى كل نائب بگيرد يا براى بعضى ؟\r\n\r\nبسمه تعالى\r\n- در فرض مزبور شخص به مقدارى كه خودش مىتواند رمى مىكند و شخص ديگرى را نائب مىگيرد تا كل رمى را انجام دهد و هفت سنگ از طرف او بيندازد ، و اللّه العالم .\r\n\r\n874\r\n- اگر ذبح قربانى در مكهء جديد ميسّر باشد جايز است يا در وادى محسّر كه خارج از مكه است ذبح كنند ؟\r\n\r\nبسمه تعالى\r\n- در صورتى كه ذبح در منى ممكن نباشد و لو با تأخير آن تا آخر ذى الحجة ، و ذبح در وادى محسّر هم ممكن نباشد ، بايد در مكانى كه عرفا اقرب الاماكن به منى حساب مىشود ذبح نمود ، و اللّه العالم .\r\n\r\n875\r\n- لزوم ترتيب در اعمال منى مجرّد تكليف است يا حكم ديگرى هم هست ؟\r\n\r\nبسمه تعالى\r\n- لزوم ترتيب در اعمال منى حكم وضعى هم هست لكن مخالفت با ترتيب اگر از روى جهل يا نسيان باشد ضررى ندارد ، و اللّه العالم .\r\n\r\n876\r\n- كسى كه بعد از احرام سوار ماشين سر پوشيده شد و كفارهء قربانى به ذمه‌اش آمد ، و لكن براى كفارهء قربانى استطاعت مالى ندارد ، در اين صورت وظيفه چيست ؟\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\nبسمه تعالى\r\n- در فرض مزبور هر وقت متمكن شد بايد كفاره بدهد ، و اللّه العالم .\r\n\r\n877\r\n- نصف شب را در بيتوته در منى و در احياء به عبادت در مكه بدل از بيتوته در منى را بيان نماييد ؟\r\n\r\nبسمه تعالى\r\n- بدل بيتوته در منى عبادت در مكه در تمام شب است ، و نصف شب در مبيت در منى تا طلوع فجر حساب مىشود ، و اللّه العالم .\r\n\r\n878\r\n- در قربانى كفارهء حج آيا شرايط قربانى حج تمتع شرط است يا مجرد ذبح يك قربانى كفايت مىكند ؟\r\n\r\nبسمه تعالى\r\n- در كفارهء حج شرايط قربانى حج معتبر نيست و رعايت آن شرايط لازم نيست ، و اللّه العالم .\r\n\r\n879\r\n- طواف عمره را بجا آورده و در اثر خستگى و غفلت و يا اهميت ندادن به نماز طواف نماز نخوانده و سعى كرده و تقصير نموده ، در اين حال تكليف چيست ؟\r\n\r\nبسمه تعالى\r\n- چنانچه از روى جهل يا نسيان نماز طواف را ترك كرده ، در فرض سؤال فقط نماز طواف را بجا مىآورد و چنانچه در اثر خستگى يا اهميت ندادن نماز طواف را نخوانده ، بايد اعمال را از طواف تا آخر اعاده كند ، و اللّه العالم .\r\n\r\n880\r\n- مستحاضه قبل از انجام غسل مىتواند وارد مسجد الحرام شود يا نه ؟\r\n\r\nبسمه تعالى\r\n- احتياط مستحب اين است كه بعد از انجام غسل براى طواف وارد مسجد الحرام شود ، و اللّه العالم .\r\n\r\n881\r\n- شخصى خانهء خود را فروخت و موسم حج فرا رسيد ، آيا حج بر او واجب مىشود يا خير ؟\r\n\r\nبسمه تعالى\r\n- چنانچه احتياج به خانه دارد و نداشتن آن براى او حرجى است ، در اين صورت حج بر او واجب نيست ، و اللّه العالم .\r\n\r\n882\r\n- كسى كه حجّ نيابتى انجام مىدهد و در مكهء معظمه ملتفت مىشود كه انجام رمى جمرات يا طواف نساء بواسطهء پيرى يا مريض بودن مشكل مىباشد ، آيا ديگرى را مىتواند وكيل نمايد ؟\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nبسمه تعالى\r\n- چنانچه از ابتدا و قبل از نائب شدن معذور نبوده بعد از آن معذور شده مىتواند كسى را نايب بگيرد كه رمى جمرات يا طواف را انجام دهد ، و اللّه العالم .\r\n\r\n883\r\n- در رمى جمرات در آن ازدحامى كه بعضا خيلى سخت و دشوار مىشود كه انسان يقين به اصابت سنگريزه نمايد وظيفه چيست ؟\r\n\r\nبسمه تعالى\r\n- بايد به مقدارى سنگريزه بيندازد كه يقين نمايد هفت تا از آنها به جمره اصابت نموده است ، و اللّه العالم .\r\n\r\n884\r\n- در سال جارى گوشت قربانى را ذخيره و به كشورهاى فقير در سال بعد مىدهند . آيا كفايت از سهم فقير مؤمن مىكند ؟\r\n\r\nبسمه تعالى\r\n- چنانچه شخص احراز نكند كه گوشت قربانى او به فقير مؤمن مىرسد ، احتياط اين است كه از فقير مؤمن قبل از ذبح وكالت بگيرد تا از طرف او اخذ كرده و بعد از آن اعراض كند ، و اللّه العالم .\r\n\r\n885\r\n- در اثناء طواف مردّد مىشود كه از حدّ مطاف خارج شده يا نه . آيا لازم است مقدار مردّد را تدارك كند يا نه ؟\r\n\r\nبسمه تعالى\r\n- چنانچه قبلا در حدّ مطاف بوده به شكّش اعتنا نمىكند ، و اللّه العالم .\r\n\r\n886\r\n- زنى كه از رمى عاجز است و بايد نائب بگيرد آيا مىتواند زن را نائب خود قرار دهد يا بايد نائب مرد باشد ؟\r\n\r\nبسمه تعالى\r\n- مىتواند زن را نائب خود قرار دهد كه از طرف او رمى كند ، و اللّه العالم .\r\n\r\n887\r\n- اگر زنى هنگام طواف قبل از رسيدن به دور چهارم حائض شود با اينكه عادت او هفت روز است ، وظيفهء او چيست ؟ و چه موقع طواف را انجام دهد ؟ و اگر بعد از دور چهارم باشد تكليف چيست ؟\r\n\r\nبسمه تعالى\r\n- در هر دو صورت بايد بعد از پاك شدن از حيض يك طواف كامل به قصد اعم از تمام و اتمام انجام دهد ، البته اين در صورتى است كه وقت براى اين كار باشد ، و الّا اگر در طواف عمرهء تمتع حائض شد و وقت براى تدارك نباشد با همان حال حيض سعى و تقصير مىكند و محرم به احرام حج مىشود و بعد از برگشت از منى و قبل از انجام طواف حج ،\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nطواف عمره و نماز آن را قضا مىكند ، و اللّه العالم .\r\n\r\n888\r\n- شخص هنگام ثبت نام مستطيع بوده ولى حالا كه اسم او درآمده مقروض است و نياز به پول دارد ، آيا حج بر او واجب است يا خير ؟\r\n\r\nبسمه تعالى\r\n- چنانچه در آن زمان تمكّن از رفتن به حج و لو از طريق آزاد را داشت حج بر او مستقر شده و به هر نحو ممكن - در صورتى كه حرجى نباشد بايد به حج برود - و لو با قرض گرفتن باشد ، و اللّه العالم .\r\n\r\n889\r\n- شخصى هنگام استطاعت ثبت نام كرده ( استطاعت پول ) ولى حالا كه اسم او در آمده نياز به خانه دارد و فرزندش به او اصرار مىكند كه من زن مىخواهم و الّا در حرام مىافتم . آيا بايد به حج برود يا نه ؟\r\n\r\nبسمه تعالى\r\n- چنانچه در آن زمان تمكّن از رفتن به حج و لو از طريق آزاد را داشت حج بر او مستقر شده و بايد به حج برود - مگر اينكه از رفتن به حج به حرج بيفتد - و اگر در آن زمان تمكّن از رفتن به حج را نداشت چنانچه از نداشتن خانه در حرج است ، حج بر او واجب نيست و اصرار فرزند به ازدواج تأثيرى در حكم ندارد ، و اللّه العالم .\r\n\r\n890\r\n- شخصى محرم به احرام عمرهء تمتع وارد مكه مىشود و طواف عمرهء تمتع را انجام مىدهد بدون خواندن نماز ، چون به دل او نچسبيده مجددا طواف را تكرار و بعد نماز طواف را مىخواند و اعمال بعدى را انجام مىدهد ، چه صورت دارد ؟ و اگر بعد از انجام طواف شك در صحت طواف نمود و بدون خواندن نماز طواف مجددا تكرار نمود و بعد نماز را انجام داد ، حكم او چيست ؟\r\n\r\nبسمه تعالى\r\n- چنانچه از اعمال حج فارغ شده با فرض احتمال خلل در طواف اول حج او مجزى است ، و اللّه العالم .\r\n\r\n891\r\n- شخصى در زمانى كه بدهكارى زيادى به بانكها و يا اشخاص داشته به مكه مشرّف شده و مستطيع نيست ، آيا حج او از حجة الاسلام مجزى است است يا بايد دوباره حج انجام دهد ؟\r\n\r\nبسمه تعالى\r\n- اگر بعدا مستطيع شد بنا بر احتياط حج را اعاده كند ، و اللّه العالم .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\n892\r\n- حكم طلبه‌اى كه نياز به شهريه داشته به حج مشرّف شده و با توجه به نظر بعضى از مراجع محترم در صورت نياز به شهريه اين شخص را مستطيع از حيث رجوع به كفايت نمىدانستند در حج خود قصد امر اعم از وجوب و استحباب نموده و اكنون بىنياز و مستغنى از شهريه مىباشد و حالا در صورت تشرّف ، نيّت او چه بايد باشد ؟\r\n\r\nبسمه تعالى\r\n- در فرض سؤال ، هرچند حجّى كه شخص انجام داده مجزى از حجة الاسلام است و نياز به شهريه داشتن مانع از استطاعت نيست ، لكن اگر بخواهد به احتياط عمل كند حجّى را كه بعد از استغناء از شهريه انجام مىدهد به قصد وظيفهء فعليّه و به نيّت اعم از وجوب و استحباب انجام دهد ، و اللّه العالم .\r\n\r\n893\r\n- رفتن بعضى از افراد به حج با پول بيت المال و يا از طرف اداره در صورتى كه باعث تبعيض بين ديگران مىشود چه حكمى دارد ؟ و آيا آن حج مقبول واقع مىشود يا خير ؟\r\n\r\nبسمه تعالى\r\n- چنانچه براى اعزام اشخاص به حج قرعه بيندازند مانعى ندارد ، و اللّه العالم .\r\n\r\n894\r\n- كسانى كه هر سال به حج مشرّف مىشوند مثل كسانى كه كاروان دار يا مسئوليتى دارند ، آيا فقط براى همان دفعهء اول اعمال حج را انجام مىدهند يا هر دفعه‌اى به حج مشرّف مىشوند بايد اين اعمال را انجام دهند تا مورد قبول واقع شود ؟\r\n\r\nبسمه تعالى\r\n- چنانچه حجة الاسلام را انجام داده‌اند مىتوانند در سالهاى بعد حجّ استحبابى يا فقط عمرهء مفرده انجام دهند ، و اللّه العالم .\r\n\r\n895\r\n- پدر اين جانب جانباز 70 % جنگ تحميلى مىباشد ، ايشان از طرف بنياد جانبازان امسال براى حجّ تمتع در نظر گرفته شده است و اين در حالى است كه اگر امسال نرود نوبت و سهميهء ايشان باطل مىشود و ديگر هيچ وقت نمىتواند برود . ايشان حدودا 5 / 1 ميليون تومان قرض به مردم دارد اگر نتواند قرضهاى خود را پرداخت نمايد و حلاليت بگيرد با توجه به مطلب بالا ، وظيفهء او چيست ؟\r\n\r\nبسمه تعالى\r\n- چنانچه بنياد مخارج سفر را مىدهد بايد حج را انجام بدهد ، و اگر خرج سفر يا بعضى از آن را خودش بايد بپردازد و فعلا آن مخارج را ندارد ، حج بر او واجب نمىشود ،\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو اللّه العالم .\r\n\r\n896\r\n- زنى در شوط ششم سعى حالش خراب شده و جهت ادامهء معالجه به ايران اعزام شده ، تكليف او در فرض مذكور چيست ؟\r\n\r\nبسمه تعالى\r\n- با فرض انقضاء وقت عمرهء تمتع ، عمره‌اش باطل است ، و بنابر اظهر از احرام خارج شده است ، و اللّه العالم .\r\n\r\n897\r\n- اگر احرام حج را فراموش كرد و متذكّر نشد مگر بعد از اعمال منى و قبل از اعمال خمسهء مكّه تكليف چيست ؟ اگر به همين حال باقى اعمال را انجام دهد حج مجزى است يا خير ؟ حكم آن را بيان نماييد .\r\n\r\nبسمه تعالى\r\n- حج مجزى است ولى بنا بر احتياط اگر شخص در فرض مزبور نائب از ديگرى و اجير باشد در اجرت به نسبت ترك احرام حج با مستأجر مصالحه نمايد ، و اللّه العالم .\r\n\r\n898\r\n- پسر 12 ساله‌اى را محرم كرده‌اند به احرام حج و براى رعايت حالش شب مشعر او را از عرفات با ماشين بانوان و ضعفا فرستاده‌اند و در تمام شب خواب بوده و پس از منقضى شدن وقت وقوف اضطرارى مشعر متوجه مسأله شده‌اند ، آيا مجرد عبور از مشعر الحرام كفايت از وقوف مىكند يا خير ؟ و بر فرض ثانى آيا وقوف اختيارى عرفه تنها كفايت نمىكند ؟ و در هر حال حج را با اين نحو به اتمام رسانده چه تكليفى بر اين صبى مميّز است ؟ و آيا تكليفى بر ولى وجود دارد ؟\r\n\r\nبسمه تعالى\r\n- اگر قبل از خواب قصد وقوف مشعر را داشته ، مجزى است ، و گرنه وظيفه اتيان به عمره مفرده بوده ، و در فرض مزبور كه طفل عدول به عمرهء مفرده نكرده و ماه ذى حجه گذشته چيزى بر او نيست ، و اللّه العالم .\r\n\r\n899\r\n- قرشيّه و غير قرشيّه بعد از پنجاه سال تا شصت سال احتياط بايد كند به جمع بين حائض و اعمال مستحاضه ، در طواف وظيفهء او چيست ؟\r\n\r\nبسمه تعالى\r\n- به مقدار لازم براى طواف و نماز آن داخل مسجد شود و براى آن نائب هم بگيرد و در فرض امكان تأخير بايد اعمال را تأخير بيندازد و اگر در طواف عمره تمتع باشد چنانچه در هنگام احرام بستن اين گونه باشد و تا آخر وقت ادامه پيدا كند طواف و نماز\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو سعى و تقصير را رجاء بجا آورد و به كيفيت حج تمتع رجاء محرم شود و اعمال حج را به نيّت ما فى الذّمة بجا آورد و قبل از طواف حج احتياطا طواف و نماز طواف عمره را اعاده كند و پس از اعمال حج احتياطا عمره مفرده بجا آورد ، و چنانچه پس از احرام خون ديده طواف و نماز عمره را رجاء بجا آورد و قبل از طواف حج تمتع طواف و نماز آن را احتياطا اعاده كند ، و اللّه العالم .\r\n\r\n900\r\n- نائب بعد از اعمال منى و قبل از اعمال مكّه سكته كرد و فوت كرد ، در فرض مزبور حج مجزى است يا خير ؟\r\n\r\nبسمه تعالى\r\n- حج مجزى است ، و اللّه العالم .\r\n\r\n901\r\n- پدرى فرزند خود را در حال طواف بغل كرده است ، آيا پدر مىتواند ضمن طواف دادن به طفل خود نيز نيّت طواف كند ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n902\r\n- شخصى با فرزندان به زيارت عتبات مقدسه مىرود و خرج برابر با حج مىشود ، آيا حج بر او واجب است ؟\r\n\r\nبسمه تعالى\r\n- اگر آن مقدار مال كافى براى حج بود و با رفتن حج زندگى را مىتواند پس از آن بگرداند و حج رفتن در همان سال براى وى يا در سالهاى گذشته ممكن بوده ، حج بر وى واجب است ، و اللّه العالم .\r\n\r\n903\r\n- چرا اگر نماز طواف باطل بود زن بر شوهر خود حرام است ؟\r\n\r\nبسمه تعالى\r\n- به جهت اينكه با باطل شدن نماز طواف ، طواف هم اشكال پيدا مىكند ، البته اگر از روى جهل و به اعتقاد صحت نمازش را غلط خوانده نمازش صحيح است ، و اگر متمكّن از خواندن به صورت صحيح نباشد به مقدارى كه خودش مىتواند نماز را مىخواند و احتياطا نائب هم مىگيرد ، و اللّه العالم .\r\n\r\n904\r\n- شركتى شخصى را با تمام مخارج به حج مىبرد ، آيا مجزى از حجة الاسلام است ؟\r\n\r\nبسمه تعالى\r\n- چنانچه با تكفّل ساير مصارف لازم در حج به حج ببرند حجة الاسلام مىباشد ، و اللّه العالم .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n905\r\n- مهريه‌ام مرا به استطاعت مىرساند يعنى اگر در دست خودم بود قطعا حج بر من واجب بود ولى هنوز كه شوهرم نداده ، آيا واجب است طلب كنم و به حج روم يا خير ؟\r\n\r\nبسمه تعالى\r\n- اگر شوهرتان متمكّن از اداء مهريه است ، و مطالبهء آن براى شما موجب مشكل غير قابل تحملى نيست ، و با مطالبه او مهريه را اداء خواهد كرد ، و با گرفتن آن در همان سال مىتوانيد حج برويد مستطيع هستيد ، و اللّه العالم .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nامر به معروف و نهى از منكر\r\n\r\n906\r\n- شرايط امر به معروف و نهى از منكر براى كسانى كه مىخواهند از منكر در جامعه‌اى جلوگيرى كنند چيست ؟ و وظيفهء او چگونه اداء شود ؟\r\n\r\nبسمه تعالى\r\n- لازم نيست كه همهء مراتب امر به معروف و نهى از منكر به مباشرت بوده باشد ، بلكه چنانچه به افرادى كه گماشته شده‌اند كه از فساد جلوگيرى كنند ابلاغ كند نهى از منكر مىشود ، و اللّه العالم .\r\n\r\n907\r\n- حكم و چگونگى امر به معروف و نهى از منكر را در جامعهء فعلى با شرايط ذكر بفرماييد .\r\n\r\nبسمه تعالى\r\n- احكام و شرايط امر به معروف و نهى از منكر در اين زمان نيز همان احكام و شرايط در ساير زمانها مىباشد ، و تفصيل آن را در جلد اول كتاب « منهاج الصالحين » بيان نموديم ، و اللّه العالم .\r\n\r\n908\r\n- بعضى از دوستانم ، بعضى گناهان را مرتكب مىشوند ، وظيفهء من چيست ؟\r\n\r\nبسمه تعالى\r\n- آنها را امر به معروف و نهى از منكر بنماييد ، در صورتى كه اثر نكرد سزاوار نيست مؤمن با شخص فاسق صداقت داشته باشد ، و اللّه العالم .\r\n\r\n909\r\n- آيا امر به معروف و نهى از منكر مختصّ دستهء خاصى مىباشد ؟\r\n\r\nبسمه تعالى\r\n- در صورت وجود شرايط امر به معروف و نهى از منكر و عدم قيام ديگرى به وظيفهء شرعى ، انجام واجب از ديگران ساقط نمىشود . انجام وظيفهء مذكور اختصاص به دستهء معيّنى ندارد ، و اللّه العالم .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\n[ كفار 
  ]\r\n\r\nاحكام كفار\r\n\r\n910\r\n- رفت و آمد با فرقهء بهائيت چه حكمى دارد ؟\r\n\r\nبسمه تعالى\r\n- رفت و آمد با فرقهء ضالّهء بهائيت جايز نيست مگر براى كسانى كه از خود مطمئن بوده و قدرت ارشاد به حق را دارند ، و اللّه العالم .\r\n\r\n911\r\n- افرادى كه با بهائيان نسبت فاميلى نزديك دارند ، با توجه به تأكيدى كه در آداب اسلامى و آيات و روايات در مورد صلهء رحم وجود دارد در مورد ارتباط با آنان چه وظيفه‌اى دارند ؟\r\n\r\nبسمه تعالى\r\n- صلهء رحم شامل كفار نمىشود ، بلكه اگر موجب تقويت آنان باشد جايز نيست ، و اللّه العالم .\r\n\r\n912\r\n- رفت و آمد و ارتباط افرادى كه تأثير مثبتى جهت اصلاح عقايد آنان و گرويدنشان به مكتب تشيع دارند - مانند طلاب علومى دينى - چه حكمى دارد ؟\r\n\r\nبسمه تعالى\r\n- مانعى ندارد به شرط اينكه خودشان داراى عقايد محكم بوده و تحت تأثير اغواء و شبهات آنان قرار نگيرند و قدرت ارشاد و رفع شبهات و هدايت آنان را داشته باشند ، و اللّه العالم .\r\n\r\n913\r\n- خوردن و آشاميدن اطعمه و اشربهء آنان و لمس دست و بدن آنان و همين طور تماس بدن آنان با در و ديوار و فرش و ظروف و اثاثيهء منزل چه حكمى دارد ؟\r\n\r\nبسمه تعالى\r\n- اگر تماس بدون رطوبت باشد موجب نجاست نيست و از خوراكىها و آشاميدنىها كه مورد تماس با رطوبت آنان بوده و قابل تطهير نيست بايد اجتناب كرد ، و ذبيحهء آنان محكوم به نجاست است ، و اللّه العالم .\r\n\r\n914\r\n- وظيفهء ما در قبال افرادى كه با بهائيان رفت و آمد دارند و رعايت حدود و جوانب\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nشرعى را در اين زمينه نمىنمايند چيست ؟\r\n\r\nبسمه تعالى\r\n- مانند هر معصيت كار بدون مبالات هستند كه بايد با وجود شرايط آنان را امر به معروف و نهى از منكر كرد ، و اللّه العالم .\r\n\r\n915\r\n- آيا كافر نجس است ؟\r\n\r\nبسمه تعالى\r\n- اهل كتاب - يعنى يهود و نصارى و مجوس - در صورتى كه بدنشان آلوده به نجاست نباشد محكوم به طهارت هستند ، و غير اهل كتاب از كفار ديگر محكوم به نجاست مىباشند ، و اللّه العالم .\r\n\r\n916\r\n- آيا شرعا شخص كافر مىتواند در اداره يا سازمانى بر مسلمان رياست داشته باشد ؟\r\n\r\nبسمه تعالى\r\n- شرعا ولايتى ندارد ، و اللّه العالم .\r\n\r\n917\r\n- آيا معامله با فرقهء بهائيت صحيح است ؟\r\n\r\nبسمه تعالى\r\n- ترويج فرقهء بهائيت جايز نيست و معامله با آنها چنانچه ترويج اين فرقه حساب شود جايز نيست ، و اللّه العالم .\r\n\r\n918\r\n- آيا اهل كتاب پاك مىباشند و ازدواج با آنها چه حكمى دارد ؟\r\n\r\nبسمه تعالى\r\n- اهل كتاب طهارت ذاتى دارند و چنانچه بدن يا لباسشان آلوده باشد بايد از آنها اجتناب نمود ، و ازدواج زن مسلمان با مرد كافر چه كتابى باشد يا غير كتابى جايز نيست ، امّا ازدواج مرد مسلمان با زن يهودى يا مسيحى مانعى ندارد ، البته اگر مرد زن مسلمان دارد ازدواج او با زن يهودى يا مسيحى بايد به اجازهء زن مسلمانش باشد و الّا صحيح نيست ، و اللّه العالم .\r\n\r\nارتداد\r\n\r\n919\r\n- كسى كه پدر و مادر او مسلمان بوده‌اند ، خود از هنگام بلوغ هيچ گرايشى به اسلام نداشته است و انكار هم نمىكرده امّا بعضى اعمال را طبق عادت انجام مىداده و حال ادّعا مىكند كه مىخواهد تحقيق كند و با عقيدهء ثابت دين خود را انتخاب كند و هيچ‌گونه سوء نيتى هم ندارد ، آيا اگر اين فرد دين ديگرى غير از اسلام را بپذيرد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nحكم مرتدّ فطرى را دارد ؟\r\n\r\nبسمه تعالى\r\n- بلى ، اگر اسلام را انكار كند و خلاف اسلام را اظهار كند مرتدّ فطرى مىباشد ، و اللّه العالم .\r\n\r\n920\r\n- اگر شخصى به طور غير عمد در دلش به مقدسات توهين كند آيا مرتد مىشود ؟ و راه چارهء اين عمل زشت كه به صورت وسواس در آمده است چيست ؟\r\n\r\nبسمه تعالى\r\n- مرتد نمىشود و به خدا از شرّ شيطان استعاذه نمايد ، و اللّه العالم .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nمجسمه\r\n\r\n921\r\n- خريدوفروش مجسمه‌هايى كه از گچ يا مواد ساخته مىشود و به عنوان اسباب بازى و يا براى نگهدارى در منازل به كار مىرود چه حكمى دارد ؟\r\n\r\nبسمه تعالى\r\n- اگر اسباب بازى باشد اشكال ندارد و گرنه خالى از اشكال نيست ، و اللّه العالم .\r\n\r\n922\r\n- مجسمه‌سازى تمام تنه يا نيم‌تنهء انسان يا حيوان چه حكمى دارد ؟\r\n\r\nبسمه تعالى\r\n- ساختن مجسمهء صاحب روح كه به نظر تام باشد در نزد مشهور علماء حرام است و بنابر احتياط ترك شود ، و اللّه العالم .\r\n\r\n923\r\n- ساختن مجسمهء ذوى الارواح حرام است ، آيا عروسك‌سازى بوسيلهء پارچه يا مواد پلاستيكى يا مجسمه‌هايى كه بوسيلهء خميرى مخصوص ساخته مىشود را نيز شامل مىشود ؟\r\n\r\nبسمه تعالى\r\n- ساختن مجسمه اگر از ذوى الارواح باشد بنابر مشهور حرام و اين قول مطابق با احتياط است و ساختن عروسك اگر عرفا اسباب بازى به حساب آيد مانعى ندارد ، و اللّه العالم .\r\n\r\n924\r\n- حكم عروسك‌سازى و مجسمه‌سازى با وسايل مختلف چيست ؟ در صورتى كه اعضاى حيوان و يا انسان به طور كامل ساخته شود ؟ در صورتى كه اعضاى حيوان و يا انسان به طور كامل نباشد ، مثل اينكه انگشت نداشته باشد ؟\r\n\r\nبسمه تعالى\r\n- مجسمه‌سازى جاندار چنانچه به نحو كامل بوده باشد بنابر مشهور حرام است ، و نداشتن يك دست و يا يك پا منافاتى با كامل بودن ندارد ، و امّا ساختن عروسك مانعى ندارد ، و اللّه العالم .\r\n\r\n925\r\n- نقاشى ( انسان ، حيوان ، مناظر طبيعت ) در صورتى كه به حالت طبيعى و حجم دار باشد\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nچه حكمى دارد ؟\r\n\r\nبسمه تعالى\r\n- نقاشى غير جاندار مانعى ندارد ، و نقاشى جاندار هم چنانچه به نحو كامل نباشد مانعى ندارد ، و اللّه العالم .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nتصوير ائمه عليهم السّلام\r\n\r\n926\r\n- كشيدن شكل ائمه عليهم السّلام چه حكمى دارد ؟\r\n\r\nبسمه تعالى\r\n- اگر به قصد اينكه امام عليه السّلام به اين صورت است رسم كند جايز نيست ، و اللّه العالم .\r\n\r\n927\r\n- عكس‌هايى در بازار فروخته مىشود به عنوان عكس ائمه عليهم السّلام ، زدن اين عكس در منازل و تكايا چه حكمى دارد ؟\r\n\r\nبسمه تعالى\r\n- اگر به تصور اينكه اين خود امام عليه السّلام است اشكال دارد .\r\n\r\n928\r\n- اگر عكس‌هايى كه به شكل ائمه عليهم السّلام فروخته مىشود جذاب باشد آيا مىتوان نه بعنوان اينكه امام عليه السّلام واقعا اين شكل است بلكه چون جذبه دارد در خانه بزنيم ؟ چه حكمى دارد ؟\r\n\r\nبسمه تعالى\r\n- با فرض بالا مانعى ندارد .\r\n\r\n929\r\n- آيا عكس‌هايى كه در بازار به عنوان شمايل ائمه عليهم السّلام فروخته مىشود واقعا حقيقى است ؟\r\n\r\nبسمه تعالى\r\n- خير ، اگر به قصد اينكه امام عليه السّلام به اين صورت است بكشند جايز نيست .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nموسيقى و غنا\r\n\r\n[ مسائل موسيقى 
  ]\r\n\r\n930\r\n- اگر « نى » و « چنگ و تار » به نحوى نواخته شود كه حالت طرب ايجاد نكند ، آيا گوش دادن به آن جايز است ؟\r\n\r\nبسمه تعالى\r\n- اگر نواختن آنها لهوى باشد ، گوش دادن آن جايز نيست ، و اللّه العالم .\r\n\r\n931\r\n- گوش كردن برخى موسيقىها كه مشخص نيست آيا موسيقى است يا نيست و مشكوك است كه آيا در مجالس خوشگذرانى استفاده مىشود يا خير ، چه حكمى دارد ؟\r\n\r\nبسمه تعالى\r\n- احتياط در ترك است تا مقدمه بر ترك حرام شود ، و اللّه العالم .\r\n\r\n932\r\n- موسيقى كه انسان را به تحرك نمىاندازد و در مجالس لهو و لعب استفاده نمىشود ، آيا حرام است ؟\r\n\r\nبسمه تعالى\r\n- موسيقى مناسب با مجالس خوشگذرانى موسيقى لهوى و حرام است هرچند در غير آن مجالس نواخته شود ، و در حرمت موسيقى لهوى مطرب بودن فعلى شرط نيست همين قدر كه موسيقى مناسب مجالس خوشگذرانى باشد نواختن و گوش دادن به آن حرام است ، و اللّه العالم .\r\n\r\n933\r\n- ياد گرفتن و نواختن سنتور با توجه به اينكه منظور از نواختن ، نواختن به صورت لهوى نمىباشد بلكه به صورتى كه به انسان آرامش مىدهد ، نواخته خواهد شد ، آيا به نظر حضرتعالى اشكال دارد يا خير ؟\r\n\r\nبسمه تعالى\r\n- سنتور از آلات لهو است و استعمال آلات لهو در لهو جايز نيست چه به خيال آرامش پيدا كردن باشد يا به غير آن ، و اللّه العالم .\r\n\r\n934\r\n- آيا موسيقى مناسب با مجالس خوشگذرانى اهل فسق همان موسيقى لهوى است ؟\r\nو اگر اين چنين است آيا با گذشت زمان و تغيير عرف جامعه « چون ديگر مناسب آن\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمجالس خوشگذرانى نيست » از حالت لهوى خارج مىشود ؟\r\n\r\nبسمه تعالى\r\n- در فرض سؤال از حالت لهو خارج نمىشود ، و اللّه العالم .\r\n\r\n935\r\n- آهنگهايى كه تلويزيون پخش مىكند چه حكمى دارد ؟\r\n\r\nبسمه تعالى\r\n- گوش دادن به موسيقى لهوى چه از تلويزيون باشد و چه غير آن حرام است ، و ملاك حرمت و حليّت تلويزيون نيست ، و اللّه العالم .\r\n\r\n936\r\n- با توجه به اينكه متأسفانه آلات موسيقى و ترانه‌هاى حرام در جامعه عادى شده است و امكان جلوگيرى از آنها نيست و امر و نهى تأثيرى ندارد و موجب مىشود شخص امركننده كوچك شود ، چه حكمى دارد ؟ و آيا شنيدن با گوش كردن حكم آن يكى است ؟ و آيا اين ترانه‌ها به ايمان انسان لطمه‌اى وارد مىسازد ( اگر خود شخص مايل نباشد گوش دهد ) چه حكمى دارد ؟\r\n\r\nبسمه تعالى\r\n- واجب است به حاضران بفهماند كه گوش دادن به موسيقى مفروض حرام است ولى صرف رسيدن صدا به گوش در صورتى كه تمايل به شنيدن آن ندارد اشكال ندارد مگر اينكه حاضران تصور كنند شما گوش مىدهيد كه در اين صورت بايد به آنها بفهمانيد كه گوش نمىدهيد ، و اللّه العالم .\r\n\r\n937\r\n- بعضى از رانندگان بىتعهد از نوارهاى مبتذل موسيقى و ترانه استفاده مىكنند و در پاسخ به اعتراضات مىگويند : برخى مسافرين اصرار بر استفاده از نوارهاى مبتذل دارند و ما براى جذب مسافر بيشتر چنين مىكنيم . آيا كسب اين گونه رانندگان كه به همراه رانندگى و مسافركشى با استفاده از نوارهاى ترانه علاوه بر ترويج منكر و گناه ، موجبات اذيت مسافران مؤمن را فراهم مىكنند چه صورت دارد ؟\r\n\r\nبسمه تعالى\r\n- عمل اشخاص مزبور جايز نيست و گناه حساب مىشود و اينها بايد از عاقبت كار بترسند ، و اللّه العالم .\r\n\r\n938\r\n- گوش دادن به موسيقى بدون ميل و رغبت به آن چه حكمى دارد ؟\r\n\r\nبسمه تعالى\r\n- گوش دادن به موسيقى لهوى حرام است امّا اگر شخصى به آن گوش ندهد ، و ناخواسته به گوش او برسد در صورتى كه عنوان ديگرى - مثل به اشتباه انداختن مردم\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو اينكه خيال كنند حلال است - در بين نباشد مانعى ندارد ، و اللّه العالم .\r\n\r\n939\r\n- استماع نوارهاى موسيقى بدون كلام كلاسيك غربى از قبيل پيانو ، ارگ و با مجوز وزارت ارشاد اسلامى صادر مىشود آيا محلّ اشكال است ؟\r\n\r\nبسمه تعالى\r\n- گوش دادن به موسيقى لهوى حرام است و در حرمت موسيقى لهوى بين انواع آن فرقى نيست چه شخص يا مؤسسه‌اى اجازهء پخش و نشر آن را بدهد يا اجازه ندهد ، و اللّه العالم .\r\n\r\n940\r\n- در بعضى از بانك نوارهاى مساجد نوارهايى در اختيار عموم قرار مىگيرد كه موجب رقص و . . . مىگردد و اين در حالى است كه مىگويند وزارت ارشاد مجوز داده است ، آيا هر نوار كه وزارت ارشاد مجوز بدهد اسلامى مىباشد و جايز مىباشد ؟\r\n\r\nبسمه تعالى\r\n- اولا وزارت ارشاد مرجع تشخيص حرام و حلال نيست ، و ثانيا غنا و موسيقى لهوى گوش دادن به آن حرام است چه شخص يا مؤسسه‌اى تجويز كند يا خير ، و اللّه العالم .\r\n\r\n941\r\n- خواهشمندم به حكم نوازندگى آلات موسيقى زير را بنويسيد : سنتور ، سه‌تار ، دف ، فلوت ، نى ، تنبك ، ارگ ، چنگ ، گيتار .\r\n\r\nبسمه تعالى\r\n- آلات مزبور آلات موسيقى هستند و استعمال آلات موسيقى به وجه لهوى حرام است و نيز گوش دادن به موسيقى لهوى و خريدوفروش آلات آن جايز نيست ، و اللّه العالم .\r\n\r\n942\r\n- اخيرا در ميلاد ائمهء معصومين عليهم السّلام بعنوان جشن ائمه يا مناسبتهاى ديگر ، تحت عنوان اجراى موسيقى سنّتى ، كنسرتهاى موسيقى را برپا مىكنند يا سرودهايى همراه با آهنگ به صورت طرب‌آور يا خوانندگيهايى سبك اجرا مىكنند . آيا رواج اين حركت از سوى هر گروه و نهاد در فرهنگسراها يا مساجد و حسينيه‌ها چه صورت دارد ؟ و آيا اساسا با توجه به سيرهء ائمهء معصومين عليهم السّلام مىتوان به نام اهل بيت به چنين اقداماتى دست زد ؟\r\n\r\nبسمه تعالى\r\n- اجراى موسيقى در مجالس معصومين عليهم السّلام مطلقا جايز نيست و نواختن موسيقى لهوى و گوش دادن به آن هرچند در غير مجالس معصومين عليهم السّلام باشد حرام است ، و بين انواع موسيقى لهوى فرقى در حرمت نيست ، و اللّه العالم .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\n943\r\n- دف و دايره زدن در مجالس ائمهء معصومين عليهم السّلام چه صورت دارد ؟ در برخى جلسات خصوصا زنانه گروههايى با گرفتن مبالغ سنگين بوسيلهء اين آلات اجراى برنامه مىكنند و در برابر اعتراضات ، به سخن معصومين عليهم السّلام كه فرمودند : « در شادى ما شاد و در عزاى ما عزادار باشيد » استناد مىكنند . وظيفهء شرعى را بيان نماييد ؟\r\n\r\nبسمه تعالى\r\n- استعمال آلات لهو در مجالس معصومين عليهم السّلام مطلقا جايز نيست و نيز حضور در مجالسى كه اين برنامه‌ها اجرا مىشود محلّ اشكال است ، و اللّه العالم .\r\n\r\n944\r\n- با توجه به گسترش مسألهء موسيقى در جامعه و خصوصا در سطح جوانان حكم موارد ذيل را از نظر شرعى بيان فرمائيد :\r\n\r\nالف )\r\nبا توجه به اينكه آلات موسيقى ( نواختن آهنگ ) كاربردهاى مشترك بين حلال و حرام دارند حكم خريدوفروش و نگهدارى آنها و آموزش و يادگيرى نحوهء استفاده از آنها چيست ؟\r\n\r\nبسمه تعالى\r\n- استعمال آلات موسيقى لهوى به وجه لهوى جايز نيست چه براى آموزش باشد يا براى غير آن و خريدوفروش آلاتى كه موسيقى لهوى حساب مىشوند - هرچند بعضا در غير حرام استعمال مىشوند - جايز نيست و نيز نگهدارى آن بنابر احتياط جايز نيست ، و اللّه العالم .\r\n\r\nب )\r\nآيا تعريف غنا از نظر شرعى بر آوازه‌خوانيهاى رايج كه يك فرد متن شعر يا نثر را با آواز خوش مىخواند قابل تطبيق است ؟ و آيا محتواى متن هم دخالتى در حكم شرعى دارد ؟\r\n\r\nبسمه تعالى\r\n- آوازه‌خوانى مناسب با مجالس خوشگذرانى كه در مضمون باطل باشد غنا و حرام است و بنابر احتياط واجب بايد از مطلق خواندنى كه با ترجيع صوت ( چهچه ) و كيفيت لهوى است - هرچند در مضمون باطل نباشد - اجتناب نمود ، و اللّه العالم .\r\n\r\nج )\r\nمجلس حرام به چه مجلسى گفته مىشود ؟ آيا هدف و انگيزه برگزار كنندگان و شركت كنندگان در تعيين مصداق دخالت دارد ؟ و يا اينكه صرف وقوع عمل حرام در مجلسى آن مجلس را تبديل به مجلس حرام مىكند ؟\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nبسمه تعالى\r\n- مجلسى كه شركت كنندگان در آن مجلس نوعا مرتكب حرام مىشوند مجلس حرام حساب مىشود و در بعضى از موارد اگر بعضى از شركت كنندگان مجلس مرتكب حرام شوند نشستن ديگران در آن مجلس جايز نيست هرچند ديگران مرتكب آن حرام نشوند مثل اينكه سفره‌اى باشد كه بعضى در آن سفره شراب مىخورند ، و اللّه العالم .\r\n\r\nو )\r\nآيا بين حكم گوش كردن به موسيقى و غنا و پخش آن ملازمه وجود دارد ؟ ( به نحوى كه حرمت يكى باعث حرمت ديگرى شود ) ؟\r\n\r\nبسمه تعالى\r\n- در همهء مواردى كه غنا و نواختن موسيقى لهوى حرام است گوش دادن به آن هم حرام است ، و اللّه العالم .\r\n\r\n945\r\n- ساز در روز تولّد يكى از ائمهء اطهار عليهم السّلام يا در جشن عروسى جايز است يا خير ؟\r\nو حكم نقّاره چيست ؟\r\n\r\nبسمه تعالى\r\n- استعمال آلات لهو در لهو و گوش دادن به صداى آن حرام است ، و نقّاره زدن جزء لهو نيست ، و اللّه العالم .\r\n\r\n946\r\n- حكم موسيقى كه براى فرد مهيّج نباشد بلكه باعث انبساط خاطر و آرام‌بخش باشد را بيان نماييد .\r\n\r\nبسمه تعالى\r\n- در حرمت موسيقى لهوى تهييج و مطرب بودن فعلى شرط نيست ، همين كه موسيقى مناسب مجالس خوشگذرانى باشد نواختن و گوش دادن به آن حرام است ، و اللّه العالم .\r\n\r\n947\r\n- گوش كردن نوارهاى ترانه چه حكمى دارد ؟ منظورم اين است كه فردى كه از طريق نوارهاى ترانه ارضاء مىشود گوش كردن آن چطور است ؟\r\n\r\nبسمه تعالى\r\n- گوش دادن به آن حرام است ، و اللّه العالم .\r\n\r\n948\r\n- آيا ترانه‌ها ( يا سرودهاى ) قبل از انقلاب كه توسط مرد خوانده شده با ترانه‌ها يا سرودهاى بعد از انقلاب هيچ فرقى با هم در حكم شرعى دارند ؟\r\n\r\nبسمه تعالى\r\n- غنا و موسيقى لهوى حرام است و در حرمت آن بين اينكه خواننده يا نوازنده چه كسى باشد فرقى نيست ، و اللّه العالم .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\n949\r\n- با توجه به اينكه خواندن نوحه‌ها و سرودها در مجالس اهل بيت عليهم السّلام بر گرفته از يكى از دستگاههاى موسيقى مىباشد و بعضى مواقع مشاهده مىشود خوانندگان زمان طاغوت به آن سبكها سرود خوانده و يا مىخوانند . در صورت مذكور خواندن نوحه و سرود به آن سبكها چه حكمى دارد ؟\r\n\r\nبسمه تعالى\r\n- خواندن نوحه و مداحى به نحو غنا و كيفيت لهوى جايز نيست ، و مداحان بايد توجه كافى داشته باشند كه تا دير نشده در بعضى خوانده‌هاى خود تجديد نظر كنند و خداى ناكرده كارى نكنند كه فرداى قيامت پشيمان شوند ، خداوند به عزت امام حسين عليه السّلام به همهء كسانى كه در راه امام حسين عليه السّلام خالصانه تلاش مىكنند و مراسم صحيح را ترويج مىكنند توفيق عطا كند .\r\n\r\n950\r\n- چگونه ما امروزه موسيقى از نوع مشروع و حلال هم داريم و آلات موسيقى هم به دو دستهء آلات موسيقى مشتركه و آلات موسيقى مختصه تقسيم شده‌اند ؟ لطفا دلايل را بيان فرماييد .\r\n\r\nبسمه تعالى\r\n- نواختن آلات مخصوصه كه مناسب مجالس خوشگذرانى باشد موسيقى لهوى است چه آن نواختن در مجلس خوشگذرانى باشد يا در غير آن ، و نواختن موسيقى لهوى و گوش دادن به آن و ساختن و خريدوفروش و ترويج آن جايز نيست . و در حرمت موسيقى لهوى مطرب بودن فعلى شرط نيست ، چه مطرب باشد يا نباشد حرام است ، و اين آن چيزى است كه از روايات وارده از معصومين عليهم السّلام استفاده مىشود به جهت اينكه آنچه در روايات معتبره آمده نهى از مثل مزمار و بربط و غير آن است و از آنجا كه نهى از ذات نهى از عمل مناسب با آن ذات مىباشد و عمل مناسب با آلات مزبور استعمال آنها به وجه لهوى است ، در نتيجه نهى از آلات مزبور نهى از استعمال آنها به وجه لهوى مىباشد ، و اللّه العالم .\r\n\r\n951\r\n- در زورخانه مرسوم است كه موقع ورزش افراد ضرب ( طبل ، تنبك ) مىزنند آيا اين كار جايز است يا خير ؟\r\n\r\nبسمه تعالى\r\n- اگر به صورت لهوى نباشد مانعى ندارد ، و اللّه العالم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\n952\r\n- معنى لهو و لعب چيست و تشخيص آن با كيست ؟\r\n\r\nبسمه تعالى\r\n- لهو به معناى خوشگذرانى و هر كارى است كه انسان را از ياد خداوند متعال غافل نمايد و مطلق لهو حرمت ندارد ، موسيقى لهوى و گوش دادن به آن حرام است و لعب به معناى بازى و سرگرمى است ، بازى با آلات قمار چه با برد و باخت مالى باشد يا بدون آن جايز نيست ، و اللّه العالم .\r\n\r\n953\r\n- دايره زدن در مجالس عروسى چه صورت دارد ؟\r\n\r\nبسمه تعالى\r\n- دايره از آلات لهو است و استعمال آلات لهو حتى در مجالس عروسى جايز نيست ، و اللّه العالم .\r\n\r\n954\r\n- در شرايط كنونى در برخى از مراسم عروسى از نوارهاى مبتذل استفاده مىشود ، با توجه به اينكه ممكن است عدم شركت در مراسم موجب تيرگى روابط فاميلى شود و از طرف ديگر نهى از منكر هم مفيد نيست ، شركت در اين مجالس چه حكمى دارد ؟\r\n\r\nبسمه تعالى\r\n- گوش دادن به موسيقى لهوى و يا آوازهايى كه مناسب مجالس لهو و لعب است جايز نيست ، و در صورت وجود شرايط بايد امر به معروف و نهى از منكر نمود و چنانچه شخص با شركت در مجلس نمىتواند نهى از منكر كند بلكه حضور او در مجلس امضاى كار آنها حساب مىشود حضور جايز نيست ، و اللّه العالم .\r\n\r\n955\r\n- اگر شخصى در اتومبيلى سوار شده كه نوار موسيقى گذاشته و بداند نهى از منكر سودى ندارد ، وظيفه چيست ؟\r\n\r\nبسمه تعالى\r\n- گوش ندهد ، و نهى از منكر كند تا مردم بدانند كه موسيقى لهوى و غنا حرام است ، و اللّه العالم .\r\n\r\n956\r\n- تماس گرفتن با افرادى كه سر و كار با نوارهاى مبتذل و فيلمهاى نامشروع دارند چگونه است ؟ اگر امر به معروف و نهى از منكر باعث مسخرهء خود آمر و ناهى شود چطور است ؟\r\n\r\nبسمه تعالى\r\n- چنانچه آنها را نصيحت يا نهى از منكر كند ، تماس با آنها مانعى ندارد ، و نهى از\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمنكر را ترك نكند تا ديگران بدانند كه ارتكاب حرام جايز نيست ، و اللّه العالم .\r\n\r\n957\r\n- گوش كردن آهنگهايى كه در صدا و سيما پخش مىشوند چه حكمى دارد ؟\r\n\r\nبسمه تعالى\r\n- ملاك در حرمت و حليّت پخش موسيقى از صدا و سيما نيست ، موسيقى لهوى ( نواختن با آلات مخصوصه كه مناسب مجالس خوشگذرانى باشد ) و گوش دادن به آن جايز نيست چه از صدا و سيما پخش شود يا از غير آن ، و اللّه العالم .\r\n\r\n958\r\n- اگر موسيقى غير مطرب احساسات دينى انسان را تقويت كند گوش دادن به آن بهتر است يا گوش ندادن ؟\r\n\r\nبسمه تعالى\r\n- افراد متديّن با موسيقى دينشان تقويت نمىشود و اين القاء شيطان است و گوش دادن به موسيقى لهوى كه مناسب مجالس خوشگذرانى است جايز نيست ، و اللّه العالم .\r\n\r\n959\r\n- ملاك حرمت موسيقى مطرب يا لهوى بودن آن است ؟\r\n\r\nبسمه تعالى\r\n- نواختن موسيقى لهوى و گوش دادن به آن حرام است . و مقصود از موسيقى لهوى موسيقى مناسب با مجالس خوشگذرانى است . در حرمت موسيقى مطرب بودن فعلى شرط نيست ، موسيقى لهوى از هر نوعى كه باشد حرام است ، و اللّه العالم .\r\n\r\n960\r\n- خيلى از آهنگهايى كه فعلا از راديو و تلويزيون پخش مىشود اگر از عرف 15 سال قبل مىپرسيدى آن را مطرب و مناسب مجالس لهو مىدانستند ولى عرف الآن آن را مطرب نمىداند ، وظيفه چيست ؟\r\n\r\nبسمه تعالى\r\n- گوش دادن به موسيقى كه در نظر عرف - و لو عرف گذشته - مناسب مجالس لهو باشد جايز نيست ، و اللّه العالم .\r\n\r\n961\r\n- آوازه‌خوانى زنان و يا استفاده از نوار مختصّ عروسى در محلى كه فقط زنان حضور دارند چه حكمى دارد ؟\r\n\r\nبسمه تعالى\r\n- غنا و گوش دادن به آن حرام است چه خوانندهء آن زن باشد يا مرد و چه گوش دادن به آن به صورت مستقيم باشد يا از روى نوار ، البته غنا در خصوص عروسى در صورتى كه مشتمل بر موسيقى لهوى نباشد استثناء شده است امّا گوش دادن به نوار غناى مجلس عروسى در غير عروسى حرام است ، و اللّه العالم .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\n962\r\n- در مراسم عروسى در بعضى از نقاط كرمانشاه خصوصا روستاها رسم است كه از ساز و دهل استفاده مىشود و عدّه‌اى با آواز ساز و دهل مىرقصند مىگويند « محلى است » .\r\n\r\nبسمه تعالى\r\n- موسيقى لهوى و گوش دادن به آن حرام است چه محلى باشد چه غير محلى ، و اللّه العالم .\r\n\r\n963\r\n- آموزش و فراگيرى آهنگهاى قرآن به منظور تلاوت چگونه است ؟\r\n\r\nبسمه تعالى\r\n- گوش دادن و فراگيرى صوت خوب ، در صورتى كه به كيفيت مناسب مجالس خوشگذرانى نباشد مانعى ندارد ، و اللّه العالم .\r\n\r\n964\r\n- اگر كسى هيچ نوع آهنگى براى او ايجاد تحريك نكند ، گوش دادن به آن آهنگها چگونه است ؟\r\n\r\nبسمه تعالى\r\n- گوش دادن به آهنگهاى مناسب مجالس خوشگذرانى و لو آنكه تحريك فعلى نداشته باشد جايز نيست ، و اللّه العالم .\r\n\r\n965\r\n- شركت در مجالس عروسى يا جشنهايى كه در آن برنامه‌هاى موسيقى اجرا مىگردد ، چگونه است ؟\r\n\r\nبسمه تعالى\r\n- گوش دادن جايز نيست و چنانچه متمكّن از امر به معروف و نهى از منكر نيست و حضور او امضاى كار آنان محسوب مىشود و لو آنكه گوش نكند ، حضور جايز نيست ، و اللّه العالم .\r\n\r\n966\r\n- ياد دادن و ياد گرفتن موسيقى چه حكمى دارد ؟\r\n\r\nبسمه تعالى\r\n- ياد دادن و ياد گرفتن موسيقى لهوى جايز نيست ، و اللّه العالم .\r\n\r\n967\r\n- با توجه به وضعيت كنونى و موقعيت فعلى راديو و تلويزيون و پخش فيلمهاى مختلف و موزيكهايى كه از اين دو پخش مىشود نظرتان راجع به آن چيست ؟\r\n\r\nبسمه تعالى\r\n- گوش دادن به غنا و موسيقى لهوى حرام است و فيلمها نيز چنانچه موجب تهييج شهوت بر حرام يا ترويج فساد در جامعه باشد نگاه كردن جايز نيست ، و اللّه العالم .\r\n\r\n968\r\n- تبعيت از جمعى كه در محلى مانند اتوبوس ، تاكسى و محلهاى عمومى ديگر مشغول\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nگوش دادن به نوارهاى نامطلوب از نظر شرعى هستند ، چيست ؟\r\n\r\nبسمه تعالى\r\n- اگر بودن او در آن محل موجب شود كه مردم توهّم كنند اين عمل جايز است بايد پياده شود و يا اظهار مخالفت كند و خودش هم گوش ندهد ، و اللّه العالم .\r\n\r\n969\r\n- آيا ممكن است آلت موسيقى مختصّ به حرام به خاطر كثرت استعمال آن در عرف مشترك شود ؟\r\n\r\nبسمه تعالى\r\n- آلت مختصّ به موسيقى حرام از آلات مختصه است و استعمال آن حرام است مگر اينكه تغيير شكل داده شود مثل اينكه دايره را بعد از جدا كردن حلقه‌هاى آن ، به سينى تغيير شكل دهند كه استعمال آن در اين موقع مانعى ندارد ، و اللّه العالم .\r\n\r\n970\r\n- كدام يك از آلات موسيقى زير را حرام مىدانيد ؟\r\nالف ) پيانو ، ب ) فلوت ، ج ) تنبك .\r\n\r\nبسمه تعالى\r\n- موارد مزبور از آلات موسيقى لهوى هستند و استعمال آلات موسيقى لهوى به وجه لهوى جايز نيست ، بلى طبلى كه براى بيدار كردن مردم از آن استفاده مىكردند مانعى ندارد ، و اللّه العالم .\r\n\r\n971\r\n- آلات لهو و لعب يعنى چه ؟ و آيا تار و ساز نيز آلات لهو و لعب محسوب مىشوند ؟\r\n\r\nبسمه تعالى\r\n- آلات لهو آلاتى است كه اهل فسوق با آن خوشگذرانى مىكنند و تار و ساز و امثال آن از آلات لهو هستند و مقصود از آلات لعب آلات قمار است ، و اللّه العالم .\r\n\r\n972\r\n- آيا خريدوفروش آلات لهو و لعب نيز جايز است ؟\r\n\r\nبسمه تعالى\r\n- جايز نيست مگر اينكه مادهء آن را كه ماليّت دارد بفروشند ، و اللّه العالم .\r\n\r\n973\r\n- استعمال آلات موسيقى و آلات لهو و لعب در عزادارى سالار شهيدان امام حسين عليه السّلام چه حكمى دارد ؟\r\n\r\nبسمه تعالى\r\n- جايز نيست ، و اللّه العالم .\r\n\r\n974\r\n- گوش دادن به موسيقى و ديدن فيلم چه حكمى دارد ؟\r\n\r\nبسمه تعالى\r\n- موسيقى لهوى ( نواختن با آلات مخصوصه كه مناسب با مجالس خوشگذرانى باشد ) و گوش دادن به آن جايز نيست ، و نگاه كردن و نشان دادن فيلمهايى كه موجب فساد\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nو ترويج فحشا در جوانان و يا غير آنان بشود جايز نيست ، و اللّه العالم .\r\n\r\n975\r\n- نواختن موسيقى در مجلس عروسى زنان چه حكمى دارد ؟\r\n\r\nبسمه تعالى\r\n- نواختن موسيقى لهوى و گوش دادن به آن حرام است چه در مجلس عروسى زنانه باشد يا در غير آن ، و اللّه العالم .\r\n\r\n976\r\n- گرداندن عروس در شهر با بوق زدن و كف زدن ، كه موجب آزار مؤمنين مىشود چه حكمى دارد ؟\r\n\r\nبسمه تعالى\r\n- چنانچه موجب ايذاء مردم يا موجب جلب نظر نامحرم باشد جايز نيست ، و اللّه العالم .\r\n\r\n977\r\n- موسيقى يك هنر مىباشد ، چگونه حرام است ؟\r\n\r\nبسمه تعالى\r\n- موسيقى لهوى حرام است و هنر بودن كه در سؤال ذكر شده منافات با حرمت ندارد ، كما اينكه مغنّيه بودن هم هنر است و لكن حرام است ، و اللّه العالم .\r\n\r\n978\r\n- بر روى دفها به صورت واضح جمله « لا إله الا اللّه » و « محمد رسول اللّه صلّى اللّه عليه و آله و سلّم » يا نام يكى از ائمه عليهم السّلام نوشته شده است ، آيا چنين امرى هتك محسوب مىشود يا خير و حكمش چيست ؟\r\n\r\nبسمه تعالى\r\n- هتك محسوب مىشود و نوشتن اين گونه اسامى بر روى آلات لهو حرام است ، و اللّه العالم .\r\n\r\n979\r\n- در پاكستان در بعضى ايالتها مردم در عزادارى امام حسين عليه السّلام ساز مىزنند ، حكم آن چگونه است ؟\r\n\r\nبسمه تعالى\r\n- چنانچه استعمال اين آلات به كيفيت لهوى باشد جايز نيست ، و اللّه العالم .\r\n\r\n980\r\n- موسيقى نواختن اگر بواسطهء وسايلى غير آلات لهو و لعب باشد مانند طشت و قابلمه و سطل . . . اشكال دارد ؟\r\n\r\nبسمه تعالى\r\n- مذكور در سؤال موسيقى لهوى نيست و موسيقى لهوى حرام است كه آن هم با آلات مخصوصه مىشود چه از آلات سنّتى باشد يا آلات جديد ، بلى اگر كسى بتواند با اين وسايل مذكور مثل آلات لهوى بزند حكم موسيقى لهوى را دارد ، و اللّه العالم .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\n981\r\n- ماندن در مجلسى كه در آن لهو و لعب مىشود بدون آنكه انسان مرتكب گناهى بشود ، در صورتى كه نتواند امر به معروف و نهى از منكر كند جايز است ؟ رفتن به چنين مجالسى حكمش چيست ؟\r\n\r\nبسمه تعالى\r\n- گوش دادن به غنا و موسيقى لهوى حرام است چه بتواند امر به معروف و نهى از منكر بكند يا نتواند ، و رفتن به جايى كه مجبور به گوش دادن به موسيقى لهوى بشود بايد ترك شود ، و اللّه العالم .\r\n\r\n982\r\n- گوش كردن به موسيقىهايى كه بعضى از افراد در خارج كشور مىخوانند و به ترانه‌خوان مشهورند ولى اين موسيقىها مطرب نيست و در مجالس لهو و لعب استعمال ندارد - به قول معروف غمناك مىخوانند - چه حكمى دارد ؟\r\n\r\nبسمه تعالى\r\n- گوش دادن به غنا و موسيقى لهوى و لو غمناك بخواند يا بنوازد جايز نيست ، و اللّه العالم .\r\n\r\n983\r\n- خانوادهء زيد با غنا سر و كار دارند به طورى كه در روز يكى دو ساعت به آن گوش مىدهند ، زيد هم در اين مدت به ناچار در خانه است و ترك محل حرج است . او به غنا گوش نمىدهد ولى چون اين كار تداوم دارد متوجه مىشود كه گهگاه آن اشعار غنا ، ناخودآگاه در ذهن مجسم مىشود ، آيا بر زيد گناهى است ؟\r\n\r\nبسمه تعالى\r\n- در فرض سؤال زيد بايد آنها را از اين كار منع كند ، و اللّه العالم .\r\n\r\n984\r\n- خوانندگى زن در مجلس عروسى زنان چه حكمى دارد ؟\r\n\r\nبسمه تعالى\r\n- خوانندگى زن در مجلس عروسى چنانچه در مجلس فقط زنان هستند و باطل نخواند و مشتمل بر موسيقى لهوى هم نباشد مانعى ندارد ، و اللّه العالم .\r\n\r\nكف زدن\r\n\r\n985\r\n- در ايام جشنها ، اعياد اسلامى و تولد ائمهء معصومين عليهم السّلام در بعضى از مجالس جشن و سرور بعضى مداحان در مدح اهل بيت عليهم السّلام مىخوانند مردم هم كف مىزنند ، حكم آن چيست ؟ و اينكه مىگويند مجالس اهل بيت كف زدن ثواب كمتر از سينه زنى را\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nندارد واقعيت دارد ؟\r\n\r\nبسمه تعالى\r\n- دست زدن در محلهاى مقدّس به مناسبت جشن و سرور معصومين صلوات اللّه عليهم اجمعين و بودن معمّم در مجالس مذكور دليل بر جواز آن نمىشود ، و قول به اينكه ثواب كف زدن در مجالس مزبور كمتر از ثواب سينه زدن در مجالس عزادارى نيست كلمهء بزرگى است كه بايد گويندهء آن در روز قيامت جواب بدهد ، دست زدن داخل عنوان لهو است و با مجالس اهل بيت معصومين عليهم السّلام مناسبت ندارد ، مناسب اين گونه مجالس ذكر صلوات و مدايحى است كه انسان را به ياد خداوند متعال و حالات معصومين عليهم السّلام مىاندازد و در مجلس اعياد اهل بيت عليهم السّلام اگر كف مىزنند بايد مجلس را ترك كرد ، و اللّه العالم .\r\n\r\n986\r\n- در وقت مصيبت ويل گفتن چطور است و همچنين در عزادارى ائمهء اطهار عليهم السّلام ، در جشنها كف زدن كه در عصر حاضر مرسوم است جايز است يا نه ؟\r\n\r\nبسمه تعالى\r\n- ويل داخل جزع است ، و جزع در مصائب مكروه است مگر مصائب اهل بيت معصومين عليهم السّلام ، و دست زدن داخل عنوان لهو است و با مجالس ائمهء اطهار عليهم السّلام مناسبت ندارد و بايد ترك شود ، مناسب با مجالس معصومين عليهم السّلام ذكر صلوات و تكرار مدايح است ، و اللّه العالم .\r\n\r\n987\r\n- حكم كف زدن را بيان فرماييد ؟\r\n\r\nبسمه تعالى\r\n- هرچند كف زدن فى نفسه مانعى ندارد لكن با مجالس معصومين عليهم السّلام و با اماكن مقدسه مثل مسجد و حسينيه مناسبت ندارد و لازم است در اين موارد ترك شود ، و اللّه العالم .\r\n\r\n988\r\n- برخى مداحها مطرح مىكنند كف زدن داراى ثواب است و هرچه بهتر و محكمتر كف بزنيد ثواب بيشتر مىبريد و اساسا اين گونه حركات مانند كف زدن و رقص اگر براى اهل بيت باشد اشكال ندارد .\r\n\r\nبسمه تعالى\r\n- كف زدن و رقص در مجالس معصومين عليهم السّلام جايز نيست و لازم است در اين مجالس ترك شود ، مجالس معصومين عليهم السّلام بايد طورى باشد كه مردم را به ياد خداوند\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمتعال بيندازد و فضايل و سفارشهاى معصومين عليهم السّلام را براى مردم بيان كنند نه اينكه العياذ باللّه در آن كار حرام انجام شود يا كارى كه موجب غافل شدن مردم از خداوند شود كه در اين صورت ثوابى بر آن مترتب نمىشود ، و چنانچه مجلس جشن اهل بيت عليهم السّلام با كف و رقص برگزار شد بايد آن مجلس را ترك كرد و شركت در اين گونه مجالس كه هتك حساب مىشود جايز نيست ، و اللّه العالم .\r\n\r\n989\r\n- در مورد مجالس شادى اهل بيت عليهم السّلام كه اغلب در غير مساجد برگزار مىشود و هميشه با ذكر صلوات و تكبير همراه مىباشد ولى همراه با خواندن اشعار موزون در مدح اهل بيت عليهم السّلام توسط مداحان ، گاها مردم براى ابراز احساسات اقدام به دست زدن مىنمايند ، نظرتان را بيان فرماييد .\r\n\r\nبسمه تعالى\r\n- كف زدن با مجالس اهل بيت عليهم السّلام مناسبت ندارد - هرچند مجالس در غير مسجد برگزار شود - و لازم است كف زدن در اين مجالس ترك شود ، در مجالس اهل بيت عليهم السّلام بايد اشعارى خوانده شود كه مردم را به فضايل و گفته‌ها و سفارشهاى معصومين عليهم السّلام متوجه نموده و آنها را به ياد خداوند متعال بيندازد ، و اللّه العالم .\r\n\r\n990\r\n- آيا شما اعتقاد داريد كه كف زدن و دست زدن در مراسم ميلاد ائمهء اطهار عليهم السّلام جايز نيست ؟\r\n\r\nبسمه تعالى\r\n- كف زدن داخل عنوان لهو است و لهو مناسبت با مجالس مربوط به ائمه عليهم السّلام ندارد و در مجالس ائمه عليهم السّلام بايد اشخاص ذكر خداوند و ذكر صلوات و آخرت و مصائب ائمه عليهم السّلام را متذكر شوند ، و چنانچه شخص مداح بگويد مداحى همراه با كف زدن مىكنم ، لازم است آن مداح و مجلس را ترك كنند تا اين گونه مجالس تأييد نشود و ان شاء اللّه از بين برود ، و اللّه العالم .\r\n\r\n991\r\n- كف زدن در مجالس مثل جشن تولد بچه را بيان فرماييد .\r\n\r\nبسمه تعالى\r\n- در غير مجالس اهل بيت كف زدن اگر مقارن با محرّم ديگرى نباشد مانعى ندارد ، و اللّه العالم .\r\n\r\n992\r\n- دست افشانى در مجالس عروسى را بيان فرماييد و نشست در اين مجالس چگونه\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاست ؟\r\n\r\nبسمه تعالى\r\n- دست زدن در مجالس عروسى چنانچه مشتمل بر حرام ديگرى نباشد مانعى ندارد ، لكن خلاف وقار مؤمن است ، و اللّه العالم .\r\n\r\n993\r\n- بعضى مراكز فرهنگى قصد برگزارى دسته‌جات شادى به مناسبت اعياد بزرگ اسلامى و ميلاد ائمهء معصومين عليهم السّلام را مانند دسته‌جات سينه زنى و عزادارى دارند . آيا اين كار صحيح است ؟\r\n\r\nبسمه تعالى\r\n- اين كار اشكال دارد و بايد ترك شود به جهت اينكه اگر در ضمن آن فسادى از طريق بعضى از افراد انجام شود حد اقل مقارن با لهو مىشود و لهو با مجالس معصومين عليهم السّلام و برنامه‌هايى كه به اسم اهل بيت عليهم السّلام برگزار مىشود مناسبت ندارد ، و اللّه العالم .\r\n\r\nرقص\r\n\r\n994\r\n- لطفا حكم رقصيدن را بيان فرماييد ؟ و بفرماييد آيا رقصيدن شوهر براى زن يا رقصيدن زن براى شوهر اشكال دارد يا نه ؟\r\n\r\nبسمه تعالى\r\n- رقص زن براى شوهر و يا پيش زنهاى ديگر در صورتى كه مرد ديگرى و لو محرم و يا پسر مميّز در ميان آنها نبوده و همچنين مشتمل بر حرام ديگر مثل نواختن آلات موسيقى و غناء نباشد مانعى ندارد ، و رقص مرد اذلال نفس حساب مىشود و اشكال دارد ، و اللّه العالم .\r\n\r\n995\r\n- رقص زن به زن و مرد به مرد چه حكمى دارد ؟\r\n\r\nبسمه تعالى\r\n- رقص زن براى شوهرش و رقص زن براى زنان در مجالس عروسى و مثل آن چنانچه در حضور مرد يا پسر مميّز نبوده و مشتمل بر حرام ديگرى مثل موسيقى لهوى و غير آن نباشد مانعى ندارد ، و رقص مرد از لهو است و براى مؤمن سزاوار نيست و بسا موجب اذلال نفس است و جايز نيست ، و اللّه العالم .\r\n\r\n996\r\n- تعريف رقص از نظر شرعى چيست ؟ و حكم آن به نظر حضرتعالى چيست ؟ ( البته\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبدون اختلاط با مسألهء حرام ديگرى ) .\r\n\r\nبسمه تعالى\r\n- رقص حركت متعدد شىء است به صورت يكنواخت يا مختلف و رقص شخص يعنى حركت دادن و بازى كردن با اعضاء بدن به جهت خوشگذرانى كه نوعا موجب تهييج شهوت مىشود . رقص زن براى شوهرش و رقص زن براى زنان در مجالس عروسى و مثل آن چنانچه در حضور مرد حتى پسر مميّز نبوده و مشتمل بر حرام ديگرى مثل موسيقى لهوى و غير آن نباشد مانعى ندارد ، و رقص زن براى مرد چه محرم باشد يا غير محرم جايز نيست ، و رقص مرد از لهو است و براى مؤمن سزاوار نيست و بسا موجب اذلال نفس است و جايز نيست ، و اللّه العالم .\r\n\r\n997\r\n- حكم رقص برادر براى برادر چيست ؟ حكم رقص خواهر براى برادر چيست ؟ حكم رقص برادر براى خواهر چيست ؟ حكم رقص دايى براى خواهر زاده چيست ؟ حكم رقص خواهرزاده براى دايى چيست ؟ حكم رقص عمه براى برادر زاده چيست ؟\r\nحكم رقص برادر زاده براى عمه چيست ؟ حكم رقص خواهر زاده براى خاله چيست ؟\r\nحكم رقص خاله براى خواهرزاده چيست ؟ حكم رقص عمو براى برادر زاده چيست ؟ حكم رقص برادر زاده براى عمو چيست ؟\r\n\r\nبسمه تعالى\r\n- رقص مرد پيش مردان اذلال نفس حساب مىشود و اين بر مؤمن جايز نيست و ترك شود ، و رقص زن پيش مرد و لو محرم باشد جايز نيست و رقص زن براى شوهرش و رقص زن پيش زنان در صورتى كه همراه حرام ديگرى نباشد و در حضور مرد يا پسر مميّز نباشد مانعى ندارد ، و اللّه العالم .\r\n\r\n998\r\n- حكم رقص زن براى زن ، زوجه براى زوج ، مرد براى مرد در مراسم عروسى محلى چيست ؟\r\n\r\nبسمه تعالى\r\n- رقص زن براى شوهرش و نيز رقص زن براى زنان در مجالس عروسى و مثل آن چنانچه در حضور مرد بلكه پسر مميّز نبوده و مشتمل بر حرام ديگرى مثل موسيقى لهوى و غير آن نباشد مانعى ندارد ، و رقص مرد از مصاديق لهو است و سزاوار است مؤمن از آن اجتناب نمايد ، و اللّه العالم .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n999\r\n- خصوصيات يك مراسم عروسى اسلامى در نظام مقدس اسلامى جمهورى اسلامى را بيان فرماييد .\r\n\r\nبسمه تعالى\r\n- بايد در آن مراسم معصيت خداوند متعال انجام نگيرد و از ارتكاب حرام اجتناب شود ، و اللّه العالم .\r\n\r\n1000\r\n- در عروسىها رسم است كه داماد مىرقصد و اطرافيان بر سر او پول مىريزند ، با توجه به اينكه اگر داماد نرقصد پولى نيز جمع نمىشود آيا پولهاى جمع شده براى داماد حلال مىباشد ؟\r\n\r\nبسمه تعالى\r\n- پولها حلال است ولى رقص مرد از مصاديق لهو است و سزاوار است مؤمن از آن اجتناب نمايد ، و اللّه العالم .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nولايت فقيه\r\n\r\n1001\r\n- محدودهء ولايت فقيه را از نظر روايات و حكم عقل بيان فرماييد .\r\n\r\nبسمه تعالى\r\n- بحث ولايت فقيه به صورت تفصيلى در كتاب « ارشاد الطالب » جلد سوم مطرح شده است به آنجا مراجعه شود ، و اللّه العالم .\r\n\r\n1002\r\n- آيا ولايت فقيه از مسلّمات است ؟\r\n\r\nبسمه تعالى\r\n- اصل مسألهء ولايت فقيه از مسلّمات است ولى حدود و خصوصيات آن مورد اختلاف است و بحث تفصيلى آن را در كتاب « ارشاد الطالب » جلد سوم بيان نموديم به آنجا مراجعه شود ، و اللّه العالم .\r\n\r\n1003\r\n- آيا ولايت فقيه در فتوى و قضاوت و امور حسبيّه منحصر مىباشد يا اينكه فقيه در حكومت نيز ولايت دارد ؟\r\n\r\nبسمه تعالى\r\n- تشكيل حكومت اسلامى از امور حسبيّه است و تفصيل آن در كتاب استفتائات عربى ( صراط النجاة ) ذكر شده است ، و اللّه العالم .\r\n\r\n1004\r\n- آيا اعلميت در مسائل فقهى براى ولىّ فقيه بودن لازم است ؟\r\n\r\nبسمه تعالى\r\n- اعلميت شرط نيست ، و اللّه العالم .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nولى\r\n\r\n1005\r\n- آيا براى فرزند ( دختر يا پسر ) در انجام مستحبات و شركت در مراسم و شعائر اسلامى رضايت والدين شرط است يا نه ؟\r\n\r\nبسمه تعالى\r\n- اگر براى تعلم وظايف شرعى و معتقدات دينى باشد تحصيل اذن آنها لازم نيست ، ولى مقتضاى ادب دينى اين است كه تا مىتواند آنها را راضى كند ، و اللّه العالم .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nغيبت\r\n\r\n1006\r\n- گاهى وقتها در حين اينكه در خانه نشسته‌ايم ( در جمع خانواده‌هاى فاميل ) از ديگران غيبت مىشود كه به گوش من نيز مىرسد . آيا گناه آن به من كه قصد شنيدن آن را نداشتم نيز مىرسد ؟\r\n\r\nبسمه تعالى\r\n- استماع حرام است و چه گوش بدهيد يا ندهيد بايد نهى از منكر نماييد ، و اللّه العالم .\r\n\r\n1007\r\n- آيا غيبت شامل موارد زير مىشود :\r\n\r\n[ الف 
  ]\r\nصحبت كردن در مورد دوستى كه در درس ضعيف است ؟\r\n\r\nبسمه تعالى\r\n- اين مورد غيبت نيست ، و اللّه العالم .\r\n\r\n[ ب 
  ]\r\nگفتن اينكه فلان معلم ضعيف درس مىدهد ؟\r\n\r\nبسمه تعالى\r\n- غيبت نيست ، و اللّه العالم .\r\n\r\n[ ج 
  ]\r\nاگر كسى به فرد ديگر بگويد كه من از فلانى متنفّرم آيا غيبت كرده است ؟\r\n\r\nبسمه تعالى\r\n- غيبت نيست ولى اگر در مقام عيب درست كردن بر او باشد جايز نيست ، و اللّه العالم .\r\n\r\n[ د 
  ]\r\nگفتن عيب كسى كه اكثر مردم آن را مىدانند ؟\r\n\r\nبسمه تعالى\r\n- كسانى كه نمىدانند گفتنش اشكال دارد ، و اللّه العالم .\r\n\r\n1008\r\n- آيا غيبت كردن از تمامى اهالى يك شهر يا يك گروه و يا يك صنف حرام است ؟\r\n\r\nبسمه تعالى\r\n- حرام است ، و اللّه العالم .\r\n\r\n1009\r\n- بازگو كردن عيب كسى پيش شخصى ديگر ، در صورتى كه آن عيب جزء عيبهاى پنهانى نباشد - مثلا صحبت كردن دربارهء زشتى قيافهء كسى و يا بد اخلاق بودن يكى از\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nخويشاوندان - آيا اشكال دارد ؟\r\n\r\nبسمه تعالى\r\n- اگر به قصد تحقير و توهين آن شخص باشد جايز نيست ، و اللّه العالم .\r\n\r\n1010\r\n- غيبت را توضيح دهيد ( غيبتى كه حرام است ) .\r\n\r\nبسمه تعالى\r\n- غيبت كشف عيب مؤمن است كه مستور مىباشد ، و اللّه العالم .\r\n\r\n1011\r\n- فرموده‌ايد : « غيبت غير مؤمن مانعى ندارد » در علم فقه به چه كسى مؤمن مىگويند ؟\r\n\r\nبسمه تعالى\r\n- مقصود از مؤمن ، شيعهء اثنا عشرى است و كسى كه شيعهء اثنا عشرى ظاهر الصلاح باشد غيبت كردن او جايز نيست ، و اللّه العالم .\r\n\r\n1012\r\n- غيبت كردن كسى كه علنى گناهى كرده است ، آيا در خصوص آن گناه جايز است و يا كلا جايز است ؟\r\n\r\nبسمه تعالى\r\n- بنابر احتياط به همان گناهى كه تجاهر به آن كرده اكتفا شود ، و اللّه العالم .\r\n\r\n1013\r\n- مىگويند گفتن خوبى ديگران پشت سرشان غيبت نيست ولى اگر راضى نباشند از باب ايذاء مؤمن حرام است . نظر مبارك حضرتعالى چيست ؟\r\n\r\nبسمه تعالى\r\n- گفتن خوبى ديگران مانعى ندارد ، نه غيبت است و نه ايذاء ، و اللّه العالم .\r\n\r\n1014\r\n- تعريفات و مدح افراد در چه صورت غيبت است ؟\r\n\r\nبسمه تعالى\r\n- تعريف و مدح غيبت حساب نمىشود ، و اگر خلاف واقع باشد دروغ حساب مىشود ، و اللّه العالم .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nگناه\r\n\r\n[ مسائل آن 
  ]\r\n\r\n1015\r\n- اگر قسمتى از بدن را مانند كليه هديه كنيم ، شخص هديه‌گيرنده گناه كند ، آيا بر شخص هديه دهندهء كليه گناه حساب مىشود ؟\r\n\r\nبسمه تعالى\r\n- گناهان شخص هديه‌گيرنده به هديه دهنده مربوط نيست و گناه او حساب نمىشود ، و اللّه العالم .\r\n\r\n1016\r\n- اگر گناه به فكر انسان خطور كند ، اين در اسلام گناه شناخته شده يا حتما بايد خود گناه را انجام دهد ؟\r\n\r\nبسمه تعالى\r\n- فكر گناه از شيطان است و بايد اجتناب شود و تا گناه انجام نگرفته است نوشته نمىشود ، و اللّه العالم .\r\n\r\n1017\r\n- شخصى كه احيانا مرتكب گناه صغيره مىشود و ترك گناه كبيره مىكند بخشيده مىشود يا خير ؟\r\n\r\nبسمه تعالى\r\n- چنانچه شخصى مرتكب كبيره نشود يا اگر اتفاقا مرتكب شد توبه كند خداوند نسبت به صغائر وعدهء عفو فرموده است ، و البته از گناه صغيره هم بايد توبه نمود و فرق بين معصيت كبيره و صغيره در اول « منهاج » مذكور است ، و اللّه العالم .\r\n\r\nتوبه\r\n\r\n1018\r\n- آيا در توبه از غيبت ، پشيمانى و استغفار براى كسى كه از او غيبت شده كفايت مىكند ؟\r\nدر صورتى كه در عوض غيبتى كه كرده تعريف آن شخص را نزد ديگران بكند چه حكمى دارد ؟\r\n\r\nبسمه تعالى\r\n- چنانچه از گناهى كه مرتكب شده توبه كند و استغفار بنمايد كفايت مىكند ، و اللّه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nالعالم .\r\n\r\n1019\r\n- آيا خداوند بزرگ همهء گناهان ما را با توبه مىبخشد و يا خير ؟ و اگر كامل نمىبخشد چه كار بايد بكنيم ؟\r\n\r\nبسمه تعالى\r\n- خداوند متعال غفور و رحيم است چنانچه شخص حقيقتا از گناهى كه كرده توبه كند ان شاء اللّه مورد عفو قرار مىگيرد ، لكن در صورتى كه حقّ مالى از ديگران بر عهدهء انسان باشد بايد صاحب حق را راضى نمايد ، قبول توبه مشروط به راضى كردن صاحب حق است ، و اللّه العالم .\r\n\r\n1020\r\n- گناهانى از جمله اذيت كردن و يا كشتن حيوانات را چگونه مىتوان جبران كرد ؟ آيا با توبه بخشيده خواهد شد يا خير ؟\r\n\r\nبسمه تعالى\r\n- چنانچه شخص از گناهى كه كرده توبه كند مورد عفو قرار مىگيرد لكن اگر مال ديگرى را تلف كرده بايد صاحب مال را راضى كند و حقّ او را اداء كند يا از او حلاليت بگيرد ، و اللّه العالم .\r\n\r\n1021\r\n- صيغهء توبه را بيان فرماييد .\r\n\r\nبسمه تعالى\r\n- توبه اين است كه شخص حقيقتا از گناهى كه كرده پشيمان شود و بنابر احتياط استغفار هم بنمايد به گفتن مثل استغفر اللّه ، و اللّه العالم .\r\n\r\n1022\r\n- شخصى بدون اجازه به قصد سرقت وارد خانه‌اى مىشود و بدون هيچ دستبردى از آن خانه خارج مىشود ، بعدا پشيمان گشته و توبه مىكند . در اين صورت توبه كفايت مىكند ؟\r\n\r\nبسمه تعالى\r\n- اگر حقيقتا توبه كند ان شاء اللّه مورد عفو قرار مىگيرد ، لكن اگر از اموال آن خانه چيزى را تلف كرده يا به آن خسارت زده - مثل اينكه قفلى را شكسته است - بايد عوض آن را به صاحبخانه برساند ، و اللّه العالم .\r\n\r\nاسراف\r\n\r\n1023\r\n- معيار اسراف چيست ؟ و صاحب عروه فرمود كه در آب اسراف نيست مراد چيست ؟\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nبسمه تعالى\r\n- تعدّى از مقدار متعارف در هر چيز اسراف است ، و اگر به نحوى از آب استفاده شود كه مردم محروم شوند جايز نيست ، و اللّه العالم .\r\n\r\n1024\r\n- مخارجى كه براى اموات صورت مىگيرد ، اطعامهاى مفصل در تالارها ، تاج گلهاى گران قيمت ، با توجه به وجود معضلات اجتماعى مانند فقر ، كمبود مراكز عام المنفعه مانند مساجد ، مدارس ، درمانگاه ، به نظر حضرتعالى صرف چنين مخارج پرهزينه براى ميت چگونه است ؟\r\n\r\nبسمه تعالى\r\n- امور مزبور داخل در اسراف مال است و اشكال شرعى دارد ، اگر بخواهند مالى را براى ميت صرف كنند مناسب است آن را در انجام تكاليفى كه ميت انجام نداده و بر عهدهء او باقى مانده صرف كنند ، و نيز در احسان و اطعام به فقراء و غير آن از خيرات صرف كنند تا ثواب آن به ميت برسد ، و اللّه العالم .\r\n\r\nبهتان\r\n\r\n1025\r\n- آيا خسارت معنوى قابل مطالبه است ؟ مثلا كسى كه به ديگرى افتراى زنا زد مىتوان طلب مال از او كرد ؟\r\n\r\nبسمه تعالى\r\n- شخص متهم به جهت تهمتى كه به او زده شد طلب مال نمىتواند بكند ، ولى بايد تهمت‌زننده تهمت را در مقابل كسانى كه بهتان زده است تكذيب نمايد ، و اگر بهتان نسبت زنا بوده است حدّ قذف دارد ، و اللّه العالم .\r\n\r\nدروغ\r\n\r\n1026\r\n- تقلّب در آزمون و مواد امتحانى مدارس ، ورودى دانشگاهها ، براى تعيين شغل و اعطاى مدرك و . . . چه حكمى دارد ؟\r\n\r\nبسمه تعالى\r\n- دروغ حرام است هرچند به فعل باشد ، و اينكه شخص چيزى را كه از او نيست اظهار كند كه از او است دروغ و حرام است ، و نيز مخالفت با مقررات اشكال دارد ، و اللّه العالم .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\n1027\r\n- احاديثى كه موجب هتك مقام امام عليه السّلام نمىباشند ولى در كتبى نوشته شده‌اند كه يقين به تقوا و مورد وثوق بودن مؤلفشان نداريم ، آيا نقل اخبار از اين كتب را جايز مىدانيد ؟\r\n\r\nبسمه تعالى\r\n- اگر خبرى را خواستند ترتيب اثر بر آن بدهند بايد ناقل خبر و كتابى كه از آن نقل خبر شده سندش معتبر باشد ، و اللّه العالم .\r\n\r\n1028\r\n- در مورد سخن دروغ ، اگر آن سخن داراى قرينه‌اى بر نبودن قصد جدّى در كلام باشد و يا نشانه‌اى بر مزاح و شوخى در آن باشد ، بازهم حرام است يا خير ؟\r\n\r\nبسمه تعالى\r\n- در حرمت دروغ فرقى بين جدّ و غير جدّ نمىباشد ، و اگر قصد حكايت از واقع نكند كذب حساب نمىشود ، و اللّه العالم .\r\n\r\n1029\r\n- دروغهايى كه در مقام تعارف به يكديگر گفته مىشود مثل اينكه طعامى دارد و به ديگرى مىگويد بخورد در حالى كه قصد جدّى ندارد بلكه اصلا ميل نداشته باشد كه آن شخص از طعام او بخورد ، آيا اين قبيل تعارفات شرعا جايز است ؟\r\n\r\nبسمه تعالى\r\n- اين قبيل تعارفات داخل اخبار نيست تا كذب حساب شود ، و اللّه العالم .\r\n\r\n1030\r\n- تظاهر كردن به كارى يا مقامى يا حالتى يا صفتى و يا چيزى از اين قبيل شرعا چه حكمى دارند ؟ آيا مىتوان گفت كه حالتى از كذب است ؟\r\n\r\nبسمه تعالى\r\n- اگر داخل كذب عملى شود حرام است ، و اللّه العالم .\r\n\r\n1031\r\n- نشستن در مجلسى كه در آن دروغ گفته مىشود ، اشكالى دارد ؟\r\n\r\nبسمه تعالى\r\n- براى رفع تهمت از خودش كه دروغگو حساب نشود نهى از منكر كند يا مجلس را ترك كند ، و اللّه العالم .\r\n\r\n1032\r\n- توريه كردن در صورتى كه مصلحتى در آن نباشد و سبب مفسده‌اى هم نگردد ، بلكه صرفا براى مزاح و شوخى باشد ، شرع چه حكمى براى آن داده است ؟\r\n\r\nبسمه تعالى\r\n- توريه داخل كذب نيست و در موارد تقيه يا خوف ضرر مالى يا جانى مانعى ندارد ، امّا مطلق توريه يعنى در تمام موارد ، ثقه بودن انسان را از بين مىبرد ، و اللّه العالم .\r\n\r\n1033\r\n- خواندن كتب قصه و داستان كه صرف جعل است و اصلا اساسى ندارد و همچنين ديدن فيلمهاى سينمايى كه بعضا دروغ و ساختگىاند شرعا چه حكمى دارد ؟\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nبسمه تعالى\r\n- اگر خواندن كتب قصه و داستان جعلى و ديدن فيلمها موجب تحريك شهوت يا فساد باشد جايز نيست ، و اللّه العالم .\r\n\r\n1034\r\n- گفتن و شنيدن جك ( لطيفه ) - كه صرفا كذب‌اند و بعضا خالى از عبرت يا تعليم نكات اخلاقىاند - جايز است ؟\r\n\r\nبسمه تعالى\r\n- اگر اهانت يا ايذاء بر شخص يا اشخاص معيّنى باشد جايز نيست ، و اللّه العالم .\r\n\r\n1035\r\n- يك كشاورز نياز به وام دارد ، بانك مىگويد بايد به همان مقدار مبلغ درخواستى فاكتور خريد كود حيوانى بياورى . او فاكتورى تهيه مىكند كه مثلا صد كيلو كود حيوانى خريدم و حال آنكه نخريده و شوراى محل مهر مىكند و مىبرد بانك و وام خود را مىگيرد . حكم شرعى آن چيست ؟\r\n\r\nبسمه تعالى\r\n- دروغ گفتن حرام است - هرچند به نوشتن باشد - ، و اللّه العالم .\r\n\r\n1036\r\n- آيا دروغ از روى مزاح حرام است ؟\r\n\r\nبسمه تعالى\r\n- دروغ حرام است چه به جدّ يا به مزاح ، مگر قرينه‌اى در كلام باشد كه دلالت كند كه شخص قصد اخبار ندارد ، و اللّه العالم .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nاجتماعى ، حكومتى\r\n\r\n[ مسائل آن 
  ]\r\n\r\n1037\r\n- آيا مسئولين وظيفهء شرعى دارند كه با روابط مشكوك و نامشروع برخورد كنند ؟\r\n\r\nبسمه تعالى\r\n- مسئولين وظيفه دارند مواردى را كه معرض فساد است جلوگيرى كنند ، و اللّه العالم .\r\n\r\n1038\r\n- در حال حاضر كه جامعهء اسلامى با تهاجم فرهنگى روبرو است شما براى جوانان چه توصيه‌اى داريد ، وظيفه جوانان چيست ؟\r\n\r\nبسمه تعالى\r\n- با شركت در مجالس دينى و استفاده از عالم متبحّر در تحكيم عقايد و معارف حقّه و پى بردن به نتايج اعمال و عواقب گناهان خود را آمادهء دفاع در مقابل هجوم فرهنگى بنمايند ، و اللّه العالم .\r\n\r\n1039\r\n- افراد مسلمان كه ويزاى كشورهاى غير مسلم را اخذ مىنمايند تا مدتى را در آن كشور ساكن باشند و نيز افرادى كه به دلايلى تابعيت كشورى را برمىگزينند ، آيا بايد به تمامى مقررات آن كشور احترام گذارده ؟\r\n\r\nبسمه تعالى\r\n- چنانچه ماندن شخص در آنجا موقوف به رعايت آن قوانين باشد بايد آنها را مراعات كند مگر اينكه خلاف شرع - و لو خلاف حكم غير ضرورى شرع باشد - ، و نيز بايد قوانينى را كه رعايت نكردن آنها وهن بر مسلمين باشد رعايت نمايد ، و اللّه العالم .\r\n\r\n1040\r\n- تعهداتى كه در زمينهء مسائل اقتصادى ، فرهنگى ، سياسى ، از طرف حكومت يا اشخاص حقيقى و حقوقى از مسلمانان با كشور غير اسلامى و يا افراد غير مسلم منعقد مىگردد شرعا چه حكمى دارد ؟\r\n\r\nبسمه تعالى\r\n- اگر مخالفت با معامله موجب وهن بر مسلمين شود به اينكه مسلمانان را متهم به خيانت و مكر بنمايند ، در اين صورت وفا به آن معامله - در صورتى كه معامله متضمن امر\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nخلاف شرع نباشد - لازم است ، و اللّه العالم .\r\n\r\nحقّ الناس\r\n\r\n1041\r\n- براى چه گناهانى بايد انسان حلاليّت بطلبد ؟\r\n\r\nبسمه تعالى\r\n- از هر گناهى بايد توبه كرد و اگر حقّ الناس بر عهدهء انسان باشد بايد صاحب حق را راضى كند و از او حلاليّت بگيرد ، و اللّه العالم .\r\n\r\n1042\r\n- اگر حقّ الناسى بر گردن داشتيم و از دنيا رفتيم ، آيا مىشود كسى ديگر آن را ببخشد و اگر نمىشود كسى كه حقّ الناس بر گردن داشت و پول نداشت كه آنها را بپردازد چه كارى بايد بكند ؟\r\n\r\nبسمه تعالى\r\n- چنانچه بدهكار تمكّن از دادن بدهى نداشته باشد ، خداوند متعال جبران مىكند ، لكن بايد وصيت كند كه از ما ترك او بدهكارى او را بدهند ، و اللّه العالم .\r\n\r\n1043\r\n- اگر كسى حقّ الناسى بر گردن داشته باشد و خجالت بكشد كه پول را به فرد مورد نظر بدهد ، آيا اگر به نام او پول را صدقه بدهيم قبول است يا خير ؟\r\n\r\nبسمه تعالى\r\n- در فرض سؤال كه صاحب حق مالى را مىشناسد بايد حقّ مالى را به خود او برساند و لازم نيست بدهكار خودش مال را به صاحب حق بدهد ، مىتواند شخصى را واسطه كند كه واسطه مال را به صاحب حق بدهد و به او بگويد كسى به شما بدهكار بود و اين مال را داد و لازم نيست واسطه اسم بدهكار را به صاحب حق بگويد بلكه در بعضى از موارد جايز نيست ، و اللّه العالم .\r\n\r\nمعامله\r\n\r\n1044\r\n- خريد ماهى از بازار مسلمانان ( فروشندهء مسلمان ) و بازار غير مسلمانان چيست ؟\r\n\r\nبسمه تعالى\r\n- در بلاد مسلمين اگر در فروشنده احتمال اسلام بدهد و احتمال رعايت شرايط را بدهد خريد ماهى مانعى ندارد ، و در بازار غير مسلمانان اگر از شخص مسلمان بخرد كه خبر مىدهد شرايط رعايت شده و احتمال صدق او را بدهد مانعى ندارد ، و اللّه العالم .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n1045\r\n- خريدوفروش ، تعمير و اصلاح وسايل مشترك مانند ماهواره ، ويدئو ، اينترنت جهت افرادى كه فروشنده يا تعميركار يقين دارد شخص از اين وسايل استفادهء حرام مىكند و به اين منظور آنها را تهيه مىكند چه صورت دارد ؟ و كسب از اين راه حلال است يا حرام ؟\r\n\r\nبسمه تعالى\r\n- احتياط اين است كه براى افرادى كه مىداند در خصوص حرام استفاده مىكند تعمير نكند و همينطور به افرادى كه مىداند در خصوص حرام استفاده مىكنند نفروشد ، و اللّه العالم .\r\n\r\n1046\r\n- در بعضى مناطق متعارف است كه زمينهاى زراعى و خانه‌هاى مسكونيشان را به يك پنجم قيمت واقعى مثلا مىفروشند و شرط مىكنند كه تا چهار يا پنج سال طرفين يا يك طرف خيار فسخ دارند صيغهء عقد بيع را طرفين اجرا مىكنند ولى از اين معامله در بيان مردم تعبير به رهن مىشود ، آيا با انقضاء زمان خيار مشترى مالك مىشود يا نه ؟\r\nآيا ادّعاى بايع در قصد نداشتن بيع واقعى را مسموع است يا خير ؟\r\n\r\nبسمه تعالى\r\n- چنانچه به نحوى كه در سؤال نوشته شده معامله كنند يعنى صاحبخانه يا صاحب زمين آن را به ديگرى به مبلغى بفروشد و شرط كند كه اگر تا چهار سال يا تا پنج سال پول مشترى را برگرداند خيار فسخ داشته باشد ، معاملهء مزبور بيع شرط است ؛ و اگر زمان خيار منقضى شد و فروشنده پول مشترى را نداد و معامله را فسخ نكرد ، معامله لازم مىشود و ادّعاى بايع در قصد نداشتن بيع واقعى مسموع نيست ، و اللّه العالم .\r\n\r\n1047\r\n- شخصى مالى به غير فروخته و در قبال ثمن معامله چكى گرفته كه مثلا شش ماه بعد وجه آن را وصول نمايد . حال چنانچه دارندهء اين چك كه تاريخ سر رسيد آن شش ماه ديگر است نياز به پول نقد داشته باشد ، مىتواند آن را به قيمتى كمتر از مبلغى كه در آن نوشته شده نقدا بفروشد ، عمل فروشنده و خريدار چك در فرض بالا معاملهء صحيحى است يا خير ؟\r\n\r\nبسمه تعالى\r\n- فروش دين مدت دار به مبلغ كمتر به نقد مانعى ندارد ، و در فرض سؤال كه چك حقيقى است يعنى صادركنندهء چك به كسى كه چك در وجه او نوشته شده مديون است\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو چك سند اين دين است فروش مبلغ آن چك به مبلغ كمتر به نقد مانعى ندارد ، و اللّه العالم .\r\n\r\n1048\r\n- عكسهاى مينياتور از زنان و مردان به صورت نيمه عريان و گاهى محرّك شهوت است و وقتى اعتراض مىشود مىگويند با مجوز وزارت ارشاد است . آيا اين مجوز شرعى براى خريدوفروش اين محصولات مىباشد ؟\r\n\r\nبسمه تعالى\r\n- كارى كه موجب ترويج فساد در مجتمع باشد جايز نيست و اجازه دادن شخص يا اداره تأثيرى در اين حكم ندارد ، و اللّه العالم .\r\n\r\n1049\r\n- خريد اوراق مشاركت كه سود نيز به آن تعلق مىگيرد جايز است ؟\r\n\r\nبسمه تعالى\r\n- دادن پول و گرفتن اوراق مزبور خريدوفروش نيست بلكه قرض محسوب مىشود و كسى كه پول مىدهد و اوراق مزبور را مىگيرد اگر شرط زيادى و سود نكند مانعى ندارد ، و الّا قرض ربوى و حرام است ، و اللّه العالم .\r\n\r\n1050\r\n- وامهاى مسكن كه بانكها مىدهند و بهره مىگيرند چه صورتى دارد ؟\r\n\r\nبسمه تعالى\r\n- چنانچه به معامله شرعى باشد مثل اينكه خانهء شخص را از او بخرند و به قيمت بيشتر به خود او به اقساط بفروشند بدون اينكه معاملهء دوم در معاملهء اول شرط شود مانعى ندارد . و اگر به عنوان قرض پول مىدهند ، شخصى كه احتياج به گرفتن وام از بانك دارد اگر ملتزم به دادن زيادى نشود و قصد كند زيادى را به عنوان هديه به بانك بدهد مانعى ندارد ، و اللّه العالم .\r\n\r\n1051\r\n- خريد اتومبيل با پرداخت پيش قسط تا مدت معينى كه شركت اتومبيل به مبلغ پيش قسط سود مىدهد چه حكمى دارد ؟\r\n\r\nبسمه تعالى\r\n- چنانچه شخصى كه پيش قسط مىدهد شرط سود و نفع نكند مانعى ندارد ، و اللّه العالم .\r\n\r\n1052\r\n- خانه‌اى كه صاحب آن فوت شده است توسط يكى از ورثه به معتمد محل كه همسايه نيز مىباشد فروش اين منزل را به قيمت كارشناسى به او سپرده است و كارشناس اين خانه را سيزده ميليون تومان ارزيابى نموده است ولى معتمد آن را به قيمت هفت\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nميليون تومان خريدارى نموده و الآن ورثه فهميده‌اند كه به قيمت واقعى فروخته نشده و معتمد خلاف واقع را انجام داده ، احتراما با توجه به قيد كارشناسى حكم اين مسأله را بيان فرماييد .\r\n\r\nبسمه تعالى\r\n- اگر ثابت شود كه در حين فروش قيمت واقعى زيادتر از قيمت فروش بوده ورثه حقّ فسخ دارند ، و اللّه العالم .\r\n\r\n1053\r\n- اگر مالكى قسمتى از قطعه زمينى را به يك مشترى با متراژ مشخص بفروشد ، اگر بعدا معلوم شود كه زمين خريدارى شده از متراژ خريدارى شده كم است آيا مشترى مىتواند كسرى آن را از قسمت باقى مانده كه دست مالك است تأمين نمايد ؟ و اگر چنانچه مالك باقى مانده آن را به كسى ديگر بفروشد چطور ؟\r\n\r\nبسمه تعالى\r\n- چنانچه زمين مزبور را مترى خريدارى نموده مثلا مترى ده هزار تومان نسبت به مقدارى كه زمين كم است از ثمن كم مىشود ، و اگر قطعه زمين را به مبلغى جملة خريدارى كرده و ناقص باشد خريدار خيار فسخ دارد و فرقى نمىكند كه ما بقى زمين را به كس ديگر فروخته باشد يا نفروخته باشد ، و اللّه العالم .\r\n\r\n1054\r\n- ساخت و خريدوفروش انگشترها و حلقه‌هاى طلاى مردانه توسط طلافروشان به مشتريانى كه معلوم است براى به دست كردن مىخرند چه حكمى دارد ؟\r\n\r\nبسمه تعالى\r\n- اجرت گرفتن در مقابل ساخت انگشتر طلاى مردانه جايز نيست ، و اللّه العالم .\r\n\r\n1055\r\n- آيا فروش گوشت خوك براى آنهايى كه مىخورند جايز است يا خير ؟\r\n\r\nبسمه تعالى\r\n- خريدوفروش گوشت خوك جايز نيست هرچند مشترى از كفار باشد و مؤمنين بايد از اين كار اجتناب كنند ، و اللّه العالم .\r\n\r\n1056\r\n- خريدوفروش پول به پول ، مثلا فروش يك اسكناس هزار تومانى به هزار و صد تومان چه صورت دارد ؟\r\n\r\nبسمه تعالى\r\n- اگر پول شخصى را به پول ديگر به نقد بفروشند مانعى ندارد ، و چنانچه به نسيه باشد معاملهء مزبور قرض ربوى و حرام است هرچند به اسم خريدوفروش انجام گيرد ، و اللّه العالم .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n1057\r\n- حدود هفت سال پيش حدود ده هكتار زمين مزروعى خريدارى كرده‌ام بعد از چندين سال خواهران فروشنده به مقام ادّعا در آمده‌اند و مىگويند مالك ما هستيم بدون اجازهء ما فروخته شده ، در چنين شرايطى تصرف اين جانب چه حكمى دارد ؟\r\n\r\nبسمه تعالى\r\n- اگر زمين در اختيار آن شخص بايع بوده ، بيع محكوم به صحت است مگر اينكه به حجت شرعيّه خواهرها ثابت كنند ملك آنها بوده و يا بايع اعتراف كند كه زمين قبلا ملك خواهرها بوده و يا ملك پدرشان بوده و ادّعاى انتقال به خودش را داشته باشد كه در اين صورت بايد ادّعاى خود را اثبات كنند ، و اللّه العالم .\r\n\r\n1058\r\n- خريدوفروش چك مدت دار به شخص ثالث چه حكمى دارد ؟\r\n\r\nبسمه تعالى\r\n- در صورتى كه چك در مقابل طلب حقيقى باشد مبلغ طلب را مىتواند به كمتر نقدا بفروشد ، و اللّه العالم .\r\n\r\n1059\r\n- خريدوفروش كوپن ارزاق عمومى چه حكمى دارد ؟\r\n\r\nبسمه تعالى\r\n- اگر به صورت اتفاقى باشد مانعى ندارد ، و اللّه العالم .\r\n\r\n1060\r\n- خريد تانكر آب از شخصى بهايى به خاطر مرغوب بودن جنس آن چه حكمى دارد ؟\r\n\r\nبسمه تعالى\r\n- معامله با آنها چنانچه ترويج مذهب آنها حساب نشود مانعى ندارد ، و اللّه العالم .\r\n\r\n1061\r\n- سودى كه شركتهاى توليدى بابت سهام مىدهند آيا ربا محسوب مىشود يا خير ؟\r\n\r\nبسمه تعالى\r\n- چنانچه واقعا در كارخانه و لوازم توليد شريك است ، سود آن حلال است ، و اگر با پرداخت اقساط سهام مىخواهد در حقّ سود دهى كارخانه شريك شود همانطور كه متعارف در اين معاملات اينطور معاملهء مزبور قرض ربوى حساب مىشود ، و اللّه العالم .\r\n\r\n1062\r\n- جعل پول چه حكمى دارد ؟\r\n\r\nبسمه تعالى\r\n- جايز نيست ، و اللّه العالم .\r\n\r\n1063\r\n- اگر عقد اجاره‌اى ميان دو طرف واقع شود و در آن مبلغ اجاره ذكر نشود بلكه به توافق طرفين ميزان اجاره موكول به نظر كارشناس شود . در صورتى كه بعدا كارشناس مبلغ اجاره را ( ماهى ده هزار تومان مثلا ) تعيين كند و موجر اين را به مستأجر ابلاغ كند و مستأجر هم موافق باشد ، آيا اين عقد مذكور لازم مىشود يا خير ؟\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nبسمه تعالى\r\n- اگر بعد از تعيين مبلغ اجاره و اطلاع مستأجر از آن ، مستأجر خانه را تحويل بگيرد - و لو با تحويل گرفتن كليد خانه - با تحويل گرفتن خانه اجاره محقق مىشود ، امّا اجارهء سابق كه در آن مبلغ اجاره معين نشده اثرى ندارد ، و اللّه العالم .\r\n\r\n1064\r\n- اگر كسى زمين مشخصى را اجاره دهد همراه با اعيانى كه بعدا روى آن خواهد ساخت و تمامى مشخصات اعيانى را هم ذكر كند ، آيا اين اجاره صحيح است يا باطل يا متزلزل ؟ و در صورت بطلان ، آيا عقد اجاره كلا باطل مىشود يا نسبت به اعيانى فقط ( با توجه به اينكه مورد اجاره دو شىء است ) ؟\r\n\r\nبسمه تعالى\r\n- چنانچه زمين را - با تعيين مدت و مبلغ اجاره - اجاره بدهد به طورى كه همهء مبلغ اجاره در مقابل منفعت زمين باشد و در اجارهء زمين شرط شود كه مالك در آن زمين اعيانى بسازد و در مدت معيّن به مستأجر تحويل دهد ، اجارهء مزبور مانعى ندارد ، و چنانچه هم زمين و هم اعيانى را اجاره داده اجارهء مزبور باطل است ، و اللّه العالم .\r\n\r\n1065\r\n- در صورتى كه عقد اجاره‌اى به خاطر نامشخص بودن مدت اجاره يا قيمت اجاره باطل باشد ولى پس از مدتى موجر قيمت اجاره را مشخص كند و يا مدت اجاره را تعيين كند و به مستأجر كتبا ابلاغ كند ، در صورت قبول مستأجر آيا عقد قبلى تصحيح مىشود ؟ و اين ابلاغ به منزلهء اقرار عملى به عقد اجاره مىباشد يا خير ؟\r\n\r\nبسمه تعالى\r\n- از وقتى كه بعد از تعيين مبلغ اجاره يا مدت اجاره ، مستأجر قبول كرده ، اجاره محقق مىشود ، و با قبول مزبور عقد قبلى تصحيح نمىشود ، و اللّه العالم .\r\n\r\n1066\r\n- در صورتى كه خود موجر اجاره نامه‌اى را تنظيم كرده و همهء مسائل را در آن ذكر كرده و به امضاء طرفين هم رسيده است و عوضين هم به طور اجمال به تصرف يكديگر در آمده است . آيا موجر به بهانهء نامشخص بودن قيمت اجاره مىتواند عقد را ابطال كند يا خير ( در صورتى كه اصل اجاره را منكر نباشد ) ؟\r\n\r\nبسمه تعالى\r\n- عقدى كه در آن مدت اجاره يا مبلغ اجاره معيّن نشده محكوم به بطلان است و اثرى ندارد ، و اللّه العالم .\r\n\r\n1067\r\n- در خصوص مضاربه بفرماييد آيا با اين نحو مضاربه كردن شرعا صحيح است يا خير ؟\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nالف : يك چك ضمان بدون تاريخ به مبلغ اصل پول دريافت مىگردد .\r\nب ) تاريخ دريافت سود ماهيانه دقيقا قيد و شرطى نمىشود ، گاهى چند روز به آخر برج مانده مراجعه مىگردد و گاهى چند روز گذشته مراجعه مىگردد .\r\nج ) مبلغ دقيق سود ماهيانه قيد و شرط نمىشود ، يك برج 30 هزار تومان ، يك برج ديگر 32 هزار تومان ، برج ديگر 29 هزار تومان . . .\r\nدر صورتى كه :\r\nالف ) تاريخ دريافت سود ماهيانه دقيقا قيد و شرط گردد .\r\nب ) مبلغ دريافت سود ماهيانه دقيقا قيد و شرط گردد چه صورت دارد ؟\r\n\r\nبسمه تعالى\r\n- چنانچه پول را به ايشان داده‌ايد و ايشان را نسبت به آن پول ضامن قرار داده‌ايد ، مضاربه صحيح نيست و پولى را كه به ايشان داده‌ايد قرض حساب مىشود ، و چنانچه پول را به ايشان داده‌ايد تا در ضمن تجارت با اموال خود با پول شما براى شما تجارت كند و اگر خسارتى به سرمايهء شما وارد شد از مال خود خسارت شما را تدارك كند مانعى ندارد ، لكن در مضاربه بايد سهم طرفين از سود تعيين شود و چنانچه بدانند سود حاصل از تجارت با پول صاحب سرمايه از مبلغى كه براى او ماهانه تعيين شده - مثل سى هزار تومان - بيشتر است مضاربهء مزبور مانعى ندارد ، و در غير اين صورت بايد سهم طرفين از سود به نسبت سود حاصل از تجارت تعيين شود مثل اينكه بگويند نصف سود براى صاحب سرمايه و نصف آن براى عامل يا دو ثلث براى صاحب سرمايه و يك ثلث براى عامل نه به درصد سرمايه ، و اللّه العالم .\r\n\r\n1068\r\n- به منظور رفع احتياج مالى از شخصى پول تقاضا مىكنم و براى رفع و رهايى از مسألهء « ربا » عمل زير را انجام مىدهم : جنسى را به قيمت 200 تومان از او خريدارى مىنمايم با اين شرط كه بهاى آن را يك سال بعد پرداخت نمايم ، سپس همان جنس را به قيمت 150 تومان به همان شخص مىفروشم و پول آن را فورا دريافت مىكنم .\r\nحال سؤال اين است كه : با توجّه به اينكه جنس مورد معامله با قيمت خود اصلا سازگارى ندارد و فقط براى رفع شبههء ربا و انجام معامله در نظر گرفته شده است آيا\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمعامله صحيح است ؟\r\n\r\nبسمه تعالى\r\n- اگر معاملهء دوم در معاملهء اول شرط نشود مانعى ندارد ، و اللّه العالم .\r\n\r\n1069\r\n- اين جانب براى مدت معين پول خود را نزد شخصى قرار دادم تا با آن كسب و كار كند و سودى از طريق شرعى ( هبه يا صلح ) به من بدهد . حال آن شخص ورشكست شده و اموالى باقى مانده ( كه به اندازهء طلب طلبكاران نمىباشد ) كه بايد بين طلبكاران تقسيم شود و بنده هم از طلبكاران هستم :\r\n1 - تصرف در اين سود كه در چند سال اخير دريافت مىكرده‌ام ، كه از مال ديگران بوده جايز است ؟\r\n2 - به فرض اينكه آن شخص مىگفته اين سودها از مال خودم است ولى بعدا معلوم شده و اقرار كرده كه از مال غير بوده ، آيا تصرف در اين مبالغ جايز است ؟\r\n\r\nبسمه تعالى\r\n- اگر هنگام پرداخت سود به شما گفته بوده كه به عنوان هبه و تبرع به شما مىدهد ، تا كنون هرچه گرفته‌ايد ملك شما شده و الّا از سرمايهء شما كه از او طلبكار بوديد كسر مىشود ، و اللّه العالم .\r\n\r\n1070\r\n- اگر در عقد اجاره مدت اجاره مشخص شود مانند پنج سال مثلا ولى ابتداى آن متوقف بر احداث يك شىء مشخص كه زمان احداث چنين بناهايى عرفا مشخص باشد ( مثلا من اين زمين را به شما به مدت پنج سال اجاره مىدهم ولى از تاريخ تحويل ، اين حجره‌اى كه دارم روى آن مىسازم ) آيا چنين عقدى صحيح است يا باطل يا متزلزل ؟\r\n\r\nبسمه تعالى\r\n- اجارهء مزبور از جهت اينكه ابتداى مدت اجاره در آن معين نشده باطل مىباشد ، و اللّه العالم .\r\n\r\n1071\r\n- آيا پدر ولايت در امور حسبى محجور را دارد يا ولايت در برخوردارى و استيفاى منفعت به نفع خود را نيز دارد ؟\r\n\r\nبسمه تعالى\r\n- پدر مىتواند در صورت بلوغ محجور از اموال محجور در صورت ملاءت ( توانايى پرداخت ) قرض بردارد و بنا بر احتياط از حاكم شرع اجازه بگيرد و در مورد صغير اجازه از حاكم شرع لازم نيست و در صورت ضرورت مىتواند از مال فرزندش\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nبراى خود صرف كند ، و اللّه العالم .\r\n\r\n1072\r\n- آيا عدم پرداخت نفقهء محجور و زوجه‌اش و افراد واجب النفقهء وى ( با توجه به تمكن مالى محجور ) از ناحيه ولىّ وى مفسده نمىباشد ؟ و در صورت عدم پرداخت آيا قابل مطالبه است ؟\r\n\r\nبسمه تعالى\r\n- حاكم شرع به طريق شرعى مىتواند ولى را اجبار بر پرداخت نفقات لازمهء محجور و زوجه‌اش و واجب النفقهء وى نمايد و نفقهء گذشتهء زوجه در صورت عدم پرداخت از قبيل ديون است ، و اللّه العالم .\r\n\r\n1073\r\n- اين جانب دكانى را اجاره داده بودم به قيمت ( مبلغ ) پانزده هزار تومان ، مستأجر حدودا 10 ماه است كه آنجا را ترك كرده و فرد مذكور اجاره را نداده و لكن وسايل ايشان در دكان مانده آيا ما مىتوانيم به اندازهء اجارهء ده ماه را بفروشيم اجارهء خود را برداريم يا خير ؟ لازم به ذكر است فرد مذكور خارجه‌اى مىباشد .\r\n\r\nبسمه تعالى\r\n- چنانچه به مستأجر دسترسى داريد و او از پرداخت اجرت امتناع مىكند ، بعد از مراجعه به حاكم شرع و استيذان از او مىتوانيد از اموال مستأجر به مقدار طلب خود برداريد ؛ و چنانچه مفقود مىباشد بايد از حال او فحص نماييد و بعد از يأس از او و ورثه‌اش اجناس او حكم مجهول المالك را دارد و در مورد آن بايد به حاكم شرع مراجعه كنيد ، و اللّه العالم .\r\n\r\n1074\r\n- شخصى زمينى را چند سال پيش به مبلغ 20 هزار تومان به فرد ديگرى فروخته و چكى گرفته كه پس از شش ماه پول را دريافت كند ولى به جهاتى پول را نگرفته ، حال خريدار زمين را مىخواهد با همان مبلغ ولى فروشنده مىگويد چون پول را نگرفتم و زمين ترقّى كرده قيمت كنونى را مىخواهم ، تكليف چيست ؟\r\n\r\nبسمه تعالى\r\n- فروشنده حق مطالبهء قيمت فعلى زمين را ندارد و همان پول اوّل را مىتواند بگيرد ، و اللّه العالم .\r\n\r\n1075\r\n- شخصى چكى را از كسى كه مديون است به مدت چهار ماه دريافت كرده ( مثلا به مقدار 200 تومان ) ولى چون به پول نقد احتياج دارد لذا از كسى كه پول نقد دارد مىخواهد\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكه آن را به هر مقدار كه مىخواهد كم كند و بقيهء پول چك را نقدا بپردازد ، آن شخص كه پول نقد دارد مىگويد كه من 100 تومان پول نقد دارم ، لذا صاحب چك چون خودش دسته چك دارد مبلغ 115 تومان از آن را به دسته چك خود مىنويسد و به كسى كه پول دارد مىدهد و 100 تومان را نقدا مىگيرد ، لطفا بفرماييد آيا جايز است يا نه ؟ و در صورت عدم جواز ، اگر اين مسأله براى كسى رخ داد چه كار بكند با اينكه مىداند اگر به صاحب چك بگويد كه اين كار ما جايز نيست و بايد پول نقد مرا بدهى و چك خود را دريافت كنى ، آن شخص مقدار اضافى را مىبخشد ؟\r\n\r\nبسمه تعالى\r\n- معامله به نحو مزبور جايز نيست ، صاحب چك كه طلبكار است مىتواند چك بدهكار خود را كه مدت‌دار است به مبلغ كمتر به نقد بفروشد . و در مورد سؤال چنانچه طلبكار چك دويست تومانى بدهكار را به او بدهد او دو چك يكى به مبلغ صد و پانزده تومان و ديگرى به مبلغ هشتاد و پنج تومان بگيرد و چك صد و پانزده تومانى مدت‌دار او را به شخص ديگر به صد تومان بفروشد مانعى ندارد ، و اللّه العالم .\r\n\r\n1076\r\n- يك سرمايه‌دار تاجر جنس يا اجناسى در بازار مىآورد و به قيمت ارزان مىفروشد با اين قصد كه ديگران را ورشكست كند يا اينكه جمع اموال كند و در نتيجه احتكار مال كند ، آيا اين جايز است يا نه ؟\r\n\r\nبسمه تعالى\r\n- اينكه كارى بكند به هدف اينكه ديگران ضرر بكنند جايز نيست ، ولى اگر به اين غرض باشد كه آنها كمتر نفع ببرند مانعى ندارد ، و اللّه العالم .\r\n\r\n1077\r\n- عرض مىشود كه شخصى در كويت با شخصى در ايران قرارداد مىبندد كه مبلغ هزار دينار براى طرف ايرانى بفرستد و آن طرف از ايران كالايى بخرد و به كويت بفرستد و طرف كويتى آن را در كويت بفروشد و سودى دريافت كند و آن سود به نحو مشاركت بين آن دو تقسيم شود ، و آن شخص كويتى مبلغ را به طرف ايرانى ارسال مىدارد ، بعد از مدتى طرف ايرانى عمل به قرارداد نمىكند و حال كه طرف ايرانى مىخواهد مبلغ را ادا كند ، آيا بايد دينار بدهد يا تومان با اينكه در وقت ارسال مبلغ و حواله مبلغ هزار دينار معادل يك ميليون تومان بوده و الآن كه مىخواهد ادا كند\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nهزار دينار معادل دو ميليون تومان مىباشد ؟ حال ذمّهء طرف ايرانى آيا به دينار تعلق مىگيرد يا به تومان ؟ و آيا فرق مىكند بين آنكه بلد عقد كويت باشد يا ايران ؟\r\n\r\nبسمه تعالى\r\n- در فرض مذكور طرف ايرانى هزار دينار بدهكار است ، و اللّه العالم .\r\n\r\n1078\r\n- بيعانه‌اى كه بايع گرفته چنانچه مشترى از خريدن منصرف شد ، چه حكمى دارد ؟\r\n\r\nبسمه تعالى\r\n- چنانچه معامله قطعى شده بيعانه جزء ثمن است و مشترى بايد بقيهء ثمن را داده و بر طبق معامله عمل نمايد ، و اگر معامله قطعى نيست و بيعانه را داده تا مال را به ديگرى نفروشد در صورتى كه فروخت بايد به صاحبش برگرداند ، و اللّه العالم .\r\n\r\n1079\r\n- ضمانتى كه مشترى از بايع مىگيرد بابت سند سيم سرب چه حكمى دارد چنانچه موفق به دادن سند مزبور نشود ؟\r\n\r\nبسمه تعالى\r\n- چنانچه نتوانست ، مشترى مىتواند معامله را فسخ كند ، و اللّه العالم .\r\n\r\n1080\r\n- گاهى مردم در معامله شرط جزائى قرار مىدهند مثلا در بيع توافق مىكنند كه مثمّن را در روز معيّن تحويل دهد و اگر در آن روز معيّن نداد فلان مقدار پول بدهد ، آيا شرط مزبور صحيح است يا خير ؟\r\n\r\nبسمه تعالى\r\n- شرط جزاء در فرار از معامله صحيح نيست و فقط در صورت تخلف يكى ، ديگرى حقّ فسخ دارد ، و اللّه العالم .\r\n\r\n1081\r\n- طرفين در معامله توافق مىكنند كه هر كس پشيمان شد فلان مبلغ بدهد ، حكمش چيست ؟\r\n\r\nبسمه تعالى\r\n- چنانچه در معامله شرط شد كسى كه به طرف فلان مقدار مبلغ بدهد حق فسخ دارد شرط صحيح است ، و اللّه العالم .\r\n\r\n1082\r\n- خريد هر چيزى كه هم مصرف حلال دارد هم حرام ، به قصد استفادهء حرام از آن جايز است ؟ حكم معامله چيست ؟ ( مثلا ماشين ريش‌تراش را به قصد تراشيدن ريش بخرد ) .\r\n\r\nبسمه تعالى\r\n- معامله در فرض مزبور صحيح و استعمال آن در حرام ، حرام است و خريدن به قصد استفادهء حرام نوعى تجرّى است و تجرّى در مواردى موجب استحقاق عقوبت\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمىشود ، و اللّه العالم .\r\n\r\n1083\r\n- شخصى زيد خبره در امور فرش را بدون حق وكالت وكيل نموده فرش براى اين شخص بخرد و بعد از خريدن با پول اين شخص نسيه فروخته مىشود به زيد به مدّت پنج ماه و در قبال چك هم گرفته مىشود چون به چك ديگران اعتماد نمىكند مىفروشد قصدش از اين كار قصد شاه جدّى معامله است و نه غير اين لطفا جواب مسأله را بيان فرماييد .\r\n\r\nبسمه تعالى\r\n- معاملهء مزبور مانعى ندارد ، و اللّه العالم .\r\n\r\n1084\r\n- آيا شرعا مىتوان روى اجناس قيمت‌گذارى كرد يا خير ؟\r\n\r\nبسمه تعالى\r\n- قيمت شىء را صاحب مال مىتواند تعيين كند ، و اگر جنس طورى است كه مردم احتياج مبرم به آن دارند و صاحب مال آن را به قيمت گزاف مىدهد كه مردم نمىتوانند بخرند حاكم شرع مبسوط اليد مىتواند اجبارش كند تا قيمت را پايين بياورد به قدرى كه او نفع ببرد و به مردم نيز اجحاف نشود ، و اگر مال مالى است كه ملك شخصى كسى نيست و از اموال حكومت است حكومت مىتواند به كسانى كه مىفروشد شرط كند و قيمت را تعيين كند ، و اللّه العالم .\r\n\r\n1085\r\n- يكى از سهميه‌داران شهر ما ( نانوايان ) دو كيسه آرد از سهميهء نانوايى را به همان قيمتى كه دولت به او داده بود به ما داد و ما آنها را تبديل به نان كرديم . آيا اين كار از نظر شرعى درست است يا نه ؟\r\n\r\nبسمه تعالى\r\n- آردى را كه نانوا داده اگر مازاد بر مصرف مشتريان خودش بوده و شما آن را براى مصرف خودتان نان كرديد مانعى ندارد ، و اللّه العالم .\r\n\r\n1086\r\n- اگر مستأجر خانه‌اى را كه اجاره كرده در حياط آن باغى باشد مىتواند از ثمرهء آن استفاده كند و لو اينكه موجر راضى نباشد ؟\r\n\r\nبسمه تعالى\r\n- اگر در عقد اجاره عين با تمام منافع مورد اجاره قرار گرفته ، مىتواند استفاده كند ؛ و اگر فقط براى سكونت اجاره كرده ، نمىتواند استفاده كند مگر قرينه‌اى بر جواز تصرف باشد يا متعارف در محل چنين باشد كه بمنزلهء مذكور در عقد باشد ، و اللّه العالم .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\n1087\r\n- آقاى زيد از آقاى عمرو پول با سود مىگيرد و حياط يك نفر آدم خلافكار را خريدارى مىكند تا او را از محل خودشان بيرون كند ، آيا اين عمل از نظر شرعى صحيح است يا خير ؟\r\n\r\nبسمه تعالى\r\n- خريدن خانه به جهت اينكه همسايهء غير مناسب را كوچ دهد مانعى ندارد بلكه عمل خوبى است ، امّا بايد طورى قرض كند كه ربوى نباشد ، و اللّه العالم .\r\n\r\n1088\r\n- اين جانب مقدارى خرما به شرط تحويل درب شركت خودم را فروخته و مشترى آن را از ايران خارج كرده ، بعد از چند ماه اكنون ادّعا دارد كه خرما از اول فاسد بوده لطفا بطور صريح مرقوم بفرماييد آيا اين ادّعا شرعا قابل قبول است ؟\r\n\r\nبسمه تعالى\r\n- اگر اطمينان به گفتهء مشترى نداريد بايد به وجه شرعى اثبات كند كه خرما از اوّل فاسد بوده ، اگر اثبات نمود ما به التفاوت صحيح و فاسد را مشترى طلبكار است ، و اگر نتوانست اثبات نمايد حقى ندارد ، و اللّه العالم .\r\n\r\n1089\r\n1 - حكم تكليفى و وضعى معاملات قاچاقى چگونه است ؟ لازم به ذكر است كه در مرز ايران با آذربايجان شوروى بعضيها از مرز عبور كرده و بر خلاف مقرّرات نظام اجناسى از قبيل سيگار و غيره از بازار آنجا خريدارى كرده و وارد كشور مىكنند و مىفروشند ، آيا اين نوع معاملات علاوه بر حكم تكليفى حكم وضعى هم دارد يا نه ؟\r\n2 - اگر كسى خودش جنس وارد نكند بلكه كسانى كه جنس را به اين طرف مرز مىآورند از آنها خريدارى كند و بعد بفروشد ، آيا كار اين شخص هم اشكال دارد و حرمت و بطلان بر معامله‌اش مترتّب مىشود يا نه ؟\r\n3 - حالا اگر كسى به صورت قاچاق كه در سؤال اول مطرح شد و يا به صورت معامله با قاچاقچيان كه در سؤال دوم مطرح شد مقدارى پول جمع بكند اين پولها را چه كند ؟\r\n4 - اينكه كسى با يك سرمايه حلال ( مثلا 200 هزار تومان ) از قاچاقچىها مقدارى جنس خريدارى كرده و سود هم كرده آيا تمام سود حرام است و مالكش\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nنمىشود و يا اينكه بعضى از آن را مالك مىشود ؟\r\n\r\nبسمه تعالى\r\n- كارى كه بر خلاف مقررات است نبايد انجام بگيرد و به كسانى كه تخلف مىكنند نبايد اعانت بشود ، و اگر جنس فى نفسه از قسم حلال است ، پولى را كه به دست آورده مالك شده است ولى بايد از معاملات مذكور اجتناب كند ، و اللّه العالم .\r\n\r\n1090\r\n- شخصى هزار من ليمو خشك ( هر من پنج كيلو منطقهء جنوب ) را به قيمت هر من دو هزار تومان ( 2000 تومان ) كه معادل دو ميليون تومان مىباشد از شخص ديگرى پيش خريد مىكند تا در فصل ليمو تحويل نمايد . در فصل ليمو شخصى كه پول گرفته است فقط پانصد من ليمو خشك تحويل مىدهد و مىگويد ما بقى را سال بعد تحويل مىدهم . امّا شخصى كه ليمو خشك را پيش خريد كرده قبول نمىكند و مىگويد يا پانصد من ليمو خشك را تحويل دهيد يا معادل قيمت فعلى آن كه دو برابر قيمت زمان پيش خريد است را تحويل نماييد . شخصى كه پول را تحويل گرفته بود مىگويد نه توانايى پرداخت قيمت جديد كه همان دو ميليون تومان است را دارد نه توانايى دادن ليمو خشك . شخصى كه ليمو را پيش خريد كرده بود مىگويد بجاى اين پانصد من ليمو باقيمانده پيش خريد شده ، سال آينده هزار من ليمو خشك تحويل مىگيرم ، كه در واقع يك و نيم برابر وزن ليمو پيش خريد شده مىباشد . با توجه به موزون بودن ليمو خشك آيا اين معاملهء دوم حالت شرعى دارد يا خير ؟\r\n\r\nبسمه تعالى\r\n- در فرض مزبور كه فروشنده فقط پانصد من ليمو را تحويل داده ، خريدار فقط همان پانصد من بقيه را مىتواند مطالبه كند و اگر فروشنده تمكن از تحويل دادن بقيه را ندارد خريدار مىتواند نصف پولى را كه به فروشنده داده از او مطالبه كند و حق مطالبهء بيش از آن را ندارد ، و اللّه العالم .\r\n\r\n1091\r\n- تعدادى از مسلمانان شيعه فروشندهء مواد غذايى ، به همراه مواد حلال ، مشروبات الكلى و گوشت‌هاى غير حلال مىفروشند آيا به نظر حضرت عالى فروش اينها به همراه آن جايز است يا خير ؟\r\nحال اگر شخصى قرار دادى با شركتى دارد كه آن شركت وى را مجبور به خريد\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nگوشتها و فروش آنها حسب قرار داد نمايد و تمام مشترىها نيز كافر باشند ، نظر حضرت عالى چه خواهد بود ؟\r\n\r\nبسمه تعالى\r\n- فروش مشروبات الكلى و گوشت خوك جايز نيست ، امّا گوشت حيوانى كه به وجه شرعى تذكيه نشده است فروش آن به كفار به قصد استنقاذ مال مانعى ندارد ، و در حكم مذكور بين اينكه فروشنده با شركتى قرارداد داشته باشد يا قرارداد نداشته باشد فرقى نيست ، و اللّه العالم .\r\n\r\n1092\r\n- اين جانب مستأجر ملكى بوده‌ام كه در طول مدت اجاره به علت وقوع آفات ارضى و سماوى و اينكه به علت اين آفات امكان انتفاع بنده از عين مستأجره متصوّر نبوده به دادگاه مراجعه و پس از اخذ نظريهء كارشناس دادگاه حكم بر فسخ اجاره صادر و اين حكم قطعى شده است ، از آنجايى كه اين جانب در طول اين مدت متحمل مخارج زيادى از جمله هرس درختان ، آبيارى باغات و سمپاشى و جابجايى چاه و تلمبه بر روى ملك انجام داده‌ام خواهشمند است فتواى مبارك را صادر فرمايند كه مطالبهء اين مخارج از طرف بنده از موجر شرعى مىباشد يا خير ؟ و دادگاه شرعا مىتواند اين تقاضاى من را مورد پذيرش و صدور حكم پس از تعيين كارشناس نمايد يا خير ؟\r\n\r\nبسمه تعالى\r\n- مخارجى را كه در ملك مزبور انجام داده‌ايد نمىتوانيد آنها را از موجر مطالبه كنيد ، بلى اگر از اعيانى كه در آن ملك باقى مانده چيزى باشد كه متعلق به شما است - مثل درختانى كه ملك شما بوده و در آنجا غرس نموده‌ايد - مىتوانيد آنها را برداريد ، و اللّه العالم .\r\n\r\n1093\r\n- فروشنده منزلى را كه داراى تلفن مىباشد مىفروشد و در ضمن قولنامه صحبتى از تلفن به ميان نمىآيد و فروشنده بعد از مدّتى مدّعى مىشود تلفن جزء خانه نبوده و آن را به شما نفروخته‌ام و بايد پول آن را جداگانه بدهيد و در نيّت خريدار هم اين بوده كه تلفن جزء منزل مىباشد و فكر مىكرده تلفن هم فروخته شده و با اين نيّت منزل را خريده ، لطفا بفرماييد وظيفهء خريدار فعلا چيست ؟ و آيا ادّعاى فروشندهء منزل نسبت به عدم فروش تلفن چه حكمى دارد ؟ آيا مسموع است يا خير ؟\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nبسمه تعالى\r\n- اگر در معاملهء منزل تلفن شرط شود و يا قبل از عقد مذاكرهء تلفن بشود و عقد مبنى بر آن خوانده شود ، تلفن ملك مشترى مىشود ؛ و در غير اين صورت ، به ملك صاحبش باقى است ، و اينكه مشترى خيال كرده با تلفن خريده از قبيل تخلّف داعى مىشود ، و اللّه العالم .\r\n\r\n1094\r\n- اگر شخصى مقدارى پول داشته باشد و پولش را به شخصى داده باشد كه با آن پول كار كند به شرط اينكه ماهيانه مبلغى به عنوان سود كاركرد به او بدهد ، آيا اين ربا محسوب مىشود . در صورت اشكال راه حل شرعى را بيان فرماييد .\r\n\r\nبسمه تعالى\r\n- چنانچه پول را بعنوان مضاربه به او بدهد - به اينكه براى صاحب پول تجارت كند - و بدانند سود حاصل از تجارت بيش از مبلغى است كه ماهيانه تعيين كرده‌اند مانعى ندارد ، و در غير اين صورت بايد سهم طرفين از سود حاصل به نسبت سود معين شود - مثل يك سوم و دو سوم يا نصف و نصف - نه به نسبت سرمايه ، البته مىتوانند بعد از تعيين سهم طرفين از سود حاصل در مضاربه صاحب پول شرط كند كه عامل ماهيانه مبلغ معينى از مال خود به صاحب سرمايه قرض بدهد و از طرف او وكيل باشد سهم او از سود حاصل را با پولى كه به او قرض داده مصالحه كند و اگر سودى نداشت ذمهء صاحب سرمايه را از آن قرض برى كند ، و اللّه العالم .\r\n\r\n1095\r\n- آيا عقد رهن از طرف راهن و مرتهن لازم است يا فقط از طرف راهن ؟\r\n\r\nبسمه تعالى\r\n- فقط از طرف راهن لازم است ، و اللّه العالم .\r\n\r\n1096\r\n- پدرى خانه يا ملك زراعى خويش را به يكى از فرزندانش مىفروشد و ثمن معيّنه را تحويل مىگيرد و لكن قيد مىكنند كه ملك مذكور ما دام الحيات در اختيار فروشنده بوده و از آن استفاده خواهد كرد و بعد از فوت ايشان پسرش مىتواند در آن تصرف كند ، سؤال اين است آيا اين نوع معامله كه تسليم بيع به ما بعد الحيات موكول شده صحيح مىباشد يا خير ؟\r\n\r\nبسمه تعالى\r\n- اين بيع عين مسلوب المنفعه مادام الحيوة است و چون مدّت حيات مجهول است بيع غررى و باطل است ، بلى مىتواند ملك مذكور را مسلوب المنفعه مدّة الحيات با مبلغ\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمذكور مصالحه نمايد ، در اين صورت با مصالحهء مذكور زمين ملك فرزند مىشود لكن پدر تا زنده است مىتواند در آن تصرف نمايد و بعد از فوت در اختيار فرزندش قرار مىگيرد ، و اللّه العالم .\r\n\r\n1097\r\n- اگر پدرى خانهء خودش را به يكى از فرزندانش هبه كند به شرط اينكه مادام الحيات از او مواظبت كرده و مخارج زندگى او را پرداخت كند ، آيا اين نوع هبه لازم مىباشد يا خير ؟ و ثانيا اگر فرزندش در خدمتكارى و اعطاء مخارج كوتاهى نمايد آيا پدر مىتواند خانه را پس بگيرد ؟\r\n\r\nبسمه تعالى\r\n- اگر ملك مذكور را به قبض او داده هبه تمام است سپس اگر فرزند به شرط عمل كند هبه لازم است ، و اگر به شرط عمل نمىكند مىتواند ملك مذكور را پس بگيرد ، و اللّه العالم .\r\n\r\n1098\r\n- دو نفر سرقفلى ملكى را خريده‌اند سالها با هم در آن ملك كه اجاره نموده‌اند مشتركا كار كرده‌اند ، حال قصد جدا شدن دارند ، سؤال دربارهء سرقفلى مىباشد كه بايد يا به غير بفروشند و پولش را تقسيم كنند يا خودشان با قيمت‌گذارى و رضايت به يكى از شركاء بفروشند و يا به قيد قرعه كار كنند ولى يكى از شركاء مىگويد نه مىفروشم و نه مىخرم ولى حاضرم يك سال من و يك سال شريكم در اين دكان كسب كنيم ، آيا يكى از شركاء سرقفلى حق دارد اين گونه پيشنهاد را بدهد و مجبور كند طرف خود را يا خير ؟ حكم را بيان فرماييد .\r\n\r\nبسمه تعالى\r\n- هر يك مىتواند حقّ خود را به شريك ديگر يا شخص ديگر بفروشد و رضاى شريك در فروش به غير شرط نيست و فقط مىتواند اخذ به شفعه نمايد ، و اللّه العالم .\r\n\r\n1099\r\n- پدرى ملك خويش را به يكى از فرزندانش مىفروشد ، قبض و اقباض صورت مىگيرد و لكن پدر 50 سال حقّ خيار براى خودش شرط مىكند ، سؤال اين است اگر پدر قبل از اتمام مدت خيار بميرد آيا حقّ خيار فسخ به ورّاث ايشان رسيده و مىتوانند معامله را به هم بزنند يا خير ؟ و اگر همين پدر در ضمن شرط خيار متذكر شود كه خيار فسخ مختصّ خودم مىباشد و بعد از فوتم ورّاث حقّ خيار ندارند آيا اين نوع معامله\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nو شرط صحيح مىباشد ؟\r\n\r\nبسمه تعالى\r\n- اگر قيد كرده كه فسخ بيع به فسخ خودش باشد ، بعد از فوت حقّ خيار به ورثه منتقل نمىشود ، ولى اگر چنين قيدى نكرده حقّ خيار به ورثه منتقل مىشود ، و اللّه العالم .\r\n\r\n1100\r\n- پدرى در ضمن فروش ملك خويش به يكى از فرزندانش حقّ خيار فسخ به مدت عمرش براى خودش شرط مىكند ، آيا اين نوع معامله صحيح است ؟ و آيا مجهول بودن مدّت خيار فسخ ضررى به صحت معامله نمىرساند ؟\r\n\r\nبسمه تعالى\r\n- در فرض مذكور چون مدّت حيات مجهول است ، بيع غررى و باطل است ، و اللّه العالم .\r\n\r\n1101\r\n- در سال 1330 اين جانب براى شخصى با شهريه 250 ريال كار كشاورزى انجام مىدادم ، لكن ايشان به علت اختلافى كه با فرزندش داشت از پرداخت حقوق بنده خوددارى نمود و هر يك از پدر و پسر مسئوليت را بر ديگرى محوّل نمود و پس از فوت پدر فرزند حاضر به پرداخت حقوق شده است ليكن در مورد مبلغ قابل پرداخت حقوق يك ماه كار بنده اختلاف نظر وجود دارد . لطفا بفرماييد مبلغ قابل پرداختى پس از 47 سال بر چه مبنايى بايد باشد ؟\r\n\r\nبسمه تعالى\r\n- چنانچه اجرت شما در اجاره به مبلغى معيّن شده ، همان مبلغ تعيين شده را از صاحب كار طلبكار هستيد و بايد به شما بپردازند ، و چنانچه اجرت تعيين نشده بود اجرة المثل زمان كار را مىتوانيد مطالبه كنيد . كاهش قدرت خريد پول تأثيرى در حكم ندارد ، و اللّه العالم .\r\n\r\n1102\r\n- اجرتى را كه شخص مسلمان در مقابل ريش‌تراشى و احيانا آرايش زنانه نمودن مردان ، دريافت مىكند چه حكمى دارد ؟\r\n\r\nبسمه تعالى\r\n- اجرت ريش‌تراشى بنابر احتياط جايز نيست و گرفتن اجرت براى آرايش زنانه نمودن مردان اشكال دارد ، و اللّه العالم .\r\n\r\n1103\r\n- چند شخص مثلا 12 نفر به طور اشتراك از كوه معدن در مىآورند ، شش نفر براى اخراج معدن كار مىكنند و شش نفر ديگر اسباب داشتند از قبيل باروت و اشياء خوردنى ،\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nماشين‌هاى اخراج معدن و . . . هرگاه بعد از مدت زمانى چهار نفر از كار كنندگان براى اخراج معدن از اخراج معدن اعراض نموده‌اند و از اشتراك خارج شده‌اند . آيا اين اشتراك از اساس ختم مىشود يا براى باقى برقرار است ؟\r\n\r\nبسمه تعالى\r\n- شركت مذكور از اساس باطل بوده است و در آنچه حاصل شده است بايد تصالح كنند و رفتن بعضى و ماندن بعضى اثرى ندارد و تعهد در اين شركت بىاثر و باطل است ، شركت در اعمال شرعا اعتبارى ندارد هر كس هرچه عمل كرده حاصل و نتيجهء عمل خود را مالك است ، و اللّه العالم .\r\n\r\n1104\r\n- 1 - آيا اسكناس مثلى است يا قيمى ؟\r\n2 - در فرضى كه اسكناس مثلى باشد آيا كاهش قيمت مثل به ضمان بدهكار مىآيد ؟\r\n3 - در مورد افزايش قيمت مثل مطلب چطور است ؟\r\n4 - در فرضى كه اسكناس مثلى باشد و كاهش قيمت مثل ضمان‌آور نباشد ، آيا بايد به خصوصيات مثل ، مخصوصا قدرت خريد توجه شود ؟ زيرا در صورتى كه خصوصيات معتبر باشد و اسكناس از جهت قدرت خريد با كاهش قيمت روبرو شود اداى آن موجب تحصيل براءت ذمّهء بدهكار نمىشود و بايد به ميزان توان خريد اسكناس در ذمّه پرداخت نمايد يا مصالحه شود .\r\n\r\nبسمه تعالى\r\n- اسكناس مثلى است و كسى كه از بابت مهريه يا قرض يا مثل آن مبلغى از وجه رايج را به ديگرى بدهكار شده ، طلبكار فقط همان مبلغ را مىتواند از بدهكار مطالبه كند و حقّ مطالبهء بيش از آن را ندارد ، و كاهش يا افزايش قدرت خريد پول تأثيرى در حكم مزبور ندارد ، و اللّه العالم .\r\n\r\n1105\r\n- اين جانب به اتفاق اعضاى خانواده‌ام مالك 59 درصد سهام شركتى مىباشيم كه شريك ديگرى نيز دارد كه وى مالك چهل و يك درصد سهام ديگر مىباشد ، حدود دو سال قبل بوسيلهء اظهار نامه‌اى به اين شريك اعلام نموديم كه قصد فروش سهام خودمان را داريم مشروط به تحقّق دو شرط : يكى اينكه چك بانك تضمينى به حواله كرد\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nاين جانب نمايد ، و دوم اينكه آن چك را به شخص اين جانب تحويل دهد كه البته هيچ‌كدام از اين دو شرط نه توسط خود آن شريك و نه توسط وكلايش تحقق نيافت و تا به حال هيچ وجهى به من پرداخت ننموده است ، در ضمن بنده هيچ‌گونه مبايعه نامه‌اى يا قراردادى يا رضايت نامه‌اى جهت فروش سهام به ايشان نداده‌ام ، آيا در فرض سؤال آن شريك تنها به استناد به دريافت يك اظهار نامهء مشروط و مقيد كه شروط و قيود آن را محقق نساخته است شرعا حق دارد كه اين جانب را ملزم به انتقال سهام به ملك خودش كند و اين اظهارنامه را به عنوان ايجاب بيع از طرف اين جانب تلقى نمايد ، افتونا مأجورين .\r\n\r\nبسمه تعالى\r\n- در فرض سؤال ، به مجرد اظهار نامهء مزبور بيع محقق نشده و ترتيب آثار بيع بر آن جايز نيست ، و اللّه العالم .\r\n\r\n1106\r\n- آيا مستأجر وقتى كه خانه را اجاره مىكند بعد از عقد اجاره اگر در خانه چيزى تلف شود و يا چيزى معيب بشود در حالى كه مستأجر افراط و تفريط نكند ، خسارت در عهدهء مستأجر است يا نه ؟\r\n\r\nبسمه تعالى\r\n- چنانچه آنچه تلف شده يا معيب شده از چيزهايى است كه معمولا تلف يا معيب مىشود در صورتى كه مستأجر تسامح نكرده باشد ضامن نيست مگر آنكه در ضمن عقد اجاره يا عقد خارج لازم ديگر شرط تدارك شود ، و اللّه العالم .\r\n\r\n1107\r\n- خريدوفروش كتب ضالّه و كتبى كه تا حدّى محتوى ضلالتهاى اعتقادى و غير آن مىباشد چه حكمى دارد ؟\r\n\r\nبسمه تعالى\r\n- ترويج كتب ضلال و لو به خريدوفروش باشد جايز نيست ، و اللّه العالم .\r\n\r\n1108\r\n- زمينى مزروعى به فردى اجاره داده شده از سال 54 تا 58 به مدّت 4 سال هر سال به مقدار 1540 كيلو گندم و 7 كيلو روغن حيوانى . فرد اجاره‌كننده در آن زمان قيمت گندم و روغن را نداده است ، اگر صاحب زمين بخواهد امسال آن را مطالبه كند آيا بايد اين مقدار گندم و روغن را به قيمت روز آن زمان حساب كند يا اينكه به قيمت روز امسال با توجّه به اينكه سالهاى زيادى از آن زمان گذشته و شخص صاحب زمين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمتضرّر شده است .\r\n\r\nبسمه تعالى\r\n- در فرض مزبور مستأجر بايد براى هر سال مقدار هزار و پانصد و چهل كيلو گندم و هفت كيلو روغن حيوانى به صاحب زمين بدهد ، و چنانچه بخواهد به جاى گندم و روغن پول بدهد بايد با صاحب زمين تراضى كند ، و اللّه العالم .\r\n\r\n1109\r\n- شخصى خانه‌اى خريده به يكصد و بيست و شش متر به مبلغ ده ميليون و چهارصد و پنجاه هزار تومان ، موقع تحويل معلوم شده كه خانه يكصد و نوزده متر است و هفت متر از قرار داد كمتر است ، آيا خريدار حقّى دارد يا خير و در صورت حق داشتن آيا فقط نسبت به پول زمين حق دارد يا بايد از مجموع پول زمين و ساختمان مرجوع شود ؟\r\n\r\nبسمه تعالى\r\n- بنا بر ظاهر سؤال كه بعنوان خانه خريده و طرف به عنوان خانه فروخته و فروشنده آن را يكصد و بيست و شش متر اعلام كرده ، خريدار موقع تحويل فهميده است كه يكصد و نوزده متر است ، خريدار فقط حقّ فسخ دارد كه پولش را پس بگيرد و خانه را به فروشنده بازگرداند ، و اللّه العالم .\r\n\r\n1110\r\n- شخصى در سال 1368 هجرى شمسى مغازه‌اى را در سه طبقه با آب ، برق ، سرقفلى ، ملك واقع در قم به شخص ديگرى فروخته كه مبلغ كل يك ميليون تومان آن در زمان تنظيم مبايعه‌نامه به فروشنده تسليم و پرداخت گرديده و مبلغ يكصد هزار تومان ما بقى از همان زمان تاكنون جهت پرداخت ماليات دارائى و عوارض شهردارى نزد خريدار باقيمانده است .\r\nاز طرفى در مبايعه نامهء تنظيمى عادى اعلام شده كه كليهء مخارج از قبيل شهردارى و دارايى بعهدهء فروشنده و خرج محضر به صورت نصف بين خريدار و فروشنده تقسيم مىشود :\r\nلطفا بفرماييد : آيا فروشنده بايد عوارض شهردارى و ماليات دارايى را به نرخ زمان انعقاد عقد معامله ( سال 1368 ) بپردازد يا به قيمت سال 1376 ؟\r\nدر حالى كه قيمت كل مغازه مورد معامله در سال 1368 يك ميليون و يكصد هزار\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nتومان بوده ولى قيمت و ميزان ماليات انتقال سند به نام خريدار از سوى دارايى در سال 1376 بيش از مبلغ يك ميليون و دويست هزار تومان تعيين نموده .\r\n\r\nبسمه تعالى\r\n- چنانچه خريدار تا تاريخ مزبور جهت انتقال سند اقدام نكرده و اقدام نكردن فروشنده به خاطر آن بود كه از طرف خريدار جهت اين امر اقدامى نشده ، در اين صورت بر فروشنده الزام نيست بيشتر از ماليات و عوارض كه در زمان فروش از آن ملك مىگرفتند بپردازد ، و چنانچه خريدار براى انتقال سند اقدام نموده امّا فروشنده از نقل سند و انجام مقدمات آن امتناع مىكرد در اين صورت بر فروشنده لازم است به حسب شرطى كه در معامله جهت انتقال سند شده عمل كند و لو به پرداختن ماليات ملك در زمان انتقال سند باشد ، و اللّه العالم .\r\n\r\n1111\r\n- سهامدار يك شركت خصوصى سهام خود را به يكى ديگر از اعضاى شركت فروخت و قرار بر اين شد كه چون خريدار در حين عقد پول ندارد ، بهاى سهام را از سود احتمالى شركت در آينده بپردازد . بعد از سه سال شركت بر اثر ضرر دهى به مؤسسه‌اى فروخته شد و سهامداران متفرق شدند . فروشندهء سهام از خريدار مطالبهء ثمن مىنمايد ولى خريدار مىگويد قرار بود از سود شركت ثمن را بپردازم و سود منتفى بوده . آيا به دليل مشخص نبودن اصل سود دهى شركت يا زمان سود دهى آن ، معاملهء غررى نيست ؟ آيا سخن خريدار مسموع است كه چيزى بدهكار نيستم و اگر بدهكار باشم نيز 5 سال ديگر مىدهم ؟ در صورت غررى بودن آيا سهام به خريدار منتقل نشده يا شده و بايد ثمن را به قيمت امروز يا آن روز بدهد ؟\r\n\r\nبسمه تعالى\r\n- چنانچه فروشنده سهام خود را به ثمن معين به صورت نقد به خريدار فروخته و بعد از فروختن و تمام شدن معامله قرار گذاشتند خريدار پول را در وقت سود دهى شركت بدهد ، معاملهء مزبور صحيح است و سهام مزبور به خريدار منتقل شده و پول فروش آن سهام در معاملهء بعدى متعلق به خريدار مىباشد ، و در فرض مزبور كه تمام سهام شركت فروخته شد خريدار بايد ثمن معين شده را فعلا به فروشنده بپردازد و تأخير در اداء آن جايز نيست ، و چنانچه معامله از اول به صورت نسيه بوده و مدت پرداخت ثمن معين\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنشده بلكه قرار گذاشتند خريدار ثمن را در وقت سود دهى شركت بدهد ، در اين صورت معامله از اوّل باطل است و سهام مزبور به ملك فروشنده باقى بوده و اگر سهام شركت فروخته شده و فروشنده معاملهء بعدى را اجازه كرده ، پول فروش سهام فروشنده متعلق به او است ، و اللّه العالم .\r\n\r\n1112\r\n- فردى مبلغى را به عنوان مشاركت در سرمايه تحويل كاسبى مىدهد ، آن دو در شرط ضمن عقد قرارداد با هم توافق مىكنند در انتهاى مدت يك سال منافع حاصله از مشاركت به اضافهء اصل مبلغ اوليه پرداخت شود .\r\nجهت اطمينان ، فرد اول مبلغى بعنوان على الحساب ربع منافع حاصله از مشاركت را تعيين نموده است . البته تعيين قطعى اين مبلغ بعد از انقضاى مدت مورد توافق ( يك سال ) و انجام حسابرسى و بررسىهاى مالى توسط كاسب خواهد بود .\r\nعلاوه بابت تضمين بازپرداخت سرمايهء اوليه و مبلغ ربع سود حاصله از مشاركت ، 2 فقره چك با سر رسيد يك ساله از سوى كاسب به فرد اول داده شده است .\r\n1 - آيا اين قرارداد و توافق شرعا صحيح است ؟\r\n2 - استدعا مىشود عنوان شرعى اين قرار داد را بيان فرماييد .\r\n3 - آيا ربع منافع منظور شده ، فقط از منافع حاصله از سرمايهء پرداختى جهت مشاركت محاسبه مىشود يا از محل منافع حاصله از مجموع سرمايهء فرد اول و كاسب ؟\r\n4 - آيا به اصل مبلغ و سود على الحساب و قطعى آن خمس تعلق مىگيرد ؟ و در صورت تعلق ، بر ذمهء كداميك است ؟\r\n\r\nبسمه تعالى\r\n- چنانچه صاحب سرمايه كاسب را نسبت به سرمايهء اوليه ضامن قرار بدهد و از اين بابت از او چك بگيرد بطورى كه اگر كاسب در كار با سرمايه افراط و تفريط نكند و در عين حال سرمايه از بين برود ، باز كاسب ملزم به پرداخت سرمايهء اوليه باشد ، در اين صورت تحويل سرمايه به كاسب قرض حساب مىشود و سود حاصل از معامله با آن سرمايه متعلق به كاسب مىباشد و صاحب سرمايه حقّ مطالبهء سود را ندارد و شرط سود براى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nصاحب سرمايه جايز نيست ، و نسبت به خمس هم صاحب سرمايه بايد خمس سرمايه را بپردازد و خمس سود هم بر عهدهء كاسب است كه مالك آن شده ، البته در صورتى كه در مؤونهء سال صرف نشود ، و اللّه العالم .\r\n\r\n1113\r\n- اين جانب در مناقصه‌اى كه از طرف پيمان خريد مؤسسهء نيروى هوايى براى خريد ليمو خشك منتشر شده بود شركت كردم ، در همان جلسه قرارداد منعقد شد كه مقرر مىدارد از تاريخ انعقاد قرارداد به مدت يك سال به خريدار ليمو تحويل شود ولى پس از گذشت سه ماه اطلاع دادند كه ليمو تحويل دهيد ، قيمت ليمو در روز مناقصه هر كيلو مبلغ 700 / 13 ريال اعلام شده بود ولى در سه ماه بعد قيمت هر كيلو 000 / 23 ريال شده ، نه تنها قيمت ليمو در طول سال كاهش نداشته بلكه به دو برابر قيمت ترقّى كرده است .\r\nالبته لازم به ذكر است كه در اين معامله هيچ‌گونه بيعانه براى انجام معامله از طرف خريدار به فروشنده پرداخت نگرديده است . آيا از نظر شرعى اين جانب موظف هستم ليمو را با قيمت اوليه در اختيار خريدار قرار دهم .\r\n\r\nبسمه تعالى\r\n- مورد مذكور بيع سلم است و چنانچه هيچ مقدار از ثمن در مجلس بيع پرداخت نشده ، بيع مذكور باطل است ؛ و اگر مقدارى از آن پرداخت شده ، فقط نسبت به آن بيع صحيح است ، و اللّه العالم .\r\n\r\n1114\r\n- شخصى مزد قالىبافى خود را چك سه‌ماهه به او داده‌اند ، چك را پيش شخص ثالثى مىبرد نقد كند و با رضايت دو طرف كمتر از مقدار چك پول نقد دريافت مىكند .\r\nلطفا بفرماييد معامله ربا است يا خير ؟\r\n\r\nبسمه تعالى\r\n- معامله به نحوى كه در سؤال ذكر شده مانعى ندارد ، و اللّه العالم .\r\n\r\n1115\r\n- شخصى جنس فروخته چك مدت دار به او داده‌اند ، پيش شخص ثالثى مىبرد نقد كند و با رضايت دو طرف كمتر از مقدار چك پول نقد دريافت مىكند ، لطفا معامله ربا است يا خير ؟\r\n\r\nبسمه تعالى\r\n- معاملهء مزبور مانعى ندارد ، و اللّه العالم .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\n1116\r\n- وكالت مىدهند به افرادى كه جنس لوازم خانگى نياز دارند بروند خريدارى كنند و در نامه هم قيد مىشود و شفاها هم به او گفته مىشود كه در معنى جنس را من براى شما خريدارى كرده‌ام و با رضايت دو طرف با سود در نظر گرفته به اقساط 10 يا 8 ماه به طرف مىفروشم ، لطفا بفرماييد معامله صحيح است و بدون ربا مىباشد يا خير ؟\r\n\r\nبسمه تعالى\r\n- معامله مزبور مانعى ندارد ، و اللّه العالم .\r\n\r\n1117\r\n- بموجب اين توافق مبلغ 000 / 000 / 60 ريال معادل شش ميليون تومان طى چك بانك ملى براى سرمايه‌گذارى در امر ساختمان از طرف شخصى در اختيار شخص ديگرى قرار مىگيرد تا در پروژهء مجتمع ساختمانى مورد استفاده واقع گردد . ضمنا طبق تعهدى خارج از اين توافقنامه سود ساليانه 20 % براى اين سرمايه‌گذارى تعهد مىگردد و سود نهايى پس از اتمام هر پروژه محاسبه و پرداخت مىگردد .\r\nلطفا نظر مبارك را در خصوص لزوم وفاى به شرط ضمن عقد لازم در توافق فوق و نظاير آن مرقوم فرماييد .\r\n\r\nبسمه تعالى\r\n- چنانچه پول دهنده پول را قرض ندهد و به ملكيت خودش باقى باشد و طرف متعهد شود كه ساختمانى با مشاركت پول دهنده يا اختصاصا براى وى ( پرداخت كنندهء پول ) بسازد و پس از ساختمان ، سود حاصل از فروش ساختمان به نسبت معينى تقسيم شود مانعى ندارد ، و تضمين سود صحيح نيست ليكن گيرندهء پول ( متعهّد ) مىتواند مبالغى را قرضا بپردازد و بعد از فروش در سهم سود مصالحه كنند ، و قرارداد فوق عقد لازم نيست ، و اللّه العالم .\r\n\r\n1118\r\n- اين جانب ملك تجارى را كه از سال يك هزار و سيصد و سى و پنج در اجاره مستأجر قبلى بوده است اجاره نمودم و براى تعميرات آن مخارج زيادى خرج نموده‌ام ، مالكين فعلى تقاضاى تخليهء ملك را نموده‌اند و دو مرتبه دادخواست داده بودند و دادگسترى به مالكين فعلى اعلام نموده كه در صورتى كه پس از دادخواست در موقع مقرر به دادگاه حضور پيدا نكنند حكم به ضرر مالكين صادر مىگردد و مالكين در روز موعود حضور پيدا نكرده‌اند و حكم به ضرر مالكين صادر شد ، مستأجر سابق در موقع تخليه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nملك اظهاريه به دادگسترى براى مالكين فرستاده است كه چون شما مالك ملك هستيد حقّ كسب پيشهء اين جانب را بدهيد .\r\nسؤال اين است كه آيا مالكين با توضيحات فوق حقّ تخليه ملك را دارند ؟ و دوم اينكه آيا مستأجر حقّ دريافت حقّ كسب پيشه در مدت چهل و سه سال را دارد يا خير ؟\r\n\r\nبسمه تعالى\r\n- چنانچه مستأجر حقّ سرقفلى مغازه را - كه قابل واگذارى به غير است - از مالك مغازه نخريده ، حقّى نسبت به آن مغازه ندارد و بعد از انقضاء مدت اجاره بايد مغازه را تخليه كند و نمىتواند براى تخليهء مغازه چيزى از مالك مطالبه كند ، و اللّه العالم .\r\n\r\n1119\r\n- 1 ) در صورتى كه مالك از مستأجر مغازه سرقفلى نگرفته باشد و پس از انتقال مغازه به ورثهء مالك ، بدون تمديد اجاره و بدون اذن بعضى ( نصف ) مالكين به تصرف ادامه دهد و براى تخليه درخواست حقّ كسب و پيشه كند حلال است يا حرام و گرفتن آن چه صورت دارد ؟\r\n2 ) اگر مالكين يا وكيل آنها با مراجعه به محاكم ، محكوم به پرداخت حقّ كسب و پيشه به نفع مستأجر شوند چه تكليفى دارند ؟ حكم فاقد است يا خير ؟ ( با فرض مسأله قبل ) .\r\n\r\nبسمه تعالى\r\n- با پايان مدّت اجاره تصرّف بدون رضايت ورثه جايز نيست و مستأجر حقّ مطالبه وجهى ندارد مگر اينكه موقع اجاره با مالك شرط نموده باشد كه هنگام تخليه وجهى را مالك به او بپردازد يا مالك از مستأجر سرقفلى گرفته باشد ، در غير اين دو فرض اگر ورثه محكوم به پرداخت وجهى هم بشوند چيزى بر آنها نيست ، و اللّه العالم .\r\n\r\n1120\r\n- حياط مسكونى مورد معامله قرار گرفته و در ازاى مقدارى از ثمن پولى را كه از طريق ربوى به دست آمده تحويل داده شده است . آيا در اين صورت معامله صحيح است يا نه و نماز خواندن در اين مكان مورد اشكال است يا نه ؟\r\n\r\nبسمه تعالى\r\n- در فرض سؤال معاملهء خانه صحيح است و نماز خواندن در آن مانعى ندارد ، هرچند از جهت اينكه قرض ربوى گرفته مرتكب معصيت شده ، و در وقت دادن زيادى هم\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nقصد كند كه به عنوان هديه باشد نه سود در قرض ، و اللّه العالم .\r\n\r\n1121\r\n- در ذيل همان مسأله اگر پول نقد را به عنوان قرض الحسنه به مدت معين اخذ كند و در ازاى ثمن قرار دهد ولى در اين مدت تعيين شده نمىتواند قرضش را ادا كند مجبور مىشود براى مدتهاى بعدى تا موقع اداى قرض ربح پول را به همان شخص پرداخت كند و يا از كسى ديگر پول ربوى به دست آورده در قبال قرضش قرار دهد آيا بازهم اين معامله در مورد اشكال قرار مىگيرد يا نه و حكم نماز خواندن در اين مكان چيست ؟\r\n\r\nبسمه تعالى\r\n- در اين فرض نيز معاملهء خانه صحيح است و نماز خواندن در آن مانعى ندارد هرچند در گرفتن قرض ربوى يا در دادن ربا به جهت تأخير در اداء قرض مرتكب معصيت شده است و بايد براى بعد همينطور عمل كند كه مرتكب حرام نشود به اينكه قصد كند زيادى را كه مىدهد هديه به قرض دهنده باشد ، و اللّه العالم .\r\n\r\n1122\r\n- اين جانب در سال 73 از شهردارى اروميه يك باب مغازه به عنوان سرقفلى خريدارى نمود و 49 متر مربع هم با هزينهء خود نيم طبقه احداث نمودم شرط استفاده مغازه نانوايى مىباشد ولى مركز بهداشت بر اساس نامه‌اى كه تصوير آن تقديم مىگردد اعلام كرده چون اين مغازه به توالت عمومى ميدان ميوهء شهردارى نزديك است با مقررات بهداشت مغاير است ، از آن تاريخ تاكنون مغازه بلا استفاده مانده حال استدعا دارم مرقوم فرماييد اين جانب مىتوانم به شرط نانوايى عمل نكنم ، شغلى را كه مناسب محل باشد و مشكل بهداشتى ندارد انتخاب نمايم ؟ اصولا با عنايت به نامهء مركز بهداشت شرط اين جانب را كه ملزم مىكند صرفا از مغازه به عنوان نانوايى استفاده نمايم باطل است يا خير ؟\r\n\r\nبسمه تعالى\r\n- در فرض مزبور مىتوانيد در آن مغازه غير از نانوايى شغل ديگرى كه مناسب محل باشد و مشكل هم نداشته باشد انتخاب نموده و مشغول به كار شويد ، و اللّه العالم .\r\n\r\n1123\r\n- مجتمع پزشكى امام رضا عليه السّلام كه با مشاركت افراد خيّر و ارگانهاى دولتى و خصوصى به ويژه نهادهاى مذهبى خيريه نظير آستان قدس رضوى و كميته امداد امام خمينى « ره »\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتشكيل گرديده است . نسبت به بازسازى و راه‌اندازى مجدد بيمارستان احمديه كه قديمىترين مركز پزشكى اصفهان است اقدام نموده و در اين راستا تعداد پنج نفر از پرسنل قبلى بيمارستان كه از فرقهء ضاله بهائيت بوده و بر مخالفت خود با اسلام و تشيع و مهدويت اصرار مىورزند را اخراج نموده است .\r\nمع الاسف هيئت تشخيص اختلاف در اداره كل كار و امور اجتماعى اصفهان رأى به بازگشت به كار افراد مذكور را صادر نموده كه اجراى آن مخالف اعتقادات و اصول دين مبين اسلام و موجب اختلال در امور اجرايى بيمارستان و نارضايتى بيماران خواهد شد . استدعا دارد بذل عنايت فرموده نظر مبارك را اعلام فرماييد .\r\n\r\nبسمه تعالى\r\n- چنانچه محرز شود كه بهائى هستند حقّى در بيمارستان و بازگشت به بيمارستان را ندارند ، و اللّه العالم .\r\n\r\n1124\r\n- فردى قطعه زمينى در سال 1362 از فردى خريده است ، از پول زمين مبلغ چهارده هزار تومان ماند كه در وقت انتقال سند پرداخت شود در حدود چهار سال است خريدار دنبال فروشنده گشته تا پيدا كرده ، حالا فروشنده براى انتقال سند مبلغ خيلى بيشتر از پول مانده مثلا قيمت روز را طلب مىكند ، آيا فروشنده شرعا حق دارد بيشتر از مبلغ چهارده هزار تومان طلب كند ؟\r\n\r\nبسمه تعالى\r\n- چنانچه معاملهء زمين صحيحا واقع شده - و وقت انتقال سند در قرارداد معيّن شده - فروشنده حق ندارد بيش از مبلغ مذكور را از مشترى مطالبه كند ، و اگر مشترى به شرايط معامله عمل نموده فروشنده حقّ به هم زدن معامله را هم ندارد ، و اللّه العالم .\r\n\r\n1125\r\n- عده‌اى چك پول را مىفروشند مثلا 100 هزار تومان را به سال 150 هزار تومان مىفروشد ، نظر جنابعالى در اين مورد چيست ؟\r\n\r\nبسمه تعالى\r\n- اگر چك مورد معامله مدت‌دار باشد و فعلا وصول نشود مانعى ندارد ، و اللّه العالم .\r\n\r\n1126\r\n- عدّه‌اى خود پول را مىفروشند مثلا 100 هزار تومان پول مىدهد و مىگويد در سال آينده به من 150 هزار تومان پول بدهى ، نظر حضرت عالى چيست ؟\r\n\r\nبسمه تعالى\r\n- پول قابل فروش نيست و اگر پول نقد بدهد و در سال آينده بيشتر از آن اخذ نمايد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nجايز نيست ، و اللّه العالم .\r\n\r\n1127\r\n- كسى كه مىخواهد در تمام جهات روش شيعهء خالص آل محمّد عليهم السّلام را دارا باشد در تجارت جنسى كه مىخرند و مىخواهد آن را بفروشد چه قدر مثلا در قيمت صد تومانى منفعت بگيرد كه خدا و رسولش و امامان عليهم السّلام از او راضى باشند و درآمدش را هم از آن به دست آورد ؟\r\n\r\nبسمه تعالى\r\n- مستحب است كه از مؤمن زيادتر از مقدار حاجت منفعت گرفته نشود ، و اللّه العالم .\r\n\r\n1128\r\n- افرادى هستند در روستا به گندم و آرد نيازمند مىشوند مىخرند به اين نحو الآن گندم كيلو 70 تومان است 100 تومان مىخرد كه بعد از 6 ماه پولش را با 100 تومان پرداخت كند ، از نظر شرع مقدس و از نظر حضرت عالى بيان فرماييد .\r\n\r\nبسمه تعالى\r\n- اگر گندم و يا آرد را بعد از معامله تحويل بگيرد و قيمت آن را بعد از 6 ماه هر كيلو به مبلغ يكصد تومان پرداخت نمايد مانعى ندارد ، و اللّه العالم .\r\n\r\n1129\r\n- معناى سلم و سلف را توضيح فرماييد و بفرماييد كه سلم و سلف در گندم و امثال ذلك در چه صورتى صحيح و در چه صورتى باطل است ؟\r\n\r\nبسمه تعالى\r\n- رجوع به رسالهء عمليه نماييد كاملا توضيح داده شده است .\r\n\r\n1130\r\n- اگر در ضمن عقد لازم شرط كند كه هرگاه مبيع مستحقّ للغير در آمد فلان مبلغ به مشترى بدهد آيا مشروط عليه مشغول الذّمة مىشود ؟\r\n\r\nبسمه تعالى\r\n- شرط مزبور صحيح نيست ، و اللّه العالم .\r\n\r\n1131\r\n- شخصى به شخصى چك يك ميليون تومانى مىدهد به عنوان قرض و از او چك يك ميليون و صد هزار تومانى بعد از 2 ماه مىگيرد ، آيا اين معامله ربا است ؟\r\n\r\nبسمه تعالى\r\n- معامله مزبور جايز نيست ، و اللّه العالم .\r\n\r\n1132\r\n- آيا پولى كه از فال حافظ مىگيرد حليّت شرعى دارد يا خير ؟\r\n\r\nبسمه تعالى\r\n- اگر پول به عنوان عوض باشد جايز نيست ولى به عنوان هديه مانعى ندارد ، و اللّه العالم .\r\n\r\n1133\r\n- خواهشمند است در صورت امكان قاعدهء كلّى بيان فرماييد كه در چه موارد شرط جزائى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nصحيح است و در چه مواردى صحيح نيست ؟\r\n\r\nبسمه تعالى\r\n- شرط جزائى بعنوان شرط غير مخالف كتاب و سنّت و غير خلاف مقتضاى عقد صحيح است و الّا محكوم به بطلان است ، و اللّه العالم .\r\n\r\n1134\r\n- در مواردى كه شرط جزائى صحيح است چنانچه مشروط عليه بنا به علل خارج از ارادهء خود مثل مريضى نتوانست به شرط خود عمل كند آيا محكوم به شرط جزائى مىشود ؟\r\n\r\nبسمه تعالى\r\n- شرط صحيح نافذ است و شرط باطل باطل است و اگر مشروط عليه نتوانست عمل كند معذور است در صورتى كه شرط صحيح باشد ، و لكن طرف خيار فسخ دارد ، و اللّه العالم .\r\n\r\n1135\r\n- هرگاه مشترى مبيع سلفى را بعد از حلول اجل و قبض آن به بائع به زيادتر از مبلغى كه خريده بفروشد آيا اين معامله صحيح است مطلقا ؟ يا اينكه صحيح است در صورتى كه شرط نكرده باشد بر بائع خريدن اين مبيع را به زيادتر از آن مبلغ ؟\r\n\r\nبسمه تعالى\r\n- فروختن به خود بايع بعد از قبض اشكالى ندارد ، و اللّه العالم .\r\n\r\n1136\r\n- شخصى مىخواهد خانه‌اى را اجاره كند ولى صاحب خانه مىگويد كه رهن مىخواهم و اين شخص پول كافى به مقدار رهن ندارد . لذا آن خانه را مثلا بنگاهى يا شخصى كه داراى پول است از مرتهن اجاره كرده و رهن را مىپردازد و بعد از آن خانه را با شرايطى كه خودش تعيين مىكند به شخص مزبور اجاره مىدهد بفرماييد اين مسأله جايز است ؟\r\n\r\nبسمه تعالى\r\n- كسى كه خانه‌اى را به مبلغى اجاره كرده - چه در ضمن اجاره شرط قرض شده باشد يا بدون شرط قرض باشد - نمىتواند آن خانه را به بيشتر از مبلغ مزبور اجاره دهد مگر اينكه در آن خانه اصلاحاتى انجام داده باشد ، و اللّه العالم .\r\n\r\n1137\r\n- شخصى مىخواهد ماشينى بخرد مثلا به قيمت 30 تومان ولى 10 تومان از پول آن را كم مىآورد ، لذا به شخصى مىگويد كه من 20 تومان به شما قرض مىدهم و شما هم 10 تومان بقيه را حاضر كنيد و ماشين مزبور را بخريد و بعد آن را اقساطى به من\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبفروشيد ( البته علاوه بر آن 20 تومان را كه نقدا پرداخته ، ما بقى را قسطى مىپردازد ) يعنى 10 تومان و هر چقدر كه اضافه بر آن را به خاطر قسطى بودن روى آن كشيده است ؟ حال بفرماييد آيا اين مسأله صورت شرعى دارد يا نه ؟\r\n\r\nبسمه تعالى\r\n- معامله به نحو مزبور اشكال دارد ، در موارد مذكور صاحب بيست تومان مىتواند با صاحب ده تومان مشتركا ماشين را بخرند و بعد صاحب ده تومان سهم خود از ماشين را - كه ثلث ماشين است - به مبلغ دلخواه به صاحب بيست تومان به صورت مدت دار بفروشد ، و اللّه العالم .\r\n\r\n1138\r\n- اگر شخصى مقدار پولى را در اختيار تاجر يا مغازه‌دارى بگذارد و بگويد با پول تجارت كن و از سودى كه از آن پيدا مىكنى مقدارى را براى خود و مقدارى براى من كنار بگذار ، آيا اين كار و اين سود حرام است يا خير ؟\r\n\r\nبسمه تعالى\r\n- چنانچه با تاجر عقد مضاربه اجراء نمايد يا پول را به تاجر بدهد و او را وكيل كند كه به وكالت از او با خودش يا با ديگران عقد مضاربه اجراء نمايد مانعى ندارد ، و چنانچه پول را به تاجر قرض داده كه با آن تجارت كند و مقدارى از سود را به او بدهد معاملهء مزبور قرض ربوى و حرام است ، و اللّه العالم .\r\n\r\n1139\r\n- اگر كسى چك مدت‌دارى از تاجرى داشته باشد و بخواهد چك را نقد كند ، آيا كس ديگرى به جز صاحب امضاء كه همان تاجر باشد مىتواند مبلغى از چك را كم كند و پول نقد بپردازد يا فقط صاحب امضاء مىتواند آن را كم كند ؟\r\n\r\nبسمه تعالى\r\n- چنانچه چك حقيقى باشد فروش مبلغ آن چك مدت دار به مبلغ كمتر به نقد مانعى ندارد چه به صادر كنندهء چك و صاحب امضاء بفروشد يا به شخص ديگر ، و اللّه العالم .\r\n\r\nبيع\r\n\r\n1140\r\n- خريدوفروش پول به قيمت كمتر يا بيشتر چه حكمى دارد ؟\r\n\r\nبسمه تعالى\r\n- چنانچه پول معيّن را به پول معيّن ديگر به نقد بفروشد مانعى ندارد ، چه به مساوى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nباشد يا به كمتر و بيشتر ، و چنانچه مبلغى از پول را به مبلغى بيشتر به نسيه بفروشد معاملهء مزبور قرض ربوى و حرام است هرچند به اسم بيع و خريدوفروش انجام گيرد ، و اللّه العالم .\r\n\r\n1141\r\n- در خيار شرط اگر مدت معين نشده باشد ، علاوه بر باطل بودن خيار ، آيا بيع نيز باطل است ؟\r\n\r\nبسمه تعالى\r\n- بيع باطل نمىشود ، و اللّه العالم .\r\n\r\n1142\r\n- فردى نياز به پول نقدى دارد و طلبى از كسى دارد ، مراجعه به آن طرف مىكند طرف چك براى مدت دو ماه به او مىدهد ، نيازمند آن چك را در بازار با قيمت كمترى مىفروشد آن كسى كه آن چك را به قيمت كمترى خريده اشكال شرعى دارد يا خير ؟\r\n\r\nبسمه تعالى\r\n- چنانچه صادر كنندهء چك به مبلغ مزبور ، مقروض به فروشندهء چك باشد و او طلب خود را نقدا به مبلغ كمتر بفروشد مانعى ندارد ، و اللّه العالم .\r\n\r\n1143\r\n- خريدوفروش پول چطور است ؟ ( فرض بفرماييد كسى مىخواهد از تلفن عمومى استفاده كند و سكّهء دوريالى ندارد و كسى آن را به قيمت پنجاه ريال مىفروشد مثلا ) .\r\n\r\nبسمه تعالى\r\n- فروش پول به همان نوع پول اگر به نقد باشد - مثل آنچه در سؤال ذكر شده - مانعى ندارد ، و اللّه العالم .\r\n\r\n1144\r\n- مغازه‌اى در سال 1348 خريدارى شد ، بعد از يك سال به قصد وسيع نمودن مغازه قسمت پشت آن كه حدود 16 متر مربع از زمين مخروبه‌اى مىباشد ، با سند عادى از مالك خريدارى و قيمت آن كلا به فروشنده تحويل و سپس آن زمين الحاقى به مغازه در تصرف خريدار قرار گرفته شد . بعد از 7 سال يعنى در سال 1356 فردى كل زمين مخروبه را قولنامه و مبادرت به صدور سند مالكيت براى كل زمين نمود از جمله براى زمين خريدارىشدهء الحاقى به مغازه كه جزء كل زمين است . اكنون بعد از گذشت 23 سال اين فرد ادّعاى مالكيت بر 16 متر مربع را دارد . تقاضا مىشود با توجه به شرح فوق حكم شرعى را توضيح فرماييد .\r\n\r\nبسمه تعالى\r\n- در فرض سؤال ، چنانچه خريدار مغازه 16 متر زمين مزبور را از كسى كه زمين در\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nدست او بود و مالك شرعى زمين حساب مىشود خريده ، آن 16 متر ملك خريدار مغازه مىباشد و معامله‌اى كه بعد از آن تاريخ روى آن 16 متر انجام گرفته چه از طرف فروشندهء زمين باشد يا غير او اثرى ندارد و كسانى كه ادّعاى مالكيت نسبت به آن 16 متر مىكنند بايد اثبات كنند كه زمين مزبور ملك فروشندهء 16 متر در زمان فروش نبوده و الّا ادّعاى آنها اثرى ندارد ، و داشتن سند مالكيت نسبت به كل زمين تأثيرى در حكم ندارد ، و اللّه العالم .\r\n\r\n1145\r\n- فردى بدقول ، حدود بيست ميليون تومان به بنده ضرر رسانده و متضرر شده‌ام و قريب چهار و يا پنج ميليون تومان هم بعنوان خمس 20 ميليون تومان به طلاب مستحق و زحمتكش هم ضرر خواهد رساند ، بخصوص اينكه علم قطعى دارم كه بدهكار يك دينار خمس و غيره را نمىدهد .\r\nبا توجه به نرخ تورم ساليانه‌اى كه توسط بانك مركزى اعلام مىشود و توضيحات فوق آيا من بعنوان اينكه متضرر شده‌ام مىتوانم از او خسارت تأخير تأديه و يا مخارج دادگاه را بگيرم ؟\r\nچون بدهكار به تعهدش وفا نكرده ، بنده اجبارا عليه او اقامهء دعوا كرده‌ام و در اين رابطه به عنوان خرج دادگاه ، ابطال حقّ الوكاله كرده‌ام ، كه همهء اين مخارج را در مبايعه‌نامه قبول كرده و امضاء نموده كه بپردازد ، مىتوانم از او بگيرم ؟\r\n\r\nبسمه تعالى\r\n- شرط غرامت تأخير باطل است و مخارجى كه بابت دادگاه و مانند آن متحمل شديد چنانچه در ضمن عقد لازم متعهد شده پرداخت نمايد بايد به اين شرط وفا كند و بدهكار ، مقدار تورم را ضامن نيست ، و اللّه العالم .\r\n\r\n1146\r\n- شخصى در ايران براى كسى مبلغ صد هزار تومان مثلا مىدهد كه در مقابل يك ميليون پول افغانى بعد از سه ماه تحويل دهد ولى طرف در موعد معين پول را پرداخت نمىكند و از آن مدت ده سال مىگذرد و پول افغانى پنجاه درصد ارزش خود را از دست داده ، در فرض مذكور همان يك ميليون افغانى حق دارد مطالبه كند يا بيشتر ؟\r\n\r\nبسمه تعالى\r\n- در فرض سؤال كه گيرندهء پول در موعد مقرر يك ميليون افغانى را تحويل نداد ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدهندهء صد هزار تومان مىتواند معاملهء مزبور را فسخ كند و همان صد هزار تومان را كه به او داده از او مطالبه كند ، و اللّه العالم .\r\n\r\n1147\r\n- شخصى زمينى را به برادرش فروخته و وامى را نيز از بانك گرفته به برادرش داده كه ساختمان را بسازد وام بانك را بعد از مدت 15 سال به برادرش مسترد نكرده است ولى مرحوم فروشنده 10 سال پيش وام را شخصا به بانك پرداخت نموده است حالا كه اين آقا با پول وام برادرش ساختمان را ساخته و ساختمان را نيز تملك نموده است از جهت شرعى چه حكمى دارد ؟ و انجام فرايض دينى چه صورتى دارد ؟ لطفا نظر مبارك را اعلام فرماييد .\r\n\r\nبسمه تعالى\r\n- ساختمان ملك اوست و مقدار پولى را كه گرفته به طلبكار يا وارثش بايد بپردازد ، و اللّه العالم .\r\n\r\n1148\r\n- حكم خريدوفروش ماهى كه صيد شده و مصرف خوراكى ندارد چيست ؟\r\n\r\nبسمه تعالى\r\n- مىتواند با دادن پول صيد را از طرف بگيرد و خريدوفروش صحيح نيست ، و اللّه العالم .\r\n\r\n1149\r\n- به منظور واردات پارچه و نخ مبلغ چهل و چهار ميليون تومان سرمايه‌گذارى شده كه بخشى از اين سرمايه به صورت سرمايه از افراد ديگر صورت گرفته است ، تشريفات لازم جهت انجام واردات كالا از دبى صورت گرفته و از فروشنده چك تضمين اخذ و قرارداد منعقد گرديد امّا متأسفانه پس از چندين روز فروشندهء كالا زندانى شده و هم اكنون نيز پس از گذشت 3 سال در زندان مىباشد و ورشكست گرديده در نتيجه كل سرمايه و مال از بين رفته و فروشنده تاكنون توان پرداخت يك ريال را نداشته است .\r\nبا توجه به وضع پيش آمده تكليف شرعى كارگزار نسبت به ضرر و زيان شركاء چيست ؟ لازم به ذكر است كارگزار نيز با توجه به ضرر حاصله زمين‌گير شده است .\r\n\r\nبسمه تعالى\r\n- چنانچه كارگزار فقط وسيلهء انعقاد قرارداد بين صاحبان پول و فروشنده بوده بطورى كه صاحبان پول از فروشنده جنس را خريده‌اند و كارگزار فقط اين معامله را\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nجوش داده و نسبت به صاحبان ضمانتى نكرده ، در اين صورت اگر كارگزار مسامحه نكرده چيزى بر او نيست ، امّا اگر كارگزار پول را از صاحبان پول گرفته و متعهد شده كه براى آنها جنس بخرد و براى آنها بفروشد و سهم هر يك را به او بپردازد ، قرارداد مزبور مضاربه حساب مىشود ؛ و اگر كارگزار براى صاحبان پول ضامن شده يا شرط شده كه خسارت آنها را تدارك كند ، در اين صورت كارگزار ضامن مىباشد و لكن در صورت مطالبهء صاحبان پول و تمكن از اداء خسارت آنها را مىپردازد ، و اللّه العالم .\r\n\r\n1150\r\n- خريدوفروش ، تعمير و اصلاح وسايل مشترك مانند ماهواره ، ويدئو ، اينترنت جهت افرادى كه فروشنده يا تعميركار يقين دارد شخصى از اين وسايل استفادهء حرام مىكند و به اين منظور آنها را تهيه مىكند چه صورت دارد ؟ كسب از اين راه حلال است يا حرام ؟\r\n\r\nبسمه تعالى\r\n- خريدوفروش و تعمير و اصلاح وسائل مشتركه در صورتى كه به قصد استفادهء طرف از حرام نباشد مانعى ندارد ، و اللّه العالم .\r\n\r\n1151\r\n- در معاملات گفته مىشود : اين جنس را نقدا مثلا به هزار تومان مىفروشم و نسيه يك‌ماهه 10 % اضافه‌تر مىفروشم كه هزار و يكصد تومان مىشود ، آيا شرعا اين گونه معاملات چگونه است ؟\r\n\r\nبسمه تعالى\r\n- چنانچه در معامله تعيين كند كه جنس را مثلا نقدا به مبلغ صد تومان مىفروشم و نسيه به مبلغ صد و ده تومان و در موقع معامله قيمت را معين كند ، و نگويد كه به صد تومان مىفروشم و 10 % زياد مىكنم مثلا شش‌ماهه مانعى ندارد ، و اللّه العالم .\r\n\r\n1152\r\n- كالاهاى كشاورزى براى فروش تدليس مىشود و حتى ريزهاى آن را در پايين جاسازى مىكنند اين تذكر لازم است بازار خواهان تدليس كالاست و اگر تدليس نكنيم جنس فروخته نمىشود فروش آنها به صورتى كه ذكر شد چه حكمى دارد ؟\r\n\r\nبسمه تعالى\r\n- اگر خريدار نداند خيار فسخ دارد و اگر مشترى نتواند تشخيص بدهد فروشنده كار حرامى انجام داده است ، و اللّه العالم .\r\n\r\n1153\r\n- شخصى به بيع شرعى عمارتى را ابتياع نموده و ثمن المعامله را نيز به موجب يك قطعه\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nچك به بايع تسليم و اقباض مىنمايد بر حسب مراضاه حاصله تحويل عمارت به دو سال بعد از تاريخ انجام معامله موكول مىشود بايع چند سال بعد از ايقاع عقد بيع عمارت موصوفه را به شخص ثالثى در معرض بيع و شراء قرار داده و عمارت را نيز به تصرف خريدار مىدهد . على فرض مسأله با توجه به اينكه :\r\nعقد البيع مقدم الوقوع بلا قيد و بطور مطلق و منجز منعقد گرديده و براى متبايعين هيچ يك از خيارات خاصه خيار شرط در متن مبايعه‌نامه قيد نشده است و به تراضى نيز معامله اقاله و منفسخ نگرديده است ذيلا مرقوم فرمايند :\r\nاولا : عقد بيع كه با رعايت جميع شرائط و عناصر و اركان اساسى صحت واقع شده بر طبق آيه شريفه   « أَوْفُوا بِالْعُقُودِ »   براى طرفين معامله لازم الوفا بوده شرعا با اراده و خواست بايع بطور يك جانبه قابل فسخ و انحلال است يا خير ؟\r\nثانيا : معامله‌اى كه بايع پس از گذشت چند سال با شخص ثالث انجام داده است از نظر شرع انور لازم الاتباع محكوم به صحت است يا بطلان و آيا شخص ثالث حق تملك و تصرف عمارت ما نحن فيها را دارد يا شرعا ممنوع التصرف است ؟\r\n\r\nبسمه تعالى\r\n- چنانچه چكى را كه مشترى اول به بايع داده چك مدت دار بوده - يا چك همان روز معامله بوده - و چك در تاريخ مقرر قابل وصول بوده در اين صورت معامله دومى كه بايع پس از چند سال با شخص ثالث انجام داده معامله فضولى مىباشد و احتياج به اجازه مشترى اول دارد ، در صورتى كه مشترى اول آن را اجازه كند ثمن معامله دوم بايد به مشترى اول داده شود و اگر اجازه نكند معامله دوم باطل و بىاثر است و مشترى دوم نمىتواند بدون رضايت صاحب عمارت - يعنى مشترى اول - در آن تصرف كند ، و اللّه العالم .\r\n\r\n1154\r\n- شخصى يك موتورسيكلت خريده است طبق قولنامهء رسمى و قانونى و با پول نقد وسيلهء فوق داراى كليه مدارك صحيح و بدون سوابق سرقتى است . شخصى كه هيچ گونه مدركى ندارد مدعى شده كه اين وسيله قبلا متعلق به من بوده ولى آن را فروخته‌ام به شخص ناشناس كه آن شخص در قبال موتور به من سپه‌چك جعلى داده\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاست و آن شخص را نمىشناسد . با توجه به اينكه كلاهبردار هم بوده كه موتور را خريده :\r\nمعاملهء وى چگونه است ؟ آيا شخص مدّعى مىتواند موتور را تصاحب كند ؟ اين وسيله در حال حاضر به چه كسى مىرسد ؟ اگر چنانچه به شخص مدّعى برسد مبلغ از دست رفته چه مىشود ؟\r\n\r\nبسمه تعالى\r\n- چنانچه معاملهء صاحب قبلى موتور با شخص ناشناس به اين صورت بوده كه شخص ناشناس به صاحب موتور گفته كه اين سپه‌چك را به شما مىدهم و شما در مقابل موتور را به من واگذار كنيد ، در اين فرض معاملهء اول باطل است لكن شخص مزبور بايد اثبات كند كه موتور قبلا مال او بوده و به اين صورت معامله شده است ، و اگر صاحب قبلى موتورسيكلت آن را به مبلغ معيّن به شخص ناشناس فروخته و آن شخص در مقام دادن پول موتور سپه‌چك جعلى به فروشنده داده ، در اين صورت معاملهء اول صحيح است .\r\nو در فرضى كه آن شخص موتور را به شخص ديگر فروخته ، فروشندهء اول حقّى در موتور ندارد فقط مىتواند به شخص ناشناس كه موتور را به او فروخته مراجعه كند و پول خود را مطالبه كند ، و اگر شخص اخير مشترى اول را بشناسد بايد او را به فروشنده معرفى كند ، و اللّه العالم .\r\n\r\n1155\r\n- زيد هشت تا پسر داشت ، بعد از فوت زيد دو پسر نابالغ بودند و يكى از پسران قطعه اراضى پدر را بدون رضايت ديگران فروخته است . آيا اين بيع واقع مىشود و ضامن بايع است يا مشترى ؟ و مشترى منكر ردّ عين است و در اين صورت چه بايد كرد ؟\r\n\r\nبسمه تعالى\r\n- اگر برادران و صغيرها بعد از بالغ شدن فروش زمين را اجازه كردند مىتوانند پول زمين را از برادرشان بگيرند و مىتوانند از آن مشترى مطالبه نمايند و اگر اجازه نكردند يا اجازه كردند و نتوانستند پولش را وصول كنند بر فروشنده واجب است اصل زمين را از مشترى بگيرد ، و بر مشترى نيز واجب است اصل زمين را برگرداند و مشترى غاصب است و ضامن زمين و منافع آن حتى منافعى كه در دست او فوت شده مىباشد ، و همچنين آن برادر كه فروشنده است ضامن است ، و اللّه العالم .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\n1156\r\n- خريدوفروش چك به كمتر از مبلغ مندرج در چك آيا اشكال دارد يا خير ؟ چرا ؟\r\n\r\nبسمه تعالى\r\n- چنانچه چك حقيقى باشد يعنى صادر كنندهء چك به كسى كه چك در وجه او نوشته شده بدهكار باشد و چك سند آن دين باشد ، فروش مبلغ چك مدت دار به مبلغ كمتر به نقد مانعى ندارد ، و اللّه العالم .\r\n\r\n1157\r\n- چنانچه معامله‌اى انجام شود و مشترى در موعد مقرر ثمن معامله و يا بعضى از آن را پرداخت نكند و مثمّن را نيز به ديگرى فروخته باشد ، آيا بايع اولى مىتواند معامله را فسخ و مثمّن را از دست مشترى دوم و يا بيشتر بگيرد ؟ و آيا اگر در معاملهء اول مشترى چك به بايع داده باشد و لكن در موعد مقرر چك پاس نشده باشد و وجه آن پرداخت نشده باشد فرقى در حكم مسأله دارد يا خير ؟\r\n\r\nبسمه تعالى\r\n- چنانچه مشترى در موعد مقرر ثمن معامله را نپردازد يا اينكه چك مدت دار كه بابت ثمن معامله به فروشنده داده در موعد مقرر وجه آن تأمين نشده و قابل وصول نيست ، در اين صورت فروشنده مىتواند معامله را فسخ كند و بعد از فسخ اگر مثمّن پيش مشترى اول باشد آن را پس مىگيرد و اگر پيش مشترى نباشد و مشترى اول قبل از فسخ آن را به ديگرى فروخته ، بدل آن مثمّن يعنى مثل يا قيمت بازارى روز فسخ را از مشترى مطالبه مىكند ، و اللّه العالم .\r\n\r\n1158\r\n- بنده چندى پيش در يكى از ارگانهاى ارتش انباردار بودم ، از روى جهل و غفلت تعدادى از سهميهء سربازان را فروختم ، حال مىخواهم پول آنها را برگردانم كه پيدا كردن صاحبان آنها بسيار دشوار و شايد محال است . آيا مىتوانم از طرف آنها صدقه بدهم ؟ اگر بتوانم آيا به پولى كه آن زمان فروخته شده خواهم داد يا به ارزش پول امروزى ؟\r\n\r\nبسمه تعالى\r\n- چنانچه قيمتى بوده ، قيمت زمانى كه آن را فروخته‌ايد صدقه مىدهيد . و امّا آنهايى كه از قبيل مثلى هستند مثلش ، يا قيمت فعلى آنها را صدقه مىدهيد ، و اللّه العالم .\r\n\r\n1159\r\n- شخصى نياز به پول دارد نزد كسى مىرود و مىگويد : من فلان مقدار جنس از شما خريدم به فلان مبلغ نسيه ، مثلا صد كيلو بادام از قرار كيلويى هزار تومان و چك\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nصد هزار تومانى مىدهد براى چند ماه آينده . بعد مىگويد : من خودم فروختم به شما نقدا هشت هزار تومان و پول آن را مىگيرد و حال آنكه در واقع نه او قصد خريد جنس دارد و نه فروشنده قصد فروش آن و اين كار صرفا جهت فرار از ربا صورت مىگيرد . لطفا حكم شرعى آن را بيان فرماييد .\r\n\r\nبسمه تعالى\r\n- معاملهء مزبور باطل است ، و اللّه العالم .\r\n\r\n1160\r\n- در بعضى مناطق . . . متداول است كه كوههاى علفزار و هيزم دار را كسانى كه در آن نزديكىها زمين زراعى دارند بينشان تقسيم مىكنند و هيچ كس حق ندارد از تقسيم ديگرى استفاده كند و اگر زمين مزروعىشان را بفروشند چراگاهها و علفزارها را هم مىفروشند . آيا اين تقسيم‌بنديها ملك‌آور است و قابل بيع و شراء است يا خير ؟\r\n\r\nبسمه تعالى\r\n- مقدارى از زمين اطراف زمين مزروعى كه براى زراعت و خرمن كردن حاصل و امثال آن به آن احتياج است حريم مزرعه حساب مىشود و حريم مزرعه ملك نيست و قابل فروش هم نيست . فقط صاحب زمين مزروعى حق دارد از آن استفاده كند و ديگران نمىتوانند با او مزاحمت كنند و اگر زمين مزروعى را به ديگرى فروخت مشترى هم مىتواند از آن حريم استفاده كند ، و اللّه العالم .\r\n\r\n1161\r\n- اگر پدرى در معاملهء خانه‌اى با پسرش به عنوان بايع ، حقّ فسخ را مادام العمر براى خودش قرار دهد ، آيا اين معامله صحيح است ؟ يا آنكه بايد مقيّد به سالهاى معينى نمايد ؟ ( مثلا براى 50 سال ) .\r\n\r\nبسمه تعالى\r\n- در بيع بايد مدت حقّ فسخ معيّن باشد ، بلى در صلح حقّ فسخ مادام العمر مانعى ندارد ، و اللّه العالم .\r\n\r\n1162\r\n- از نانوايى 15 عدد نان مىگيريم ، از هر 15 عدد نان 5 / 2 تومان باقى مىماند كه نانوا اين پول باقيمانده را به ما نمىدهد . مسلم است كه بعد از 40 دفعه ، 5 / 2 تومان به صد تومان افزايش مىيابد . آيا مىتوان مثلا يك بار ، 15 عدد نان از او بگيريم و بگوييم طلبت باشد و آن را براى خود به حساب آن صد تومان بگذاريم ؟\r\n\r\nبسمه تعالى\r\n- چنانچه در هر دفعه كه نان مىگرفتيد باقيماندهء پول را مطالبه مىكرديد و فروشندهء\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nنان از دادن باقيمانده پول عذر مىخواست و شما هم اعراض نكرده‌ايد ، در اين صورت مىتوانيد به مقدار پولهاى باقيمانده از نان آن نانوايى بگيريد ، و اللّه العالم .\r\n\r\nربا\r\n\r\n1163\r\n- آيا شخصى كه ربا مىدهد بر او حكم وضعى است يا تكليفى ؟\r\n\r\nبسمه تعالى\r\n- ربا حرمت وضعى و تكليفى دارد و اگر بيع ربوى باشد حرام و باطل است ، و اللّه العالم .\r\n\r\nرشوه\r\n\r\n1164\r\n- آيا گرفتن رشوهء حلال ، كراهتى دارد ؟\r\n\r\nبسمه تعالى\r\n- رشوه در باب قضا حرام است ، و رشوه دادن و رشوه گرفتن در ادارات هم اگر موجب اخلال به نظم اداره شود جايز نيست و بايد مقررات رعايت شود ، و اللّه العالم .\r\n\r\nردّ مظالم\r\n\r\n1165\r\n- آيا ردّ مظالم را مىتوان بدون اجازهء حاكم شرع به مستحق يا به طلبه‌اى كه نياز دارد بدهيم ؟ و آيا مىشود به نيابت از ميت ردّ مظالم داد ؟\r\n\r\nبسمه تعالى\r\n- بنا بر احتياط ردّ مظالم بايد به اذن حاكم شرع به فقير صدقه داده شود ، و دادن ردّ مظالم از طرف ميت مانعى ندارد ، و اللّه العالم .\r\n\r\nمجهول المالك\r\n\r\n1166\r\n- پولى كه خوانندگان در مراسم عروسى جمع مىكنند چه حكمى دارد ؟ با توجه به اينكه از وزارت ارشاد مجوز دارند ؟\r\n\r\nبسمه تعالى\r\n- كسب از طريق موسيقى لهوى و غناء باطل كسب حرام است و پولى را كه مىگيرد مالك نمىشود ، و مجوز وزارت ارشاد در حكم شرعى اثرى ندارد ، و اللّه العالم .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\n1167\r\n- حقوقى را كه نظاميان و قضات در قبل از انقلاب مىگرفته‌اند چه حكمى داشته است ؟\r\n\r\nبسمه تعالى\r\n- حكم مجهول المالك را دارد ، و اللّه العالم .\r\n\r\n1168\r\n- حكم فقهى بليطهاى « بنتاگونو » و بليطهاى ايرانى مشابه آن مثل مهرين كارت ، ثمين كارت ، كيميا ، پارس . . . چيست ؟\r\nتكليف افرادى كه ثبت نام كرده و بدون توجه به مسألهء شرعى آن اين بليطها را خريده‌اند چيست ؟\r\nتكليف پولى كه از اين طريق به دست آمده است چيست ؟\r\n\r\nبسمه تعالى\r\n- شركت و معاملهء مزبور شرعيت ندارد و گرفتن پول از اين طريق اكل مال به باطل بوده و جايز نيست ، و كسانى كه از اين طريق پولى به حساب آنها واريز شده در صورتى كه واريزِكننده و صاحب پول را بشناسند ، يا تمكن از شناختن صاحب پول داشته باشند بايد آن را به صاحب پول برگردانند ، و اگر صاحب پول را نمىشناسند و تمكّن از شناختن هم ندارند بايد با آن پول معاملهء مال مجهول المالك را بنمايند و با اذن حاكم شرع از طرف صاحب پول به فقير صدقه دهند ، و اللّه العالم .\r\n\r\nاجاره\r\n\r\n1169\r\n- فرض بفرماييد مبلغى دستم هست كه براى نماز و روزهء ميّتى اجير بگيرم ؛ آيا بدون خواندن صيغهء اجاره مىشود بطورى كه از كسى تقاضا كنم نماز و روزه را بجا آورد و مبلغ را به او بدهم ؟\r\n\r\nبسمه تعالى\r\n- در انعقاد اجاره ، خواندن صيغه لازم نيست ، چنانچه پول را به شخصى كه اطمينان داريد نماز و روزه را انجام مىدهد بدهد و او هم ملتزم شود كه نماز و روزه را بجا آورد اجارهء معاطاتى محقق مىشود ، و اللّه العالم .\r\n\r\n1170\r\n- آيا مىشود از كسانى كه در مسجد مراسمى را برگزار مىكنند ( ختم يا مراسم ديگر ) به دليل اينكه باعث مصرف برق و كهنه شدن وسايل مسجد مىشوند مبلغى را براى جبران خسارت وسايلى كه از بين رفته است گرفت يا نه ؟\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nبسمه تعالى\r\n- چنانچه خود آن اشخاص به طيب نفس و رضايت مىدهند ، گرفتن آن مبلغ مانعى ندارد و بايد خرج در امور مسجد شود . و اقامهء مجالسى كه مناسبت با مسجد ندارد در مسجد جايز نيست و لكن فاتحه و سوگوارى و مانند آن در مسجد مانعى ندارد ، و در هر صورت اجاره دادن مسجد جايز نيست و باطل است ، و اللّه العالم .\r\n\r\n1171\r\n- اگر مغازه‌اى اجاره داده شود و مالك ( موجر ) در ابتدا مبلغى براى تقدم در اجاره ( بعنوان سرقفلى ) از مستأجر دريافت كند ، در صورتى كه بعدا مستأجر از دادن اجاره به مالك ( موجر ) امتناع ورزد ، در حالى كه در اجاره نامهء بين آنها ، مستأجر قبول و امضاء كرده كه در صورت اجاره ندادن ، مالك حقّ فسخ اجاره‌نامه و تخليهء عين مستأجره را خواهد داشت :\r\nآيا اين تخلف مستأجر از شرط ضمن العقد اجاره ( نپرداختن اجاره بها ) ، باعث فسخ اجاره‌نامه و تخليهء عين مستأجره خواهد شد ؟\r\n\r\nبسمه تعالى\r\n- بلى در فرض تخلف شرط موجر مىتواند اجارهء مزبور را فسخ نمايد و از مستأجر بخواهد كه عين مستأجره را تخليه نمايد و نسبت به مدت سابق ، مستأجر بايد اجرة المثل بدهد ، و اللّه العالم .\r\n\r\n1172\r\n- آيا در صورت فسخ اجاره‌نامه و تخليه ، مبلغ پرداخت‌شدهء وى براى تقدّم در اجاره ( سرقفلىاش ) به علت اين تخلف ، اسقاط مىگردد ؟\r\n\r\nبسمه تعالى\r\n- در صورت فسخ موجر به جهت تخلف مستأجر از عمل به شرط موجر بايد مبلغى را كه بعنوان سرقفلى از مستأجر گرفته به او برگرداند ، و اللّه العالم .\r\n\r\n1173\r\n- اخيرا مرسوم است كه بابت رهن پولى پيش گرفته و اجارهء كمترى مىگيرند ، آيا اشكال شرعى ندارد ؟\r\n\r\nبسمه تعالى\r\n- چنانچه صاحبخانه خانه را به مدت معين و با اجرت معيّن اجاره بدهد و در ضمن اجاره شرط كند كه مستأجر فلان مقدار به او قرض بدهد و پس از انقضاء مدت اجاره پس بگيرد به طورى كه اجاره اصل در معامله باشد و قرض ، شرط در ضمن اجاره نه بالعكس ، معاملهء مزبور مانعى ندارد ، و اللّه العالم .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\n1174\r\n- يك قطعه زمين كه از موقوفات مسجدى بوده بوسيلهء شهردارى به خيابان عمومى تبديل شده و شهردارى ملتزم شده بعد از خيابان شدن سالانه اجارهء آن را به مسجد بپردازد كه در پرداخت مال الاجاره سالهاى اوليه مشكل داشته و با مرور زمان اصلا اين اجاره لغو و زمين هم به تصرف شارع عمومى در آمده ليكن شهردارى فعلا حاضر است از زمينهاى متصرفى خود به مقياس ارزش اين زمين از جاى ديگر عوض آن را بدهد .\r\nخواهشمند است تكليف بنده را كه متولى اين مسجد هستم بيان كنيد : اولا اين زمين را در عوض قبول كنم ؟ و ثانيا اگر پذيرفتم بايد وقف كنم يا ملك مطلق و تصرف مسجد باشد ؟ ثالثا روى زمين در آينده مىشود ساختمانى كرد از چه مسيرى ساختمان‌سازى شود ؟\r\n\r\nبسمه تعالى\r\n- در فرض سؤال ، چنانچه زمينى كه شهردارى به عنوان عوض زمين موقوفه مىدهد از زمينهاى موات باشد و سابقهء احياء ندارد ، زمين عوض داده شده را مىگيريد و در آن ساختمان‌سازى مىكنيد تا عائدات آن در مسجد صرف شود ، و اگر بانى خاص براى ساختمان‌سازى نيست مىتوانيد قسمتى از آن زمين را بعد از تحجير بفروشيد و با پول آن در قسمت باقيمانده ساختمان بسازيد و آن را اجاره بدهيد و عائدات آن در جهت مسجد صرف مىشود ، و زمين عوض داده شده حكم زمين سابق را دارد و بايد پس از ساختمان‌سازى يا آباد كردن آن به صورت ديگر ، وقف براى مسجد شود ، و اللّه العالم .\r\n\r\n1175\r\n- رهن و اجاره‌هايى كه امروزه مرسوم است مثلا صاحبخانه چهارصد هزار تومان ابتدا از مستأجر گرفته و پس از آن هر ماهى نيز پانزده هزار تومان به عنوان اجاره مىگيرد چه حكمى دارد ؟\r\n\r\nبسمه تعالى\r\n- چنانچه صاحبخانه خانه را به مدت معين و با اجرت معين - هر چند اجرتى كه كمتر از اجرت متعارف است - به شخص اجاره بدهد و در ضمن اجاره شرط كند كه مستأجر فلان مبلغ به او قرض بدهد و پس از انقضاى مدت اجاره پس بگيرد بطورى كه اجاره اصل در معامله باشد و قرض شرط در ضمن اجاره ، معاملهء مزبور مانعى ندارد .\r\nو اگر اجاره در ضمن قرض ، شرط شود ، قرض مزبور ربوى و حرام است و اجاره هم\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nصحيح نيست ، و اللّه العالم .\r\n\r\n1176\r\n- مسجد يا حسينيه‌اى را در زمينى وقفى احداث نموده‌اند كه زمين آن به مدت 99 سال در مقابل وجه الاجارهء معين اجاره شده . وجه الاجارهء اين بناء را شخصى از متديّنين قبول نموده كه هر سال طبق قراردادى كه با واقف نموده پرداخت نمايد و چندين سال نيز وجه الاجاره پرداخت شده است . و لكن مدت چند سال است كه به علت فوت اين شخص وجه الاجاره پرداخت نگرديده ، لازم به تذكر است كه مسجد داراى هيچ گونه مستغلات نمىباشد :\r\nاولا - وجه الاجاره اين مسجد بايد از كجا تأمين شود ؟\r\nثانيا - نماز خواندن در اين مسجد چه صورت دارد ؟\r\n\r\nبسمه تعالى\r\n- چنانچه زمين را در مقابل وجه الاجارهء معيّن 99 سال اجاره كرده و اجرت را براى 99 سال معيّن كرده ، آن كسى كه اجاره كرده مديون است و از ما ترك شخص پرداخت مىشود ؛ و اگر 99 سال هر سال اجاره مىكرده ، اجاره باطل است ، و اللّه العالم .\r\n\r\n1177\r\n- بنده يك منزلى را به مبلغ 850 هزار تومان مدت يك سال رهن كردم 50 هزار تومان هم به صاحب خانه قرض دادم و صاحبخانه در هر ماه 500 تومان كرايه خانه مىگيرد بفرماييد كه اين جورى كه عرض شد رهن اين منزل برايم صحيح است يا نه ؟ اگر چنانچه صحيح نباشد شما بفرماييد .\r\n\r\nبسمه تعالى\r\n- آنچه به اسم رهن در اجاره خانه‌ها عنوان مىشود حقيقتا رهن نيست بلكه قرض پول مىباشد و چنانچه به اين صورت معامله كنند كه صاحبخانه ، خانه را به مدت معين و با اجرت معين اجاره بدهد و در ضمن اجاره شرط كند كه مستأجر فلان مبلغ را به او قرض بدهد و پس از انقضاء مدت اجاره پس بگيرد ، بطورى كه اجاره اصل در معامله باشد و قرض شرط در ضمن اجاره ، معاملهء مزبور مانعى ندارد . امّا اگر مستأجر قرض بدهد به شرط اينكه در خانهء قرض‌گيرنده به صورت مجانى سكونت كند يا قرض‌گيرنده خانه‌اش را به مبلغى كمتر از اجرت متعارف به او اجاره دهد معاملهء مزبور قرض ربوى و حرام است ، و اللّه العالم .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nشركت\r\n\r\n1178\r\n- هرگاه دو نفر شريك ، زمين مزروعى و درختان خويش را تقسيم نمايند ، و مرسوم در منطقه اين باشد كه زمين قابل احياء كه در حواشى زمين مزروعى قرار دارد تابع هر قطعه باشد و در مقام تعديل سهم ، درختان كنار جوى آب يك قطعه جزء قطعه‌اى ديگر قرار گيرد . آيا زمين مخروبه‌اى قابل احياء پشت اين زمين تابع زمين گفته مىشود يا تابع درختان و يا مشترك بين آن دوتا ؟\r\n\r\nبسمه تعالى\r\n- آن اراضى كه سابقهء احياء ندارند ملك كسى نيست و تابع درختها و نهر نمىشود ، و آن مقدارى كه حريم درختها و يا حريم نهر حساب مىشود مىتواند در آن تصرف كند و ديگرى هم نمىتواند با او مزاحمت كند ، و اللّه العالم .\r\n\r\n1179\r\n- فردى سرمايهء خود را مخلوط به حرام كرده ( با نزول يا غير آن ) و با آن سرمايه كسب حلالى به راه انداخته ، در آمد حاصل از آن آيا احتياج به كم كردن مقدار خمس از آن دارد يا نه ؟ و كسى با آن در آن سرمايه شريك است كه سهم شراكت او مخلوط به حرام نيست ولى در درآمد حاصل از كسب مشترك مىباشند . حال اين شريك درآمد خود را حلال بداند يا نه ؟\r\n\r\nبسمه تعالى\r\n- در فرض سؤال كه سرمايهء شخص مخلوط به حرام بوده چنانچه با آن پول وسيلهء كسب حلال را خريده بايد خمس سرمايهء اول را كه مخلوط به حرام بوده بپردازد و درآمد هم اگر زايد بر مؤونهء سالش باشد بايد تخميس گردد و شخص ديگر كه با شخص اول در كسب حلال شريك شده از اين بابت چيزى بر او نيست ، و اگر درآمدش زايد بر مؤونهء سال باشد بايد آن را تخميس كند ، و اللّه العالم .\r\n\r\n1180\r\n- تعدادى از جوانان متديّن با حمايت برخى تجّار محترم اقدام به تشكيل شركتى كرده‌اند كه هدف آن ايجاد تسهيلاتى در امر خريد و فراهم آوردن فرصتهاى شغلى براى جوانان است . اين شركت پس از هماهنگى با فروشگاهها و مراكز خريد اقدام به صدور و فروش كارتهايى موسوم به كارت تخفيف مىكند ، خريداران اين كارت\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمىتوانند اجناس مورد نياز خود را از فروشگاههاى خاصى با تخفيف ويژه خريدارى كنند ، از آنجا كه مؤسسين اين شركت تلاش دارند تا تمامى معاملات ايشان منطبق با موازين شرع باشد ، از محضر شما تقاضا دارند تا نظر شريفتان را در خصوص انطباق يا عدم انطباق دو قرارداد زير با موازين اسلامى اعلام فرماييد :\r\nالف ) شركت از يك سو با خريداران كالا مواجه است و از سوى ديگر با فروشندگان ، به خريداران كالا كارتى ارائه مىكند كه به آنان امكان خريد توأم با تخفيف از فروشگاههاى خاصى را مىدهد و در قبال اين كارت كه براى مدت شش ماه اعتبار دارد مبلغ نود هزار تومان دريافت مىكند . در قبال ، فروشندگان كالا نيز متعهد مىشوند كه تخفيف داده شده به خريداران صاحب كارت را پرداخت نمايد .\r\nب ) شركت با ارسال سه برگهء بازاريابى براى خريداران كارت تخفيف اين امكان را فراهم مىكند كه خود اقدام به بازاريابى و فروش اين كارتها بكنند . از اين رو هر متقاضى مىتواند مبلغ لازم براى خريد يك كارت را پرداخت كند . 3 / 1 از مبلغ مزبور به حساب شركت واريز شده و 3 / 1 ديگر به خود فروشنده تعلق گرفته و 3 / 1 آخر به فردى تعلق مىگيرد كه فروشندهء اوليهء كارت به فروشندهء فعلى بوده است كه اصطلاحا سرگروه نام دارد . اگر فروشندهء فعلى در فروش سه برگه بازاريابى كه به او تحويل شده تا دو ماه موفق نشود اين برگه‌ها از اعتبار ساقط مىشوند .\r\nنكته : كارتهاى تخفيف ارائه شده محدوديت در ميزان خريد ندارند .\r\n\r\nبسمه تعالى\r\n- آنچه در مورد سؤال ذكر شده و به دست آوردن درآمد از اين راه اشكال دارد ، بلى اگر صاحبان فروشگاهها كارت خريد اجناس را تهيه كنند و شركت كارت خريد اجناس را به متقاضيان خريد اجناس داده و پول آن را به صاحبان فروشگاهها برساند و در مقابل پخش و ارائهء كارت به متقاضيان و جلب مشترى براى فروشگاهها مبلغى را به عنوان اجرت - با توافق با صاحبان فروشگاهها - از آنها بگيرد مانعى ندارد ، و اللّه العالم .\r\n\r\n1181\r\n- اين شركت طبق قانون تعاون اقدام به تشكيل شركت تعاونى نموده است و عمدهء فعاليت شركت پرداخت وامهاى اعتبارى بر اساس مقدار سپردهء اعضاء مىباشد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nآيا شركت مىتواند جهت هزينه‌هاى جارى و پرداخت حقوق كارمندان درصد ثابتى از مبلغ وام به عنوان كارمزد از اعضاء اخذ نمايد ؟\r\nاگر در پايان سال مالى مبالغى از اين كارمزد اضافى باشد ، آيا مىتوان آن را به عنوان سود بين اعضاى شركت تقسيم نمود ؟ ( در صورت جواب منفى تكليف اين مبالغ چيست ؟ ) .\r\n( توضيح اينكه طبق قانون تعاون 4 % اضافى اين مبلغ به عنوان سود به ادارهء تعاون پرداخت مىشود ) .\r\nهنگام انحلال شركت ، تكليف اموالى كه با اين پول تهيه شده چيست ؟\r\n\r\nبسمه تعالى\r\n- گرفتن مبلغ زيادى از قرض‌گيرندگان به عنوان كارمزد جايز نيست ، راه مشروع گرفتن زيادى اين است كه وام‌دهندگان چيزى كه فى نفسه ماليت داشته باشد تهيه نمايند - مثل دفترچهء اقساط يا پتو و يا غير آن - و آن چيز را به هر متقاضى وام به مبلغى كه مىخواستند از او زيادى بگيرند بفروشند و در ضمن خريدوفروش شرط شود كه فروشندگان فلان مبلغ به مشترى قرض بدون منفعت بدهند ، و اللّه العالم .\r\n\r\n1182\r\n- پرداخت سود معين در سرمايه‌گذارى مشاركتى در صورتى كه سود معامله بيش از مبلغ معيّن شده براى صاحب پول باشد ، چه حكمى دارد ؟ و آيا مصالحه در آخر قرارداد نيز لازم است ؟\r\n\r\nبسمه تعالى\r\n- در فرض سؤال مانعى ندارد ، و در صورتى كه قبل از حصول سود ، عامل بخواهد چيزى بپردازد بايد از مال خودش قرضا به صاحب پول بپردازد و در آخر با سهم سود حاصل مصالحه نمايد ، و اللّه العالم .\r\n\r\n1183\r\n- شخصى به عنوان شركت يا عقد مضاربه مبلغى در اختيار بازرگانى قرار مىدهد تا او را در معاملات شرعيهء خود شريك سازد و مبلغ معيّنى را على الحساب به او بپردازد و سهمى نيز از سود متعلق به خود عامل امور بازرگانى باشد . آيا اين نوع معامله اشكال دارد ؟\r\nاگر فرض فوق اشكال شرعى دارد ، لطفا بيان فرماييد طريق صحيح اين نوع معامله\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n( سرمايه از يكى و كار از يكى ديگر با تعيين مبلغ سود سالانه ) چيست ؟ و چه شرطى لازم است تا رفع شبههء شرعى به عمل آيد ؟\r\n\r\nبسمه تعالى\r\n- در مضاربه بايد سهم طرفين از سود به نسبت سود حاصل از تجارت معين شود - مثل اينكه نصف سود براى عامل باشد و نصف آن براى صاحب سرمايه يا دو ثلث براى عامل و يك ثلث براى صاحب سرمايه - نه به نسبت سرمايه ، بلى اگر پس از تعيين سهم طرفين از سود به نسبت سود حاصل ، شرط كنند كه عامل ماهانه مبلغى از مال خود را به صاحب سرمايه قرض دهد و از طرف او وكيل باشد كه در وقت محاسبه سهم او از سود را با پولى كه به او قرض داده مصالحه كند و اگر سودى نداشت ذمّهء او را برى كند ، معاملهء مزبور مانعى ندارد ، و اللّه العالم .\r\n\r\nلقطه\r\n\r\n1184\r\n- اگر مالى مثل ژاكت يا پيراهن دست دوم پيدا كنى و دنبال صاحب آن بگردى و او را نيابى و اين ژاكت يا پيراهن نيز به فروش نرسد كه پول حاصل از فروش آن در صندوق صدقه ريخته شود ، آيا مىتوانيم با اين لباس يا پيراهن نماز بخوانيم ؟\r\n\r\nبسمه تعالى\r\n- در صورتى كه مأيوس بشود از پيدا كردن صاحب آن يا يك سال از پيدا كردن چيز بگذرد و اعلام كرده و صاحبش پيدا نشده است ، در اين صورت قيمت آن را به فقير مؤمن صدقه مىدهد و آن را براى خودش برمىدارد ، و در اين صورت نماز خواندن در آن مانعى ندارد ، و اللّه العالم .\r\n\r\nگمشده\r\n\r\n1185\r\n- اينكه گفته شده اگر گمشده كمتر از يك درهم ارزش داشته باشد مىتوان آن را با قصد تمليك صاحب شد ، حال اگر اميد پيدا كردن صاحبش بسيار بود ، باز مىتوان آن را براى خويش تملّك نمود يا خير ؟\r\n\r\nبسمه تعالى\r\n- در فرض مزبور تملّك مانعى ندارد ، و اللّه العالم .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\n1186\r\n- من يك سال قبل نوار كاستى پيدا كردم و تلاشى در پيدا كردن صاحب آن نكردم ، الآن پشيمان هستم و امكان پيدا كردن صاحب آن الآن وجود ندارد ، قيمت آن در بيرون 600 تومان است ، من الآن چه وظيفه‌اى بر گردن دارم ؟\r\n\r\nبسمه تعالى\r\n- در فرض سؤال كه فعلا امكان پيدا كردن صاحب آن موجود نيست پول آن را به فقير صدقه بدهيد ، و اللّه العالم .\r\n\r\n1187\r\n- اگر شخصى صد هزار تومان از شخصى بستانكار است يك قطعه چك به او مىدهد تا از بانك وصول كند ولى او چك را گم مىكند و شخص ثالثى چك را پيدا كرده و پولش را از بانك دريافت مىكند ، حكمش را بيان فرماييد .\r\n\r\nبسمه تعالى\r\n- اگر گيرندهء چك در حفظ آن كوتاهى كرده ذمّهء بدهكار برىء مىشود ، و اللّه العالم .\r\n\r\nاموات\r\n\r\n1188\r\n- ساختن ساختمان تربيت بدنى در قبرستان متروكهء سابقه كه وقفيّت و غير آن معلوم نيست چه حكمى دارد ؟\r\n\r\nبسمه تعالى\r\n- چنانچه مستلزم نبش قبور باشد جايز نيست ، و اللّه العالم .\r\n\r\n1189\r\n- آيا تمام قرضهاى شرعى - مثل كفارهء روزه و نذر و قسم و عهد - بايد از اصل مال داده شود ؟\r\n\r\nبسمه تعالى\r\n- حج واجب و خمس و زكات مالى كه تلف شده و در ذمّهء ميت قرار گرفته حكم دين به مردم را دارد و از اصل تركه خارج مىشود و بقيه در صورتى كه ميت وصيت به اداء آن بنمايد از ثلث مال خارج مىشود ، و اگر وصيت نكند اداء آن بر ورثه لزوم ندارد مگر قضاى روزه و نماز پدر كه بر پسر بزرگتر واجب است ، و اللّه العالم .\r\n\r\nاراضى\r\n\r\n1190\r\n- زمين‌هايى كه در اختيار شهردارى است و ما نمىدانيم آيا مالك داشته يا خير . و همچنين زمين‌هايى كه اشخاص ادّعاى مالكيت آن را دارند و ما نمىدانيم ادّعاى آنها درست\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاست يا خير و فعلا اين زمين‌ها در اختيار شهردارى است . سؤال ما اين است كه آيا رفت و آمد و نماز خواندن روى اين زمين‌ها براى پرسنل شهردارى كه آنجا مشغول كارند و مراجعين ديگر چه صورت دارد ؟\r\n\r\nبسمه تعالى\r\n- چنانچه سابقهء احياء زمين‌هاى مزبور معلوم نباشد و احتمال آن باشد كه ادّعاى اشخاص نسبت به آن زمين‌ها از جهت اين باشد كه زمينها را به اسم خود ثبت داده‌اند و نسبت به آن احياء يا تحجير نكرده‌اند ، در اين صورت رفت و آمد و نماز خواندن در بنايى كه در آن زمين ساخته شده مانعى ندارد ؛ و اگر زمين‌هاى مزبور سابقهء احياء داشته و ملك شرعى اشخاص بوده ، براى تصرف در آن زمينها بايد مالك شرعى آن را راضى نمايند يا اينكه رفت و آمد در آن ملك از روى اضطرار باشد ، و اللّه العالم .\r\n\r\n1191\r\n- در زمان رژيم طاغوتى يكى از عمّال آن رژيم زمين وسيعى از مردم را به زور گرفته و در آن زمان زمين به نام او شناخته مىشد ، پس از انقلاب اسلامى از محل گريخته و دولت آن زمين را به عنوان جهاد سازندگى گرفته و امروزه براى مراسمى مثل يادوارهء شهدا از آن استفاده مىكنند ، استفاده از آن و نماز در آن محل چه حكمى دارد ؟\r\n\r\nبسمه تعالى\r\n- اگر زمينى كه به زور گرفته است موات بالاصاله باشد و سابقهء احياء هم نداشته ، دولت مىتواند در آن تصرف كند ؛ و اگر سابقهء احياء داشته بايد به مالكان اصلى آنها برگردانده شده و يا از آنها براى تصرف اجازه گرفته شود . و در صورتى كه بعضى از آن زمين موات و بعضى احياء شده باشد ، قسمت موات حكم موات و قسمت احياء شده حكم احياء را دارد ، و اللّه العالم .\r\n\r\n1192\r\n- مستدعى است بفرماييد اينكه كسى مبلغى پول در بانك مسكن مىگذارد و بعد از مدتى بانك معادل آن را به او مىدهد و از اول شرط مىكند كه حتما بايد حساب نزد ما داشته باشيد تا بعدا اين مبلغ معادل پولتان به شما داده شود ، آيا اين عمل جايز است يا خير ؟\r\n\r\nبسمه تعالى\r\n- چنانچه سپرده‌گذار از طرف خود شرط نكند كه معادل پول وى را به او بدهند به طورى كه اگر ندادند مطالبه و اعتراض نمىكند ، در اين صورت گرفتن معادل مانعى ندارد ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو اللّه العالم .\r\n\r\nدين\r\n\r\n1193\r\n- آيا در اداء دين ، علم طلبكار به اينكه مال ( پول مثلا ) بعنوان اداء دين است معتبر است ؟\r\n\r\nبسمه تعالى\r\n- قصد مديون لازم است و علم طلبكار لازم نيست ، و اللّه العالم .\r\n\r\n1194\r\n- شخصى در زمان گذشته حدودا سى سال قبل مبلغى به ديگرى بدهكار است اينك بعد از گذشتن مدت سى سال قصد اداى دين و پرداخت بدهى خود را دارد ، با توجه به تورم موجود آيا همان مبلغ بدهى سابق را بايد بپردازد و يا مبلغى اضافه نمايد ؟ آيا دائن مىتواند مطالبهء ما به التفاوت را بنمايد يا خير ؟\r\n\r\nبسمه تعالى\r\n- چنانچه شخص مبلغى از پول رايج را به ديگرى بدهكار باشد طلبكار فقط همان مبلغ را مىتواند از او مطالبه كند و حقّ مطالبهء بيش از آن را ندارد و كاهش يا افزايش قدرت خريد پول تأثيرى در حكم ندارد ، بلى اگر بدهكارى شخص از جهت خريد جنس به نسيه بوده و در موعد مقرر پول جنس را به فروشنده نرسانده فروشنده در صورتى كه راضى به تأخير نشود مىتواند معامله را فسخ كند و جنسى را كه به شخص فروخته از او پس بگيرد و اگر جنس پيش خريدار باقى نمانده قيمت جنس را به قيمت روز فسخ از مشترى مطالبه نمايد ، و اللّه العالم .\r\n\r\n1195\r\n- اگر كسى از ديگرى طلب دارد ولى بدهكار نمىدهد و طلبكار هم نمىتواند بگيرد ، در اين صورت آيا طلبكار مىتواند به مقدار طلب از مال بدهكار بدزدد ( سرقت كند ) ؟\r\n\r\nبسمه تعالى\r\n- اگر بدهكار دين را انكار كند و دين مسلّم باشد يا به دين اعتراف كند و از اداء آن امتناع كند چنانچه از بدهكار مالى بدست طلبكار برسد مىتواند به مقدار دين خود از آن بردارد ، و اللّه العالم .\r\n\r\nقرض\r\n\r\n1196\r\n- صندوقهاى قرض الحسنه كه توسط اشخاص خير تأسيس شده است و به مردم نيازمند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nوام مىدهند با متقاضى وام شرط مىكنند كه قبل از درخواست وام ، متقاضى وام بايد مبلغى را به عنوان سپرده به صندوق قرض الحسنه پرداخت كند و بعدا تقاضاى وام نمايد ، متقاضى وام هم به اين شرط عمل مىكند و صندوق قرض الحسنه هم به او وام مىدهد . وقتى كه وام‌گيرنده تمامى اقساط وام را پرداخت مىكند صندوق قرض الحسنه مبلغ سپرده را به صاحبش بر مىگرداند . آيا وام گرفتن و وام دادن با شرط سپرده به صورت فوق الذكر ربا است يا ربا نيست ؟\r\n\r\nبسمه تعالى\r\n- چنانچه در گذاشتن سپرده به صندوق شرط نشود كه صندوق بايد به متقاضى ( سپرده‌گذار ) وام بدهد به طورى كه اگر صندوق به او وام نداد سپرده‌گذار حقّ مطالبه براى خود قائل نباشد ، عمل مزبور مانعى ندارد ؛ و اگر در گذاشتن سپرده ، شرط وام شود ، قرض ربوى است و جايز نيست ، و اللّه العالم .\r\n\r\n1197\r\n- در برخى صندوقهاى قرض الحسنه شرط مىشود كه براى اخذ وام بايد مبلغى به حساب واريز گردد ، پس از گذشت مدتى وام چند برابر مبلغ پس‌انداز پرداخت مىشود . آيا اين شرط و شيوهء وام چه صورت دارد ؟\r\n\r\nبسمه تعالى\r\n- چنانچه سپرده‌گذار كه وام‌دهنده اول به صاحبان مؤسسه است شرط كند در وامش كه بعد از مدتى به من قرض بدهيد شرط نافذ نيست ، و همچنين اگر صاحبان مؤسسه شرط كنند كه پول وام‌گيرنده تا پرداخت آخرين قسط وام در نزد آنها باقى بماند اين شرط نافذ نيست ، و وام‌گيرنده كه مثلا دو برابر پولى كه به مؤسسه سپرده ، وام دريافت مىكند نسبت به نصف وام دريافتى تهاتر قهرى است و فقط نصف آنچه گرفته قرض مىشود ، و اللّه العالم .\r\n\r\n1198\r\n- كار مزد و اشتراط سپردن مبلغى به عنوان قرض الحسنه در قرض مشروع است ؟\r\n\r\nبسمه تعالى\r\n- گرفتن مبلغ زيادى از قرض‌گيرنده بعنوان كارمزد جايز نيست و راه مشروع گرفتن زيادى اين است كه صاحبان صندوق چيزى كه ماليّت داشته باشد مثل دفترچهء اقساط يا غير آن را تهيه كنند و هر يك از آن دفترچه‌ها يا غير آن را به متقاضى وام به مبلغى كه مىخواهند از او زيادى بگيرند ، بفروشند ، و در اين خريدوفروش شرط شود كه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nصاحبان صندوق فلان مبلغ به او قرض دهند ، و نسبت به اشتراط سپردن مبلغ براى قرض گرفتن هم چنانچه در قرض اول ( يعنى پولى كه متقاضى وام به عنوان سپرده به صندوق يا بانك مىپردازد ) شرط شود كه صندوق يا بانك بعد از مدتى فلان مبلغ به او قرض بدهد ، قرض مزبور ربوى و حرام است ؛ و اگر شرط قرض دادن صندوق به او نشود به طورى كه اگر بعد از مدتى صندوق به متقاضى قرض نداد ، متقاضى حقّ مطالبهء آن را براى خود قائل نباشد مانعى ندارد ، و اللّه العالم .\r\n\r\n1199\r\n- به استحضار حضرتعالى مىرساند كه اخيرا صندوقهايى تحت عنوان قرض الحسنه در مجامع مختلف داير گرديده است كه در اين اجتماعات جمع معينى مثلا ده نفر هر كدام ده هزار تومان در ميان مىگذارند و در هر ماه يكى از آنان به قيد قرعه مبلغ گرد آمده را كه در فرض مذكور صد هزار تومان مىشود برداشت مىكند .\r\nخواهشمند است حكم شرعى اين چنين صندوقها را بيان فرماييد .\r\n\r\nبسمه تعالى\r\n- اگر قرض‌دهندگان شرط نكنند كه ديگران بايستى به او قرض بدهند مانعى ندارد ، و اللّه العالم .\r\n\r\n1200\r\n- مسجد آل محمد عليهم السّلام در شهرستان سمنان اقدام به تأسيس صندوق قرض الحسنه جهت رفع برخى از نيازهاى مؤمنين نموده است . احتراما استدعا مىشود در زمينهء كار مزد از وجوه دريافتى از وام‌گيرندگان جهت مصارف يوميه و هزينهء افراد شاغل در صندوق از نظر شرع مقدس اسلام نظر معظم له را بيان فرماييد .\r\n\r\nبسمه تعالى\r\n- گرفتن مبلغ زيادى از قرض‌گيرندگان به عنوان كارمزد جايز نيست و راه مشروع گرفتن زيادى اين است كه صاحبان صندوق چيزهايى مثل دفترچهء اقساط يا غير آن تهيه كنند كه فى نفسه ماليّت داشته باشد و بعد هر يك از دفترچه‌ها را به متقاضى وام به مبلغى كه مىخواهند از او زيادى بگيرند بفروشند ، و در ضمن خريدوفروش شرط شود كه صاحبان صندوق فلان مبلغ قرض بدون منفعت به او بدهند ، و اللّه العالم .\r\n\r\n1201\r\n- آيا قرض‌گيرنده ( در فرض اشكال داشتن مورد فوق ) كه براى رفع مشكلاتش به اين صندوقها مراجعه مىكند و اختيارى بر ندادن اين وجه ( كارمزد ) ندارد چه بايد بكند ؟\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nبسمه تعالى\r\n- در فرض سؤال ، قرض‌گيرنده به آنها بگويد كه مبلغى را كه از آنها قرض گرفته در موعد مقرر به آنها مىپردازد و آن مبلغ زيادى را هم به آنها هبه مىكند ، و اللّه العالم .\r\n\r\n1202\r\n- بر فرض اشكال ، معرفى كردن اشخاص به اين صندوقها جهت كارگشايى آنها و يا تلاش و وساطت براى انجام اين گونه قرضها براى شخص واسط يا معرّف چه تبعات شرعى دارد ؟\r\n\r\nبسمه تعالى\r\n- معرّف شدن براى گرفتن قرض مانعى ندارد ، لكن نبايد براى قرض ربوى ضامن شود ، و اللّه العالم .\r\n\r\n1203\r\n- اگر صندوق قرض الحسنه به معرّف بگويد براى اينكه فلان مبلغ را به زيد بدهيم ، بايد نيمى از آن را شما در صندوق ما بگذاريد و تا اتمام كل قرض هم ( كه بازپرداخت شود ) آن را به شما نمىدهيم ، با اين نيت كه صندوق و معرّف جمعا قرض به زيد بدهند چه حكمى دارد ؟\r\n\r\nبسمه تعالى\r\n- اگر در پولى كه معرّف به صندوق مىگذارد شرط كند كه صندوق بايد به شخص مورد نظر قرض بدهد ، در اين صورت پولى را كه معرّف به صندوق مىگذارد قرض ربوى مىباشد ، و اللّه العالم .\r\n\r\n1204\r\n- در فرض اشكال براى معرّف و قرض‌گيرنده چه تبعاتى دارد ؟ آيا اشكال فقط مختصّ صندوق است يا عموميت دارد ؟\r\n\r\nبسمه تعالى\r\n- دادن قرض ربوى جايز نيست و نيز گرفتن قرض ربوى و ضامن شدن براى قرض ربوى جايز نيست ، چنانچه شخص اضطرار به گرفتن قرض دارد مىتواند از راه مشروع آن كه در جوابهاى سابق بيان شد قرض بگيرد ، و اللّه العالم .\r\n\r\n1205\r\n- شخصى مقدارى پول قرض به صاحبخانه مىدهد كرايه نمىدهد تا صاحبخانه راضى شود ، آيا اشكال دارد يا ندارد ؟\r\n\r\nبسمه تعالى\r\n- چنانچه صاحبخانه خانه را به مدت معين و به اجرت معين اجاره بدهد - هرچند اجرت كمتر از اجرت متعارف باشد - و در ضمن اجاره شرط كند كه مستأجر فلان مبلغ به او قرض بدهد و پس از انقضاء مدت اجاره پس بگيرد - بطورى كه اجاره ، اصل در معامله\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nباشد و قرض ، شرط در ضمن اجاره ، معاملهء مزبور مانعى ندارد ، و اللّه العالم .\r\n\r\n1206\r\n- مقدارى پول قرض الحسنه به مدت بيش از يك سال به كسى مىخواهم بدهم . آيا مىتوانم شرعا شرط كنم كه خمس آن پول را ايشان بدهد ؟ توضيح دهيد .\r\n\r\nبسمه تعالى\r\n- قرض دادن با شرط مزبور قرض ربوى است و جايز نيست ، و اللّه العالم .\r\n\r\n1207\r\n- در يكى از صندوقهاى قرض الحسنه موفق شهر . . . كه بازدهى بسيار خوبى داشته چنين عمل مىشود : هر كس مىخواهد وام بگيرد مثلا صد هزار تومان بايد ثلث مبلغ وام را مثلا 33 هزار تومان به مدت سه ماه به صندوق قرض دهد بعد به او وام دهند . اين عمل دو مزيت دارد : الف ) تعداد متقاضيان و مراجعين براى وام كاهش يابد . ب ) از پولى كه به صندوق قرض دهند ديگران استفاده نمايند . آيا شرط بر قرض در فرض مسأله اشكال دارد ؟ عمل اين صندوق در چه صورت صحيح است ؟\r\n\r\nبسمه تعالى\r\n- چنانچه در قرض اول - كه افراد به صندوق قرض مىدهند - شرط نشود كه صندوق بايد پس از مدتى به آنها قرض بدهد به طورى كه اگر صندوق قرض نداد آنها حقّ مطالبهء آن را براى خود قائل نباشند مانعى ندارد ، و اللّه العالم .\r\n\r\n1208\r\n- پدرى در افغانستان مقدارى پول را قرض گرفته است و نامه‌اى براى فرزندانش كه در ايران هستند نوشته است كه مقدارى پول را من از فلان شخص قرض گرفته‌ام شما قرض مرا در ايران به اين شخص بدهيد ، فرزند مىگويد كه حساب من از پدرم جداست و من مدت 12 سال است كه از افغانستان آمده‌ام و تمام اموال و دارايى كه در ايران دارم حاصل دسترنج خودم مىباشد و ديگر پدرم در اموال من سهمى ندارد و من قرض پدرم را نمىدهم . سؤال ما از جنابعالى اين است كه آيا طلبكار مىتواند جبرا و اكراها از فرزندان با اين شرايط مذكور قرض را بگيرد يا نه ؟\r\n\r\nبسمه تعالى\r\n- بر پسر لازم نيست كه دين پدر را اداء نمايد و نمىشود او را بر آن اجبار كرد گرچه خوب است در صورت تمكن قرض پدر را بدهد ، بلى پدر مىتواند از مال پسرش بردارد و صرف در ضرورت و حاجت خود نمايد و اداء دينى كه در مشروع صرف شده و پدر قدرت بر اداء آن را ندارد جزء حاجات او محسوب مىشود ، و اللّه العالم .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\n1209\r\n- اگر شخصى در ازاى پولى كه انسان به او مىدهد 20 درصد سود بدهد و انسان بدون اينكه خودش شرط كند پول را به شخص دوم بدهد ، آيا حكم ربا دارد ؟\r\n\r\nبسمه تعالى\r\n- اگر شرط زياده نكند اشكالى ندارد به نحوى كه اگر زياده را ندهد حقّ مطالبه براى خودش نداشته باشد ، و اللّه العالم .\r\n\r\n1210\r\n- در حال حاضر اين مسأله كثير البلوى شده كه اكثر مردم در اثر فقر و احتياج از بانكها پول وام مىگيرند با شرط زياده و ربح ، در بانك‌هايى كه سرمايه‌اش مجهول المالك است عنوان اقراض و اقتراض محقّق نمىشود كه زياده ربا و حرام باشد على ما تعلّمنا ، آيا اجازه مىفرماييد وام‌گيرندگان غنى باشد يا فقير از طرف حضرتعالى اخذ وجه نموده در حوايج خودشان خرج و مصرف نمايند ؟\r\n\r\nبسمه تعالى\r\n- انشاء قرض ربوى حرام است و لو قرض صحيح نباشد ، و چنانچه به شرط زيادى و سود وام نگيرند و قصد كنند زيادى را به عنوان هديه مىدهند مانعى ندارد ، و اللّه العالم .\r\n\r\n1211\r\n- اين جانب در امر بازار ورشكسته شدم كه در اين راستا منزل و كليهء وسايل زندگىام را فروخته و مقدارى از قرض خود را ادا نمودم و مبلغ زيادى نيز به مردم بدهكار هستم ، و از طرفى مبلغى از پول مردم در نزدم موجود مىباشد و اگر اين مبلغ را به همهء طلبكاران بدهم كفاف نمىدهد ، و از طرفى هم دستم به طور كلى خالى مىماند ( براى ادارهء زندگى و شروع به كار ) ، مىخواستم به من اجازه بدهيد از اين پول بعنوان سرمايهء اوليه استفاده نموده و از در آمد آن به تدريج اقدام به پرداخت بدهى خود نموده ، و همچنين از سود آن زندگى خود را كه مستأجر هم هستيم اداره نمايم ؟\r\n\r\nبسمه تعالى\r\n- در ظرف مطالبهء دين اداء آن بر شما واجب است ، و اگر بتوانيد آنها را راضى كنيد كه مطالبه نكنند خلاف شرع نكرده‌ايد ، و اللّه العالم .\r\n\r\n1212\r\n- شخصى ضامن شناخته شده است و دارايى ضامن فقط يك دستگاه خودرو عمومى ( تاكسى ) مىباشد و مالى به جز اين خودرو ندارد و مستأجر هم است و تاكسى هم وسيلهء عمومى و تأمين امرار معاش ضامن و خانوادهء وى است ، آيا مىشود ماشينى را توقيف كرد از بابت طلب يا خير ؟ آيا اين وسيله از مستثنيات دين است يا خير ؟\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nبسمه تعالى\r\n- اگر ضمان او شرعى باشد ، بايد دين را بپردازد ؛ ولى اگر براى امرار معاش خود به حرج مىافتد نمىشود او را به جهت اداء دين مجبور به فروختن ماشين نمود و بايد به مقدار ميسور و لو به اقساط ، دين را بپردازد ، و اللّه العالم .\r\n\r\n1213\r\n- بنده پنجاه هزار تومان به يك سيّد قرض الحسنه دادم ، اين وجه دو بار بوسيلهء اين جانب و فرزندم شمارش شده و يك بار خود سيّد در نزد بنده شمارش نمود قدر متيقّن حاصل شد مانند ظهور آفتاب ، پس از چند روز مىگويد پول چهل هزار تومان بوده ، بنده به جهت فاميلى مقيّد شدم كه بگويم وجه پنجاه هزار تومان بود يقينا و آن قدر مديون سهم سادات نيستم ، آيا بنده اين وجه را مىتوانم با يك راهى كه ايشان نفهمد از سهم سادات ديگرى بردارم يا راهش چيست ؟ بيان فرماييد . سيد هم خيلى مستحق نيست .\r\n\r\nبسمه تعالى\r\n- چنانچه سيد مذكور فقير شرعى است يا اينكه شك داريد فقير است يا نه و سابقا مالى هم نداشته كه امكان داشته باشد تا حال وجود داشته باشد ، در اين دو صورت مىتوانيد از سهم سادات حساب كنيد . و اگر فقير شرعى نيست يا سابقهء مالى دارد ، نمىتوانيد طلب خود را از سهم سادات حساب كنيد ، و اللّه العالم .\r\n\r\n1214\r\n- باز به يك نفر بيست هزار تومان قرض الحسنه دادم ، سه هزار تومان آن را داده و هفده هزار تومان آن را نمىدهد ، و بنده باز به جهت فاميلى چيزى نمىگويم ، آيا اين مسأله چه طور مىشود كه بنده وجهم را وصول نمايم ؟\r\n\r\nبسمه تعالى\r\n- اگر مال دارد و مىتواند بپردازد ولى منكر است و يا امتناع مىكند ، چنانچه مالى از او در دست شما واقع شد به اندازهء طلبتان مىتوانيد تقاص كنيد ، و اگر فعلا مال ندارد به او مهلت بدهيد تا متمكن شود ، و اللّه العالم .\r\n\r\n1215\r\n- رباخوارى يك حركت شومى است كه توسط برخى ثروتمندان بدان دامن زده مىشود .\r\nمستدعى است در اين خصوص ما را راهنمايى فرماييد .\r\n\r\nبسمه تعالى\r\n- رباخوارى از گناهان كبيره است و وظيفهء شما نهى از منكر است . البته بايد موارد ربا را تشخيص داد زيرا بعضى از عامهء مردم مواردى را ربا مىدانند در حالى كه شرعا ربا\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nنيست مثل اينكه كسى جنس را نسيه گران‌تر از قيمت نقد بفروشد يا چك مدت‌دار را كه در واقع سند بدهكارى كسى است به كمتر از مبلغ چك نقد نمايد ، و اللّه العالم .\r\n\r\n1216\r\n- در بعضى از محله‌هاى قم عدّه‌اى صندوقى تأسيس كرده و به كسانى كه در اين صندوق عضو هستند وام پرداخت مىكنند ، از شرايط اين صندوق اين است كه فردى كه عضو آن است بايد هر ماه مبلغى را به اين صندوق به عنوان قرض و با رضايت بپردازد و در غير اين صورت ( يعنى اينكه مثلا يك ماه اين مبلغ را نپردازد ) وام به او تعلق نمىگيرد اگر چه قرعه به نامش در آمده باشد . مسئول اين صندوق هر ماه پولها را جمع‌آورى كرده و بعد از قرعه‌كشى كل پول را به صورت وام درازمدت به شخصى كه قرعه به نامش در آمده مىپردازد ، حال مىخواستم از حضرت عالى بپرسم كه آيا اين گونه صندوق‌ها مورد اشكال هستند يا اينكه انسان مىتواند در اين صندوق عضو باشد ؟\r\n\r\nبسمه تعالى\r\n- چنانچه صاحبان پول راضى باشند هر كس كه قرعه به اسم او در آمده ، وام را به او بدهند ، عمل مزبور مانعى ندارد به شرط اينكه در وام دادن به او شرطى بر او نكنند و لو مثل ناهار دادن و امثال آن ، و اللّه العالم .\r\n\r\n1217\r\n- شخصى به طلبكار خود مراجعه كرده و مىگويد : من نمىتوانم چك شما را در موعد مقرّر پرداخت نمايم ، البتّه حقّ شرعى و قانونى تو اين است كه به بانك مراجعه كرده و چك مرا برگشت بزنى و مرا مورد پيگرد قانونى قرار دهى ولى تو اين حق را به مدّت مثلا سه ماه به من به فروش ( طبق مبلغ تعيين شده ) ، آيا مىشود اين حق را فروخت ؟\r\n\r\nبسمه تعالى\r\n- گرفتن پول براى تأخير پرداخت دين جايز نيست ، و اگر تمكّن بر اداء ندارد بايد او را مهلت بدهد تا متمكّن شود ، و مخفى نماند كه طلبكار مىتواند چيزى را به قيمت زيادتر از بازار به او بفروشد يا به قيمت كمتر از او بخرد و در ضمن عقد شرط كند كه تا مدت معيّن مطالبهء دين قبل را نكند ، و اللّه العالم .\r\n\r\n1218\r\n- آيا اگر شخصى اعسار از پرداخت مهريه داشته باشد مىتوان او را به جهت عدم توانايى حبس كرد ؟\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nبسمه تعالى\r\n- در فرض ثبوت اعسار نمىتوان او را حبس كرد ، و اللّه العالم .\r\n\r\n1219\r\n- نظر به اينكه شرع مقدس نسبت به حرمت ربا تأكيد فراوان دارد و نسبت به قرض الحسنه سفارش زياد دارد و نسبت به پرداخت به موقع آن سفارش لازم دارد و شخص گيرندهء آن را موظّف به پرداخت تمام و كمال وام نموده است و در زمان ما كه پول كشور نسبتا از ثبات كمترى نسبت به پول بعضى از كشورهاى دنيا برخوردار است ، اگر كسى قرض الحسنه بگيرد و هنگام پرداخت وام همان مبلغ را اگر بطور كامل هم پرداخت كند باز 20 % پول را پرداخت نكرده است ، يعنى اگر دقت بشود به طور متوسط 20 % تورم وجود دارد . مثلا اگر صد هزار تومان قرض گرفته كه يك ساله پرداخت نمايد اگر بعد از يك سال صد هزار تومان را پرداخت كند گويى فقط هشتاد هزار تومان پرداخت كرده است لذا سؤالاتى به نظر مىرسد :\r\n1 - اگر همان صد هزار تومان كه برابر هشتاد هزار تومان سال قبل است پرداخت شود ، در اين صورت اين خوردن اموال مردم به غير عن تراض نمىباشد ؟\r\n2 - در اين صورت تنها دريافت كنندهء وام مىتواند از باب سفارش اسلام بيشتر از مبلغ وام خود را پرداخت كند و يا پرداخت‌كننده هم مىتواند بيشتر از وام خود را در اين سال مطالبه نمايد ؟\r\n3 - براى جلوگيرى از تضييع حقّ وام‌دهنده آيا مىتوان بر مبناى قيمت طلا و يا پول نسبتا ثابتى وام را پرداخت كنند ؟\r\n\r\nبسمه تعالى\r\n- چنانچه شخص مبلغى از پول را به ديگرى قرض بدهد فقط همان مبلغ را مىتواند از او مطالبه كند و حقّ مطالبهء بيشتر از آن را ندارد و شرط دادن مبلغ زيادتر در قرض ، قرض را ربوى و حرام مىكند ، و كاهش و افزايش قدرت خريد پول تأثيرى در حكم مزبور ندارد ، بلى قرض دهنده براى اينكه به استحباب عمل كند و ضررى هم به او متوجه نشود مىتواند مال مثلى ديگر مثل طلا يا فرش ماشينى يا امثال آن را به ديگرى قرض بدهد و در موعد مقرر همان مقدار طلا يا فرش و مثل آن را كه به او قرض داده از او مطالبه كند ، و اللّه العالم .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nضمان\r\n\r\n1220\r\n- اگر انسان مالى را قرض كرد و با آن مال بنايى كرد بعد معلوم شد مال وقفى بوده ، آيا با اداء مال به همان مقدار ضمان و اثر و منع تصرف در مال وقف از بين مىرود يا نه ؟\r\n\r\nبسمه تعالى\r\n- همان مقدار را ادا بكند كافى است ، و اللّه العالم .\r\n\r\n1221\r\n- مادرم حدود ده سال پيش دو تكه طلا پيدا كرده است مىخواستم بپرسم آن را چه بايد بكنم ؟\r\n\r\nبسمه تعالى\r\n- چنانچه طلاى ساخته شده‌اى است كه علامت دارد بايد به مدت يك سال اعلام كنيد تا صاحبش پيدا شود و به او بدهيد ، و اگر صاحب آن تا يك سال بعد از اعلام پيدا نشد در اين صورت پيداكننده مىتواند آن را براى خود بردارد و اگر صاحبش آمد ضامن خواهد بود ، و مىتواند آن را از طرف صاحبش به فقير صدقه بدهد ، و اللّه العالم .\r\n\r\n1222\r\n- شخصى چند سال پيش مبلغى دزديده ، آيا اگر بخواهد برگرداند همان مبلغ دزديده شده را بايد برگرداند يا به ارزش پول امروزى ؟\r\n\r\nبسمه تعالى\r\n- همان مبلغ را برمىگرداند ، و اللّه العالم .\r\n\r\n1223\r\n- بعضى از وسايل برقى براى تعمير آورده مىشود ، آيا در مدتى كه آن وسايل در اختيار تعميركار است ، تعميركار مىتواند از آن استفادهء شخصى كرده در صورتى كه اين گونه استفاده‌ها كمكى به تعمير وسيله نمىكند ؟\r\n\r\nبسمه تعالى\r\n- بدون رضايت صاحب وسيله جايز نيست ، و اللّه العالم .\r\n\r\n1224\r\n- در تصادفى شخصى كارگر كه داراى زن و چهار فرزند صغير و مادرى پير مىباشد فوت شده است . با توجه به اينكه جاده پانزده متر عرض داشته ، خشك و مسطح بوده و نيز با توجه به عدم نصب وسايل ايمنى و حفاظتى براى اتوبان از جمله عدم وجود نرده و حصار كه عابرى نتواند وارد اتوبان شود و اينكه هيچ گونه مانعى براى ديد راننده وجود نداشته و راه مستقيم بوده و راننده نيز راه فرار داشته و اينكه تصادف در روز روشن و هواى صاف اتفاق افتاده و لباس متوفى نمايان و حركتش عادى بوده است ،\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nآيا رانندهء اتومبيل كه داراى بيمهء شخص ثالث نيز مىباشد نسبت به متوفّى ضامن است يا خير ؟\r\n\r\nبسمه تعالى\r\n- در فرض سؤال كه مانعى براى ديد راننده وجود نداشته و راننده راه فرار داشته ، راننده نسبت به متوفّى در اين حادثه ضامن است ، و اللّه العالم .\r\n\r\n1225\r\n- شخصى سالها پيش يك رأس گاو كه مال غير بوده تصاحب و مصرف كرده است حال توبه مىكند و تصميم بر جبران دارد . بفرماييد قيمت گاو با قيمت ناچيز آن روز محاسبه گردد يا اينكه قيمت مثلى بر عهده‌اش است ؟\r\n\r\nبسمه تعالى\r\n- قيمت روز تلف را بايد پرداخت كند ولى بنابر احتياط اگر نتوانست رضايت صاحب گاو را تحصيل كند قيمت روز اداء را پرداخت كند ، و اللّه العالم .\r\n\r\n1226\r\n- اگر شخصى كه به قصد دزديدن يكى از اموال خويشاوندان خود ، قفل اتاق او را شكسته و وارد اتاقش شود و چون آن مال را نمىيابد ، بدون برداشتن چيزى ، محل را ترك مىكند ، آيا فرد مذكور با توجه به آبرو و حيثيت خود ، بازهم واجب است كه آن شخص را از شكستن قفل و بىاجازه وارد شدن به اتاقش آگاه سازد و او را راضى كند ؟ اگر اين شخص غريبه باشد چطور ؟\r\n\r\nبسمه تعالى\r\n- در فرض سؤال ، شخصى كه قفل را شكسته ضامن است و بايد مثل آن قفل را به او برساند - و لو به اينكه به خانه‌اش بيندازد - و لازم نيست به او اطلاع دهد كه من قفل را شكستم ، و در حكم مزبور بين اينكه صاحبخانه خويشاوند باشد يا غريبه فرقى نيست ، و اللّه العالم .\r\n\r\n1227\r\n- آيا مال و جان بهايىها محترم است ؟\r\n\r\nبسمه تعالى\r\n- جان و مال مسلمان و كافر ذمّى كه به شرايط ذمّه عمل كند محترم است و كافرى كه از مسلمانها امان خواسته و مسلمانها به او امان داده‌اند مادامىكه در امان است محفوظ مىباشد ، و اللّه العالم .\r\n\r\n1228\r\n- در صورتى كه مسلمانى اموال فرد بهايى را به سرقت برد آيا محكوم به ردّ اموال مىباشد ؟\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n\r\nبسمه تعالى\r\n- از جواب سابق معلوم شد ، و اللّه العالم .\r\n\r\n1229\r\n- اگر اموال فرد بهايى محترم نباشد آيا سارق از باب اخلال به نظم عمومى قابل تعزير است ؟\r\n\r\nبسمه تعالى\r\n- اخلال به نظام جايز نيست چه راجع به مال باشد و چه راجع به غير مال ، و اللّه العالم .\r\n\r\n1230\r\n- در اين مورد آيا فرقى ميان سارق بهايى يا سارق مسلمان وجود دارد ؟\r\n\r\nبسمه تعالى\r\n- اگر بهايى مستأمن باشد در صورتى كه كارش دزدى باشد ، از امان خارج مىشود ، و اللّه العالم .\r\n\r\n1231\r\n- اگر شخصى در كودكى ، كتابى را از يك كتابفروشى بدون اجازه از صاحب كتابفروشى دزديده است و در آينده پشيمان شود و در صدد برگرداندن كتاب به صاحبش برآيد ولى متوجه شود كه صاحب كتاب فعلا در زندان است و راضى كردن شخص در زندان امكان فساد دارد ، وظيفهء شخص چيست ؟\r\n\r\nبسمه تعالى\r\n- بايد كتاب را به صاحبش برگرداند ، و لو به اينكه به خانهء او برساند يا به مغازهء او بدهد ، و اللّه العالم .\r\n\r\n1232\r\n- مالى كه از دزدى به دست آمده است و صاحب مال نيست و مشخص نيست مال چه كسى است ، آيا با خمس دادن آن مال پاك مىشود ؟ يا بايد بگردم صاحبش را پيدا كنم يا اينكه به مسجد بدهم ؟\r\n\r\nبسمه تعالى\r\n- بايد فحص كنيد و صاحب آن مال را پيدا كرده و به او برسانيد و اگر نتوانستيد او را پيدا كنيد به مجتهد رجوع كنيد تا آن را به مصرف شرعى آن برساند ، و اللّه العالم .\r\n\r\n1233\r\n- اگر حقّ شخصى مجهول بر گردن كسى باشد چگونه بايد آن را برگرداند ؟\r\n\r\nبسمه تعالى\r\n- با اجازهء حاكم شرع آن را به عنوان ردّ مظالم به فقير صدقه مىدهد ، و اللّه العالم .\r\n\r\n1234\r\n- شخصى پيش از بلوغ درختچه‌اى را از باغى آورده و در زمين يا حياط منزلشان كاشته است و اين درختچه تبديل به درخت شده و ميوه يا ساير فوايد مىدهد . اين شخص اكنون بين دو نفر شك مىكند كه كدام يك از آنها صاحب اين درخت مىباشد ، حالا\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nچطور خود را از دين آنها خارج كند ؟\r\n\r\nبسمه تعالى\r\n- بايد از هر دو نفر حلاليّت بگيرد ، و اللّه العالم .\r\n\r\n1235\r\n- آيا گنجاندن شرط ضمان در عقد اجاره جايز است ؟\r\n\r\nبسمه تعالى\r\n- شرط تدارك قيمت تلف شده يا دادن خسارت معيوب مانعى ندارد ولى شرط ضمان كه قيمت يا مثل مال تلف شده بر عهدهء مستأجر باشد صحيح نيست ، و اللّه العالم .\r\n\r\n1236\r\n- اگر كارگر يا جراح يا صنعتگر و . . . را ( كه كسب درآمد براى او محقق الحصول است نه ممكن الحصول ) بازداشت كنند و سپس بعد از مدتى بىگناهى او ثابت شود آيا او مىتواند به جهت هدر رفتن نيروى كارى خويش ادّعاى ضرر و زيان نمايد ؟ و سؤال ديگر اينكه آيا وقت و نيروى چنين افرادى را مىتوان در زمرهء اموال محسوب نمود ؟\r\n\r\nبسمه تعالى\r\n- حبس كارگر يا جراح و مثل آن در صورتى كه به ناحق باشد هرچند كار خلاف شرع و موجب تعزير است لكن حبس‌كننده اجرت حبس شده را ضامن نيست ، بلى اگر كارگر يا جراح اجير براى شخصى بوده‌اند و در مدت اجاره حبس شده‌اند ، حبس‌كننده نسبت به ايامى كه اجير را حبس كرده اجرة المثل او را براى اجير ضامن مىباشد ، و اللّه العالم .\r\n\r\n1237\r\n- در يك حادثهء رانندگى ، اتومبيل تاكسى فرد غير مقصر متحمل خسارات گرديده است ، با توجه به نظر كارشناس مدت يك ماه براى تعمير تاكسى مزبور وقت نياز است و در ماه‌هاى معمولى رانندهء تاكسى از اين اتومبيل ماهانه هشتاد هزار تومان درآمد داشته كه در اين ماه با توجه به تصادف واقع شده رانندهء تاكسى از تحصيل درآمد مزبور محروم شده است ، آيا رانندهء تاكسى مىتواند از جهت عدم النفع مبلغ هشتاد هزار تومان علاوه بر خسارات وارده بر تعمير تاكسى از راننده مطالبه كند ؟\r\n\r\nبسمه تعالى\r\n- در فرض سؤال فرد مقصر فقط ضامن عيب و نقصى است كه بر تاكسى وارد شده و بايد مخارج تعمير و نيز ما به التفاوت بين حالت سابقهء تاكسى و حالت معيوب آن را به صاحب تاكسى بپردازد و صاحب تاكسى نمىتواند علاوه بر خسارت مذكور مال ديگرى به عنوان اجرت ماهانهء تاكسى از فرد مقصر مطالبه نمايد ، و اللّه العالم .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nوصيت\r\n\r\n1238\r\n- در بلادى كه مرسوم است هر كسى وصيت مىكند ثلث مالش را براى خودش وصيت مىكند كه مصرف شود ، در چنين بلادى اگر كسى بدون وصيت از دنيا برود آيا ثلث مال ميت براى خودش مصرف مىشود و يا به ورثه تعلق مىگيرد ؟\r\n\r\nبسمه تعالى\r\n- چنانچه ميت وصيتى نكرده ، ثلث مال ميت حكم بقيهء تركه را دارد و بعد از اخراج ديون و مقدار تجهيز واجب ، بين ورثه تقسيم مىشود ، و اللّه العالم .\r\n\r\n1239\r\n- اگر كسى وصيت كند كه ثلث مال خود را به فقراء بدهند ، آيا مساكين داخل در وصيت مىشود ؟ و بالعكس چطور است ؟\r\n\r\nبسمه تعالى\r\n- مساكين داخل افرادى كه وصيت شده مىباشد مانند فقرا كه داخل هستند ، و اللّه العالم .\r\n\r\n1240\r\n- يكى از علماء بزرگوار رحلت نموده است و ما ترك او يك منزل مسكونى و وسايل آن و يك اتومبيل و مقدارى كتاب است ، همهء آنچه كه از ايشان مانده طبق وصيتنامهء آن مرحوم از خمس وجوهات شرعيه است ، همچنين در وصيتنامهء آن مرحوم آمده است :\r\n« احتياطا با اجازهء دو تن از مجتهدين مشهد ثلث ما ترك خويش را به خيريهء ايتام مستمندى كه خود تأسيس نموده است بدهند » با توجه به اينكه آن مركز اكنون بواسطهء شهرت و معروفيتى كه يافته است داراى درآمدهاى مختلفى از جمله صدقات ، نذورات ، ردّ مظالم و . . . ، و نيز حائز مستغلات و موقوفات بسيارى است ، سؤال اين جانب اين است كه با عنايت به وضعيت فعلى آن خيريه و درآمدهاى متنوع و قابل توجه آن آيا جايز است ثلث قابل توجه آن مرحوم را به آنجا بدهيم ؟ در حالى كه به نظر مىرسد اولويت مصرف آن در حوزه‌هاى علميه است .\r\n\r\nبسمه تعالى\r\n- چنانچه ميت غير از موردى كه در سؤال ذكر شده وصيت ديگرى نداشته در اين صورت ثلث ما ترك ميت - پس از كسر ديون و مقدار واجب از تجهيز - در جهت مورد وصيت صرف مىشود ، و اللّه العالم .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\n1241\r\n- اگر شخصى دو سال قبل از قتلش وصيت كند كه اموالش ثلث شود ، آيا چنين وصيتى شامل ديه و خون‌بهاى مقتول مىشود يا خير ؟\r\n\r\nبسمه تعالى\r\n- بلى شامل ديهء قتل او مىشود ، و اللّه العالم .\r\n\r\n1242\r\n- آيا اصلا كسى حق دارد وصيت كند كه اگر كشته شدم خون بهايم ثلث شود ، ثلث آن زيارت نيابتى انجام شود در حالى كه ورثه راضى هم نباشد ؟ و آيا وصى و وكيل در اجراى چنين وصيتى تعيين كند صحيح است يا خير ؟\r\n\r\nبسمه تعالى\r\n- بلى وصيت مزبور نافذ است و عدم رضايت ورثه نسبت به ثلث كه ميت به آن وصيت كرده اثرى ندارد ، و اگر ميت براى عمل به اين وصيت شخصى را به عنوان وصى معين كند ، تعيين او صحيح و نافذ مىباشد ، و اللّه العالم .\r\n\r\n1243\r\n- اگر از بستگان مقتول مانند پدر ، مادر و برادر ادّعاى چنين وصيتى كنند چنين وصيتى به صرف ادّعا ثابت مىشود يا خير ؟\r\n\r\nبسمه تعالى\r\n- چنانچه وصيت مزبور به طريق شرعى ثابت شود ، وصيت نسبت به همهء ورثه نافذ است و اگر به طريق شرعى ثابت نشده فقط بعضى از ورثه ادّعاى آن را مىكنند فقط نسبت به سهم آن بعض نافذ است و نسبت به بقيه نافذ نيست ، و اللّه العالم .\r\n\r\n1244\r\n- شخصى وصيت كرده ساختمان مسكونى من مادام الحياة متعلق به زوجهء دائمى خودم باشد . زوجه مىخواهد ساختمان را بفروشد ولى يكى از ورّاث مدعى است عين ساختمان بايد باقى بماند . در وصيتنامه قيد شده كه بعد از زوجه ، ورّاث كما فرض اللّه تقسيم نمايند ، زوجه مىگويد بر ساختمان تبديل مىكنيم ساكن مىشويم ولى تصرف ديگر نمىكنيم ، جاى ساختمان اول باقى مىماند . در ضمن زوجه راضى است كه ساختمان را فى الحال نفروشند ، تقسيم كنند ولى همان ورثه راضى نيست .\r\n\r\nبسمه تعالى\r\n- در وصيت مذكور مدت سكونت زوجه به مقدار معيّن ذكر نشده و مقدار حيات زوجه معلوم نيست بنابراين نفوذ وصيت مذكور محل اشكال است و زوجه بايد با اجازهء همهء ورّاث در خانهء مزبور سكونت كند و هرگونه تبديل و تصرفى به اجازهء همهء ورّاث بايد باشد و زوجه از قيمت اعيانى منزل ارث مىبرد ، و اللّه العالم .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\n1245\r\n- اين جانب وصيت كردم كه مرا در قبر همسرم دفن نمايند : 1 - آيا چنين وصيت صحيح است ؟ 2 - آيا نبش قبر نمىشود ؟\r\n\r\nبسمه تعالى\r\n- اگر مقصود از وصيت اين باشد كه در جنب او دفن شود به نحوى كه جسد زوجه ظاهر نشود مانعى ندارد ، و الّا نبش قبر حساب مىشود و وصيّت باطل است مگر اينكه اثرى از جسد ميت باقى نمانده باشد ، و اللّه العالم .\r\n\r\nهديه ( هبه و بخشش )\r\n\r\n1246\r\n- آيا برداشتن پولهايى كه در عروسيها بر سر عروس و داماد مىريزند اشكالى دارد و استفاده از آنها چطور است ؟\r\n\r\nبسمه تعالى\r\n- اگر صاحب پول منع از برداشتن نكرده مانعى ندارد ، و اللّه العالم .\r\n\r\n1247\r\n- آيا شخصى كه زمين به او هبه شده اگر بميرد ورثهء شخص واهب مىتوانند زمين را از ورثهء شخص موهوب له بگيرند يا نمىتوانند ؟\r\n\r\nبسمه تعالى\r\n- هبه به موت واهب يا متّهب لازم مىشود و ورثهء واهب نمىتوانند به متّهب يا ورثهء متّهب رجوع كرده و زمين را از آنها پس بگيرند ، و اللّه العالم .\r\n\r\n1248\r\n- در صورتى كه جواب دو سؤال قبل مثبت باشد شخص موهوب له روى آن زمين مفروض منزل درست نموده ، حال كه زمين را از او پس مىگيرد مصالح ساختمان از قبيل زحمت و كار كردن و چوبهايى كه به او برده شده و مصالح ديگر بايد به شخص موهوب له بدهد يا خير ؟\r\n\r\nبسمه تعالى\r\n- در صورتى كه متّهب در زمين هبه شده ساختمان درست كند هبه لازم مىشود و واهب حقّ رجوع در هبه ندارد چه متّهب از ارحام واهب باشد يا از ارحام نباشد و چه در هبه قصد قربت شده باشد يا قصد قربت نشده باشد ، و اللّه العالم .\r\n\r\n1249\r\n- چند سال پيش به عنوان مدير مدرسه ، با پيشنهاد و تصويب انجمن اوليا و مربيان مدرسه هديه‌اى را به مبلغ 15 هزار تومان جهت بزرگداشت روز معلم تهيه كردم و به دبيران اهدا نمودم ولى بعدا انجمن مزبور پول فروشنده را نداد و بنده هم كه فقط مجرى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nطرح پيشنهادى ايشان بودم و از طرفى تمكّن مالى نداشتم ، آن وجه را پرداخت نكردم و هر وقت با انجمن در مورد پرداخت بدهى تماس گرفتم امروز و فردا كردند ، حال بفرماييد در اين قضيه بنده مديون و مسئول هستم ؟ آيا وجه را بپردازم يا نه ؟ حال اگر به 15 هزار تومان راضى نشد با توجه به اينكه چند سالى گذشته است آيا مجبورم كه با پرداخت وجه اضافى او را راضى كنم يا نه ؟\r\n\r\nبسمه تعالى\r\n- در فرض سؤال شما به فروشنده مديون هستيد و بايد همان پانزده هزار تومان را به ايشان بپردازيد ، و فروشنده حقّ مطالبهء بيش از آن را ندارد ، و چنانچه افراد انجمن از شما خواسته‌اند كه شما هديهء مزبور را بخريد و به دبيران اهداء كنيد شما نيز مىتوانيد پانزده هزار تومان را كه به فروشنده داده‌ايد از افراد انجمن مطالبه كنيد ، و اللّه العالم .\r\n\r\n1250\r\n- اگر شخصى تمام يا بخشى از املاك خود را به فرزند صغير يا كبير خود هبه نمايد آيا هبهء اين صحيح است و ديگر ورّاث حقّى نسبت به هبهء مذكوره ندارند ، يا صحيح نيست و ديگران هم ذى حق مىباشند ؟\r\n\r\nبسمه تعالى\r\n- چنانچه ولد صغير باشد قبض خود پدر كفايت مىكند و اگر كبير باشد چنانچه به قبض او داده ، هبه صحيح است و گرنه هبه تمام نشده ، و چنانچه هبه‌كننده بميرد آن مال جزء ما ترك مىشود ، و اللّه العالم .\r\n\r\n1251\r\n- در هبهء مشروطه به عوض قبل از وصول عوض به واهب ، اگر واهب از هبه رجوع كند مىتواند يا خير ؟\r\n\r\nبسمه تعالى\r\n- در هبهء قابل رجوع ، تا عوض را واهب نگرفته حقّ رجوع دارد ، و اللّه العالم .\r\n\r\n1252\r\n- در جايى كه مردم هدايا به عنوان عروس و داماد مىدهند ولى بر اثر اختلاف بين عروس و داماد عقد به هم مىخورد يا طلاق واقع مىشود ، آيا مردم مىتوانند هداياى خود را پس بگيرند ؟\r\n\r\nبسمه تعالى\r\n- چنانچه ارحام نباشند و هدايا باقى باشد و هبهء معوّضه نباشد هديهء خود را مىتوانند پس بگيرند ، و اللّه العالم .\r\n\r\n1253\r\n- اشيايى كه پدر زمان شوهر دادن دختر به عنوان جهيزيه مىدهد مىتواند استرداد كند ؟\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nبسمه تعالى\r\n- چنانچه آنها را تمليك به دخترش كرده نمىتواند پس بگيرد ، و اگر ادّعاى عدم تمليك نمايد دعوايش مسموع است ، و اللّه العالم .\r\n\r\n1254\r\n- كسى كه در وقت ازدواج پسرش به عروسش كه زوجهء پسرش مىباشد زيور آلات زنانه مثل گردن‌بند و ساير اشياء قيمتى مىدهد بعدا مىتواند پس بگيرد يا نه ؟\r\n\r\nبسمه تعالى\r\n- اگر غير طلا و نقره باشد ، فقط در صورت بقاء عين مىتواند آن را پس بگيرد و همچنين اگر طلا و نقره باشد و لكن آن را تمليك نموده باشد ، و امّا در طلا و نقره‌اى كه فقط اذن در تصرف آن داده مىتواند عين آن را مطالبه كند و در صورت تلف آن عوضش را مطالبه نمايد ، و اللّه العالم .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nوقف\r\n\r\n1255\r\n- حسينيه‌اى كه وقف برگزارى مجالس روضه‌خوانى و عزادارى حضرت سيد الشهداء عليه السّلام مىباشد و به علت عدم توجه به صورت مخروبه در آمده و در قسمتى از بازار محل واقع شده و قابل هر نوع تعميرات است ولى ادارهء اوقاف محل بدون مجوز شرعى آن را به اشخاص به صورت اجاره يا فروش واگذار كرده و آنان نيز حسينيه را تبديل به مغازه يا پاساژ در آورده‌اند و در آن به كسب و كار مشغول شده‌اند ، آيا فروش و يا اجارهء اين مراكز كه وقف خاص است و از حالت اوليه بيرون آوردن آنها جايز است يا خير ؟\r\n\r\nبسمه تعالى\r\n- فروش و اجارهء حسينيه جايز نيست و بايد مكان مذكور به حالت قبلى آن - يعنى حسينيه - برگردانده شود ، و اللّه العالم .\r\n\r\n1256\r\n- قطعه زمينى در كنار مسجد وقف بر اولاد ذكور بوده نسلا بعد نسل و آخرين فرزند ذكور در يك تصادف فوت مىكند ولى قبل از فوت با دستخط خود زمين را واگذار به هيئت امناء مىكند كه به هر نحو صلاح بدانند آن را به مصرف مسجد برسانند ، ولى ادارهء اوقاف زمين مذكور را به عنوان اينكه زمين موقوفه مسجد شده بدون هيچ مجوزى آن را واگذار به افرادى نموده و آنان نيز آن را به مغازه تبديل نموده و در آن به كسب و كار پرداخته‌اند ، آيا با انقراض فرزند ذكور ادارهء اوقاف مىتواند اصولا زمين وقف اولاد ذكور را تصرف نموده و به اجاره بدهد ؟\r\n\r\nبسمه تعالى\r\n- در فرض سؤال كه زمين مزبور وقف بر اولاد ذكور بوده و اولاد ذكور منقرض شده‌اند ، زمين مزبور به ملك ورثهء واقف - كه در زمان موت واقف زنده بوده‌اند - مىرسد ، و در صورت فوت آنها به ورثهء آنها مىرسد ، و چنانچه ورثهء مزبور واگذار كردن زمين به\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nهيئت امناء مسجد را اجازه كنند - و لو بعد از موت فرزند ذكور مزبور - زمين وقف براى مسجد حساب مىشود و اجاره دادن آن و صرف عائدات در مسجد مانعى ندارد امّا فروش و واگذار كردن آن به ديگران جايز نيست ، و اللّه العالم .\r\n\r\n1257\r\n- اگر شك كنيم چيزى مثل فرش براى مسجد وقف شده يا تمليك مطلق براى مسجد است ( با توجه به اينكه احتمال عدم وقف كه حبس الاصل است جدى است ) وظيفه چيست ؟\r\n\r\nبسمه تعالى\r\n- اين وقف معاطاتى است و احكام وقف بر آن مترتب مىشود ، و اللّه العالم .\r\n\r\n1258\r\n- اگر ما يقين و اطمينان كامل نسبت به وقف بودن ملكى داشته باشيم و تمام مدارك دال بر وقفيت به حدّ كافى وجود داشته باشد و علماء و مراجع عاليقدر تقليد حكم صريح و روشن به وقف بودن و صحت آن صادر كرده باشند دادگاه وقف را باطل نمايد به صرف اينكه متصرّفين به وقف منكر هستند و از قدمت موقوفه بيش از پانصد سال گذشته باشد ، با عنايت به مراتب فوق وظيفهء دينى و شرعى ما چيست ؟ به اعتقاد و يقين خود توجه نماييم يا به حكم دادگاه ؟\r\n\r\nبسمه تعالى\r\n- چنانچه ملك مزبور شهرت به وقف داشته باشد بايد بر طبق وقف عمل شود ، و انكار متصرّفين اثرى ندارد ، و اللّه العالم .\r\n\r\n1259\r\n- مالكين زمينى به مساحت حدود 3 هزار متر مربع ، قسمتى از آن را كه حدود 1200 متر مربع بوده است را براى مسجدى اختصاص داده‌اند . حدود پنج متر مربع از آن زمين كه بين مسجد مذكور و بقيهء ملك مالكين قرار دارد ، براى ساختن گلدسته اختصاص داده شده بود . امّا به علت مسائل مختلفى مانند وجود عقب‌نشينى ، عدم موافقت شهردارى و هزينهء سنگين و غير لازم بودن ، موضوع ساختن گلدسته منتفى شده است .\r\nمالكين آن تكه زمين كه واقفين زمين مسجد مذكور نيز مىباشند به زمينى كه براى ساختن گلدسته در نظر گرفته شده بود احتياج دارند . تكه زمين مذكور بوسيلهء ديوارى از مسجد مورد بحث جدا شده و تصرف آن توسط مالكين مذكور ضرر يا نقصانى براى مسجد ندارد . آيا تصرّف مالكين يا همان واقفان مسجد نسبت به تكه زمينى كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبراى گلدسته اختصاص داده شده بود به خاطر احتياجى كه به آن براى تكميل سهم اختصاصىشان دارند از نظر شرعى جايز است ؟\r\n\r\nبسمه تعالى\r\n- چنانچه مالكين زمين آن تكه زمين را براى ساختن گلدسته وقف كرده‌اند ، نمىتوانند آن را به ملك اختصاصىشان ملحق كنند ، اگر ساختن گلدسته در آن قسمت ممكن نيست از آن قسمت براى ساختن چيز ديگرى كه از متعلقات مسجد حساب شود استفاده كنند ، و اللّه العالم .\r\n\r\n1260\r\n- شخصى خانهء خودش را با لفظ « وقفت » واگذار كرده به زيد و اولاد زيد با اين جمله « وقفت دارى لزيد و اعقاب زيد » حالا اعقاب و اولاد زيد منقرض شده و خانه موجود است ، تكليف اين خانه چيست ؟\r\n\r\nبسمه تعالى\r\n- در فرض سؤال كه نسل موقوف عليه منقرض شده ، خانهء مزبور به ورثهء واقف - كه در زمان موت واقف زنده بوده‌اند - منتقل مىشود و اگر آنها - يا بعضى از آنها - مرده‌اند به ورثهء آنها منتقل مىشود ، و اللّه العالم .\r\n\r\n1261\r\n- محلى است كه حدود پنجاه سال قبل مردم بارهاى گندم يا جو در آنجا وزن مىكردند و مىگذاشتند تا نوبت آنها بشود و آن را آسياب كنند و مدتها است كه اين زمين از فايدهء مذكور ساقط گرديده و معلوم نيست ملك شخصى است يا وقف ، و وارثى هم براى اين زمين موجود نيست ، ولى عالمى كه در آنجا بوده و در مسجد مجاور نماز اقامه مىكرده ، آنچه معلوم است از حدود بيست و پنج سال قبل اين زمين را اجاره داده بود و اجرت را صرف سوخت مسجد مىنموده ، البته در اين زمين چهار دكان هم ديگران حدود شصت سال قبل ساخته بودند و وقف سوخت مسجد نموده بودند ، خوب وقف اين دكانها معلوم است ولى وقف زمين نامعلوم است ، سؤال اينجاست آيا عمل آن عالم متقى و پرهيزكار دليل بر وقف بودن زمين مىباشد ؟\r\nو اگر دليل بر وقف بودن نيست آيا مىتوان اين زمين را براى ساختمان اجاره داد و اجرت را خرج در سوخت مسجد نمود ؟\r\nو آيا مىتوان در اين زمين مسكن براى خادم مسجد ساخت ؟\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nو در هر صورت تكليف اين زمين چيست ؟\r\n\r\nبسمه تعالى\r\n- در فرض سؤال ، عمل آن عالم دليل بر وقف بودن زمين نمىباشد و چنانچه در زمين مزبور همهء مردم بارهاى گندم و جو را در آنجا مىگذاشتند و اختصاص به بعضى نداشت ، زمين مزبور حريم آسياب حساب مىشود و حكم ملك وقف را ندارد ، و اگر آنجا بنا احداث كنند مىتوانند آن را اجاره دهند ، و نيز مىتوانند در آن زمين براى خادم مسجد خانه بسازند ، و اللّه العالم .\r\n\r\n1262\r\n- در روستايى مسجدى تجديد بنا شده ، و فرد خيّرى قطعه زمين در حدود 20 مترى به مسجد بخشيده است ، ولى آن قطعه زمين با مسجد فاصله دارد ، يك خانهء مسكونى ما بين مسجد و زمين فاصله افتاده است ؛ اين زمين بخشيده شده به مسجد در حال حاضر كاربردى ندارد جهت مسجد . با توضيحات فوق خواهشمند است به سؤالات زير پاسخ دهيد :\r\nآيا صيغه وقف بر آن زمين اطلاق مىشود ؟\r\nخريدوفروش و تبديل به احسن كردن آن جايز است يا خير ؟\r\nلازم به ذكر است فردى كه منزل مسكونى ايشان ما بين مسجد و قطعه زمين واقع شده است مقدارى جهت مسجد داده ، و قصد دارد قطعه زمين مسجد را خريدارى نمايد .\r\n\r\nبسمه تعالى\r\n- وقف كردن براى مسجد از طرف مالك است . لذا اگر خودش گفت كه وقف براى مسجد نمودم و تحويل داده ، نمىشود فروخت و بايد براى مسجد از آن استفاده شود مثل وضوخانه و امثال آن ، و اللّه العالم .\r\n\r\n1263\r\n- ملكى مزروعى وقف سيد الشهدا عليه السّلام در موقعيتى واقع شده كه در حال تلف است بر اثر بىآبى و جهات ديگر ، شخصى حاضر شده زمين مزروعى آباد و به همان مقدار در جاى آباد بدهد . آيا متولّيان مجازند به تعويض ملك يا خير ؟\r\n\r\nبسمه تعالى\r\n- اگر ممكن باشد از عين موقوفه استفاده شود و لو از طريق ديگر مثل اجاره دادن براى كارخانه و مثل آن بايد و عين زمين محفوظ بماند و عائدش صرف در جهت وقف\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nگردد ، و اللّه العالم .\r\n\r\n1264\r\n- قطعه زمينى است كه داراى 2 الى 3 اطاق مىباشد كه قبلها از طرف شخص يا اهالى روستا جهت مسافران مهمان رهگذر درست شده است كه در حال حاضر جهت هيچ موردى از قبيل مسجد ، درمانگاه ، مدرسه و حمام قابل استفاده نيست و طبق قول مردم وقف نيز مىباشد . در خصوص اين مورد و جهت مصرف آن چه دستورى مىفرماييد ؟ آيا اجازهء فروش مىفرماييد ؟\r\n\r\nبسمه تعالى\r\n- اگر به نحو سابق كه استفاده مىشده و لو به مقدار كمتر استفاده مىشود بايد همان استفاده را از زمين انجام داد ، و اگر قابل استفاده نيست اجاره داده شود و لو به فروختن بعضى و ساختمان كردن بعضى ديگر ، تا زمين موقوفه به اين طريق محفوظ بماند ، و اللّه العالم .\r\n\r\n1265\r\n- آيا از زمين قبرستان قديم وقف شده كه فعلا كسى در بعضى جاهاى آن دفن نشده است مىتوانيم غسّالخانه جهت غسل ميت همان محل درست كنيم يا نمىتوانيم ؟\r\n\r\nبسمه تعالى\r\n- چنانچه غسّالخانهء ديگرى نباشد كه اموات را بتوانند در آن غسل دهند مانعى ندارد ، و اللّه العالم .\r\n\r\n1266\r\n- مقدارى از زمين قبرستان به خيابان و كانال‌كشى افتاده و دولت قيمت آن را داده است ، آيا مىتوان قيمت را به ديواركشى يا غسّالخانه يا مساجد آن محل صرف كرد ؟\r\n\r\nبسمه تعالى\r\n- اگر صرف در مصالح عامه از جمله موارد مذكور بشود مانعى ندارد ، و اللّه العالم .\r\n\r\n1267\r\n- اگر پدرى منزل مسكونى خود را وقف بر اولاد خود كند و همچنين وقف بر همسر خود ، آيا بعد از وقوع وقف شرعا مىتواند همراه عيالاتش در آن خانه زندگى كند ؟\r\n\r\nبسمه تعالى\r\n- اگر خانه را وقف بر همسر و اولاد خود كند به طورى كه در قصدش اين باشد كه اگر آنها راضى نشدند كه در خانه زندگى كند ، از آن خانه بيرون برود ، وقف صحيح است و با اجازهء همسر و اولادش مىتواند در آن خانه زندگى كند ، و بايد وضع خانه را بعد از اولاد و همسر مشخص كند كه وقف است بر اولاد آنها تا آخر كه ظاهر وقف بر اولاد همين است و يا اينكه خانه برمىگردد به تركه و مال ورثهء واقف باشد ، و اللّه العالم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\n1268\r\n- شخصى زمينى را خريدارى كرده براى منزل مسكونى ، بعد از چند سال كه زمين را مىسازد و در آن زندگى مىكند معلوم مىشود كه زمين مذكور وقف بوده است .\r\nاين چند سالى كه از وقف بودن زمين اطلاعى نداشته ، اجارهء آن به عهدهء كيست ؟\r\nوظيفهء بايع و مشترى در رابطه با اين زمين كه الآن منزل مسكونى است چيست ؟\r\n\r\nبسمه تعالى\r\n- خريدوفروش زمين وقفى باطل است و در فرض سؤال كسى كه بابت خريد زمين مذكور پول داده مىتواند به فروشنده مراجعه كند و پول خود را پس بگيرد و شخصى كه در اين مدت از آن زمين استفاده كرده بايد اجرت المثل آن زمين را به متولى شرعى وقف بپردازد تا در جهت وقف صرف شود ، و منزلى را كه در آن زمين ساخته مىتواند آن را خراب كرده و اثاث آن را كه ملك خودش است بردارد ، و نيز مىتواند منزل را به همان حال بگذارد و زمين را از متولى شرعى وقف - در صورتى كه متولى آن را به مصلحت وقف مىداند - اجاره نمايد ، و اللّه العالم .\r\n\r\n1269\r\n- آيا بدون اجازهء متولّى اشخاص مىتوانند در مدرسه دخالت نموده و مدير يا مدرّس منصوب نمايند . و آيا متولّى مىتواند در تمام امور از قبيل دعوت از مدرسين براى تدريس يا مخالفت با حضور بعضى از افراد بعنوان مدرس يا مدير در مدرسه بنمايد .\r\nو آيا عزل و نصب مدير و مدرسين از اختيارات متولّى است يا خير و حدود اختيارات توليت را كلا اعلام فرماييد .\r\n\r\nبسمه تعالى\r\n- متولى شرعى مىتواند متصدى امورى شود كه به صلاح موقوفه باشد مثل رسيدگى به امور موقوفه و جلب عوايد موقوفه و مثل نصب مدير صالح براى مدرسه و منع از حضور يا سكونت بعضى از اشخاص ناباب كه خلاف مصلحت وقف است ، و نيز مىتواند مدرّسى براى مدرسه تعيين كند كه طلاب از درس او استفاده مىكنند و حقّ نصب مدرّسى كه درس او براى طلاب قابل استفاده نيست را ندارد ، و نيز نمىتواند از تدريس مدرّسى كه طلاب دعوت كرده‌اند و درس او براى طلاب قابل استفاده است منع نمايد ، و اللّه العالم .\r\n\r\n1270\r\n- موقوفاتى كه داراى متولّى شرعى و قانونى هستند كه توليت متولّى هم توسط مراجع\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمعظم تقليد تنفيذ گرديده . آيا متولّى مىتواند متولّى بعد از خود را معيّن نموده و همچنين در وصيت به سلسله مراتب مىتواند متولّى را تعيين نمايد ؟\r\n\r\nبسمه تعالى\r\n- چنانچه واقف در وقف آن موقوفات حقّ تعيين متولّى براى بعد از خود را به متولّى شرعى موقوفات واگذار كرده ، در اين صورت متولّى شرعى مىتواند متولّى بعد از خود را تعيين كند و در غير اين صورت متولّى شرعى موقوفات نمىتواند براى بعد از خود متولّى تعيين كند ، و براى تعيين متولّى بعد از متولّى مزبور بايد به حاكم شرع مراجعه نمايند ، و اللّه العالم .\r\n\r\n1271\r\n- شخصى يك قطعه زمين براى ساختن حسينيه داده است و پول ساختمان او را از مردم به نام حسينيه جمع‌آورى نموده‌اند ، حالا مىخواهند حسينيه را تبديل به مسجد كنند ، آيا صحيح است ؟ و يا چون صاحب زمين و آنها كه پول داده‌اند به عنوان حسينيه داده‌اند تبديل عنوان به عنوان ديگر صحيح نيست ؟\r\n\r\nبسمه تعالى\r\n- در فرض سؤال كه زمين و پول ساختمان را براى حسينيه داده‌اند ، بايد به عنوان حسينيه باشد و تبديل آن به مسجد جايز نيست ، و اللّه العالم .\r\n\r\n1272\r\n- برداشتن كتابى كه عام المنفعه است مانند كتاب مسجد و يا كتب موجود در حرمها جهت استفادهء شخصى به خارج از محلهاى مذكوره ، با قصد برگرداندن آن كتاب ( كه ممكن است حتّى يك دو ماه نزد ما باشد ) فى حدّ نفسه اشكالى دارد ؟\r\n\r\nبسمه تعالى\r\n- كتابهايى كه براى خواندن در حرم يا مسجد قرار داده‌اند خارج كردن آنها از محل مزبور جايز نيست ، و اللّه العالم .\r\n\r\n1273\r\n- ملكى است موقوفهء خاصّ عدّه‌اى از سادات كه در اصلاحات ارضى گرفته شده است .\r\nبفرماييد :\r\nعبادات زارعين ( غاصب ) در اين ملك چگونه است ؟\r\nآيا بر خلاف نيّات واقف اين ملك قابل بيع مىباشد ؟ اصولا حكم وقف خاص با وقف عام فرق مىكند يا خير ؟\r\nلازم به ذكر است ملك مذكور داراى سند قانونى و متولّى شرعى است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nبسمه تعالى\r\n- در فرض سؤال ، عبادات غير موقوف عليهم و با اظهار عدم رضايت موقوف عليهم در مكان موقوف به وقف خاص جايز نيست . و بيع موقوفه در شرايط خاصى جايز است ، و در هر حال بيع موقوفه توسط غاصب جايز نيست خواه وقف عام و خواه وقف خاص باشد ، و اللّه العالم .\r\n\r\n1274\r\n- آيا منفعت ملك را مىشود وقف كرد يا بايد خود ملك را وقف كند و به منفعت همان ملك محل مصرف معيّن نمايد ، حكمش را بيان فرماييد ؟\r\n\r\nبسمه تعالى\r\n- منفعت ملك وقف نمىشود امّا مورد وصيت مىشود . در وقف منفعت ملك ، مورد مصرف در وقف قرار مىگيرد به اينكه ملك را وقف كنند و براى منفعت آن مصرف معيّن كنند ، و اللّه العالم .\r\n\r\n1275\r\n- در روستاى ما حمامى است عمومى كه عوايدى دارد و وقف شده ، و عوايدش به مصرف تعمير حمام و تأمين روشنايى آن مىرسد . حالا مىخواهند حمامى بهتر بسازند ، آيا مىتوان يك قطعه از زمين‌هاى موقوفهء آن را كه قابل زراعت نيست براى ساختن حمام بهتر داد ؟\r\n\r\nبسمه تعالى\r\n- ساختن حمام در زمين‌هاى موقوفهء حمام موجود كه موجب تعطيل حمام موجود است جايز نيست ، و اللّه العالم .\r\n\r\n1276\r\n- كنتور آب نداريم و از آب شهرى استفاده مىنماييم ، حكم چگونه است ؟\r\n\r\nبسمه تعالى\r\n- چنانچه مضطر باشيد بايد سازمان آب را راضى كنيد ، و در غير اين صورت خلاف مقررات است و بايد ترك گردد ، و اللّه العالم .\r\n\r\n1277\r\n- در يك محله توسط مردم محله دست جمعى براى تصرف عمومى بلندگو يا ديگ يا ظرف‌هاى ديگر خريدارى شده است . الآن اختلاف در بين مردم افتاده ، بعضىها اين اموال را استعمال مىكنند و بعضى استعمال نمىكنند ، آيا استعمال مجاز است يا خير ؟ و آن بعضى كه استعمال نمىكنند استعمال اين اموالها به ديگران راضى نمىشود .\r\n\r\nبسمه تعالى\r\n- اگر ظروف و وسايل خريدارى شده را وقف نموده‌اند رضايت آن بعض معتبر\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nنيست ، و اگر بر ملك آنها باقى مانده است ، رضايت آنها لازم است و وسايل را مىفروشند و هر كس مقدار سهم خود را برمىدارد ، يا سهم آن بعضى توسط عدّه خريدارى شود ، و اللّه العالم .\r\n\r\n1278\r\n- يك قطعه زمين را براى ساختن مسجد بحيث لا يباع و لا يورث و لا يوهب وقف نمودم ، حال اهل آن قريه نياز ندارند همان جاى موقوفه را مسجد سازند چون مسجد ديگر حاضر دارند ، مدّتى است همان جاى موقوفه خرابه مانده سابقهء عبادت هم در جاى مورد بحث نشده و نه در آنجا دو ركعت نماز خوانده‌اند و نه يك آيهء قرآن تلاوت كرده‌اند ، آيا مسلمين همان اجتماع يا واقف مىتوانند همان جاى موقوفه را بفروشند قيمت آن را به تعمير مسجد همان روستا و جامعه مصرف نمايند ، حكم مسأله را بيان فرماييد كه مورد احتياج است .\r\n\r\nبسمه تعالى\r\n- در فرض سؤال فروختن زمين جايز نيست و لكن واقف يا غير واقف تا مادامىكه بانى ساختن پيدا نشده مىتوانند استفاده كنند مانند اينكه زمين را زراعت كنند ، و اللّه العالم .\r\n\r\n1279\r\n- اموالى كه در حسينيه و مسجدها وجود دارد و اين اموالها به دست يك آدم عادى و غير روحانى مىباشد ، آيا اين شخص حقّ تصرف و حقّ فروش اين اموالها را براى خود اين حسينيه و مسجد دارد ؟ آيا اين شخص متولّى اين اموالها هست يا نيست ؟ نظر حضرت عالى را مرحمت بفرماييد .\r\n\r\nبسمه تعالى\r\n- مجرد بودن اين اموال در دست شخص موجب اين نمىشود كه شخص متولّى آنها حساب شود ، و چنانچه اموال مزبور وقف مسجد يا حسينيه شده‌اند فروش آنها جايز نيست مگر در موارد خاصه كه در آن موارد بايد از حاكم شرع اجازه بگيرند ، و اللّه العالم .\r\n\r\n1280\r\n- اصلاح غلط كتب وقفى چاپى جايز است يا نه ؟\r\n\r\nبسمه تعالى\r\n- اشكال دارد و بايد به همان كيفيت آنها را تحويل دهد و مىتواند در برگه‌اى غلط را تصحيح كرده و در ضمن كتاب قرار دهد ، و اللّه العالم .\r\n\r\n1281\r\n- اصلاح غلطهاى كتب مخصوص نمازخانه‌ها و اداره‌جات و امثال آن جايز است يا نه ؟\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nبسمه تعالى\r\n- اگر وقف نباشد بايد از مالكين آنها اجازه بگيرد ، و اللّه العالم .\r\n\r\n1282\r\n- احتراما حكم شرعى مسألهء ذيل را بيان فرماييد ، دفن كردن ميت فرقهء بهائى در قبرستان مسلمانان از نظر شرعى و فقهى چه حكمى دارد ؟\r\n\r\nبسمه تعالى\r\n- چنانچه قبرستان مربوط به مسلمانها است ، دفن كردن غير مسلمان در آن جايز نيست و اللّه العالم .\r\n\r\n1283\r\n- درآمد يك مسجد از مغازه‌اى كه متعلق به مسجد است كسب مىشود ، آيا مىتوان آن را براى مجالس جشن يا عزاى ائمهء اطهار عليهم السّلام استفاده كرد ؟\r\n\r\nبسمه تعالى\r\n- چنانچه از درآمد مغازه كه وقف بر مسجد است بعد از صرف در مصارف آن مانند تعمير و اجرت خادم و امثال آن مبلغى زياد آمد مىتوان آن را در مجالسى كه به مناسبت اعياد يا عزاء ائمه عليهم السّلام در همان مسجد برگزار مىشود صرف نمود . پول آب و برق و گاز مسجد از مصارف آن به شمار مىرود ، و اللّه العالم .\r\n\r\n1284\r\n- در مساجد ما وسايلى موجود است كه جهت جشن ميلاد امام حسن عليه السّلام و وسايلى جهت عزاى امام حسين عليه السّلام موجود است ، آيا مىتواند در مراسم هر يك از اينها از وسايل ديگرى استفاده كرد ؟\r\n\r\nبسمه تعالى\r\n- وسائل مزبور - در صورت امكان - بايد در همان جهتى كه وقف شده است مصرف شود ، و اللّه العالم .\r\n\r\n1285\r\n- شخص مرحومى دو باب خانه وقف نموده است ، اوّلى را جهت مدرسهء علوم دينى دومى را به عنوان رقبه موقوفه و در وقفنامه قيد كرده ، رقبه را اجاره دهند و اجاره بهاى آن را به مصرف مدرسهء علوم دينى و يا ساير امور خير برسانند ، اكنون متولّيان موقوفه ، چون طلّاب احتياج به كلاس بيشترى دارند مىخواهند رقبهء موقوفه را به عنوان مدرسه استفاده نمايند و كسرى هزينه مدرسهء اوّلى را از محل‌هاى ديگر تهيه نمايند ، لطفا نظر مبارك را اعلام دارند كه جايز است يا خير ؟\r\n\r\nبسمه تعالى\r\n- وقف را نمىشود تغيير داد و آنطورى كه واقف وقف كرده است بايد عمل كرد ، و اللّه العالم .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\n1286\r\n- زيد با دو نفر ديگر زمينى را خريده و مدرسهء دينى را تأسيس نموده‌اند ، آيا جهت ادارهء مدرسه احتياج به اجازه از حاكم شرع دارد يا نه ؟\r\n\r\nبسمه تعالى\r\n- چنانچه زمين را از مال خود خريده و بناء را وقف نكرده‌اند ، مدرسه ملك آنها است ( و بعد از موت آنها به ورثه‌شان مىرسد ) و تصرف در مدرسه و ادارهء آن احتياج به اجازهء حاكم شرع ندارد ، و چنانچه آن مكان را وقف نموده‌اند و براى آن متولّى معيّن كرده‌اند ادارهء مدرسه با متولّى تعيين شده مىباشد . و اگر وقف نموده‌اند ولى براى آن متولى تعيين نكرده‌اند بايد به حاكم شرع مراجعه كنند تا حاكم شرع براى توليت و ادارهء مدرسه كسى را معيّن نمايد ، و اللّه العالم .\r\n\r\n1287\r\n- ملكى وقف روضه‌خوانى بوده ، از ترس رضا خان كه مبادا غصب كنند آن را فروخته و از عالمى سؤال كرده است ، اين عالم گفته نبايد مىفروختى به مقدار آن ملك جاى ديگرى را خريدارى كنيد و وقف كنيد ، اين شخص 2 دانگ منزل خود را وقف كرده است . حال مرده است و ورثه مىخواهند خانه را بفروشند تكليف حال وقفى چه مىشود ؟\r\n\r\nبسمه تعالى\r\n- چنانچه ممكن باشد ، دو دانگ منزل را بايد بفروشند و با پول آن ملك موقوفهء اول را پس بگيرند ، و اگر ممكن نشد با پول آن دو دانگ جاى ديگرى را بخرند و وقف روضه‌خوانى كنند ، و اللّه العالم .\r\n\r\n1288\r\n- گنبدى كه وقف خاص است و جنبهء تاريخى دارد ، آيا مىتوان آن را براى گنبد امامزادهء ديگرى كه در نزديك همان امامزاده است استفاده كرد يا خير ؟ با توجه به اينكه ادارهء ميراث روى كاشيهاى گنبد مذكور دست گذاشته است ، آيا مىتوان كاشيها را مصرف كرد يا خير ؟\r\n\r\nبسمه تعالى\r\n- چنانچه وقف بر امامزادهء خاص شده ، بايد در همان امامزاده بمانده ، و اللّه العالم .\r\n\r\n1289\r\n- ادارهء آبيارى براى آزمايش فراوانى آب ، حلقهء چاهى را در محل قبرستان و در قسمت قديمى آن احداث كرده بود . اكنون همان چاه را به كشاورزانى كه متقاضى اجازهء احداث چاه و نصب موتورپمپ بودند واگذار مىكند و بهره‌بردارى از چاه مزبور\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمنوط به اين است كه در زمين مذكور براى لوازم كار در حدود چهل متر مربع تصرف شود ( قبرها كهنه و قديمى و لكن آثار معلوم است و اكنون دفن موتى در قسمت ديگر همان زمين انجام مىگيرد ) ، آيا اين تصرف چه با پرداخت قيمت يا با الحاق زمين مساوى با زمين مورد تصرف ، از زمينهاى مجاور به قبرستان جايز است و يا راه ديگرى هست ؟\r\n\r\nبسمه تعالى\r\n- چنانچه قبرستان وقف براى دفن باشد - و لو به شهرت بين اهالى آنجا - تصرّف منافى وقف و لو در بعضى از آن جايز نيست ، و در صورت عدم وقف نيز تصرّفاتى كه موجب هتك بر مؤمنين موتى باشد يا سبب نبش قبر آنها گردد جايز نيست ، بلى استفاده كردن از آب چاه و لو به اين نحو كه بناء و وسايل كشيدن آب را بيرون از قبرستان بگذارند مانعى ندارد ، و اللّه العالم .\r\n\r\n1290\r\n- آيا مىتوان از درآمد زمين‌هايى كه افراد وقف امام حسين عليه السّلام نموده‌اند در ساخت و مخارج مسجدى كه در آن نيز عزاى امام حسين عليه السّلام برپا مىشود استفاده كرد ؟\r\n\r\nبسمه تعالى\r\n- اگر مسجدى است كه در آن بطورى كه در حسينيه‌ها مرسوم است عزادارى مىشود مانعى ندارد ، و اللّه العالم .\r\n\r\n1291\r\n- موارد مصرف درآمد موقوفات امام حسين عليه السّلام را مشخصا بيان كنيد .\r\n\r\nبسمه تعالى\r\n- چنانچه واقف موارد صرف را تعيين نكرده باشد بايد صرف عزادارى و مجالس روضه‌خوانى و اطعام عزاداران و امثال آن و در زوّار فقيرى كه نياز به كمك دارند صرف شود ، و اللّه العالم .\r\n\r\n1292\r\n- آيا از درآمد موقوفات امام حسين عليه السّلام مىتوان براى ساخت فاطميّه استفاده كرد ؟\r\n\r\nبسمه تعالى\r\n- اگر حسينيه است و به نام فاطمهء زهرا عليها السّلام نام‌گذارى مىشود مانعى ندارد ، و اللّه العالم .\r\n\r\n1293\r\n- آيا فروختن ظرفهاى مسى كه براى مسجد وقف شده جايز مىباشد ؟ اگر جايز باشد پول آن چطور بايد خرج شود ؟\r\n\r\nبسمه تعالى\r\n- چنانچه آن ظروف و لو در مسجد ديگرى مصرف داشته باشد ، فروختن جايز\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nنيست ، و در غير اين صورت تبديل آن به ظروف ديگرى كه قابل استفاده باشد مانعى ندارد ، و اللّه العالم .\r\n\r\n1294\r\n- احتراما به استحضار مىرساند اين جانب جهت احداث فضاى آموزشى ( مدرسه ) قطعه زمينى به مساحت 5 / 1018 متر وقف كرده‌ام امّا ادارهء آموزش و پرورش تصميم به تبديل زمين وقفى به خانهء سازمانى گرفته است . از آنجايى كه بنده اين زمين را وقف ساختن مدرسه نموده‌ام و به هيچ وجه راضى نيستم در غير مورد وقف صرف شود ، احداث منازل سازمانى در اين زمين چه حكمى دارد ؟ و حكم نماز در چنين منازلى چه مىباشد ؟\r\n\r\nبسمه تعالى\r\n- احداث منازل سازمانى در زمين مذكور جايز نيست ، و نماز خواندن در آن منازل حكم نماز خواندن در محل غصبى را دارد ، و اللّه العالم .\r\n\r\n1295\r\n- در اقباض و قبض ساختمان جهت تكيه ، حسينيه ، مدارس علوم اسلامى ، مهديه‌ها در چه زمانى و چه عملى از سوى واقف و متولّى به عنوان تحقق وقف و تسليم موقوفه كفايت مىكند ؟ و در چه زمانى واقف مىتواند بعد از اجراى صيغهء وقف از قصد وقفيت رجوع نمايد ؟\r\n\r\nبسمه تعالى\r\n- در موارد وقف عام بنابر اظهر قبض شرط صحت وقف نيست ، بنابراين در وقف بالصيغه به مجرد انشاء صيغه ، وقف محقق مىشود و واقف حقّ رجوع ندارد و اگر وقف به طور معاطات است تحقق وقف به تخليه است و پس از تخليه و در اختيار قرار دادن ، واقف حقّ رجوع ندارد ، و اللّه العالم .\r\n\r\n1296\r\n- با توجه به اينكه تعدادى از قرآن‌ها و كتب دعايى كه در مسجد اعظم ( قم ) وجود دارند و روى آنها نوشته شده است وقف حرم حضرت معصومه عليها السّلام ، استفاده از اين قرآنها و كتب دعا در مسجد اعظم چگونه است ؟ در صورتى كه انسان موردى از اين قبيل مشاهده كند لازم است كه آن را به حرم برگرداند ؟\r\n\r\nبسمه تعالى\r\n- احتياط لازم آن است كه قرآن يا كتاب دعاء مزبور در جايى خوانده شود كه حرم حضرت معصومه عليها السّلام گفته مىشود ، و اللّه العالم .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\n1297\r\n- آيا جعل توليت بر موقوفه‌ها كه مشروط بر احداث اعيان مىباشد و واقف هزينه‌اى هم متحمل نگرديده است صحيح است ؟\r\n\r\nبسمه تعالى\r\n- جعل توليت بر اين موارد مانعى ندارد ، و پس از حصول منافعى در وقف متولّى مىتواند در صورت عدم قصد تبرع بر حسب متعارف و هزينهء پولى را بردارد ، بلكه احتياطا كمتر از متعارف را بردارد ، و اللّه العالم .\r\n\r\n1298\r\n- آيا جعل توليت براى تكايا ، حسينيه‌ها ، مهديه‌ها و بطور كلى وقف‌هاى انتفاع و موقوفات جهات عمومى صحيح است يا خير ؟\r\n\r\nبسمه تعالى\r\n- واقف در ضمن وقف مىتواند براى مورد سؤال ، خودش يا غير خودش را متولّى قرار دهد ، و در صورت عدم تعيين واقف حاكم شرع متولّى يا وكيل را معيّن مىكند ، و اللّه العالم .\r\n\r\n1299\r\n- آيا فرائض دينى در اين گونه محل‌ها متوقف بر اجازه واقف يا متولّى است و امر و نهى متولّى يا واقف تا چه ميزان مؤثر است ؟\r\n\r\nبسمه تعالى\r\n- امور راجعه به دين را در محلهاى مذكوره كه مزاحمتى با جهت وقف ندارد واقف يا متولّى بايد اجازه بدهد ، و اللّه العالم .\r\n\r\n1300\r\n- منزلى است وقف بر حضرت ابا عبد اللّه الحسين عليه السّلام كه از درآمد آن بايد در همان منزل مجلس عزادارى آن حضرت برپا شود ، و اين منزل سر دو نبش كوچه‌اى كه به عرض سه متر است واقع شده ، به درخواست مردم شهردارى مىخواهد كوچه را وسعت دهد كه بيش از يك ثلث منزل داخل در كوچهء عمومى مىشود ، سؤال ما اين است كه اگر اين امر متوقف بر اجازهء متولى باشد ، آيا جايز است متولّى همچون اجازه‌اى بدهد يا خير ؟\r\n\r\nبسمه تعالى\r\n- براى متولّى مشروع نيست اجازه دهد و ديگران هم جايز نيست خراب كنند ، و اگر شهردارى خراب كرد بر متولّى و ديگران مسئوليتى نيست ، و اللّه العالم .\r\n\r\n1301\r\n- آبى است كه 7 / 1 آن وقف مسجد و يا امامزاده‌اى است كه درآمد آن صرف تعميرات آنها بشود ، آيا لوله‌كشى آن آب بدون در نظر گرفتن وقف به شهرى و يا روستايى جايز\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاست يا خير ؟\r\n\r\nبسمه تعالى\r\n- جايز نيست ، و اللّه العالم .\r\n\r\n1302\r\n- اگر عمل لوله‌كشى و تصرف در آن آب بدون در نظر گرفتن وجه الاجاره انجام پذيرد ، آيا وضو و غسل و به طور كلّى تصرّف در آن جايز است يا خير ؟\r\n\r\nبسمه تعالى\r\n- اگر آن آب متولّى شرعى دارد بايد به او رجوع كنند ، و اگر متولّى شرعى ندارد بايد به حاكم شرع رجوع كنند و در هر دو صورت قيمت آن را به نسبت مصرف بپردازند ، و اللّه العالم .\r\n\r\n1303\r\n- شخصى املاك خود را از زمين و باغ وقف بر اولاد ذكور خود مثلا نسل بعد نسل نموده است كه در صورت انقراض ، موقوفه وقف بر سالار شهيدان حضرت ابا عبد اللّه الحسين عليه السّلام باشد ، آيا چنين وقفى صحيح است ، آيا دختر و نوهء دخترى واقف ، حق استفاده از آن را دارد ؟ يا اصلا اين وقف صحيح نيست ؟\r\n\r\nبسمه تعالى\r\n- بلى ، وقف صحيح است و دختر و نوهء دخترى هيچ‌گونه حقى از موقوفه ندارند ، و اللّه العالم .\r\n\r\n1304\r\n- شخصى چند رأس گوسفند را وقف امام حسين عليه السّلام مىكند ، در حال احتضار وصيت مىكند كه بعد از او براى عزاى امام حسين عليه السّلام فرزندانش به وقف عمل كنند ، بعد از مدتى كه به اين وصيت عمل مىشود نگهدارى گوسفندان ممكن نيست ، آيا مىشود آنها را فروخت و قيمت آنها را در مورد وقف مصرف كرد ؟\r\n\r\nبسمه تعالى\r\n- چنانچه مراد اين باشد كه گوسفندان ماده وقف نموده كه نماء آنها مانند شير و پشم و زاد و ولد ذكور آن صرف در ماتم امام عليه السّلام و لو به فروختن بشود و زاد و ولد مادهء آن باقى بماند ، مانعى ندارد . و لازم نيست ورّاث خودشان نگهدارى كنند بلكه مىتوانند شخص امينى را به وكالت از خودشان اجير كنند تا نگهدارى كند و اجرت اجير هم از مال وقف پرداخته مىشود ، و در صورتى كه براى نگهدارى آنها اجير گرفتن هم ممكن نباشد ، آنها را مىفروشند و با پول آن چيزى خريدارى مىكنند كه عين آن باقى باشد و نماء آن را صرف در ماتم امام عليه السّلام نمايند ، و اللّه العالم .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\n1305\r\n- شخصى قبور مؤمنينى كه در نظر مردم از احترام خاصى برخوردار بودند را با همت خود احياء و بازسازى نمودم ، امّا ادارهء اوقاف با وجود اينكه هيچ سهمى در احيا و آبادانى اين مقبره نداشت مدت يك سال است كه اين مكان را تصرّف نموده است ، آيا با وجود اينكه بنده خود تمام كارهاى اين مجموعه را از ابتدا تا حال انجام دادم ، آيا مىتوانم نذوراتى كه تقديم به اين مكان مىشود سهمى از آن براى خود بردارم با وجود اينكه بنده شغلى غير از اين ندارم و زندگىام به سختى تأمين مىشود ؟\r\n\r\nبسمه تعالى\r\n- در صورتى كه بر روى قبر بگذارند يا در صندوق شخصى شما بريزند و شما هم خدمتى انجام بدهيد ، به اندازهء حاجت مىتوانيد برداريد ، و اللّه العالم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nنكاح\r\n\r\n[ مسائل نكاح 
  ]\r\n\r\n1306\r\n- عقدنامه‌اى كه مقدار مهريهء زن در آن نوشته شده بود گم شده و به هيچ وجه از قيمت و اندازهء مهريه مشخص نمىباشد ، زن نيز طالب آن مىباشد تكليف چيست ؟\r\n\r\nبسمه تعالى\r\n- چنانچه مهريه كلّى بوده در ذمّهء شوهر ، در اين صورت به مقدارى كه يقين دارد اكتفا مىشود و اگر مردّد بين چند عين خارجى باشد مثل باغ معيّن و خانهء مشخّص و زمين محدود ، در اين صورت با قرعه مشخّص مىشود ، و اللّه العالم .\r\n\r\n1307\r\n- آيا مرد مىتواند با كلمات محبت‌آميز و بعضى حركات كه حاكى از محبت باشد رضايت زن را به ازدواج جلب كند يا خير ؟\r\n\r\nبسمه تعالى\r\n- گفتن كلمات محبت‌آميز براى جلب رضايت زن در صورتى كه شخص قصد گول زدن او را ندارد و حقيقتا مىخواهد با او ازدواج كند - و لو به صورت موقت - مانعى ندارد ، لكن امر مزبور براى عاقد اثرى ندارد ، عاقد بايد از دو طرف عقد اذن بگيرد و عقد نكاح را به اذن دو طرف جارى كند ، و اللّه العالم .\r\n\r\n1308\r\n- نظر شما در مورد گرفتن بله از زن براى نكاح موقت از طريق تلفن و خواندن صيغهء عقد ، چه مىباشد ؟ با توجه به اينكه شايد اصلا روى هم را نديده‌اند . يا شايد بعدا هم روى هم را نخواهند ديد و دستشان هم به هم نخواهد رسيد و فقط به منظور ايجاد محرميت مىباشد ؟\r\n\r\nبسمه تعالى\r\n- در عقد ازدواج - و لو عقد موقت - زوجين بايد همديگر را بشناسند و مجرد صحبت كردن از طريق تلفن كافى نيست ، و اللّه العالم .\r\n\r\n1309\r\n- آيا فرقى بين وجود شرط حفظ بكارت يا عدم وجود شرط حفظ بكارت در عقد نكاح موقت با دختر باكرهء رشيده براى اينكه نياز به استيذان از پدر دختر نباشد ، آيا وجود دارد ؟\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبسمه تعالى\r\n- ازدواج دختر باكره بنا بر احتياط واجب بايد به اذن پدر يا جدّ پدرى باشد چه ازدواج به عقد دائم باشد يا به عقد موقت ، و چه در عقد موقت شرط شود كه نزديكى انجام نگيرد يا چنين شرطى نشود ، و اللّه العالم .\r\n\r\n1310\r\n- اگر دخترى بدون استيذان از پدر خود به نكاح موقت پسرى درآيد ، حكم در مورد عقد و فرزندى كه اگر از اين بين متولد مىشود چه مىباشد ؟\r\n\r\nبسمه تعالى\r\n- عقد مزبور بنابر احتياط باطل است و بايد تجديد شود ، و به جهت اينكه دختر در اين فرض ثيّب شده در عقد جديد اذن پدر يا جدّ پدرى شرط نيست ، و فرزندى كه از آنها بر اساس عقد اول ( كه بدون ولى انجام شده ) متولد شده در صورتى كه آنها نمىدانستند عقد مزبور صحيح نيست ، فرزند آنها حساب مىشود و حكم فرزند را دارد ، و اللّه العالم .\r\n\r\n1311\r\n- فردى وكيل شده كه زنى را به عقد دائم مردى درآورد ، امّا بر خلاف آنچه مورد قرار بود ، صيغهء موقت جارى مىكند . او پس از بچه دار شدن به زن اطلاع داده است كه عقد را منقطع جارى كرده‌ام . تكليف محرميّت زوجين و توارث آن دو از هم و توارث آن دو نسبت به فرزند چيست ؟\r\n\r\nبسمه تعالى\r\n- اگر زن در اجراء عقد دائمى فقط ، وكالت داده باشد همانطور كه ظاهر سؤال است ، عقد موقت باطل است و توارث و محرميتى بين زن و مرد نخواهد بود و در اين آميزش از طرف زن ، وطى بالشبهة است و توارث بين او و فرزند و نيز بين فرزندان ثابت است ، امّا مرد اگر علم به بطلان عقد موقت مذكور داشته آميزش از طرف او زنا است و بين او و فرزند توارث ثابت نيست . ولى اگر جاهل به بطلان عقد مذكور باشد آميزش او نيز وطى بالشبهة است و توارث بين زن و مرد نخواهد بود ، و اللّه العالم .\r\n\r\n1312\r\n- آيا در جرم قوّادى ، تحقق زنا يا لواط شرط است يا اگر فردى دو نفر را جمع كند امّا لواط و زنا محقق نشود ، مشمول مجازات قوّادى مىشود ؟\r\n\r\nبسمه تعالى\r\n- اگر فردى جمع كند بين دو نفر را براى زنا يا لواط ولى عمل انجام نشود ، مستحقّ تعزير مىباشد ، و اللّه العالم .\r\n\r\n1313\r\n- در نكاح منقطع آيا شرط توارث يا ارث بردن از يك طرف فقط ، صحيح و نافذ است ؟\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nبسمه تعالى\r\n- اگر عقد موقت صحيح واقع شود ، شرط توارث زوج و زوجه از همديگر يا ارث بردن يكى از ديگرى بعيد نيست نافذ باشد ، و اللّه العالم .\r\n\r\n1314\r\n- پسرى به قصد ازدواج دائم با دخترى عقد خوانده است كه بعد از خواندن عقد بلا فاصله پدر آن دختر مخالفت مىكند ، بر اثر اين مخالفت هم پدر و هم دختر اصلا حاضر به انجام اين ازدواج نمىشود ، تا اينكه دختر با طرح دعوى در دادگاه دادخواست طلاق مىدهد ، بعد از اينكه دادگاه رأى به ردّ طلاق مىدهد اين دختر درخواست حصول مهريه از اين پسر نموده در حالى كه هرگز نمىخواهد با او زندگى كند ، آيا دختر شرعا حقّ اخذ مهريه را دارد يا خير ؟ ( لازم به ذكر اينكه مهريه ما فى الذمه بوده ) .\r\n\r\nبسمه تعالى\r\n- در صورتى كه اولا عقد به اذن پدر و دختر هر دو بوده و بعد پدر و يا دختر مخالفت كند ، عقد صحيح است و مخالفت آنها اثرى ندارد ، و اگر دختر بخواهد جدا شود بايد شوهر را و لو به بخشيدن مهرش راضى كند كه طلاق خلع بدهد ؛ و در صورتى كه در عقد شرط نشده كه مهريه را قبل از تمكين بدهد ، قبل از تمكين به شوهر حقّ مطالبهء مهريه را ندارد .\r\nو اگر از اول عقد به اذن پدر نبوده ، بنابر احتياط عقد باطل بوده و واجب است احتياطا بر آن مرد كه دختر را طلاق دهد و چنانچه طلاق ندهد حقّ استمتاع از دختر را ندارد ، و اللّه العالم .\r\n\r\n1315\r\n- چنانچه زنى با همسرش اختلاف پيدا كند كه در اثر آن مرد ، زن خود را مورد ضرب و شتم قرار دهد ، و پس از اين ماجرا مرد همسر خود را به منزل پدر زن خود مىبرد و از طرفى زن از آن جايى كه بيم آن را دارد كه شوهرش اموال ( جهيزيه‌اش ) را مصادره نمايد ، لذا به موجب حكم دادگاه اموال خود را به منزل پدرش انتقال مىدهد . در ادامه جهت حل اختلاف ، زوجه مىگويد : به منزل شوهرم بازمىگردم ولى بدون جهيزيه ، از طرفى شوهر اين زن با اين شرط شديدا مخالف است و شرط بازگشت زن خود را در اين تعيين مىنمايد كه با تمام اموال به منزلش بازگردد .\r\nآيا چنين شرطى از ناحيهء زوج شرعا جايز است كه شرط بازگشت زوجه به منزلش را بازگرداندن جهيزيه قرار دهد ؟\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nدر طول چند ماه اختلاف كه زن و مرد بر سر اين شرط با هم پيدا كرده‌اند ، آيا نفقهء زن بر مرد واجب است ؟\r\n\r\nبسمه تعالى\r\n- چنانچه جهيزيه مال خود زن بوده و به خانهء پدرش برده ، شوهر حقّ چنين شرطى ندارد . و در صورتى كه زوجه حاضر شده بود كه به خانهء شوهر برگردد و تمكين كند ، بر شوهر واجب است كه سكنى و نفقه‌اش را بدهد ، و اللّه العالم .\r\n\r\n1316\r\n- عقد در محضر توسط روحانى محضر به مهريهء معلوم كه قبلا تعيين شده با اجازهء پدر دختر خوانده مىشود ، بعد از بيست و چهار ساعت خانوادهء دختر با اين ازدواج مخالفت مىكند و روحانى محضر هم ادّعا مىكند كه عقد را موقت و پنج روزه خوانده است ، با فرض اختلاف حكم مسأله چيست ؟\r\n\r\nبسمه تعالى\r\n- اگر دو شاهد عادل در مجلس بودند و شهادت بر دائم بودن عقد نكاح يا موقت بودن آن دادند و بر وفق وكالت زوج و زوجه بوده ، حكم به صحت مىشود ؛ و اگر بر طبق وكالت نبوده ، عقد باطل است ، و اللّه العالم .\r\n\r\n1317\r\n- زنى شوهرش مفقود الاثر است و بدون مراجعه به حاكم شرع و يا وكيلش مدت چهار سال تفحص كرد و اثرى از شوهرش معلوم نشد و يقين به فوت شوهر هم ندارد ، در اين صورت مىتواند با مراجعه به حاكم شرع خودش را مطلّقه كند يا خير ؟ و اگر زن ادّعاى يقين و قطع به فوت شوهر كند آيا اين ادّعا مسموع است يا خير ؟\r\n\r\nبسمه تعالى\r\n- در فرض سؤال بايد بعد از مراجعه به حاكم شرع مقدارى هم فحص شود ، اگر بعد از اين فحص هم اثرى از شوهر پيدا نشد حاكم شرع زن را طلاق مىدهد ، و چنانچه زن بين خود و خدايش يقين دارد كه شوهرش فوت كرده از وقت يقين به فوت بايد عدّهء وفات نگه دارد و بعد از انقضاء عدّهء وفات مىتواند با شخص ديگر ازدواج كند ، لكن اگر شوهر اول برگشت ، زن به زوجيّت شوهر اول باقى است ، و اللّه العالم .\r\n\r\n1318\r\n- اگر دختر باكرهء بالغ و رشيده‌اى به وسيلهء زنا از باكرگى خارج شده باشد ، براى ازدواج كردن با او چه دائم و چه موقت آيا بايد از پدرش اجازه گرفت ، يا اينكه اجازهء خود آن دختر كافى است ؟\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nبسمه تعالى\r\n- در فرض مزبور اجازهء پدر شرط نيست ، و لكن اخلاقا لازم است نظر پدرش را مراعات كند ، و اللّه العالم .\r\n\r\n1319\r\n- از دختر بالغهء رشيده در جلسهء عقد امضاء و يا اثر انگشت گرفته مىشود به عنوان رضايت در اجراء صيغهء عقد دائم در حضور جمعى از زن و مرد و صيغه جارى شده است با لفظ « انكحت فلانة براى فلان » . بعد از مدتى در اثر اختلاف داماد با پدر دختر ، عروس خانم منكر رضايت و وكالت بشود و اين نزاع البته قبل از ازدواج رسمى به وجود مىآيد ، حكم اين مسأله چيست ؟\r\n\r\nبسمه تعالى\r\n- در فرض مذكور چنانچه پدر موقع اجراء عقد اذن و اجازه براى عقد داده است و دختر هم وكالت براى اجراء عقد داده چنان كه در فرض سؤال آمده ، انكار دختر اثرى ندارد و اگر بخواهد جدا شود بايد طلاق بگيرد ، و اللّه العالم .\r\n\r\n1320\r\n- اگر بكارت دختر بوسيلهء غير شرعى ازاله شود آيا زن ثيّب است يا نه ؟\r\n\r\nبسمه تعالى\r\n- چنانچه بكارت بوسيلهء نزديكى از بين برود - هرچند به غير وجه شرعى - ثيّبه حساب مىشود ، و اگر بوسيلهء پريدن و مثل آن از بين برود دختر از باكره بودن خارج نمىشود و حكم ثيّب را ندارد ، و اللّه العالم .\r\n\r\n1321\r\n- اگر شوهر ، همسر خود را از رفتن به خانهء مادر و صحبت كردن با او منع كند ، آيا دختر مىتواند بدون اجازه به ديدار مادرش برود ؟\r\n\r\nبسمه تعالى\r\n- چنانچه ضرورتى باشد ( مثل بيمارى مادر يا در مشقت و حرج افتادن ) و منافاتى با حقّ شوهر نداشته باشد مانعى ندارد ، و منع شوهر از صحبت كردن با مادر و ارحام اثرى ندارد و نمىتواند منع كند ، و اللّه العالم .\r\n\r\n1322\r\n- برخى خانواده‌ها براى ازدواج دخترانشان مخارج زيادى را بر داماد تحميل مىكنند ، مانند مجالسى در تالارها با هزينه‌هاى سنگين ، دعوت از صدها نفر ميهمان و امثال آن كه حقيقتا در ابتداى زندگى به بهانهء آبرو داشتن و . . . مخارج كمرشكن را بر دوش داماد قرار مىدهند و او را مجبور به زير بار قرض رفتن و بسيارى از مشكلات ديگر مىكنند تا جايى كه او قلبا راضى به اين مخارج نيست امّا مجبور مىشود ، آيا اين\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبهانه‌ها كه به نوعى سدّ راه ازدواج آنها مىگردد شرعا چگونه است ؟ و در صورت رضايت داماد به انجام اين مخارج ، استفادهء از آن چه صورت دارد ؟\r\n\r\nبسمه تعالى\r\n- تحميل كردن مخارج زياد بر داماد كه باعث شود جوانان ديگر بر اثر قدرت نداشتن بر اين مخارج از ازدواج محروم شوند ، اشكال شرعى دارد ؛ و اگر اين مخارج را قبل از عقد با داماد شرط كنند بطورى كه عقد با اين شرط خوانده شود و داماد هم قبول كند ، در موقع مخارج اگر داماد رضايت هم نداشته باشد مانعى ندارد ، ولى بعد از عقد حقّ تحميل اين مخارج را ندارند ، و اللّه العالم .\r\n\r\n1323\r\n- بيمارى ايدز از بيماريهاى خطرناكى است كه تاكنون درمانى براى آن يافت نشده است .\r\nاين بيمارى مسرى بوده و بيشتر از طريق مقاربت جنسى منتقل گرديده و حتى به جنين در رحم مادر نيز سرايت مىكند . آيا اين بيمارى با توجه به خطرات خانمانسوزش و مسرى بودنش كه موجب اضرار زن به شوهر يا بالعكس مىگردد ، موجب فسخ عقد زوجين مىشود يا خير ؟\r\n\r\nبسمه تعالى\r\n- مرض ايدز موجب فسخ عقد ازدواج نمىشود ، و چنانچه زن مبتلا به آن باشد شوهر مىتواند از مقاربت با او امتناع كند و بايد نفقهء زن را بدهد ، و اگر نفقه نداد زن مىتواند به حاكم شرع رجوع كند كه او را وادار به دادن نفقه كند ، و اگر امتناع كرد او را اجبار به طلاق كند ، و اگر مرد مبتلا بود حقّ دخول به زوجه ندارد و مادامىكه او را طلاق نداده بايد نفقهء او را بدهد ، و اللّه العالم .\r\n\r\n1324\r\n- آيا در ازدواج موقت اذن پدر و يا ولى براى افراد زير شرط است ؟ و در ازدواج دائم چگونه است ؟ :\r\nالف . دختر باكرهء بالغهء عاقلهء غير رشيده .\r\nب . دختر باكرهء بالغهء عاقلهء رشيده .\r\nج . دختر باكرهء بالغهء مجنون .\r\nد . دختر باكرهء بالغهء سفيه .\r\nه . دختر باكرهء صغير .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو . دختر ثيّبه .\r\n\r\nبسمه تعالى\r\n- در ازدواج دختر باكره مطلقا اذن پدر يا جدّ پدرى شرط است و بنابر احتياط بدون آن صحيح نيست ، و بين ازدواج موقت و دائم در حكم مزبور فرقى نيست ، و در ازدواج دختر ثيّبه اذن پدر يا جدّ پدرى شرط نيست ، و اللّه العالم .\r\n\r\n1325\r\n- آيا اگر ازدواج موقتى بين دو نفر صورت گرفته و الآن متوجه شده‌اند مرجع تقليد آنها اذن پدر را بالفتوى شرط مىداند و يا با احتياط واجب ؟\r\nالف ) آيا عقد سابق باطل بوده ؟ به عبارت ديگر اذن پدر شرط صحت عقد است يا نه ؟\r\nب ) اگر از اين ازدواج فرزندى حاصل شده باشد حلال زاده است يا نه ؟\r\nج ) آيا در صورت بطلان عقد سابق و اينكه اين دختر از بكارت خارج شده ، خواندن عقد موقت ديگر نياز به اجازهء پدر دارد ؟\r\nد ) اگر بكارت دختر به طريق غير از شوهر كردن از بين برود ، مثلا : ارتباط نامشروع يا پريدن‌ها و جهش‌ها و جست و خيز يا خودش بكارت خود را از بين ببرد ، اين دختر در حكم باكره حساب مىشود يا غير باكره ؟\r\n\r\nبسمه تعالى\r\n- الف ) بنابر احتياط واجب اذن پدر يا جدّ پدرى شرط صحت ازدواج دختر باكره است و عقدى كه بدون آن اجراء شده بنابر احتياط باطل مىباشد و بايد تجديد شود ، و اللّه العالم .\r\nب ) چنانچه نمىدانستند و خيال مىكردند ازدواج آنها بدون اذن پدر يا جدّ پدرى صحيح است فرزندى كه از آنها متولد شده ولد شبهه و حلال زاده حساب مىشود و لكن بايد عقد را تجديد كنند ، و اللّه العالم .\r\nج ) اگر دختر باكره نيست و بكارت او بواسطهء نزديكى از بين رفته ، تجديد عقد احتياج به اذن پدر يا جد پدرى ندارد ، و اللّه العالم .\r\nد ) چنانچه بكارت از طريق نزديكى از بين رفته - هرچند به صورت نامشروع - باكره حساب نمىشود و با از بين رفتن بكارت از طريق پريدن و مثل آن دختر از باكره بودن\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nخارج نمىشود و حكم ثيّبه را ندارد ، و اللّه العالم .\r\n\r\n1326\r\n- در تحرير الوسيله هست كه يائسه عدّه ندارد :\r\nالف ) آيا زنهايى كه تخمدان ندارند حكم يائسه دارند .\r\nب ) زنهايى كه رحم آنها بسيار كوچك است .\r\nج ) زنهايى كه تخمدان آنها فعال نيست .\r\nد ) زنهايى كه با عمل جراحى و در آوردن رحم قابليت بارورى را از دست داده‌اند .\r\n\r\nبسمه تعالى\r\n- الف و ب و ج و د ) در موارد مذكور زن حكم يائسه را ندارد و بايد عدّه نگهدارد ، و اللّه العالم .\r\n\r\n1327\r\n- بر فرض كه اذن پدر شرط باشد ، دخترى كه در اثر فشار غريزهء جنسى بيمار شده ( افسردگى ، اضطراب ) و پدر وى اجازهء ازدواج موقت نمىدهد ( حد اقل جهت درمان ) و امكانات ازدواج دائم را نيز ندارد ، آيا بازهم اجازهء پدر شرط است ؟\r\n\r\nبسمه تعالى\r\n- ازدواج دختر باكره بايد به اذن پدر يا جدّ پدرى باشد ، چه عقد موقت باشد يا عقد دائم ، و اللّه العالم .\r\n\r\n1328\r\n- دختر و پسرى به خاطر كار يا تحصيل يا مسافرتهاى طولانى مجبورند مدتى در يك مكان باشند ، مثلا : در كار بازيگرى ، آموزش پزشكى يا در يك شركت در يك اطاق كار مىكنند و مىخواهند در تماسهايى كه با هم دارند به گناه آلوده نشوند ، آيا مىتوانند صيغهء محرميّت بدون اذن پدر بخوانند با اين شرط كه هيچ عمل زناشويى نداشته باشند ؟\r\n\r\nبسمه تعالى\r\n- ازدواج دختر باكره بايد به اذن پدر يا جدّ پدرى باشد چه در عقد شرط شود كه نزديكى انجام نگيرد يا چنين شرطى در عقد نشود ، و اللّه العالم .\r\n\r\n1329\r\n- بعضى از زنها هستند كه مردان آنها عنين نيستند ولى آنها را ارضا نمىكنند ، بسيار سرد مزاج هستند حتى ممكن است چندين ماه هم هيچ نوع نزديكى و ارتباط زناشويى با آنها نداشته باشند و اين زنها ممكن است به گناه و حرام بيفتند . آيا اينها حقّ طلاق\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدارند ؟\r\n\r\nبسمه تعالى\r\n- طلاق زن به دست شوهر است و زن نمىتواند به جهت امر مذكور در سؤال بدون وكالت از شوهر ، خود را مطلّقه نمايد ، و اللّه العالم .\r\n\r\n1330\r\n- آيا استفاده از فيلمها و كتابهاى آموزشى در مسائل جنسى و تجويز آن براى زوجها جايز است يا نه ؟\r\n\r\nبسمه تعالى\r\n- كارى كه موجب تهييج شهوت بر حرام يا ترويج فساد در مجتمع باشد جايز نيست ، و اللّه العالم .\r\n\r\n1331\r\n- آيا بعضى مردها كه بسيار دير تحريك مىشوند يا زنها جهت تحريك شدن قبل از جماع استفاده از فيلمها و كتابهاى تحريك‌كننده براى آنها جايز است يا نه ؟\r\n\r\nبسمه تعالى\r\n- كارى كه موجب تهييج شهوت بر حرام يا ترويج فساد در مجتمع باشد جايز نيست ، و اللّه العالم .\r\n\r\n1332\r\n- آيا استفاده از داروهاى شيميايى يا گياهى جهت تعديل غريزهء جنسى از حالت شهوت زياد كه احيانا ممكن است به ناتوانى جنسى يا ضعف نطفه يا عقيم شدن منجر شود جايز است يا نه ؟\r\n\r\nبسمه تعالى\r\n- اگر خوف عقيم شدن باشد جايز نيست ، و اللّه العالم .\r\n\r\n1333\r\n- پزشك يا مشاور و روان درمان گاهى مجبور است با بيمار زن به طور منبسط و باز برخورد كند يعنى مثلا با آنها شوخى كند ، بخندد و . . . و همهء اينها در مسير درمان ، آيا اين امور جايز است ؟\r\n\r\nبسمه تعالى\r\n- اختلاط زن و مرد نامحرم و شوخى كردن با نامحرم جايز نيست ، و علاج بيمارى موقوف به ارتكاب معصيت نيست ، و اللّه العالم .\r\n\r\n1334\r\n- در بين عشاير عرب خوزستان رسمى وجود دارد به نام « نهوه » يعنى اينكه اجبار نمودن دختر عمو به ازدواج با پسر عمو يا ديگر نزديكان و منع كردن دختر از ازدواج كردن با ديگران ، چنين ازدواج و رسمى چه حكمى از نظر شرعى دارد ؟\r\n\r\nبسمه تعالى\r\n- چنانچه دختر راضى به ازدواج با پسر عمو يا ديگر نزديكان نباشد و از روى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاجبار و اكراه ازدواج انجام شود ، عقد مزبور باطل است ، و پسر عمو يا ديگر نزديكان حق ندارند دختر را از ازدواج با غير نزديكان منع نمايند ، و اللّه العالم .\r\n\r\n1335\r\n- رسم عشايرى در بين عربهاى خوزستان كه عبارت است از اينكه « خانوادهء قاتل در عوض خون‌بها يا مواردى ديگر به خانواده مقتول دختر مىدهند » چنين رسمى چه حكمى از نظر شرعى دارد ؟\r\n\r\nبسمه تعالى\r\n- معاملهء مزبور باطل است و ازدواجى كه از روى اجبار و اكراه انجام شده و دختر راضى به آن ازدواج نبوده صحيح نيست ، و اللّه العالم .\r\n\r\n1336\r\n- در بين عشاير عرب خوزستان مرسوم است كه چنانچه مردى با دختر يا زن شوهردارى دوست شود و بعد از محل فرار كنند و رابطهء نامشروع با هم برقرار نمايند زمانى كه پيدا شوند بعضا زن يا دختر را به زانى مىدهند ، اين مسأله چه حكمى دارد ؟\r\n\r\nبسمه تعالى\r\n- چنانچه شخصى با زن شوهردار زنا كند بنابر احتياط واجب نمىتواند با آن زن ازدواج نمايد ، و چنانچه با غير زن شوهردار زنا شده ازدواج با زانيه بعد از استبراء به يك حيض مانعى ندارد ، و اللّه العالم .\r\n\r\n1337\r\n- آيا سوء معاشرت زوجه‌اى كه تمكين به شوهر دارد ، ولى به زوج فحاشى ، توهين مىكند و افترا مىزند ، از موجبات نشوز وى است ؟\r\n\r\nبسمه تعالى\r\n- نشوز محسوب نمىشود ، و اللّه العالم .\r\n\r\n1338\r\n- اگر در ضمن عقد نكاح ، شروط جايزى منعقد شود ، و مشروط عليه از آنها تخلف كند آيا مشروط له حق فسخ نكاح را خواهد داشت ؟\r\n\r\nبسمه تعالى\r\n- حقّ فسخ ندارد ، و اللّه العالم .\r\n\r\n1339\r\n- اگر زوجه بعضى مواقع ، تمكين دارد ، ولى بعضى اوقات تمكين نمىكند ، زوج مىتواند نفقه را كامل نپردازد ؟\r\n\r\nبسمه تعالى\r\n- بايد نفقه را كامل بپردازد ، و اللّه العالم .\r\n\r\n1340\r\n- بر زن خسته و خوابيده ، اجابت شوهرش واجب است يا نه ؟\r\n\r\nبسمه تعالى\r\n- در مواردى كه عذر شرعى دارد واجب نيست ، و اللّه العالم .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n\r\n1341\r\n- آيا متعه كردن باكرهء بالغهء رشيدهء عاقله بدون اذن ولى صحيح است يا خير ؟ در مفروض عدم صحت و انجام آن توسط مكلف وظيفهء وى را نسبت به امر مذكور بيان بفرماييد .\r\nو در صورت عدم جواز نظر جنابعالى بنابر احتياط وجوبى است يا فتوى ؟\r\n\r\nبسمه تعالى\r\n- ازدواج دختر باكره - چه به عقد دائم باشد يا به عقد موقت - بايد به اذن ولى باشد و بدون اذن ولى صحيح نيست و اين نظر در صورتى كه ازدواج مزبور به صلاح دختر نباشد فتوى ، و در صورتى كه فقط به مصلحت دختر مىباشد مبنى بر احتياط وجوبى است ، و اللّه العالم .\r\n\r\n1342\r\n- متعه كردن مفروض مذكور بدون اذن ولى براى غير دخول و ديگر صور مثل ملاعبه چه حكمى دارد ؟ يا براى محرم شدن باشد چه ؟\r\n\r\nبسمه تعالى\r\n- چنان كه در جواب سابق گفته شد ازدواج دختر باكره بايد به اذن ولى او باشد ، و در اين حكم بين اينكه ازدواج و عقد براى محرم شدن و غير دخول باشد يا براى دخول فرقى نيست ، و اللّه العالم .\r\n\r\n1343\r\n- اگر دختر و پسرى همديگر را دوست بدارند و بدانند در صورت طرح مسألهء ازدواج با مخالفت مواجه خواهند شد ، در عين حال همديگر را خيلى دوست بدارند به صورتى كه در غير ازدواج و لو موقت به گناه دچار مىشوند آيا مىتوانند بدون اطلاع ولى اين عمل را انجام دهند يا خير ؟\r\n\r\nبسمه تعالى\r\n- ازدواج دختر باكره بايد به اذن ولىّ او باشد و دوست داشتن همديگر اثرى ندارد ، و اللّه العالم .\r\n\r\n1344\r\n- اگر كسى باكرهء رشيده را با اين تصور كه شايد جايز باشد متعه كرده با توجه به اختلاف فتوى در مراجع در اين باب ، آيا قصد وى صحيح بوده يا خير ؟ ( البته بدون اطلاع ولى ) .\r\n\r\nبسمه تعالى\r\n- ازدواج دختر باكره بايد به اذن ولىّ او باشد ، و اگر بدون اذن ولى بوده اثرى ندارد ، و اللّه العالم .\r\n\r\n1345\r\n- اساسا رفت و آمد با بهائيان و ارتباط با آنها چه حكمى دارد و ملاك و مناط حكمتان\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nچيست ؟ ازدواج با آنان - دائم و موقت - چه حكمى دارد ؟\r\n\r\nبسمه تعالى\r\n- رفت و آمد با فرقهء ضالّهء مضلّهء بهائيّه جايز نيست مگر براى كسانى كه از خود مطمئن بوده و قدرت ارشاد به حق را دارند ، و مناط آن حرمت ترويج باطل و خوف ضلال است ، و ازدواج با آنان مطلقا جايز نيست ، و اللّه العالم .\r\n\r\n1346\r\n- اگر بر كسى ازدواج واجب باشد و امكان ازدواج براى او وجود نداشته باشد ، با توجه به اينكه در احاديث آمده است كه كسانى كه توان ازدواج ندارند بايد روزه بگيرند ، آيا روزه بر او واجب مىشود يا خير ؟\r\n\r\nبسمه تعالى\r\n- در مورد فرض ، روزه واجب نيست ، و لكن بايد مرتكب حرام نشود ، و اللّه العالم .\r\n\r\n1347\r\n- آيا نزديكى كردن با زن خود در شبهاى وفات امامان اشكال دارد ؟\r\n\r\nبسمه تعالى\r\n- سزاوار است مؤمن در ليالى حزن ، حزن خود را اظهار كند مگر در مواقع اضطرار ، و اللّه العالم .\r\n\r\n1348\r\n- آيا اگر مرد با زن خود نزديكى كند و منى خود را به بيرون بريزد و از بچه دار شدن ( بيش از دو بچه ) جلوگيرى كند اشكال دارد ؟\r\n\r\nبسمه تعالى\r\n- جايز است ولى مكروه است ، و اللّه العالم .\r\n\r\n1349\r\n- آيا اگر مرد با زن خود از عقب نزديكى كند چه حكمى دارد ؟ و اگر اين كار انجام شود غسل بر زن واجب است ؟\r\n\r\nبسمه تعالى\r\n- بنابر احتياط واجب جايز نيست ، و اگر انزال نشود بنابر احتياط هم غسل كند و هم وضو بگيرد ، و اللّه العالم .\r\n\r\n1350\r\n- مىدانيم كه ازدواج فاميلى مثلا ازدواج پسر دايى و دختر عمه از لحاظ شرعى حلال است ولى در بعضى از اين ازدواجها ديده شده كه بعضى از فرزندان آنها ناقص و معيوب به دنيا مىآيند و بعضى از پزشكان توصيه مىكنند كه اين نوع ازدواجها صورت نگيرد ، خواستم ببينم كه دستور اسلام و معصومين عليهم السّلام در مورد اين نوع ازدواجها چيست ؟\r\n\r\nبسمه تعالى\r\n- در اين مورد دستور خاصى در شريعت نرسيده است ، امّا مراعات جهات مذكور\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nدر سؤال مانعى ندارد ، و اللّه العالم .\r\n\r\n1351\r\n- گرفتن شيربها و امثال آن كه غير از مهريه است و به بستگان عروس تعلق مىگيرد چه حكمى دارد ؟\r\n\r\nبسمه تعالى\r\n- گرفتن شير بها مورد اشكال است ، و اللّه العالم .\r\n\r\n1352\r\n- شخصى در نكاحنامهء خويش و زوجه‌اش عين اين عبارت را آورده است « علاوه بر شرايط مندرج ، در ضمن عقد خارج لازم ذكر شده كه هر موقع زوج ملكى تهيه كرد دو دانگ را به زوجه انتقال دهد » كه نه وصف خانه و نه عين خانه و نه ارزش آن مشخص نشده‌اند . آيا چنين شرطى قابل عمل هست يا نه ؟ و اگر قابل عمل نيست علت آن را هم بيان فرماييد .\r\n\r\nبسمه تعالى\r\n- هرگاه اولين خانه‌اى كه قابل سكونت آنها باشد تهيه كند ، بايد دو دانگ آن را به همسرش منتقل كند ، و اللّه العالم .\r\n\r\n1353\r\n- در اين مسأله كه انسان نمىتواند بدون اجازهء زوجه‌اش با خواهر زاده يا برادرزادهء زوجه‌اش ازدواج نمايد ، آيا نوهء خواهر يا نوهء برادر زوجه هرچه پائين روند هم همين حكم را دارند ، يا فقط به دختر شامل مىشود ؟\r\n\r\nبسمه تعالى\r\n- بلى نوهء خواهر و نوهء برادر زوجه هم - هرچه پايين روند - همين حكم را دارند ، و اللّه العالم .\r\n\r\n1354\r\n- رفتن زن به خانهء پدر و مادرش بدون اجازهء شوهرش چه حكمى دارد ؟ حتى تا آنجا كه مدت زيادى شوهر به زنش اجازه ندهد كه به خانهء پدر و مادرش رود ؟\r\n\r\nبسمه تعالى\r\n- چنانچه ضرورت پيدا شود مىتواند به خانهء پدر و مادرش برود ، و در غير اين صورت رضايت او را تحصيل نمايد ، و اللّه العالم .\r\n\r\n1355\r\n- اگر دختر به شرط حفظ بكارت به نكاح موقت پسرى درآيد ولى پسر به شرط عمل نكرده و بكارت را از بين ببرد ، حكم اينكه آيا فقط بايد مهر نكاح موقت و ديهء از بين بردن بكارت پرداخت شود ؟ يا اينكه فقط بايد مهر المثل پرداخت گردد ؟ يا اينكه موقت بايد به عقد دائم تبديل گردد ؟\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبسمه تعالى\r\n- در فرض سؤال عقد موقت به عقد دائم تبديل نمىشود ، و پسر بايد همان مهرى را كه در عقد موقت تعيين شده به دختر بپردازد ، و اللّه العالم .\r\n\r\n1356\r\n- در صورتى كه اگر پسر هزينهء بخيه كردن و ترميم بكارت دختر را تقبّل كند ، آيا پرداخت ديهء معادل مهر المثل بازهم به گردن پسر مىباشد يا خير ؟\r\n\r\nبسمه تعالى\r\n- حكم آن از جواب سابق معلوم شد ، و اللّه العالم .\r\n\r\n1357\r\n- اگر دخترى به نكاح موقت پسرى در آيد ولى بكارت آن از بين نرود ، و همچنين اگر زنى به نكاح موقت فردى در آيد ولى دخول صورت نگيرد ، آيا براى آنها عدّه وجود دارد يا خير ؟\r\n\r\nبسمه تعالى\r\n- چنانچه دخول صورت نگيرد - و لو به مقدار حشفه - عدّه ندارد ، و اللّه العالم .\r\n\r\n1358\r\n- در صورتى كه بكارت دختر حفظ گردد و يا در زن دخول نگردد ولى در ميان فرج او انزال صورت گيرد ، آيا براى آنها عدّه‌اى وجود دارد يا خير ؟\r\n\r\nبسمه تعالى\r\n- چنانچه بواسطهء انزال منى در فرج زن حامله شود - هرچند دخول صورت نگرفته - در اين صورت زن بايد عدّه نگهدارد ، و در صورت احتمال حمل هم بايد صبر كند تا احراز شود كه حامله نيست ، و اللّه العالم .\r\n\r\n1359\r\n- پول نقدى كه قبل از عقد جهت جهيزيه به خانوادهء عروس داده مىشود چگونه است و از آن كيست ؟\r\n\r\nبسمه تعالى\r\n- اگر شرط كرده‌اند جزء مهر باشد ، از مهريه حساب مىشود ؛ و اگر شرط نكرده‌اند ، چنانچه به عنوان تمليك مجانى باشد هبه به دختر محسوب مىشود ، و اگر صرفا براى تهيهء جهيزيه پرداخت شده با همديگر مصالحه كنند ، و اللّه العالم .\r\n\r\n1360\r\n- آيا زن مىتواند از جانب مرد ، وكيل در طلاق باشد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n1361\r\n- اگر كسى دختر باكره را به مدت معين به عقد موقت خود در آورد و در حالى كه آن مدت تمام نشده بخواهد به عقد دائمى خويش در آورد بايد اول مدتى كه باقى است ببخشد و بعد عقد دائم را بخواند ، حالا اگر قبل از اينكه مرد حقّش را ببخشد اذن عقد دائم را\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاز آن زن بگيرد و بعد از اينكه اذن براى عقد دائم گرفت مرد حقّش را ببخشد و آن وقت عقد دائم را بخواند . آيا عقد دائم درست مىشود يا نمىشود ؟\r\n\r\nبسمه تعالى\r\n- چنانچه زن قبل از ابراء مدت عقد موقت براى عقد دائم اذن داده و بعد از ابراء مدت از اذن خود برنگشته ، عقد دائمى كه بر اساس اذن زن محقق شده مانعى ندارد ، و اللّه العالم .\r\n\r\n1362\r\n- آيا لازم است دخترى كه به عقد كسى در آمده ولى هنوز به خانهء شوهر نرفته است در خروج از منزل پدر ، از شوهر اذن بگيرد و يا اين اذن مشروط به شرط خاصى همانند نفقه است ؟\r\n\r\nبسمه تعالى\r\n- در مدتى كه بعد از عقد و قبل از زفاف زن در خانهء پدرش مىماند ، به مقدار متعارف اگر بيرون برود نياز به اذن شوهر ندارد ، و اللّه العالم .\r\n\r\n1363\r\n- در صورتى كه انسان به قصد لذّت و وسوسهء شديد شيطان لخت و برهنه بخوابد ، بىآنكه آنكه منى از او خارج شود ، دست به ملاعبه مىزند و خود را و پاها را به تشك و رختخواب بكشد و به قصد لذّت هم باشد ، چه حكمى دارد ؟\r\n\r\nبسمه تعالى\r\n- اگر به قصد خارج كردن منى باشد - و لو به اينكه اطمينان داشته باشد كه منى خارج مىشود - جايز نيست ، و اللّه العالم .\r\n\r\n1364\r\n- نظر شما دربارهء مسأله نامزدى چيست ؟ آيا مىتوانند با هم صحبتهاى طولانى داشته باشند ، و شوخى لفظى و لبخند به چهرهء همديگر بزنند ؟\r\n\r\nبسمه تعالى\r\n- تا وقتى كه عقد ازدواج بين دختر و پسر اجرا نشده با هم نامحرم هستند ، بايد حكم نامحرم را مراعات كنند ، و اللّه العالم .\r\n\r\n1365\r\n- مراد جنابعالى از يك همسر خوب چيست ؟ آيا عشق مىتواند در اين وسط ركن اساسى باشد ؟\r\n\r\nبسمه تعالى\r\n- متديّن بودن و داشتن عفّت و روحيهء سازگارى و تحمل مشكلات زندگى و خلاصه تديّن و نجابت از امور مهمى است كه در انتخاب همسر بايد ملاحظه شود ، و اللّه العالم .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\n1366\r\n- هنگام خواستگارى مىتوان مو و صورت دختر را داماد به خوبى بنگرد و با او هم كلام شود و نظرسنجى كند ؟\r\n\r\nبسمه تعالى\r\n- كسى كه قصد ازدواج با دخترى را دارد - يعنى اگر دختر را ديد و ظاهر او را پسنديد با او ازدواج خواهد كرد - مىتواند براى اطلاع به سر و صورت و موى دختر نگاه كند و در آن زمان با او صحبت كند ، و اللّه العالم .\r\n\r\n1367\r\n- پسرى با دخترى ازدواج نموده و در دفترخانه به ثبت رسيده است . پسر ادّعا مىكند قبل از عقد خواهر كوچك را نشان داده‌اند ، ولى بعد از عقد معلوم مىشود دختر بزرگ در سند ازدواج به اسم عيال ثبت شده ، بانوانى كه در عقدخوانى بوده‌اند از دو يا سه نفر بيش نبوده و از هيچ يك از آنها استشهاد مقدور نيست و از كسان و فاميلهاى دختر نيز در جلسه نبوده و خود پسر نيز با خانوادهء دختر رابطه نداشته‌اند و والدين دختر نيز مدّعى هستند كه قبل از عقد و بعد از عقد ، پسر همان دختر بزرگ را ديده و به اين ادّعا نيز دليلى ندارند . حالا قول كداميك از پسر يا دختر مقدم بر ديگرى است ؟\r\n\r\nبسمه تعالى\r\n- در فرض مذكور چنانچه در محاكم شرعيه پيش حاكم شرع يكى از دو منكر اقرار كند يا مدّعى بيّنهء شرعى اقامه كند آن متّبع است . و اگر نه بيّنهء شرعى از مدّعى و نه اقرار از منكر باشد دختر كوچك قسم مىخورد بر عدم تزويج با پسر و ادّعاى پسر بر تزويج با او ساقط مىشود ، و پسر هم قسم مىخورد بر عدم تزويج با دختر بزرگ و ادّعاى دختر بزرگ و اهلش ساقط مىشود و حكم به بطلان نكاح مىشود و حقّ مطالبهء نصف مهر را از پسر ندارند ، و اللّه العالم .\r\n\r\n1368\r\n- شوهرم از سال 1357 مدت 22 سال است اين جانبه و دو فرزندش را گذاشته و رفته و ديگر برنگشته است و 22 سال است مفقود الاثر است ، در اين مدت در جستجوى شوهرم بودم و هر تحقيقى ممكن بوده نموده‌ام اثرى از آن به دست نيامده است ، از زنده بودنش نااميد شدم برايم يقين شده فوت كرده است ، ارشاد فرماييد با توجه به مراتب فوق آيا مىتوانم با مرد ديگرى ازدواج نمايم يا خير ؟\r\n\r\nبسمه تعالى\r\n- چنانچه يقين داشته باشيد كه شوهرتان فوت كرده است و از موقع يقين كردن\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nچهار ماه و ده روز گذشته است ، مىتوانيد شوهر كنيد و لكن اگر شوهر بعد از اين پيدا شد معلوم مىشود زن شوهر اول هستيد و بايد از شوهر دوم جدا بشويد ، و اگر دخول محقق شده است بر شوهر دوم حرام ابدى مىشويد ، و اللّه العالم .\r\n\r\n1369\r\n- دختر كه سنّ آن تقريبا ده سال بوده و علائم بلوغ غير از اين نداشت پدرش به گمان اينكه بالغه نشده به جهت ولىّ شرعى عقد ازدواج كرد و از دختر اجازه نگرفت . آيا آن عقد كه شده كافى است كه بدون اجازهء دختر خوانده شده ؟ اگر دختر بخواهد جاى ديگر ازدواج كند از آن شوهر طلاق گرفتن لازم است ؟\r\n\r\nبسمه تعالى\r\n- چنانچه ازدواج مزبور در نظر پدر به مصلحت دختر بوده و فسادى براى دختر نداشت ، ازدواج مزبور صحيح است و جدا شدن از آن شوهر احتياج به طلاق دارد ، و اللّه العالم .\r\n\r\n1370\r\n- آيا زوج يا زوجه مىتواند در ضمن عقد دائمى يا موقت شرط نمايد كه مدتى از بچه دار شدن جلوگيرى نمايد ؟\r\n\r\nبسمه تعالى\r\n- اگر به صورت شرط فعل باشد مانعى ندارد ، و اللّه العالم .\r\n\r\n1371\r\n- پدر زوج بر اساس سند عادى سه دانگ مشاع از خانهء مسكونى خود را صداق زوجهء فرزندش قرار مىدهد ، بعد از سه روز از تنظيم سند مذكور و با اينكه صداق در مالكيت زوجه مستقر شده بود زوج در دفتر ازدواج طى سند رسمى ضمن عقد خارج لازم متعهد و ملتزم گرديده از تاريخ ثبت سند رسمى الى سه سال تمام خورشيدى سه دانگ مشاع از شش دانگ منزل مذكور در فوق را به زوجهء خود انتقال نمايد و در صورت عدم انتقال مبلغ شصت هزار تومان مجانا و بلا عوض به عنوان وجه التزام به زوجهء خود بپردازد ، ذيل سند مذكور را زوج و زوجه امضا مىنمايند :\r\n\r\nالف )\r\nآيا با اينكه پدر زوج قبل از تنظيم سند رسمى ازدواج سه دانگ از خانهء خود را به عنوان صداق به زوجهء فرزندش انتقال و تمليك نموده ، تعهد زوج كه هيچ گونه مالكيتى نسبت به آن سه دانگ نداشته به انتقال همان سه دانگ ظرف سه سال تمام خورشيدى از زمان تنظيم سند رسمى تعهد به مال غير و غير شرعى نبوده است ؟\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nبسمه تعالى\r\n- تعهد زوج در ضمن عقد خارج لازم به فعل است يعنى به ثبت رسمى و در صورت عدم ثبت سند رسمى مبلغ شصت هزار تومان را بايد به زوجه بپردازد و تمليك وى كند ، و اللّه العالم .\r\n\r\nب )\r\nآيا عدم ايفاء تعهد از ناحيهء زوج به انتقال سه دانگ مشاع همان خانه كه قبلا پدرش به زوجه انتقال داده بود موجب خارج شدن سه دانگ خانه از مالكيت زن و استقرار مبلغ شصت هزار تومان به عهدهء زوج مىشود ؟ النهايه آيا زوجهء مالك سه دانگ مذكور كه پدر زوج صداق او قرار داده مىباشد يا خير ؟\r\n\r\nبسمه تعالى\r\n- خانه به ملكيت زوجه باقى است و در صورت عدم ثبت ، زوج بايد شصت هزار تومان را نيز بپردازد ، و زوجه با اجراء عقد نكاح مالك صداق شده است ، و اللّه العالم .\r\n\r\nج )\r\nهمانگونه كه عرض شد بعد از اينكه پدر زوج سه دانگ مذكور را صداق زوجهء فرزندش قرار داد مالكيت زوجه بر سه دانگ مستقر شده ، حال تعهد زوج بر انتقال همان سه دانگ تحصيل حاصل براى زوجه نيست ؟ چرا كه احتياجى به ايفاء تعهد زوج باقى نمىماند و بدون انجام اين تعهد مالكيت زوجه مستقر شده بود .\r\n\r\nبسمه تعالى\r\n- تمليك سه دانگ مزبور شرعا واقع شده و تعهد زوج به ثبت سند است ، و اللّه العالم .\r\n\r\n1372\r\n- اگر يك مسلمان با زن غير مسلمان ازدواج كند چه حكمى دارد ؟\r\n\r\nبسمه تعالى\r\n- اگر مرد مسلمان زن دارد بايد با اجازهء زن مسلمانش با اهل كتاب ازدواج كند . و با غير اهل كتاب ازدواج باطل است ، و اللّه العالم .\r\n\r\n1373\r\n- اگر غير سيد با زن سيده ازدواج كند چه حكمى دارد ؟\r\n\r\nبسمه تعالى\r\n- مانعى ندارد و سزاوار است كه سيده با سيد ازدواج كند ، و اللّه العالم .\r\n\r\n1374\r\n- آيا مسأله 2432 رسالهء عمليه شما دربارهء زن دائمى نيز جارى است ؟\r\n\r\nبسمه تعالى\r\n- در عقد دائم نيز جارى است ، و اللّه العالم .\r\n\r\n1375\r\n- شرط اجازهء پدر براى ازدواج دختر باكره ، در فردى كه بكارتش بوسيله‌اى غير از ازدواج شرعى از بين رفته است ، لازم است يا نه ؟\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nبسمه تعالى\r\n- دخترى كه بكارتش با دخول از بين رفته باكره نيست و ثيّبه است ، و اللّه العالم .\r\n\r\n1376\r\n- آيا لازم است از دختر غير باكره در مورد چگونگى از بين رفتن بكارتش سؤال كرد ؟\r\n\r\nبسمه تعالى\r\n- سؤال مذكور لزومى ندارد ، و اللّه العالم .\r\n\r\n1377\r\n- دو خواهر مادرزادى چسبيده به هم به دنيا آمده‌اند ، بعد از به سنّ بلوغ رسيدن حكم شرعى چيست كه ازدواج كنند ؟ و اگر اينها را از هم جدا كنند مىميرند و پسرى به يكى از آنها خواستگار است و دختر هم راضى است ، امّا ديگرى راضى نيست .\r\n\r\nبسمه تعالى\r\n- ازدواج با دختر مذكور - تا وقتى كه دوقلوها به هم چسبيده هستند - اشكال دارد ، و اللّه العالم .\r\n\r\n1378\r\n- آيا اگر دختر نياز به ازدواج داشته باشد به اين نحو كه اگر عقد خوانده نشود ، مرتكب حرام خواهد شد و كسب اجازهء پدر نيز ( به جهت غائب بودن و يا غير آن ) مقدور نباشد ، آيا شرط فوق ساقط مىگردد يا نه ؟\r\n\r\nبسمه تعالى\r\n- چنانچه امرى در شرع مقدس مشروط به چيزى شد خداوند متعال مىداند كه مكلفين ، قدرت بر حفظ نفس بر انجام عمل مشروط را دارند ،  « لا يُكَلِّفُ اللَّهُ نَفْساً إِلَّا ما آتاها »  . و انسان به وساوس شيطان كه او را به ارتكاب حرام دعوت مىكند نبايد اعتنا كند و دختر سرمايهء خود را بايد حفظ نمايد و خود را در معرض سرگردانى و تحيّر در آينده نبايد قرار دهد كه وقتى شهوت زودگذر تمام شد مواجه با مشكلات بشود . بله اگر به هيچ وجه ارتباط با پدر و جدّ پدرى ممكن نيست ، دختر با رعايت مصلحت به ازدواج مىتواند اقدام كند ، و اللّه العالم .\r\n\r\n1379\r\n- خواستگار دخترى شده‌ام كه پدر اين دختر با يكى از خواهرهاى من ( كه اين خواهرم هم از پدر و هم از مادر با من يكى است ) شير مادرم را به مدت شش ماه خورده‌اند ؛ آيا اشكال يا مانع شرعى در اين ازدواج هست يا خير ؟ چرا ؟\r\n\r\nبسمه تعالى\r\n- در فرض مزبور دختر ، برادر زاده و از محارم رضاعى شما محسوب مىشود ، تزويج با او باطل است . و وطى در زمان جهل ، وطى به شبهه بوده و فرزندان حلال زاده مىباشند ، و اللّه العالم .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\n1380\r\n- آيا مىتوان دخترى را كه در خانهء پدرش است و ازدواج نكرده امّا باكره نيست صيغه كرد ؟ ( به طور موقت ) .\r\n\r\nبسمه تعالى\r\n- اگر به غير دخول بكارت از بين رفته ، اجازهء پدر لازم است ، و الّا مانعى ندارد ، و اللّه العالم .\r\n\r\n1381\r\n- با توجه به نظر شما در جواب به سؤال 1482 در كتاب استفتائات آيا در صورت غايب بودن يا فوت كردن پدر يا جدّ پدرى يا عدم دسترسى به آنها حاكم شرع ( مجتهد جامع الشرائط ) بر دختر صغيره ولايت دارد و جايز است با اجازه و اذن حاكم شرع دختر صغيره را به عقد دائم يا موقت در آورد ؟\r\n\r\nبسمه تعالى\r\n- حاكم شرع در امر نكاح نه بر دختر صغير ولايت دارد نه بر دختر كبير و بالغ ، و اللّه العالم .\r\n\r\n1382\r\n- در كتاب وسايل ، باب كراهة تصرّف المرأة فى مالها و انفاقها منه به غير اذن زوجها الا فى الواجب ، و حكم النذر . . . عن أبي عبد اللّه عليه السّلام : ليس للمرأة أمر مع زوجها فى عتق و لا صدقة و لا تدبير و لا هبة و لا نذر فى مالها الّا باذن زوجها الّا في زكات أو برّ والديها أو صلة قرابتها .\r\nاولا نظر مبارك را در اين روايت بيان فرماييد . و ثانيا فتواى شما در موضوع اين گونه تصرفات زنى در مال خودش بدون اذن شوهرش از نظر حكم تكليفى و وضعى چه مىباشد ؟ آيا كراهت است يا حرمت ؟ آيا چه وجهى دارد ؟ با اينكه اين گونه تصرّفات منافاتى با حقّ شوهر ندارد و ضرر هم به شوهر متوجه نمىشود چون زن اگر چه ثروتمند هم باشد واجب النفقهء زوج خود مىباشد ، آيا زن تا اين حد مستقل نيست ؟ آيا زوج در اين مورد ولايت بر همسر خود دارد ؟ چرا ؟\r\nحال اگر زن بدون اذن شوهرش در مال خود اين گونه تصرّفات را نمود نافذ مىباشد يا خير ؟ مثل اينكه صدقه داد يا هبه نمود مثلا آيا اين مال منتقل به طرف مقابل كه به او صدقه داده يا هبه نموده مىشود و طرف مقابل مالك اين مال مىگردد يا نه ؟ آيا قول زن در اينجا مسموع است يا نه ؟\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nآيا تجارت نمودن زن بدون اذن شوهرش در مال خود جايز است يا نه ؟ و بر تقدير جواز با مورد روايت چه فرقى دارد ؟\r\n\r\nبسمه تعالى\r\n- اصحاب از اين روايت اعراض كرده‌اند و تسالم اصحاب بر خلاف آن است فى الجمله و حمل بر كراهت مىشود و سؤالات بعد در اين صورت وجهى ندارد ، و اللّه العالم .\r\n\r\n1383\r\n- آيا در هزينه كردن مال يا پولى كه زن در اثر كار كردن يا بخشش ديگران مانند پدر يا شوهر به دست مىآورد ، اذن شوهر لازم است ؟\r\n\r\nبسمه تعالى\r\n- در تصرف زن در اموال خودش اذن شوهر لازم نيست لكن احتياط مستحب اين است كه در اين تصرفات به شوهر اطلاع دهد ، و اللّه العالم .\r\n\r\n1384\r\n- آيا بايد زن از شوهر خود اجازه بگيرد تا روزهء مستحبى بگيرد ؟ خارج شدن از خانه چطور ؟\r\n\r\nبسمه تعالى\r\n- زن مىتواند روزهء مستحب بگيرد مگر شوهر مطالبهء تمكين كند ، و اگر خروج از خانه منافى حقّ شوهر باشد جايز نيست بلكه احتياط واجب ترك خروج بدون رضايت شوهر است مطلقا ، و اللّه العالم .\r\n\r\n1385\r\n- اين جانب با دخترى پيمان زناشويى بستم ، ولى پس از عقد ايشان اصرار مىكند كه عقد را فسخ نمايم و اظهار مىنمايد كه علاقه‌اى به اين جانب ندارد و نيز اخيرا خانوادهء من با ادامهء وصلت مخالفت مىنمايند و حتى دختر تهديد كرده است كه اگر عقد را فسخ نكنم به مراجع رسمى شكايت خواهد كرد . اميدوارم راهنمايى فرماييد .\r\n\r\nبسمه تعالى\r\n- چنانچه دختر راضى نمىشود ، زندگى بر شما تلخ خواهد شد ، بهتر است ايشان را رها كنيد و با شخص ديگرى ازدواج كنيد ، و اگر مهرى قرار داديد به ايشان بگوييد مهرش را به شما بذل كند و شما هم ايشان را طلاق بدهيد ، و اللّه العالم .\r\n\r\n1386\r\n- به عرض مىرساند در نكاحيه‌ها نوشته مىشود كه صداق عند المطالبه به زوجه پرداخت شود نه عند الاستطاعه ، لازمهء عبارت اين است كه پرداخت مهريه منوط به مطالبهء زوجه مىباشد ، حال مسئلهء افزايش و كاهش ارزش پول در بازار تأثيرى در مقدار مهريه دارد ؟\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nبسمه تعالى\r\n- كسى كه بابت مهريه يا غير آن مبلغى از پول رايج را به ديگرى بدهكار باشد ، طلبكار فقط همان مبلغ تعيين شده را مىتواند مطالبه كند و حقّ مطالبهء بيش از آن را ندارد و كاهش يا افزايش قدرت خريد پول تأثيرى در حكم مزبور ندارد ، و اللّه العالم .\r\n\r\n1387\r\n- در صورت حائض بودن زن ، آيا براى مرد جايز است كه لوازمى چون فرج مصنوعى را ( كه از پلاستيك و مشابه فرج زن ساخته شده است ) در وسط رانهاى زن قرار داده و در آن دخول نمايد يا نه ؟\r\n\r\nبسمه تعالى\r\n- عمل مذكور جايز نيست ، و اللّه العالم .\r\n\r\n1388\r\n- با توجه به اينكه امروزه برخورد دختران و پسران در محيطهاى علمى و كارى افزايش يافته و احتراز از گناه براى مؤمنين دشوارتر شده ، آيا براى جلوگيرى از گناه ، دختر باكره مىتواند بدون اذن پدر ازدواج موقت نمايد ؟\r\n\r\nبسمه تعالى\r\n- اذن پدر لازم است ، و اللّه العالم .\r\n\r\n1389\r\n- نظر شما در مورد صيغهء موقت چيست و در صورتى كه جوانان دچار گناه و آلودگى مىشوند ، ازدواج موقت با دختر باكره‌اى كه مصلحت خودش را مىداند بدون اجازهء پدر دختر آيا مىشود عقد كرد ؟ و در صورتى كه پدر دختر اجازه نمىدهد بفرماييد .\r\n\r\nبسمه تعالى\r\n- در عقد باكره اگر چه عقد موقت باشد اذن پدر و يا جدّ پدرى معتبر است و بدون اذن آنها عقد باطل است اگر چه شرط عدم دخول كرده باشند ، و اللّه العالم .\r\n\r\n1390\r\n- استبراء زنى كه زنا كرده است ، شرط صحت عقد بعدى است يا نه ؟ اگر هست مدت آن چقدر است ؟\r\n\r\nبسمه تعالى\r\n- اگر همان شخصى كه زنا كرده است مىخواهد با زانيه‌اى كه غير معتدّه و بدون شوهر در حال زنا بوده است ، ازدواج كند بنابر احتياط واجب با او پس از گذشت يك حيض ازدواج كند و قبل از آن ازدواج نكند ، و اللّه العالم .\r\n\r\n1391\r\n- يك مرد بهائى با يك زن هم مذهب خودش با آيين عادى خودشان ازدواج كرده‌اند و الآن مىخواهند سند ازدواج دريافت كنند ، مراجعه كرده‌اند به دادگاه ، آيا از نظر شرعى قاضى چنين حقّى را دارد به آنها حكم دهد و آنها را معرفى به ثبت ازدواج كند يا نه ؟\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nبسمه تعالى\r\n- اگر آن زن و مرد قبلا مسلمان بوده‌اند و بعد بهائى شده‌اند ، ازدواج آنها صحيح نيست ، و چنانچه از پدر و مادر بهائى متولد شده‌اند و قبلا مسلمان نبودند ازدواج آنها صحيح است و معرفى آنها براى ثبت ازدواج مانعى ندارد ، و اللّه العالم .\r\n\r\n1392\r\n- اگر دخترى كه بيم از به گناه افتادن دارد و فعلا شرايط ازدواج دائم برايش فراهم نيست و يقين دارد كه پدرش با ازدواج موقت نيز موافقت نمىكند ، مىتواند بدون اذن پدر ، با شرط عدم دخول ازدواج موقت نمايد ؟\r\n\r\nبسمه تعالى\r\n- جايز نيست ، و اللّه العالم .\r\n\r\n1393\r\n- اگر مرجع تقليد پسر ، اذن پدر براى دختر باكره را در متعه شرط بداند ولى مرجع تقليد دختر لازم نداند ، تكليف چيست ؟\r\n\r\nبسمه تعالى\r\n- بايد به نظر مرجع تقليد زوجين عقد موقت صحيح باشد ، و اللّه العالم .\r\n\r\n1394\r\n- اگر عدم دخول در متعه شرط شود ، آيا اذن پدر براى دختر باكره لازم است ؟\r\n\r\nبسمه تعالى\r\n- در لزوم اذن پدر وجود و عدم اين شرط اثر ندارد ، و اللّه العالم .\r\n\r\n1395\r\n- مراد از نفع داشتن عقد براى دختر در مسأله 2438 رسالهء عمليه چه مىباشد ؟\r\n\r\nبسمه تعالى\r\n- مانند اينكه نفع مالى معتدّ به داشته باشد ، و اللّه العالم .\r\n\r\n1396\r\n- آيا زن در انتخاب تابع شوهر است يا مستقلّ و در صورت دوم اطاعت زن از مرد در قبال مستلذّات مشروعه در غير موارد ممنوعه لازم است يا خير ؟ و در صورت لزوم اطاعت آيا در صورتى كه وطن مرد فرضا آبادان باشد و حاج خانم مشهد رضوى را براى وطن خود انتخاب نمايد چگونه اطاعت ممكن مىشود يا اينكه چنين بعد مسافتى از معاذير مشروعه محسوب مىشود ؟\r\n\r\nبسمه تعالى\r\n- تعيين محل سكونت زن در اختيار شوهر است مگر اينكه در ضمن عقد زن محل خاصى را براى سكونت شرط كرده باشد كه در اين صورت شوهر بايد به شرط عمل نمايد و در صورتى كه زن عذرى نداشته باشد بر او لازم است نسبت به شوهر تمكين نمايد ، و اللّه العالم .\r\n\r\n1397\r\n- اگر به گناه افتادن شرط اضطرارى براى ساقط شدن اذن پدر براى دختر باكره باشد ، آيا به\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nگناه افتادن در صحبت با نامحرم مىتواند حدّ اضطرار باشد يا مثلا احتمال افتادن به گناه زنا حدّ اين اضطرار است ؟\r\n\r\nبسمه تعالى\r\n- خداوند قدرتى به انسان داده كه بتواند نواهى خداوند را با فكر به عواقب سوء آن ترك كند و مضطرّ به گناه نشود ، و اللّه العالم .\r\n\r\n1398\r\n- ضمانت اجراى نكاح دختر باكرهء بالغه‌اى كه مستقلا و بدون اذن ولى صورت گرفته در صورت عدم تنفيذ بعدى از جانب ولى چيست ؟\r\n\r\nبسمه تعالى\r\n- نكاح دختر باكره بايد به اذن ولى باشد ، و چنانچه نكاح او بدون اذن ولى انجام شد بنابر احتياط عقد مزبور باطل است و آثار زوجيت مترتب نمىشود و براى جدا شدن و ازدواج با شخص ديگر نيز احتياط آن است كه مرد او را طلاق بدهد ، و اللّه العالم .\r\n\r\n1399\r\n- در فرض بطلان عقد نكاح واقع شده در مسألهء بالا چنانچه دختر مجددا بخواهد با همان مرد ازدواج كند ، آيا ازالهء بكارتى كه به موجب چنين عقد باطلى صورت گرفته موجب اسقاط اذن ولى مىگردد ؟\r\n\r\nبسمه تعالى\r\n- در فرضى كه بعد از عقد مزبور دخول شده و بكارت دختر با دخول از بين رفته ، براى ادامهء زندگى بايد عقد را تجديد كنند و در عقد جديد اذن ولى معتبر نيست ، و اللّه العالم .\r\n\r\n1400\r\n- بعد از پرداخت مهريه اگر از طرف زن مبلغى به عنوان نحله تعيين و مطالبه شود آيا شرعى است ؟ و آيا بر مرد واجب است نحله بدهد ؟\r\n\r\nبسمه تعالى\r\n- شرعيت ندارد ، و اللّه العالم .\r\n\r\n1401\r\n- اگر زنى بعد از گذشت سالها از زندگى مبلغى به عنوان اجرت المثل زحمات و كاركردنهاى خود در خانهء شوهرش از شوهر مطالبه كند شرعى است ؟ آيا بر شوهرش واجب است به او بدهد ؟ و حكم كار كردن تبرّعى زن در منزل چيست ؟\r\n\r\nبسمه تعالى\r\n- اگر از اول شرط اجرت كرده ، حقّ مطالبه دارد ، در غير اين صورت حقّ مطالبه ندارد ، و اللّه العالم .\r\n\r\n1402\r\n- مردى كه با زنى ازدواج مىكند هنگام عقد نه در عقدنامه و نه به صورت كتبى و شفاهى\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nهيچ گونه قيدى راجع به كارهايى كه خانم در منزل انجام مىدهد چيزى به عنوان اجرة المثل يا حق الزحمه پرداخت بشود نيامده ، آيا در هنگام طلاق از لحاظ قانونى و شرعى چيزى به عنوان حق الزحمه يا اجرة المثل به او تعلق مىگيرد يا نه ؟\r\n\r\nبسمه تعالى\r\n- در فرض سؤال زن نمىتواند براى كارهايى كه در منزل انجام داده مطالبهء اجرت نمايد ، و اللّه العالم .\r\n\r\n1403\r\n- در صورتى كه يكى از زوجين قبل از دخول و بعد از تعيين مهر فوت نمايد :\r\nالف ) در صورت فوت زوج ، آيا زوجه مستحق مهر خواهد بود ؟\r\nب ) در صورت فوت زوجه حكم را بيان نماييد .\r\n\r\nبسمه تعالى\r\n- در صورت فوت احد الزوجين قبل از دخول ، مهر نصف مىشود لكن احتياط اين است كه در صورت فوت زوج ، زوجه با ورثهء زوج در مقدار مهر - از جهت نصف يا تمام آن - مصالحه كنند ، و اللّه العالم .\r\n\r\n1404\r\n- الف ) آيا زناى به عنف با دختر غير بالغهء باكره ، موجب ضمان مهر المثل مىشود ؟\r\nب ) در صورت بلوغ دختر در فرض فوق ، حكم چيست ؟\r\nج ) در صورتى كه شخصى با وعدهء دروغين ازدواج با دختر باكره‌اى زنا كرد ، با توجه به مكره نبودن دختر ، آيا زانى ضامن مهر المثل است ؟\r\n\r\nبسمه تعالى\r\n- زناى به عنف با باكره چه صغيره باشد چه كبيره موجب مهر المثل است . و اگر با رضايت دختر بالغه باشد موجب مهر نيست هرچند به او وعدهء ازدواج داده باشد ، و اللّه العالم .\r\n\r\n1405\r\n- در صورتى كه مهريهء زنى پول رايج كشور باشد و مثلا سى سال بعد از عقد ازدواج مهريه‌اش را مطالبه نمايد ، با عنايت به اينكه بعد از مرور زمان مذكور ارزش پول به قدرى كم شده است كه اكنون آن مهريه ارزش مطالبه ندارد ، احتساب آن به قيمت و نرخ روز و در نظر داشتن ميزان تورم چه حكمى دارد ؟\r\n\r\nبسمه تعالى\r\n- بيش از همان مبلغ را نمىتواند مطالبه كند چون از همان ابتداء همين مقدار به ذمّهء او آمده است و ضامن نقص ماليّت آن نيست مانند اينكه شخصى مال ديگرى را غصب كند\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nولى هنگام ردّ آن قيمت سوقيّهء آن كم باشد ، ضامن آن نقص نيست ، و اللّه العالم .\r\n\r\n1406\r\n- الف ) دخترى با اطلاع كافى از عدم استطاعت مالى زوج در پرداخت نقدى مهريه ، با وى ازدواج مىنمايد . با فرض اينكه در عقدنامه نوشته شده مهريهء زوجه دين لازم است و عند المطالبهء زوج بايد اداء كند ، آيا زوجه كه غير مدخوله است مىتواند به بهانهء عدم پرداخت مهريه‌اش از جانب زوج از ايفاى وظايفش خوددارى كند ؟\r\nب ) آيا حقّ امتناع و منع زوجه منحصر به عدم انجام زناشويى ( تمكين خاص ) است يا مىتواند از انجام كليهء تكاليف زوجيت ( تمكين عام ) استنكاف نمايد ؟\r\n\r\nبسمه تعالى\r\n- هرگاه زوجه عالم به حال زوج باشد و بداند كه او قادر به پرداخت مهريه فعلا نيست حقّ امتناع ندارد و اقدام بر تزويج در فرض مزبور متضمن مهلت دادن زوج در تأخير دين است ، و اللّه العالم .\r\n\r\n1407\r\n- زن و شوهرى كه 20 سال از ازدواج آنان مىگذرد و در ابتدا و طول زندگى هر دو كمونيست ( به معنى كامل يعنى نفى كامل وجود خالق متعال و نبوت و معاد همهء مسائل شرعيه اعم از اصول و فروع بوده‌اند ) با اينكه از نظر ولادت ، مسلمان ( داراى پدر و مادر مسلمان ) بوده‌اند ، اكنون زن توبه نموده و به علم و تحقيق به اسلام و مكتب مقدس اهل بيت عليهم السّلام بازگشت نموده و داراى التزام قلبى و عملى به كليهء مسائل شرعى مىباشد ، امّا شوهر با ادامهء تعصب كور پافشار بر عقايد خود است ( كه بطور علنى و قطعى منكر همه چيز حتى خداوند تعالى است و حتى به مقدسات مانند نماز نيز توهين و استهزاء مىنمايد و دائما در صدد اذيت و آزار زن بر سر اعتقادات و انجام فرامين مىباشد ) .\r\nحال سؤال اين است كه تكليف اين زن چيست ؟ آيا عقد فسخ مىباشد ، يا زن بايستى طلاق بگيرد يا اينكه اين زندگى را ادامه دهد ؟ ( شوهر نيز بر جدايى اصرار دارد امّا بدون طلاق ، و انگيزهء زن بر ادامهء زندگى صرفا به دليل فرزندان مىباشد ) .\r\n\r\nبسمه تعالى\r\n- در فرض مزبور نكاح باطل شده و احتياج به طلاق ندارد ، بايد از هم جدا شوند و زن بعد از انقضاء عدّه مىتواند با مرد ديگر كه مسلمان باشد ازدواج كند ، و اللّه العالم .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\n1408\r\n- اين حقير مبتلا به لكنت زبان مىباشم ( به اين معنا كه كلمات را با گير و زحمت و گاه لكنت ادا مىنمايم كه البته اين لكنت در حضور جمع است نه خلوت ) و در موقع ضرورت به وكالت از طرف ايجاب عقدى را جارى كردم ، اين مرتبه چون انشاء در خلوت بود هيچ‌گونه لكنتى حاصل نگرديد و عقد در كمال فصاحت انشاء گرديد .\r\nخواهشمند است با توجه به وسواس بوجود آمده ( چون بنده دچار احتياط فراوان و وسواس هستم ) نظر مبارك را پيرامون صحت عقد در صور مختلف سؤال فوق الذكر بيان فرماييد .\r\n\r\nبسمه تعالى\r\n- در فرض سؤال ، عقدى را كه اوّل اجراء كرده‌ايد - هرچند با لكنت بعضى از حروف صيغه را اجراء كرديد - عقد صحيح و احتياج به اعاده ندارد ، و اللّه العالم .\r\n\r\n1409\r\n- زوج و زوجه مهريه‌اى معيّن كرده‌اند و آن پول است ، بعد شرط مىكنند كه آن پول را زمين معينى و خانه معينى زوج و برادر زوج خريدارى كنند و مهريه بر ذمهء زوج بوده و در سند مىنويسند از شرايط ضمن عقد زوج و برادر زوج ملتزم و متعهد شدند در ظرف يك ماه تبديل پول به خانهء معيّنى و زمين معيّنى نمايند . حال آيا اين شرط صحيح است اگر به شرط عمل نشد برادر زوج چه كند و بر فرض فوت برادر زوج ، ورثهء او چه كنند ؟\r\n\r\nبسمه تعالى\r\n- شرط ضمن عقد فقط براى طرفين عقد الزام مىآورد و در فرض سؤال از جهت شرط در ضمن عقد بر برادر زوج چيزى نيست نه تكليفا و نه وضعا و در صورت فوت او هم چيزى بر ورثهء او نيست ، فقط بر زوج لازم است با كمك گرفتن از برادرش پول مزبور را در مدت معيّن شده تبديل به خانه بكند ، و اگر اين كار را نكرد خلاف شرع مرتكب شده است ، و اللّه العالم .\r\n\r\n1410\r\n- ازدواج موقت 99 ساله صحيح است و حكم عقد دائم را پيدا مىكند ؟ يا حكم عقد دائم پيدا نمىكند ؟ يا كلا عقد باطل است ؟\r\n\r\nبسمه تعالى\r\n- عقد مزبور باطل نيست لكن در ترتيب آثار عقد دائم و عقد موقت بايد احتياط كنند . در صورتى كه در عقد شرط ارث يا نفقه نشده ، زن مطالبه ارث و نفقه نكند و براى\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nجدا شدن بنابر احتياط علاوه برابر مدت مرد او را طلاق هم بدهد ، و اللّه العالم .\r\n\r\n1411\r\n- در صورتى كه فتواى مقلّد زن و مرد مختلف باشد وظيفه چيست ؟\r\n\r\nبسمه تعالى\r\n- بايد به احتياط مزبور عمل كنند ، و اللّه العالم .\r\n\r\n1412\r\n- شخصى زنى را به عقد شرعى خود در آورده اما با سند عادى قبل از تمكين شخص ديگرى او را اغفال نموده به عقد خود در آورده ، چند سؤال مطرح است جواب مرقوم فرماييد :\r\nالف ) آيا عقد جارى با توجه به اعلام رضايت طرفين و حضور و شهادت شهود با سند عادى ، باطل محسوب مىشود ؟\r\nب ) در صورتى كه عقد جارى صحيح باشد ، اگر نامبرده ( همسرم ) قبل از جارى شدن صيغهء طلاق ، تن به ازدواج با شخص ديگرى بدهد ، قضيه چه شكلى پيدا مىكند ؟ و در اين صورت آيا عقد دوم صحيح است يا باطل ؟\r\nج ) چنانچه مسلمانى زن شخص ديگرى را تحريك ، تطميع ، وسوسه و اغفال نمايد و باعث مطلّقه شدن وى از همسرش شود ، شرعا حقّ ازدواج با آن زن را دارد يا خير ؟ و در صورت اثبات تحريك و تطميع ، تصميم حكومت اسلامى در مورد چنين فردى چگونه است ؟\r\n\r\nبسمه تعالى\r\n- الف ) در فرض سؤال عقد صحيح است و همسر شما بدون طلاق نمىتواند به ديگرى ازدواج بكند ، و اللّه العالم .\r\nب ) در حالى كه طلاق نگفته‌ايد ، عقد دوم باطل است و اگر زن با اينكه حكم را مىداند تمكين كند زنا داده است ، و اگر مرد بداند شوهر دارد آن زن بر او حرام ابدى مىشود ، و اللّه العالم .\r\nج ) شخص مذكور مستحقّ تعزير است ، و اللّه العالم .\r\n\r\n1413\r\n- اگر در عقد نكاح زن و شوهر توافق كنند كه زن ديگرى نگيرد و اگر گرفت فلان مبلغ بدهد به زوجه ، چه حكمى دارد ؟\r\n\r\nبسمه تعالى\r\n- شرط مزبور در عقد نكاح مانعى ندارد ، و اللّه العالم .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\n1414\r\n- دربارهء تقويت نمودن منى يا نطفهء مردى كه ضعيف است با منى يا نطفهء مرد ديگرى چه مىفرماييد ؟ و بچّه‌اى كه از اين طريق متولّد مىشود به چه كسى ملحق مىشود ؟\r\n\r\nبسمه تعالى\r\n- چنانچه منى اضافه شده در منى ضعيف مستهلك شود و فقط منى ضعيف تقويت گردد بطورى كه آنچه وارد رحم زن مىشود عرفا منى شوهر او حساب شود ، و متولد شده به منى شوهر اسناد داده شود ، در اين صورت بچه‌اى كه متولد مىشود فرزند صاحب منى ( يعنى شوهر زن ) حساب مىشود ؛ و لكن وارد كردن منى شوهر در رحم زنش به توسط غير شوهر جايز نيست ، و اللّه العالم .\r\n\r\n1415\r\n- اگر به خواستگارى برود و وعدهء ازدواج بدهد و در ضمن وعده توافق كنند كه اگر منصرف شد مبلغى بدهد ، آيا اين شرط صحيح است ؟\r\n\r\nبسمه تعالى\r\n- شرط مزبور صحيح نيست ، و اللّه العالم .\r\n\r\n1416\r\n- آيا پدر شوهر براى عروسش محرم است يا خير ؟\r\n\r\nبسمه تعالى\r\n- عروس براى پدر شوهر محرم است ولى نظر التذاذى جايز نيست ، و اللّه العالم .\r\n\r\n1417\r\n- آيا دخترى كه با زنا ازالهء بكارت شده بايد براى ازدواج دائم يا موقت از پدر يا جدّ پدرى خود اجازه بگيرد ؟\r\n\r\nبسمه تعالى\r\n- در فرض مزبور در ازدواج آن دختر اذن ولى شرط نيست ، و اللّه العالم .\r\n\r\n1418\r\n- اگر زن بدون اجازهء شوهر كلاس برود آيا ناشزه مىشود يا خير ؟ البته شوهر مانع شود و او اصلا به حرفش گوش ندهد و از روى سركشى و طغيان برود نشوز ثابت است يا خير ؟\r\n\r\nبسمه تعالى\r\n- اگر با خروج از منزل بدون اذن شوهر ، حقّ او تفويت شود ، مرتكب فعل حرام شده ؛ و اگر مستلزم تفويت حقّ او نشد ، بر خلاف احتياط واجب عمل كرده . ولى در هر دو صورت ناشزه نمىشود ، و اللّه العالم .\r\n\r\n1419\r\n- طبق فرمايش پيامبر اكرم صلّى اللّه عليه و آله و سلّم : ازدواج نصف ايمان مىباشد . با توجه به اين فرمايش ، آيا حضرت ولى عصر عليه السّلام ازدواج كرده‌اند يا خير ؟\r\n\r\nبسمه تعالى\r\n- در اين خصوص اطلاعات دقيقى وجود ندارد ، براى ظهور ايشان دعا كنيد ، موفق\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nباشيد .\r\n\r\n1420\r\n- اگر مرد شرط كند بر زن خود در عقد نكاح كه پوشيه بزند ، لكن زن مقلّد كسى است كه ستر وجه را جايز مىداند ، آيا زن بايد به شرط عمل كند ؟\r\n\r\nبسمه تعالى\r\n- در فرض مزبور واجب است زن به شرط وفاء نمايد ، و اللّه العالم .\r\n\r\n1421\r\n- با توجه به اينكه مورخين مهريهء بزرگ بانوى اسلام يعنى حضرت فاطمه زهراء عليها السّلام را به اقوال مختلف :\r\n1 - يك زره جنگى به مبلغ 480 درهم به اضافهء يك دست لباس كتانى يمانى و يك قطعه پوست گوسفند .\r\n2 - چهارصد درهم .\r\n3 - چهارصد مثقال نقره ؛ ذكر كرده‌اند ، و از طرف ديگر با توجه به وجود خبر « جعل اللّه مهر فاطمة الزهراء شفاعة المذنبين فى أمة أبيها » كه در اخبار اسلامى وارد است ، آيا صرف تعيين مهريهء حضرت فاطمه زهراء عليها السّلام براى عروسان ، بدون اينكه ميزان ارزش زمان حال صداق مذكور برآورد و معلوم شود صحيح است ؟\r\n\r\nبسمه تعالى\r\n- مهر السنّة طبق روايات صحيحه و موثّقه پانصد درهم است كه در آن زمان مساوى پنجاه مثقال شرعى ( هر مثقال شرعى 4 / 3 مثقال صيرفى است ) طلا بوده است . و روايتى كه ذكر كرده‌ايد راجع به مهر آخرتى حضرت فاطمة الزهراء عليها السّلام است كه شفاعت مذنبين مهر قرار داده شده است و در دنيا مهر دنيوى يعنى مال لازم است و پنجاه مثقال طلا را عينا يا قيمة مىتوانند مهر قرار دهند ، و اللّه العالم .\r\n\r\n1422\r\n- زنى شوهر اولش او را طلاق داده ، بعد از طلاق با يكى ازدواج نموده و مدتى شوهر او تارك زنش بوده ، خانم به ادّعاى اينكه شوهر من مفقود الاثر است مطلّقه به حكم دادگاه گرديده ، سپس ازدواج با پسرى نموده كه در گفتگوى قبل العقد به اين زوج جوان گفته شوهر قبلى من مفقود الاثر مىباشد و شناسنامهء خود را چند سال كوچك كرده ، الآن از نظر مسئولين زوج قبلى او زنده مىباشد ، اينك سؤالات زير مورد نظر است :\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n1 - اصل عقد با زوج سوّم آيا صحيح است يا مشتمل است بر غرور و فريب ؟\r\n2 - عند الاختلاف كه زن بگويد من به او گفتم نسبت به اينكه شوهر قبلى داشتم و مفقود الاثر است و مرد انكار نمايد ، قول كداميك مقدّم است ؟\r\n3 - با توجه به حيات شوهر دوم ، ادامهء زندگى اين زن با زوج جوان چگونه است ؟\r\n4 - چنانچه شوهر دوم موجود شد و قصد زندگى با اين زن را داشت چه حكمى دارد ؟\r\n\r\nبسمه تعالى\r\n- چنانچه زن بعد از انقضاء عدّه از طلاق شوهر اوّل با شخص دوم ازدواج نموده و طلاق شرعى او از شوهر دوم با رعايت حكم شرعى مفقود انجام نشده و شوهر دوم هم زنده است ، در اين صورت زن به زوجيّت شوهر دوم باقى است و ازدواج او با شخص سوم باطل بوده و در فرض نزديكى بر شخص سوم حرام ابدى شده و بايد از هم جدا شوند ، و اللّه العالم .\r\n\r\n1423\r\n- در شبهاى شهادت ائمهء اطهار عليهم السّلام مخصوصا در ايام ماه محرم و صفر مىتوان صيغهء عقد ازدواج را بدون مجلس و شيرينىخورى خواند يا خير ؟\r\n\r\nبسمه تعالى\r\n- يمن و بركتى ندارد و شايد از عقد خيرى نبيند ، و اللّه العالم .\r\n\r\n1424\r\n- فرزند اين جانب در اثر تصادف فوت شده است ماشين كسى كه سبب فوت فرزندم شده است بيمه بوده مبلغ دويست و پنجاه هزار تومان به همسر متوفى و هفتصد و پنجاه هزار تومان به والدين متوفى به عنوان ديه پرداخته است ؛ شايان ذكر است كه متوفى بجز اين مبلغ پرداختى بيمه ما ترك ديگر ندارد بلكه دو ميليون تومان هم مقروض است ، الآن همسر متوفى از والدين متوفى درخواست آن هفتصد و پنجاه هزار تومان بعنوان مهريهء خود مىكند ، سؤال اين است كه همسر متوفى اين حق را دارد يا خير ؟\r\n\r\nبسمه تعالى\r\n- همسر ميّت حق مطالبهء مهريه را از پولى كه بيمه به پدر و مادر ميت داده است ندارد ، و اللّه العالم .\r\n\r\n1425\r\n- مىفرماييد بواسطهء عقد پدر زوج به زوجه و مادر زوجه به زوج محرم مىشود ؛ آيا بين عقد دائم و عقد موقت در مسأله تفاوتى وجود دارد يا خير ؟\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nبسمه تعالى\r\n- در حكم مزبور بين عقد دائم و عقد موقت فرقى نيست ، و اللّه العالم .\r\n\r\n1426\r\n- اگر زوجه با زوج شرط كند كه در شب زفاف زوج با او دخول و جماع كند او را ازالهء بكارت نمايد ، آيا عمل به اين شرط به زوج واجب شرعى است ؟\r\n\r\nبسمه تعالى\r\n- چنانچه مرد متمكن از عمل به شرط باشد بايد به شرط عمل كند ، و اللّه العالم .\r\n\r\n1427\r\n- آيا در شرع مقدس اسلام مقدار مهريه معلوم شده است و مهريه به نظر حضرت عالى بايد چه مقدار باشد ؟\r\n\r\nبسمه تعالى\r\n- مقدارى كه لازم باشد مهريه به آن مقدار قرار داده شود معيّن نشده لكن مستحب است مهريه به مقدار مهر السنة كه پانصد درهم نقره است بوده باشد ، و اللّه العالم .\r\n\r\n1428\r\n- در طايفهء ما رسم است كه به مجلس عروسى عاشق مىآورند و عاشق‌ها هم با ساز و موسيقى در مجلس به آواز لهو مىپردازند . اين مراسم يك رسم شده است و ما هم اگر نرويم احتمال قطع رحم در ميان خانواده‌ها بوجود مىآيد حتى ممكن است اين اختلافات تا حدّ دعوا و حتى به طلاق منجر بشود ، با توجه به اين موقعيّت ، ما چه وظيفه‌اى داريم ؟\r\n\r\nبسمه تعالى\r\n- حضور در مجالسى كه آلات حرام در آن استعمال مىشود جايز نيست و لكن در وقت ديگر كه ديگر ساز و آواز استفاده نمىكنند حاضر شويد ، و اللّه العالم .\r\n\r\n1429\r\n- به علّت فقدان زيبايى زن ، اگر مرد قصد داشته باشد زن را طلاق دهد ، آيا پرداخت مهريه لازم است يا نه ؟\r\n\r\nبسمه تعالى\r\n- بلى شوهر بايد مهريه را پرداخت كند ، و اللّه العالم .\r\n\r\n1430\r\n- در چه صورتى اجازهء پدر يا جدّ پدر در ازدواج دائم يا موقت دختر باكره لازم نمىباشد ؟\r\n\r\nبسمه تعالى\r\n- در صورتى كه دسترسى به پدر يا جدّ پدرى نباشد ، مثل اينكه محل اقامت آنها معلوم نباشد يا اينكه براى دختر كفو پيدا شده و ولىّ دختر روى اغراض شخصى خودش اذن نمىدهد ، در اين صورت اذن ولى شرط نيست ، و اللّه العالم .\r\n\r\n1431\r\n- 1 ) ازدواج دختر و پسر بهائى با مسلمان چه حكمى دارد ؟ و به فرض حرمت مسأله ، در\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nصورت ازدواج آن دو ، آيا فقط مرتكب فعل حرام شده‌اند يا اصولا اين ازدواج باطل است و به فرض باطل بودن فرزندانى كه از آنها متولد مىشوند آيا بعنوان فرزندان نامشروع تلقى خواهند شد ؟\r\n2 ) در صورتى كه يكى از زوجين به مسلك بهائى درآمده باشد حكم در مورد فرزندان آنها چگونه خواهد بود ، آيا احكام مسلمين بر آنها جارى است و اصولا ذكوريّت و انوثيّت ، بلوغ و عدم بلوغ مدخليتى در حكم دارد ؟\r\n3 ) حزب ضالّهء بهائيت در استان كرمان جهت گسترش تشكيلات ، جذب عناصر جديد و تبليغ مرام بىاساس خود اقدام به ترغيب جوانان بهائى جهت ازدواج با دختران و پسرانى كه يكى از والدين آنها بهايى و ديگرى مسلمان است مىنمايند . در اين رابطه وظيفهء آحاد ملت چيست ؟\r\n\r\nبسمه تعالى\r\n- 1 ) ازدواج مرد مسلمان با زن بهايى باطل است و نيز ازدواج زن مسلمان با مرد بهائى باطل مىباشد ، و چنانچه از روى جهل به مسأله اين ازدواج انجام گرفته و فرزندانى متولد شده‌اند فرزندان نامشروع تلقى نمىشوند و ملحق به پدر و مادرشان هستند . و در فرضى كه پدر يا مادر فرزند ، مسلمان باشند ، فرزند محكوم به اسلام است ، و اللّه العالم .\r\n2 ) در فرضى كه پدر يا مادر فرزند ، مسلمان باشند ، فرزند ( چه دختر باشد يا پسر ) محكوم به اسلام است مگر اينكه بعد از بلوغ يا تمييز كفر را اختيار كند ، و اللّه العالم .\r\n3 ) چنان كه در جوابهاى سابق بيان شد ازدواج مرد يا زن مسلمان با زن يا مرد بهائى حرام و باطل است ، مؤمنين بايد حكم شرعى را اعلام كنند و آنهايى را كه از روى علم اين كار را مىكنند نهى از منكر بنمايند تا جلوى اين كار گرفته شود ، و اللّه العالم .\r\n\r\n1432\r\n- آيا با يك زن خارجى غير مسلمان اگر نزديكى شود آيا زنا محسوب مىشود ؟\r\n\r\nبسمه تعالى\r\n- زنا محسوب مىشود ، و اگر در حال عمل گمان مىكرد حلال است وطى به شبهه محسوب مىگردد ، و اللّه العالم .\r\n\r\n1433\r\n- از آنجايى كه در بسيارى از احاديث و روايات ازدواج موقت عملى مستحب شمرده شده ، حال اگر شخصى با زنى كه فاسد است ازدواج موقت كند ، آيا بازهم عمل\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nمستحبى را انجام داده در صورتى كه هدفش امر به معروف و نهى از منكر كردن زن باشد ؟\r\n\r\nبسمه تعالى\r\n- ازدواج با مشهورهء به زنا اشكال دارد ، و اللّه العالم .\r\n\r\n1434\r\n- پسرى كه قصد ازدواج با دخترى را دارد پيش از اينكه قصد و نيّت خود را به دختر بگويد با دختر دوست مىشود تا بعد قصد خود را براى او بگويد ، آيا اين عمل حرام است ؟\r\n\r\nبسمه تعالى\r\n- چنانچه معاشرت مشتمل بر تلذّذ جنسى حتى از راه نگاه و صحبت و امثال آن باشد جايز نيست ، و اللّه العالم .\r\n\r\n1435\r\n- با توجه به اينكه نوعى مادهء شيميايى وجود دارد ( به صورت قطرهء خوراكى ) كه قادر است جنس مؤنث را به شدّت از لحاظ جنسى تحريك كند ، استفاده از آن در دو مورد زير چه حكمى دارد :\r\n1 - اگر مرد براى تحريك همسر خود از آن استفاده كند ؟\r\n2 - اگر مردى به وسيلهء آن زنى را ( بدون اطلاع زن ) تحريك كند سپس زن را كه تحريك شده و نياز به ازدواج دارد عقد كند ، آيا اين عقد باطل است ؟\r\n\r\nبسمه تعالى\r\n- در هر دو صورت محل اشكال است ، ولى عقد با شرايط مذكور در رساله مانعى ندارد ، و اللّه العالم .\r\n\r\n1436\r\n- حدّ معقول مهريه در زمان حال از نظر جنابعالى چقدر مىباشد ؟\r\n\r\nبسمه تعالى\r\n- آنچه در مهر مستحب است مهر السنة است كه مقدار آن پنجاه مثقال شرعى طلا است ، و اللّه العالم .\r\n\r\n1437\r\n- اگر مرد با زنى با كاندوم ( پوشش پلاستيكى ) نزديكى كند و يا اينكه مرد لولهء خود را ببندد ، آيا بعد از نزديكى زن عدّه دارد و يا حكم يائسه دارد ؟\r\n\r\nبسمه تعالى\r\n- چنانچه نزديكى صورت گرفته زن بايد عدّه نگه دارد ، و اللّه العالم .\r\n\r\n1438\r\n- آيا ازدواج با زن مسيحى صحيح است ؟ و در صورت صحّت آيا اذن پدر لازم است ؟\r\n\r\nبسمه تعالى\r\n- ازدواج مرد مسلمان با زن مسيحى مانعى ندارد لكن اگر مرد زوجهء مسلمان دارد\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nازدواج او با زن مسيحى بايد به اذن زوجهء مسلمان باشد ، و اگر زوجهء مسلمان اجازه نداد ازدواج با زن مسيحى باطل است . و در ازدواج دختر باكره بنابر احتياط اذن ولىّ دختر شرط است - و لو دختر مسيحى باشد - لكن اگر در مذهب آنها دختر باكره مىتواند بدون اذن ولى ازدواج كند ، ازدواج با آن دختر بدون اذن ولىّ او مانعى ندارد ، و اللّه العالم .\r\n\r\n1439\r\n- 1 ) ازدواج به صورت دائم با اهل كتاب براى مرد يا براى زن جايز است يا خير ؟\r\n2 ) و اگر جايز نيست به صورت دائم ، كسى كه بدون توجه اين ازدواج را انجام داده و حتى داراى فرزندى شده تكليف چيست ؟\r\n3 ) برداشتن آب در ظرف كوچك و بزرگ از قنات بدون احراز رضايت صاحبان آن و آوردن مثلا به منزل براى خوردن و غيره جايز است ؟ ( با محدود بودن آب در منطقه ) .\r\n\r\nبسمه تعالى\r\n- 1 ) ازدواج دائم مرد مسلمان با كتابيّهء غير مجوسيّه در صورتى كه زوجهء مسلمه دارد بايد به اجازهء او باشد ، و ازدواج با مجوسيّه بنابر احتياط جايز نيست ، و زن مسلمان نمىتواند با اهل كتاب ازدواج كند ، و اللّه العالم .\r\n2 ) در مورد بطلان بايد جدا شود و فرزند ولد شبهه محسوب مىشود ، و اللّه العالم .\r\n3 ) به مقدار متعارف مانعى ندارد ، و اللّه العالم .\r\n\r\n1440\r\n- آيا زن برادر براى برادر شوهر خود مثل زن اجنبيه است يا از نظر حرمت و حليّت فرق مىكند ؟\r\n\r\nبسمه تعالى\r\n- مثل زن اجنبيّه است ، و اللّه العالم .\r\n\r\n1441\r\n- دخترى بدون اذن ولىّ خود به عقد موقت مردى درمىآيد ، آيا اين عقد باطل است و محرميّت بين اين دو واقع نشده است ، آيا مادر دختر به مرد محرم مىشود ؟\r\n\r\nبسمه تعالى\r\n- ازدواج دختر باكره بدون اذن پدر يا جدّ پدرى بنابر احتياط باطل است ، و نسبت به محرميّت با مادر دختر هم بايد رعايت احتياط شود ، و اللّه العالم .\r\n\r\n1442\r\n- اگر كسى به قول زنى متهم و زناكار اعتماد كند و او را عقد كند ، آيا عقد صحيح است و آثار ازدواج را دارد ؟\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nبسمه تعالى\r\n- چنانچه محرز نشود كه زن در زمان عقد شوهردار يا در عدّه بوده ، عقد صحيح است ، و اللّه العالم .\r\n\r\n1443\r\n- آيا انسان مىتواند در يك وعده چندين بار با همسرش جماع كند و يا بايد ابتدا غسل كند تا پاك شود و بعد دوباره جماع كند ؟\r\n\r\nبسمه تعالى\r\n- جماع قبل از غسل اشكالى ندارد ، و اللّه العالم .\r\n\r\n1444\r\n- آيا انسان مىتواند براى لذّت بردن ، از شير همسر خود بخورد يا پستان او را بمكد ؟\r\n\r\nبسمه تعالى\r\n- در صورتى كه ايذاء به همسر باشد اشكال دارد ، و اللّه العالم .\r\n\r\n1445\r\n- اگر پسر و دختر هر دو شيعه باشند امّا طبق اهل سنت ازدواج ( صيغه جارى شود ) آيا اين عقد درست است ؟\r\n\r\nبسمه تعالى\r\n- چنانچه صيغهء عقدى كه اجراء شده - يعنى ايجاب و قبول آن - شرايط صحت عقد در مذهب شيعه را داشته باشد ، عقد صحيح است ، و شيعه بودن عاقد از شرايط صحت عقد نيست ، و اللّه العالم .\r\n\r\n1446\r\n- اگر كسى طبق اهل سنت عقد كرده باشد و بعدا بچه هم به دنيا آورد و الآن بعد از گذشتن چند سال مىخواهد طبق مذهب شيعه عقد كند ، آيا اين تجديد عقد درست است ؟\r\nو بچه‌هايى كه بعد از عقد مطابق اهل سنت به دنيا آمده‌اند حلال‌زاده هستند ؟\r\n\r\nبسمه تعالى\r\n- چنانچه عقدى كه سابقا اجراء شده شرايط صحت عقد در مذهب شيعه را داشته ، تجديد عقد لازم نيست ؛ و اگر شرايط صحت را نداشته ، بايد عقد را تجديد كنند و بچه‌هايى كه بعد از عقد اول به دنيا آمده‌اند حلال زاده و ملحق به پدر و مادرشان هستند ، و اللّه العالم .\r\n\r\n1447\r\n- آيا هزينهء دارو و درمان و انجام عمل جراحى براى زوجه از نفقهء واجب محسوب مىشود و بر عهدهء زوج مىباشد يا نه ؟\r\n\r\nبسمه تعالى\r\n- به مقدارى كه در توان زوج است و موجب مشقت در زندگى زوج نباشد بايد هزينهء دارو و درمان زوجه را بپردازد ، و اللّه العالم .\r\n\r\n1448\r\n- سؤالى پيش آمده كه اگر زنها كارهاى خانه را انجام ندهند و مرد نتواند آنها را به خدمت\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nخانه مجبور كند ، پس كارهاى خانه با كيست ؟\r\n\r\nبسمه تعالى\r\n- مقصود از شرط كه در مسألهء مزبور آمده فقط شرطى كه در وقت اجراء عقد ذكر مىشود نيست بلكه شرط ارتكازى را هم شامل مىشود ، و كار كردن متعارف زن در منزل شوهر از شروط ارتكازى عقد نكاح است و زن بايد به آن عمل كند ، و اللّه العالم .\r\n\r\n1449\r\n- مگر نه دستور اسلام اين است كه زن شوهردار و مرد زن‌دار اگر زنا كنند حكم سنگسار را دارند . چرا در حال حاضر عمل نمىشود و با آنها كارى ندارند ؟\r\n\r\nبسمه تعالى\r\n- اين امر به متصديان قضا مربوط مىشود ، و اللّه العالم .\r\n\r\n1450\r\n- هرگاه زوج و زوجه در مورد نوع ازدواج ( دائم و انقطاعى ) اختلاف داشته باشند ، زوج ادّعا كند كه ازدواج انقطاعى بوده و مدت آن سپرى شده و زوجه ادّعا كند كه ازدواج دائمى بوده و علقهء زوجيت برقرار است ، اگر هيچ كدام دليل و مدركى بر اثبات مدّعاى خود نداشته باشند ، قول كدام يك مقدم است ؟\r\n\r\nبسمه تعالى\r\n- در صورت اختلاف در دوام و انقطاع عقد ، قول مدّعى انقطاع مقدّم است و كسى كه ادّعاى دوام عقد را مىكند بايد قولش را در محكمهء شرعيّه پيش حاكم شرع واجد شرايط اثبات كند و الّا حاكم شرع حكم به انقطاع عقد مىكند ، و اللّه العالم .\r\n\r\nنگاه كردن\r\n\r\n1451\r\n- كسى كه زن برادر خود را بدون روسرى ببيند و در خود هيچ احساسى راه ندهد و نسبت به اين امر بىخيال باشد ، چگونه است ؟\r\n\r\nبسمه تعالى\r\n- نگاه كردن به زن اجنبيه اگر چه زن برادر باشد حرام است ، و اللّه العالم .\r\n\r\n1452\r\n- نگاه كردن مرد به وجه و كفين زن نامحرم بدون قصد لذّت اشكال دارد يا خير ؟ بفرمائيد كه نگاه كردن به پيرزن ( به بدن و موهايش ) بدون قصد لذّت جايز است يا نه ؟\r\n\r\nبسمه تعالى\r\n- نگاه كردن التذاذى حتى به وجه و كفين زن نامحرم جايز نيست ، و نيز نگاه كردن التذاذى به بدن و موهاى پيرزن هم جايز نيست ، و اللّه العالم .\r\n\r\n1453\r\n- حكم نگاه كردن به زنان از طريق تلويزيون را بيان فرماييد ؟\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nبسمه تعالى\r\n- در صورتى كه فيلم مستقيم باشد يا زن را بشناسد ، نگاه كردن به فيلم زن در تلويزيون حكم نگاه كردن به خود زن را دارد ، و در فيلم غير مستقيم و زنى كه او را نمىشناسد هم چنانچه موجب تهييج شهوت بر حرام يا ترويج فساد در مجتمع باشد جايز نيست ، و اللّه العالم .\r\n\r\n1454\r\n- نگاه كردن بىلذت به بدن نامحرم از روى لباس چه حكمى دارد ؟\r\n\r\nبسمه تعالى\r\n- نگاه كردن التذاذى جايز نيست و لو از روى لباس باشد ، و اللّه العالم .\r\n\r\n1455\r\n- اگر زنى را ببينم ولى به علتى متوجه نشويم كه زن محرم بود يا نامحرم ، آيا در صورتى كه حجاب خود را رعايت نكرده است نگاه مجدد به او جايز است ؟\r\n\r\nبسمه تعالى\r\n- نگاه به او جايز نيست ، و اللّه العالم .\r\n\r\n1456\r\n- در رساله‌اى از شما نوشته شده : نظر زن به بدن مرد نامحرم با قصد لذّت حرام است ؛ آيا نگاه زن به بدن مرد نامحرم بدون قصد لذت جايز است يا نه ؟\r\n\r\nبسمه تعالى\r\n- نگاه كردن به آن قسمت از بدن مرد كه بازگذاشتن آن متعارف است ، بدون قصد التذاذ جايز است ، و اللّه العالم .\r\n\r\n1457\r\n- حكم شرعى در خصوص استفاده از نيروهاى مرد در مدارس دخترانه ( راهنمايى ، دبيرستان ) به اضطرار و غير اضطرار چگونه است ؟ تشخيص اضطرار يا غير اضطرار با چه كسى است ؟\r\n\r\nبسمه تعالى\r\n- اختلاط زن و مرد در مدارس معرض فساد است و بايد براى مدارس دخترانه معلم زن تدارك ببينند ، و اللّه العالم .\r\n\r\n1458\r\n- كلاسهايى هستند كه دختران و پسران در آنها ( كلاس كنكور و تقويتى ) مختلط حضور مىيابند ، ظاهرا مجوز مؤسسهء فرهنگى و هنرى هم دارند ، حال حكم شرعى چگونه است ؟\r\n\r\nبسمه تعالى\r\n- حكم آن از جواب سؤال قبل معلوم شد ، و اللّه العالم .\r\n\r\n1459\r\n- فتواى شريف حضرتعالى در مورد نگاه كردن به زنان اقوام مسلمان و غير مسلمان كه در پوشش مرسوم و محلى خود حدود شرعى را مراعات نمىكنند چيست ؟\r\n\r\nبسمه تعالى\r\n- نگاه كردن با قصد التذاذ جنسى به محارم و غير محارم و لو مراعات حجاب\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nشرعى نكنند حرمت شرعى دارد ، و اللّه العالم .\r\n\r\n1460\r\n- انداختن عكسهاى خانوادگى كه حجاب رعايت نشده باشد حكمش چيست ؟\r\n\r\nبسمه تعالى\r\n- اگر نزد عكاس مرد باشد جايز نيست ، و اللّه العالم .\r\n\r\n1461\r\n- نگاه به نامحرم براى انتخاب همسر چه حكمى دارد ؟\r\n\r\nبسمه تعالى\r\n- جايز نيست مگر در صورتى كه ارادهء ازدواج با شخص معينى را داشته باشد كه در اين صورت مىتواند به محاسن آن زن مثل سر و صورت و گردن او نگاه كند ، و اللّه العالم .\r\n\r\n1462\r\n- آيا دختر و پسرهاى دانشجو ، مىتوانند در محوطهء علنى دانشگاه ، اختلاطهايى ظاهرا غير درسى و غير علمى داشته باشند ؟\r\n\r\nبسمه تعالى\r\n- اختلاط زن و مرد كه در معرض تحريك شهوت است جايز نيست ، و اللّه العالم .\r\n\r\n1463\r\n- وظيفهء شرعى در قبال متجاهر به گناه و فسق علنى مانند بد حجابى و آرايش زنان در جامعه ، برهنه بودن گردن و بيرون بودن موهاى سر از جلو و پشت مقنعه‌هاى بانوان ، تراشيدن صورت در مردان چيست ؟\r\n\r\nبسمه تعالى\r\n- وظيفهء شرعى در قبال متجاهر به گناه امر به معروف و نهى از منكر است ، و اگر گوش ندادند بايد آنها را به افرادى كه مسئول حفظ ظاهر مجتمع اسلامى هستند معرفى كنند ، و اللّه العالم .\r\n\r\n1464\r\n- الف ) حكم نگاه كردن بدون ريبه به تصويرها و فيلمهايى كه مواضعى از بدن را نمايش مىدهند كه معمولا پوشانده مىشود چيست ؟\r\nب ) همچنين حكم نگاه به تصوير و فيلم عورتين بدون ريبه چيست ؟ و آيا شناختن صاحب تصوير و فيلم دخالت دارد ؟\r\nج ) معنى شناختن از نظر شرعى چيست ؟ ( آيا صرف دانستن اسم و رسم كافى است ) ؟\r\n\r\nبسمه تعالى\r\n- الف ) چنانچه صاحب تصوير و فيلم را بشناسد يا اينكه در صورت نشناختن نگاه كردن به آن موجب تهييج شهوت بر حرام يا ترويج فساد در جامعه باشد جايز نيست ، و اللّه العالم .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nب ) چنانچه صاحب تصوير را بشناسد يا نگاه كردن موجب تهييج شهوت بر حرام باشد جايز نيست ، و اللّه العالم .\r\nج ) منظور از شناختن اين است كه علامتى از صاحب تصوير مىداند كه به جهت آن عكس او را نشان مىدهد و از او حكايت مىكند ، و اللّه العالم .\r\n\r\n1465\r\n- نگاه كردن بىلذت به نامحرم ( بدن ) از روى لباس چه حكمى دارد ؟\r\n\r\nبسمه تعالى\r\n- چنانچه نگاه كردن التذاذى نباشد و بدن زن هم پوشيده باشد و موجب تهييج شهوت بر حرام هم نباشد مانعى ندارد ، و اللّه العالم .\r\n\r\n1466\r\n- آيا زن مىتواند به فيلم و تصوير مرد اجنبى نگاه كند ؟\r\n\r\nبسمه تعالى\r\n- اگر نظر التذاذى بكند و يا آن مرد را بشناسد جايز نيست ، و چنانچه نشناسد احتياط واجب اين است كه آن را ترك كند ، و اللّه العالم .\r\n\r\n1467\r\n- آيا زن مىتواند به مردى كه از او خواستگارى كرده و يا به عكس او نگاه كند تا اگر او را پسنديد با او ازدواج كند ؟ يا مشروط به شرايطى است ؟\r\n\r\nبسمه تعالى\r\n- اگر نظر التذاذى نباشد جايز است ، و اللّه العالم .\r\n\r\n1468\r\n- متأسفانه بعضى از زنان شهرى عادت به پوشاندن مقدارى از موى سر و مقدارى از بدن خود را ندارند . آيا نگاه كردن به آن مواضع بدون قصد لذت و عدم ترس وقوع به حرام جايز است ؟\r\n\r\nبسمه تعالى\r\n- اگر با قصد التذاذ جنسى باشد حرام است ، و زنانى كه قسمتى از موهاى خود را نمىپوشانند گناه بزرگ مرتكب مىشوند و تا دير نشده توبه كنند كه مورد رحمت خدا واقع شوند ، و اللّه العالم .\r\n\r\n1469\r\n- همانطور كه استحضار داريد قشر عظيمى از جامعهء ما را زنان تشكيل داده‌اند و با توجه به سؤالات مكرر اين قشر در مورد مسجد كه برخى از اين سؤالات به شرح ذيل به حضورتان ارسال مىگردد . مستدعى است با عنايت نظرتان را بيان فرماييد :\r\n\r\n[ الف 
  ]\r\nحضور زنان در نماز جمعه ؟\r\n\r\nبسمه تعالى\r\n- مانعى ندارد و چنانچه واجد شرايط باشد مجزى است ، و اللّه العالم .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n\r\n[ ب 
  ]\r\nشركت زنان در نماز جماعات مساجد ؟\r\n\r\nبسمه تعالى\r\n- از جواب بالا معلوم مىشود ، و اللّه العالم .\r\n\r\n[ ج 
  ]\r\nحضور زنان در فعاليتهاى فرهنگى مسجد از قبيل كتابخانه ، كلاسهاى قرآن ، احكام اخلاق ؟\r\n\r\nبسمه تعالى\r\n- چنانچه موجب اختلاط با مردان و كار كردن با مردان اجنبى باشد اشكال دارد ، و اللّه العالم .\r\n\r\n1470\r\n- بنده به حرفهء كارگردانى علاقهء شديدى دارم و مىخواهم اين رشته را ادامه بدهم .\r\nمىخواستم از شما بپرسم با توجه به فيلمهايى كه اخيرا اجازهء نمايش داده مىشود ، آيا از نظر اسلام اين رشته مشكلى ندارد ؟\r\n\r\nبسمه تعالى\r\n- اختلاط زن و مرد اجنبى در مثل اين موارد جايز نيست و معلوم باشد محرّماتى كه در شريعت وجود دارد نوع مردم به آنها علاقه دارند به جهت اينكه با هواهاى نفسانى آنها موافق است ، لكن انسان مؤمن بايد رضاى خداوند متعال را در نظر بگيرد و خود را از محرّمات دور كند ، و اللّه العالم .\r\n\r\n1471\r\n- آيا استماع تمام برنامه‌هاى صدا و سيما جايز است يا خير ؟\r\n\r\nبسمه تعالى\r\n- گوش دادن به غنا و موسيقى لهوى جايز نيست ، و نگاه كردن به فيلمها نيز چنانچه موجب تهييج شهوت بر حرام يا ترويج فساد در جامعه باشد جايز نيست ، و استفاده از برنامه‌هاى ديگر صدا و سيما كه مشتمل بر عمل حرام نباشد مانعى ندارد ، و اللّه العالم .\r\n\r\n1472\r\n- به كار بردن بازيگر يا كارگردان مسلمان يا غير مسلمان در فيلمى كه مثلا حجاب كاملا رعايت نمىشود چه صورت دارد ؟ ساخت و نمايش و تماشاى چنين فيلمى چگونه است ؟\r\n\r\nبسمه تعالى\r\n- اختلاط زن و مرد در مثل اين موارد جايز نيست ، و اللّه العالم .\r\n\r\n1473\r\n- آيا در شستن مخرج بول با آب كر و جارى در مسأله 66 رساله عمليه ، دست كشيدن به محل بول لازم است ؟ و نگاه كردن به جاهايى از بدن زن نامحرم مثل ران و شكم كه معمولا مىپوشاند بدون قصد لذت يا با آن چه حكمى دارد ؟\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nبسمه تعالى\r\n- بول با آب بر طرف مىشود مگر اينكه آبهاى لزج از مخرج همراه با بول خارج شده باشد كه بايد آب لزج را بر طرف كرد . نگاه حتى بدون لذت به جاهاى مذكور و ساير جاهاى بدن نامحرم جايز نيست ، و اللّه العالم .\r\n\r\n1474\r\n- حكم بازيگرى براى خانمها چگونه است ؟ بازيگرى كه گاه صدا نازك مىكند ، گاهى بايد بخندد ، گاهى بايد بدود ، گاهى بايد گريه كند ، و . . . پولى كه از اين راه بدست مىآيد به چه نحو است ؟\r\n\r\nبسمه تعالى\r\n- بازيگرى زن در پيش مردان يا در جايى كه از بازيگرى فيلم برمىدارند و براى مردان نمايش مىدهند حرام است و اجرت بر آن باطل است ، و اللّه العالم .\r\n\r\n1475\r\n- آيا مرد مىتواند بدون قصد لذت ، رقص يكى از محارم خود را تماشا كند ؟\r\n\r\nبسمه تعالى\r\n- جايز نيست ، و اللّه العالم .\r\n\r\n1476\r\n- تماشا كردن رقص بچهء مميّز - چه پسر و چه دختر - براى مردان نامحرم جايز است ؟\r\n\r\nبسمه تعالى\r\n- مرد نامحرم نمىتواند به دختر مميّز نگاه كند ، و اللّه العالم .\r\n\r\n1477\r\n- آيا مرد مىتواند عكس دختر بچهء لخت مادرزاد را ظاهر نمايد و يا زن عكس پسر بچه را ؟\r\n\r\nبسمه تعالى\r\n- اگر غير مميّز باشند مانعى ندارد ، و اللّه العالم .\r\n\r\n1478\r\n- نشستن زنان در كنار مردان داخل تاكسى چه صورت دارد ؟\r\n\r\nبسمه تعالى\r\n- در صورت امكان در كنار نامحرم ننشينند ، و اللّه العالم .\r\n\r\n1479\r\n- انتخاب يا استمرار شغلى كه با ارتباط زن و مرد همراه مىباشد چگونه است ؟\r\n\r\nبسمه تعالى\r\n- اختلاط زن با مرد نامحرم منافى با عفّت زن مىباشد و اشكال شرعى دارد ، و اللّه العالم .\r\n\r\n1480\r\n- در مسأله 2448 فرموده‌ايد : « مرد نبايد عكس زن نامحرم را بيندازد و اگر زن نامحرمى را بشناسد بنابر احتياط نبايد به عكس او نگاه كند » :\r\n\r\nالف )\r\nآيا زن نامحرم با حجاب اسلامى شامل اين مسأله مىشود ؟\r\n\r\nبسمه تعالى\r\n- نظر به وجه و كفين زن يا به عكس او بدون شهوت جايز است ، و اللّه العالم .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nب )\r\nآيا گرفتن فيلم با دوربين فيلمبردارى شامل قسمت اول و نگاه كردن به آن فيلم شامل قسمت دوم مىشود ؟\r\n\r\nبسمه تعالى\r\n- حكم آن واضح شد ، و اللّه العالم .\r\n\r\nج )\r\nاحتياط در قسمت دوم استحبابى است يا وجوبى ؟\r\n\r\nبسمه تعالى\r\n- احتياط وجوبى است ، و اللّه العالم .\r\n\r\n1481\r\n- طبق نظر مرحوم خوئى رحمه اللّه آيا مطلق زينت موجب ستر وجه است ( فتوى ) يا خصوص زينت مثير للشهوة موجب ستر وجه است ؟ و نظر جنابعالى را هم بيان فرماييد ؟\r\nو ملاك زينت عرف است يا چيزى ديگرى ؟\r\n\r\nبسمه تعالى\r\n- چنانچه زن در صورت و دستها تا مچ زينت متعارف داشته باشد مثل انگشتر متعارف يا سرمه‌اى كه حتى در زنهاى پير متعارف است ، به حسب نظر ما پوشاندن آن لازم نيست هرچند احتياط مستحب است ، و ايشان در ستر وجه و كفين در اين صورت احتياط وجوبى دارند ، و اگر زن در صورت و دستها زينت غير متعارف داشته باشد - يعنى زينتى كه موجب جلب نظر اجانب باشد - بايد آن را از نامحرم بپوشاند ، و اللّه العالم .\r\n\r\n1482\r\n- برخى لباسهاى ورزشى با حيا و عفت اسلامى سازگار نيست و به نوعى مروّج برهنگى محسوب مىشود مانند لباس ورزش كشتى ، وزنه‌بردارى ، زيبايى اندام ، و . . . با توجه به اينكه مىتوان اين لباسها را پوشيده‌تر لحاظ كرد و متأسفانه در برخى ميادين ورزشى جهانى ، لباسهاى ورزشكاران خارجى پوشيده‌تر از ورزشكاران ايرانى است ، آيا به نظر حضرتعالى ترويج اين گونه پوششها و استفاده از آنها با توجه به تبعات منفى آنها چه صورت دارد ؟\r\n\r\nبسمه تعالى\r\n- براى جوانان مؤمن سزاوار است به مقدارى كه مىتوانند عفّت خود را حفظ نمايند ، و اللّه العالم .\r\n\r\n1483\r\n- حناى دست زن را اگر نامحرمى ببيند به چه صورت است ؟\r\n\r\nبسمه تعالى\r\n- اگر حنا در دست زن تا مچ باشد نگاه كردن مرد به دست زن - در صورتى كه التذاذى نباشد - مانعى ندارد ، و اللّه العالم .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n1484\r\n- نگاه كردن به فيلمهاى نيم سكس و يا تمام سكس و عكسها در صورتى كه نشناسيم چه حكمى دارد ؟ براى شناخت و فرا گرفتن مسائل جنسى و آميزش چه حكمى خواهد داشت ؟\r\n\r\nبسمه تعالى\r\n- چيزى كه موجب تهييج شهوت بر حرام يا ترويج فساد در جامعه باشد جايز نيست ، و اللّه العالم .\r\n\r\n1485\r\n- نگاه كردن به فيلمهايى كه در آنها زن و يا مرد ( نيمه عريان يا عريان ) در حال عمل جنسى نشان داده مىشوند ، چگونه است ؟ آيا زن و مرد در محيط خانواده مىتوانند بدون قصد تلذذ ( و بدون احتمال مفسدهء بعدى ) به اين گونه فيلمها نگاه كرده و در حين آن با يكديگر مجامعت نمايند ؟\r\n\r\nبسمه تعالى\r\n- نگاه كردن به فيلمهاى مذكور كه اجتماع و خانواده‌ها را در معرض فساد و تباهى قرار مىدهد جايز نيست ، و اللّه العالم .\r\n\r\n1486\r\n- فتواى شما در مورد ديدن فيلم و عكس زن ( غير مسلمان ) كه بجز عورتين و سينهء آن عريان باشد چيست ؟ آيا در صورتى كه انسان را منقلب نكند اشكالى دارد ؟\r\n\r\nبسمه تعالى\r\n- چيزى كه موجب تهييج شهوت بر حرام يا ترويج فساد در جامعه باشد جايز نيست ، و اللّه العالم .\r\n\r\n1487\r\n- مقصود از بدن زن نامحرم در مسأله 2442 رسالهء عمليه بدن پوشانده شده با لباس است يا بدن لخت و برهنه مىباشد ؟ و نگاه كردن بر بدن زن نامحرم كه با لباس بدن خود را پوشانده است بدون قصد لذت چه حكمى دارد ؟\r\n\r\nبسمه تعالى\r\n- نظر به اندام زن نامحرم كه پوشيده است بدون قصد التذاذ مانعى ندارد ، و اللّه العالم .\r\n\r\n1488\r\n- فتواى شما در مورد حدّ رابطهء بين دختر و پسر چيست ؟\r\n\r\nبسمه تعالى\r\n- ارتباط داشتن دختر و پسر اجنبى مشروع نيست ، و اللّه العالم .\r\n\r\n1489\r\n- آيا ديدن فيلمهاى خارجى كه از صدا و سيما پخش مىشود و خانمهاى بدون روسرى و چادر در آن بازى مىكنند جايز است ؟\r\n\r\nبسمه تعالى\r\n- نگاه به فيلمهايى كه تحريك بر حرام مىكند يا زمينهء فساد اجتماعى را فراهم\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىكند جايز نيست ، و اللّه العالم .\r\n\r\n1490\r\n- نمايان بودن ابروى اصلاح شده در برابر نامحرم چه حكمى دارد ؟\r\n\r\nبسمه تعالى\r\n- بر زن جايز نيست كه آرايش خود را بر اجنبى نمايان كند ، و لكن پوشاندن آنچه كه بين زنها و پير زنها متعارف است مانند ابرو گرفتن واجب نيست ، اگر چه احتياط مستحب در پوشاندن است ، و اللّه العالم .\r\n\r\n1491\r\n- آيا ديدن پاى زن توسط نامحرم حرام يا گناه است ؟\r\n\r\nبسمه تعالى\r\n- حرام است ، و اللّه العالم .\r\n\r\n1492\r\n- نظر كردن مرد به زنان اجنبيه چه حكمى دارد ؟ نظر زن به مرد اجنبى چه حكمى دارد ؟\r\nنظر به هيكل و اندام پوشيدهء زن از پشت سر چه حكمى دارد ؟ نظر به زنان اجنبيه در فيلمها و تلويزيون چه حكمى دارد ؟ آيا نظر با ريبه به چهره يا اعضاى غير مستور زنان در تلويزيون ممنوع است ؟ نظر بدون ريبه چطور ؟ نظر زن به چهرهء مردان تلويزيون و به اندام عريان آنان ( بخصوص در مسابقات كشتى كه از تلويزيون پخش مىشود ) چه حكمى دارد ؟\r\n\r\nبسمه تعالى\r\n- نگاه كردن مرد به بدن زن نامحرم در غير وجه و كفين جايز نيست چه التذاذى باشد يا غير التذاذى ، و نگاه كردن التذاذى حتى به وجه و كفين هم جايز نيست ، و نگاه كردن به عكس زن در صورتى كه او را بشناسد حكم نگاه كردن به خود زن را دارد ، و نگاه كردن التذاذى زن به بدن مردان هم جايز نيست و نسبت به فيلمهايى كه صاحب عكس را نمىشناسد چنانچه نگاه كردن به آنها موجب تهييج شهوت بر حرام يا ترويج فساد در مجتمع باشد جايز نيست ، و اللّه العالم .\r\n\r\n1493\r\n- وضعيت فعلى دانشگاهها كه دختران و پسران جوان در محيطى مشترك در كلاسها و سالنها و محوطهء مشترك به تحصيل مشغولند ، آيا در شرع مقدس امرى مجاز است ؟\r\nو در صورت عدم جواز ، حضور اساتيد متديّن مرد يا زن در كلاسهاى مختلط چه حكمى دارد ؟ آيا تأييد وضع حاضر محسوب نمىشود ؟ سخن گفتن دانشجويان دختر و پسر با يكديگر چه حكمى دارد ؟ تمرين دانشجويان دختر و پسر در رشتهء\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nتئاتر در مكان واحد چه حكمى دارد ؟\r\n\r\nبسمه تعالى\r\n- اختلاط زن و مرد كه معرض فساد و موجب تحريك شهوت باشد جايز نيست ، و اللّه العالم .\r\n\r\n1494\r\n- حضور دانشجويان پزشكى اعمّ از دختر و پسر در آزمايشگاهها ، محيطهاى بيمارستانى ، اتاق عمل ، و گاه مشاهدهء انجام عمل بر بدن و حتى اعضاى پنهانى زن و مرد ( عورتين ) براى اين دانشجويان در حين تحصيل مجاز است ؟\r\n\r\nبسمه تعالى\r\n- چنانچه اضطرار به شركت در اين كلاسها داشته باشند ، حاضر شدن در اين كلاسها مانعى ندارد ، و اللّه العالم .\r\n\r\n1495\r\n- مدتى است كه در ما بين عده‌اى از جوانان و دانشجويان تهرانى مسأله‌اى پيش آمده است كه آن را استفتاء مىنمايم ، آن مسأله اين است كه آيا ديدن عكسها و يا فيلمهاى ( سكس ) براى متأهلين كه جهت تحريك براى آميزش به آنها نگاه مىكنند اشكال دارد ؟ و همچنين اگر اشكال دارد براى كسانى كه لا بدّ منه هستند براى تحريك چطور ؟\r\n\r\nبسمه تعالى\r\n- نگاه كردن به چيزهايى كه موجب فساد در مجتمع مىشود چه عكس و چه فيلم و چه براى تحريك به حلال و چه غير آن جايز نيست ، و كسانى كه قدرت بر عمل بطور طبيعى ندارند ، با تحريك غير طبيعى و افراط در اين امر بدن خود را تباه كرده و سلامت خود را به خطر مىاندازند ، و اللّه العالم .\r\n\r\n1496\r\n- با توجه به سفارش قرآن و اهل بيت عليهم السّلام و دين مبين اسلام مبنى بر حفظ حريم بين زن و مرد نامحرم ، آيا دو نفر غير محرم يعنى يك زن و مرد در مجامع عمومى ( مخصوصا در تهران عاصمه و مركز حكومت اسلامى ) تن و هيكل آنها ( بطور نيمه كامل ) به هم قرار گيرد و يا بعضى اوقات بنحو ناشايسته مىباشد اشكال شرعى دارد ؟ مثال صندلى جلوى تاكسى و يا سواريهاى مسافر برى كه دو نفر اجنبى و اجنبيه را سوار مىكنند و بدن اين دو نفر بطور نيمه كامل به همديگر متصل مىشود چه حكمى دارد ؟ و در صورت اشكال آيا فقط مسافر وظيفهء رعايت دارد و يا اينكه رانندهء ماشين هم كه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمسافرين را بعنوان صاحب اختيار ماشين امر و نهى مىكند وظيفهء راهنمايى و نهى از منكر دارد و همينطور مأمورين نيروى محترم انتظامى هم وظيفهء نهى از منكر دارند ؟\r\n\r\nبسمه تعالى\r\n- چنانچه اضطرار پيدا شود و قصد سوء هم در بين نباشد ، مجرد نشستن زن و مرد در كنار هم در ماشين مانعى ندارد ، و اگر احتمال ارتكاب حرام باشد نمىتوانند در كنار هم بنشينند ، هم خود مسافرين وظيفه دارند از آن اجتناب كنند و هم ديگران وظيفهء ممانعت دارند ، و اللّه العالم .\r\n\r\n1497\r\n- اگر بلنديهاى بدن زن مثل سينه و غيره را مرد اجنبى نگاه بكند حرام است يا خير ؟ ( نگاه كردن از روى لباس باشد )\r\n\r\nبسمه تعالى\r\n- با التذاذ جنسى حرام است ، و اللّه العالم .\r\n\r\n1498\r\n- سريالهاى ايرانى و خارجى كه از تلويزيون پخش مىشوند و يا مسابقات ورزشى كه پخش مىشوند ، آيا نگاه كردن به آنها حرام است يا نه ؟\r\n\r\nبسمه تعالى\r\n- نگاه كردن به تلويزيون مانعى ندارد مگر آن فيلمهايى كه موجب فساد جامعه و تحريك شهوت بر حرام باشد ، و اللّه العالم .\r\n\r\n1499\r\n- برخى از مادران فرزندان دختر خود را كه به حدّ بلوغ شرعى نرسيده‌اند با سر و پاى برهنه در خيابانها و مجالس در حضور نامحرمان مىآورند مستدعى است وظيفهء والدين را در قبال فرزندان خود بيان فرموده و اين بىاعتنايى چه صورت دارد ؟\r\n\r\nبسمه تعالى\r\n- پوشش بر دختران نابالغ واجب نيست لكن وظيفه والدين است كه دخترانشان را به پوشش اسلامى عادت دهند و فرزندانشان را به احكام اسلامى تربيت نمايند ، و اللّه العالم .\r\n\r\n1500\r\n- در ممالك غير اسلام مثلا در اروپا اگر در محافل و مجالس مؤمنين بين مردها و زن‌ها حجاب مىگذارند و اجازهء خلط بين پسر و دختر مؤمنين نمىدهند ، اين پسر و دختر به طرف كافر ( مثلا پسر مؤمن به طرف دختر كافره و نيز عكس ) رجوع مىكند ، در اين صورت شرعا بىحجابى جايز است يا جايز نمىباشد ؟\r\n\r\nبسمه تعالى\r\n- بر زن مؤمن لازم است حجاب خود را رعايت كند ، ترك حجاب و اختلاط بين\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nزن و مرد كه منشأ و مقدمهء فساد و گناه باشد معصيت است و رجوع به كفار معصيت ديگرى است ، مؤمن آخرتش را به اين امور ارزان نمىفروشد ، در مجالس مؤمنين بايد حجاب شرعى رعايت و از اختلاط بين زن و مرد اجتناب شود ، و اللّه العالم .\r\n\r\n1501\r\n- آيا نمايان بودن زير چانه ، گردن ، گوش ، سينه و دست‌ها تا بازو براى خانم‌ها جايز است ؟ و آيا بايد اين مواضع را نيز از نامحرم بپوشانند ؟\r\n\r\nبسمه تعالى\r\n- بر زن واجب است تمام بدن را غير از قرص صورت به مقدارى كه وضو مىگيرد و دستها تا مچ - از نامحرم بپوشاند ، بلكه احتياط مستحب است كه قرص صورت و مچ‌ها - نيز از نامحرم بپوشاند ، و اللّه العالم .\r\n\r\n1502\r\n- اگر شخصى اجنبى از بالاى لباس دست خود را به بدن شخص اجنبيه بزند حرام است يا خير ؟\r\n\r\nبسمه تعالى\r\n- دست زدن با قصد لذت حرام است ، و اللّه العالم .\r\n\r\n1503\r\n- دست دادن به زن اجنبى در صورتى كه وسيلهء جذب و تأليف گردد و دست ندادن موجب وهن و نفرت شود ( در كشورهاى غير اسلامى ) از نظر حضرت عالى چه صورت دارد ؟\r\n\r\nبسمه تعالى\r\n- در اين صورت جلب و جذب جايز نيست ، و اللّه العالم .\r\n\r\n1504\r\n- نظر كردن به موهاى مصنوعى زن چه حكمى دارد ؟\r\n\r\nبسمه تعالى\r\n- نظر به موهاى مصنوعى كه زينت محسوب مىشود جايز نيست ، و اللّه العالم .\r\n\r\n1505\r\n- در استان ايلام مردم كرد هستند معمولا پيرمرد با زنهاى نامحرم دست مىدهند يا پيرزن با جوانان روبوسى و دست مىدهند ، البته فاميل ، و حتى حجاب هم رعايت نمىشود ، نظر حضرت عالى در اين مورد چيست ؟\r\n\r\nبسمه تعالى\r\n- روبوسى و دست زدن به نامحرم چه پيرزن يا پيرمرد و چه جوان جايز نيست ، و اللّه العالم .\r\n\r\n1506\r\n- نگاه كردن به دست زن نامحرمى كه انگشتر به دست دارد يا دستبند يا نگاه كردن به صورت او اگر آرايش نموده باشد بدون التذاذ چه حكمى دارد ؟\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nبسمه تعالى\r\n- نظر التذاذى حرام است اگر چه در اثناء حاصل شود ، و اللّه العالم .\r\n\r\n1507\r\n- حدود حجاب اسلامى براى بانوان چيست ؟ براى اين منظور پوشيدن لباس بلند آزاد و شلوار و روسرى كفايت مىكند ؟ و اصولا چه كيفيتى در لباس و پوشش زن در برابر افراد بايد رعايت شود ؟\r\n\r\nبسمه تعالى\r\n- چنانچه تمام بدنش را بپوشاند و لباس زينت حساب نشود مانعى ندارد ، و اللّه العالم .\r\n\r\n1508\r\n- اگر خداى ناكرده ( معاذ اللّه ) زن شوهردارى با مردى اجنبى و يا فرزند شخصى با همتاى خود روابط نامشروع داشته باشد ، شخص ثالثى از آن ارتباط مطّلع باشد ، آيا وظيفهء ثالث در اين باره چيست ؟ آيا تجاهل كند و يا همسر زن فوق الذكر و پدر جوان آلوده را در جريان امر قرار دهد ؟\r\n\r\nبسمه تعالى\r\n- چنانچه بتواند به شوهر يا به پدر طورى مطلب را هشدار بدهد كه از همسر يا فرزندش مواظبت كند و بر آن فسادى مترتب نشود واجب است وى را مطلع كند و چنانچه خودش مىتواند به طريقى آنان را تهديد به افشاى زشتكاريها و اعمال نامشروعشان كند كه از عمل خود دست بردارند ، و اللّه العالم .\r\n\r\n1509\r\n- نگاه كردن و لمس نمودن عضو جدا شده از جسد زن مرده به لحاظ شرعى چيست ؟ آيا حكم تمام جسد را دارد از قبيل موى سر ، دست و پا و غيره ؟\r\n\r\nبسمه تعالى\r\n- موى سر جدا شده مانعى ندارد ولى نگاه و لمس عضو جدا شده جايز نيست ، و اللّه العالم .\r\n\r\n1510\r\n- آيا پخش تصوير زنانى كه با پوشش در حال ورزش هستند از تلويزيون جايز است ؟\r\n\r\nبسمه تعالى\r\n- از پخش امورى كه مبدأ فساد است بايد اجتناب كرد ، و اين فرض از آن موارد مىباشد ، و اللّه العالم .\r\n\r\n1511\r\n- در مورد گفتگو و نگاه كردن به دختر عمو و دختر خاله و زن برادر تا چه جايز است و تا چه اندازه بايد حجاب رعايت شود ؟\r\n\r\nبسمه تعالى\r\n- موارد سؤال فرقى با ساير زنان اجنبيه ندارند ، نگاه به زن نامحرم به غير از\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nصورت و دو دست جايز نيست ، و نگاه با تلذّذ جنسى چه به محرم و چه به نامحرم نيز حرام است . و حجاب افراد مورد سؤال همانند زنان ديگر در برخورد با نامحرم است كه غير از صورت و دو دست تمام بدن و موها بايد پوشيده باشد ، و اللّه العالم .\r\n\r\n1512\r\n- آيا خودنمايى كردن در مقابل نامحرم به منظور به گناه انداختن جايز است ؟ ( مانند خودنمايى زنان يا مردان براى نامحرم ) .\r\n\r\nبسمه تعالى\r\n- خودنمايى به نحوى كه جلب ديگران به حرام باشد حرام است خصوصا اگر با نشان دادن مواضعى از بدن كه پوشيدن آن واجب است بوده باشد ، و اللّه العالم .\r\n\r\n1513\r\n- آيا اسب سوارى براى زنان جايز است ؟\r\n\r\nبسمه تعالى\r\n- در ملأ عام جايز نيست ، و اللّه العالم .\r\n\r\n1514\r\n- اگر جهت شركت در يك ميهمانى خاص ، زن بخواهد لباس مخصوصى را بپوشد ولى همسر وى راضى نباشد و پوشيدن آن لباس موجب هتك زن نباشد و در صورت استفادهء زن از آن لباس چه بسا موجب ناراحتى خانوادگى و ايجاد اختلاف بشود ، از نظر شرع و دين ، پوشيدن چه حكمى دارد ؟ آيا جايز است يا خير ؟\r\n\r\nبسمه تعالى\r\n- چنانچه لباس رذل بوده باشد و شوهر راضى نيست ، بنابر احتياط بايد اطاعت كند ، و اللّه العالم .\r\n\r\n1515\r\n- آيا نمايان بودن كف پا ، روى پا و يا پاشنهء پا از مردان نامحرم شرعا جايز نيست ؟\r\n\r\nبسمه تعالى\r\n- در فرض سؤال بنابر احتياط پوشانيدن لازم است ، و اللّه العالم .\r\n\r\n1516\r\n- امروز حركت خزنده‌اى بر عليه چادر - كه يك حجاب ملّى و سنّتى است - آغاز گرديده ، خواهشمند است نظر مبارك را در اين مورد مرقوم فرماييد ؟\r\n\r\nبسمه تعالى\r\n- پوشيدن بدن بر زن واجب و بهترين نوع پوشش واجب ، همان چادر مشكى است كه زنهاى مؤمنه خود را با آن مىپوشانند ، و اللّه العالم .\r\n\r\n1517\r\n- آيا حجاب از ضروريات دين است ؟ و حكم كسانى كه به آن بىاعتنايى مىكنند چيست ؟\r\n\r\nبسمه تعالى\r\n- اصل حجاب براى زنان از ضروريّات دين است و حكم كسانى كه به آن\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبىاعتنايى نمايند حكم بىاعتنايى به ساير تكاليف دينى است ، و اللّه العالم .\r\n\r\n1518\r\n- آيا پوشيدن مانتو و شلوارى كه حجم بدن و يا برجستگىهاى آن در مقابل نامحرم پيداست جايز مىباشد ؟\r\n\r\nبسمه تعالى\r\n- زن لباس زينتش را مانند جسد بايد بپوشاند ، و اللّه العالم .\r\n\r\n1519\r\n- پوشيدن لباس در رنگ‌هاى زننده و جلب توجّه‌كننده در محيطهايى كه نامحرم هست مانند دانشگاه ، بازار ، . . . چه حكمى دارد ؟\r\n\r\nبسمه تعالى\r\n- زن لباسهايى را كه داراى رنگ‌هايى است كه جلب توجه مىكند بايد بپوشاند ، و اللّه العالم .\r\n\r\n1520\r\n- در مسأله 2442 ( احكام نگاه كردن ) مرقوم فرموده‌ايد : و نيز نگاه كردن زن به بدن مرد نامحرم با قصد لذّت حرام مىباشد ، بيان فرماييد كه اگر بدون قصد لذت به بدن مرد نامحرم نگاه كند چگونه است ؟\r\n\r\nبسمه تعالى\r\n- چنانچه بدون التذاذ جنسى به مواضعى از بدن مرد كه عادتا نمىپوشانند نگاه كند مانعى ندارد ، و اللّه العالم .\r\n\r\nفيلمها\r\n\r\n1521\r\n- مشاهدهء عكس و فيلمى كه صرفا مهيّج شهوت است جايز است ؟\r\n\r\nبسمه تعالى\r\n- نگاه كردن به فيلم و عكسى كه موجب تهييج شهوت بر حرام يا ترويج فساد در مجتمع باشد - هرچند براى خود شخص موجب تهييج شهوت بر حرام نباشد - جايز نيست ، و اللّه العالم .\r\n\r\nمهريه\r\n\r\n1522\r\n- كسى كه دخترى را عقد كند و در ايام نامزدى قبل از شب زفاف ، هر دو از دنيا بروند بر اثر تصادف يا امثال آن منتهى خانمش لحظاتى بعد از خودش بميرد ، اينجا حكم اين زن و مرد از لحاظ مهريه چيست ؟\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nبسمه تعالى\r\n- در فرض سؤال چنانچه موت زن يا شوهر قبل از نزديكى بوده ، نصف مهريه به زن مىرسد و به عنوان دين شوهر از تركهء او خارج مىشود ، و اللّه العالم .\r\n\r\nرضاع\r\n\r\n1523\r\n- زن و شوهرى هر دو كافر بچه مسلمانى را شير دهند ، آيا احكام رضاع جارى است ؟\r\n\r\nبسمه تعالى\r\n- در صورت احراز ، احكام رضاع جارى است ؛ و لكن شير دادن زن كافره بچه مسلمان را خالى از اشكال نيست و در روايات نهى از آن شده است ، و اللّه العالم .\r\n\r\n1524\r\n- زن و شوهرى هر دو مسلمان بچه كافرى را شير دهند ، آيا احكام رضاع جارى است ؟\r\n\r\nبسمه تعالى\r\n- احكام رضاع جارى است ، و اللّه العالم .\r\n\r\n1525\r\n- زن مسلمان و شوهرش كافر بچه مسلمانى را شير دهند ، آيا احكام رضاع جارى است ؟\r\n\r\nبسمه تعالى\r\n- تزويج زن مسلمان به مرد كافر صحيح نبوده و وطى آنها زنا حساب مىشود و ارضاع هم ارضاع از شير زانيه مىباشد و ترتّب احكام رضاع مشكل بوده بلكه مترتب نمىشود ، و اللّه العالم .\r\n\r\n1526\r\n- زن كافره و شوهرش مسلمان بچه مسلمانى را شير دهند ، آيا احكام رضاع جارى است ؟\r\n\r\nبسمه تعالى\r\n- احكام رضاع جارى است و لكن شير دادن زن كافره بچه مسلمان را اشكال دارد و در روايت نهى از آن شده است ، و اللّه العالم .\r\n\r\nحجاب\r\n\r\n1527\r\n- سيستم آموزشى و كارى دانشگاههاى ما اسلامى است امّا به دليل امكانات كم و كمبود اساتيد خانم در بعضى از دانشگاهها اجبارا از اساتيد مرد براى دانشجويان دختر استفاده مىشود . از سوى ديگر يكى از اساسىترين و مهمترين مراحل روشهاى استريل در بيمارستانها و بخصوص در اتاق عمل شستن دستها به روش جراحى ( به اصطلاح اسكراب كردن ) است بطورى كه كوچكترين خطا و اشتباه در آن مىتواند زندگى بيمار را به خطر اندازد و او را دچار انواع امراض عفونى و نهايتا مرگ كند ، با\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nوجود چنين شرايطى خانمها مىتوانند دست خود را تا ناحيه آرنج آن برهنه كنند ( به سبب شستن دستها تا آرنج كه براى عمل ضرورى و واجب است ) در جايى كه به علت نبود امكانات در برخى از بيمارستانها فقط يك محل براى اسكراب كردن ( به صورت مشترك براى آقايان و خانمها ) وجود دارد . آيا انجام چنين كارى از نظر شرعى كه اكثر اوقات آقايان نيز آنجا حضور دارند جايز است يا خير ؟\r\n\r\nبسمه تعالى\r\n- در هر حال زنان لازم است و لو در كلاس درس حجاب شرعى را رعايت كنند ؛ و در فرض سؤال ، استفاده از استاد مرد در صورتى كه استاد زن موجود نباشد و استاد مرد متديّن و مورد اطمينان باشد مانعى ندارد . و برهنه بودن دستهاى زن در حين عمل جراحى به مقدار ضرورت مانعى ندارد ، و اللّه العالم .\r\n\r\n1528\r\n- حدّ دقيق حجاب براى بانوان چيست ؟ آيا پوشيدن چادر الزامى است ؟ آيا امورى همچون بستن موى سر به نحو جالب توجه ، جورابهاى نازك بدن‌نما ، چادر يا مانتوهاى رنگى جالب توجه ، عطر زدن ، مانتوى تنگ و مشخّص اندام پوشيدن ، جايز است يا خير ؟ و آيا در صورت جواز بين دختران جوان با چهره‌هاى زيبا و غير آنها ، و يا مكانهاى تماس زياد با اجنبى و غير آن تفاوت است ؟\r\n\r\nبسمه تعالى\r\n- بر زن لازم است بدن خود را در غير وجه و كفين از نامحرم بپوشاند و نيز بايد زينت خود را از نامحرم بپوشاند چه در وجه و كفين باشد يا در غير آن ، بلى انگشتر متعارف و سرمه‌اى كه حتى در زنهاى پير متعارف است پوشاندن آن لازم نيست . و لباسى كه زينت حساب مىشود آن را هم بايد از نامحرم بپوشاند و كارى كه موجب جلب نظر نامحرم مىشود مثل عطر زدن و غيره جايز نيست و از نظر نوع پوشش بايد لباسش طورى باشد كه بدن و زينت او را بپوشاند و با چادر - كه در زير آن لباس ديگر هم باشد - زن مىتواند بهتر خود را بپوشاند ، و اللّه العالم .\r\n\r\nپوشش\r\n\r\n1529\r\n- حفظ پوشش براى زنان تا چه حدّى نياز است ، پوشانيدن چقدر صورت نياز است ؟\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nو اگر اين شخص زيبايى ظاهرى داشته باشد و هر چقدر پوشش دهد بازهم عيان شود وظيفه چيست ؟\r\n\r\nبسمه تعالى\r\n- بر زن واجب است تمام بدن را از نامحرم بپوشاند و اگر خلقة زيبايى او به نحوى باشد كه اگر قرص صورتش را نپوشاند جلب توجه نامحرمان مىكند واجب است شرعا آن را مانند زنهايى كه پوشيه مىزنند بپوشاند ، و همچنين زنى كه صورتش آرايش داشته باشد ، و اللّه العالم .\r\n\r\n1530\r\n- آيا رعايت كامل حجاب از سوى دختران كم توان ذهنى واجب است ؟\r\n\r\nبسمه تعالى\r\n- به مقدارى كه مىتوانند ياد بگيرند بايد رعايت كنند ، و اللّه العالم .\r\n\r\n1531\r\n- آيا رعايت كامل حجاب در پيش افراد كم توان ذهنى شديد واجب است ؟\r\n\r\nبسمه تعالى\r\n- بايد حجاب را رعايت كنند ، و اللّه العالم .\r\n\r\n1532\r\n- پوشيدن لباس نسبتا تنگ براى مردان چه حكمى دارد ، همچنين لباس آستين كوتاه ؟\r\n\r\nبسمه تعالى\r\n- مؤمن با پوشيدن لباسى كه خلاف وقار است نفس خود را ذليل نمىكند ، و اللّه العالم .\r\n\r\n1533\r\n- پوشيدن مانتويى كه جلب نظر مىكند براى خانمهايى كه از نعمت چادر محرومند به چه ترتيب است ؟ و نظر شما در مورد پوشيدن مانتو و مقنعه به چه نحو است ؟\r\n\r\nبسمه تعالى\r\n- چنانچه زن لباسى بپوشد كه زينت حساب مىشود بايد آن لباس را هم از نامحرم بپوشاند ، و اللّه العالم .\r\n\r\n1534\r\n- پوشيدن كفشهايى كه صداى مهيج دارد براى خانمها به چه ترتيب است ؟ و همچنين براى آقايان به چه ترتيب است ؟\r\n\r\nبسمه تعالى\r\n- پوشيدن كفشى كه موجب جلب نظر اجانب شود براى زن اشكال دارد ، و پوشيدن كفش هرچند صدا داشته باشد براى مرد مانعى ندارد لكن براى مؤمن سزاوار نيست كفش يا لباسى بپوشد كه وقار او را از بين مىبرد ، و اللّه العالم .\r\n\r\n1535\r\n- نظر حضرتعالى در مورد استفاده از طلاى سفيد براى مردان خصوصا در نماز چيست ؟\r\n\r\nبسمه تعالى\r\n- پوشيدن طلا براى مردان حرام است چه طلاى سفيد باشد يا طلاى زرد ، بلى\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nپوشيدن پلاتين كه جنس ديگرى است مانعى ندارد ، و اللّه العالم .\r\n\r\n1536\r\n- اگر كسى جهلا از طلاى سفيد به عنوان حلقه و انگشتر استفاده مىكرده و مدتى هم نماز خوانده ، حكم نمازش چه مىباشد ؟\r\n\r\nبسمه تعالى\r\n- اگر غافل از حرمت پوشيدن آن بوده و احتمال حرمت آن را نمىداده نمازش اعاده ندارد ، و اللّه العالم .\r\n\r\n1537\r\n- نپوشيدن جوراب در داخل كفشى كه پا از درون آن نمايان است حكم آن براى خانمها چگونه است ؟ و همچنين براى آقايان لطفا بفرماييد .\r\n\r\nبسمه تعالى\r\n- بر زنان واجب است پاى خود را از نامحرم بپوشانند ، و اللّه العالم .\r\n\r\n1538\r\n- آيا شركت دختران و بانوان با مردان در ارگانهاى مختلف در امور محوّله و نشست با هم كه ناچار از تماس و برخورد با هم مىباشند مشروع است يا خير ؟\r\n\r\nبسمه تعالى\r\n- اگر همراه با اختلاط با مردان اجنبى باشد كه چه بسا منجر به گناه مىشود جايز نيست و حفظ عفاف بر زنان واجب است و عدم اختلاط با مردان از حفظ عفاف است ، و اللّه العالم .\r\n\r\n1539\r\n- زنى كه مىخواهد به تحصيل خود ادامه دهد كه براى خود شغل حلال انتخاب كند ولى فعلا ادامهء تحصيل ملازم با اين است كه با نامحرم روبرو بشود مثلا نزد مرد درس بخواند و يا با مردها در يك كلاس درس بخوانند همچون تحصيل جايز است يا خير ؟\r\n\r\nبسمه تعالى\r\n- حكم آن از جواب سابق واضح شد ، و اللّه العالم .\r\n\r\n1540\r\n- آيا خانمها مىتوانند در خانه براى شوهر آرايش به سبكهاى غربى و مدلهاى غربى اعم از لباس ، چهره ، مو انجام دهند ؟\r\n\r\nبسمه تعالى\r\n- جايز است هرچند اين مقدار تشبّه به كفار هم شرعا مذموم است ، و اللّه العالم .\r\n\r\n1541\r\n- آيا ماليدن كرم بودار و همچنين عطر و بوينده‌هاى ديگر براى خانمها و دختر خانمها به چه صورت است ؟\r\n\r\nبسمه تعالى\r\n- اگر در بيرون منزل باشد خالى از اشكال نيست ، و اللّه العالم .\r\n\r\n1542\r\n- خانمى كه جوراب رنگ پا مىپوشد كار اين خانم چگونه است ؟ كسانى كه جوراب\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nنازك مىفروشند آيا كار آنها اشكال دارد يا وسايلى از اين قبيل مىفروشند ؟\r\n\r\nبسمه تعالى\r\n- پوشيدن چيزى كه موجب جلب نظر نامحرم مىشود جايز نيست ، و فروختن وسايلى كه در حلال هم استفاده مىشود مانعى ندارد ، و اللّه العالم .\r\n\r\n1543\r\n- آيا پوشيدن لباس سياه در عزاى ميت ، كراهتى دارد ؟\r\n\r\nبسمه تعالى\r\n- كراهت پوشيدن لباس سياه ثابت نيست و در عزاى ائمه عليهم السّلام استحباب دارد ، و اللّه العالم .\r\n\r\n1544\r\n- حكم پوشيدن پيراهن مشكى در مراسم عزاى سيد الكريم عبد العظيم حسنى رحمه اللّه و فاطمهء معصومه و ايام معصوميه را بيان فرماييد .\r\n\r\nبسمه تعالى\r\n- در مواردى كه شعار مذهب است مستحب است ، و در غير آن كراهت پوشيدن لباس مشكى ثابت نيست ، و اللّه العالم .\r\n\r\n1545\r\n- پوشش زن در مقابل افراد ديوانه چگونه و به چه ترتيب بايد باشد ؟\r\n\r\nبسمه تعالى\r\n- بر زن لازم است خود را از نامحرم بپوشاند ، چه نامحرم عاقل باشد يا ديوانه ، و اللّه العالم .\r\n\r\n1546\r\n- آيا چادر مشكى براى حجاب كراهت دارد ، و در چه مواردى كراهت دارد ؟\r\n\r\nبسمه تعالى\r\n- چادر مشكى كراهت ندارد بلكه حجاب بهتر است ، و كسانى هم كه پوشيدن لباس مشكى را مكروه مىدانند چادر و عباى مشكى را استثناء مىكنند و در آنها كراهت نيست ، و اللّه العالم .\r\n\r\n1547\r\n- پوشش زينت و زيورهاى صورت و دست در نماز جايى كه نامحرمى نيست آيا لازم است ؟\r\n\r\nبسمه تعالى\r\n- در فرض سؤال پوشاندن زينت و زيورهايى كه در صورت و دستها است لازم نيست ، و اللّه العالم .\r\n\r\n1548\r\n- پوشيدن لباس مرد براى زن و همچنين بالعكس چه حكمى دارد ؟ ( بجز لباس چيزهاى ديگر چطور ؟ )\r\n\r\nبسمه تعالى\r\n- پوشيدن مرد لباس زن را - كه بگويند خود را به صورت زن در آورده است - و نيز\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nعكس آن اشكال دارد ، و اللّه العالم .\r\n\r\n1549\r\n- آيا البسه‌اى كه مروّج فرهنگ منحط غربى است استفاده از آن جزء موارد منكر محسوب مىشود ؟\r\n\r\nبسمه تعالى\r\n- ترويج و اشاعهء البسه و هر چيزى كه زمينهء انحطاط جامعهء اسلامى را فراهم مىآورد جايز نيست ، و اللّه العالم .\r\n\r\n1550\r\n- پوشيدن جوراب نازك و مرسوم كه از آن پاى خانمها ديده مىشود اگر در معرض ديد نامحرم واقع شوند چه حكمى دارد ؟\r\n\r\nبسمه تعالى\r\n- اگر ساق پا پيدا باشد جايز نيست بلكه اگر خود پا هم پيدا باشد اشكال دارد ، و اللّه العالم .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nطلاق\r\n\r\n1551\r\n- زنى از وطن خود به همراه اعضاى خانواده و پدرش بدون اطلاع و اذن و رضايت شوهر به ايران مهاجرت مىكند . بعد از مدتى حدودا چهار سال از بابت عسر و حرج ( به علّت عدم نفقه از سوى زوج و عدم اطلاع از وضعيت زوج ) تقاضاى مطلّقه شدن مىكند :\r\nسؤال 1 ) آيا بر اين خانم نفقه تعلق مىگيرد ؟\r\nسؤال 2 ) با توجه به اينكه عامل عسر و حرج خود خانم مىباشد و علت عدم پرداخت نفقه عدم دسترسى و اطلاع زوج از مكان زوجه مىباشد و باز علّت عدم اطلاع زوجه از وضعيت زوج مهاجرت ايشان به ايران و عدم تماس با نزديكان زوج و عدم پيگيرى و جستجو از وضعيت زوج مىباشد ، آيا اين خانم مىتواند خود را از بابت عسر و حرج مطلّقه نمايد ؟\r\nسؤال 3 ) آيا ازدواج ايشان بعد از مطلّقه نمودن صحيح مىباشد ؟\r\nسؤال 4 ) در كتب فقهى و در قوانين مدوّن جمهورى اسلامى بعضى از مسائل را به حاكم شرع رجوع داده‌اند ، مراد از حاكم شرع چه كسى و يا كسانى مىباشند ؟\r\n\r\nبسمه تعالى\r\n- ج 1 ) چنانچه زن بدون مجوز شرعى ( مثل خوف بر نفس ) خانهء شوهر را ترك كرده و به جاى ديگر رفته ، حقّ مطالبهء نفقه را ندارد و بايد به خانهء شوهر برگردد ، و اللّه العالم .\r\nج 2 و 3 ) طلاق زن به دست شوهر است و براى طلاق گرفتن بايد از شوهر فحص كنند و شوهر را راضى به طلاق نمايند تا طلاق به وكالت از شوهر انجام گيرد ، و طلاقى كه بدون وكالت از شوهر باشد صحيح نيست و زن به زوجيت شوهر سابق باقى است و نمىتواند با\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمرد ديگر ازدواج كند ، و حاكم شرع هم در فرض سؤال ولايت بر طلاق ندارد ، و اللّه العالم .\r\nج 4 ) مقصود از حاكم شرع در كتب فقهى مجتهد جامع الشرائط است ، و اللّه العالم .\r\n\r\n1552\r\n- در تقاضاى طلاق خلع مطروحه از ناحيهء زوجه آيا كراهت بايد كراهت ذاتى باشد يا كراهت عرضى نيز موجب جواز طلاق است ؟\r\n\r\nبسمه تعالى\r\n- در طلاق خلع لازم است كراهت زوجه نسبت به زوج ، كراهت موقت و زودگذر نباشد بلكه ماندگار باشد به طورى كه خوف آن است كه بقاء زوجيت منجر به ارتكاب حرام شود ، و اللّه العالم .\r\n\r\n1553\r\n- با التفات به اينكه طلاق خلع ، نفقهء ايام عدّه ندارد ، آيا بذل نفقهء ايام عدّه به توسط زوجه بعنوان قسمتى از ما بذل وجاهت شرعى دارد ؟ و آيا اساسا چيزى كه ما لم يجب مىباشد مىتواند مورد بذل واقع شود ؟\r\n\r\nبسمه تعالى\r\n- بذل نفقهء ايام عدّه از جانب زوجه صحيح نيست و عوض خلع نمىشود و اساسا بذل ما لم يجب باطل است ، و اللّه العالم .\r\n\r\n1554\r\n- در جهت اجراى صيغهء طلاق خلع مالى از ناحيهء زوجه بذل شده است صرف نظر از اشكالات وارده به ما بذل ، آيا اعلام قبول ما بذل از ناحيهء زوج شرط صحت طلاق خلع است ؟ بعبارت ديگر آيا اعلام قبول ما بذل از ناحيهء زوج شرعا ضرورت دارد ؟\r\nچنانچه زوج قبول ما بذل را اعلام ننمايد آيا مىتوان شرعا طلاق خلع را به صرف بذل از ناحيهء زوجه انجام داد ؟\r\n\r\nبسمه تعالى\r\n- بايد در ضمن صيغهء طلاق خلع ، قبول بذل از جانب زوج محقق شود و اگر محقق شد نياز به قبول ديگر ندارد ، و اللّه العالم .\r\n\r\n1555\r\n- چنانچه طلاق خلعى بدون اعلام موافقت و قبولى زوج نسبت به ما بذل انجام گيرد آيا به طلاق واقع شرعا اشكال وارد مىباشد يا طلاق صحيح تلقى مىشود ؟\r\n\r\nبسمه تعالى\r\n- گذشت كه در طلاق خلع لازم است ، قبول بذل از جانب زوج در حين اجراء صيغهء طلاق باشد به طورى كه طلاق مقابل بذل زوجه واقع شود ، و اللّه العالم .\r\n\r\n1556\r\n- آيا زن در عدّهء محرم است يا نه در چه نوعى از طلاق ؟\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nبسمه تعالى\r\n- زن در عدّهء طلاق رجعى محرم است ، و اللّه العالم .\r\n\r\n1557\r\n- من شش ماه از زنم جدا بودم دور بودم از آخرين جماع شش ماه گذشته بعد از شش ماه چون كه امكان استعلام حال زن را نداشتم زن را در غياب طلاق دادم نمىدانم كه زن در وقت طلاق حيض بوده يا نه ، بفرماييد كه در اين صورت طلاق زن صحيح انجام شده يا نه ؟\r\n\r\nبسمه تعالى\r\n- اگر امكان استعلام نبوده ، طلاق از اين جهت اشكالى ندارد ، و اللّه العالم .\r\n\r\n1558\r\n- خانمى سه سال شوهرش مفقود مىباشد و اطلاع از او ندارد و نمىداند مرده است يا زنده و كسى را ندارد به او خرجى دهد و شوهرش نيز مالى ندارد و زن جوان مىباشد و در مشقت و عسر و حرج به سر مىبرد . حكم اين زن چيست ؟\r\n\r\nبسمه تعالى\r\n- بايد چهار سال فحص از او شود ، اگر پيدا نشد رجوع به حاكم شرع مىشود تا او ولىّ مفقود را امر به نفقه كند ، اگر نفقه نداد و مالى نيز نداشت كه حاكم از آن نفقه را بدهد و كسى هم پيدا نشد نفقه را بدهد ، آن وقت حاكم ولى را امر به طلاق مىكند ، اگر طلاق نداد يا اصلا ولى نداشت خودش طلاق مىدهد ، و اللّه العالم .\r\n\r\n1559\r\n- مردى به جرم قتل عمد نزديك به سه سال است كه در زندان است و در طول اين مدت همسر خود را ملاقات ننموده است ، حال همسر وى در حال تدارك طلاق است ، آيا در صورت وقوع طلاق وى ( كه توسط دادگاه انجام خواهد شد ) بازهم مىبايست عدّهء طلاق نگهدارد يا خير ؟\r\n\r\nبسمه تعالى\r\n- چنانچه طلاق شرعى واقع شود - به اينكه طلاق از طرف مرد يا به وكالت از او اجرا شود - حتى در اين صورت كه قبل از طلاق به مدت طولانى نزديكى انجام نگرفته ، زن بايد بعد از طلاق عدّه نگهدارد ، و اللّه العالم .\r\n\r\n1560\r\n- كسى كه صيغهء طلاق را بلد است پيش دو مرد عادل اگر زنش را طلاق دهد و قاضى قبول نكند ، آيا طلاق واقع مىشود يا نه ؟\r\n\r\nبسمه تعالى\r\n- اگر قصد طلاق كند و صيغهء طلاق را به عنوان جدّ بخواند نه شوخى ، و زن در طهر غير مواقعه بوده و دو مرد عادل شاهد خواندن صيغهء طلاق باشند ، طلاق صحيح است ،\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nو اللّه العالم .\r\n\r\n1561\r\n- در صورتى طلاق شخص عاقد درست نباشد ، آيا حاكم شرع مىتواند اين زن بدون رضايت شوهر كه مخالفت شرط كرده طلاق بدهد يا خير ؟\r\n\r\nبسمه تعالى\r\n- طلاق دادن زن از طرف حاكم شرع فقط در موردى است كه شوهر از دادن نفقه امتناع كند كه در اين صورت زن به حاكم شرع مراجعه مىكند و حاكم شرع شوهر را مخيّر مىكند كه يا زن را طلاق دهد يا به او نفقه دهد ، چنانچه شوهر به هيچ كدام عمل نكرد و از آن امتناع نمود و نفقه دادن به زن از مال شوهر هم ممكن نباشد حاكم شرع زن را طلاق مىدهد ، و اللّه العالم .\r\n\r\n1562\r\n- نزاعى بين زن و شوهر رخ داده و حق با كدام است نمىدانيم ولى آقاى عمرو از جانب حاكم شرع مأذون است كه در اين جور موارد اگر علاجى براى اصلاح نباشد زن را طلاق بدهد و عين عبارت اذن اين است : « و همچنين در نصب قيّم و يا طلاق زنانى كه علاجى براى اصلاح آن نباشد و به هيچ طريقى شوهر طلاق نمىدهد يا شوهر مفقود است از قبل اين جانب مجاز و مأذون مىباشد » .\r\nدر يك موردى كه زن با شوهرش نزاع كرده و به خانهء پدرش رفته بود آقاى عمرو خيلى سعى كرد كه اصلاح شود ولى موفق نشد ، بالاخره آقاى عمرو به شوهرش ابلاغ نمود كه در طى يك ماه زنش را بياورد به خانهء خودش و يا او را طلاق خلع بدهد ولى شوهرش بدون عذر هر دو را نپذيرفت ، آقاى عمرو صيغهء طلاق خلع را جارى نمود .\r\nحكم اين طلاق چيست ؟\r\n\r\nبسمه تعالى\r\n- ما چنين اجازه‌اى به نحو مطلق نمىدهيم و طلاق دادن حاكم يا وكيل او در موارد خاصه است ، و اللّه العالم .\r\n\r\n1563\r\n- معنى عسر و حرج و شرايط تحقق عسر و حرج چيست ؟ و آيا دادگاه مىتواند وجود بيش از بيست نفر مصلح را كه نزد زن وساطت كرده و او را به بازگشت به زندگى با شرايط داشتن دو فرزند و امكانات رفاهى كامل دعوت نموده‌اند و زن نپذيرفته ؛ وجود اين تعداد مصلح و واسطه را دليل قاطع بر اثبات عسر و حرج تلقّى كند و حكم\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمطلّقه نمودن در يكى از دفاتر رسمى صادر نمايد . و آيا عدم توفيق مصلحان در اصلاح هرچند زياد باشد دليل بر عسر و حرج زوجه است ؟ و يا بذل نصف از مهريه قرينه‌اى است بر عسر و حرج زوجه ؟\r\nآيا طلاقى كه بر اساس شرايط مرقوم در سؤالات مطرح شده و بدون رضاى زوج داده شود شرعا صحيح است يا خير ؟ تكليف شرعى چنان زنى چيست ؟\r\n\r\nبسمه تعالى\r\n- طلاق زن به دست شوهر است و مادامىكه به رضايت شوهر و از طرف شوهر نباشد ، طلاق صحيح نيست ، و عسر و حرج مجوّز طلاق نمىشود و طلاق حاكم موارد خاصه‌اى دارد كه آنچه در سؤال ذكر شده از آن موارد نمىباشد ، بلى اگر شوهر در ضمن عقد نكاح يا عقد لازم ديگرى زن را وكيل در طلاق در شرايط خاصى بنمايد در صورت تحقق آن شرايط زن مىتواند خود را - و لو با توكيل - مطلّقه نمايد ، و اللّه العالم .\r\n\r\n1564\r\n- اين جانب زنى هستم كه در اثر اختلاف و عدم تفاهم اخلاقى با شوهرم وى من را طلاق خلع داده است و طفل پسر مشتركى دو و نيم‌ساله داريم كه بعد از طلاق اين طفل را از نزد من برده و به من اجازهء ملاقات با اين كودك را نمىدهد ، مىگويد : من به آن روحانى كه وكيل بر اجراى طلاق گرفته بودم شرط كرده بودم كه از تو تعهد بگيرد كه اقدام به ملاقات اين كودك ننمايى . آيا اين شرط قطع صلهء رحم حرام است و نافذ نيست يا صحيح و نافذ است ؟\r\nدر فرض ، اگر شرط صحيح و نافذ باشد من قبل از انقضاء عدّه‌ام اقدام به ملاقات بچه نمايم آيا شوهرم حقّ فسخ طلاق و رجوع به من را دارد يا خير ؟\r\n\r\nبسمه تعالى\r\n- شرط مزبور اثرى ندارد و مرد حق ندارد از ديدار مادر با فرزندش ممانعت كند ، و اللّه العالم .\r\n\r\n1565\r\n- هرگاه زوج عقيم باشد و زوجه عقيم بودن زوج را نداند حتى خود زوج هم نمىدانسته كه عقيم در خواهد آمد چه هر دو دختر و پسر بوده‌اند كه ازدواج كرده‌اند ، حال زوجه بچه مىخواهد لكن به دلايل جسمى زوج ميسّر نمىشود ، حال هر دو زن و مرد شده‌اند و لذايذ جنسى و زناشويى هم وجود داشته است امّا عقيم بودن زوج ، زوجه\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nرا به طرف طلاق رهنمون ساخته و كوشش داوران در اصلاح ذات البين ميسّر نشده زوجه همچنان مصرّ به متاركه است ، موضوع پنج سال انتظار هم نزديك به پايان است . پزشكى قانونى وابسته به محكمهء خانواده هم عقيم بودن صد در صد زوج را تأييد كرده ، آيا زن مىتواند طلاق بگيرد ؟ آيا در فرض طلاق مهريه به زوجه مىرسد ؟\r\n\r\nبسمه تعالى\r\n- طلاق به دست شوهر است و طلاقى كه از طرف شوهر و به وكالت از شوهر نباشد ، صحيح نيست . و در فرض سؤال كه نزديكى انجام گرفته ، زن مستحقّ تمام مهر است ، و اللّه العالم .\r\n\r\n1566\r\n- معمولا رسم است در فرداى زفاف هدايايى از طرف بستگان زوجين تقديم مىشود و يا در همان سنوات اوليه كادوهايى براى نوعروس آورده و بخشيده و داده مىشود . در متاركه تكليف اين كادوها و هدايا چه مىشود ؟\r\n\r\nبسمه تعالى\r\n- هدايايى كه بستگان زوج به زوجه داده‌اند در صورتى كه آن هدايا باقى باشد - و بستگان زوج قرابت نسبى با زوجه نداشته باشند - مىتوانند آن را پس بگيرند ، و اگر آن هدايا باقى نباشد چيزى بر زوجه نيست ؛ و همينطور هدايايى كه بستگان زوجه به زوج داده‌اند ، در صورت باقى بودن آن هدايا - و نبودن قرابت نسبى بين بستگان زوجه و زوج - آنها مىتوانند هدايا را پس بگيرند ، و اللّه العالم .\r\n\r\n1567\r\n- با توجه به اينكه عدّهء زن حامله تا زمان وضع حملش مىباشد ، آيا زنى كه رحم او را در آورده‌اند و يا لولهء رحم او را بسته‌اند كه طبق نظر عرف و پزشكان بچه‌دار شدنش ممكن نيست لازم است عدّهء وفات يا طلاق نگهدارد ؟\r\n\r\nبسمه تعالى\r\n- بلى لازم است عدّه نگهدارد ، و اللّه العالم .\r\n\r\n1568\r\n- زن متديّنه‌اى كه شهرت به راستگويى دارد بعد از يك ماه از فوت شوهرش خون حيض مىبيند و چهار زن متديّنه هم شهادت مىدهند و گفتار او را تصديق مىكنند . آيا لازم است ما بقى عدّه را نگهدارد ؟\r\n\r\nبسمه تعالى\r\n- بلى لازم است ما بقى عدّه را نگهدارد و حيض شدن بعد از يك ماه اثرى ندارد ،\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nو اللّه العالم .\r\n\r\n1569\r\n- زنى كه طلاق خلع گرفته آيا بعد از پشيمانىاش مىتواند به شوهر خود رجوع كند ؟\r\n\r\nبسمه تعالى\r\n- مىتواند به آنچه بذل كرده رجوع كند و به شوهر اعلام كند ، در اين صورت طلاق رجعى مىشود و شوهر مىتواند در عدّه رجوع كند ، و اللّه العالم .\r\n\r\n1570\r\n- چندى است در بعضى نوشته‌ها و اظهار نظرها دربارهء « عدّه » در ازدواج موقت و اذن ولى در ازدواج دختر باكره مطالبى عنوان مىشود :\r\nالف ) نگهدارى عدّه صرفا به خاطر اطمينان از عدم وجود جنين در رحم است و چون با وسايل پزشكى ( از قبيل كاندوم ( كاپوت ) ، قرص ضد باردارى ، ترى ليتومى « لوله بستن زنان » ، وازكتومى « لوله بستن مردان » و نهايتا آزمايش خون و ادرار و سونوگرافى و بعضا اخراج رحم از بدن ) مىتوان از عدم وجود جنين در رحم مطلع شد ، لذا نيازى به نگهدارى عدّه نيست و نتيجه مىگيرند كه يك زن مىتواند با استفاده از اين وسايل در يك روز به ازدواج چند مرد درآيد !\r\nب ) در اين زمان دختران از رشد فكرى و عقلانى كافى برخوردارند ، همانطور كه دختر بالغه بدون اذن ولى مىتواند در مال و دارايى خود تصرّف كند ، در ازدواج نيز مخيّر است و در نتيجه اذن پدر يا جدّ پدرى در ازدواج دختر باكره لازم نيست .\r\n\r\nبسمه تعالى\r\n- الف ) زنى كه در سنّ عدّه است در صورت طلاق يا وفات شوهر يا وطى به شبهه بايد عدّه نگهدارد چه احتمال وجود جنين در رحم او داده شود يا احتمال آن داده نشود ، بلكه با يقين به عقيم بودن زن يا عقيم بودن مردى كه با او نزديكى كرده باز عدّه لازم است ؛ اختلاط مياه و كشف حامله بودن حكمت حكم است نه علّت آن و حكم شرعى تابع موضوع است نه حكمت ، و اللّه العالم .\r\nب ) ازدواج دختر باكره بنابر احتياط بايد به اذن ولىّ او باشد چه ازدواج دائم باشد يا ازدواج موقت ، و اينكه گفته مىشود به جهت رشد فكرى دختران امروز در ازدواج آنها اذن ولى لازم نيست حرفى بيش نيست ، دختران در اين جهت رشد لازم را ندارند چه بسيار دخترانى كه به خاطر نداشتن تجربه و رشد لازم فريب افراد شرور را خورده به\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبدبختى و فلاكت افتاده و براى هميشه در حسرت و پشيمانى به سر مىبرند ، و اللّه العالم .\r\n\r\n1571\r\n- اگر زنى از قرصهايى استفاده كند كه حيض نبيند ، براى طلاق چه مدت بايد صبر كرد ؟\r\n\r\nبسمه تعالى\r\n- بايد دو عادت ماهانه را صبر كند وقتى كه وارد عادت سوم شد از عدّه خارج مىشود ، و اللّه العالم .\r\n\r\n1572\r\n- اگر زنى عقيم باشد يا توسط استفاده از قرصهاى ضد باردارى عملا امكان بچه‌دار شدن براى او وجود نداشته باشد و به عبارتى موقتا عقيم باشد ، از آنجا كه حملى برنمىدارد و بچه‌اى وجود ندارد كه حال پدرش بخواهد اشتباه بشود يا نشود ، آيا لازم است عدّهء طلاق نگه دارد ؟\r\n\r\nبسمه تعالى\r\n- بلى بايد عدّه نگه دارد چنانچه در حالت مزبور حيض شدن او بطور متعارف بايد قبل از طلاق از حين مجامعت سه ماه صبر كند و بعد از طلاق سه ماه عده نگه دارد ، بعد مىتواند با شوهر ديگر ازدواج كند ، ولى رجوع شوهر اول قبل از گذشتن سه ماه مانعى ندارد ، و اللّه العالم .\r\n\r\n1573\r\n- دادگاه دولتى پاكستان يك زنى را طلاق داده است كه شوهر آن زن راضى نبوده و اين طلاق از طرف دادگاه دولتى پاكستان قبل از شش ماه داده شده است ، آيا اين طلاق در فقه شيعهء اهل بيت عليهم السّلام به نظر جناب عالى صحيح واقع شده است يا نه ؟ اگر هم صحيح باشد آيا شوهر مىتواند رجوع كند يا نه ؟ زن و شوهر هر دو شيعه هستند .\r\n\r\nبسمه تعالى\r\n- در فرض مذكور طلاق نافذ نيست و طلاق يا بايد به رضايت شوهر باشد و يا نزد حاكم شرعى موجب آن ثابت شده باشد ، و اللّه العالم .\r\n\r\n1574\r\n- در موضوع طلاقهايى كه به دست حاكم واقع مىشود كه به طلاق قضايى نيز مشهور است سؤالهايى مطرح است كه جوياى نظر مباركتان هستند :\r\nالف ) آيا طلاق قضايى ( طلاق حاكم ) طلاق با ويژگى خاص است و با طلاق خلع و . . . تفاوت دارد يا در قالب يكى از طلاقهاى معروف واقع مىشود ؟\r\nب ) آيا حاكم در صورت درخواست زوجه و احراز شرايط طلاق فقط مىتواند حكم طلاق را صادر نمايد ؟\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nبسمه تعالى\r\n- طلاقى را كه حاكم شرع به خاطر امتناع زوج از انفاق مىدهد بائن است و شوهر حقّ رجوع در عدّه را ندارد و طلاقى را كه حاكم شرع بخاطر مفقود شدن زوج جارى مىنمايد رجعى است ، چنانچه زوج در ايام عدّه كه مقدارش مقدار عدّهء وفات است پيدا شود مىتواند رجوع كند و حاكم شرع در غير اين دو مورد ولايت بر طلاق ندارد ، و اللّه العالم .\r\n\r\n1575\r\n- در صورتى كه مهريهء زنى پول رايج كشور باشد و زوجه سال بعد از عقد ازدواج مهريه‌اش را مطالبه نمايد ، با عنايت به اينكه بعد از مرور زمان مذكور ارزش پول به قدرى كم شده است كه اكنون آن مهريه ارزش مطالبه ندارد ، احتساب آن به قيمت و نرخ روز و در نظر داشتن ميزان تورم چه حكمى دارد ؟\r\n\r\nبسمه تعالى\r\n- بيش از همان مقدار را نمىتواند مطالبه كند ، و اللّه العالم .\r\n\r\n1576\r\n- زوجه شيعه است ولى شوهر سنّى است ، شوهر سه بار لفظ طلاق براى زوجه استعمال كند آيا اين طلاق درست است ؟\r\n\r\nبسمه تعالى\r\n- طلاق واقع مىشود و زوجه ، شوهر خود را بر طبق مذهب اهل سنّت ملزم مىسازد ، و اللّه العالم .\r\n\r\n1577\r\n- ميزان در طلاق خلع چيست ؟ آيا مرد علاوه بر بذل مهريه از سوى زن مىتواند مطالبهء مال و پول نمايد ؟ و اگر مطالبه كرد اداء آن لازم است يا نه ؟\r\n\r\nبسمه تعالى\r\n- در صورتى كه زن نسبت به شوهر كراهت داشته باشد نه شوهر نسبت به زن و زن مالى را به رضا و رغبت خود به شوهر بذل كند تا متعاقبا وى را طلاق دهد ، طلاق خلعى است و مرد نمىتواند وى را الزام بر بذل نمايد ، و اللّه العالم .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nنذر\r\n\r\n[ مسائل نذر 
  ]\r\n\r\n1578\r\n- شخصى نذر مىكند يا عهد مىكند يا اينكه قسم مىخورد كه كار خاصى كه مستحب است هر روز انجام دهد ، آيا در صورت ترك عمدى در يك روز كفاره دارد ؟\r\n\r\nبسمه تعالى\r\n- چنانچه نذر يا عهد يا قسم او به صورت متعدد بوده يعنى انجام عمل در هر روز را مستقلا در نظر داشته و براى هر روز نذر كرده ، در اين صورت با ترك عمدى در يك روز تكليف نسبت به بقيهء روزها ساقط نمىشود و بايد آن عمل را در بقيهء روزها انجام دهد و چنانچه مقصودش اين بوده كه اين عمل از او ترك نشود - نه اينكه انجام عمل در هر روز مستقلا در نظر بوده - ، در اين صورت يك نذر يا عهد يا قسم حساب مىشود ، و اگر در يك روز آن را عمدا ترك كرده ، كفاره واجب مىشود و نسبت به بقيهء روزها وجوب عمل ندارد ، و اللّه العالم .\r\n\r\n1579\r\n- در همان مسألهء قبل اگر شخص موارد نذر يا عهد يا قسم را دقيقا به خاطر نياورد و بعضى را در شك باشد وظيفه‌اش چيست ؟\r\n\r\nبسمه تعالى\r\n- در اين صورت چيزى بر او نيست ، و اللّه العالم .\r\n\r\n1580\r\n- خانمى كه بدون اجازهء شوهر از پول خودش نذر مسجد مقدس جمكران مىنمايد ، آيا صحيح مىباشد ؟\r\n\r\nبسمه تعالى\r\n- نذرش صحيح است هرچند بهتر است شوهر را راضى كند ، و اللّه العالم .\r\n\r\n1581\r\n- خواهرى قبل از ازدواج نذر نموده كه چهل هفته به مسجد مقدس جمكران بيايد ، الآن كه ازدواج كرده است با عدم اجازهء شوهرش چه حكمى دارد ؟\r\n\r\nبسمه تعالى\r\n- در فرض سؤال كه شوهر براى رفتن به مسجد اجازه نمىدهد ، رفتن زن به مسجد بعد از ازدواج واجب نيست و نذر مزبور اثرى ندارد ، و اللّه العالم .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\n1582\r\n- خانمهايى كه نذر كرده‌اند چهل هفتهء متوالى در مسجد مقدس جمكران حضور پيدا كنند و اعمال آن را بجا آورند ، در صورتى كه چند هفته در ايام حيض هستند چه وظيفه‌اى دارند ؟ ( از آنجا كه حياط مسجد و سالن مراسم جزء مسجد نيست ) ، آيا بايد حضور پيدا كنند يا خير ؟\r\n\r\nبسمه تعالى\r\n- در فرض سؤال ، در ايام حيض رفتن آنها به قسمتى كه جزء مسجد است جايز نيست و رفتن به حياط مسجد و قسمتهايى كه جزء مسجد نيست در اين ايام واجب نيست و قضا هم لازم نيست ، و اللّه العالم .\r\n\r\n1583\r\n- اگر كسى نذر كرده باشد هديهء مشخصى را به كسى بدهد ، آيا موقع اداء نذر مىتواند مبلغ آن هديه را به او بپردازد ؟ مثلا نذر كرده است يك پيراهن براى فلانى بخرد و به او هديه كند آيا بعد مىتواند مبلغى پول متناسب با همان نذر را به او بدهد ؟ و نيز عكس اين سؤال يعنى اينكه مثلا مبلغى پول را نذر كرده باشد ، آيا مىتواند متناسب با همان مبلغ ، هديه را براى اداء نذرش بدهد ؟\r\n\r\nبسمه تعالى\r\n- بايد همان عين را كه نذر كرده است بدهد ، و اللّه العالم .\r\n\r\n1584\r\n- شخصى گوسفندى را نذر حضرت على عليه السّلام كرده است بدون در نظر گرفتن اينكه بعدا كه حامله شود ، بچه حكمش چيست ؟ حالا اگر بچه‌دار شود و بزايد حكم آن بچه چيست ؟\r\n\r\nبسمه تعالى\r\n- در فرض سؤال ، بچهء آن گوسفند ملك صاحب گوسفند است و حكم گوسفند نذرى را ندارد ، و اللّه العالم .\r\n\r\n1585\r\n- نذر زن بدون اجازهء شوهرش چگونه است ؟ آيا باطل است ؟\r\n\r\nبسمه تعالى\r\n- اگر موجب تضييع حقّ شوهر باشد بايد رضايت او را تحصيل كند ، در صورتى هم كه موجب تضييع حقّ شوهر نباشد بهتر اين است كه رضايت شوهر را تحصيل نمايد ، و اللّه العالم .\r\n\r\n1586\r\n- نذر فرزند بالغ بدون اجازهء پدر چه حكمى دارد ؟ در صورتى كه فرزند خود هنوز مستقل نشده است ؟\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nبسمه تعالى\r\n- نذرش منعقد نيست خصوصا كه پدر ملاحظهء صلاح او را بنمايد ، و اللّه العالم .\r\n\r\n1587\r\n- كسى كه مىگويد اگر مريض من خوب شد ، فلان كار را انجام مىدهم يا اگر كارم درست شد ، چنين عملى انجام مىدهم ، آيا چنين نيّتى نذر محسوب مىشود كه عمل به آن واجب باشد ؟ يا حتما بايد صيغهء نذرى كه در رساله‌ها نوشته شده خوانده شود كه در آن صورت قابل تغيير نبوده و واجب الوفا باشد ؟\r\n\r\nبسمه تعالى\r\n- در فرض مزبور نذر منعقد نشده و عمل به آن واجب نيست ، و اللّه العالم .\r\n\r\n1588\r\n- اگر شخصى نذرى كرده مانند قربانى كردن گوسفند يا گاو كه آن را در بين مردم پخش نمايند ولى چون در مسجد شام يا نهار نذرى وجود دارد و اين نذريه به كليه اهالى روستا داده مىشود ، آيا اين شخص مىتواند قربانى خود را به نذورات مسجد هديه نمايد ؟\r\n\r\nبسمه تعالى\r\n- در صورتى كه قربانى شخص مزبور در شام يا ناهارى كه در مسجد مىدهند صرف شود مانعى ندارد ، و اللّه العالم .\r\n\r\n1589\r\n- اشخاصى وجود دارند كه نذريه دارند ولى نذريهء آنها به همهء مردم نمىرسد و قدرت مالى ندارند كه تعداد زيادى را دعوت نمايند ، آيا اين اشخاص مىتوانند نذريهء خود را به نذورات مسجد هديه نمايند ؟\r\n\r\nبسمه تعالى\r\n- در صورتى كه نذريهء آنها در مسجد به مردم داده شود مانعى ندارد ، و اللّه العالم .\r\n\r\n1590\r\n- اگر پدر شخصى نذريه داشته و مشخص باشد مثل آب گوشت و يا حليم و غيره ، آيا اولاد ملزم به عمل كردن اين نذورات هستند يا خير ؟\r\n\r\nبسمه تعالى\r\n- نذر پدر براى اولاد الزام‌آور نيست مگر اينكه پدر وصيت كرده باشد و مالى قرار داده باشد كه از آن مال به نذر مزبور عمل شود كه در اين صورت بايد به نحوى كه وصيت كرده عمل كنند ، و اللّه العالم .\r\n\r\n1591\r\n- اگر كسى قصد نموده و علاوه بر آن بنويسد كه فلان فعل حرام را اگر مرتكب شد يك روز روزه بگيرد ، آيا نذر تحقّق پيدا كرده و شكستن آن موجب كفاره مىگردد ؟\r\n\r\nبسمه تعالى\r\n- وجوب وفاء ندارد و براى تحقق نذر صيغهء شرعى لازم است ، و اللّه العالم .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\n1592\r\n- در روستايى در شب عاشورا بنا به سنّت محلى حليم مىپزند امّا به علت حجم زياد و بدى پخت آن چندان قابل استفاده نيست و باعث اسراف مىشود ، آيا مىتوان با همان مواد غذاى ديگرى مانند برنج تهيه كنند ؟\r\n\r\nبسمه تعالى\r\n- مقدار كمى كه مصرف دارد حليم بپزند و غذاى ديگر هم ضميمهء آن بنمايند ، و اللّه العالم .\r\n\r\n1593\r\n- فرق نذر شرعى با نذر عرفى چيست ؟\r\n\r\nبسمه تعالى\r\n- در نذر شرعى صيغه لازم است « للّه عليّ » كه فارسى آن را هم بگويد نذر شرعى مىشود كه « براى خدا بر من است » و ترك آن حرام است و مخالفت نذر كفاره دارد و نذر عرفى بدون صيغه است و كفاره ندارد ، و اللّه العالم .\r\n\r\n1594\r\n- شخصى نذر كرده است كه عزاداران امام حسين عليه السّلام را در منزل خود اطعام كند . البته اين نذر به صورت عرفى بوده ، آيا براى استفادهء بيشتر عزادارى مىتواند در مسجد طعام بدهد ؟\r\n\r\nبسمه تعالى\r\n- عمل به نذر اين است كه در خانه‌اش اطعام كند ، و اللّه العالم .\r\n\r\n1595\r\n- بعضى مبلغى را نذر مىكنند براى بيمهء امام زمان عليه السّلام ، مصرف اين پول كجاست ؟ آيا مىشود به مسجد جمكران يا طلّابى كه زوّار جمكرانند داد ؟\r\n\r\nبسمه تعالى\r\n- بايد به مرجع تقليد برسانند ، و اللّه العالم .\r\n\r\n1596\r\n- كسى كه روزهء قضا يا استيجارى دارد مىتواند نذر كند روزه در سفر را يا نه ؟\r\n\r\nبسمه تعالى\r\n- نمىتواند نذر كند ، و اللّه العالم .\r\n\r\nقسم\r\n\r\n1597\r\n- دخترى با پسرى ازدواج نموده پس از مدتى زندگى مشترك ، مطلّقه شده و پدر و عموى پسر مدّعى هستند كه به دختر چند قلم طلاجات داده‌اند و دختر انكار كرده و مىگويد اگر مادر زوج سوگند ياد نمايد طلاها را به من داده‌اند قبول دارم ، مادر زوج نيز به لفظ مباركهء جلاله سوگند ياد نموده . نظر مبارك را در اين مسأله بيان فرماييد .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nبسمه تعالى\r\n- در فرض مذكور قسم به لفظ جلاله ردّ حلف منكر بر مدّعى نيست و اثرى ندارد ، و اللّه العالم .\r\n\r\n1598\r\n- آيا اگر شخصى دست روى كلام اللّه مجيد بگذارد و به قرآن قسم بخورد كه فلان گناه را ترك خواهد كرد ، آيا قسم او صحيح است و در صورت شكستن بايد كفاره بدهد ؟\r\n\r\nبسمه تعالى\r\n- قسم به قرآن وجوب وفاء ندارد ، و اللّه العالم .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nذبح\r\n\r\n[ مسائل ذبح 
  ]\r\n\r\n1599\r\n- آيا ملاك و معيارى براى شناخت حيوان حلال گوشت از غير هست يا خير ؟ مثلا گوزن و زرافه و كانگورو از حيوانات حلال گوشت‌اند يا خير ؟\r\n\r\nبسمه تعالى\r\n- خصوصيات حيوان حلال گوشت در رسالهء عمليه ذكر شده است به آنجا مراجعه شود ، و درندگان و مسوخ و حشرات از حيوانات حرام‌گوشت هستند ، و گوزن حلال گوشت است و زرافه و كانگورو حرام گوشت مىباشند ، و اللّه العالم .\r\n\r\n1600\r\n- خوردن گوشت مار و خرگوش چه حكمى دارد ؟\r\n\r\nبسمه تعالى\r\n- مار و خرگوش از حيوانات حرام‌گوشت هستند ، و اللّه العالم .\r\n\r\n1601\r\n- بعضى مواقع از كشورهاى غير اسلامى گوشتهايى وارد مىكنند كه روى برچسبهاى آنها نوشته شده « با قوانين اسلامى ذبح شده » يا « حلال است » آيا مىشود از اين گوشتها استفاده كرد ؟\r\n\r\nبسمه تعالى\r\n- كافى نيست مگر موجب اطمينان بشود ، و اللّه العالم .\r\n\r\n1602\r\n- آيا در ذبح مرغ اگر حلقوم ( زبانك ) روى جسد مرغ بماند ، گوشت آن حلال است يا خير ؟\r\n\r\nبسمه تعالى\r\n- اگر ذبح شرعى انجام شده مرغ حلال است و فرقى نمىكند كه زبانش بيرون بيفتد يا داخل بماند ، و اللّه العالم .\r\n\r\n1603\r\n- حيوان را قصاب ذبح كرده ، بعد از ذبح كه هنوز جان نداده است محكم او را با سر به زمين مىزند ، آيا اين حيوان حلال مىشود يا حرام ؟\r\n\r\nبسمه تعالى\r\n- هرچند كار خوبى نكرده است ولى گوشت آن حيوان حلال است و خوردن آن مانعى ندارد ، و اللّه العالم .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\n1604\r\n- مرغ را سر بريدم ، هنوز جان نداده از بالا به پايين مىافتد ، آيا حلال مىشود يا حرام ؟\r\n\r\nبسمه تعالى\r\n- در فرض مزبور كه حيوان ذبح شرعى شده افتادن آن از بالا به پايين ضررى ندارد و گوشت آن حيوان حلال است ، و اللّه العالم .\r\n\r\n1605\r\n- سر حيوانى را از پشت سر ببرند ، حلال است يا نه ؟ و در صورت حلال بودن آيا پس از بيرون آمدن روحش سرش را قطع كند اشكال دارد يا ندارد ؟\r\n\r\nبسمه تعالى\r\n- اگر موقع سر بريدن حيوان از پشت سر ، نخاع قطع شود اين حيوان قابل ذبح نيست و خوردن گوشتش اشكال دارد ، و اللّه العالم .\r\n\r\n1606\r\n- نظر شما در مورد يك ضرب بودن ذبح تا وقتى كه جان در بدن حيوان هست چيست ؟\r\n\r\nبسمه تعالى\r\n- چنانچه تا وقتى كه حيوان هنوز زنده است چهار رگ آن بريده شود بطورى كه بعد از بريده شدن خون متعارف آن حيوان خارج شود و حيوان حركت داشته باشد ذبح شرعى محقق شده و حيوان حلال مىشود ، و اللّه العالم .\r\n\r\n1607\r\n- آيا اوداج اربعه بايد كاملا بريده شده باشد يا اينكه مقدارى از حلق و مرى بريده شود و بقيه نشود كفايت مىكند ؟\r\n\r\nبسمه تعالى\r\n- اوداج اربعه بايد كاملا قطع شوند و بريده شدن قسمتى از آنها كفايت نمىكند ، و اللّه العالم .\r\n\r\n1608\r\n- چهار رگ حيوانى را بريديم و حيوان هنوز جان نداده متوجه شديم كه حلقوم روى بدن رفته و سر هنوز جدا نشده آيا امكان دارد دوباره آن را سر ببريم تا حلقوم روى سر باشد ؟ اگر بريديم آيا حلال مىشود يا حرام ؟\r\n\r\nبسمه تعالى\r\n- چنانچه در حالى كه حيوان هنوز جان نداده رگهاى چهارگانه را از محلّ ذبح قطع كنند و بعد از قطع خون متعارف از حيوان خارج شود و حركت كند ، حيوان مزبور حلال مىشود ، و اللّه العالم .\r\n\r\n1609\r\n- آيا با گيوتين ، حيوان ذبح شرعى مىشود ؟ در صورت منفى بودن جواب ، بفرماييد وظيفهء ما در مورد خريد مرغ و امثال آن چيست ؟ آيا تحقيق لازم است كه بدانيم به چه صورت كشته شده است ؟\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nبسمه تعالى\r\n- اگر تمام شرايط ذبحى كه در رساله بيان كرديم ، در ذبح با دستگاه ( گيوتين ) رعايت شود ذبح اشكال ندارد ، و اگر رعايت نشود مثل اينكه در موقع ذبح سر حيوان را جدا كند و نخاعش را قطع كند اشكال دارد . و اگر از بازار مسلمانها مرغ بخرد تحقيق لازم نيست ، و اللّه العالم .\r\n\r\n1610\r\n- استفاده از گوشت مرغ ذبح شده در كشتارگاههاى صنعتى به طريق رايج در شهرهاى ايران چه صورتى دارد ؟\r\n\r\nبسمه تعالى\r\n- اگر محرز شود كه با وسيله‌اى ذبح شده كه مىچرخد و براى هر مرغ بسم اللّه نمىتوان گفت ، در اين صورت پاك و حلال نيست ، و اللّه العالم .\r\n\r\n1611\r\n- در ذبح مرغ با ماشين برقى به جهت كشتار زياد پاهاى حيوان را از بالا بسته و آويزان مىنمايند و براى حفظ شرايط ذبح اسلامى از جمله رو به قبله بودن ، سر حيوان را به طرف قبله بالا آورده تا گلوى حيوان رو به قبله قرار گيرد و سپس دستگاه آن را ذبح مىكند ، آيا سر و گلوى حيوان به نحوى كه در مسأله تصوير شد اگر رو به قبله باشد كافى است يا سينه هم مىبايست با بدن رو به قبله باشد ؟\r\n\r\nبسمه تعالى\r\n- سر و گلو رو به قبله باشد كفايت نمىكند ، بايد بدن و سر و سينه طورى قرار بگيرد كه حيوان عرفا رو به قبله باشد ، و اللّه العالم .\r\n\r\n1612\r\n- در هر مرحله از ذبح با ماشين برقى به دليل كشتار زياد مثلا ده هزار عدد مرغ ذبح مىشود ، آيا گفتن نام خدا و زدن كليد كافى است يا اينكه زمان سر بريدن هر حيوان با دستگاه نام خدا را بايد به زبان آورد ؟\r\n\r\nبسمه تعالى\r\n- چنانچه سر بريدن هر حيوان تدريجى صورت مىگيرد بايد براى هر يك نام خدا گفته شود - و لو يك بار يا اللّه - و اگر چند حيوان دفعة سر بريده مىشود يك بار كافى است ، و اللّه العالم .\r\n\r\n1613\r\n- رئيس شركت يا مؤسسهء توليدى ذبح و كشتار حيوانات حلال گوشت جهت توزيع گوشت آن ، شخص مسلمان سنّى است آيا سهيم شدن شيعه يا چند نفر شيعه در سود حاصله از آن شركت چه صورتى دارد ؟ و اگر رئيس غير مسلمان باشد و مسلمان با او\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nسهيم شود چه حكمى دارد ؟\r\n\r\nبسمه تعالى\r\n- در صورتى كه ذابح شيعه باشد و شرايط را رعايت كند يا ذابح سنّى باشد و بگويد بر طريقهء اسلامى كه نزد ما صحيح است ذبح كردم ، يا احتمال برود ذبح اسلامى كه نزد ما صحيح است مىكند مانعى ندارد ، و اللّه العالم .\r\n\r\nصيد ماهى\r\n\r\n1614\r\n- حكم صيد ماهى از طريق انفجار و اتصال برق و يا ريختن زهر چيست ؟\r\n\r\nبسمه تعالى\r\n- بايد زنده از آب گرفته شده و در خارج آب بميرد ، و اللّه العالم .\r\n\r\n1615\r\n- خوردن ماهيهاى غضروفى و خاويارى و ميگو و كوسه‌ماهى و خرچنگ و گوشت صدف و قورباغه و مارماهى و خاويار چگونه است ؟\r\n\r\nبسمه تعالى\r\n- ميزان در حليّت ماهى داشتن فلس است و ميگو حلال است و غير اين دو حلال نيست ، و اللّه العالم .\r\n\r\n1616\r\n- چگونگى تشخيص ماهى حلال از حرام را شرح دهيد .\r\n\r\nبسمه تعالى\r\n- ماهى فلس‌دار حلال است و بدون فلس حرام است ، و اللّه العالم .\r\n\r\n1617\r\n- منظور از فلس و پولك چيست و مقدار و اندازهء آن جهت حليّت ماهى چقدر است ؟ آيا فلس‌هاى ذره‌بينى و مانند آن كه عرفا به آن فلس نمىگويند ، فلس محسوب مىشود يا خير ؟\r\n\r\nبسمه تعالى\r\n- بايد با چشم و بدون وسايل ذره‌بينى ديده شود و در نظر عرف فلس ( پولك ) گفته شود ، و اللّه العالم .\r\n\r\n1618\r\n- خوردن ماهى كه در دام يا تور ، درون آب بميرد چگونه است ؟\r\n\r\nبسمه تعالى\r\n- اگر در تور بميرد و لو آنكه در آب باشد حلال است ، و اگر با دام ( مثل قلاب ) گرفته شود و در آب بميرد حلال نيست ، و اللّه العالم .\r\n\r\n1619\r\n- صياد چه شرايطى دارد ؟ آيا مسلمان بودن صياد و بردن نام خدا هنگام صيد لازم است ؟\r\n\r\nبسمه تعالى\r\n- در صيد ماهى مسلمان بودن صياد شرط نيست و بردن نام خدا لازم نيست ولى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمسلمان بايد اطمينان يا يقين كند كه آن را زنده از آب گرفته است ، و اللّه العالم .\r\n\r\n1620\r\n- اگر در شكم ماهى كه صيد شده ماهى ديگرى پيدا شود حلال است يا حرام ؟\r\n\r\nبسمه تعالى\r\n- حلال است ، و اللّه العالم .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nاطعمه و اشربه\r\n\r\n1621\r\n- اگر در پاكى گوشتهاى بازار شك كنيم ( به جهت شك در شستن گلوى حيوان و يا رفتن خون متعارف ) وظيفه چيست ؟\r\n\r\nبسمه تعالى\r\n- چنانچه فروشنده خبر دهد كه گوشت تطهير شده ، كفايت مىكند . و اگر فروشنده يا شخص ثقهء ديگرى خبر از تطهير نداده و اطمينان به تطهير هم نباشد بايد آن را تطهير كرد ، و اللّه العالم .\r\n\r\n1622\r\n- خوردن خاويارى كه در بلاد اسلامى فروخته مىشود و معلوم نيست از ماهى حلال گوشت استحصال شده جايز است ؟\r\n\r\nبسمه تعالى\r\n- خريدن و خوردن خاويار معروف جايز نيست و دادن آن به كفار و گرفتن پول از آنان به عنوان استفاده مانعى ندارد ، و اللّه العالم .\r\n\r\n1623\r\n- با توجه به اينكه اهل سنّت ذبيحهء اهل كتاب را حلال مىدانند ، گوشتى كه از بلاد اهل كتاب به كشورهاى اسلامى سنّى مذهب وارد شده و از چگونگى ذبح آن مطلع نيستيم خوردنش جايز است ؟\r\n\r\nبسمه تعالى\r\n- اگر بدانند از بلاد كفر آمده جايز نيست مگر اينكه فروشنده‌اى كه احتمال صدق در اخبارش مىرود بگويد بر طبق دستور مذهب شما ذبح شده است ، و اللّه العالم .\r\n\r\n1624\r\n- ماهى كه به نظر متخصصين فلس دارد ولى فلسهاى آن ميكروسكوپى است و با چشم غير مسلح ديده نمىشود چه حكمى دارد ؟ آيا براى حليّت ماهى كافى است يا نه ؟\r\n\r\nبسمه تعالى\r\n- كافى نيست و بايد عرفا فلس داشته باشد و چنانچه ثابت بشود كه جنس آن ماهى فلس‌دار است حلال است ، و اللّه العالم .\r\n\r\n1625\r\n- زمانى كه شك شود در وجود فلس در ماهى و عدم وجودش ، آن ماهى چه حكمى\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدارد ؟\r\n\r\nبسمه تعالى\r\n- بايد احراز شود كه فلس دارد و گرنه خوردنش جايز نيست مگر اينكه مشكوك ، در بازار مسلمين فروخته شود ، و اللّه العالم .\r\n\r\n1626\r\n- كنسروهاى ماهى كه در بازار مسلمين به فروش مىرسد و مشكوك الفلس است خريدن و خوردن آن چه حكمى دارد ؟ آيا فرقى بين فروشندهء شيعه مذهب و سنى مذهب وجود دارد يا نه ؟ ( با توجه به اينكه اهل سنت ماهى بدون فلس را حلال مىدانند ) .\r\n\r\nبسمه تعالى\r\n- خوردن آن مانعى ندارد ، و اللّه العالم .\r\n\r\n1627\r\n- اگر كشمش و خرما و يا آب آنها خود به خود يا با پختن جوش بيايند ، حكم آنها از لحاظ پاكى و نجاست و حليّت و حرمت ، چگونه است ؟\r\n\r\nبسمه تعالى\r\n- پاك و حلال است ، و اللّه العالم .\r\n\r\n1628\r\n- الكلى كه ندانيم آيا « مايع بالاصالة و مسكر » مىباشد يا نه ، چه حكمى دارد ؟\r\n\r\nبسمه تعالى\r\n- محكوم به طهارت است ، و اللّه العالم .\r\n\r\n1629\r\n- كنسرو ماهيهايى ( تن ماهى ) كه از كشورهاى غير اسلامى وارد مىشود ، خوردن آنها چه حكمى دارد ؟\r\n\r\nبسمه تعالى\r\n- چنانچه اطمينان پيدا كند زنده از آب گرفته شده و داراى پولك بوده ، خوردن آن مانعى ندارد ، و اللّه العالم .\r\n\r\n1630\r\n- ريختن باقى نان غير قابل مصرف درون سطل زباله ، اشكالى دارد ؟\r\n\r\nبسمه تعالى\r\n- اگر قابل مصرف باشد - و لو به اينكه به پرندگان و مرغها بدهند - يا اهانت به نان حساب شود ، ريختن آن درون زباله اشكال دارد ، و اللّه العالم .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nارث\r\n\r\n1631\r\n- شخصى به رحمت ايزدى پيوسته و آنچه از مال وى باقى مانده عبارت است از : الف ) يك باب منزل مسكونى ، ب ) يك قطعه زمين ( باغ بادام ) فاقد ديوار ، ج ) مجراى 15 ساعت آب براى آبيارى .\r\nورثهء وى عبارتند از : 2 پسر ، 3 دختر و همسرى كه بعد از فوت همسر اول ، وى را اختيار نموده و فرزندى هم از ايشان نداشته كه البته ايشان پس از درگذشت شوهرش ، مجددا مدتى بعد ازدواج نمود . لازم به ذكر است كه ميت مجراى 6 ساعت آب از ما ترك خود را به عنوان ثلث خود مشخص نموده تا در مراسم عزادارى ، اربعين ، سالگرد و . . . مصرف نمايند و بقيهء مال به ورثه تعلق خواهد داشت .\r\nبا توجه به مراتب مذكور خواهشمند است سهم هر كدام از ورثه را معيّن فرمائيد كه بطور مشخص هر كدام چه سهمى از ارث را مالك مىشوند و مقدار مالى كه از موارد مذكور به همسر ميت تعلق مىگيرد به طور مشخص معلوم فرماييد .\r\n\r\nبسمه تعالى\r\n- بعد از اينكه مخارج متعارف تجهيز واجب ميت را از اصل تركه برداشته و بعد از اخراج ديون ميت در صورتى كه بر ميت دينى باشد اگر شش ساعت آب از ثلث كل ما ترك ميت بيشتر نباشد ، وصيت نافذ است ، و الّا اگر زايد باشد نسبت به مقدار زياده بايستى ورثه اجازه دهند سپس در باقيماندهء ما ترك ميت قيمت يك هشتم از منقولات كه ملك ميت بوده و قيمت اعيانى منزل و قيمت اشجار و قيمت آب موجود و ساير وسايل زندگى سهم همسر اوست و بعد از اخراج سهم همسر ، باقيماندهء ما ترك ميت هفت قسمت مىشود به هر پسر دو سهم و به هر دختر يك سهم مىرسد ، و اللّه العالم .\r\n\r\n1632\r\n- معروض بر اينكه شخصى وصيت كرده تمام ملك و زمينش طبق قانون شرعى بين\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nفرزندانش تقسيم گردد و روحانيون محل اين وصيت را تأييد كرده‌اند ، باز همين شخص در مرتبهء دوم وصيت كرده مقدار بيشترى از ملك و زمين براى يكى از فرزندان باشد و روحانيون اين وصيت را تأييد نكرده‌اند ، حال شخص فوت كرده است ، آيا ميراث طبق وصيت اول كه بر اساس قانون شرعى بوده تقسيم مىگردد يا طبق وصيت دوم كه زمين و ملك بيشترى براى يكى از فرزندان باشد و روحانيون آن را تأييد نكرده‌اند ؟\r\n\r\nبسمه تعالى\r\n- اضافه سهم آن فرزند از ثلث ميّت حساب مىشود و آن وصيت به اضافه تا ثلث و كمتر از ثلث نافذ است ، و اللّه العالم .\r\n\r\n1633\r\n- ميتى وصيت نموده ثلث مالش پس از اداى ديون شرعى و موارد ذكر شده در وصيت‌نامه در وجوه برّ و احسان مصرف شود ، آيا وصى مىتواند از مبلغ باقيمانده به عنوان برّ و احسان در اختيار اولاد نيازمند همان ميت قرار دهد ؟ و اگر نظر شريف مثبت است ملاك نياز ايشان چه مىتواند باشد ؟\r\n\r\nبسمه تعالى\r\n- اگر فرزندان ميت ، متديّن و محتاج هستند مانعى ندارد و ملاك احتياج ، ضرورت شرعى و عدم تمكّن از تأمين آن مىباشد مثل كمك براى ازدواج آنها يا خرج زندگى و معاش آنها ، و اللّه العالم .\r\n\r\n1634\r\n- آيا ورثه بدون اجازهء وصى در ثلثى كه ميت براى خود قرار داده مىتوانند تصرف نمايند ؟\r\n\r\nبسمه تعالى\r\n- تنفيذ وصيت وظيفهء وصىّ است و تقسيم تركه و افراز ثلث با رضايت ورثه انجام مىگيرد ، و تصرف در تركه قبل از افراز براى هيچ كدام بدون اجازهء ديگران جايز نيست ؛ و بعد از افراز مورد وصيت ، غير از وصى كسى نمىتواند تصرف كند ، و اللّه العالم .\r\n\r\n1635\r\n- آيا غير از مواردى كه در وصيت ذكر شده مىتوان از ارث براى موارد ديگر صرف نمود ؟\r\n\r\nبسمه تعالى\r\n- با اجازهء ورّاث تصرّف مانعى ندارد ، و اللّه العالم .\r\n\r\n1636\r\n- ميتى وصيت به ثلث كرده ، بعضى از ورثه سهم خود را پرداخته و بعضى از آنها\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nنپرداخته‌اند ، آيا آنهايى كه پرداخته‌اند مىتوانند در مال تصرف كنند يا خير ؟ و اگر تقسيم كنند مال را ، رفع مشكل مىشود يا خير ؟\r\n\r\nبسمه تعالى\r\n- تا وقتى كه تمام سهم ميت را از ما ترك جدا نكرده و نپرداخته‌اند تقسيم مال و تصرّف در آن اشكال دارد ، و اللّه العالم .\r\n\r\n1637\r\n- در صورتى كه ورثه در تحويل ثلث به وصى كوتاهى نمايند ، آيا وظيفه از وصى برداشته مىشود ؟\r\n\r\nبسمه تعالى\r\n- در صورتى كه وصى غير از ورّاث باشد ، با كوتاهى ورّاث در تحويل ثلث ، وصى وظيفه‌اى ندارد . و اگر وصى از ورّاث باشد بايد وصيت را از حصّهء خود از ميراث بپردازد و آنچه از حصهء خود كه به حساب ديگران پرداخته مىتواند از آنها مطالبه كند ، و اگر امتناع كردند مىتواند تقاص كند ، و اللّه العالم .\r\n\r\n1638\r\n- آيا وصى مىتواند بدون آنكه در وصيت‌نامه چنين اجازه‌اى به او داده شده باشد وصى و يا اوصياى ديگرى براى بعد از فوت خود تعيين نمايد ؟\r\n\r\nبسمه تعالى\r\n- اگر ثابت نشود كه ميت به وصىّ خود حق تعيين وصىّ ديگرى داده باشد وصى نمىتواند وصىّ ديگرى براى ميت تعيين نمايد ، و چنانچه لازم بود تعيين آن با حاكم شرع است ، و اللّه العالم .\r\n\r\n1639\r\n- اگر شخصى ثلث خود را در نخلهاى خرما براى فرزندان ذكور وصيت كند ولى نه از باب وقف آيا مىتواند در وصيت بگويد حقّ فروش آن را نداريد ؟\r\n\r\nبسمه تعالى\r\n- چنانچه بگويد كه فرزندان بلا واسطه‌اش آن را نفروشند تا به فرزندان فرزندان برسد ، وصيت مزبور مانعى ندارد و شرط مزبور نافذ است ، و اگر بگويد كه فرزندان بلا واسطه و طبقات بعد هيچ‌كدام حق فروش آن را نداشته باشند نتيجهء آن وقف است ، و اللّه العالم .\r\n\r\n1640\r\n- مرحوم برادرم اهل نماز و روزه بوده و هيچ نماز و روزه‌اى از وى فوت نشده آيا بازهم نياز است كه ثلث درآمد زمين زراعتى را صرف نماز و روزه براى آن مرحوم كنم ؟\r\n\r\nبسمه تعالى\r\n- بايد به وصيت عمل شود ، و اللّه العالم .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\n1641\r\n- در مورد سؤال قبل اگر عمل به وصيت لازم است تا چند سال ادامه يابد ؟ زيرا درآمد ثلث زمين زراعتى ممكن است گاهى براى چند سال نماز و روزهء استيجارى مكفى باشد و سرانجام پس از چند سال به بيش از مدت زمان عمر او برسد ؟\r\n\r\nبسمه تعالى\r\n- مطلب مذكور مانعى از عمل به وصيت نيست و بايد به وصيت عمل شود ، و اللّه العالم .\r\n\r\n1642\r\n- بنده فكر مىكنم كه آن مرحوم عمدا چنين وصيت نموده كه به من لطمه و ضرر زده باشد ، البته شواهد اين موضوع در زمان حياتش نيز از كردار و رفتارش مشهود بود ، با اين حال تكليف من و ورّاث من چيست ؟\r\n\r\nبسمه تعالى\r\n- مقدار ديون از اصل مال خارج مىشود و وصيت در غير آن از قبيل قضاى نماز و روزه و مظالم احتياطى از ثلث خارج مىشود و بيش از ثلث نياز به اجازهء وارث مىباشد . هر مقدار را ورّاث شرعى طبق طبقات ارث امضاء كردند عمل مىشود و هر مقدار را اجازه نكردند جزء تركه است ، و اللّه العالم .\r\n\r\n1643\r\n- آيا ثلث را نسبت به كلّ اموال ميت بايد محاسبه كرد يا بعد از اخراج ديون ؟\r\n\r\nبسمه تعالى\r\n- ثلث نسبت به كل اموال ميت در زمان فوت ملاحظه مىشود ، و اللّه العالم .\r\n\r\n1644\r\n- تكليف ورّاث بعد از من ( بعد از فوتم ) نسبت به اين وصيت چيست ؟\r\n\r\nبسمه تعالى\r\n- در زمان حيات خودتان از مجتهد جامع الشرائط اجازه بگيريد و كسى را وصىّ ميت مذكور بعد از خودتان قرار دهيد تا به وصيت عمل شود ، و اللّه العالم .\r\n\r\n1645\r\n- شخصى خنثى است يعنى مردانگى يا زنانگى آن مشخص نيست ، هنگام تقسيم ما ترك پدر ، نامبرده بايد در كدام گروه ورّاث قرار داده شود ؟ و اگر مرد نماز ميت چگونه بايد خوانده شود ؟\r\n\r\nبسمه تعالى\r\n- چنانچه با مراجعه به نشانه‌ها ، مرد بودن يا زن بودن او محرز شود ، ارث مرد يا زن را به او مىدهند ؛ و اگر مرد بودن او محرز نشد ، نصف سهم مرد و نصف سهم زن به او ارث مىدهند ؛ و در نماز بر خنثى ضمير را به صورت مذكر مىآورند كه به ميت رجوع مىكند ، و اللّه العالم .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\n1646\r\n- اين جانب پدرم قبل از مادرش دار دنيا را وداع گفت و حال از پدرم ما ترك فقط يك باب حياط مسكونى كوچك باقى مانده است . پدرم شش فرزند و يك همسر داشت ، بعد از فوت مادر پدرم دو نفر از عمه‌ها مطالبهء ارث مادرى از حياط حقير را دارند و اينكه آنها گاهى نقدا و گاهى از غير منقول مطالبه مىكنند ، ناگفته نماند كه اين جانب وارث پدرم وجه نقد ندارم ، لذا از معظم له تقاضا دارم ميزان ارث آنها را بيان بفرماييد .\r\n\r\nبسمه تعالى\r\n- شش يك از ما ترك پدر شما كه فوت كرده از خانه و لوازم خانه كه داشت به مادرش مىرسد ، و وارثهاى مادر ميت كه عمو و عمهء شما مىشوند به نسبت سهم الارث كه سهم عمو دو برابر سهم عمه است از آن شش يك ارث مىبرند و چنانچه شما در آن خانه و لوازم آن تصرّف مىكنيد بايد آنها را راضى كنيد ، و اللّه العالم .\r\n\r\n1647\r\n- پدر و پسرى در هنگام رانندگى بر اثر تصادف هر دو از دنيا مىروند و پسر داراى چهار فرزند مىباشد و از طرفى پدر غير از پسرش كه در ماشين تصادف كرده سه فرزند ديگر دارد ، حال سؤال اين است پسرى كه در ماشين همراه پدرش مرده از اموال پدرش ارث مىبرد يا خير ؟ و مشخص نيست كه كدام يك زودتر از دنيا رفته‌اند .\r\n\r\nبسمه تعالى\r\n- هر يك از پدر و پسر از يكديگر ارث مىبرند ، و اللّه العالم .\r\n\r\n1648\r\n- شخصى املاك خود را وقف ( خاص ) براى اولاد ذكور خود مىنمايد تا نسلا بعد نسل از منافع آن استفاده نمايند - اولاد واقف دو نفر بوده‌اند كه يكى از آنان ابتداء فوت كرده و قهرا نفر دوم موقوف عليه منحصر شده است ، پس از چند سال نفر دوم نيز بدرود حيات گفته - در زمان حيات نفر آخرى ( موقوف عليه منحصر ) حق‌پذيره‌اى ( نقدى ) از طرف يكى از مستأجرين پرداخت شده كه به جهتى نزد ثالث باقى مانده است . آنچه موجب تصديع شد اين است كه اكنون كه نفر آخرى فوت شده و طبقهء بعدى موقوف عليه شده‌اند وجه موجود نزد ثالث كه مربوط به زمان برادر دوم است و آيا متعلق به ورثهء اين مرحوم ( اعم از ذكور و اناث ) است و به قاعدهء ارث بايد تقسيم شود يا خير ؟ كه در اين حالت منفى حقّ نسل بعدى است و طبق وقفنامه بايد بين ذكور آنان تقسيم كنند . مستدعى است حكم اللّه را در اين مورد بيان فرماييد .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\nبسمه تعالى\r\n- در فرض سؤال كه وجه موجود نزد ثالث اجرت معوقه مربوط به زمان متوفّاى دوم است وجه مزبور متعلق به ورثهء آن متوفى است و بين ورثهء او اعم از ذكور و اناث به حسب سهام ارث تقسيم مىشود ، و اللّه العالم .\r\n\r\n1649\r\n- شخصى يك باب خانه از سهم مبارك امام عليه السّلام خريدارى نموده و آن را بر يك روحانى داده است و اين روحانى چندين سال در اين خانه زندگى كرده است و سپس به رحمت خدا رفته است ، حالا شما بفرماييد كه اين بيت جزء ما ترك حساب مىشود يا نه ؟ و همينطور اگر شخص از اول خانه داشته و آن را به روحانى داده از بابت سهم مبارك امام عليه السّلام .\r\n\r\nبسمه تعالى\r\n- در هر دو صورت چنانچه شخص مزبور با اجازهء حاكم شرع از سهم مبارك امام عليه السّلام خانه خريده و آن را به روحانى داده يا اينكه با اجازهء حاكم شرع خانه را از بابت سهم امام عليه السّلام به روحانى داده ، خانهء مزبور جزء ما ترك آن روحانى حساب مىشود ، و اللّه العالم .\r\n\r\n1650\r\n- همسر اين جانب به همراه والدينش در مسافرتى در اتومبيل شخصى دچار تصادف شده و اتومبيل دچار حريق گرديده و همهء راكبين آن ( هفت نفر ) در داخل اتومبيل سوخته‌اند به طورى كه بقاياى خاكستر استخوانهاى سوخته و نيم‌سوز آنان را مدفون نموده‌اند و با اين وضع كه ظاهرا همگى در آن واحد درگذشته‌اند و يا فرضا تقدم و تأخر ثانيه‌اى در درگذشت آنها معلوم نيست ، آيا قاعده و حكم توارث مانند غرق و هدم دربارهء آنها شامل است يا نه ؟ و هدم در اين مرگ و نابودى چند نفر مصداق دارد يا نه ؟ و سهم فرزند صغير دو سالهء اين جانب كه در قيد حيات مىباشد در اين پيش آمد از جهت وراثت چگونه مىشود ؟\r\n\r\nبسمه تعالى\r\n- در فرض سؤال ، حكم توارث غرق و هدم در مورد اشخاصى كه در اين تصادف از دنيا رفته‌اند جارى مىشود و فرزند مذكور كه در قيد حيات است از اموالى كه ما ترك پدرش مىباشد و نيز از اموالى كه پدرش از والدين متوفى در اين حادثه ارث برده ، ارث مىبرد ، و اموال والدين پدر و سهم الارث آنها از ما ترك پدر فرزند هم به ورثهء آنها مىرسد\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nو اگر از طبقهء سابق براى آنها وارث نمانده فرزند مذكور كه نوهء آنها است از آنها ارث مىبرد ، و اللّه العالم .\r\n\r\n1651\r\n- ميتى است بدون وصى و صغير دارد ، حلّ اين مشكل چه صورت دارد ؟\r\n\r\nبسمه تعالى\r\n- چنانچه صغير ، ولى - يعنى جدّ پدرى - ندارد ، به حاكم شرع مراجعه مىكنند تا براى ادارهء امور او ولى معيّن كند ، و در تقسيم ارث هم بقيهء ورثه با ولىّ صغير كه از طرف حاكم شرع تعيين شده بايد تراضى كنند ، و اللّه العالم .\r\n\r\n1652\r\n- مادر فوت كرده و داراى دو پسر و سه دختر است . در اين صورت ما ترك مادر ما بين دو پسر و سه دختر چگونه تقسيم خواهد شد ؟\r\n\r\nبسمه تعالى\r\n- چنانچه وارث متوفّى منحصر به دو پسر و سه دختر باشد - و در زمان فوت متوفى پدر و مادر و شوهر او زنده نبوده‌اند - ما ترك متوفى را به هفت قسمت تقسيم مىكنند ، به هر پسر دو سهم و به هر دختر يك سهم مىرسد ، و اللّه العالم .\r\n\r\n1653\r\n- شخصى فوت كرده و يك برادر دارد ، از يك پدر و مادر و از همان مادر سه خواهر ديگر دارد . آيا ما ترك متوفّاى فوق بين اين يك برادر پدرى و مادرى و سه خواهر هم مادرى چگونه تقسيم مىگردد ؟\r\n\r\nبسمه تعالى\r\n- چنانچه وارث متوفّى منحصر به يك برادر پدر و مادرى و سه خواهر مادرى باشد ، در اين صورت يك ثلث ما ترك متوفى بين سه خواهر مادرى به صورت متساوى بين آنها تقسيم مىشود و دو ثلث ما ترك متوفّى به برادر پدر و مادرى مىرسد ، و اللّه العالم .\r\n\r\n1654\r\n- فردى كه سفيه مىباشد چندين رأس گوسفند با عامليت همسر خواهرش به صورت نصف به نصف از اصل سرمايه و نماء آن به ايشان سپرده و در سال شصت و هفت عامل متاع مذكور را به مبلغ بيست و يك هزار تومان فروخته و در ضمن وصيت به فرزندان خود گفته مبلغ بيست و پنج هزار تومان به دائىتان بدهيد .\r\nو عامل در سال شصت و هفت فوت نموده و مبلغ مذكور به دليل سفاهت مالك تا حال كه سال هشتاد و چهار مىباشد پرداخت نشده است و مالك از ورّاثى از قبيل خواهرزاده ، برادر و خواهر تنى و غير تنى برخوردار است .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبا توجه به اينكه مبلغ مذكور در مواردى چون خريد زمين و ساخت و ساز هزينه شده ، اينك با تصوير فوق ورّاث متوفّى چه مبلغ و به چه كسى پرداخت نمايند ؟\r\n\r\nبسمه تعالى\r\n- همان مبلغ مذكور را بايد به ولىّ مالك ، و اگر فوت كرده است به ورّاث مالك بپردازند ( ولىّ مالك سفيه كسى است كه از طرف حاكم شرع و با اجازهء مجتهد جامع الشرائط متصدى امور مالى سفيه است ) ، و اللّه العالم .\r\n\r\n1655\r\n- شخصى از دنيا مىرود و از او چند دختر و پسر باقى مىماند و دخترها زمينهاى مزروعى كه از پدرشان به ارث برده بودند را به يكى از برادرهايشان هبه مىكنند به اين شرط كه از طرف پدرشان حج انجام دهد و برادر قبول مىكند ، اكنون خواهرها از دنيا رفته‌اند و برادر زمينهاى موهوبه را فروخته است و حج را هم انجام نداده است ، ورثهء خواهرها ادّعا مىكنند كه چون دائىشان به شرط عمل نكرده است ما حقّ مادرمان را مطالبه داريم ، آيا فرزندان خواهر چنين حقّى را شرعا دارند يا خير ؟\r\n\r\nبسمه تعالى\r\n- در فرض مزبور كه برادر به شرط در هبه عمل نكرده ، ورثهء خواهرها مىتوانند هبهء مزبور را فسخ كنند و زمينهاى موهوبه را پس بگيرند ، و اللّه العالم .\r\n\r\n1656\r\n- اگر زمين زراعى را به بعضى ورثه صلح كرده با خيار فسخ ولى فسخ نكرده ، اكنون بعضى ورثه مىخواهند از اين حقّ فسخ موروثى استفاده كنند و صلح را فسخ كنند و بعض ديگر چنين تصميمى ندارند ، حكم تبعيض را نسبت به خيار بيان فرماييد .\r\n\r\nبسمه تعالى\r\n- حقّ خيار به مجموع ورثه منتقل مىشود و تبعيض‌بردار نيست ، و اللّه العالم .\r\n\r\n1657\r\n- پدرى براى بعضى از اولاد ماشينى خريده و مقدارى از قيمت را نقدا پرداخت كرده و ما بقى را كه عمدهء آن باشد چك داده ، آيا باقيمانده جزء بدهكارى پدر محسوب مىشود كه بعد از فوت از اصل مال كسر گردد يا بدهكارى اولاد است كه خود بايد بدهند ؟\r\n\r\nبسمه تعالى\r\n- از بدهكارى پدر حساب مىشود ، و اللّه العالم .\r\n\r\n1658\r\n- آيا تفنگ شكارى و ماشين سوارى امروزه جاى سلاح و مركب زمان قديم را مىگيرد كه جزء حبوه باشد و به فرزند بزرگ برسد ؟\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nبسمه تعالى\r\n- ماشين سوارى و تفنگ شكارى جزء حبوه حساب نمىشود ، و اللّه العالم .\r\n\r\n1659\r\n- مرحومى مغازه‌اى را از ثلث ما ترك خود قرار داده است و وصيتى اين چنين نموده است كه « اجارهء آن به مصرف و خرجى مادرشان و دخترانى كه شوهر ندارند برسد » .\r\nحين فوت مرحوم چند دختر ايشان شوهر نكرده بودند و بعد شوهر نمودند و حالا بعد از گذشت ساليانى دخترانى از ايشان بيوه شده‌اند با فوت شوهر و يا جدايى و طلاق . سؤال اين است كه آيا از اجارهء مغازه به اين دختران كه الآن شوهر ندارند چيزى تعلق مىگيرد يا خير ، فقط مربوط به زمانى است كه شوهر نكرده بودند با وجودى كه ايشان ( مرحوم ) در وصيتنامه تصريح كرده‌اند « شوهر ندارند » نه شوهر نكرده‌اند ؟\r\n\r\nبسمه تعالى\r\n- در فرض سؤال ، اجارهء مغازه به دخترانى كه الآن شوهر ندارند تعلق مىگيرد و به آنها هم صرف مىشود هرچند قبلا شوهر كرده باشند و شوهر آنها فوت كرده يا از شوهر طلاق گرفته باشند ، و اللّه العالم .\r\n\r\n1660\r\n- اگر مردى بميرد و بگويد من بدهى ندارم ، و اين شخص فرزند بيمار پنجاه ساله‌اى دارد كه حكم صغير دارد و مغازه و چهار دانگ خانه كه دست دخترانش مىباشد كه خانه اجاره ندارد ، يعنى قبلا طى شده كه اجاره ندهيد و مغازه اجاره داده شده آيا اولويت با اولاد بيمار است كه خرجى ندارد يا بدهكارى كه مدرك دارد يا ندارد ؟\r\n\r\nبسمه تعالى\r\n- اگر دينى ( بدهكارى ) شرعا ثابت شد ، مقدّم است و بدهكارى بايد پرداخت شود ، و اللّه العالم .\r\n\r\n1661\r\n- اگر ميت زن دوم دارد كه چهار سال عقد دائم بوده ضمنا بچه هم ندارد ، مىتواند از وسائل خانه ارث ببرد ؟ چطور ؟\r\n\r\nبسمه تعالى\r\n- اگر شوهر اولاد دارد زن يا زنان او از هشت يك اموال از جمله وسايل خانه و قيمت اعيانى خانه و مغازه ارث مىبرند و از زمين ارث نمىبرند ، و يك هشتم بين زنان دائمى بطور مساوى تقسيم مىشود ، و اللّه العالم .\r\n\r\n1662\r\n- شخصى املاك خود را به ديگرى مىبخشد ولى اموال همچنان تحت تصرّف واهب\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمىماند و بعد از وفات واهب ، موهوب له موهوب را قبض نموده و تصرف نيز نموده باشد ، نسبت به صحت هبه و بطلانش جواب فرماييد .\r\n\r\nبسمه تعالى\r\n- هبهء مزبوره نافذ نيست و مال ذكر شده از تركهء ميت محسوب مىشود ، و اللّه العالم .\r\n\r\n1663\r\n- بر فرض عدم صحت هبه ، اگر موهوب له ادّعاى قبض موهوب با اذن واهب را كند چه حكمى دارد ؟\r\n\r\nبسمه تعالى\r\n- ادّعاى اذن واهب در قبض متّهب پس از وفات واهب اثرى ندارد ، و اللّه العالم .\r\n\r\n1664\r\n- در مفروض سؤال بالا اگر كسى از ورثه موهوب را از موهوب له خريده باشد ، چه حكمى دارد ؟\r\n\r\nبسمه تعالى\r\n- اگر در حال حيات واهب قبض نكرده باشد ، معامله باطل است ، و اللّه العالم .\r\n\r\n1665\r\n- هرگاه وارث كه مشترى باشد ادّعاى جهل كند به اينكه از موهوب له ( به گمان هبهء لازمه ) خريده بودم بعدا معلوم شد كه اصل هبه باطل بوده از جهت عدم قبض موهوب به اذن واهب در حيات واهب ، حكم اين مسأله چيست ؟\r\n\r\nبسمه تعالى\r\n- فرقى بين صورت علم و جهل نيست و در هر حال با عدم قبض در حال حيات واهب ، معامله محكوم به بطلان است ، و اللّه العالم .\r\n\r\n1666\r\n- تصرفاتى از قبيل خوردن ، آشاميدن ، وضو گرفتن و غسل كردن در منزل ميتى كه ولىّ شرعى ندارد بلكه تنها متكفل آنها مادر يا شخص ديگرى مىباشد چگونه است ؟ و بر فرض عدم جواز ، تكليف نمازهاى آن شخصى كه اين تصرّفات را انجام داده چگونه است در حالى كه جاهل بوده است كه از حاكم شرع اجازه گرفته و اين تصرّفات را انجام دهد ؟\r\n\r\nبسمه تعالى\r\n- چنانچه در وقت وضو گرفتن يا غسل كردن غافل از اين امر بوده ، اعمالش صحيح است و اعاده ندارد ، و نيز اگر رفتن به منزل آنها و غذا خوردن و امثال آن به مصلحت يتيم بوده به اينكه در ازاء آنچه در آنجا مصرف مىكرده چيزى براى آنها مىبرده كه به نفع يتيم حساب مىشده ، تصرّفات مزبور مانعى نداشته و اعمالى را كه انجام داده اعاده ندارد ، و اللّه العالم .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n\r\n1667\r\n- در مسألهء حبوه كه چهار چيز پدر ، مخصوص به پسر بزرگتر مىباشد - كسى كه فقط يك پسر دارد و پسر ديگرى ندارد كه يكى بزرگتر حساب شود - آيا بازهم حبوه مال يگانه پسر است ؟\r\n\r\nبسمه تعالى\r\n- بلى در فرض مزبور حبوه به آن پسر مىرسد ، و اللّه العالم .\r\n\r\n1668\r\n- در حال حيات پدر ، پسر بزرگتر فوت كرده - ولى پسر كوچكتر موجود است - آيا بعد از فوت پدر حبوه مال او است يا نه ؟\r\n\r\nبسمه تعالى\r\n- حبوه به پسرى مىرسد كه در زمان فوت پدر زنده و پسر بزرگتر باشد . و در فرض سؤال ، به پسر دوم كه نسبت به بقيه بزرگتر است مىرسد ، و اللّه العالم .\r\n\r\n1669\r\n- شخصى با وجود چند نفر اولاد صغير بدون وصيّت فوت نموده است ، چون دفن و كفن و مجلس ترحيم مستلزم هزينه مىباشد ، نحوهء مصرف مخارج متوفّى فوق الذكر از اموالش چگونه است ؟\r\n\r\nبسمه تعالى\r\n- مقدار واجب تجهيز از اصل تركه برداشته مىشود ، و زائد بر آن مثل مخارج ترحيم و غير آن از سهم كبار ورثه و با اذن آنها مصرف و بدون اذن آنها صرف تركه جايز نيست ، و اللّه العالم .\r\n\r\n1670\r\n- شخصى فوت كرده و اموال زيادى از او به جا مانده است كه فرزند هم نداشته است .\r\nمردم در مورد اموال او دو گروه شده‌اند : عدّه‌اى مىگويند تمام اموال اين ميت وقف حضرت سيد الشهداء عليه السّلام است چون دو نفر از اهالى از او نقل مىكنند كه اموالش را وقف نموده و در حال حاضر يك نفر از اين دو نفر در حال حيات است و چنين مىگويد : اين ميت در حال حيات در ضمن يك گفتگو به من چنين گفت كه تمام اموال من حتى ميخ ديوار خانه‌ام وقف است به اين معنا كه تا وقتى زنده‌ام استفاده كنم و بعد از مرگم وقف حضرت باشد . و عدّهء ديگر كه ورثهء طبقهء بعد هستند مىگويند اين ميت اموالش را وقف ننموده زيرا وصيتى يا سندى دال بر وقفيت وجود ندارد و در ضمن اين ميت در حال حيات هم هيچ عملى كه دال بر وقفيت املاكش باشد انجام نداده و بعد از او همچنين كارى نكرده‌اند . يعنى مثلا عملا در عزادارى حضرت\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nچيزى خرج ننموده‌اند . آيا حكم به وقفيت اين اموال مىشود يا خير ؟\r\n\r\nبسمه تعالى\r\n- مادامىكه وقف بودن اموال يا وصيت ميت ثابت نشود ، جميع اموال او تركه حساب مىشود و بر حسب سهام ارث بين ورثه تقسيم مىشود ، و چنانچه ثابت شود كه گفتهء ميت در مورد وقف به نحوى بوده كه آن شخص نقل كرده - كه بعد از مرگم وقف حضرت باشد - وقف مزبور صحيح نيست از جهت اينكه ظاهر كلام او وقف معلّق بر مرگ است كه باطل مىباشد ، و اللّه العالم .\r\n\r\n1671\r\n- شخصى فوت شده است بعضى از ورثه‌ها صغير هستند و متوفّى براى خود وصىّ و براى صغارش قيّم تعيين نموده است ، سؤال اين است كه آيا جايز است ورثهء ميت مانند زمان حيات او زندگى كنند بدين معنى كه تا هنگام بلوغ صغار همهء ورّاث نسبت به توان خود در مزارع و غيره كار كرده و عائدش را در مخارج مشترك صرف نمايند و هكذا و حتى دوستان و اقوام و ارحام با اينها مراوده و جلوس هم داشته و مهمان بمانند و موقع تقسيم دارايى هم على ما فرض اللّه تقسيم نمايند ؟ نحوهء معاشرت شرعى با اين گونه خانواده‌ها را بطور مشروح بيان فرماييد ، و نيز در جواب بيان فرماييد كه اگر كسى بىوصيت از دنيا رفته باشد و صغير دارد چگونه بايد با ورّاث او معامله كرد ؟\r\n\r\nبسمه تعالى\r\n- الف ) چنانچه ما ترك ميت را به حسب سهام ارث تقسيم كنند و از منافع مزارع و امثال آن بعد از برداشتن مخارج مشترك اگر چيزى زائد آمد ، چه به صورت پول باشد يا جنس چنانچه سهام صغار در آنها را هم ملاحظه كرده و سهم صغار را به آنها بدهند ، و نيز اگر ورثه مخارج غير خودشان مثل عائله را از آن منافع برداشته‌اند آن را هم ملاحظه كنند مانعى ندارد ، و اللّه العالم .\r\nب ) بايد به حاكم شرع مراجعه كنند تا حاكم شرع براى صغير قيّم معيّن نمايد ، بعد از تعيين قيّم مىتوانند به نحوى كه در جواب الف گفته شد عمل كنند ، و مىتوانند با توافق هم - يعنى ورثه و قيّم بر صغير - ما ترك ميت را به حسب سهام ارث تقسيم كنند ، و اللّه العالم .\r\n\r\n1672\r\n- آيا اسلامى و شرعى و انسانى است كه پدرى فرزندان همسر دوم خود را علاوه بر تبعيض شديد عاطفى و مادى در دوران حيات ، پس از مرگ نيز از ارث محروم و همه\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nرا به فرزندان همسر اول بخشيده و اين گونه حق پدرى و مساوات را ادا و خدا و پيغمبر صلّى اللّه عليه و آله و سلّم را ناخشنود كرده باشد ؟\r\n\r\nبسمه تعالى\r\n- شخص در زمان حيات خود مىتواند اموال خود را به كسى از ورّاث و غير آنان ببخشد و لو آنكه ورّاث محروم شوند ، ولى اين عمل مذموم است ، و شرط صحت بخشش به غير اولاد صغار خود اين است كه آنچه را بخشيده در اختيار آنان قرار داده باشد ، و اگر قبل از موت ، در اختيار آنان قرار نداده ، بخشش صحيح نيست و اموال مذكور به همهء ورّاث به ارث مىرسد ، و اگر به عنوان مصالحه با آنان معامله كرده نياز به قبض و تحويل ندارد و مصالحه صحيح است و مال مورد مصالحه به ارث نمىرسد ، و اللّه العالم .\r\n\r\n1673\r\n- مرحوم پدرم چند ماهى است كه فوت كرده است و وصايايى كرده است ، البته اين جانب پسر دوم خانواده مىباشم و فعلا از نظر مادى در مضيقه هستم و پولى غير از يك ميليون و سيصد و پنجاه تومان بيشتر نيست و بدهىهاى ايشان به اضافه وصيت يك سال روزه و نماز و ردّ مظالم بيشتر از اين مبلغ است و اين مبلغ به كار توليدى زده شده است تا مخارج مادر و خواهرم و هزينهء منزل را بپردازيم كه خرج مراسم سالگرد هم باقى مانده است و در حال حاضر پولى موجود نمىباشد ، آيا مىتوانيم تا اخذ برگهء انحصار وراثت و فروش قطعى منزل صبر كنيم يا اينكه راه ديگرى كه نمىدانيم وجود دارد ؟\r\n\r\nبسمه تعالى\r\n- كبار از ورّاث بايد طلبكاران را راضى كنند و بدهىهاى ميت را تضمين كنند كه بپردازند ، و نسبت به سهم ورّاث صغير از اموال از قيّم شرعى يا حاكم شرع براى تصرّف اجازه بگيرند ، و كسانى كه در آن منزل تصرّف مىكنند بايد نسبت به سهم غير متصرّفين اجاره بپردازند ، و از پول نقد به مقدار ثلث بايد وصاياى ميت عمل شود و دو ثلث پول مذكور را براى همهء ورّاث به كار بگيرند و مخارج ورّاث را تأمين كنند و بقيهء وصايا و بدهى را از پول حاصل از فروش منزل بپردازند ، و اللّه العالم .\r\n\r\n1674\r\n- چهار برادر و من و خواهرم ازدواج كرده‌ايم و فقط برادر كوچكمان ازدواج نكرده است ، آيا مىتوانيم از فروش وسايل شخصى مخصوص مرحوم مادرم به هزينهء ازدواج\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبرادرمان كمك كنيم ؟ آيا نياز به اذن ورّاث دارد ؟\r\n\r\nبسمه تعالى\r\n- وسايل مزبور مثل بقيهء اموالى كه ميت باقى گذاشته ملك همهء ورثه است و به حسب سهام ، ارث بين آنها تقسيم مىشود . و تصرّف در اموال مزبور بايد به رضايت همهء ورثه باشد ، تصرّف بعضى از ورثه در آن اموال بدون رضايت بقيه جايز نيست ، و اللّه العالم .\r\n\r\n1675\r\n- زيد مقدارى از خانهء خود را به يكى از فرزندان انتقال داده ، در مقدار آن ابهام بوده ، ساير ورثه نسبت به آن مقدار مشكوك او را برىء الذّمة مىكنند ( يا حقّ فرضى خود را به او مىبخشند ) . بعدا ابهام رفع شده به طور اطمينان معلوم مىشود كه آن مقدار مشكوك و مبهم را براى مخارج خودش گذاشته است آيا به ابراء ورثه يا بخشيدن حقّ خودشان به آن وارث خدشه و اشكال وارد مىآيد يا خير ؟ يا بايد با ساير ورثه از نو مصالحه‌اى نمود ؟\r\n\r\nبسمه تعالى\r\n- چنانچه عين مقدار مورد سؤال را براى مخارج خود قرار داده ابراء يا هبهء ورّاث اثرى ندارد و به ملك ميت باقى است و براى خودش بايد صرف شود ، و اللّه العالم .\r\n\r\n1676\r\n- خانمى فوت كرده و ورّاث وى عبارتند از : شوهر ، عمّهء أبى ، دايى ابوينى خواهشمند است نحوهء تقسيم ما ترك متوفات را ارشاد نماييد .\r\n\r\nبسمه تعالى\r\n- پس از اداء ديون و وصيت براى شوهر نصف ما ترك است و بقيه بين عمه و دائى به نسبت دو بخش براى عمهء و يك بخش براى دايى تقسيم مىشود ، و اللّه العالم .\r\n\r\n1677\r\n- پدر ما فوت كرده و شش نفر ورثه دارد و بعد از فوت اموالى داشته ، از جمله شش قطعه زمين كه ما براى تقسيم كردن زمينها كارشناس آورديم و زمين‌ها را قيمت كرده ، چون بعضى از زمينها بزرگتر و مرغوب‌تر و بعضى ديگر كوچكتر بود ، قرار شد كه قرعه‌كشى كنيم و هر يك از ورثه يك زمين بردارد ، لذا قرعه‌كشى كرديم و به قيد قرعه و با رضايت ، هر يك از ورثه يك زمين برداشت و چون قيمت زمينها با هم تفاوت داشت ، قرار شد كه مبلغ ما به التفاوت قيمت زمين هر ورثه ، نسبت به سهم الارث او از ساير اموال متوفّى به دو منظور شود يعنى بابت ما به التفاوت قيمت زمينها به هم پولى ندهيم و در موقع تقسيم بقيهء اموال ، اين مبلغ ما به التفاوت‌ها حساب شود ، يعنى\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nورثه‌اى كه حالا زيادتر از سهم الارث خود گرفته ، به همين مبلغ زيادى ، از ساير اموال كه تقسيم مىشود كمتر بگيرد ، و يا ورثه‌اى كه حالا زمين او كمتر از سهم الارث او بوده ، در موقع تقسيم بقيهء اموال ، به همين مبلغ به او بيشتر داده شود . بعد از تقسيم زمينها ، سند مالكيت زمين هر ورثه به نام او صادر و تحويل وى گرديده كه پس از آن هم ، بعضى از ورّاث ، زمين خود را به اشخاص غير فروخته و پول آن را هم گرفته‌اند .\r\nبعد از گذشت چندين سال از تقسيم زمينهاى مذكور ، حالا بقيهء اموال متوفّى ، به قيمت امروز بين ورثه تقسيم شده ، توضيح اينكه قيمت تمامى اموال متوفّى ، من جمله زمينهاى مذكور ، نسبت به گذشته ترقّى كرده و بالا رفته است . ساير اموال كه حالا تقسيم شده ، به قيمت امروز قيمت‌گذارى و تقسيم شده و مورد بحث نيست . امّا بابت تفاوت قيمت زمينها ، آيا بايد همان مبالغ ما به التفاوت گذشته را كه قبلا حساب كرده بوديم ، بايد منظور كنيم ؟ يا اينكه چون قيمت زمينها بالا رفته ، بايد مجددا زمينها را به قيمت امروز ، قيمت‌گذارى كرده و تفاوت‌ها را حساب كنيم ؟\r\n\r\nبسمه تعالى\r\n- در صورتى كه در زمان تقسيم و قرعه ، مساحت و قيمت زمينها معيّن شده و ورثه توافق كرده‌اند كه ما به التفاوت قيمتها را ( كمى يا زيادى قيمتهاى همان زمان را ) در وقت تقسيم بقيهء تركه تعديل كنند يعنى كسى كه قيمت زمين كمتر است همان مبلغ كمتر در آن زمان را دريافت كند ، و كسى كه قيمت زمينش بيشتر است همان مقدار در آن زمان از سهمش كمتر مىشود - همانطور كه ظاهر قرارداد است - معيار در تعيين ما به التفاوت ، قيمت زمان تقسيم اراضى است نه زمان تقسيم بقيهء تركه ، و اللّه العالم .\r\n\r\n1678\r\n- ما ترك ميتى ( يك باب منزل مسكونى طبق شأن ، 6 ساعت آب زراعى ، يك سرى وسايل مغازه ) مىباشد و ورثه عبارتند از : مادر متوفى ، همسر ، يك پسر صغير و دو دختر صغير ، آيا مهريهء زن كه يك باب منزل مىباشد اولويت خروج دارد ؟ با توجه به طلبها و ديون ميّت در تقسيم ارث چگونه عمل نمايند ؟\r\n\r\nبسمه تعالى\r\n- چنانچه مهريهء زن همان منزل مسكونى باشد كه در ما ترك نوشته‌ايد ، منزل مزبور ملك زن است و جزء ما ترك ميت حساب نمىشود ، ديون ميت را بايد از ما ترك ميت اداء\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nكنند و اگر بعد از اخراج ديون چيزى باقى ماند ، بقيهء ما ترك بين ورثه به حسب سهام ارث تقسيم مىشود ، و اللّه العالم .\r\n\r\n1679\r\n- شخصى داراى 6 دختر مىباشد و در حال حيات خود هر 6 نفر را شوهر داده و براى هر كدام در حدّ توان خود جهازيّه داده است و به يكى از دختران خود يك قطعه باغ و 2 قطعه زمين زراعى به عنوان جهازيه داده و در جهازنامه هم قيد گرديده است ولى دختر در حال حيات پدر تصاحب نكرده است و بعد از فوت پدر مدّعى است كه زمين و باغ مذكور جهازيّهء من مىباشد و دختران ديگر مدّعى هستند كه تركهء پدرشان مىباشد و بايد ما بين همه دختران تقسيم شود ، آيا در فرض سؤال : اولا دختران ديگر مىتوانند ارث ببرند يا خير ؟ دوما جهازيّه از طرف پدر به دختر هبه است يا خير ؟\r\n\r\nبسمه تعالى\r\n- جهيزيه‌اى را كه پدر به دختر بخشيده چنانچه دختر صغيره يا غير رشيده بوده ، يا اگر بالغه و رشيده بوده و پدر در زمان حيات خود مال را در اختيار دختر قرار داده يا به وكالت از طرف دختر در اختيار خود نگهداشته ، مال و ملك دختر شده است و به ورّاث نمىرسد ؛ و اگر بالغه و رشيده بوده و در اختيار قرار نداده يا به وكالت در اختيار نگرفته ، ملك دختر نشده و بر حسب احكام ارث به همهء ورّاث مىرسد ، و اللّه العالم .\r\n\r\n1680\r\n- شخصى وصيّت كرده و در وصيّتنامه مبلغى را براى خود تعيين كرده و بعد از فوت آن مبلغ را خرج نموده‌اند و ورثه صغير و كبير نيز دارد ، اشخاصى كه براى تعزيت و سر سلامتى بازماندگان مىآيند آيا مىتوانند در منزل متوفى بنشينند و غذا هم بخورند يا خير ؟\r\n\r\nبسمه تعالى\r\n- اگر از اموال صغير و سهم الارث آنان نباشد مانعى ندارد ، و اللّه العالم .\r\n\r\n1681\r\n- مجموعه زمين‌هاى كشاورزى كه از پدر مرحومى بجا مانده اگر يكى از ورّاث بدون اجازهء بقيّه آن را بفروشد ، آيا قابل فسخ است يا خير ؟ در ضمن آن وارث فروشنده در ضمن عقد معامله جهت فسخ مبلغى به عنوان فسخ معيّن كرده است ، آيا با اين دو فرض اين معامله قابل فسخ است يا خير ؟\r\n\r\nبسمه تعالى\r\n- معاملهء وارث مذكور نسبت به سهام بقيهء وراث فضولى است و اگر اجازه نكردند\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nباطل است و فقط نسبت به سهم خودش صحيح است . و مشترى در صورت عدم اجازهء ساير ورّاث مىتواند سهم فروشنده را نيز فسخ كند . و در صورتى كه حقّ فسخ در صورت اداء مبلغى براى وى در ضمن عقد قرار داده شده باشد ، در صورت عدم فسخ مشترى ، خودش نيز مىتواند فسخ كند ، و اللّه العالم .\r\n\r\n1682\r\n- يك قطعه از اراضى زيد مورد استفادهء عمرو قرار گرفته ولى مشخص نبوده كه بر چه عنوانى بوده ( بيع بوده يا هبه و امثال آن ) زيد تا حيات داشت از عمرو مطالبه هم نكرده ، بعد از فوت زيد اولاد زيد نسبت به اين قطعه از عمرو مطالبه مىكنند ولى عمرو مدّعى است كه اين قطعه زمين را از خود زيد خريده است و ليكن عمرو راهى براى ثبوت شرعى مانند بيّنه و امثال آن ندارد ، لطفا در اين باره حكم شرعى را بيان فرماييد .\r\n\r\nبسمه تعالى\r\n- عمرو به نحو شرعى نزد حاكم شرع بايد اثبات كند كه خريده است و در صورت عدم اثبات ، حكم تركهء زيد را دارد ، و اللّه العالم .\r\n\r\n1683\r\n- پولى كه پدر آدمى به عنوان خرجى مىدهد و مقدارى از آن را پس‌انداز مىكند و يا وسيله‌اى ( مثلا كتاب و ميز و . . . ) مىخرد ، آيا مال خودش است يا ورثهء ديگر نيز در آن حق دارند ، يعنى پدر شخص در زمان حيات خويش مقدارى پول يا وسيله‌اى را مىبخشد ، آيا آن مال كسى است كه به آن شخص بخشيده شده ، يا ورثه‌هاى ديگر نيز در آن سهم دارند ؟\r\n\r\nبسمه تعالى\r\n- اگر پدر در زمان حياتش مالى را به يكى از ورثهء خود بخشيد و به او داد ، ساير ورثه در آن حقّى ندارند ، و اللّه العالم .\r\n\r\n1684\r\n- پدر بعد از گذشت 2 ماه از فوت مادر از دنيا رفت و به فاصلهء اندكى يكى از فرزندان آنها كه داراى دو فرزند بود نيز فوت نمود ، اكنون نحوهء تقسيم دارايى در بين ورّاث با توجه به وضعيت پيچيدهء آنان چگونه خواهد بود ؟\r\n\r\nبسمه تعالى\r\n- يك چهارم تركهء زن ( كه فرزند دارد ) به شوهرش مىرسد و بقيه به فرزندانش و به پسر دو برابر دختر مىرسد ( اگر وارث منحصر در شوهر و فرزندش باشد و پدر و مادر در\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nحيات نباشد ) ، ارث پدر از جمله يك چهارم تركهء زن به فرزندانش مىرسد ( اگر شوهر زوجهء ديگرى ندارد و همچنين پدر و مادر ندارد ) ، تركهء فرزند كه بعد از پدر ارث برده به فرزندان و همسرش مىرسد ( 8 / 1 به همسر و بقيه به فرزندان پسر دو برابر دختر ) ، و اللّه العالم .\r\n\r\n1685\r\n- اين جانبه زنى هستم كه 5 سال است با شخصى ازدواج نموده‌ام ، در اوايل ازدواج پدر شوهرم مقدارى لباس و جواهرات از قبيل انگشتر و النگو و . . . از پول شخصى خويش برايم خريد و به من داد ، اكنون كه چند سالى است پدر شوهرم فوت كرده ، بين من و همسرم اختلاف پيش آمده و كارمان به دادگاه كشيده شده و من اكنون در خانهء پدرم هستم ، آيا شوهرم حق دارد كه آن لباسها و جواهراتى كه پدرش به من داده از من بگيرد يا خير ؟\r\n\r\nبسمه تعالى\r\n- چنانچه پدر شوهر در زمان حيات ، اظهار كرده است كه شما از اين وسايل استفاده كن و مال من است ، ملك شما نيست و به ورّاث پدر شوهر مىرسد ، و اگر اظهار نكرده ، ظاهر عملش اين است كه به شما تمليك كرده و مال شما شده است .\r\nو اگر شوهر به عنوان يكى از ورّاث پدرش ادّعا مىكند كه پدر نبخشيده ، بايد بر طبق موازين قضايى مرافعهء شرعيّه انجام گيرد و ثابت شود كه ملك شما است يا ملك ورّاث است ، و اللّه العالم .\r\n\r\n1686\r\n- شخصى داراى چهار پسر و دو دختر بوده ، يكى از اين چهار پسر زن گرفت ، و بعد از فوت پدرش از ديگر برادرانش ارث پدرى خودش را مطالبه نمود و ليكن برادران مدعى هستند كه پدر در حال حيات خودش همهء دارايى خودش را بين سه پسر قسمت نموده است و يك روحانى را به عنوان شاهد حال معرفى نمودند . ضمنا بعد از فوت دو دختر آن شخص ، فرزندان آنها نيز حصّهء مادر خودشان را از دائيهاى خودشان طلب مىكنند ، لطفا در اين دو مورد حكم شرعى را بيان فرماييد .\r\n\r\nبسمه تعالى\r\n- در صورتى كه بر طبق موازين قضاء شرعى در نزد حاكم شرع ثابت نشود كه پدر در زمان حيات خويش تمام دارايى را به سه فرزند مذكور بخشيده و آنان يا وكيلشان و در\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nصورت صغر ، وليّشان در زمان حيات پدر قبض نموده‌اند به ورّاث ديگر ( پسر چهارم و دو دختر ) سهمشان از ميراث مىرسد و ورّاث آنان مىتوانند آن را مطالبه كنند ، و اللّه العالم .\r\n\r\n1687\r\n- فرزند پسرى نامشروع از زن خارجى دارم كه اكنون يازده‌ساله است و در كشور خارجى زندگى مىكند و ما هزاران كيلومتر با هم فاصله داريم ، آيا نفقهء او بر من واجب است ؟\r\nآيا مىبايست او را تبليغ به اسلام نمايم ؟ آيا بايد با او در تماس باشم ؟ آيا بايد به ديدار او بروم ؟ آيا مىبايست به او نامه بنويسم و به او نزديك‌تر شوم ؟\r\n\r\nبسمه تعالى\r\n- فرزند نامشروع مفروض ، مسلمان بوده ، چون اگر پدر يا مادر شخصى مسلمان باشد فرزند آنها مولود محكوم به اسلام مىشود و تا مادامىكه بعد از تمييز يا بلوغ ، از اسلام منحرف نشود و كفر را اختيار نكند ، مسلمان است ، فقط ميان آنها توارث قطع مىشود يعنى نه فرزند از شما ارث مىبرد و نه از خويشاوندان شما ، و شما و خويشاوندانتان هم از او ارث نمىبريد و براى شما لازم است او را از انحراف به كفر بازداريد و عقايد دين و تكاليف شرعى را با واسطه يا بىواسطه به او تعليم كنيد ، و نيز مىتوانيد در حال حيات خود از اموالتان به او تمليك كنيد و از ثلث ما ترك به او وصيت كنيد و چنانچه احتمال داده شود ( و لو در آتيه ) يكى از منسوبين شما كه نسبت به آن فرزند از محارم حساب مىشود ازدواج كند ، بايد واقع امر را اظهار نماييد ، و اللّه العالم .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nحدود و قصاص\r\n\r\n[ مسائل آن 
  ]\r\n\r\n1688\r\n- آيا قسامهء زن مقبول است ( با وجود ساير شرايط ) ؟\r\n\r\nبسمه تعالى\r\n- بنابر احتياط قسامهء زنان مقبول نيست ، و اللّه العالم .\r\n\r\n1689\r\n- كودكى پس از صرف شيرينى بيمار مىشود ولى معالجه مىگردد ، امّا بعد از مدتى فوت مىكند كه پزشكى قانونى علت مرگ را مشكلات مغزى و ريوى اعلام مىكند ، آيا شيرينىفروش ضامن است يا خير ؟\r\n\r\nبسمه تعالى\r\n- در فرض سؤال ، شيرينىفروش نسبت به مرگ آن كودك ضمانى ندارد . بلى اگر در تهيهء شيرينى يا نگهدارى آن مراعات نكرده و شيرينى مضرّ را عمدا به ديگران فروخته ، كار خلاف شرع مرتكب شده و مستحقّ تعزير است ، و اللّه العالم .\r\n\r\n1690\r\n- هرگاه مردى يقين نموده كه همسرش با مردان اجنبى رابطهء نامشروع ( زنا ) دارد و بر اساس همان يقين اقدام به قتل همسرش نموده ولى نتواند با ادلّهء شرعى و بيّنه ، زنا را ثابت نمايد و صرفا بتواند ثابت نمايد كه با اعتقاد به مهدور الدم بودن زوجه‌اش اقدام به قتل وى نموده ، آيا شوهر مستحقّ مجازات مىباشد ؟ اگر پاسخ مثبت است مجازات او ديه است يا قصاص ؟\r\n\r\nبسمه تعالى\r\n- بايد نزد حاكم شرع اثبات كند تا با حكم او اجراء حد شود . اگر خودش انجام داد و نتوانست اثبات كند ، ولىّ دم مىتواند تقاضاى قصاص كند و بعيد نيست او بتواند از قصاص فرار كند ، و اللّه العالم .\r\n\r\n1691\r\n- اگر دخترى بعد از وضع حمل مدّعى باشد كه فلان مرد با وى زنا نموده ، امّا متّهم ، منكر اتّهام انتسابى باشد :\r\nاگر پزشكى قانونى در نتيجهء آزمايشهاى دقيق علمى طفل را به نامبرده منتسب\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nكند ، آيا شرعا اين نظر حجيّت دارد ؟\r\n\r\nبسمه تعالى\r\n- گفتهء پزشك در اين جهت اعتبارى ندارد ، و اللّه العالم .\r\n\r\n1692\r\n- در صورت حجّيّت ، آيا مىتوان حدّ زنا را بر متّهم جارى نمود ؟\r\n\r\nبسمه تعالى\r\n- با قول پزشك حد جارى نمىشود و بايد از طرق معتبره مورد حد ثابت شود ، و اللّه العالم .\r\n\r\n1693\r\n- در فرض عدم اثبات اتّهام انتسابى و تقاضاى حدّ قذف از سوى مقذوف ، آيا حدّ قذف بر مدّعى زنا جارى مىگردد ؟\r\n\r\nبسمه تعالى\r\n- در صورتى كه زنا ثابت نشود و مقذوف تقاضاى حدّ قذف كند ، حدّ قذف بر قاذف جارى مىشود ، و چنانچه مراودهء نامشروع اجنبى با آن زن ثابت شود اجنبى تعزير مىشود ، و اللّه العالم .\r\n\r\n1694\r\n- در صورت عدم تحقق شرايط قذف ، آيا مىتوان مدّعى را تعزير كرد ؟\r\n\r\nبسمه تعالى\r\n- اگر همهء شرايط معتبره در مقذوف جمع نشود حاكم شرع قاذف را به حسب آنچه صلاح مىداند تعزير مىنمايد ، و اللّه العالم .\r\n\r\n1695\r\n- فردى مقدارى شراب با درصد بيش از مقدار حدّ متعارف به 3 نفر فروخته است . يكى از خريداران بعد از مصرف خمر فوت نموده ، يكى نابينا و نفر سوم فلج شده است ، در مورد ميزان جرم و مسئوليت فروشنده اين سؤالات مطرح است :\r\nالف ) در صورت اطلاع از ميزان بالاى الكل موجود در شراب آيا جنايت عمدى است ؟\r\nب ) در صورت عدم اطلاع از مطلب فوق تكليف چه مىباشد ؟\r\nج ) آيا علم و جهل مصرف كننده‌ها به بالا بودن ميزان الكل تأثيرى دارد ؟\r\nد ) آيا علم مصرف كننده‌ها به حرمت شرب خمر و بطلان اين معامله نقشى دارد ؟\r\n\r\nبسمه تعالى\r\n- الف ) جنايت عمدى نيست .\r\nب ) فروشنده از جهت فروش شراب ، فقط مستحقّ تعزير است و شرب خمر بر مصرف كنندگان حرام بوده و بايد مصرف نمىكردند و جنايت به خودشان مستند است .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nج ) در هر دو صورت علم و جهل نبايد بخرند و نبايد مصرف كنند .\r\nد ) اثرش حرمت خريد و شرب آن است ، و اللّه العالم .\r\n\r\n1696\r\n- حكم توهين به انبياء عظام را بيان فرماييد .\r\n\r\nبسمه تعالى\r\n- سبّ نبى اكرم صلّى اللّه عليه و آله و سلّم و انبياء و معصومين عليهم السّلام موجب هدر دم است ، و غير سب حرام است و موجب تعزير مىگردد ، و اللّه العالم .\r\n\r\nسرقت\r\n\r\n1697\r\n- شخصى كتابى را به سرقت برده و آن را مورد مطالعه قرار داده است ، بعدا پس از پشيمانى آن را به طور پنهانى سر جايش مىگذارد . آيا مىبايست صاحبش را راضى كند به جهت اينكه از آن كتاب استفاده كرده ؟\r\n\r\nبسمه تعالى\r\n- چنانچه مدت زيادى كتاب را نگه داشته به نحوى كه عرفا اجرت دارد بايد اجرت آن را بدهد و گرنه چيزى بر او نيست ، و اللّه العالم .\r\n\r\n1698\r\n- كسى مالى را از خانه‌اى به سرقت مىبرد ، كم‌كم پشيمان گشته و در صدد احراز رضايت صاحب مال برمىآيد . پس از جستجو مىفهمد كه آن خانه داراى چندين وارث است و آن شىء هم متعلق به همهء ورثه است . از وارثان فقط پسر بزرگتر را راضى مىكند و چون شىء به سرقت رفته چندان ارزش تومانى ندارد ، پسر بزرگتر قبول مىكند كه رضايت ديگر ورثه را جلب كند . آيا با اين گفتهء او تكليف از گردن شخص ساقط است ؟\r\n\r\nبسمه تعالى\r\n- اگر اطمينان پيدا كند به اينكه او اين كار را كرده ، كافى است ، و اللّه العالم .\r\n\r\n1699\r\n- يك خانهء قديمى و تقريبا مخروبه و غير قابل سكونت را در نظر بگيريد . اعمال زير در مورد چنين خانه‌اى چه حكمى دارد :\r\n\r\nالف )\r\nاگر چنين خانه‌اى داراى درب بوده و درب آن قفل باشد و انسان از بالاى ديوار آن ، داخل خانه شود و چيزهايى را كه در آنجا است و چندان ارزشى ندارد ( مانند كتاب ، تمبر و . . . ) بردارد ؟\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nبسمه تعالى\r\n- تصرف در ملك غير بدون رضايت صاحب آن جايز نيست چه ارزش دار باشد يا ارزشى نداشته باشد ، و اللّه العالم .\r\n\r\nب )\r\nاگر درب آن خانه باز و ديوار آن فقط يك متر ارتفاع داشته باشد و ورود همهء افراد به درون آن ميسّر باشد و چيزهايى كه در بالا ذكر شد ، برداشته شود ؟\r\n\r\nبسمه تعالى\r\n- در جواب سابق بيان شد ، و اللّه العالم .\r\n\r\n1700\r\n- آيا مىتوان با علم مال دزدى يا مغصوب را از خيانت‌كننده به عنوان هديه يا در مقام تعارف - مثلا اگر خوردنى باشد - قبول كرد ؟\r\n\r\nبسمه تعالى\r\n- در فرض سؤال چنانچه صاحب آن مال را مىشناسيد - يا مىتوانيد بدون حرج او را بشناسيد - مال را از خيانت‌كننده بگيريد و به صاحب مال رد كنيد ، و اللّه العالم .\r\n\r\n1701\r\n- آيا تقاص از مال وديعه را جايز مىدانيد ؟\r\n\r\nبسمه تعالى\r\n- چنانچه دين بر صاحب وديعه ثابت باشد و از دادن آن امتناع كند ، طلبكار مىتواند از وديعه تقاص نمايد ، و اللّه العالم .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nديات\r\n\r\n1702\r\n- زن و مرد مسنّى - شايد به علت كهولت و شايد غير آن - نوزاد معلولى به دنيا آورده‌اند و اطباء دربارهء آن نوزاد اظهار نظر كرده‌اند كه بعد از چند سالى فوت مىكند . ولى متأسفانه اين زن و مرد يا مجتمعا و يا يكى از آنها منفردا اقدام به نابودى نوزاد كرده و او را كشته‌اند ، مستدعى است مرقوم فرماييد در صورتى كه مجتمعا كشته باشند ديهء آن طفل ( دختر ) به چه كسى مىرسد ؟ و اگر منفردا ولى احيانا با اطلاع ديگرى كشته باشند به چه كسى ؟\r\n\r\nبسمه تعالى\r\n- چنانچه هر كدام از پدر يا مادر مرتكب قتل فرزند خود شده ديگرى ارث مىبرد ، و هر كدام مطّلع شده و ممانعت از قتل نكرده مرتكب حرام شده و مستحقّ تعزير است .\r\nو چنانچه مجتمعا مرتكب قتل فرزند شده‌اند ارث به طبقات بعدى منتقل مىشود و در صورتى كه هيچ ورثه ندارد به امام عليه السّلام مىرسد كه در اين زمان به مرجع تقليد مىدهند ، و اللّه العالم .\r\n\r\n1703\r\n- اگر شخصى بر اثر جنايتى كه بر او وارد شده خسارتهايى را متحمل شود كه جبران تمام آن خسارتها با پرداخت ديه مقدره براى آن ممكن نباشد ، آيا آن شخص مىتواند خسارتهاى مازاد بر ديه را هم مطالبه كند يا خير ؟\r\n\r\nبسمه تعالى\r\n- در صورتى كه جنايت ديه مقدره داشته باشد مجنيّ عليه و يا اولياء او نمىتوانند بيشتر از مقدار ديه را مطالبه كنند ، و اللّه العالم .\r\n\r\n1704\r\n- زن بواسطهء دكتر سقط جنين مىنمايد ، آيا ديه بر دكتر يا بر زن و يا هر دو واجب مىشود ؟\r\n\r\nبسمه تعالى\r\n- در صورتى كه زن با خوردن دارو و يا غير آن اسقاط جنين كند ، ديه بر زن است ،\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nو اگر بوسيله‌اى مانند عمل جراحى و يا تزريق آمپول دكتر باشد ديه بر دكتر است ، و اللّه العالم .\r\n\r\n1705\r\n- در بين عشاير عرب خوزستان رسم است كه ديهء مقتول را اگر چه صغير در بين ورثه باشد ، بين تمام طايفه تقسيم مىنمايند . اين تقسيم ديه چه حكمى دارد ؟\r\n\r\nبسمه تعالى\r\n- ديهء مقتول حكم ما ترك را دارد و بايد پس از اداء ديون و اخراج وصايا ، به حسب سهام ارث بين ورثه تقسيم شود . البته كسانى كه از ناحيهء مادر مقتول با او فاميلى دارند از ديهء مقتول ارث نمىبرند ، و اللّه العالم .\r\n\r\n1706\r\n- فردى عهده‌دار مخارج زندگى برادر از كار افتاده و مستمند خويش است هرچند اساسا برادر جزء افراد واجب النفقه نمىباشد ، امّا به حكم وجدان چنين عملى را انجام مىدهد .\r\nحال اگر چنين فردى در يك سانحهء رانندگى كشته شود ، سؤال اين است كه آيا اين برادر از كار افتاده و مستمند مىتواند به استناد اينكه موقعيت عملى خويش را از دست داده ، از رانندهء مقصر خسارت بخواهد يا خير ؟\r\n\r\nبسمه تعالى\r\n- در فرض سؤال ، راننده بايد ديهء مقتول را بپردازد كه به حسب سهام ارث بين ورثهء مقتول تقسيم مىشود - البته كسانى كه فقط از طرف مادر با مقتول فاميلى دارند از ديه ارث نمىبرند - و برادر مقتول نمىتواند مال ديگرى را از راننده مطالبه كند ، و اللّه العالم .\r\n\r\n1707\r\n- شخصى جانى يا قاتل ، ولى ولى دم صغير است ، نحوهء استيفاء قصاص يا ديه به چه نحو خواهد بود ؟ مثال : مردى زن خود را به قتل مىرساند و فرض اين است كه تنها ولى دم او فرزند اوست ، لذا از طرفى فرزند ، ولى دم مادر است و از طرفى قاتل ( پدر ) ولى فرزند است ، نحوهء استيفاء قصاص يا ديه ( نسبت به فرزند ) به چه نحو مىباشد ؟\r\n\r\nبسمه تعالى\r\n- احوط بر صغير اين است كه بعد از بلوغ ، مطالبهء ديه كند ، چنانچه بر قاتل واجب است بنابر احتياط صبى را بعد از بلوغ راضى به ديه كند ، و اللّه العالم .\r\n\r\n1708\r\n- بنده همسرم را به قتل رساندم و كسى هم از اين عمل بنده اطلاعى ندارد ولى براى اين جانب عذاب وجدان و فشار روحى روى داده ، مىخواهم از عذاب گناه و فشار\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nروحى و وجدان رهايى يابم ، راهنمايى فرماييد :\r\nبخواهم خودم را تسليم اولياء دم كنم ، اولياء دم چه كسانى هستند ؟ آيا بچه‌هاى مقتول كه بچه‌هاى بنده نيز هستند اولياء دم مىباشند ؟ و اگر چنين باشد به بچه‌هاى صغير چگونه خودم را تسليم كنم و به چه راهى رضايت صغيران را جلب كنم ؟\r\n\r\nبسمه تعالى\r\n- احوط بر صغير اين است كه بعد از بلوغ مطالبهء ديه كند ، چنانچه بر جانى واجب است بنابر احتياط صبى را بعد از بلوغ راضى به ديه كند . اين در صورتى است كه زن وارث ديگر ندارد و اگر وارث ديگر مثل پدر دارد مىتواند قصاص كند و لكن سهم بچه‌ها را از ديه ضامن است ، و اللّه العالم .\r\n\r\n1709\r\n- زد و خورد كردن افراد كه منجر به كبود يا قرمز شدن بدنشان شود ، با وجود اينكه طرفين راضى هستند چه صورتى دارد ؟\r\n\r\nبسمه تعالى\r\n- عمل مذكور موجب ديه است ، امّا اگر بعد از انجام عمل طرف با توجه به ديه از ديه گذشت كند جانى ذمّه‌اش برى مىشود ، و اللّه العالم .\r\n\r\n1710\r\n- ديه‌اى كه براى قتل داده مىشود همانند ديگر اموال و ما ترك متوفى از جهت اخذ ثلث و تقسيم بقيه بين ورثه يكسان است يا خير ؟\r\n\r\nبسمه تعالى\r\n- ديهء قتل مثل ساير ما ترك شخص مقتول است ، و اللّه العالم .\r\n\r\n1711\r\n- خانمى با توصيهء شوهرش ( كه هر دوى آنها از حرام بودن و باعث سقط جنين شدن دستگاه درون رحمى بىاطلاع بودند ) توسط پزشك زنى آن را كار گذاشته است ، آيا با اين عمل مرد و زن و پزشك مرتكب گناه و عمل حرامى شده‌اند ؟ در صورتى كه هيچ اطلاعى از اسقاط نطفه و تعداد دفعات آن نداشته باشند ، براى پاك شدن از اين گناه چه مقدار ديه و كفاره بايد بدهند ؟ و به چه كسى ؟\r\n\r\nبسمه تعالى\r\n- اگر موجب سقط نطفه بعد از انعقاد آن شده ، ديه دارد و ديهء آن براى هر بار اسقاط نطفه بيست مثقال شرعى طلا است ؛ ولى در فرض مزبور كفاره‌اى بر زن نيست ، و اللّه العالم .\r\n\r\n1712\r\n- برنامهء بيمه كردن وسايل نقليه در كشور به خاطر هدر نشدن خون مقتولين و مجروحين\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nتصادف وسايل نقليه مىباشد و براى تأمين و پرداخت خسارت مصدومين موازين و مقرراتى دارند مثلا در مورد تصادف دو ماشين ، اگر ماشين رانندهء مقصر بيمه شده باشد ادارهء بيمه خسارت مقتولين و مجروحين را از بابت حساب بيمهء آن ماشين پرداخت مىكند ، و اگر ماشين رانندهء مقصر بيمه نشده باشد و ماشين راننده‌اى كه مقصر نيست بيمه شده باشد ادارهء بيمه خسارت مقتولين و مجروحين را از بابت حساب بيمهء آن ماشين پرداخت مىكند . در هر دو صورت پرداخت كنندهء ديه ، اداره بيمه است .\r\nسؤال ما اين است كه : اگر ماشين رانندهء مقصر بيمه نباشد و ماشين رانندهء بىتقصير بيمه باشد و ادارهء بيمه ديهء مقتولين و مجروحين را از بابت بيمهء ماشين رانندهء بىتقصير پرداخت كند ، آيا ورثهء مقتول اين فرض تصادف و مجروحين آن حقّ مطالبه ديهء ديگر از رانندهء مقصر را دارند يا ندارند ؟ چون براى يك نفر در شرع ، بيش از يك ديه معيّن نشده است ، جواب اين مسأله را بيان فرماييد .\r\n\r\nبسمه تعالى\r\n- ادارهء بيمه ديه را در آن صورت مىدهد كه اولياء مقتولين و مجروحين ديه را از طرف نگيرند و اولياء دم نيز به عنوان ديه مىگيرند و حق غير آن را ندارند ، و اللّه العالم .\r\n\r\n1713\r\n- عاقله كيست ؟ و در چه مواردى حكم به ديه دارد ؟\r\n\r\nبسمه تعالى\r\n- فاميلهاى پدرى شخص است مثل برادران و عموها و پدر و اجداد پدرى و فرزندان ذكور و نوه‌هاى ذكور شخص ، و ديهء جنايت خطأ محض را عاقله تحمل مىنمايد با تفصيلى كه در كتاب ديات مبسوطا بيان شده است ، و اللّه العالم .\r\n\r\n1714\r\n- استناد ديه به چه منبع قرآنى ، روايى و تاريخى مىباشد ؟\r\n\r\nبسمه تعالى\r\n- اصل ديه در قرآن شريف سورهء نساء آيه 91 ذكر شده  « وَ دِيَةٌ مُسَلَّمَةٌ إِلى أَهْلِهِ »  و تفصيل آن كه در چه مورد بر خود شخص و در چه مواردى بر عاقله است ، آيا ثبوت در ذمّه است يا مجرد تكليف است ؟ يا ديه چه مقدار است در روايات پيامبر و ائمهء هدى عليهم السّلام آمده كه در كتاب وسائل الشيعة ج 19 نقل شده ، و اللّه العالم .\r\n\r\n1715\r\n- ضمان عاقله چگونه ضمانى است ؟\r\n\r\n","description":"","footnote":"","page_name":" 420 ","page_number":420},
  {"content":"\r\n\r\n\r\nبسمه تعالى\r\n- ظاهر اين است كه ديه بر خود عاقله است نه اينكه ديه بر جانى باشد و عاقله مكلّف به اداء آن باشند ، و اللّه العالم .\r\n\r\n1716\r\n- آيا جايگزينى براى آن مىتوان داشت ؟ ( مثلا بيمه ) .\r\n\r\nبسمه تعالى\r\n- در صورتى كه عاقله نباشد ، جايگزينش بيت المال است اگر بيت المال وجود داشته باشد ، و اللّه العالم .\r\n\r\n1717\r\n- آيا در جامعهء كنونى - با شرايط فعلى - قابل پذيرش و اجرا است ؟\r\n\r\nبسمه تعالى\r\n- اگر از جانى جنايتى صادر شود كه داخل عنوان خطأ محض باشد ، عاقله كه در جواب سابق بيان كرديم ديهء آن خسارت را بايد تحمّل نمايد ، و فرقى بين زمان فعلى و زمان سابق نيست ، و اللّه العالم .\r\n\r\n1718\r\n- شخصى كه از پيروان فرقهء ضالّهء بهائيت مىباشد در جريان تصادف رانندگى ( غير عمدى ) به قتل مىرسد لطفا بفرماييد :\r\nاولا : ديه به نفع اولياء دم وى تعلق مىگيرد يا خير ؟\r\nثانيا : در صورت تعلق گرفتن ديه به اولياء دم فرد مذكور ، مقدار آن را معين فرماييد .\r\n\r\nبسمه تعالى\r\n- ديه فقط در مورد مسلمان و كافر ذمّى است ، و اللّه العالم .\r\n\r\n1719\r\n- در مواردى كه عاقله محكوم به ديه در حقّ محكوم له مىشود و پس از منتفى شدن ظرف قانونى پرداخت آن از اجراى حكم امتناع كند در صورت تقاضاى محكوم له آيا مىشود او را بازداشت كرد يا نه ؟ مستدعى است نظر مبارك را اعلام و در انجام وظايف شرعى و قانونى اين جانب را ارشاد فرماييد .\r\n\r\nبسمه تعالى\r\n- در صورتى كه عاقله ، غنى و متمكّن باشد مىتوان وى را پس از گذشت زمان امهال شرعى اجبار كرد ، و اللّه العالم .\r\n\r\n1720\r\n- زنى در اثر خودسوزى به قصد خودكشى ، مصدوم مىشود آيا هزينهء بيمارستان به عهدهء شوهر مىباشد يا اينكه از ثروت زن و يا مهريّهء او بايد پرداخت شود ؟ در صورتى كه هزينه به عهدهء زن باشد آيا اذن او لازم است ؟\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nبسمه تعالى\r\n- زنى كه به قصد خودكشى خودش را مصدوم كرده ، هزينهء بيمارستان به عهدهء شوهرش نيست ، و چنانچه زن از مال خودش هزينهء بيمارستان را بدهد اذن شوهر لازم نيست ، و اللّه العالم .\r\n\r\n1721\r\n- شخصى در كارخانه‌اى مشغول كار است و در حين كار يك دستش بواسطهء دستگاهى كه با آن كار مىكرد مورد اصابت دستگاه قرار گرفت و دو انگشت تمام و يك بند از انگشت سوم او قطع شد ، مستدعى است بفرماييد ديهء انگشتان اين شخص بر چه كسى است و مقدار آن چقدر است ؟\r\n\r\nبسمه تعالى\r\n- چنانچه كسى او را مجبور به كار با دستگاه نكرده ، و خودش به جهت اينكه اجير در آن كارخانه بوده روى دستگاه كار مىكرده و اين حادثه پيش آمده ديهء انگشتان او بر عهدهء كسى نيست . بلى اگر در ضمن عقد اجاره با صاحب كار شرط كرده كه در صورت پيش آمدن حادثه براى او ، صاحب كار از مال خود به مقدار ديه به او بدهد در اين صورت صاحب كار بايد به شرط مزبور عمل كند ، و اللّه العالم .\r\n\r\n1722\r\n- ديهء اهل كتاب كه در نظام جمهورى اسلامى زندگى مىكنند چه مقدار است ؟\r\n\r\nبسمه تعالى\r\n- ديهء مرد كتابى هشتصد درهم و ديهء زن كتابيّه چهارصد درهم است و درهم 6 / 12 نخود ، و اللّه العالم .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\n[ مسائل مستحدثه 
  ]\r\n\r\nاحكام بانكها\r\n\r\n[ مسائل آن 
  ]\r\n\r\n1723\r\n- آيا پولى كه بانكها بابت سود حسابهاى كوتاه مدت و يا درازمدت به دفترچهء بانكى اضافه مىكنند ، اگر انسان خودش مطالبه ننمايد صحيح است يا خير ؟\r\n\r\nبسمه تعالى\r\n- چنانچه سپرده‌گذار بانك را وكيل كند كه با پول او معاملهء شرعى انجام دهد و اطمينان داشته باشد كه به قرارداد عمل مىشود ، گرفتن زيادى مانعى ندارد ، و در غير اين صورت پولى را كه به بانك مىگذارد نبايد در آن شرط زيادى و سود كند بطورى كه اگر بانك زيادى را نداد سپرده‌گذار حقّ مطالبهء آن زيادى را براى خود قائل نباشد ، و هر وقت هم زيادى را گرفت ابتدا بايد آن زيادى را تخميس كند و بعد در بقيه تصرف كند و از 5 / 4 زيادى هم اگر چيزى باقى ماند آن را هم تخميس كند ، و چنانچه شخص فقير است و مؤونهء سالش را ندارد ، اگر آنچه را در آخر سال باقى مىماند تخميس كند كافى است ، و اللّه العالم .\r\n\r\n1724\r\n- سپردهء بانكى بلند مدت بلا اشكال است ؟\r\n\r\nبسمه تعالى\r\n- چنانچه شرط سود نكند و خود را مستحقّ سود نداند و لو بداند آنها به او سود مىدهند اشكال ندارد و بر سودى كه مىگيرد حكم مجهول المالك مترتب است ، و اللّه العالم .\r\n\r\n1725\r\n- با توجه به نظر شما در جواب به سؤال 2115 در كتاب شريف استفتائات جديد ، بيان فرماييد چگونه اطمينان كنيم كه بانك با پول ما معاملهء شرعى مىنمايد ؟\r\n\r\nبسمه تعالى\r\n- چنانچه متصدى امور مربوط شخص متديّنى است كه بر طبق موازين شرعيه عمل مىكند و در مورد سؤال هم با شما معامله شرعى انجام مىدهد ممكن است براى شما اطمينان حاصل شود ، و اللّه العالم .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\n1726\r\n- خرد كردن چكهاى مدت‌دار ( مثلا دوماهه يا كمتر و بيشتر ) به كمتر از مبلغ چك چه حكمى دارد ؟\r\n\r\nبسمه تعالى\r\n- چنانچه چك حقيقى باشد يعنى صادر كنندهء چك به كسى كه چك در وجه او نوشته شده بدهكار باشد و چك سند اين دين باشد ، فروش مبلغ آن چك به مبلغ كمتر به نقد مانعى ندارد ، و اللّه العالم .\r\n\r\n1727\r\n- حكم سپرده‌هاى درازمدت و كوتاه مدت و سودى كه بانكها به اين سپرده‌ها مىدهند در مورد مقلدين حضرت عالى چيست ؟\r\n\r\nبسمه تعالى\r\n- اگر اطمينان دارد كه به عقود شرعيّه عمل مىكنند آنچه را قبل از حصول سود حاصل از معامله مىگيرد قرضا بگيرد كه در آخر با سهم سود مصالحه شود ، و اگر اطمينان ندارد قصد سود نكند و خود را بايد طلبكار سود نداند و آنچه را كه زائد از اصل دادند با آن معاملهء مجهول المالك كند و پس از وصول ، خمس آن را براى ما بفرستد يا به وكيل ما ، بعنوان مجهول المالك بپردازد و از 5 / 4 بقيه اگر چيزى در آخر سال زياد آمد خمس آن را به ما يا وكيل ما برساند ، و اللّه العالم .\r\n\r\n1728\r\n- استفاده از وام بانكى با سودهاى متعارف از قبيل وام خريد مسكن ، وام تعميرات ، وام ازدواج و . . . با توجه به نياز جامعه در شرايط اقتصادى فعلى چيست ؟\r\n\r\nبسمه تعالى\r\n- اگر قصد اين باشد كه پولى را بگيريد و چيزى را كه اضافه مىدهيد به بانك ببخشيد مانعى ندارد ، و اللّه العالم .\r\n\r\n1729\r\n- وامهاى دريافتى از بانكها در قالب عقود اسلامى معمولا همراه با نرخ سود يا بهرهء قطعى و مشخصى است ، بعنوان مثال بانكها از وامهاى پرداختى در قالب مضاربه 25 درصد علاوه بر اصل پول دريافت مىكنند اين مبالغ آيا ربا محسوب مىشود يا خير ؟\r\n\r\nبسمه تعالى\r\n- چنانچه گرفتن پول از بانك به عقد مضاربه باشد با رعايت شرايط شرعى آن و از قبل معلوم باشد كه سود حاصل از تجارت با آن پول بيش از مقدار مزبور است بطورى كه چيزى هم براى عامل ( گيرندهء پول ) باقى مىماند ، معاملهء مزبور مانعى ندارد و در غير اين صورت مضاربه صحيح نيست ، و بايد سهم دو طرف از سود به نسبت سود حاصل معيّن\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nشود مثل اينكه نصف سود براى عامل باشد و نصف سود براى صاحب سرمايه يا سه ربع براى عامل و يك ربع براى صاحب سرمايه ، نه به نسبت سرمايه ، و اللّه العالم .\r\n\r\n1730\r\n- در شرايط تورّمى و با توجه به شرايط بعد از انقلاب كه غالبا نرخ تورّم از نرخ سود پرداختى بانكها بيشتر است پاسخ به سؤال چگونه تغيير مىكند ؟ و آيا اين سپرده‌گذاران نيستند كه مبلغى را به بانكها پرداخت مىكنند ؟\r\n\r\nبسمه تعالى\r\n- حكم گرفتن سود از بانك در جواب‌هاى سابق بيان شد و كم يا زياد شدن نرخ تورم تأثيرى در حكم مزبور ندارد ، و اللّه العالم .\r\n\r\nوام\r\n\r\n1731\r\n- من در بانك مسكن ، حساب پس‌انداز مسكن باز كرده‌ام كه ماهيانه تا يك سال مبلغ 25 هزار تومان به حسابم واريز مىكنم ، سال بعد بر اين مبلغ 5 هزار تومان افزوده مىشود و سال بعد نيز همچنين تا 5 سال . بعد از 5 سال بانك مبلغ 14 ميليون وام بلند مدت ( 12 سال ) جهت خريد مسكن به دارندهء حساب پرداخت مىكند و همين مبلغ نيز به بازپرداخت خود اضافه مىكند يعنى در بازپرداخت ، مبلغ 28 ميليون تومان پس مىگيرد . آيا اين مبلغى را كه بانك بعنوان اضافه مىگيرد از لحاظ شرعى درست است ؟\r\nآيا اصلا باز كردن و وام گرفتن از چنين حسابى از لحاظ شرعى درست است در صورتى كه نمىدانم با پول من بانك كارى مىكند يا نه ؟ و اگر بين اين 5 سال كه پول بايد به حساب ريخته شود خواسته باشى حسابت را ببندى سود 18 % پرداخت مىكنند ، آيا اين سودى كه بابت سپرده پرداخت مىشود حلال و جايز است يا نه ؟\r\nلطفا توضيح فرماييد .\r\n\r\nبسمه تعالى\r\n- در پس‌انداز مبلغ و گرفتن وام ، چنانچه در پولى كه متقاضى وام به بانك مىگذارد شرط نشود كه بانك پس از مدتى بايد به او وام بدهد بطورى كه اگر بانك وام نداد متقاضى حقّ مطالبهء آن را نداشته باشد گذاشتن پول به اين عنوان مانعى ندارد . و در پولى هم كه\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبانك بعنوان وام مىدهد ، چنانچه به معاملهء شرعى باشد مثل اينكه منزلى را از فروشنده بخرد و به قيمت زيادتر به متقاضى وام به اقساط بفروشد ، معاملهء مزبور مانعى ندارد .\r\nنسبت به گرفتن زيادى و سود از بانك نبايد در گذاشتن پول به بانك شرط زيادى و سود شود بطورى كه اگر بانك زيادى را نداد پول‌گذارنده حقّ مطالبهء آن زيادى را براى خود قائل نباشد و هر وقت هم زيادى را گرفت ابتدا بايد آن زيادى را تخميس كند و بعد در بقيه تصرف كند و از 5 / 4 زيادى هم اگر چيزى در آخر سال باقى ماند آن را هم تخميس كند و چنانچه شخص فقير است و مؤونهء سالش را ندارد اگر آنچه را در آخر سال باقى مىماند تخميس كند كافى است ، و اللّه العالم .\r\n\r\n1732\r\n- ادارهء پست اقدام به دادن وام جعاله كرده با اين شرايط كه اگر كسى 250 هزار تومان سپرده داشته باشد و شش ماه اين سپرده باشد 750 هزار تومان به عنوان وام جعاله به او واگذار مىشود ، آيا اين وام با وجود اينكه سودى هم به آن تعلق مىگيرد ، مثلا 750 هزار تومان دوساله 200 هزار تومان به آن تعلق مىگيرد كه بعنوان بازپرداخت بايد به ادارهء پست بدهند اشكال دارد يا خير ؟\r\n\r\nبسمه تعالى\r\n- چنانچه طرفين شرط سود كنند ، ربا است ؛ و اگر شرط سود نشود و طرف خودش پول زايد را ببخشد مانعى ندارد ، و اللّه العالم .\r\n\r\n1733\r\n- در صورتى كه طرف وام گيرندهء پول ( 750 هزار تومان ) فوق را به عنوان شركت با طرف مقابل ( ادارهء پست ) بعنوان خريد ماشين يا خريد منزل به كار ببرد و در سودى احتمالى كه بعدا عايد مىشود طرف مقابل را شريك كند و اين مطلب را هم به آنها بگويد به عنوان عقد فى ما بين ، آيا اشكال دارد يا خير ؟\r\n\r\nبسمه تعالى\r\n- شركت مذكور صحيح نيست ، و اللّه العالم .\r\n\r\nقرعه\r\n\r\n1734\r\n- عدّه‌اى هر ماه يا هر هفته به طور مساوى پول جمع مىكنند و به قيد قرعه به هر نفر پولى به اسمش در مىآيد ، آيا از نظر شرعى اشكالى دارد يا نه ؟\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nبسمه تعالى\r\n- چنانچه شرط ديگرى با افرادى كه پول از آنها مىگيرند نكنند و پولها را در صندوقى يا در بانك نگهدارى مىكنند كه قرعه بيندازند مانعى ندارد ، و اللّه العالم .\r\n\r\n1735\r\n- در خريد برگه‌هاى ارمغان بهزيستى و هماى رحمت و امثال آن ، اگر چه اعلام مىشود خريداران برگه‌ها را به قصد قربت خريدارى كنند امّا خريدار حقيقتا براى برنده شدن و رسيدن به جايزهء چند ميليونى برگه را خريدارى مىكند ، آيا خريدوفروش اين برگه‌ها و تبليغ مطبوعات و صدا و سيما در اين رابطه چگونه است ؟\r\n\r\nبسمه تعالى\r\n- چنانچه خريدار برگه بنا دارد كه اگر قرعه نينداختند يا قرعه‌كشى كردند و به اسم او جايزه در آمد و ندادند ، مطالبهء قرعه يا جايزه كند ، اين عمل ملحق به قمار است ، و اللّه العالم .\r\n\r\n1736\r\n- نظر جنابعالى در مورد برگه‌هايى كه به عنوان كمك به نيازمندان و امور خيريه به فروش مىرسد و بعدا قرعه‌كشى شده و جوايزى به برندگان آن داده مىشود مثل برگه‌هاى ارمغان بهزيستى و . . . چيست ؟ اخيرا شركتهايى هم داير شده است كه مبلغى را از فرد مىگيرند و فرمهاى مخصوصى را پر مىكنند و . . . بعد از مدتى جوايزى به شخص مىدهند مثل شركت اخلاص يزدان و . . . نظر شما در اين مورد و شركت در اين نوع مسابقات چيست ؟\r\n\r\nبسمه تعالى\r\n- پرداختن پول براى امور خيريه بدون آنكه خود را طلبكار جايزه و شركت در قرعه‌كشى بداند - به اينكه اگر جايزه ندادند با قرعه‌كشى يا قرعه‌كشى نكردند اعتراضى نداشته باشد - مانعى ندارد ، و در غير اين صورت شرعا جايز نيست و بعض موارد ذكر شده شرعا اشكال دارد و ملحق به قمار است ، و اللّه العالم .\r\n\r\n1737\r\n- با توجه به اينكه بليطهاى بخت‌آزمايى ارمغان بهزيستى و هماى رحمت از لحاظ ماهيت و صورت كار با بليطهاى بخت‌آزمايى قبل از انقلاب تفاوتى ندارند ، صورت شرعى مسأله در مورد خريد و برنده شدن احتمالى آن چيست ؟ لازم به ذكر است كه بليطهاى بخت‌آزمايى قبل از انقلاب نيز به نيت كمك به سازمان زندانيان كشور فروخته مىشد .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nبسمه تعالى\r\n- چنانچه در پولى كه افراد براى گرفتن برگه‌ها مىدهند شرط شود كه برگزار كنندگان مسابقه بايد قرعه‌كشى كنند و اگر قرعه به اسم شخص در آمد جايزه را به او بدهند ، عمل مزبور جايز نيست ، و اللّه العالم .\r\n\r\n1738\r\n- برگه‌هاى هماى رحمت در پوشش مسابقهء قرآنى با طرح چند سؤال قرآنى كه توسط خريداران جواب داده مىشود با عنوان كمك به مؤسسهء مهد قرآن كريم فروخته مىشود و افراد با نيت برنده شدن در جوايز ميليونى اين برگه‌ها را خريدارى مىنمايند . با توجه به اينكه اين پديده تداعى كنندهء بليطهاى بخت‌آزمايى است ، خواهشمند است نظر حضرتعالى را در خصوص خريدوفروش اين اوراق بيان فرماييد .\r\n\r\nبسمه تعالى\r\n- چنانچه در پولى كه افراد مىدهند و برگه‌هاى مزبور را مىگيرند شرط شده باشد كه برگزار كننده‌هاى مسابقه بايد قرعه‌كشى كنند و اگر قرعه به اسم شخص در آمد جايزه به او بدهند ، عمل مزبور جايز نيست ، و اللّه العالم .\r\n\r\n1739\r\n- جوايز بانكهاى قرض الحسنه كه به افراد تعلق مىگيرد چه حكمى دارد ؟\r\n\r\nبسمه تعالى\r\n- چنانچه شخصى كه پول به بانك مىگذارد شرط قرعه‌كشى و دادن جايزه نكند بطورى كه اگر بانك قرعه‌كشى نكرد يا قرعه‌كشى كرد و با اينكه به اسم شخص در آمد جايزه را به او نداد شخص مزبور ، حقّ مطالبهء آن را براى خود قائل نباشد ، در اين صورت گرفتن جايزه مانعى ندارد و جايزه‌اى كه به او تعلق مىگيرد حكم مجهول المالك دارد ، و اللّه العالم .\r\n\r\n1740\r\n- ستاد اقامهء نماز شهرستان . . . در نظر دارد به منظور گسترش فرهنگ نورانى نماز و معارف دينى هر ساله چهار مرحله مسابقه به عنوان « كلام نور » در سطح استان . . . برگزار نمايد ، لذا خواهشمند است نظرتان را در خصوص برگزارى اين مسابقه اعلام فرماييد . لازم به ذكر است كه مسابقهء مذكور دقيقا با اهداف و شيوه مسابقهء « هماى رحمت » خواهد بود .\r\n\r\nبسمه تعالى\r\n- چنانچه در پولى كه افراد مىدهند و برگه‌ها را مىگيرند شرط شود كه برگزار\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nكنندگان مسابقه ، بايد قرعه‌كشى كنند و اگر قرعه به اسم شخص در آمد جايزه را به او بدهند عمل مزبور جايز نيست ، و اللّه العالم .\r\n\r\n1741\r\n- بليط اعانهء ملّى مثلا اخيرا برگه‌هاى ارمغان بهزيستى آيا اشكال شرعى دارد ؟\r\n\r\nبسمه تعالى\r\n- پرداخت به قصد صرف در امور خيريه بدون شرط قرعه و جايزه مانعى ندارد ، و جايزه‌اى كه به او تعلق مىگيرد حكم مجهول المالك دارد ، و اللّه العالم .\r\n\r\n1742\r\n- حكم مسابقهء ارمغان بهزيستى و شركت در اين مسابقه ، و در صورت برنده شدن حكم پول دريافت شده چيست ؟\r\n\r\nبسمه تعالى\r\n- اگر شرط نكند و غرضش شركت در امر خير باشد و شرط قرعه نكند گرفتن جايزه مانعى ندارد و حكم مجهول المالك را دارد ، و اللّه العالم .\r\n\r\n1743\r\n- اجراى مسابقه به اين گونه كه براى شركت در مسابقه مثلا مبلغ صد تومان از شركت‌كننده دريافت شود سپس به برندگان ( قرعه يا امتياز ) جوايزى داده شود چه حكمى دارد ؟\r\nبا اين قيد كه درآمد حاصله صرف مخارج تبليغاتى شود و جوايز از منابع ديگرى تهيه شود ؟\r\n\r\nبسمه تعالى\r\n- اگر پرداخت جايزه شرط بشود جايز نيست ، و اللّه العالم .\r\n\r\n1744\r\n- اخيرا در بين مردم مرسوم شده كه عدّه‌اى پول روى هم مىگذارند ( مثلا هر نفرى 500 تومان ) و هر ماه يك مرتبه قرعه‌كشى مىكنند و تمام آن پول را به صورت وام به يكى از همان افراد صاحب پول مىدهند بدون اينكه زياده و بهره‌اى در كار باشد ( يعنى به صورت قرض الحسنه ) ، نظر مبارك در اين باره چيست ؟ لازم به ذكر است پول را به شرط قرعه‌كشى و اينكه نامشان در قرعه لحاظ شود مىدهند .\r\n\r\nبسمه تعالى\r\n- چنانچه در وقت قرعه‌كشى صاحبان پول راضى شوند كه پول را به كسى كه قرعه به اسم او در آمد قرض بدهند ، و بر قرض‌گيرنده غير از دادن پولى كه قرض گرفته چيز ديگرى را شرط نكنند - و لو مثل ناهار دادن باشد - قرض مزبور مانعى ندارد . البته نسبت به پولى كه خود قرض‌گيرنده به عنوان يكى از افراد روى پولها گذاشته قرض محقق نمىشود بلكه پول خود او است كه به خودش برگشته است ، و اللّه العالم .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\n1745\r\n- در مورد بليتهاى ارمغان بهزيستى كه رواج پيدا كرده حكم چيست ؟\r\n\r\nبسمه تعالى\r\n- چنانچه پولى بدهد كه در خيرات صرف شود و شرط قرعه و جايزه نكند مانعى ندارد ، و اگر جايزه‌اى به او تعلق بگيرد حكم مال مجهول المالك را دارد ، و اللّه العالم .\r\n\r\n1746\r\n- در پشت اوراق مشاركت عنوان شده كه نرخ سود على الحساب پرداختى به اين اوراق 19 درصد در سال است ولى شواهد حاكى از آن است كه اين نرخ على الحساب نبوده و قطعى مىباشد ، با اين حساب آيا مبالغ دريافتى توسط خريداران اوراق مشاركت ربا محسوب مىشود يا خير ؟ و به طور كلى آيا خريد اين اوراق و دريافت اصل و فرع آن از نظر شرعى اشكال دارد يا خير ؟\r\n\r\nبسمه تعالى\r\n- معاملهء مزبور خريدوفروش حساب نمىشود و كسى كه پول مىدهد و اوراق مذكور را مىگيرد نبايد شرط زيادى و سود بنمايد و الّا قرض ربوى و حرام خواهد بود ، و اللّه العالم .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\n\r\nقمار\r\n\r\n[ مسائل قمار 
  ]\r\n\r\n1747\r\n- طريقهء احراز اين مطلب كه آيا شطرنج از آلات مخصوص قمار است يا خير چگونه است ؟ يعنى ملاك ، كلّ جوامع دنيا است و يا جوامع مسلمان يا فقط جامعهء ايران ؟\r\n\r\nبسمه تعالى\r\n- در فرض سؤال ، ملاك كلّ جوامع است ، و در صورتى كه در بعضى از جوامع با آن قمار شد از آلات قمار حساب مىشود ، و اللّه العالم .\r\n\r\n1748\r\n- منظور از قمار چيست ؟\r\n\r\nبسمه تعالى\r\n- قمار لعب با آلاتى است كه نوعا با آنها برد و باخت مىشود و همچنين لعب با آلاتى كه نوعا با آنها برد و باخت شود جايز نيست اگر چه پولى در بين نباشد ، و اللّه العالم .\r\n\r\n1749\r\n- بازى كردن با پاسور ( يا ورق ) چه حكمى دارد ؟\r\n\r\nبسمه تعالى\r\n- پاسور از آلات قمار است و بازى با آلات قمار چه با برد و باخت مالى باشد يا بدون آن جايز نيست ، و اللّه العالم .\r\n\r\n1750\r\n- آيا شرطبندى بجز موارد مستثنى در موارد ديگر چه حكمى دارد ؟\r\n\r\nبسمه تعالى\r\n- جايز نيست ، و اللّه العالم .\r\n\r\n1751\r\n- آيا برد و باخت و يا امتيازگيرى مادى در بازيهاى ورزشى جزء مستثنيات شرطبندى است يا نه ؟\r\n\r\nبسمه تعالى\r\n- جزء مستثنيات نيست و لكن اگر شخص ديگرى غير از بازيكنان جايزه براى برنده تعيين كند مانعى ندارد ، و اللّه العالم .\r\n\r\n1752\r\n- فعلا بازيهايى به نام « بازيهاى كامپيوترى » از قبيل آتارى ، ميكرو ، سگا و . . . در جامعه رواج دارد ، اولا آيا چنين بازيهايى شرعا اشكالى دارد ؟ و ثانيا كسب در آمد از طريق دريافت پول در قبال استفاده از وسايل مذكوره در يك مدت معين كه در كلوپهاى\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nتفريحى رايج است اشكالى دارد ؟\r\n\r\nبسمه تعالى\r\n- بازى با آنها اگر از آلات قمار حساب شود جايز نيست و الّا مانعى ندارد ، و همچنين در بازى با آنها اگر شرطى در كار باشد كه اگر برد چيزى را از رفيق خود بگيرد نيز جايز نمىباشد ، و اللّه العالم .\r\n\r\n1753\r\n- شرطبندى در فوتبال و امثال آن سر پول چه حكمى دارد ؟\r\n\r\nبسمه تعالى\r\n- اين شرط جايز نيست ، و اللّه العالم .\r\n\r\n1754\r\n- اگر در جلسات و ميهمانيهايى كه در منازل دوستان دور هم جمع مىشويم ، تنها براى سرگرمى و تفريح و به عنوان يك بازى فكرى و نه به صورت شرط شرطبندى يا قمار با ورق ( پاسور ) بازى كنيم ، از نظر شما اين بازى چه حكمى دارد ، حرام است و بايد ترك كنيم يا اينكه اشكالى ندارد ؟\r\n\r\nبسمه تعالى\r\n- بازى با آلات قمار جايز نيست اگر چه بدون برد و باخت باشد ، و اللّه العالم .\r\n\r\n1755\r\n- نگاه كردن به ورق ( پاسور ) و نشستن در مجلسى كه بدون قمار ، ورق بازى مىكنند چه حكمى دارد ؟\r\n\r\nبسمه تعالى\r\n- بازى با آلات قمار حرام است و نشستن در آن مجلس چنانچه موجب ترغيب به منكر باشد جايز نيست ، و اللّه العالم .\r\n\r\n1756\r\n- اگر مقلّد تشخيص دهد ، ورق پاسور و بازى با آن در اجتماع ايران از ابزار قمار خارج شده و صرفا به عنوان سرگرمى فكرى در اجتماع متداول گشته و هيچ‌گونه حرامى اعم از شرطبندى و . . . با آن نيست ، بازى با آن با در نظر گرفتن موارد ذكر شده چه صورتى دارد ؟\r\n\r\nبسمه تعالى\r\n- تا زمانى كه احراز نشده كه در هيچ بلادى از بلاد با آن قمار بازى نمىكنند ، بازى با آن گرچه بدون شرط مالى باشد جايز نيست ، و اللّه العالم .\r\n\r\n1757\r\n- بازى با پاسور و يا شطرنج چه حكمى دارد ؟ اگر عنوان سرگرمى داشته باشد حكم آن چگونه است ؟\r\n\r\nبسمه تعالى\r\n- بازى با آلات معروفهء قمار و لو بدون برد و باخت جايز نيست ، و شطرنج تا مادامىكه\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمحرز نشود كه به طور كلى از آلت قمار خارج شده ، بازى با آن و لو بدون برد و باخت مالى جايز نيست ، و اللّه العالم .\r\n\r\n1758\r\n- بازى با پاسور ( ورق ) بدون هيچ‌گونه شرطبندى در محيط منزل چه حكمى دارد ؟\r\n\r\nبسمه تعالى\r\n- پاسور از آلات قمار است و بازى با آلات قمار چه با برد و باخت مالى باشد يا بدون آن جايز نيست ، و اللّه العالم .\r\n\r\n1759\r\n- بازى به غير آلات قمار بدون شرط آيا اشكال دارد ؟\r\n\r\nبسمه تعالى\r\n- بازى با غير آلات قمار بدون برد و باخت مانعى ندارد ، و اللّه العالم .\r\n\r\n1760\r\n- خريدوفروش آلات قمار و ملحق به آنها مانند شطرنج اشكال شرعى دارد ؟\r\n\r\nبسمه تعالى\r\n- خريدوفروش آلات قمار جايز نيست ، و اللّه العالم .\r\n\r\n1761\r\n- اگر در يك بازى فوتبال قصد اعضاى تيم از بازى كردن ، برد و باخت باشد آيا براى ما جايز است كه بدون قصد برد و باخت با آنان در بازى شركت كنيم ؟\r\n\r\nبسمه تعالى\r\n- در صورتى كه بازى آنها با برد و باخت مالى و قمار باشد ، شركت در آن بازى جايز نيست ، و اللّه العالم .\r\n\r\n1762\r\n- در صورتى كه عكسهاى موجود در آدامسها در جامعه ، آلت برد و باخت ميان بچه‌ها باشد ، تكثير چنين عكسهايى چه حكمى دارد ؟\r\n\r\nبسمه تعالى\r\n- چنانچه ترغيب به قمار و تهيهء مقدمات حرام حساب شود اشكال دارد بلكه جايز نيست ، و اللّه العالم .\r\n\r\n1763\r\n- الف ) با پرداخت مبلغى كارتى از صاحب دستگاه به مشترى داده مىشود كه با قرار دادن آن كارت در دستگاه با يك كليد گردونهء دستگاه را مىچرخاند و با ضربهء ميله اگر يكى از اشياء تعبيه شده را به خارج مدار دستگاه انداخت شيء خارج شده به صاحب پول تعلق مىگيرد و به اصطلاح ديگر برنده مىشود ، و اگر نتوانست پولى كه داده بود از دستش رفته و به اصطلاح ديگر بازنده شده است .\r\nب ) بازى ديگر ( با دستگاه ديگر ) به اين صورت است كه پولى توسط مشترى به صاحب دستگاه داده مىشود و زمان معينى در اختيار پول دهنده قرار مىگيرد كه با به\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nحركت در آوردن آن دستگاه و چنگك وسط آن ، اگر عروسك و يا اشياء ديگرى كه در مسير حركت قرار دارد به محفظهء مخصوص هدايت شد صاحب پول برنده مىشود و الّا پولى را كه داده بود مىبازد .\r\n\r\nبسمه تعالى\r\n- موارد مذكوره از قبيل لعب با آلات قمار است و جايز نيست و آنچه را برنده مىشود مالك نمىشود و آنچه را مىبازد ملك طرف نمىشود ، و اللّه العالم .\r\n\r\n1764\r\n- من در يكى از شهرهاى دور از محل زندگىام تدريس مىكنم ، هر روز اين مسير را طى مىكنم و بعد از ظهر ساعت 5 / 2 تا 3 در خانه هستم . به زودى صاحب فرزندى مىشويم ( ان شاء اللّه ) ، چون خودم نمىتوانم صبح‌ها از او مواظبت كنم به ناچار بايد او را به مادرم بسپارم . امّا مشكل اين است كه در خانه ، تشخيص مال حرام از حلال دشوار است ، پدرم در يك بازى دوستانهء واليبال شرطبندى مىكند و پولى را كه از اين راه بدست مىآورد تقسيم مىكند . او اين پول را با خرج خانه مخلوط مىكند البته خواه ناخواه اين طورى مىشود . ما چه بايد بكنيم و چه تصميمى بايد بگيريم ؟\r\n\r\nبسمه تعالى\r\n- ارتزاق شما از خانهء پدرتان تا علم پيدا نكرده‌ايد به حرمت چيزى به صورت معين اشكالى ندارد و خوف بر خود و اولاد نداشته باشيد ، و اللّه العالم .\r\n\r\n1765\r\n- اخيرا مشاهده مىشود كه مسابقات مختلفى انجام مىگيرد كه شرط شركت در اين مسابقه پرداخت مبلغى معين به همراه پاسخ‌هاى صحيح مسابقه مىباشد كه البته به ادّعاى برگزار كنندگان اين مسابقات ، جوايزى نيز از همين مبالغ جمع‌آورى شده به تعداد محدودى به قيد قرعه مىدهند و اضافه را به ادّعاى خودشان صرف آن مركز يا امور خيريه مىكنند ، سؤال اين است : اوّلا شركت در اين مسابقه جايز است ؟ ثانيا پرداخت اين مبلغ مفروض ، وجه شرعى دارد يا خير ؟ در صورت جواز ، مسابقه و اخذ و پرداخت وجه چگونه بايد باشد ؟\r\n\r\nبسمه تعالى\r\n- در صورتى كه پرداخت كنندهء وجه براى جوابگويى به اوراق مذكور ، شرط جايزه نكند يعنى خود را طلبكار جايزه و قرعه نداند مانعى ندارد ، و اللّه العالم .\r\n\r\n1766\r\n- در عيد نوروز كه با تخم مرغ و گردو بازى مىكنند ، آيا اين كار حرام است ؟\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nبسمه تعالى\r\n- اگر شرطبندى كنند قمار و حرام است ، و اللّه العالم .\r\n\r\n1767\r\n- الف - يك برگ كاغذ كه حاوى سؤالاتى دربارهء سخنرانى تلويزيونى آقاى . . . مىباشد ، مىفروشند به مبلغ 10 تومان و سپس بخاطر اينكه بچه‌هاى مدرسه تشويق شوند ، جايزه‌اى به افرادى كه سؤالات را صحيح گفته‌اند مىدهند ، خريدن كاغذ به مبلغ فوق و گرفتن جايزه در صورت صحيح بودن جواب چه صورت دارد ؟ آيا بين اينكه جايزه را از جمع‌آورى مبلغ فوق يا پول ديگر بدهند فرقى است يا نه ؟\r\nب - يك برگ كاغذ را كه حاوى سؤالاتى است مىدهند و مىگويند « شركت كنندگان در مسابقه بايستى مبلغ 200 تومان به فلان شماره حساب بريزند تا در صورت موفق بودن و جواب صحيح دادن به سؤالات ، در قرعه‌كشى شركت دهيم و اگر قرعه به نام كسى در آيد جايزه به او تعلق مىگيرد » ، در اين صورت پول به حساب ريختن و سپس گرفتن جايزه در صورت صحيح بودن سؤالها چه صورت دارد ؟\r\n\r\nبسمه تعالى\r\n- چنانچه كاغذ مذكور فى نفسه ماليت داشته باشد - بطورى كه بدون شرط شركت در مسابقه هم آن را مىخرند و براى آن پول مىپردازند - خريد آن و گرفتن جايزه براى جواب دادن به سؤالات ( چه با قرعه‌كشى باشد يا بدون آن ، و چه جايزه از همان پولها باشد يا از پول ديگر ) مانعى ندارد ؛ و چنانچه كاغذ فى نفسه ماليت نداشته باشد ، خريد آن براى گرفتن جايزه از مصاديق قمار حساب مىشود و جايز نيست ، و نيز واريز كردن پول براى شركت در قرعه‌كشى كه در صورت صحيح بودن جوابها و به نام در آمدن قرعه ، به شخص جايزه بدهند از مصاديق قمار بوده و جايز نيست ، و اللّه العالم .\r\n\r\nشطرنج\r\n\r\n1768\r\n- شطرنج امروزه در كشور ما على الظاهر از حالت قمار بودنش خارج شده است . آيا در اين صورت شك و ترديدى در عدم حرمت آن وجود دارد يا خير ؟\r\n\r\nبسمه تعالى\r\n- تا احراز نشود كه در تمام مجتمعات و لو غير اسلامى از آلت قمار خارج شده ،\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبازى با آن جايز نيست و لو بدون برد و باخت باشد ، و اللّه العالم .\r\n\r\n1769\r\n- آيا بازى كردن با پاسور و شطرنج در اين زمان كه به عنوان تفريح و سرگرمى و يك بازى فكرى انجام مىگيرد اشكال دارد يا خير ؟\r\n\r\nبسمه تعالى\r\n- مادامىكه احراز نشود كه در هيچ كجا با آن برد و باخت مالى نمىشود ، بازى با آن جايز نيست ، و اللّه العالم .\r\n\r\n1770\r\n- بازى كردن با شطرنج چه حكمى در اين زمان دارد ؟\r\n\r\nبسمه تعالى\r\n- تا مادامىكه علم پيدا نكرده‌ايد از آلت قمار خارج شده به طورى كه در هيچ جا با آن قمار نمىكنند ، بازى با آن حرام است ، و اللّه العالم .\r\n\r\n1771\r\n- همانطورى كه استحضار داريد اين بازى در مسابقات كشورى و جهانى برگزار مىگردد ، آيا به نظر شما اين بازى چنانچه از حالت برد و باخت و شرطبندى خارج شود جايز است يا خير ؟\r\n\r\nبسمه تعالى\r\n- تا وقتى كه محرز نشود كه شطرنج از آلت قمار بودن خارج شده بطورى كه در هيچ مجتمعى قمار با آن متعارف نباشد ، بازى با آن - چه با برد و باخت مالى باشد يا بدون آن - جايز نيست ، و اللّه العالم .\r\n\r\n1772\r\n- نظر شما دربارهء شطرنج اگر در عرف به صورت يك بازى فكرى درآيد چيست ؟\r\n\r\nبسمه تعالى\r\n- تا وقتى كه محرز نشود از آلت قمار بودن خارج شده بطورى كه در هيچ مجتمعى قمار با آن متعارف نباشد ، بازى با آن - چه با برد و باخت مالى باشد يا بدون آن - جايز نيست ، و اللّه العالم .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nاحكام مساجد\r\n\r\n1773\r\n- علامتهايى را با شكلهاى مختلف از قبيل پرنده‌هاى آهنى و حيوان درنده روى آهن نصب كرده و بعد اين علامتها را در شبستان مسجد و در وسط دو طرف ديوار آن قرار داده كه هم سبب غصب مسجد گشته و هم از احترام مسجد كاسته شده و هم مزاحم جلوس مردم در مسجد شده است جلوگيرى از اين حركات جايز است ؟\r\n\r\nبسمه تعالى\r\n- ممانعت از گذاشتن اشيايى كه مانع نماز و مزاحم نمازگزاران است در مسجد مانعى ندارد ، و اللّه العالم .\r\n\r\n1774\r\n- مسجدى با قدمت بيش از 50 سال اخيرا توسط عدّه‌اى لاابالى به بهانهء اينكه درب ورودى حسينيه تازه تأسيس مقابل آن واقع شده است تخريب شده و فرش و منبر و لوازم ديگر آن نيز مفقود گرديده ، و با توجه به اينكه اين حسينيه درب ديگرى نيز براى ورود و خروج دارد خواهشمند است تكليف مؤمنين در مورد تجديد بنا يا عدم آن را بيان نماييد .\r\n\r\nبسمه تعالى\r\n- در صورتى كه واقع امر چنين باشد كه نوشته شده ، كسانى كه مسجد را خراب كرده‌اند مرتكب معصيت بزرگى شده‌اند و بايد خودشان مسجد را تجديد بنا كنند كه اميد است مورد عفو خداوند متعال با ندامت خودشان قرار گيرند ، و اللّه العالم .\r\n\r\n1775\r\n- ورزش كردن در زير زمين مسجد كه زير خود مسجد قرار گرفته ، در صورتى كه مزاحم عبادت ديگران نباشد آيا جايز است يا خير ؟ در ضمن اين ورزش براى آمادگى دفاعى و جذب جوانهاست و ما بين ورزش هم سخنرانى و مسألهء شرعى و احيانا عبادت هم دارند چه صورتى دارد ؟\r\n\r\nبسمه تعالى\r\n- تعليم مسائل و امثال آن در صورتى كه مزاحم نمازگزاران نباشد مانعى ندارد ، امّا\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nورزش و امثال آن كه چه بسا هتك مسجد محسوب مىشود اشكال دارد ، و اللّه العالم .\r\n\r\n1776\r\n- در اثر ورزش گاهى كسى ممكن است در همان زير زمين خون دماغ شود . آيا با اين امكان نجس كردن زير زمين تطهير فورى مىخواهد يا خير ؟\r\n\r\nبسمه تعالى\r\n- اگر جزء مسجد محسوب شود يا هتك مسجد حساب شود يا باعث سرايت نجاست به نمازگزاران بشود بايد فورى تطهير كنند ، و اللّه العالم .\r\n\r\n1777\r\n- پولهايى كه از راه حرام به دست آمده را با پولهاى حلال جمع و مسجد مىسازند ، عبادت در اين گونه مكانها چه حكمى دارد ؟\r\n\r\nبسمه تعالى\r\n- عبادت در آنجا اشكالى ندارد ، و اللّه العالم .\r\n\r\n1778\r\n- آيا مجتهد جامع الشرائط مىتواند اجازه دهد مسجدى كه سدّ معبر نموده و راه عبور مردم را گرفته تخريب نمايند ؟ و در ضمن موقعى كه خراب شد به مسجديّت خودش باقى است يا نه ؟\r\n\r\nبسمه تعالى\r\n- اگر خواستند معبر درست كنند ، واجب است جورى درست كنند كه مسجد باعث سدّ آن نشود ، و اگر روزى خراب كردند و معبر شد ديگر احكام مسجد را ندارد و لو وقفيّت آن باقى است ، و اللّه العالم .\r\n\r\n1779\r\n- اگر مسجدى را خراب كنند و به جاى آن ساختمانى بسازند كه در طبقهء اول حسينيه باشد و در طبقهء فوقانى مسجد ، آيا جايز است ؟\r\n\r\nبسمه تعالى\r\n- در فرض سؤال كه بناى سابق ، مسجد بوده ، بنايى كه در آن مكان احداث مىكنند مسجد است ، بلى اگر در پشت بام مسجد بنايى درست كنند كه منافات با شئون مسجد نداشته باشد مثل كتابخانه مانعى ندارد ، و اللّه العالم .\r\n\r\n1780\r\n- آيا در مسجدى كه براى ساختن آن از فردى كه به ربا دادن و گرفتن مشهور است پول بگيرند و صرف ساختن آن مسجد كنند مىتوان نماز خواند يا نه ؟\r\n\r\nبسمه تعالى\r\n- اگر ندانند كه پولى كه مىگيرند عين ربا است مانعى ندارد كه پول را بگيرند و در مسجد صرف كنند و نماز خواندن ديگران هم جايز است ، و اللّه العالم .\r\n\r\n1781\r\n- مسجدى است كه واقف آن قبل از فوت ، متولّى تعيين كرده و وقفنامهء آن مؤيد اين\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nمطلب است . عده‌اى اصرار بر مركزيت هيئت در اين مسجد را دارند كه متولى و كليهء هيئت امناء با اين امر مخالفند . نظر شما در اين مورد چيست ؟\r\n\r\nبسمه تعالى\r\n- بايد نظر متولّى شرعى رعايت شود ، و اللّه العالم .\r\n\r\n1782\r\n- اگر در يك منطقه اهل سنّت بخواهند مسجد بسازند كه مربوط به آنها است و نماز و اذان آنها در آن برپا است . آيا شيعه مىتواند به آنها پول دهد و كمكشان كند ؟\r\n\r\nبسمه تعالى\r\n- كمك كردن از حقوق شرعيّهء واجبه اشكال دارد ، و اللّه العالم .\r\n\r\n1783\r\n- آيا خوابيدن افراد متفرقه و مسافر در مسجد و استفاده از امكانات مسجد جايز است ؟\r\n\r\nبسمه تعالى\r\n- اگر مزاحمت با نمازگزاران نداشته باشد ، كسانى كه جايى ندارند مىتوانند از مسجد استفاده كنند ، و اللّه العالم .\r\n\r\n1784\r\n- آيا از حياط قديم مسجد مىتوانيم براى غسّالخانه استفاده كنيم ؟ غسل ميت در آن غسّالخانه صحيح است يا اشكال دارد ؟\r\n\r\nبسمه تعالى\r\n- در صورتى كه استفاده‌اى كه سابقا در حياط مىشده يا بعض آن از بين برود جايز نيست ، و اللّه العالم .\r\n\r\n1785\r\n- مسجدى است داراى پايگاه فرهنگى ، اين پايگاه به خاطر جذب نونهالان و نوجوانان به مسجد و آشنا كردن آنها به تعاليم اسلامى اقدام به آوردن ويدئو و نمايش فيلمهاى مجاز در مسجد مىكند . آيا اين عمل جايز است ؟\r\n\r\nبسمه تعالى\r\n- در مسجد از امورى نظير سخنرانى و وعظ و خطابه براى تبليغ بايد استفاده كرد و از انجام امورى كه چه بسا در آينده و حاضر موجب جرأت بر هتك مسجد يا خلاف نظر شارع شود بايد اجتناب كرد ، و اللّه العالم .\r\n\r\n1786\r\n- در وقفنامه امام جماعت مسجدى به عنوان متولّى مشخص شده است ، آيا افراد ديگر مىتوانند در مورد وقف دخالت كنند يا فقط امام جماعت لازم است دخالت نمايد ؟\r\n\r\nبسمه تعالى\r\n- در فرض مزبور كه متولّى وقف ، امام جماعت مسجد قرار داده شده ، ادارهء امور وقف با امام جماعت مسجد است و اشخاص ديگر نمىتوانند در امور وقف با امام جماعت مزاحمت نمايند ، و اللّه العالم .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\n1787\r\n- هنگام تعمير مسجدى مقدارى خاك و آجر و غيره زياد آمده ، آيا مردم مىتوانند آن را بدون عوض بردارند ؟\r\n\r\nبسمه تعالى\r\n- چنانچه در مسجد ديگرى مصرف ندارد مانعى ندارد ، و اللّه العالم .\r\n\r\n1788\r\n- مسجدى داراى موقوفه است ، آيا مىتوان وقفيّات آن مسجد را در امورى غير از مورد وقف در همان مسجد خرج نمود ؟\r\n\r\nبسمه تعالى\r\n- عائدات موقوفات مسجد بايد در همان جهت وقف صرف شود و صرف آن در جهت ديگر جايز نيست ، و اللّه العالم .\r\n\r\n1789\r\n- در ميان عدّه‌اى از زنان صحبتى هست و آن اينكه در مسجد يك قسمت آن به عنوان تكيه يا حسينيه ساخته شده و زنان در ايام حيض مىتوانند داخل در اين قسمت بشوند و گناهى هم نداشته باشد . آيا چنين مطلبى صحيح است ؟\r\n\r\nبسمه تعالى\r\n- چنانچه معلوم نشود كه آن قسمت جزء مسجد است ، دخول حائض در آن مكان جايز است ، و اللّه العالم .\r\n\r\n1790\r\n- چنانچه در توسعهء مسجد الحرام ، امام باقر عليه السّلام فرمود رضايت از صاحب خانه‌ها لازم نيست چون قبل از اينكه خانه‌اى باشد حرم بوده است . حال اگر مسجدى را ساختيم و اطراف آن را حريم قرار داديم و مردم آمدند خانه و مغازه ساختند و خريدوفروش كردند مىشود مثل توسعهء مسجد الحرام در توسعهء اين مسجد هم اجازه نگرفت يا بايد راضى شوند صاحب‌خانه‌ها ؟\r\n\r\nبسمه تعالى\r\n- حكم مسجد الحرام در ساير مساجد جارى نيست و اصل حكم مزبور در مسجد الحرام هم احتياج به توضيح دارد كه فعلا مجال آن نيست ، و روايتى كه در مورد مسجد الحرام وارد شده دلالت مىكند اين حكم در بقيهء مساجد جارى نمىشود ، و اللّه العالم .\r\n\r\n1791\r\n- شخصى زمين مزروعى را براى حسينيه وقف كرده است و يك قسمت زمين در مرور زمان از حاصل افتاده و تبديل به زمين سنگزار شده است و يكى از ورثهء واقف سهوا زير بناى خانه‌اش را روى زمين موقوفه قرار داده است . آيا جايز است در مقابل آن پنج متر مربع ، بيش از آن از زمينهاى مزروعى را در اختيار حسينيه قرار دهد يا خير ؟\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nبسمه تعالى\r\n- در فرض سؤال آن مقدار از زمين موقوفه كه بر روى آن خانه ساخته شد به وقفيّت باقى است و صاحب آن خانه بايد اجرت عادلانهء آن زمين را بپردازد و بايد در جهت وقف صرف شود ، و اللّه العالم .\r\n\r\n1792\r\n- در مساجد و تكايا و حسينيه‌ها در ايام تبليغ ( ماه رمضان يا ماه محرم . . . ) پولى را از مردم و حاضرين در مجلس براى مبلّغ و واعظ جمع‌آورى مىكنند ، آيا شرعا جايز است كه آن مبالغ يا بعضى از آن مبالغ بدون رضايت و اجازهء مبلّغ در جاهاى ديگر خرج شود و يا اشخاصى كه آن مبالغ را جمع‌آورى مىكنند به خيال اينكه مىتوانند حق الزحمه‌اى را بردارند ، براى خود برداشته و يا به خادم مسجد و مداح داده شود ؟\r\n\r\nبسمه تعالى\r\n- اين گونه مصارف بايد در وقتى كه پولها گرفته مىشود مشخص شده و به پول‌دهندگان اطلاع داده شود ، و اللّه العالم .\r\n\r\n1793\r\n- كف مسجد را خاكبردارى مىكنند و در زير زمين آن و يا در بالاى بام آن مسجد ، انبارى يا دستشويى و يا تفريحگاه براى نوجوانان و جوانان درست مىكنند . شرعا صحيح است يا خير ؟\r\n\r\nبسمه تعالى\r\n- ساختن بنا در زير زمين مسجد يا در پشت بام مسجد براى امرى كه منافات با شئون مسجد ندارد - مثل انبارى براى اثاث مسجد يا كتابخانه كه مزاحمت با نماز نمازگزاران نداشته باشد - مانعى ندارد ، و احداث دستشويى در زير زمين مسجد جايز نيست و همينطور بنا براى كارهايى كه با شئون مسجد منافات دارد جايز نيست ، و تفريحگاه با شئون مسجد مناسبت ندارد ، و اللّه العالم .\r\n\r\n1794\r\n- آيا برگزارى مراسم ترحيم غير مسلمان در مسجد جايز است ؟\r\n\r\nبسمه تعالى\r\n- اشكال دارد ، و اللّه العالم .\r\n\r\n1795\r\n- اجناسى مانند قند و چاى كه در مساجد و غيره زياد مىآيد و در اثر گذشت زمان احتمال فاسد شدن آنها وجود دارد را آيا مىتوان فروخت و پول آن را خرج همان مسجد كرد ، يا بايد به مسجد ديگر برد ؟\r\n\r\nبسمه تعالى\r\n- بايد براى همان مصارفى كه داده شده صرف شود و لو آنكه مجلس در مسجد يا\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nحسينيهء ديگر باشد ، و اللّه العالم .\r\n\r\n1796\r\n- آيا از نظر شرعى مىتوان با ايجاد يك سالن روى پشت بام فعلى مسجد و احداث يك سالن به عنوان سالن اجتماعات و سالن مطالعهء كتابخانه از آن استفاده كرد يا خير ؟\r\n\r\nبسمه تعالى\r\n- در صورتى كه پشت بام جزء مسجد نباشد ، ساختن چيزى كه وهن مسجد نباشد و استفادهء مناسب داشته باشد مانعى ندارد ، و اللّه العالم .\r\n\r\n1797\r\n- چون در مسجد كانون فرهنگى و هنرى راه‌اندازى نموده‌ايم ، آيا نصب عكس از مراجع عاليقدر و قرار دادن تابلوهاى اطلاعات در مسجد جايز است يا خير ؟\r\n\r\nبسمه تعالى\r\n- قرار دادن عكس در مسجد مكروه است و مسجد كانون عبادت است نه كانون هنر ، و اللّه العالم .\r\n\r\n1798\r\n- صبح‌ها كه مردم خواب هستند ، اذان گفتن با بلندگو چه صورت دارد ؟ آيا مردم آزارى است يا خير ؟\r\n\r\nبسمه تعالى\r\n- اگر بلندگو بطور متعارف باشد اذان گفتن و بيدار كردن مردم مانعى ندارد ، و اللّه العالم .\r\n\r\n1799\r\n- در زمان فعلى كه اذان با بلندگو پخش مىشود و تا مسافت طولانى صدا مىرود ، همسايهء مسجد چگونه شناخته مىشود ؟\r\n\r\nبسمه تعالى\r\n- كسى كه صداى اذان متعارف بدون بلندگو را مىشنود عرفا همسايهء مسجد محسوب مىشود ، و اللّه العالم .\r\n\r\n1800\r\n- در بعضى از مساجد اماكنى وجود دارد كه از ملحقات مسجد به شمار مىرود مثل بالكن قرائتخانه و ايوان پايگاه و غيره كه مساجد وقتى بسته مىشود افرادى جهت قرائت و يا مطالعه و يا مقاصد ديگر كه همهء آنها مشروع و عقلانى مىباشد در آن مراكز مجتمع مىشوند و از روشنايى و گاز و ساير امكانات آن مساجد استفاده مىنمايند ، بديهى است كه هزينهء همهء آنها به نام مسجد تهيه و تأمين مىشود ؟\r\n\r\nبسمه تعالى\r\n- چنانچه استفاده جهت امرى است راجع به مسجد مانند قرائت قرآن و جلسهء روضه و امثال ذلك مانعى ندارد ، و اگر راجع به غير مسجد بوده باشد اشكال دارد ، و اللّه العالم .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\n1801\r\n- در مورد اين مسأله كه راه متصل است به مسجد ولى آن طرف راه يك حياطى است كه آن حياط را مىخريم براى راه مسجد و راه قبلى را براى توسعه ، داخل مسجد مىكنيم . آيا جايز است و مىشود يا نه ؟\r\n\r\nبسمه تعالى\r\n- چنانچه راه عام بوده ، قرار دادن آن جزء مسجد جايز نيست و چنانچه كوچه بن بست و ملك اهالى كوچه بوده و مالكين هم راضى باشند ، قرار دادن آن جزء مسجد مانعى ندارد ، و اللّه العالم .\r\n\r\n1802\r\n- آموزش رزمى در داخل مساجد چه حكمى دارد ؟\r\n\r\nبسمه تعالى\r\n- مسجد معبد مسلمين است و امورى كه مناسبت با عبادت ندارد مثل آنچه در سؤال ذكر شده انجام آن در مسجد جايز نيست ، و اللّه العالم .\r\n\r\n1803\r\n- شخصى در مسجد براى نماز جا گرفته و مىرود وضو بگيرد ، ديگرى در جاى او نماز مىخواند ، آيا نمازش صحيح است يا بايد اعاده كند ؟\r\n\r\nبسمه تعالى\r\n- اگر وقتى شخص اول كه براى نماز جا گرفته بود ، برمىگشت و شخص دوم جا را به او بدهد ، نماز خواندنش در آن مكان مانعى ندارد ، و اللّه العالم .\r\n\r\n1804\r\n- عدّه‌اى از محبان و منتظران حضرت ولى عصر « عج » در يكى از شهرهاى يزد جمع شده‌اند مكانى را ساخته‌اند مهديه كه در آن جمع مىشوند و نماز و دعاى ندبه و دعاى كميل مىخوانند و دعا مىكنند براى فرج بقية اللّه و ظهور آن حضرت ، ولى عدّه‌اى مخالفت مىكنند و مىگويند اين بدعت است خصوصا ساختن مكانى به نام مهديه .\r\n\r\nبسمه تعالى\r\n- احداث مكانى به عنوان مهديه و برگزارى مراسم دعا و نماز جماعت در آن مكان مانعى ندارد ، لكن مكان مزبور را به صورت محل عام مثل حسينيه‌ها قرار بدهند تا همه بتوانند از آن استفاده كنند و در اوقات نماز بتوانند در آنجا نماز بخوانند و در بقيهء اوقات هم در آن مجلس فاتحه و امثال آن برگزار كنند ، و براى اينكه اختلاف بين مؤمنين نشود اسم آن را مهديه و حسينيه بگذارند ، و اللّه العالم .\r\n\r\n1805\r\n- در يكى از شهرها ، هيئت امناى يكى از مساجد قصد تخريب و توسعهء مسجد را دارند .\r\nبناى جديد ، چند برابر بناى قبل وسعت پيدا مىكند ، و با توجه به كاربرى آن\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nضرورياتى را ايجاب مىنمايد كه لازم است از حضور حضرتعالى استفتاء و وجه شرعى موارد ذيل مشخص شود :\r\nآيا حكم خطبهء مسجد سابق در طبقات فوقانى يا تحتانى بناى جديد هم جارى است ؟\r\nو آيا مىتوان فضاى فوقانى آن بخش از شبستان جديد كه جايگزين شبستان قديم مىگردد را به عملكرد جديدى نظير كتابخانه ، كلاس آموزش و امثال آن اختصاص داد ؟\r\n\r\nبسمه تعالى\r\n- در قسمتى كه قبلا شبستان مسجد بوده ، تمام طبقات بايد مسجد شود و طبقات جديد را به قصد مسجديّت وقف كنند ، و در قسمتهاى ملحق شده به مسجد مىتوانند كتابخانه و مانند آن تأسيس نمايند ، و اللّه العالم .\r\n\r\n1806\r\n- مسجدى است قديمى كه در اندرون آن ، حوض و لولهء آبى احداث كرده‌ايم تا وضو بگيريم ، حال تازه يك طرف مسجد را مىخواهيم وضوخانه كنيم از واقف و واقفين خبرى نداريم ، آيا مىتوانيم گوشهء مسجد قديم را وضوخانه كنيم ؟ وضو در آنجا صحيح است يا نه ؟ بيان فرماييد .\r\n\r\nبسمه تعالى\r\n- در صورتى كه در خود بناء مسجد ، محلّى به عنوان وضوخانه بنا مىكنند جايز نيست ، و اگر در گوشه‌اى از حياط كه جزء مسجد نيست وضوخانه مىسازند چنانچه به نحوى باشد كه هتك بر مسجد نباشد مانعى ندارد ، و اللّه العالم .\r\n\r\n1807\r\n- نمايش فيلم سينمايى و تئاتر در مساجد براى نوجوانان چه وجهى دارد ؟\r\n\r\nبسمه تعالى\r\n- مساجد محل عبادت مسلمين است و كارهايى كه مناسبت با محلّ عبادت ندارد در مساجد اشكال دارد بلكه جايز نيست ، و اللّه العالم .\r\n\r\n1808\r\n- آيا احكام مسجد براى شبستان و حياط يكسان است ؟\r\n\r\nبسمه تعالى\r\n- اگر شك كنند كه حياط وقف شده است به عنوان مسجد يا نه ، حكم مسجد را ندارد ، ولى ايجاد تأسيسات در حياط مسجد در صورتى كه مضرّ به رفت و آمد نمازگزاران و شئون ديگرشان باشد جايز نيست ، و اللّه العالم .\r\n\r\n1809\r\n- پولى كه براى خرج مسجد از مردم گرفته مىشود ، آيا مىشود آن را خرج غير مسجد مثلا\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nدستشويى كرد يا نه ؟\r\n\r\nبسمه تعالى\r\n- اگر دستشويى براى همان مسجد درست مىكنند ، مصرف آن پولها مانعى ندارد ، و اللّه العالم .\r\n\r\n1810\r\n- اگر بين عدّه‌اى بر سر مسجد يا مدرسه يا حسينيه‌اى اختلافاتى پيش آيد و عدّه‌اى در اين بين با بيان اينكه در ساختن مكانهاى مذكور قبلا از سهم امام عليه السّلام يا وجوهات ديگر پولى پرداخته‌اند ، اكنون حقّ خود را از مسجد يا مدرسه مطالبه مىكنند ؟ حكم در مورد آنها چيست ؟\r\n\r\nبسمه تعالى\r\n- در فرض سؤال ، بعد از وقف شدن مسجد يا مدرسه ( چه اشخاص مزبور و چه غير آنها ) حقّى در آن مسجد يا مدرسه ندارند ، و اللّه العالم .\r\n\r\n1811\r\n- براى بهبود عبور و مرور بر اساس طرح تفصيلى شهر ، شهردارى محل اصرار بر عقب‌نشينى ديوار قبلى شبستان مسجد - در حدود نيم متر - دارد ، در اين مورد چه مىفرماييد ؟\r\n\r\nبسمه تعالى\r\n- چنانچه شهردارى خراب نكرده ، قسمتى را كه ممكن است تخريب كند طورى بسازند كه پس از تخريب به مسجد لطمه‌اى وارد نيايد ، و اللّه العالم .\r\n\r\n1812\r\n- در بناى جديد ضرورت دارد بخش كمى از شبستان قديم براى تعريض ديوارها يا احداث ستون يا مأذنه ( گلدسته ) و يا محلّ ايراد خطبه اختصاص داده شود ، آيا اين تصرّفات جايز است ؟\r\n\r\nبسمه تعالى\r\n- در قسمتهاى خارج از شبستان قديم احداثات جديد مانعى ندارد و ايجاد مانع از اقامهء نماز در قسمتهايى كه شبستان قديم بوده بيش از متعارف اشكال دارد ، و اللّه العالم .\r\n\r\n1813\r\n- آيا مىتوان نماز عيد فطر را در دو جا خواند ؟\r\n\r\nبسمه تعالى\r\n- اعادهء نماز عيد مشروعيت ندارد ، و اللّه العالم .\r\n\r\n1814\r\n- مسجدى است نسبتا كوچك آيا اجازه مىفرماييد كه حياطى را در بغل مسجد خريدارى كرده و مسجد را توسعه بدهيم يا نه ؟\r\n\r\nبسمه تعالى\r\n- توسعهء مسجد مانعى ندارد لكن قسمتى كه احتياج به تخريب ندارد ، تخريب آن\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nجايز نيست ، و اللّه العالم .\r\n\r\n1815\r\n- در محلهء ما حسينيه‌اى است كه جهت كارهاى مذهبى و فرهنگى از آن بهره‌بردارى مىشود و كلاسهاى مختلفى در آن اجراء مىشود ، آيا در كنار اين كارها مىتوان ساعتى را هم به ورزش اختصاص داد كه مزاحمتى براى نمازگزاران نداشته باشد كه از اين راه زمينهء جذب افراد بيشترى را فراهم نمود ؟ در ضمن بايد توجه داشت كه اين حسينيه حياط يا زير زمين و . . . ندارد ؟\r\n\r\nبسمه تعالى\r\n- حسينيه وقف شده است براى عزادارى و كارهايى كه راجع به امور دينى است مثل تعليم احكام شرعى ، موعظه و تعليم قرآن و امثال آن ، و ورزش مناسب با حسينيه نيست و انجام آن در حسينيه اشكال دارد ، و اللّه العالم .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nادعيه\r\n\r\n1816\r\n- آيا خواندن دعاى « يا محمد يا على ، يا على يا محمد اكفيانى فانكما كافيان و انصرانى فانكما ناصران » در دعاى معروف فرج جايز است يا سند آن ضعيف است ؟\r\n\r\nبسمه تعالى\r\n- به قصد رجاء بخواند مانعى ندارد ، و اللّه العالم .\r\n\r\n1817\r\n- آيا اگر به جاى خواندن عربى دعا ، فارسى آن را بخوانيم ، ثواب كامل آن را خواهيم برد و يا خير ؟\r\n\r\nبسمه تعالى\r\n- اگر بخواهيد به ثواب مخصوص آن دعا برسيد ، دعا را به همان عربى بخوانيد ؛ و براى اينكه ثواب بيشتر ببريد ، ترجمهء فارسى آن دعا را هم در نظر بگيريد ، و اللّه العالم .\r\n\r\n1818\r\n- معتبرترين زيارت امير المؤمنين عليه السّلام - از لحاظ سند - كه انسان بتواند هر روز ايشان را با آن زيارت كند چيست ؟\r\n\r\nبسمه تعالى\r\n- زيارت امين اللّه از زيارات مشهوره است حتى بين علماء ، و اللّه العالم .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nعزادارى\r\n\r\n[ مسائل آن 
  ]\r\n\r\n1819\r\n- آيا واقعا در كربلا عروسى حضرت قاسم عليه السّلام انجام شد ؟ آيا امام حسن عليه السّلام هم به امام حسين عليه السّلام در اين باره وصيت كرده بودند ؟ آيا امام حسين عليه السّلام دختر خود را در كربلا به عقد حضرت قاسم عليه السّلام در آوردند ؟\r\n\r\nبسمه تعالى\r\n- مصائب زيادى بر سيد الشهداء و اهل بيت و فرزندانش سلام اللّه عليهم در واقعهء كربلا وارد شده است و مصائبى هم بعد از واقعهء كربلا بر اهل بيت سلام اللّه عليهم وارد شده كه نقل آنها مشهور و معتبر است . و نسبت به عروسى قاسم نقلى وجود دارد ، لكن به محكمى وقايع ديگر نيست ، و اللّه العالم .\r\n\r\n1820\r\n- در عزادارى طبل و سنج زدن حرام است ؟\r\n\r\nبسمه تعالى\r\n- استعمال آلات موسيقى جايز نيست ، لكن اگر طبل جنگى بزنند مانعى ندارد ، و اللّه العالم .\r\n\r\n1821\r\n- بعد از عزاداريها طبل و سنج را در گوشه‌اى از مسجد مىگذارند ، آيا جايز است كه در مسجد نگهدارى شود ؟\r\n\r\nبسمه تعالى\r\n- گذاشتن اشياء فوق در مسجد مانعى ندارد ، و اللّه العالم .\r\n\r\n1822\r\n- آيا سينه زدن و زنجير زدن در عزادارى كه منجر به كبود و حتى جارى شدن خون مىشود جايز است ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n1823\r\n- راجع به شهادت امام حسن مجتبى عليه السّلام دو قول است :\r\nاول : هفتم شهر صفر المظفر سنه 41 ه ق . دوم : بيست و هشتم صفر المظفر سنه 49 ه ق . استدعا دارد نظر مبارك را در مورد روايتى كه مورد تأييد فقهاء شيعه مىباشد\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nبيان فرماييد .\r\n\r\nبسمه تعالى\r\n- احتياط اين است كه نسبت به هر دو قول اقامهء عزادارى شود ، و اللّه العالم .\r\n\r\n1824\r\n- بعضى مراكز فرهنگى قصد برگزارى دسته‌جات شادى به مناسبت اعياد بزرگ اسلامى و ميلاد ائمهء معصومين عليهم السّلام مانند دسته‌جات سينه‌زنى و عزادارى را دارند . آيا اين كار صحيح است ؟\r\n\r\nبسمه تعالى\r\n- اين كار اشكال دارد و بايد ترك شود به جهت اينكه اگر در ضمن آن فسادى از طريق بعضى از افراد انجام نشود ، حد اقل مقارن با لهو مىشود و لهو با مجالس معصومين عليهم السّلام و برنامه‌هايى كه به اسم اهل بيت عليهم السّلام برگزار مىشود مناسبت ندارد ، بايد مجالس سخنرانى و مديحه‌سرايى در فضائل اهل بيت عليهم السّلام باشد به نحوى كه مردم در يك جا جمع شوند تا از منبر و مدايح استفاده كنند و بر معنويت خود بيفزايد و حبّ خود به اهل بيت را برسانند ، و اللّه العالم .\r\n\r\n1825\r\n- نوحه‌خوانى و عزادارى براى اهل بيت عليهم السّلام توسط كسانى كه مسئوليت دارند و تلاش مىنمايند چه حكمى دارد ؟\r\n\r\nبسمه تعالى\r\n- كسى كه به روز قيامت و حيات ابدى يقين دارد و مىداند كه براى آخرتش بايد ذخيره تهيه كند ، در دنيا هر قدر بتواند براى خدمت به اسلام و مسلمين و رونق دادن و قوّت دادن به مملكت امام زمان عليه السّلام كوشش مىكند و عزادارى براى اهل بيت عليهم السّلام كه موجب تقرّب به خداوند متعال است با خدمت كردن به اسلام و مملكت امام زمان عليه السّلام منافاتى ندارد ، و افراد بزرگى كه منشأ خدمات بزرگى در جامعه بوده‌اند خودشان در عزادارى براى اهل بيت عليهم السّلام مباشر بوده‌اند و هيچ‌وقت عزادارى در همّت آنها براى خدمت خللى وارد نكرد ، و اللّه العالم .\r\n\r\n1826\r\n- محبت ورزيدن ، اشك ريختن و درخواست شفاعت از شهداى كربلا ، اينها نتيجه‌اى نداشته است و تاريخ گواه است ، بفرماييد چه‌كار بايد كرد تا نتيجه بدهد ؟\r\n\r\nبسمه تعالى\r\n- آنهايى كه بواسطهء قضيهء حضرت سيد الشهداء عليه السّلام هدايت شده‌اند و با استفاده از مجالس عزادارى و توسل به آن حضرت و بقيهء معصومين عليهم السّلام به مقصود رسيده‌اند ، زياد\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nو بسيار هستند ، قضيهء سيد الشهداء عليه السّلام دليل بر حقّانيت مذهب و وسيلهء هدايت براى مردم در همهء زمانها مىباشد و بر همه لازم است اين شعار را حفظ كنند و بدان جهت آنهايى كه با دين و برنامه‌هاى دينى معاندت دارند از اين كار منع مىكنند ، شما هم مواظب باشيد مورد وسوسهء شيطان قرار نگيريد ، و اللّه العالم .\r\n\r\n1827\r\n- خداوند مبتهج بالذات است ، و اين ابتهاج ذاتى خداوند ريزش دارد و شادمانى موجى ايجاد مىكند كه عالم هستى از آن ايجاد مىشود ، بدين ترتيب اصل ريشه خلقت ابتهاج ، شادى و سرور ذات الهى است ، بنا بر اين چرا مطالبى كه واعظان ، گويندگان و مداحان ما دربارهء عزا و مرثيه گفته‌اند به مراتب بيشتر و حجيم‌تر از مطالبى است كه در شادى و طرب گفته‌اند ؟\r\n\r\nبسمه تعالى\r\n- اين مطلب اساس ندارد ، خلقت روى مشيّت و حكمت خداوندى است كه در اشياء ديده است ، و اللّه العالم .\r\n\r\n1828\r\n- مردم دوران عزادارى را بسيار طولانى كرده‌اند و علاوه بر ايام محرم و صفر ، ايام فاطميه و . . . را نيز پديد آورده‌اند كه به آن مناسبت عزادارى و اندوهناكى مىكنند .\r\n\r\nبسمه تعالى\r\n- چنان كه در جوابهاى سابق گفته شد عزادارى براى اهل بيت عليهم السّلام كه خود ، وسيلهء تقرّب به خداوند متعال است با خدمت به اسلام و مردم و مملكت امام زمان عليه السّلام منافاتى ندارد ، در هر حال ايام عزادارى بايد حفظ شود و با شكوه برگزار شود ، و اللّه العالم .\r\n\r\n1829\r\n- براى انسان شاد بودن قاعده است و غمناك بودن استثناء است . . . و جامعهء ما دچار عارضه‌اى هست و آن اين است كه تجليّات اندوه در ميان ما بسى بيشتر و مشخص‌تر است تا تجليّات شادى ، و حتى پاره‌اى از متديّنان گمان مىكنند كه غمناكى با دين‌دارى متناسب‌تر است تا شادمانى و خوشى ، نظر شما چيست ؟\r\n\r\nبسمه تعالى\r\n- انسان اگر بداند مخلوق آخرتى است و در آخرت بايد حيات طيّبه داشته باشد ، در دنيا براى رسيدن به آن عشق پيدا مىكند و آن مقدار كه از دست او مىآيد به تكاليف عمل كرده و اعمال خير كه از بهترين آنها خدمت به اسلام و ترقى دادن به مملكت امام زمان عليه السّلام و كمك به ضعفاء است انجام خواهد داد ، انجام خدمت و تلاش و كوشش براى\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nقوّت و عظمت مملكت امام زمان عليه السّلام و در صنعت و ابعاد ديگر احتياج به اين دارد كه انسان به جهت اخروى اهتمام داشته باشد و عزادارى براى اهل بيت عليهم السّلام و غمناك بودن براى مصائب بزرگى كه بر آن ذوات مقدسه وارد شده ، خود وسيلهء تقرّب به خداوند متعال است و با اين اهتمام منافات ندارد ، و اللّه العالم .\r\n\r\n1830\r\n- اگر مداح اهل بيت عليهم السّلام از سبك خواندن غربى استفاده كند ولى آن سبك را به صورتى بخواند كه لهو و رقص‌آور نباشد ، آيا اشكال شرعى ندارد ؟\r\n\r\nبسمه تعالى\r\n- جايز نيست و حضور در مجلس اين اشخاص اشكال شرعى دارد ، اين مداحان را بايد نصيحت كرد كه به جاى ثواب براى خود عقاب ذخيره نكنند ، و اللّه العالم .\r\n\r\n1831\r\n- اين افرادى كه در مجالس سوگوارى ائمهء اطهار عليهم السّلام بسيار سينه مىزنند و بدن خود را سرخ مىكنند و از حالت خود خارج مىشوند ، آيا كار درستى انجام مىدهند ؟\r\n\r\nبسمه تعالى\r\n- مانعى ندارد و داخل عنوان جزع است و جزع بر ائمه سلام اللّه عليهم مستحب است ، و اللّه العالم .\r\n\r\n1832\r\n- دهل زدن در مصائب اهل بيت عليهم السّلام چه حكمى دارد ؟\r\n\r\nبسمه تعالى\r\n- طبل زدن غير لهوى و دهل زدنى كه براى خبر كردن مردم به عزادارى باشد مانعى ندارد ، و اللّه العالم .\r\n\r\n1833\r\n- ضربه زدن به صورت و بدن با دست هنگام سينه‌زنى چه حكمى دارد ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n1834\r\n- ضربه زدن به بدن كه ناشى از تيغ باشد و منجر به جارى شدن خون شود چه حكمى دارد ؟\r\n\r\nبسمه تعالى\r\n- سينه‌زنى و زنجيرزنى متعارف در عزادارى معصومين عليهم السّلام از مصاديق جزع و امرى مطلوب و مستحب است و در هر حال هر عملى كه صدق جزع كند مانعى ندارد ، و اللّه العالم .\r\n\r\n1835\r\n- از قديم الايام بين مردم رسم است در ايام عاشورا در مساجد شمع مىسوزانند ، نذر مىكنند كه اگر حاجتم برآورده شود در شب عاشورا در مسجد شمع مىسوزانم ، آيا\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشمع سوزاندن رجحان دارد چون شعار ابى عبد اللّه عليه السّلام است لذا نذر منعقد مىشود ؟\r\nو يا رجحان ندارد و لازم العمل نيست ؟\r\n\r\nبسمه تعالى\r\n- شمع سوزاندن مانعى ندارد و چنانچه نذر كرده شمع بسوزاند به نذرش عمل كند ، و اللّه العالم .\r\n\r\n1836\r\n- در عزادارى زدن سينه به شدت و سرخ شدن پوست و تاول زدن و خون شدن سينه و دست شرعا چه حكمى دارد ؟\r\n\r\nبسمه تعالى\r\n- سينه‌زنى در عزادارى حضرت سيد الشهداء عليه السّلام و ساير معصومين عليهم السّلام به نحوى كه در سؤال ذكر شده مانعى ندارد ، و اللّه العالم .\r\n\r\n1837\r\n- دليل سينه زدن براى ائمه عليهم السّلام چه مىباشد ؟\r\n\r\nبسمه تعالى\r\n- سينه زدن داخل عنوان جزع است و جزع در مصيبت مكروه است الّا در مصيبت ائمهء هدى عليهم السّلام خصوصا مصيبت سيد الشهداء عليه السّلام ( صحيحهء أبى محمد الأنصارى وسائل الشيعة جلد 14 ح 10 باب 26 من أبواب المزار ) ، و اللّه العالم .\r\n\r\n1838\r\n- آيا سينه و زنجير زدن در عزادارى كه منجر به كبود و حتى جارى شدن خون مىشود جايز مىباشد ؟\r\n\r\nبسمه تعالى\r\n- اگر خوف ضررى كه جنايت بر نفس حساب شود نباشد مانعى ندارد ، در هر حال هر عملى كه داخل در عنوان جزع باشد مستحب است ، و اللّه العالم .\r\n\r\n1839\r\n- برهنه شدن مردان در حال سينه زدن و زنجير زدن در منظر زنان چگونه مىباشد ؟\r\n\r\nبسمه تعالى\r\n- نگاه كردن زن به بدن مرد اجنبى به قصد التذاذ جنسى حرام است ، و مردان اگر مقصودشان عزادارى باشد محذورى بر آنان نيست ، و اللّه العالم .\r\n\r\n1840\r\n- آيا تعزيه و شبيه‌خوانى در مراسم عزادارى جايز مىباشد ؟\r\n\r\nبسمه تعالى\r\n- اگر مشتمل بر حرام و باطل نباشد مانعى ندارد ، بلكه اگر با قصد قربت اين كار را انجام دهد موجب استحقاق مثوبت مىشود ، و اللّه العالم .\r\n\r\n1841\r\n- آيا سينه و زنجير زدن ريائى مىباشد ؟\r\n\r\nبسمه تعالى\r\n- رياء در عبادت حرام و مبطل است ، و در غير عبادت كه عزادارى هم از آن قبيل\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاست حرمتى ندارد و فقط باعث از بين رفتن ثواب مىشود و استحقاق ثواب احتياج به قصد قربت دارد ، و اللّه العالم .\r\n\r\n1842\r\n- آيا تشبّه به اهل بيت عليهم السّلام در نمايش و تعزيه و غير آن جايز مىباشد ؟\r\n\r\nبسمه تعالى\r\n- اگر كسى باشد كه شئون را مراعات كند به نحوى كه وهن بر ائمهء معصومين عليهم السّلام نباشد ، مثل اينكه خودش را به عنوان معصوم عليه السّلام نشان ندهد و فقط كلام معصوم عليه السّلام را از پشت پرده بيان كند مانعى ندارد ، و اللّه العالم .\r\n\r\n1843\r\n- اينكه فرموده‌اند بهتر است به جاى شبيه‌خوانى ، روضه‌خوانى برپا كنند ، روضه‌خوانى چيست ؟ آيا روضه‌خوانى همان تعزيه‌خوانى روى منبر مىباشد ؟\r\n\r\nبسمه تعالى\r\n- اگر شبيه‌خوانى مشتمل بر حرام و باطل نباشد و با قصد قربت باشد فرقى با روضه‌خوانى ندارد و مثل روضه‌خوانى مستحب است ، و اللّه العالم .\r\n\r\n1844\r\n- آيا در عزادارى سيد الشهداء عليه السّلام استفاده از طبل و دهل جايز مىباشد ؟\r\n\r\nبسمه تعالى\r\n- چنانچه طبل و دهل جنگى باشد كه در عزادارى مرسوم است مانعى ندارد ، و اللّه العالم .\r\n\r\n1845\r\n- از اول محرم الحرام تا روز عاشورا به نام عزادارى در كنار خيابانها و كوچه‌ها روزى چند ساعت زنان در مقابل مردان بدون پرده مىنشينند و مردان لباس زن مىپوشند و خودشان را شبيه حضرت زينب و سكينه عليهما السّلام قرار مىدهند و با طبل و چنگ و نى مشغول مىشوند و بعضى فسادهاى اخلاقى هم توليد مىشود و در بعضى جاها باعث تعطيلى مساجد مىشود ، چه حكمى دارد ؟\r\n\r\nبسمه تعالى\r\n- تعزيه‌خوانى كه مشتمل بر حرام نباشد اشكالى ندارد ، ولى واجب است كه مواظبت كنند جورى باشد كه منشأ سوء استفادهء افراد لاابالى نگردد ، و اللّه العالم .\r\n\r\nشبيه‌خوانى\r\n\r\n1846\r\n- در مورد ايفاى نقش زنان توسط افراد مذكّر ( با وجود نقاب و مشخص نبودن چهرهء فرد ) در مراسم شبيه‌خوانى سيد الشهدا عليه السّلام نظرتان را مرقوم فرماييد .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nبسمه تعالى\r\n- چنانچه وهن بر معصومين و اهل بيت صلوات اللّه عليهم اجمعين بوده باشد اشكال دارد ، و اللّه العالم .\r\n\r\n1847\r\n- در مساجد شبيه‌خوانى كردن جايز است يا نه ؟ و خود شبيه‌خوانى در اين زمان چه جور است ؟ و وقت فريضه را گرفتن جايز است يا نه ؟\r\n\r\nبسمه تعالى\r\n- شبيه‌خوانى در حياط مسجد مانعى ندارد و مزاحمت كردن با نمازگزاران در مسجد جايز نيست ، و اللّه العالم .\r\n\r\n1848\r\n- مراسم شبيه‌خوانى و تعزيه‌خوانى اهل بيت عليهم السّلام و امام حسين عليه السّلام چه حكمى دارد ؟\r\n\r\nبسمه تعالى\r\n- چنانچه مشتمل بر امر خلاف واقع - كه مخالفت آن با واقع محرز است - نبوده و وهن به اهل بيت عليهم السّلام نباشد مانعى ندارد ، و اللّه العالم .\r\n\r\nقمه‌زنى\r\n\r\n1849\r\n- آيا قمه‌زنى در عزادارى سالار شهيدان به صورت مخفيانه و دور از چشم ديگران اشكال دارد ؟\r\nحكم مسألهء بالا در مورد نارضايتى پدر و مادر چه مىباشد ؟\r\n\r\nبسمه تعالى\r\n- عزادارى حضرت سيد الشهداء عليه السّلام به هر صورتى كه عنوان جزع بر آن منطبق شود از مستحبات است و مطلوبيت شرعى دارد ، و قمه زدن فى نفسه مانعى ندارد ، و اميد است خداوند متعال به تمام كسانى كه در راه امام حسين عليه السّلام تلاش مىكنند ثواب اخروى عنايت فرمايد و آنان را موفق كند ، و اللّه العالم .\r\n\r\n1850\r\n- در زمان حاضر قمه زدن براى امام حسين عليه السّلام يا به عشق امام حسين عليه السّلام چه حكمى دارد ؟\r\n\r\nبسمه تعالى\r\n- عزادارى حضرت سيد الشهداء عليه السّلام و ساير معصومين عليهم السّلام به هر صورتى كه عنوان جزع بر آن منطبق باشد مطلوبيت شرعى دارد ، قمه‌زنى فى نفسه مانعى ندارد ، و لكن دخول آن در جزع محلّ بحث مىباشد ، و اللّه العالم .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n\r\nمسائل پزشكى\r\n\r\n1851\r\n- اگر نطفهء مرد نامحرمى را بگيرند و در رحم زنى كه شوهرش داراى نطفه است امّا ضعيف است و طبق نظر متخصصين احتمال تشكيل بچه بسيار ضعيف است ، بگذارند ، آيا اين عمل ( گرفتن نطفه از مرد نامحرم و گذاشتن آن در رحم زن ) جايز است ؟ در صورت تشكيل جنين ، آيا فرزند متولد شده متعلق به اين زن و شوهر اصلى مىباشد يا نه ؟\r\n\r\nبسمه تعالى\r\n- گرفتن نطفهء اجنبى و وارد كردن آن در رحم زن جايز نيست . و در صورت مخالفت ، چنانچه فرزندى متولد شد ملحق به صاحب نطفه است و نسبت به شوهر زن اجنبى است ، و لكن آن زن ، مادرش مىشود ، و اللّه العالم .\r\n\r\n1852\r\n- آمپول زدن زن توسط مرد نامحرم چه حكمى دارد ؟\r\n\r\nبسمه تعالى\r\n- چنانچه خبرويّت مرد بيشتر باشد ، يا دسترسى به زن نبوده باشد مانعى ندارد ، و اللّه العالم .\r\n\r\n1853\r\n- در آزمايشگاههاى دانشگاه علوم پزشكى پس از گرفتن خون انسان ، آن را بوسيلهء مادهء شيميايى و دستگاه به دو قسمت تجزيه مىكنند كه سرم جدا شده به صورت مايع زرد رنگ مىباشد و به صورت ( 45 / 0 گلبول و 55 / 0 مايع ) مىباشد . سؤال اين است كه احكام خون بر اين مايع صدق مىكند يا نه ؟\r\n\r\nبسمه تعالى\r\n- در فرض سؤال ، حكم خون ندارد لكن نجس است ، و اللّه العالم .\r\n\r\n1854\r\n- لقاح خارجى در بيمارستانها در اطاقهاى جداگانه توسط پرستاران خواهر و برادر به اين صورت انجام مىشود كه تخمك زن و اسپرم مرد اجنبى از راههاى شرعى گرفته مىشود و در لوله‌هاى مخصوص لقاح انجام مىگيرد ، سؤال اين است كه با توجه به\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nناشناس بودن اسپرم مرد اجنبى براى زن داراى همسر نازا مسألهء محرميّت در صورت دختر بودن براى همسر زن ، ارث و يا محرميّت در صورت پسر بودن براى زن مورد لقاح انجام گرفته نشده چگونه مىباشد ؟\r\n\r\nبسمه تعالى\r\n- وارد كردن منى مرد در رحم غير همسرش جايز نيست - هر چند وارد كردن منى بعد از لقاح خارجى و انعقاد نطفه باشد - و اگر اين عمل حرام انجام شد و فرزندى متولد گرديد فرزند مذكور فرزند مرد صاحب نطفه و زنى است كه او را زائيده و با همسر آن زن اجنبى مىباشد . و در وارد كردن منى مرد در رحم همسرش هم چنانچه مباشر در بيرون آوردن منى از مرد غير زوجه‌اش باشد يا مباشر در وارد كردن منى مرد به رحم همسرش غير آن مرد باشد ، عمل مزبور جايز نيست ، و اللّه العالم .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nخيرات\r\n\r\n[ مسائل آن 
  ]\r\n\r\n1855\r\n- آيا پولى كه به مساجد براى تعمير و مرمّت يا به عنوان صندوق امام زمان عليه السّلام داده مىشود صدقه ، خمس يا زكات و . . . به حساب مىآيد ؟\r\n\r\nبسمه تعالى\r\n- خيرات محسوب مىشود ، و اللّه العالم .\r\n\r\n1856\r\n- اگر كسى پولى را به عنوان صرف در امور خيريه و قربة الى اللّه پرداخت نمايد ، آيا مىشود در ساخت مناره و تزيينات مسجد خرج نمود ؟\r\n\r\nبسمه تعالى\r\n- در فرض سؤال ، چنانچه مسجد مخروبه‌اى در اطراف باشد كه اهالى آنجا تمكّن از تعمير آن را ندارند ، احتياط اين است كه پول مزبور را در غير آن صرف نكنند ، و اللّه العالم .\r\n\r\n1857\r\n- نظر به اينكه در بعضى از بلاد كشور اسلامىمان احسان و خيرات براى اموات در قالب نهار ، شام در مساجد و حسينيه‌ها و هتلها با هزينهء گزاف و سرسام‌آور مرسوم است .\r\nلذا جهت رفع ابهام در موارد ذيل راهنماييهاى لازم ارايه گردد :\r\n\r\nالف )\r\nخيراتى كه فقرا صرفا مورد نظر نبوده و روابط و الگوهاى ديگر تعيين‌كننده‌اند .\r\n\r\nبسمه تعالى\r\n- اگر از قبيل كفارات كه مخصوص فقراء است نباشد ، اطعام به مؤمنين گرچه فقير نباشند خوب است ، و اللّه العالم .\r\n\r\nب )\r\nخيراتى كه باعث تنگناهاى مالى خانوادهء متوفّى مىگردد .\r\n\r\nبسمه تعالى\r\n- اگر وصيت كرده ، به اندازهء ثلث ، وصيت نافذ است و خانوادهء متوفّى خود را نبايد به تنگنا بيندازد و از سهم صغار جايز نيست ، و اللّه العالم .\r\n\r\nج )\r\nخيراتى كه در اماكن مقدسه از قبيل مساجد و حسينيه‌ها در قالب ضيافت رايج است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nبسمه تعالى\r\n- اطعامى كه با شئون مسجد منافات ندارد مانعى ندارد ، و اللّه العالم .\r\n\r\nد )\r\nمشروع‌ترين طرق احسان و خيرات براى اموات چيست ؟\r\n\r\nبسمه تعالى\r\n- اگر ميت قضاى واجب دارد ، صرف در قضاى واجبات مقدم است ؛ و اگر قضاى واجب ندارد ، خيرات جاريه مانند بيمارستان و پل‌سازى كه باقى مىماند و اطعام و زيارات را انجام دهند ، و اللّه العالم .\r\n\r\nصدقه\r\n\r\n1858\r\n- صدقاتى كه گاهى در صندوقهاى صدقه مىاندازيم براى كمك به نيازمندان و نمىدانيم كه به دست فرد نمازخوان مىرسد يا غيره چه حكمى دارد ؟\r\n\r\nبسمه تعالى\r\n- اگر بخواهيد تحصيل ثواب بنماييد و صدقه به فقير مؤمن برسد ، خودتان آن را به فقير بدهيد ، و اللّه العالم .\r\n\r\n1859\r\n- اگر كسى نمىدانست كه كسى حقّى بر گردن او دارد و او با دادن صدقه مىخواست اين حق را ادا كند ، آيا قبول است يا خير ؟\r\n\r\nبسمه تعالى\r\n- چنانچه صاحب حق يا ورثهء او را - و لو بعضى از ورثه را - مىشناسد ، بايد حقّ مالى را به خود آنها برساند ، و اگر هيچ كدام را نمىشناسد و تمكّن از شناختن ندارد ، از طرف آنها به فقير صدقه بدهد ، و اللّه العالم .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nشهريه\r\n\r\n1860\r\n- طلبه‌اى كه شهريهء امام زمان عليه السّلام را مىگيرد و درس نمىخواند ولى به مدرسه مىآيد و در كلاسها شركت مىكند و مىرود ، از نظر شما چگونه است ؟\r\n\r\nبسمه تعالى\r\n- اگر درس نخواند ، گرفتن مال امام زمان عليه السّلام اشكال دارد ، و اللّه العالم .\r\n\r\n1861\r\n- در بعضى از حوزه‌ها مرسوم است اگر طلبه مثلا يك جلسه در درس غيبت كرد مقدارى از شهريهء او را كم كنند ، آيا اين كار اشكال شرعى هم دارد ؟ در حالى كه ارتزاق طلبه قاعدتا از راه شهريه مىباشد ؟\r\n\r\nبسمه تعالى\r\n- شهريه تابع مقرراتى است كه شهريه دهنده تعيين مىكند ، و اللّه العالم .\r\n\r\n1862\r\n- مجتهدى كه از عدالت ساقط است ، شهريه گرفتن از او چه حكمى دارد ؟\r\n\r\nبسمه تعالى\r\n- اگر واقعا چنين شخص وجود داشته باشد ، تأييد او جايز نيست ، شهريه گرفتن از او هم جايز نيست ، و اللّه العالم .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n\r\nهيپنوتيزم\r\n\r\n1863\r\n- ما عدّه‌اى از دانشجويان رشتهء روانشناسى هستيم و قسمتى از درس ما بحث هيپنوتيزم است ، و با توجه به اينكه علم روز پيشرفته و تكنولوژى آن بيشتر شده است و در بسيارى از بيماريها و معالجات از هيپنوتيزم استفاده مىشود ، لذا نظر حضرتعالى را در رابطه با فراگيرى آن جهت معالجهء بيماران مورد نظر جويا هستيم .\r\n\r\nبسمه تعالى\r\n- چنانچه احتمال ضرر نسبت به آن كسى كه عمل هيپنوتيزم روى آن انجام مىگيرد داده شود جايز نيست ، و اللّه العالم .\r\n\r\n1864\r\n- هيپنوتيزم و آموختن آن جايز است ؟\r\n\r\nبسمه تعالى\r\n- چنانچه خوف ضرر بر كسى كه اين عمل با او انجام مىگيرد يا شخصى ديگر داده شود جايز نيست ، و اللّه العالم .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nمحرميّت\r\n\r\n1865\r\n- دو برادر در يك خانواده زندگى مىكنند ، اينها براى اينكه به گناه مبتلا نشوند مىخواهند زنان ايشان به همديگر محرم شوند . پاسخ را تشريح بفرماييد .\r\n\r\nبسمه تعالى\r\n- اگر بخواهد زن هر كدام بر ديگرى محرم شود بايد هر كدام يك دختر شيرخواره‌اى را براى خود عقد كند و زن برادرش اين دختر را شير دهد تا زن برادرش مادر زن و محرم شود ، و يا اينكه هر كدام از دو برادر ، مادر زن برادر ديگر را براى خود بگيرد و به او دخول كند تا زن برادرش ربيبه و محرم شود ، و اللّه العالم .\r\n\r\n1866\r\n- فرد سى و پنج ساله‌اى هستم ، اگر مادر هفتادساله‌ام را به مدت يك ماه به عقد مرد جوانى در بياورم ، آيا همسر دائمى مرد جوان براى من محرم مىشود يا نه ؟\r\n\r\nبسمه تعالى\r\n- در فرض سؤال ، از جهت ازدواج موقت مادر شما با آن مرد ، همسر دائمى آن مرد بر شما محرم نمىشود ، بلى اگر شما با مادر همسر دائمى آن مرد ازدواج نماييد - و لو به عقد موقت - و دخول هم محقق شود ، همسر دائمى آن مرد بر شما محرم مىشود ، و اللّه العالم .\r\n\r\n1867\r\n- اگر مرد مطمئن باشد كه براى گرفتن چيزى از نامحرم ، حتما دستش به دست او خواهد خورد ، آيا اگر اين برخورد عمدى نباشد اشكالى دارد ؟\r\n\r\nبسمه تعالى\r\n- اگر تعمد نباشد اشكال ندارد ، و اللّه العالم .\r\n\r\n1868\r\n- آيا « زن بابا » بر انسان محرم است ؟ خواهران او چطور ؟\r\n\r\nبسمه تعالى\r\n- زن بابا محرم است ولى خواهرانش محرم نيستند ، و اللّه العالم .\r\n\r\n1869\r\n- بچه‌اى را كه از دار الايتام مىآورند براى نگهدارى و بچهء خودشان مىكنند ، از نظر محرميّت وارث و غيره حكمش را بيان فرماييد .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nبسمه تعالى\r\n- بچهء مزبور از زن و مردى كه او را نگهدارى مىكنند ارث نمىبرد و آنها هم از او ارث نمىبرند . و نسبت به محرميّت : چنانچه بچه ، شيرخوار باشد و پسر بچه را خواهر زن شير بدهد بچه بر زن محرم مىشود ، و نيز اگر دختر بچه را خواهر مرد شير بدهد آن دختر بر مرد محرم مىشود ؛ و اگر بچه ، شيرخوار نباشد ، ايجاد محرميّت راهى ندارد ، و اللّه العالم .\r\n\r\n1870\r\n- آيا مسأله 2397 رسالهء عمليه دربارهء عمه و خالهء مادر بزرگ ( مادر پدر ) و عمه و خالهء پدر بزرگ ( پدر مادر ) معتبر است ؟\r\n\r\nبسمه تعالى\r\n- بلى حكم مزبور در مورد آنها هم ثابت است و آنها هم محرم بر شخص هستند ، و اللّه العالم .\r\n\r\n1871\r\n- شخصى مىباشم كه تا به حال خداوند عزيز به من فرزندى نداده ، برادرم از باب دلسوزى يك فرزند پسر خود را به من سپرده تا با آن فرزند انس بگيرم و تا حدّى غم و غصه‌ام بر طرف گردد . الآن بنده آن فرزند برادرم را تربيت كرده و به حدّى رسيده كه برايش عروسى كرده‌ام و بعد از عروسى پيشنهاد جدايى كردم قبول نكرد كه « اى عمو من از بچگى با تو انس گرفته‌ام و تا زنده‌ام جدا نخواهم شد » ، در اين صورت خانمش كه براى من محرم نيست و حال آنكه در يك خانه زندگى مىكنيم براى من خيلى مشكل است چون مثل وضو و . . . در خانه موى سرش را و . . . مىبينم ، آيا شرعا راهى هست كه او با من محرم گردد ؟ چگونه ؟\r\n\r\nبسمه تعالى\r\n- در فرض سؤال ، محرم شدن شما با آن زن راهى ندارد ، و اللّه العالم .\r\n\r\n1872\r\n- آيا دايى و عموى پدر ، دايى و عموى مادر ، دايى و عموى پدربزرگ ( پدر پدر يا پدر مادر ) ، دايى و عموى مادر بزرگ ( مادر پدر يا مادر مادر ) بر دختر پدر و مادر محرم هستند ؟\r\n\r\nبسمه تعالى\r\n- بلى محرم هستند ، و اللّه العالم .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nورزش\r\n\r\n1873\r\n- بازى كردن و ورزش نمودن با شورت چه حكمى دارد ( براى مردان ) ؟\r\n\r\nبسمه تعالى\r\n- اگر جلب نظر شهوى نكند و در حضور زنان نباشد ، مانعى ندارد ، و اللّه العالم .\r\n\r\n1874\r\n- اهداى هدايا و جوايز در مسابقات ورزشى به برندگان توسط مؤسسه يا شخص ثالثى غير از طرفين مسابقه چه صورت دارد ؟\r\n\r\nبسمه تعالى\r\n- در فرض مزبور مانعى ندارد ، و اللّه العالم .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n\r\nدخانيات\r\n\r\n1875\r\n- كشيدن سيگار در مسجد با اينكه بيماريهايى را به همراه دارد و باعث ناراحتى و آزار مؤمنين نمازگزار مىشود و هواى مسجد را آلوده مىكند چه حكمى دارد ؟\r\n\r\nبسمه تعالى\r\n- كشيدن سيگار در مسجد مانعى ندارد و لكن بهتر است چنانچه اشخاص ديگر ناراحت مىشوند در بيرون مسجد سيگار بكشند ، و اللّه العالم .\r\n\r\n1876\r\n- كاشت و خريدوفروش ترياك براى غير مصارف داروسازى چه صورت دارد ؟\r\n\r\nبسمه تعالى\r\n- بر مردم جايز نيست چيزى را كه مادهء فساد از آن درست مىشود كسب خود قرار دهند ، و مقدار لازم براى داروسازى را مسئولين كشور تهيه مىكنند ، و اللّه العالم .\r\n\r\n1877\r\n- توليد و خريدوفروش انواع مواد مخدر غير از ترياك چه حكمى دارد ؟\r\n\r\nبسمه تعالى\r\n- از جواب بالا روشن شد .\r\n\r\n1878\r\n- با توجه به ضررهاى فراوان سيگار طبق نظرات پزشكان و ممنوعيت قانونى استعمال آن در اماكن عمومى ، آيا استعمال آن چه صورت دارد ؟\r\n\r\nبسمه تعالى\r\n- استعمال دخانيات حرمتى ندارد ، و اللّه العالم .\r\n\r\n1879\r\n- استفاده از آمپول به عوض ترياك چه صورت دارد و آيا مبطل روزه هست ؟\r\n\r\nبسمه تعالى\r\n- اگر اعتياد به آمپول مثل اعتياد به ترياك باشد ، اعتياد به آن جايز نيست ولى مبطل روزه نيست ، و اللّه العالم .\r\n\r\n1880\r\n- استعمال دخانيات و مواد مخدر و تهيه و توزيع آن چه حكمى دارد ؟\r\n\r\nبسمه تعالى\r\n- استعمال دخانيات حرمت ندارد گرچه خلاف احتياط مستحب است ، و تهيه و توزيع مواد مخدر جايز نيست ، و اللّه العالم .\r\n\r\n1881\r\n- استعمال سيگار و دخانيات كه از نظر علمى ضررهاى بسيار روحى و جسمى دارد چه حكمى دارد ؟\r\n\r\nبسمه تعالى\r\n- ضرر علمى ، موضوع حكم شرعى نمىباشد ، و اللّه العالم .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nنصايح\r\n\r\n1882\r\n- بهترين خودسازى براى آدمى چيست ؟\r\n\r\nبسمه تعالى\r\n- عمل به وظايف شرعيّه و عادت دادن نفس به اجتناب از محرمات و انجام واجبات بهترين خودسازى مىباشد ، و اللّه العالم .\r\n\r\n1883\r\n- نصيحتى بفرماييد .\r\n\r\nبسمه تعالى\r\n- نعمت جوانى را غنيمت بشماريد و خودتان را به عمل به وظايف شرعيه و اجتناب از محرّمات عادت دهيد و در راه به دست آوردن رزق حلال و زندگى با معنويت بكوشيد تا خير دنيا و آخرت نصيب شما بشود ، و اللّه العالم .\r\n\r\n1884\r\n- نصيحتى كه مفيد به دنيا و آخرت باشد و ما را رهنمون شود بفرماييد .\r\n\r\nبسمه تعالى\r\n- جوانى را كه سرمايهء زودگذر است غنيمت بشمريد ، خود را به انجام وظايف شرعيه و ترك محرّمات عادت بدهيد و از خداوند متعال درخواست كنيد كه شما را در راه خير و صلاح ثابت قدم بدارد ، از رفت و آمد با افراد ناباب اجتناب كنيد تا در روحيهء شما تأثير نكنند بلكه تا مىتوانيد آنها را هم تبليغ كنيد تا به وظايف شرعيه‌شان عمل نمايند ، و اللّه العالم .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nمتفرقه\r\n\r\n1885\r\n- كسى در مدرسه مدتها ظروف طلاب را بدون اجازه بر مىداشته و مصرف مىكرده ( البته بدون تلف ) و دوباره سر جايش مىگذاشته است ، لطفا بفرماييد كه براى برىء الذمه شدن راهش چيست ؟\r\n\r\nبسمه تعالى\r\n- از صاحبان ظروف حليّت بجويد ( اگر استعمالش به نحوى طول كشيده كه آن جور استعمال در ظروف ديگران اجرت دارد ) و چنانچه صاحبان آنها را نمىشناسد و استعمال به نحو مذكور بوده ، بايد به مقدار متيقن از طرف صاحبان صدقه بدهد و در وسايلى كه در مدرسه گذاشته‌اند چنانچه اميدواريد كه صاحبان آنها برمىگردند بايد نگهدارى شود و اگر مأيوس شديد فروخته شود و صدقه داده شود ، و اللّه العالم .\r\n\r\n1886\r\n- شخصى مىدانسته كه غذايى حلال است آن را استفاده كرده سپس مشخّص مىگردد كه آن غذا حرام بوده ، وظيفه چيست و آيا اثر وضعى دارد يا نه ؟\r\n\r\nبسمه تعالى\r\n- اگر جاهل بوده معذور است ، و اگر پشيمان شود اثر وضعى ندارد ، و اللّه العالم .\r\n\r\n1887\r\n- در توقيع شريف خطاب به جناب على بن محمد سمرى رحمه اللّه آمده است « و سيأتي من يدّعي المشاهدة . . . فكذّبوه » اين جمله با ملاحظهء قضايايى كه در كتابهاى بحار الانوار و غيره تحت عنوان « في من فاز بلقاء الحجة عليه السّلام » نقل گرديده چگونه قابل توجيه است ؟\r\n\r\nبسمه تعالى\r\n- مقصود ديدن و ادّعاى نيابت خاصّه نمودن است در زمان غيبت كبرى كه فرموده تكذيب كنيد ، و اللّه العالم .\r\n\r\n1888\r\n- صلهء رحم بايد به چه صورت باشد ؟ و به چه كسانى رحم اطلاق مىشود ؟ آيا اقوام نسبى يا سببى را شامل است ؟\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nبسمه تعالى\r\n- مقصود از رحم ، فاميل نسبى نزديك است و بايد ارتباط و برخورد با آنها طورى باشد كه قطع رحم صدق نكند هرچند صلهء رحم به مثل تلفن زدن يا نامه نوشتن و احوال‌پرسى باشد ، و اللّه العالم .\r\n\r\n1889\r\n- در اكثر آيات قرآن فعل به صورت جمع بسته شده است مثلا « نحن اقرب إليه من حبل الوريد » يا « انّا خلقنا الانسان من طين و غيره » آيا اين به وحدانيت حضرت بارى تعالى خدشه‌اى وارد نمىنمايد ؟\r\n\r\nبسمه تعالى\r\n- موارد آيات متفاوت است ، در جاهايى كه مأمورين تحت فرمان هم ملاحظه شود به صورت جمع آورده مىشود ، و اللّه العالم .\r\n\r\n1890\r\n- اگر دعا و صدقه قضا و قدر حتمى را برمىگرداند ، چرا امام حسين عليه السّلام نه دعا كردند و نه صدقه‌اى دادند ؟\r\n\r\nبسمه تعالى\r\n- امام حسين عليه السّلام وظيفهء خود را مىدانستند و در انتخاب يكى از دو راه مخيّر بودند و راهى را كه به درجات اعلى منتهى مىشد برگزيدند ، و اللّه العالم .\r\n\r\n1891\r\n- حضرت يوسف عليه السّلام وقتى كه زليخا دعوت به چنان كارى از او كرد اين سرنوشت ( قضا و قدر ) بود كه از اين كار امتناع ورزيدند يا اختيار ؟ اگر با اراده و اختيار خود امتناع كردند ، پس تكليف قضا و قدر چه مىشود ؟ و اگر سرنوشت و تقدير اين بود كه حضرت يوسف با زليخا زنا نكند ، پس اختيار و اراده ديگر بايد كنار رود ، زيرا اگر در آن لحظه من هم جاى حضرت يوسف عليه السّلام بودم امتناع مىكردم لطفا تشريح نماييد .\r\n\r\nبسمه تعالى\r\n- كار حضرت يوسف عليه السّلام مانند همهء كارهاى اختيارى ديگر بوده است ، و اين انتخاب حضرت يوسف با توجه به آگاهى و تربيتهاى خاندان نبوّت واقع گرديد . و قضا و قدر در امور غير اختيارى با اينكه تقدير الهى اين است كه مردم با اختيار طاعت يا معصيت كنند منافات ندارد ، و اللّه العالم .\r\n\r\n1892\r\n- آيا هنگامى كه زليخا درخواست زنا از حضرت يوسف عليه السّلام داده بود ، حائلى خداوندى بين زليخا و حضرت عليه السّلام ايجاد شد ؟\r\n\r\nبسمه تعالى\r\n- در حضرت يوسف عليه السّلام زمينهء اجتناب از گناه قبل از واقعهء مذكور بود و آن وجود\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nآگاهى در آن حضرت بود ، و اللّه العالم .\r\n\r\n1893\r\n- خداوند ما را آفريده و از روح خود در ما دميده است . اگر بالفرض كسى مهربان و با ايمان مىباشد به واسطهء همين روح خداوندى است ، و اگر مثلا كسى ظالم و ستمگر باشد نيز به وسيلهء همين روح منتسب به خداوند بزرگ مىباشد ، پس اين گونه نتيجه مىگيريم كه خداوند نيز ظالم مىباشد چون قسمتى از روح او در بدن ماست ، چگونه توجيه مىكنيد ؟\r\n\r\nبسمه تعالى\r\n- خداوند متعال روح و جسمى ندارد بلكه روح ، فعل و مخلوق خدا است و به جهت اهميت و عظمت روح بشر كه مىتواند به اوج تكامل برسد و زمينهء سعادت و شقاوت در او هست بخلاف موجودات ديگر ، به اين جهت روح به خدا اضافه شده مانند كعبه كه بيت اللّه است كه اضافه اضافهء تشريفى است به جهت شرافت مضاف ، و اللّه العالم .\r\n\r\n1894\r\n- آيا از پولهايى كه مردم براى امام زمان عليه السّلام و يا بعنوان بيمهء امام زمان عليه السّلام پرداخت مىنمايند مىتوان در برگزارى مسابقات فرهنگى اعتقادى جهت ترويج فرهنگ مهدويت مصرف نمود ؟\r\n\r\nبسمه تعالى\r\n- آنچه كه براى امام زمان عليه السّلام پرداخت مىشود بايد به مرجع تقليد برسانند ، و اللّه العالم .\r\n\r\n1895\r\n- در بعضى از شهرها افراد كم توان ذهنى را موقع ازدواج مقطوع النسل مىكنند ، آيا از نظر شرعى جايز است ؟\r\n\r\nبسمه تعالى\r\n- عمل مزبور جايز نيست ، و اللّه العالم .\r\n\r\n1896\r\n- از نظر شرعى آيا افراد استثنايى نيز در سنّ قانونى مىتوانند رأى دهند يا شرايط خاصى دارند ؟\r\n\r\nبسمه تعالى\r\n- رأى مردم اثر شرعى ندارد و رأى افراد متديّن و عارف به مصالح و مفاسد مسلمين معتبر است تا جامعه از كارهاى ناهنجار نجات پيدا كند ، و افراد اگر مىتوانند به اين اشخاص رجوع كنند و به نظر آنها رأى دهند مانعى ندارد ، و اللّه العالم .\r\n\r\n1897\r\n- آيا مختلط بودن كلاس ناشنوايان در دورهء راهنمايى مشكل شرعى دارد ؟\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n\r\nبسمه تعالى\r\n- در هر حال بايد مراقب بود و طورى بنشينند كه تفكيك ملاحظه شود و لكن فى نفسه اشكال دارد ، و اللّه العالم .\r\n\r\n1898\r\n- آيا افراد ناشنوا در جهان آخرت نيز ناشنوا خواهند بود ؟\r\n\r\nبسمه تعالى\r\n- چنين چيزى ثابت نيست ، و اللّه العالم .\r\n\r\n1899\r\n- آيا گرفتن دست كودك نابينايى كه به حدّ بلوغ رسيده است توسط آموزگار خانم كه به دليل شرايط خاص تدريس لازم است از نظر شرعى جايز است ؟\r\n\r\nبسمه تعالى\r\n- از روى دستكش و يا ساتر ديگر در صورتى كه از هيچ يك از طرفين التذاذ جنسى نباشد مانعى ندارد ، ولى مباشرتا مطلقا جايز نيست ، و اللّه العالم .\r\n\r\n1900\r\n- آيا كسانى كه از طرف مادر سيد مىباشند ، خمس به آنها تعلق مىگيرد ؟ آيا مىتوانند عمامهء سياه بگذارند يا نه ؟\r\n\r\nبسمه تعالى\r\n- جايز نيست خمس بگيرند و يا عمامه سياه بگذارند ، و اللّه العالم .\r\n\r\n1901\r\n- بر سر يك چراگاهى بين اهالى دو قريه منازعه‌اى واقع شده است كه يك روستا متصل به آن جنگل و چراگاه است و بين قريهء ديگر و چراگاه و جنگل رودخانه‌اى فاصله شده است و اين قريه دوم از قديم الايام چوب سوخت خود و غير آن را از آنجا تهيه مىكرده‌اند ولى هم اكنون قريه‌اى كه نزديكتر به چراگاه است مانع مىشود از بردن چوب سوخت و مىگويند رودخانه مانع است ، حالا سؤال اين است :\r\nالف ) آيا قريهء اولى حقّ ممانعت از چوب بردن را دارد يا خير ؟\r\nب ) آيا رودخانه مانع شرعى حساب مىشود يا خير ، در صورتى كه قبلا و حالا چوب سوخت قريهء دوم از آنجا تهيه مىشده است ؟\r\n\r\nبسمه تعالى\r\n- رودخانه‌اى كه آب نداشته باشد يا آب كمى دارد كه حيوانها از آن عبور مىكنند مانع حريم قريه نمىشود ، و در صورتى كه قريهء دوم مزاحم استفادهء مشروع قريهء اول نباشد استفادهء مشروع و مباح قريهء دوم اشكال ندارد ، و قريهء اول نمىتواند از آن ممانعت نمايد ، و اللّه العالم .\r\n\r\n1902\r\n- بنده خودم از طرف جنابعالى اجازه‌نامه دارم ، آيا من مىتوانم طبق اجازهء جنابعالى قبض\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nبدهم يا نه ؟\r\n\r\nبسمه تعالى\r\n- چنين اجازه‌اى كه تمام سهم امام عليه السّلام را شخصى خودش مصرف كند يا به ديگرى اجازه بدهد كه آن را صرف كند داده نشده است ، و اللّه العالم .\r\n\r\n1903\r\n- آيا جنابعالى در مورد اخذ شهريه براى طلاب ، استحقاق را شرط مىدانيد ؟\r\n\r\nبسمه تعالى\r\n- چنانچه شهريه از عين مال امام سلام اللّه عليه باشد ، استحقاق شرط نيست ، و اللّه العالم .\r\n\r\n1904\r\n- پس از مهاجرت يهوديان ايران در زمان طاغوت به سرزمين فلسطين اشغالى مركز عبادت و مراسم مذهبى آنان به نام كنيسه و يا كليسا و بيع و غيره متروكه مانده و ادارهء اوقاف محل ، اين مراكز را به اشخاص به صورت فروش و يا اجاره واگذار كرده و آنان نيز آنها را به صورت پاساژ و مغازه در آورده‌اند ، آيا اجاره و يا فروش اين معابد و مراكز بدون اجازهء مراجع عظام جايز است ؟ و يا اصولا خريدوفروش و اجارهء آنها جايز نيست ؟\r\n\r\nبسمه تعالى\r\n- كسى كه مكان مزبور در دست او است مىتواند از آن به عنوان مغازه يا مثل آن استفاده كند ، و اللّه العالم .\r\n\r\n1905\r\n- حكم منازل متروكهء يهوديانى كه به سرزمين فلسطين اشغالى در زمان طاغوت مهاجرت ( با نبودن قوم و خويش و يا وارث ) چه مىباشد ؟ و آيا بايد به چه مرجع قانونى واگذار شود ؟\r\n\r\nبسمه تعالى\r\n- در تملك منازل مزبور بايد نظم اجتماع رعايت شود ، و اللّه العالم .\r\n\r\n1906\r\n- روز عاشورا و تاسوعا به روحانى محل پول مىدهند كه روضه بخواند ، پول گرفتن چه جور است ؟\r\n\r\nبسمه تعالى\r\n- در صورتى كه به عنوان هديه مىدهند ، گرفتن آن مانعى ندارد ، و اللّه العالم .\r\n\r\n1907\r\n- گاهى كاغذهايى پخش مىكنند كه مثلا فلانى خواب ديده به مردم چنين بگوئيد و هركس تكثير كند پولدار مىشود و اگر نكند بلايى مىبيند ، آيا اين كاغذها را مىشود از پخش‌كننده گرفت ؟\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nبسمه تعالى\r\n- اين چنين مطالب شرعا اعتبارى ندارد ، و گرفتن آن ترويج آن حساب مىشود ، و اللّه العالم .\r\n\r\n1908\r\n- براى شخصى كه مربّى قرآن است و هيأت عزادارى را اداره مىكند و بيشتر در جلوى چشمان مردم است با عنوان قرآن و اهل بيت عليهم السّلام به عنوان نصيحتى كه دائما آويزهء گوشش كند تا پيش خداوند با عظمت و ائمهء هدى در دنيا و آخرت رو سفيد باشد چه پيشنهاد يا سفارش دلسوزانه‌اى داريد ؟\r\n\r\nبسمه تعالى\r\n- سعى كنيد در اين مجالس رضايت خداوند به دست آيد و با روش درست و اعمال خداپسندانهء خود معرّف خوب معصومين عليهم السّلام و شيعيان بوده باشيد ، و اللّه العالم .\r\n\r\n1909\r\n- نظرات خود را دربارهء على شريعتى و كتابهايش بيان بفرماييد ، با علم به اينكه عقايد منحرف خودش را در كتابهايش بيان كرده و توهين به مقدسات شيعه و روحانيت و عزادارى و امام حسين عليه السّلام و غيره كرده ، آيا كتابهاى ايشان از كتب ضلال به شمار مىرود و خريدوفروش و مطالعه‌اش گناه و حرام است يا خير ؟\r\n\r\nبسمه تعالى\r\n- كتابهاى ايشان مشتمل بر امور باطله‌اى است و براى كسى كه نمىتواند آنها را تشخيص بدهد و احتمال ضلالت و گمراهى مىدهد ، خواندنش اشكال دارد ، و اللّه العالم .\r\n\r\n1910\r\n- نظر جنابعالى دربارهء علم « فلسفه » و علم « عرفان » چيست ؟ آيا تحصيل در اين علوم جواز شرعى دارد يا خير ؟\r\n\r\nبسمه تعالى\r\n- كسى كه نمىتواند مطالب فلسفه و عرفان را بفهمد و مىترسد كه مطالب فاسده به عقيده‌اش خلل برساند خواندنش جايز نيست ، لكن خواندن قسمت امور عامه از فلسفه مانعى ندارد ، و اللّه العالم .\r\n\r\n1911\r\n- به نظر جنابعالى روايات كتاب « بحار الانوار » داراى سند و مدرك قابل قبولى است ؟\r\nو آيا اين روايات در زمينه‌هاى مختلف ( فقه و اصول و اخلاق و . . . ) مورد وثوق است ؟\r\n\r\nبسمه تعالى\r\n- كتاب شريف بحار الانوار مرحوم علامه مجلسى رحمه اللّه حاوى روايات معتبره و از كتب مورد اعتماد علماء است ، و روايات ضعيفه نيز دارد ، و اللّه العالم .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\n1912\r\n- طلبه‌اى كه از ادامهء تحصيلش در حوزه مطمئن نيست ، حكم شهريه‌اى كه مىگيرد چيست ؟ و اگر بعد از مدتى تبدّل رأى حاصل شد و قصد ادامهء تحصيل نداشت ، در مورد شهريه‌هايى كه قبلا دريافت نموده وظيفه‌اش چيست ؟\r\n\r\nبسمه تعالى\r\n- آن مقدارى كه قبلا گرفته مانعى ندارد ، و لكن اگر ادامهء تحصيل نداد نمىتواند شهريه را بگيرد . بسيار مورد اسف است كه خود را از رشته‌اى كه مربوط به بقية اللّه الاعظم عجل اللّه فرجه الشريف است جدا كند ، و كسى كه در اين راه سختىها را تحمل كند در نزد خداوند متعال مأجور خواهد بود ، و اللّه العالم .\r\n\r\n1913\r\n- حالت خوبى كه در دعا برايم پيش مىآيد اگر بخواهم در غير دعا آن حالت را داشته باشم چه بايد بكنم ؟\r\n\r\nبسمه تعالى\r\n- از خداوند متعال بخواهيد آن حالت را در غير حال دعا نيز براى شما حفظ كند و همواره عاقبت هر انسانى در دنيا را در ياد داشته باشيد ، و اللّه العالم .\r\n\r\n1914\r\n- جهت رفع مظلمه‌هايى كه بر گردن ماست چه راههايى را پيشنهاد مىكنيد ؟\r\n\r\nبسمه تعالى\r\n- آن مقدارى را كه يقين داريد نسبت به ديگران بدهكار شده‌ايد مثل اينكه مال آنها را تلف كرده‌ايد و آنها را نمىشناسيد ، بايد از جانب آنها صدقه بدهيد ، و اللّه العالم .\r\n\r\n1915\r\n- آيا نامگذارى اسم عادل ، حكيم ، رحيم اشكال دارد يا نه ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n1916\r\n- اگر شخصى از فاميل در شهرى زندگى كند و بدانم آن فرد به آقايان روحانى اهانت آشكار مىكند و البته اين فرد نماز هم نمىخواند جز در ماه رمضان ، ماندن در خانهء ايشان و خوردن و خوابيدن و نماز خواندن و غسل چه حكمى دارد ؟\r\n\r\nبسمه تعالى\r\n- چنانچه احتمال تأثير بدهيد ، او را نهى از منكر و امر به معروف و نصيحت كنيد .\r\nو انجام موارد مذكوره در سؤال مانعى ندارد ، و اللّه العالم .\r\n\r\n1917\r\n- به پولى كه براى حج و عمرهء مفرده پرداخت شده و بعد از گذشت چند سال به حج يا عمرهء مفرده مشرّف مىشوند ، خمس تعلق مىگيرد يا خير ؟\r\n\r\nبسمه تعالى\r\n- در صورتى كه در همان سال مشرّف به حج يا عمره نشوند ، خمس دارد ، و اللّه العالم .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\n1918\r\n- برپايى مجلس عقد يا عروسى در ايام و ليالى شهادت ائمهء معصومين عليهم السّلام و راه‌اندازى كاروانهاى شهرى كه موجب هتك حرمت اين ايام و مناسبتها مىشود چه صورت دارد ؟\r\n\r\nبسمه تعالى\r\n- تزويج و عقد و عروسى در ايام سوگوارى ائمهء معصومين عليهم السّلام بركتى ندارد .\r\nو راه انداختن كاروان شادى در كوچه و خيابان در آن ايام جايز نيست ، و همچنين در غير ايام سوگوارى كه معرض فساد است جايز نيست ، و اللّه العالم .\r\n\r\n1919\r\n- بازى زن و مرد نامحرم و گفتن حرفهاى عاشقانه كه زن و شوهر به يكديگر مىگويند مانند : « عزيزم ، قربان تو ، دوستت دارم و . . . » ، بازى در اين فيلمها و نمايش و خريدوفروش آنها كه غالبا تحريك‌كننده همراه با ارائهء الگوهايى غير اسلامى و ضد اخلاقى مىباشد چه صورت دارد ؟\r\n\r\nبسمه تعالى\r\n- بازى كردن زن و مرد در فيلمهاى مزبور حرام است ، و ترويج آن فيلمها و خريدوفروش و استعمال و پخش آن حرام است . قال اللّه تبارك و تعالى : «  إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ فِي الدُّنْيا وَ الْآخِرَةِ  » ، و اللّه العالم .\r\n\r\n1920\r\n- از نظر حضرتعالى آيا شما جايز مىدانيد شخص در امتحانى تقلّب بكند يا نه ؟\r\n\r\nبسمه تعالى\r\n- كذب حرام است ، چه با گفتن باشد يا نوشتن ، و اللّه العالم .\r\n\r\n1921\r\n- نقل قصهء غير واقعى براى بچه‌ها و . . . به چه وجهى مشروع است ؟\r\n\r\nبسمه تعالى\r\n- چنانچه در مقام تعليم و تفهيم مطلبى باشد و قصد حكايت ظاهر لفظ در بين نباشد بلكه به قصد تفهيم مطلب ديگر باشد مثل قصهء موش و گربه مانعى ندارد ، و اللّه العالم .\r\n\r\n1922\r\n- نظر شما راجع به اينكه مردان و جوانان بيكار باشند ولى خانمها و زنان در اداره‌ها و شركت‌ها مشغول كار باشند چيست ؟ آيا اين جايز است يا نه ؟\r\n\r\nبسمه تعالى\r\n- اين سياست غلطى است كه متأسفانه جامعهء ما به آن مبتلا شده است ، خداوند متعال آنهايى را كه در رأس امور هستند متنبّه كند ، اگر پسرها بيكار نباشند و شغلى داشته باشند مىتوانند به موقع ازدواج كنند و خانواده را متكفل شوند ، و اللّه العالم .\r\n\r\n1923\r\n- اگر انسان بر اثر وسوسه‌هاى شيطان استمناء كرد و بعد با ندامت توبه كرد ، آيا توبهء او\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nقبول درگاه الهى مىشود ؟\r\n\r\nبسمه تعالى\r\n- اگر با شرايطش توبه كند و تصميم بگيرد كه ترك كند خداوند متعال غفور و رحيم است و توبه را قبول مىكند ، و اللّه العالم .\r\n\r\n1924\r\n- پيامبر اكرم صلّى اللّه عليه و آله و سلّم مىفرمايند : « به آن خدايى كه جان من در دست اوست سوگند ياد مىكنم كه اگر مردى با همسر خود همبستر شود و در خانه فردى بيدار باشد كه حرف زن و شوهر را بشنود ، چنين فردى كه بيدار است روى سعادت نخواهد ديد » . اين اتفاق دو سه بار براى من پيش آمده ، آيا من روى سعادت نخواهم ديد ؟ چنانچه من فقط مىديدم و حرفهاى زيادى نمىشنيدم ، آيا من راه نجاتى ندارم ؟ و اگر حديث بالا در مورد من صدق مىكند راه خلاص من از اين اتفاق چيست ؟\r\n\r\nبسمه تعالى\r\n- اگر كبير بوده‌ايد و پشيمان شويد ، بر شما چيزى نيست . و اگر صغير بوده‌ايد يا ديدن شما عمدى نبوده و اتفاقى بوده نيز بر شما چيزى نيست ، و اللّه العالم .\r\n\r\n1925\r\n- وسايلى همچون تلفن همراه ( موبايل ) و امثالهم كه از نظر پزشكى گفته مىشود كه استفادهء زياد از آن روى اعصاب و ساير اعضاء تأثير سوء دارد ، استفاده و خريدوفروش آن چه حكمى دارد ؟\r\n\r\nبسمه تعالى\r\n- خريدوفروش آن مانعى ندارد ، و اللّه العالم .\r\n\r\n1926\r\n- مرقوم بفرماييد چگونه مىشود طلبه و سرباز خوبى براى ولى عصر ارواحنا فداه باشيم ؟\r\nرمز موفقيت چيست ؟\r\n\r\nبسمه تعالى\r\n- سرمايهء زندگى و دوران جوانى را غنيمت بشماريد و با تهذيب نفس و اجتناب از محرّمات و مشتبهات ، نفس خود را بر طاعت خداوند متعال و اجتناب از معصيت عادت دهيد و از مراوده با افراد لاابالى - و لو به اسم طلبه باشند - احتراز كنيد ، با انتخاب استاد خبير و استفاده از او در تحصيل علم جدّيت نماييد ، و اللّه العالم .\r\n\r\n1927\r\n- در مورد آردى كه از نانوايى خريدارى مىشود حكم چيست ؟\r\n\r\nبسمه تعالى\r\n- بر نانوا واجب است كه آرد را نان كند و به مشتريان بفروشد ، و مشترى اگر با آردى كه مىخرد قصد نان پختن نداشته باشد زيادتر از يك كيلو يا دو كيلو و مقدار\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nحاجت جايز نيست از نانوا خريدارى كند ، و اللّه العالم .\r\n\r\n1928\r\n- شخصى گفته : « امامان عليهم السّلام و پيغمبران فقير بوده‌اند » بفرماييد كه اين شخص كافر شده يا نه ؟\r\n\r\nبسمه تعالى\r\n- شخص ، كافر نشده است ولى كلّا انبياء و امامان فقير نبوده‌اند ، بعضى دارا و ثروتمند بوده‌اند مثل حضرت سليمان على نبينا و آله و عليه السلام ، و اللّه العالم .\r\n\r\n1929\r\n- منظور جنابعالى از « احوط لزومى » در مسأله 1014 رساله چيست ؟\r\n\r\nبسمه تعالى\r\n- منظور اين است كه احتياط مزبور لازم است و نبايد ترك شود ، و اللّه العالم .\r\n\r\n1930\r\n- آيا شخص مسلمان حق دارد در جواب كسى كه به وى دشنام مىدهد مقابله به مثل كند ؟\r\nمثلا آيا در پاسخ كسى كه به او گفته است : احمق ، آيا مىتواند بگويد : احمق خودت هستى ؟\r\n\r\nبسمه تعالى\r\n- سزاوار است مؤمن از آن اعراض كند «  وَ إِذا خاطَبَهُمُ الْجاهِلُونَ قالُوا سَلاماً  » ، و اللّه العالم .\r\n\r\n1931\r\n- آيا بنده مىتوانم به اشعارى كه حافظ و سعدى و مولانا دارند اعتماد كنم و از آنها پند بگيرم و تمام حرفهاى آنها را گوش دهم ؟\r\n\r\nبسمه تعالى\r\n- گوش دادن و پند گرفتن از اشعارى كه موافق عقل و آداب و اخلاق مؤمنين و متدينين است اشكالى ندارد ، و آن اشعارى كه عقل در آن راه ندارد بايد از علماى دين و عارفين به آن سؤال شود ، و اللّه العالم .\r\n\r\n1932\r\n- در سازمانهاى نظامى كشور اعم از ارتش ، سپاه پاسداران و نيروى انتظامى و برخى ديگر از سازمانها از اين قبيل براى استخدام نيروى جديد و جذب نيروى انسانى مورد نياز خود ، ابتدا بايستى شخص را از هر جهت معاينهء كامل بدنى نمايند تا از سلامت جسمى كامل شخص اطمينان حاصل گردد و در اين آزمايشات تمامى اعضاى بدن مورد معاينه قرار مىگيرد از جمله دستگاه تناسلى ( آلت و بيضه‌ها براى مردان ) ، حال اين سؤال به وجود مىآيد كه آيا پزشك مرد براى معاينهء مردان اجازهء ديدن و لمس آن قسمت از بدن را جهت معاينه و احراز سلامتى دارا مىباشد يا خير ؟ ( شخص ظاهرا سالم مىباشد و احساس درد ، الم و مشكل خاصى ندارد ) اگر جواب شما منفى است\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nلطفا بفرماييد در اين مورد كسى كه از شما تقليد مىكند آيا مىتواند به مجتهد ديگرى رجوع كند يا خير ؟\r\n\r\nبسمه تعالى\r\n- در صورتى كه احتمال آن باشد كه در شخص متقاضى استخدام مرضى وجود دارد كه معرض سرايت به ديگران است ، معاينهء مزبور مانعى ندارد ، و اللّه العالم .\r\n\r\n1933\r\n- جهت تحصيل علم ، اجازهء پدر و مادر شرط مىباشد يا خير ؟ علوم حوزوى ( طلبگى ) چطور ؟\r\n\r\nبسمه تعالى\r\n- در علمى كه بوسيلهء آن خدمت به مؤمنين بشود و همينطور طلبگى متعارف در زمان تحصيل و براى تحصيل ، رضايت پدر و مادر سزاوار است جلب شود ( گرچه با واسطه ) ، و اللّه العالم .\r\n\r\n1934\r\n- آيا تحصيل علوم حوزوى واجب است ؟ اگر واجب است ، كفايى است يا عينى ؟ اگر كفايى است به حدّ كفايت رسيده است ، يا خير ؟\r\n\r\nبسمه تعالى\r\n- تحصيل علوم حوزوى به نحو متعارف و براى اشخاص متعارف واجب كفايى است و به حدّ كفايت رسيده است ، و اللّه العالم .\r\n\r\n1935\r\n- گوش دادن به اخبار راديوهاى بيگانه و نقل اخبار آنها در جامعه چه حكمى دارد ؟\r\n\r\nبسمه تعالى\r\n- اگر توان تشخيص صحيح از غير صحيح در اين اخبار را داشته باشد و بتواند ردّ آنها را بگويد مانعى ندارد ، و اللّه العالم .\r\n\r\n1936\r\n- استعمال ترياك براى جوانان چه صورت دارد ؟\r\n\r\nبسمه تعالى\r\n- اعتياد به ترياك جايز نيست ، و اللّه العالم .\r\n\r\n1937\r\n- آيا استفاده از كروات و پاپيون جايز است ؟\r\n\r\nبسمه تعالى\r\n- سزاوار نيست مؤمن با زدن كراوات خود را از زىّ مؤمنين خارج كند ، و پاپيون زدن اشكال دارد ، و اللّه العالم .\r\n\r\n1938\r\n- تعريف كاملى از وسوسه را بنويسيد ؟\r\n\r\nبسمه تعالى\r\n- كسى كه شكّش غير متعارف است و در هر كارى شك مىكند ، وسواس است ، و اللّه العالم .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\n1939\r\n- آيا خوردن تخم مرغ مكروه است ؟\r\n\r\nبسمه تعالى\r\n- كراهتى ندارد ، و اللّه العالم .\r\n\r\n1940\r\n- استعمال عطر و ادكلن براى جوانان - مجرد و متأهل - چه حكمى دارد ؟\r\n\r\nبسمه تعالى\r\n- فى نفسه مانعى ندارد ، و اللّه العالم .\r\n\r\n1941\r\n- آيا جشنهايى كه شب امامت امام زمان عليه السّلام صرف مىشود جايز است ؟\r\n\r\nبسمه تعالى\r\n- اگر پولى كه صرف در اين امور مىشود صرف در مجالس عزادارى ائمهء معصومين عليهم السّلام شود كه در آن مجالس مسائل شرعيه و فضائل و مناقب آنها با مصائبى كه بر آنها از طرف ظالمين شده گفته مىشود ، اجر و ثواب زيادتر دارد ، و اللّه العالم .\r\n\r\n1942\r\n- آيا هر چيزى كه خلاف قانون است ، حرام شرعى و خلاف شرع است يا نه ؟\r\n\r\nبسمه تعالى\r\n- بايد كارى نكرد كه نظم مملكت به هم بخورد ، مراعات مقررات موجب حفظ نظم در اجتماع مىشود .\r\n\r\n1943\r\n- شخصى مىداند كارى مستحب است ولى آن را به قصد ثواب انجام نمىدهد بلكه بر حسب عادت و يا براى صحت بدن آن را انجام مىدهد . آيا براى بردن ثواب ، بايد حتما قصد ثواب بردن و يا مورد قبول دين بودن را در ذهن خود يادآور شود ؟\r\n\r\nبسمه تعالى\r\n- اگر عمل را به جهت امر شارع و استحباب عمل انجام دهد بطورى كه اگر تأثيرش در صحت بدن هم نبود و جهت دنيايى ديگر هم نبود آن را انجام مىداد ، عمل به وجه قربى انجام شده و ثواب دارد ، و اللّه العالم .\r\n\r\n1944\r\n- آيا مرد مىتواند لباس جنس مخالف ( از قبيل چادر ، مقنعه ، روسرى و . . . ) را به قصد شوخى و خنداندن ديگران آن هم در خانهء خود بپوشد ؟\r\n\r\nبسمه تعالى\r\n- در فرض مزبور مانعى ندارد ، و اللّه العالم .\r\n\r\n1945\r\n- در پادگانى مقدارى وسايل نظامى ( پيراهن ، شلوار ، پتو و غيره ) وجود دارد كه از چند سال قبل بوده و هست و بر حسب نياز به سربازان داده مىشود و بعضى از اين وسايل آن قدر مانده‌اند كه خراب شده‌اند . آيا ما سربازان مىتوانيم از اين وسايل استفاده كنيم ؟\r\nوسايلى كه خراب شده و به درد آنها نمىخورد و دور انداخته شده و مىدانيم كه از\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nآنها ديگر استفاده نمىكنند ، آيا مىتوانيم براى خود برداريم و استفاده كنيم ؟\r\n\r\nبسمه تعالى\r\n- چنانچه برداشتن وسايل مزبور و استفاده كردن از آنها خلاف مقررات نباشد يا اينكه طورى است كه يقينا ضايع مىشود ، در اين صورت گرفتن و استفاده كردن از آن مانعى ندارد ، و اللّه العالم .\r\n\r\n1946\r\n- از بلندگوهاى بعضى از اماكن بيمارستانى صداى خانمها از پشت آن به گوش مىرسد ، وضعيت كسى كه صدايش از پشت بلندگو به گوش مىرسد از نظر شرعى چيست ؟\r\nو كسى كه گوش مىكند و مىشنود به چه نحو است ؟\r\n\r\nبسمه تعالى\r\n- مجرد گوش دادن به صداى زن در مثل مورد سؤال مانعى ندارد ، و اللّه العالم .\r\n\r\n1947\r\n- دوستى با يك فرد بودايى به قصد اينكه بتوانيم به طور غير مستقيم او را به اسلام دعوت كنيم چه حكمى دارد ؟ غذا خوردن و دست دادن با چنين شخصى چه حكمى دارد ؟\r\n\r\nبسمه تعالى\r\n- دوستى با شخص مزبور به قصد اينكه او را به اسلام دعوت نماييد مانعى ندارد ، لكن در مراوده با آن شخص بايد رعايت طهارت و نجاست و نيز رعايت حليّت و حرمت را در خوردنىها بنماييد ، و اللّه العالم .\r\n\r\n1948\r\n- ستاره‌بينى و طالع‌بينى كه برخى در مورد ازدواج و غير آن به آن معتقدند ، آيا صحيح است يا نه ؟\r\n\r\nبسمه تعالى\r\n- اعتقاد به تأثير ستارگان در حوادث عالم و كار انسان اعتقاد باطلى است ، و اللّه العالم .\r\n\r\n1949\r\n- آيا استفاده از مدارك ديگران مانند دفترچهء بيمه درمانى ، گذرنامه ، كارت شناسايى و غيره با رضايت كامل طرف مقابل جايز است ؟ و در صورت عدم جواز ، استفاده از اين مدارك آيا شرعا هم عقوبت دارد ؟\r\n\r\nبسمه تعالى\r\n- خلاف مقرراتى كه مخلّ به نظام مشروع باشد ، اشكال دارد ، و اللّه العالم .\r\n\r\n1950\r\n- با عنايت به اينكه در دين مبين اسلام نسبت به حريّت انسان و اينكه شخصيت انسان خصوصا مؤمن داراى حرمت مىباشد توجه شده است ، آيا عبد بودن و يا عبد داشتن و غيره با اصل آزادى انسان منافات دارد يا خير ؟\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nبسمه تعالى\r\n- توجهى كه در دين مبين اسلام نسبت به حريّت انسان شده به اين نحو است كه از نظر شارع مقدس هر انسانى بالاصاله آزاد است و براى آزاد شدن عبد هم راههايى قرار داده شده از جمله اينكه اگر بعضى از عبد آزاد شد اين آزادى سرايت مىكند و تمام عبد آزاد مىشود ، و در بعضى از موارد هم عبد منعتق مىشود - يعنى قهرا آزاد مىشود - و علاوه بر آن ، آزاد كردن عبد مستحب است و در بعضى از موارد آزاد كردن از جهت كفاره ، واجب تعيينى يا تخييرى مىشود ، و اين امر با وجود عبد در بعضى موارد به جهت مصالحى كه در بين وجود دارد مثل گردش امور اجتماع منافاتى ندارد ، و اللّه العالم .\r\n\r\n1951\r\n- كشيدن كاريكاتور اشخاص در صورتى كه موجب اذيت و آزار آنها شود چه صورت دارد ؟ و اگر آن افراد راضى به كشيدن كاريكاتور خودشان باشند چگونه است ؟\r\n\r\nبسمه تعالى\r\n- اهانت به مؤمن جايز نيست هر چند خود شخص راضى به اين كار باشد ، و اللّه العالم .\r\n\r\n1952\r\n- آيا جايز است مرد و زن در جهت تغيير جنسيت خود به جنس مخالف ( مرد به زن و بالعكس ) اقدام كنند ؟ حكم خنثى چطور ؟\r\n\r\nبسمه تعالى\r\n- جايز نيست مگر در مورد خنثى كه شرعا جنسيت او ثابت شده و بخواهد خود را شبيه آن جنس بنمايد كه فى حدّ نفسه مانعى ندارد ، و اللّه العالم .\r\n\r\n1953\r\n- آيا شخص مىتواند به فروش يا اهداء عضوى از اعضاء خود مثل كليه و غيره به شخصى كه نياز مبرم دارد و جانش در معرض خطر است اقدام كند ؟\r\n\r\nبسمه تعالى\r\n- اشكال دارد ، و اللّه العالم .\r\n\r\n1954\r\n- با پيوند سر يك انسان به تن انسان ديگرى ، آيا اين شخص پيوند شده همان شخص صاحب سر است و يا صاحب جسد ؟ و يا اينكه شخص ثالث است ؟ احكام محارم وارث آنها را مرقوم فرماييد ؟\r\n\r\nبسمه تعالى\r\n- اين عمل جايز نيست ، و در صورتى كه چنين كارى انجام شد ، شخص پيوند شده همان صاحب جسد است ، و احكام محرميّت وارث به اعتبار شخص صاحب جسد مترتب مىشود ، و اللّه العالم .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n\r\n1955\r\n- براى جلوگيرى از باردارى اعمال جراحى انجام مىشود ، چه در مرد و چه در زن ، آيا اگر اعمال جراحى موجب عقيم شدن زن يا مرد شود جايز است ؟\r\n\r\nبسمه تعالى\r\n- عمل مزبور چنانچه مستلزم نظر يا لمس حرام و كشف بدن پيش مرد اجنبى يا كشف عورت پيش غير همسر باشد جايز نيست ، بلكه مطلقا جايز نيست على الاحوط ، و اللّه العالم .\r\n\r\n1956\r\n- اگر شخصى بخواهد عضوى از اعضاى بدنش مانند كليه را به ديگرى بفروشد يا هديه كند يا وصيت كند كه پس از فوت او آن اعضا را مجانا يا با پول برداشته و به ديگرى بدهند چه صورت دارد ؟\r\n\r\nبسمه تعالى\r\n- اعضاء بدن قابل خريدوفروش و هديه كردن نيست ، و وصيت مزبور نافذ نمىباشد ، و اللّه العالم .\r\n\r\n1957\r\n- اگر كسى خداى نكرده عاق والدين باشد و اكنون پدر يا مادر او بگويند تو را عفو مىنماييم ، آيا اين گفتهء آنها كفايت مىكند يا نه ؟ اگر كفايت نمىكند راه پاك شدن از اين گناه بزرگ را بيان فرماييد .\r\n\r\nبسمه تعالى\r\n- چنانچه شخص مزبور از كارى كه كرده پشيمان شود و پدر و مادر را راضى كند ، خداوند متعال عفو مىنمايد ان شاء اللّه ، و اللّه العالم .\r\n\r\n1958\r\n- مدتى در يك محل كار مىكرديم كه براى ما نهار و صبحانه مىآوردند ، بعد از مدتى فهميديم كه صاحبان و آورندهء غذا از مسيحيان مىباشند ، وظيفهء شرعى ما چيست ؟\r\n\r\nبسمه تعالى\r\n- نسبت به آنچه قبلا انجام داده‌ايد و از غذاهاى آنها خورده‌ايد چيزى بر شما نيست ، بعد از اين از غذاهاى آنها نخوريد ، و اللّه العالم .\r\n\r\n1959\r\n- مبنا در لباس شهرت چيست و نظر شما نسبت به لباسهاى غربى به خصوص كراوات و امثالهم چيست ؟\r\n\r\nبسمه تعالى\r\n- لباسى كه مختصّ به طائفه‌اى است و انسان با پوشيدن آن بين مردم بدنام و مورد نكوهش قرار مىگيرد ، چنانچه پوشيدن آن موجب اذلال نفس باشد جايز نيست . و نيز براى مؤمن سزاوار نيست لباسى بپوشد كه او را از زىّ مؤمنين خارج كند ، و اللّه العالم .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\n1960\r\n- خريدوفروش آلات لهو و لعب چه حكمى دارد ؟ نگهدارى و آموزش آنها چطور ؟\r\n\r\nبسمه تعالى\r\n- خريدوفروش آلات موسيقى لهوى و آلات قمار جايز نيست ، تعليم و تعلّم موسيقى لهوى جايز نيست . و بنا بر احتياط نگهدارى آلات موسيقى لهوى و قمار هم جايز نيست ، بايد آنها را از بين برد ، و اللّه العالم .\r\n\r\n1961\r\n- گناهان كبيره كدام گناهان هستند ؟\r\n\r\nبسمه تعالى\r\n- همهء گناهان ، كبيره هستند ، و انسان بايد از همهء آنها توبه و استغفار نمايد ، تقسيم گناهان به كبيره و صغيره مربوط به عقاب اخروى است ، و تفصيل گناهان كبيره در جلد اول منهاج الصالحين آخر بحث اجتهاد و تقليد ذكر شده است ، به آنجا مراجعه شود ، و اللّه العالم .\r\n\r\n1962\r\n- تخمك زن نامحرم را به زن عقيم با عمل جراحى پيوند مىزنند و با اسپرم شوهر زن عقيم به منظور بچه دار شدن تلقيح مىنمايند ، اين عمل چه صورتى دارد ؟\r\n\r\nبسمه تعالى\r\n- چنانچه مباشر در بيرون آوردن تخمك از زن ، غير از شوهر او باشد ؛ و نيز مباشر در تلقيح تخمك به زن عقيم ، غير از شوهر او باشد ، اشكال دارد ، و اللّه العالم .\r\n\r\n1963\r\n- اگر ممكن است بفرماييد علت بلوغ دختر ( اگر چه ضعيف الجثه باشد ) در سنّ 9 سالگى چيست ؟\r\n\r\nبسمه تعالى\r\n- ضعيف الجثه بودن در مكلّف شدن شخص اثرى ندارد ، بلى اگر دخترى كه نه سال قمرى را تمام كرده قدرت بر روزه گرفتن ندارد روزه فعلا بر او واجب نيست و بعدا قضا مىكند ، و اللّه العالم .\r\n\r\n1964\r\n- سيم دندان و پلاك دهان و دندان براى نماز و روزه چگونه است ؟ با توجه به اينكه سيم و پلاك ، متحرك است و ممكن است مقدارى از آب دهان از آنها ترشح كند و فرو رود ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n1965\r\n- با توجه به تشديد و تبليغ گستردهء مسائلى از قبيل كف زدن ، موسيقى ، شطرنج و امثال آنها كه متأسفانه قبح آنها ريخته شده و تدريجا جزء فرهنگ جامعه گرديده و حليّت\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nكامل آنها تقريبا تلقى به قبول شده ، لذا تقاضا مىشود نظرتان را در اين گونه مسائل تصريح فرماييد .\r\n\r\nبسمه تعالى\r\n- كف زدن با مجالس معصومين عليهم السّلام مناسبت ندارد و لازم است در اين موارد ترك شود ، و نواختن موسيقى لهوى و گوش دادن به آن حرام است ، و شطرنج تا وقتى كه محرز نشود از آلت قمار بودن خارج شده بطورى كه در هيچ مجتمعى قمار با آن متعارف نباشد بازى با آن چه با برد و باخت مالى باشد يا بدون آن جايز نيست ، و كار حرام با شيوع و تبليغ از حرمت نمىافتد ، و اللّه العالم .\r\n\r\n1966\r\n- اگر انسان به واسطهء يك نفر عاقل و بالغ مسلمان به لواط دو نفر پى ببرد ، ولى عينا مشاهده نكرده باشد و گفتهء او هم بر طبق اعتراف و اقرار يكى از آن دو لواطكار است و فرد ناقل خبر ، اصرار به وجود اين عمل نمايد فتوى چيست ؟\r\n\r\nبسمه تعالى\r\n- قول آن شخص اعتبارى ندارد ، و نقل و اصرار آن شخص هم مسئوليت شرعيّه دارد ، و اللّه العالم .\r\n\r\n1967\r\n- وسايل نقليهء موتورى ادارات و دستگاههاى دولتى كه در اختيار رانندگان و كارمندان دولتى قرار مىگيرد چه حكمى دارد ؟ آيا استفادهء شخصى و غير دولتى از آنها جايز است يا خير ؟\r\n\r\nبسمه تعالى\r\n- استفاده بايد در حدّى باشد كه به او اجازه داده‌اند و تجاوز از آن مقدار اشكال دارد ، و اللّه العالم .\r\n\r\n1968\r\n- زنى مسن بر اثر چاقى مفرط دچار امراضى شده كه پزشكان بالاتفاق به لزوم رعايت رژيم غذايى و لاغر و متعادل شدن وزن نظر داده‌اند . ولى مشار اليها معتقد است رعايت رژيم غذايى مضارّى براى او دارد ، در اين صورت وظيفهء اين زن چيست ؟\r\n( با توجه به اينكه با افزايش سنّ روند امراض رو به افزايش است ) .\r\n\r\nبسمه تعالى\r\n- چنانچه شخص مذكور خوف داشته باشد كه در صورت رعايت نكردن رژيم غذايى ضرر مهمى براى او پيش آيد - هرچند از گفتهء پزشكان اين خوف پيدا شود - بايد به مقدارى كه مىتواند رعايت كند ، و اللّه العالم .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\n1969\r\n- دوستى دارم كه شيعه شده است و نامش عثمان مىباشد ، آيا بايد اسم خود را عوض كند ؟\r\n\r\nبسمه تعالى\r\n- اولى اين است كه نامش را عوض كند ، و اللّه العالم .\r\n\r\n1970\r\n- اگر صداى اذان و روضه‌خوانى در مسجد از بلندگوها پخش شود و موجب اذيت همسايه‌هاى مسجد شود مىتوانند منع كنند ؟\r\n\r\nبسمه تعالى\r\n- پخش اذان و روضه‌خوانى از بلندگوى مسجد اگر به صورت متعارف باشد مانعى ندارد ، و اللّه العالم .\r\n\r\n1971\r\n- استعمال مواد مخدر ( ترياك و هروئين ) چه حكمى دارد ؟\r\n\r\nبسمه تعالى\r\n- استعمال هروئين و اعتياد به ترياك جايز نيست ، و اللّه العالم .\r\n\r\n1972\r\n- پول گرفتن براى منبر از سوى وعّاظ چه حكمى دارد ؟\r\n\r\nبسمه تعالى\r\n- مانعى ندارد ، لكن بهتر است از قبل تعيين نكنند و مؤمنين هم بعنوان هديه بدهند ، و اللّه العالم .\r\n\r\n1973\r\n- نظرتان را در خصوص « استخاره با قرآن » بفرماييد .\r\n\r\nبسمه تعالى\r\n- در موارد تحيّر كه انسان از طريق مشورت به جايى نرسيده مانعى ندارد بلكه مجرّب و مروى مىباشد ، و اللّه العالم .\r\n\r\n1974\r\n- حكم خوردن كشمش كه در آب جوشيده و يا در روغن سرخ شده چيست ؟ آيا در اين صورت نجس مىشود و خوردن آن حرام است ؟\r\n\r\nبسمه تعالى\r\n- نجس نمىشود و خوردن آن حرام نيست ، و اللّه العالم .\r\n\r\n1975\r\n- آيا با تجويز دكتر براى شفاى مرضى ، استفاده از شراب مجاز است ؟\r\n\r\nبسمه تعالى\r\n- در روايات معتبره وارد است كه خداوند متعال در خمر شفا قرار نداده است ، و اللّه العالم .\r\n\r\n1976\r\n- اگر اقوام يا فاميل نزديك انسان به صلهء رحم اهميت ندهند يا آن را ترك كنند ، در اين صورت نيز صلهء رحم واجب است ؟\r\n\r\nبسمه تعالى\r\n- قطع رحم جايز نيست و با آنان صلهء رحم كند و امر به معروف و نهى از منكر\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nنمايد ، و اللّه العالم .\r\n\r\n1977\r\n- لطيفه‌هاى رايج در كشور كه حالت تمسخر قشر ، قوم يا مناطقى از مردم كشور را در بر مىگيرد چه حكمى دارد ؟ و شنيدن آن چه صورت دارد ؟\r\n\r\nبسمه تعالى\r\n- مسخره كردن و اذلال مؤمن جايز نيست ، و اگر اينطور نباشد و متضمن كذب هم نباشد مانعى ندارد ، و اللّه العالم .\r\n\r\n1978\r\n- آيا لعنت كردن شارب الخمر يا تارك الصلاة جايز است ؟\r\n\r\nبسمه تعالى\r\n- لعن مؤمن جايز نيست ، و اللّه العالم .\r\n\r\n1979\r\n- آيا رعايت نوبت در نانوايى ، بين زن و مرد هم واجب است ؟ در صورت وجوب آن ، آيا نگاه كردن به زن براى مراعات نوبت اشكالى دارد ؟\r\n\r\nبسمه تعالى\r\n- رعايت نوبت بين زن و مرد لازم نيست ، سزاوار است زنها را مقدم كنند تا مورد نظر اجانب قرار نگيرند ، و اللّه العالم .\r\n\r\n1980\r\n- در لطيفه‌ها و جكهايى كه مىسازند مىگويند : يكى چنين و چنان كرد ، آيا اشكال شرعى دارد ؟ خصوصا اگر افراد آن طائفه يا شهر آن جك را بشنوند ناراحت شوند چه حكمى دارد ؟\r\n\r\nبسمه تعالى\r\n- اگر مخالف واقع باشد ، كذب است و حرام است ، و اللّه العالم .\r\n\r\n1981\r\n- اگر شخصى بدون اجازه ، چندين بار از تلفن پدر بزرگ خود جهت مزاحمت مردم استفاده كرده باشد و بعدها پشيمان گردد ، آيا حتما بايد پيش پدر بزرگ خود رفته و او را از اين عمل زشت خود مطّلع كرده و او را راضى كند ؟\r\n\r\nبسمه تعالى\r\n- در فرض مزبور بايد پدر بزرگ را راضى كند لكن لازم نيست به صورت تفصيلى به او خبر دهد ، مىتواند به او بگويد از تلفن شما استفادهء نابجا كردم و او را راضى كند ، و اللّه العالم .\r\n\r\n1982\r\n- كسانى هستند كه هرچه از راديوهاى بيگانه مىشنوند قبول مىكنند و براى ديگران هم نقل مىكنند ، آيا لازم است ما اين راديوها را گوش كنيم و جواب اين افراد را بدهيم يا خير ؟\r\n\r\nبسمه تعالى\r\n- گفته‌هاى آنان اعتبارى ندارد ، و كسانى كه از گفته‌هاى آنان متأثر مىشوند نبايد\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nگوش بدهند ، و اللّه العالم .\r\n\r\n1983\r\n- آيا قطع رحم روحانى ( قطع رحم از ائمه يعنى عدم زيارت قبور ائمه ) مثل قطع رحم جسمانى است ؟\r\n\r\nبسمه تعالى\r\n- ترك زيارت ائمه عليهم السّلام ، قطع رحم حساب نمىشود ، بلكه چنين شخص خودش را از بركات زيارت محروم كرده است ، و اللّه العالم .\r\n\r\n1984\r\n- اگر كسى بگويد مثلا اصفهانيها يا قميها آدمهاى بدى هستند يا كسبهء كربلا يا مشهد مردم را اذيت مىكنند ، آيا جايز است يا نه ؟ اگر منظورش از اين قول بعضى از مردم آن شهر باشد چه ؟\r\n\r\nبسمه تعالى\r\n- بايد در وقت گفتن بگويد بعضى مردم ( مثلا ) چنين هستند ، و اللّه العالم .\r\n\r\n1985\r\n- حكم كشيدن و يا خوردن ترياك چيست ؟ و آيا در اين مورد براى افراد مريض و كسانى كه پزشك مجوّز استفاده را داده تفاوتى هست يا خير ؟\r\n\r\nبسمه تعالى\r\n- اعتياد به ترياك جايز نيست ، و اللّه العالم .\r\n\r\n1986\r\n- اگر به نوار غير مجازى كه توسط مأمورين كشف شده چيز ديگرى ، مثلا قرائت قرآن ضبط شود ، استفاده از آن نوار چه حكمى از نظر شرعى پيدا مىكند ؟ و در صورتى كه نوار كشف شده مجاز باشد و اين مسأله ( مجاز بودن ) بعدا محرز شود ، استفاده از آن نوار چه حكمى دارد ؟\r\n\r\nبسمه تعالى\r\n- اگر نوار غير مشروع باشد ، بعد از پاك كردن بايد به صاحب آن برگردانده شود ، و اگر صاحبش شناخته نشود حكم مجهول المالك پيدا مىكند ، و اللّه العالم .\r\n\r\n1987\r\n- در مجلسى شروع به بدگويى پشت سر هر كسى مىكند ، اگر احتمال دهيم كه او مجوز غيبت دارد امّا اطمينان نداريم ، آيا مىتوانيم عمل او را حمل بر صحّت كنيم ؟\r\n\r\nبسمه تعالى\r\n- بايد به طورى كه توهين به غيبت‌كننده نباشد ردّ غيبت كند ، و اللّه العالم .\r\n\r\n1988\r\n- دو نفر گناه مخفى شخصى را ديده‌اند ، حال پشت سر او به هم مىگويند ديدى فلانى چه كار كرد ، آيا اشكال شرعى دارد ؟\r\n\r\nبسمه تعالى\r\n- چنانچه استهزاء نكنند مانعى ندارد ولى براى او دعا كنند بهتر است ، و اللّه العالم .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\n1989\r\n- آيا شركت و مكث در مجلس معصيت فى نفسه و فى ذاته حرام است ؟\r\n\r\nبسمه تعالى\r\n- شركت در مجلسى كه به دين يا علماء دين اهانت مىشود حرام است و همچنين اگر شركت در مجلس موجب ترويج فسق و فجور يا تأييد اهل فسق و فجور حساب شود .\r\nو همچنين است حضور بر سر سفره‌اى كه در آن خمر خورده مىشود . و در غير اين مجالس اگر شخص حاضر تمكّن از امر به معروف و نهى از منكر داشته باشد چنانچه آن را ترك نمايد مرتكب معصيت شده است ، و اللّه العالم .\r\n\r\n1990\r\n- بعضى معروف به اسمى شده‌اند مثلا اعرج كه يك نوع عيب است ، آيا صدا زدن به اين نام در صورتى كه نمىدانيم طرف راضى است يا نه اشكال شرعى دارد ؟ اگر طرف راضى نيست ولى لقب مشهور باشد چه ؟ آيا در اين مسأله فرقى بين اموات و احياء هست ؟\r\n\r\nبسمه تعالى\r\n- اگر قصد توهين ندارد مانعى ندارد ، چه طرف راضى باشد يا نباشد ، چه زنده و چه مرده باشد ، و اللّه العالم .\r\n\r\n1991\r\n- بنده يكى از فاميلهاى نزديكم منبع درآمد و خرج زندگىاش از راه حرام است . آيا استفاده از اموال اين شخص براى من درست است يا نه ؟ براى خانوادهء خودش چطور و براى پدر و مادرش به چه صورت است ؟\r\n\r\nبسمه تعالى\r\n- اموالى را كه شخص مزبور در اختيارتان مىگذارد و علم يا اطمينان نداريد كه عين مال حرام باشد بلكه احتمال مىدهيد كه از اموال حلال باشد ، و لو به اينكه آن مال را به ذمّه خريده و مال حرام را بابت اداء دين خود داده ، استفاده از آن براى شما و ديگران مانعى ندارد ، و اللّه العالم .\r\n\r\n1992\r\n- از نظر شرعى و قانونى و اجتماعى مسألهء امام جمعهء مسجد النّبى در مدينه كه توهين به مقدسات دين و مذهب اهل تشيع كرده است ، نظر شما چيست ؟\r\nآيا اولا اختلاف ما بين جامعهء مسلمانان نيست ؟ و ثانيا به نظر مىرسد كه دست دشمنان اسلام در كار است .\r\n\r\nبسمه تعالى\r\n- طائفهء شيعه تنها گروه بر حقّى هستند كه اساس مذهب باطلهء آنها را قبول ندارند\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nو به پيروى ائمهء معصومين خود در طول تاريخ در هر وقت مناسب از بيان حقايق دريغ نكرده‌اند و حتى جانهاى مباركشان را براى اثبات ولايت امير المؤمنين و فرزندان معصومش عليهم السّلام نثار كرده‌اند ، از اين جهت صاحبان مذاهب باطله و در رأس آنها در اين زمان گروهى ضالّ و مضلّ وهابيّت با آنها در افتاده‌اند و تهمتهاى زيادى به آنها زده‌اند و در هر فرصتى كه بدست آورده‌اند خواسته‌اند شيعه را با افترائات از نظر مسلمين بيندازند و علماء شيعه در اين موضوع كتابهاى زيادى نوشته‌اند ، و اللّه العالم .\r\n\r\n1993\r\n- مىگويند : « حرف زدن با نامحرم در غير مقام ضرورت مكروه است » ، چيزى كه از اين جمله منتج مىشود اين است كه حتى سلام كردن به نامحرم هم نه تنها مستحب نيست بلكه كراهت هم دارد . نظر شما چيست ؟\r\n\r\nبسمه تعالى\r\n- بلى سلام كردن به زن جوان مكروه است ، و اللّه العالم .\r\n\r\n1994\r\n- لعن اعداء دين و اظهار عداوت و تبرّى از آنان با رعايت موارد تقيه از فروع دينى است ، حال آيا فحش دادن به آنان ، آن هم فحشهاى ركيك و زشت مثل فحشهايى كه منسوب به اعضاء بدن است ، فحش ناموس ، خواهر و مادر . . . به آنان جايز است ؟ ( البته در مكانى كه محلّ تقيه نيست يا مثلا انسان تنهاست ) ؟\r\n\r\nبسمه تعالى\r\n- لعن مؤمن حرام است و امّا فحش و گفتارى كه ذكر آن قبيح است مطلقا جايز نيست ، و اللّه العالم .\r\n\r\n1995\r\n- در مورد پيدايش ليلة الرغايب ( اولين شب جمعهء ماه رجب ) توضيح دهيد ؟\r\n\r\nبسمه تعالى\r\n- در فضيلت شب جمعهء اول ماه رجب - كه به آن ليلة الرغائب مىگويند - اعمال مخصوص آن شب ، روايتى از نبى اكرم صلّى اللّه عليه و آله و سلّم در بعضى از كتب دعا نقل شده است ، اعمال اين شب در مفاتيح الجنان مرحوم حاج شيخ عباس قمى بيان شده به آنجا مراجعه شود ، و اللّه العالم .\r\n\r\n1996\r\n- دروغ گفتن به شوخى آيا اشكال دارد ؟\r\n\r\nبسمه تعالى\r\n- دروغ گفتن حرام است هر چند به شوخى باشد مگر اينكه در كلامش قرينه و علامتى باشد كه نشان دهد در آنچه مىگويد قصد حكايت ندارد ، و اللّه العالم .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\n1997\r\n- آيا سفرهء هفت سين عيد نوروز اشكال دارد و قرآن گذاشتن در داخل آن چه حكمى دارد ؟\r\n\r\nبسمه تعالى\r\n- گذاشتن سفرهء هفت سين از آداب شرعى حساب نمىشود و مطلوبيت شرعى ندارد بلكه چه بسا ضرر هم دارد از جهت اينكه موجب اتهام شيعه پيش بقيهء فرقه‌ها مىشود و تهمت مىزنند كه اينها دينشان با خرافات همراه است ، و اللّه العالم .\r\n\r\n1998\r\n- نظر مباركتان را در مورد قمه زدن حضرت ابا عبد اللّه الحسين عليه السّلام بيان فرماييد .\r\n\r\nبسمه تعالى\r\n- عزادارى حضرت سيد الشهداء عليه السّلام به هر صورت كه مصداق جزع باشد مطلوبيت شرعى دارد و مصداق جزع بودن قمه زدن محل تأمل است ، هر چند فى نفسه اشكال ندارد ، و اللّه العالم .\r\n\r\n1999\r\n- لعنت كردن شيعهء فاسق چه حكمى دارد ، بخصوص اگر ظالم هم باشد ؟\r\n\r\nبسمه تعالى\r\n- چنانچه ظالم باشد لعن ظالم مانعى ندارد ، و اللّه العالم .\r\n\r\n2000\r\n- در حديث است كه « المجالس بالامانة » - اين حديث اگر معتبره است - چه مىگويد ؟ آيا انسان مجاز نيست مطالبى را كه از كسى مىشنود نقل كند ؟\r\n\r\nبسمه تعالى\r\n- عبارت « المجالس بالامانة » در روايت صحيح وارد شده است . و چنانچه شخص مطلبى را به عنوان امانت به انسان گفته ، نقل آن براى ديگران اشكال دارد ، و اللّه العالم .\r\n\r\n2001\r\n- غير از انگشتر عقيق ، به كدام يك از انگشترها حضرات معصومين عليهم السّلام سفارش كرده‌اند ؟\r\n\r\nبسمه تعالى\r\n- انگشتر فيروزه و درّ هم در روايات وارد شده است ، و اللّه العالم .\r\n\r\n2002\r\n- هميشه كراهت در عبادت به معناى « اقلّ ثوابا » است يا معناى ديگرى هم دارد ؟\r\n\r\nبسمه تعالى\r\n- كراهت در عبادت به معناى اقلّ ثوابا مىباشد ، و اللّه العالم .\r\n\r\n2003\r\n- لطفا ما را با ذكر حديث يا آيه يا فرمايش به ترك وسواس هدايت كنيد ؟\r\n\r\nبسمه تعالى\r\n- در روايت آمده است كه « چنانچه شيطان معصيت و نافرمانى شود ديگر برنمىگردد » ، و اللّه العالم .\r\n\r\n2004\r\n- ساختن مجسمهء ذى روح و آموزش آن و نصب آن در ميادين و مراكز عمومى چه صورت دارد ؟\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nبسمه تعالى\r\n- ساختن مجسمهء ذى روح نزد مشهور حرام است . و تعليم آن چنانچه موقوف به ساختن بشود ، حرام است . و امّا نگاه داشتن بعد از ساختن مكروه مىباشد ، و اللّه العالم .\r\n\r\n2005\r\n- آيا عنوانى مثل استحقار گناه چه كبيره و چه صغيره ، يا خوش‌حالى از گناه ، يا آشكار كردن گناه چه صغيره و چه كبيره باعث مضاعف شدن گناه مورد نظر مىشود يا خود اين كار ، گناه مستقل است ، يعنى استحقار ذنب از گناهان كبيره باشد ؟\r\n\r\nبسمه تعالى\r\n- اگر مراد از آشكار كردن ، نقل و اظهار گناه خود به ديگران باشد اين خود معصيت مىباشد ، و امّا علنى گناه كردن ، معصيت جداگانه محسوب نمىشود ، و اللّه العالم .\r\n\r\n2006\r\n- آيا آشكار كردن گناه در جايى كه جواز عقلايى وجود دارد مثل طبيب يا عالم اشكال دارد ؟\r\n\r\nبسمه تعالى\r\n- اگر اضطرار به گفتن پيش طبيب داشته باشد مانعى ندارد ، و لكن نزد عالم بايد فرضى بگيرد ، و اللّه العالم .\r\n\r\n2007\r\n- در ختنه آيا لازم است كه تمام پوست روى حشفه را ببرد يا اينكه اگر مقدار كمى از پوست را برش دهد كافى است ؟ چنانچه در بعض روستاهاى دور افتاده كه دسترسى به دكتر و دارو ندارند و با امكانات قديمى اطفال را ختنه مىكنند نمىتوانند تمام پوست روى حشفه را ببرند چون احتمال عفونت زخم و در نتيجه ضرر به حيات شخص است لذا مقدار كمى از پوست را قطع مىكنند به قدرى كه مسمّاى برش صدق كند ، آيا اين قدر كافى است ؟ در صورت عدم كفايت اگر كسى با چنين كيفيتى ختنه شده باشد تكليفش چيست ؟\r\n\r\nبسمه تعالى\r\n- بايد معظم حشفه ظاهر شود ، و اگر چنين نيست شخص مكلف بايد آن را و لو با مراجعهء به طبيب ظاهر كند ، و اللّه العالم .\r\n\r\n2008\r\n- احتراما ضمن آرزوى طول عمر و سلامتى براى آن وجود مبارك مستدعى است نظر مبارك فقهى خويش را در زمينه‌هاى : 1 - خودكشى 2 - شروع به خودكشى 3 - معاونت و مشاركت در خودكشى و 4 - مجازات ( تعزير ) هر كدام از موارد ياد شده اعلام فرماييد .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nبسمه تعالى\r\n- خودكشى و شروع در خودكشى و اعانت در آن حرام است و تعزير دارد ، و اللّه العالم .\r\n\r\n2009\r\n- حكم گرفتن حقوق و استخدام در شهردارى و استفاده از امكانات آن را بفرماييد ؟\r\n\r\nبسمه تعالى\r\n- اگر عمل شما در شهردارى عمل مشروع است ، استخدام و گرفتن حقوق مانعى ندارد . و استفاده از امكانات ، تابع مقررات شهردارى مىباشد ، و اللّه العالم .\r\n\r\n2010\r\n- نظر به اختصاص منابع طبيعى تجديد شونده ( جنگل و مرتع ، آب و خاك ) بعنوان بخشى از انفال و تعلق آن به خدا و رسول صلّى اللّه عليه و آله و سلّم خواهشمند است نظر مبارك را در خصوص بهره‌بردارى بىرويه و تخريب اين منابع به نوعى كه منجر به خسارات جبران‌ناپذير گشته و از اين طريق عوارض و عواقب سوء آن موجب بروز لطمات به آحاد مردم اعم از نسل فعلى و نسلهاى آينده مىگردد ، مشروحا مرقوم فرماييد . ضمنا بيان فرماييد نظرات كارشناسان فنى اين رشته در زمينهء فوق چه جايگاهى دارد ؟\r\n\r\nبسمه تعالى\r\n- آنچه براى صحت و سلامتى مردم لازم است ، از بين بردن آنها و يا ضرر زدن به آنها جايز نيست ، و اللّه العالم .\r\n\r\n2011\r\n- آيا سلام دادن مرد اجنبى به زن اجنبيه مطلقا حرام است يا آنكه اگر به جهت ادب باشد حلال است ، يا مثلا به پير زن عيب ندارد ؟\r\n\r\nبسمه تعالى\r\n- سلام كردن مرد به زن اجنبيهء جوان مكروه است و نسبت به پير زن اشكالى ندارد ، و اللّه العالم .\r\n\r\n2012\r\n- اگر كسى وسواسى بوده و در حمامهاى عمومى بيشتر از معمول آب استفاده مىكرده ، آيا الان بايد برود و پول آن مقدار آبى را كه بيشتر از معمول استفاده كرده به صاحب حمام بپردازد يا لازم نيست ؟\r\n\r\nبسمه تعالى\r\n- اگر مصرف زيادى غير متعارف بوده به نحوى كه صاحب حمامها به آن راضى نمىشوند ، بايد صاحب حمام را راضى كند ، و اللّه العالم .\r\n\r\n2013\r\n- افرادى مقلّد حضرت عالى هستند ، كشيدن ترياك را حضرت عالى حلال ، حرام يا مكروه مىدانيد ؟\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nبسمه تعالى\r\n- اعتياد به ترياك كشيدن حرام است ، ولى همانند شراب نيست كه استفادهء كم و زياد از آن حرام باشد ، و اللّه العالم .\r\n\r\n2014\r\n- در كتابى ، نويسنده آن مىنويسد : « شنيدم پيغمبر صلّى اللّه عليه و آله و سلّم فرمودند : با زنهايتان وعده را خلف نماييد و دروغ هم عيب ندارد ، امّا وعدهء بچه را لازم الوفا بدانيد و وفا كنيد و دروغ نگوييد » ، لطفا به صورت ساده منظور از اين فرمايش را بيان نماييد .\r\n\r\nبسمه تعالى\r\n- چنين چيزى ثابت نيست و دروغ مطلقا جايز نيست ، امّا خلف وعده كه انشائى باشد مخالفت آن عيبى ندارد . امّا وعده‌اى كه به اولاد مىدهند و لو انشائى باشد ، به جهت تأديب و اينكه خيال نكنند كه دروغ گفتن جايز است لازم است به وعده وفا كنند ، و اللّه العالم .\r\n\r\n2015\r\n- در مورد زدن ريش اگر حكمت اين است كه مرد شبيه زن مىشود يا حيثيت او زير سؤال مىرود ، در صورتى كه رفتار و گفتار و لباس و اصلاح موى سر به گونه‌اى باشد كه به هيچ وجه اين خيال ايجاد نشود كه اين مرد خود را به شكل زنها در آورده است و در محيطى كه حيثيت آدم با ريش يا بدون ريش تعيين نشود و خصوصا در سفرهاى خارجه كه چه بسا حيثيت آدم زير سؤال برود و او را چه بسا يك آدم لا ابالى محسوب كنند ، آيا مىتوان ريش را با ماشين از ته زد يا نه ؟ اينكه گاهى ريش را بزند و گاهى بگذارد كمى بلند شود و دوباره از ته بزند در مسأله چه حكمى پيدا مىكند ؟\r\n\r\nبسمه تعالى\r\n- اين امور مجوّز زدن ريش نمىشود . و حكمت حرمت تراشيدن ، اين امور ذكر شده در سؤال نمىباشد ، و اللّه العالم .\r\n\r\n2016\r\n- احتراما بعرض مىرساند مسألهء مورد استفتاء اختلاف بين دو روستا است كه مسبّب آن خوانين در رژيم ستم شاهى بوده‌اند ، به اين صورت كه دو چشمهء آب در ملك روستاى الف بوده و خان روستاى ب با توسل به زور همراه گروهى از افراد تحت نفوذ خود براى تصاحب آب روستاى الف به آن روستا حمله ور شده و خسارات فراوانى بوجود آورده تا اينكه خان روستاى ب با توجه به زور بيشترى كه داشته خواستهء خود را به خان روستاى الف تحميل كرده ، و با اينكه هيچ‌گونه رضايت\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nو اختيارى از طرف مردم روستاى الف نبوده معامله بين دو خان بر سر آب مذكور انجام شده و خلاصه با كندن جويى از دامنهء كوهها آب اين دو چشمه را به روستاى ب منتقل كرده‌اند و آب مذكور در طول هفته بين دو روستاى الف و ب تقسيم شده است و از آن زمان تا به حال هميشه اهالى روستاى الف متضرر و ناراحت بوده‌اند ، و لازم به توضيح است كه اهالى پنج روستاى مجاور هم به حقّانيت ادّعاى اهالى روستاى الف شهادت داده‌اند . لذا از محضر حضرت عالى استدعا داريم نظر مبارك را در مورد مسألهء فوق بيان فرماييد .\r\n\r\nبسمه تعالى\r\n- چنانچه اهالى روستاى الف در استفاده از آب چشمه‌ها سابق بوده‌اند ، اهالى روستاهاى ديگر نمىتوانند در استفاده از آب چشمه‌ها با اهالى روستاى الف مزاحمت نمايند . بلى اگر آب چشمه‌ها براى استفادهء اهالى روستاى الف زياد باشد ، بعد از آنها استفادهء اهالى روستاهاى ديگر از آب مذكور مانعى ندارد . و در هر حال معامله‌اى كه دو خان بر سر آب مذكور انجام داده‌اند اثرى ندارد ، و اللّه العالم .\r\n\r\n2017\r\n- اگر داشتن فرزند زياد موجب عسر و حرج شود و جلوگيرى از راههاى ديگر براى حامله نشدن امكان نداشته باشد يا موجب عسر و حرج شود ، آيا در اين صورت جلوگيرى از حاملگى توسط بستن لوله‌هاى رحم زن بطور دائم يا موقت جايز مىباشد يا خير ؟\r\n\r\nبسمه تعالى\r\n- جايز نيست ، و اللّه العالم .\r\n\r\n2018\r\n- تبليغات بيش از حدّ بسيارى از جمله دختران را به سوى فوتبال و جمع‌آورى عكسهاى فوتباليست‌ها و نصب آنها در منازل كشانده و اثرات نامطلوبى را از نظر تحصيلى و الگو دهى داشته است و در برخى موارد موجب بروز منكراتى در جامعه شده ، ارشاد حضرتعالى در اين زمينه چيست ؟\r\n\r\nبسمه تعالى\r\n- اين آثارى است كه در آخر الزمان ظاهر مىشود و در بعض روايات ذكر شده است . دعا نماييد كه بدتر از اين نشود ، و اللّه العالم .\r\n\r\n2019\r\n- اگر كسى قرآن را حفظ كرده و پس از آن از خاطر ببرد چه حكمى دارد ؟\r\n\r\nبسمه تعالى\r\n- در فرض مزبور احتياط آن است كه آيات فراموش شده را مجددا حفظ كند ، و اللّه\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nالعالم .\r\n\r\n2020\r\n- چرا ادارهء ارشاد نوارهايى پخش مىكند كه با نوارهاى ترانه فرقى ندارد ؟\r\n\r\nبسمه تعالى\r\n- اين ابتلايى است كه مؤمنين به آن مبتلا مىشوند ، ما تذكر داده‌ايم لكن ترتيب اثر نمىدهند . در هر حال وزارت ارشاد ملاك حلال و حرام نيست ، همينطور كه صدا و سيما هم ملاك نمىباشد ، و اللّه العالم .\r\n\r\n2021\r\n- شخصى مسلمان گوسفندان خود را به يك فرد على اللهى سپرده و يكى از گوسفندان او به علت مريضى در حال موت بوده اين على اللهى آن حيوان را ذبح كرده ، اولا آيا اين حيوان حلال است يا حرام ؟ ثانيا اگر پول مرده آن حيوان را على اللهى به صاحب حيوان بدهد ، پول آن حلال است يا حرام چون آن على اللهى مىخواهد از گوشت استفاده كند ؟\r\n\r\nبسمه تعالى\r\n- اگر آن على اللهى ، على عليه السّلام را خدا مىداند ، گوسفندى كه ذبح كرده است حلال نيست ، ولى اگر پولش را پرداخت نمايد گرفتن آن جايز است ، و اللّه العالم .\r\n\r\n2022\r\n- جوانى هستم 28 ساله ، بنده از سالى كه به تكليف رسيدم ( 15 سالگى ) مدت 3 سال مجرد بودم و در سن 18 سالگى ازدواج كردم و در اين مدت 3 سال مجردى مرتكب اشتباهاتى شدم كه در قرآن وعدهء عذاب داده شده است ، و از روزى كه ازدواج كردم ديگر آن اشتباهات را انجام ندادم و تا زنده هستم انجام نخواهم داد و خيلى خيلى پشيمان و ناراحت هستم و توبه كردم ، امّا مدتى است كه فكر آن اشتباهات ( گناهان ) من را ديوانه كرده و يك حالت روانى و عصبى دلهره و اضطراب دارم به قدرى دنيا برايم تنگ شده كه از كار و زندگى مأيوس و نااميد شده‌ام ، و ضمنا در آن موقع كه اين اشتباهات را انجام داده‌ام نمىدانستم كه اينها حدود خداوند است و نمىدانستم كه قيامت در كار هست ، و از روزى كه فهميدم چه اشتباهاتى را مرتكب شده‌ام يك حالت وسواس پيدا كرده‌ام كه با خود مىگويم : آيا اين نمازهايى كه مىخوانم و اين توبه كه كرده‌ام را خدا قبول كرده يا نه ، و از خدا مرگ خود را طلب مىكنم و به قدرى ناراحت هستم و فكر كرده‌ام كه يك حالت شك و ترديد به من دست مىدهد و هميشه\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nفكر آخرت و روز قيامت هستم .\r\nحال بنده چه‌كار كنم ؟ تكليف من چيست كه از اين زندان نجات پيدا كنم ؟\r\n\r\nبسمه تعالى\r\n- رحمت خداوند متعال وسيع‌تر است از آنچه شما سابقا از روى جهالت مرتكب شده‌ايد ، و نااميدى از رحمت واسعهء خداوند ، وسوسهء شيطان است . شيطان سابقا به نحوى شما را وسوسه كرده و حالا به نحوى ديگر ، وسوسهء شيطان را از خود دور كنيد خداوند تبارك و تعالى وعده داده است تمام گناهان را در صورتى كه توبه كنيد ببخشد ، و اللّه العالم .\r\n\r\n2023\r\n- آيا نشستن در جوار نامحرم در تاكسى و وسايل عمومى ديگر جايز است ؟ ( در صورتى كه تماس بين اين دو از روى لباس باشد ) .\r\n\r\nبسمه تعالى\r\n- اگر التذاذ جنسى در بين نباشد مانعى ندارد ، و اللّه العالم .\r\n\r\n2024\r\n- فرا گرفتن علوم غريبه مثل علم رمل و جفر و اسطرلاب حكمش چگونه مىباشد ؟\r\n\r\nبسمه تعالى\r\n- رمل و جفرى كه امروزه مرسوم است اعتبارى ندارد و شخص نمىتواند به آنها اعتماد كند ، و اللّه العالم .\r\n\r\n2025\r\n- بطور كلى براى جلوگيرى از شهوت چه بايد كرد ؟\r\n\r\nبسمه تعالى\r\n- بايد تصميم گرفت و اشتغال به كارهايى پيدا كرد كه نيروى بدن در آنها صرف شود . رو آوردن به امور شهوانى نوعا ناشى از بيكارى است ، و اللّه العالم .\r\n\r\n2026\r\n- با دانشجويان بد حجاب در محافل دانشگاهى ، چگونه بايد برخورد نمود ؟\r\n\r\nبسمه تعالى\r\n- بايد آنها را امر به معروف و نهى از منكر نمود و لو به دعوت كردن عالم متبحّرى كه آنها را تبليغ كند ، و اللّه العالم .\r\n\r\n2027\r\n- ختنهء خدايى كدام است ؟ و حكمش چيست ؟\r\n\r\nبسمه تعالى\r\n- اگر صدق كند كه ختنهء مادرزادى است ، ختنه كردن بر او واجب نيست ، گرچه احوط آن است كه اگر چيزى از حشفه زير پوست است آن را ظاهر كند ، و اللّه العالم .\r\n\r\n2028\r\n- در زمان حضرت رسول اكرم صلّى اللّه عليه و آله و سلّم و بعد از حضرت هم در زمان خلافت حضرت على عليه السّلام و خلفاى ثلاثه خريدوفروش برده و كنيز رواج داشت ، پس چرا حالا نيست ؟\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nبسمه تعالى\r\n- چون جنگ با كفار در اين زمان وجود ندارد ، موضوع استرقاق منتفى است ، و اللّه العالم .\r\n\r\n2029\r\n- در مجالس فاميل يا دوستان ، زن در ميان زنان و مرد در ميان مردان ( بدون اختلاط ) مىرقصند و دست مىزنند و به طشت و باديه و يا لگنى هم مىزنند و كار آنها شهوت‌انگيز هم نيست ، آيا بايد در اين مجالس نشست يا خير ؟\r\n\r\nبسمه تعالى\r\n- نشستن در اين مجالس چنانچه مشتمل بر حرامى نباشد مانعى ندارد ، و اللّه العالم .\r\n\r\n2030\r\n- نظر مبارك حضرت عالى در مورد ردّ مظالم چيست و مدت نگهدارى و اعلام آن و تصميم در مورد اشياء پيدا شده آيا با خود پيداكننده است يا لازم است حاكم شرع را در جريان بگذارد ؟\r\n\r\nبسمه تعالى\r\n- در مورد مجهول المالك تا مادامىكه مأيوس نشده‌ايد بايد جستجو از صاحبش نماييد و بعد از يأس با اجازهء حاكم شرع صدقه دهيد . و در مورد اشياء پيدا شده اگر تا يك سال فحص كرديد و صاحبش پيدا نشد مىتوانيد آن را صدقه دهيد و اجازهء حاكم شرع لازم نيست . و در مورد ردّ مظالم يا بايد به حاكم شرع بدهيد و يا به اجازهء او به فقير داده مىشود ، و اللّه العالم .\r\n\r\n2031\r\n- نظر حضرتعالى در مورد شعبده‌بازى و دعوت از اين افراد و صرف هزينه در اين امور چگونه است ؟\r\n\r\nبسمه تعالى\r\n- شعبده‌بازى داخل سحر نيست ، و اگر عنوان حرام ديگرى در آن نباشد مانعى ندارد ، و لكن شعبده‌باز به شعبده‌بازىاش مستحقّ مزد نمىشود و صرف مال در مثل اين امور ، صرف در باطل است ، و اللّه العالم .\r\n\r\n2032\r\n- زنان يا مردانى كه در خيابان‌ها و پياده‌روها نشسته و براى مردم فال مىگيرند و از گذشته و آينده خبر مىدهند ، آيا كار آنها مشروعيت دارد و پول دادن به آنها جايز است ؟\r\n\r\nبسمه تعالى\r\n- فال اعتبار ندارد و اگر مشتمل بر كذب باشد حرام است و نمىشود بعنوان اجرت به آنها پول داد ، و اللّه العالم .\r\n\r\n2033\r\n- آيا ياد گرفتن روخوانى و روانخوانى قرآن مجيد واجب است ؟ از لحاظ تجويد چيست ؟\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nبسمه تعالى\r\n- قرائت قرآن مجيد به نحوى كه علماء تجويد گفته‌اند لزومى ندارد ، بايد به صورت صحيح خوانده شود و آن مقدار از قرآن مجيد كه در قرائت نماز آن را مىخواند واجب است آن را به صورت صحيح بخواند و نسبت به بقيهء قرآن مستحب مؤكد است ، و اللّه العالم .\r\n\r\n2034\r\n- افرادى دعا نويس هستند و بيماران و افرادى كه از همه جا دستشان بريده شده پيش اين گروه مىروند ، وظيفهء ما در مقابل آنها چيست ؟\r\n\r\nبسمه تعالى\r\n- دعا نويس اگر دعايى كه از قبيل توسّلات است بنويسد مانعى ندارد و هديه به او اشكالى ندارد ، و بسا دعا نويس شخص باتقوايى هست كه دعايش اثر مىكند ، و اللّه العالم .\r\n\r\n2035\r\n- وظيفهء شرعى در قبال افراد بد حجاب در جامعهء اسلامى چيست ؟\r\n\r\nبسمه تعالى\r\n- در صورت وجود شرايط ، بايد امر به معروف و نهى از منكر انجام شود ، و اللّه العالم .\r\n\r\n2036\r\n- فيلمبردارى كردن از مجالس عمومى و مردم كه امكان اين هم است كه در مجلس موسيقى مبتذل و يا رقصيدن هم صورت بگيرد آيا حرام است يا خير ؟\r\n\r\nبسمه تعالى\r\n- فيلمبردارى مرد از مجلس مردان و فيلمبردارى زن از مجلس زنان ( در صورتى كه فيلمبردار مرتكب عمل حرام مثل گوش دادن به موسيقى لهوى و غير آن نشود ) مانعى ندارد ، و اللّه العالم .\r\n\r\n2037\r\n- آيا هنگام طلبه شدن ، رضايت والدين لازم است ؟\r\n\r\nبسمه تعالى\r\n- چنانچه يقين يا اطمينان داريد بواسطهء نظر اهل خبره كه فردى مفيد براى اسلام و مسلمين خواهيد شد ، رضايت والدين لازم نيست ، و لو تا ممكن است كوشش كنيد تا رضايت آنها را جلب نماييد ، و اللّه العالم .\r\n\r\n2038\r\n- معناى دوست و رفيق چيست ؟ و بفرماييد وظيفهء دوست حقيقى در مورد دوست و رفيق خود تا چه اندازه است و بايد باشد ؟ و آيا در اين باره حديثى و روايتى از ائمّه عليهم السّلام داريم يا خير ؟\r\n\r\nبسمه تعالى\r\n- مؤمن دوست مؤمن است و چنانچه شخص در برادر مؤمن خود نقصى ديد يا از او\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nگناه و لغزشى ديد بايد او را امر به معروف و نهى از منكر كند و نصيحت نمايد تا نقص او بر طرف شود و مواظب باشد كه شيطان او را فريب ندهد ، و اللّه العالم .\r\n\r\n2039\r\n- شخص زنى را به كلفتى خانه گرفته است ، آيا كلفت بدون خواندن عقد بر مرد صاحب خانه محرم مىشود ؟ آيا مرد مىتواند نزديكى كند يا خير ؟\r\n\r\nبسمه تعالى\r\n- كلفت بر صاحب خانه محرم نيست ، و تا وقتى كه عقد صحيح واجد شرايط بين زن و مرد برقرار نشده آنها نسبت به هم اجنبى هستند و كلفت نسبت به صاحبخانه مثل ساير زنهاى اجنبى مىباشد ، و اللّه العالم .\r\n\r\n2040\r\n- شخصى در اطراف قنات مالكين جزء ، زمين مزروعى دارد ، كه بوسيلهء جوى فرعى كه از كنار زمين‌هاى ديگران عبور مىكند و به شاه جوى مىرسد ، مشروب مىشود حالا در زمين خود خانه ساخته ، آيا حق دارد از اين جوى لولهء آب آشاميدنى براى خانه‌اش عبور دهد يا خير ؟\r\n\r\nبسمه تعالى\r\n- از آبراه مذكور فقط حقّ بردن آب قنات را دارد و تصرّفات ديگر مثل عبور دادن لولهء آب آشاميدنى و غير آن بايد به رضايت صاحب ملك باشد ، و اللّه العالم .\r\n\r\n2041\r\n- از نظر اسلام به غير از آقا امام زمان « عج » كدام پيامبر يا شخصى غايب است ؟ و آيا در ظهور حضرت آقا مهدى « عج » نقشى خواهند داشت يا خير ؟\r\n\r\nبسمه تعالى\r\n- حضرت خضر معروف است ، و نفر سوم هم با حضرت ديده شده است ، و اللّه العالم .\r\n\r\n2042\r\n- اداى لهجهء خاصى از مؤمنين را ( بدون قصد تمسخر يا قصد ديگرى ) در آوردن يا تقليد كردن از نحوهء بحث علما بدون قصد تمسخر ، آيا جايز است ؟\r\n\r\nبسمه تعالى\r\n- مانعى ندارد ، و اللّه العالم .\r\n\r\n2043\r\n- نقل كردن جوكهايى دربارهء اقوام خاص ( بدون اينكه متكلم قصد اهانت داشته باشد ) چه حكمى دارد ؟\r\n\r\nبسمه تعالى\r\n- مانعى ندارد ، بلى چنانچه بخاطر نقل آن جوك جماعتى شخص معينى يا تمام طائفهء خاصى را مضحكه كنند و لو گويندهء جوك قصد اهانت نداشته باشد ، نقل آن جايز\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nنيست ، و اللّه العالم .\r\n\r\n2044\r\n- در احكام اسلامى آيا مميّزى كه بالغ نيست نيز داخل در احكام است ( مثلا غيبت يا اهانت او حرام باشد ) ؟ غير مميّز چطور ؟\r\n\r\nبسمه تعالى\r\n- غيبت از طفل مميّز و اهانت به او جايز نيست خصوصا در صورتى كه موجب وهن بر پدر و مادر بشود ، و اللّه العالم .\r\n\r\n2045\r\n- آيا در صورتى كه ارحام شخص مرتكب گناهانى مثل غيبت و تهمت شوند و نهى از منكر در آنها بىاثر باشد ، مىتوان براى اينكه در گناه غيبت با او شريك نشد با او قطع رابطه نمود ؟\r\n\r\nبسمه تعالى\r\n- چنانچه احتمال بدهد كه قطع ، مؤثر در ترك منكر يا فعل معروف مىباشد مانعى ندارد ، و نيز اگر رفتن سبب هتك او مىشود قطع جايز است ، و اللّه العالم .\r\n\r\n2046\r\n- شخصى در سال 1373 مبلغ يك ميليون و هشتصد هزار تومان به شخص تاجرى داده مشروط به آنكه در افغانستان به تاريخ معيّن معادل آن پول افغانى بدهد ولى تاجر تا به حال آن پول را نداده بلكه در خفا بسر مىبرد . اگر خودش پيدا شود و يا اموالش بدست آيد ، شخص طلبكار اصل پول خود را حق دارد و يا پول افغانى معادل آن را ؟\r\nثانيا آنكه مصارف و مخارج كه به علّت بدست آوردن پول نموده و كاهش ارزش پول از چهار سال تا به اين وقت ، آيا طلبكار حق دارد و يا خير ؟\r\n\r\nبسمه تعالى\r\n- اگر پول افغانى را خريده بوديد كه آنجا تحويل دهد در وقت معيّن و او تحويل نداد ، حق داريد فسخ كنيد و پول ايرانى را بگيريد ، و اگر معامله نبوده باز پول ايرانى را حقّ مطالبه داريد . و فقط حقّ مطالبهء پول خودتان را داريد ، و اللّه العالم .\r\n\r\n2047\r\n- مؤسسه خيريه‌اى كه به قصد كمك به ايتام ، مستمندان و نيازمندان جامعه فعاليت مىكند اين سؤال را از حضرتعالى دارد :\r\nالف ) خيرات ، مبرّات ، نذورات كه صاحبان عنوان نكرده‌اند در چه راهى خرج شود ؟ تكليف چيست ؟\r\nب ) فقر يك نيازمند چگونه به اثبات مىرسد ؟ و از چه راهى بايد بدانيم كسى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمستحقّ كمك كردن است ؟\r\n\r\nبسمه تعالى\r\n- الف ) در مواردى كه يقينا از مصاديق خير مىباشد صرف مىگردد ، و اللّه العالم .\r\nب ) اگر احتمال فقر او داده شود و خلاف آن محرز نشود و حالت سابقهء غنا هم نداشته باشد ، حكم به فقر او مىشود ، و اللّه العالم .\r\n\r\n2048\r\n- در بعضى كشورهاى مسلمان‌نشين ( از جمله جمهورى آذربايجان ) اعتقادى جديد به وجود آورده‌اند ، افرادى از مسلمانان با يك عمل بىسابقه مىخواهند بگويند كه اين كارهاى آنها از نظر اعتقادى صحيح است و به واسطهء اين كارهاى خودشان از مردم مسلمان نذر و پول جمع مىكنند . كار آنها عبارت است از اينكه يك علمى ( پرچمى ) را در دست مىگيرند ( مخصوصا در ايّام ماه محرّم ) و به مردم مىگويند كه اين علم مثل پرنده مىپرد و خود به خود با سرعت حركت مىكند ، علت اين كار را هم توجيه مىكنند كه علم از حضرت ابو الفضل عليه السّلام نيرو مىگيرد و چون با نام او ساخته شده اين طور مىپرد . جالب اين كه علم در دست افراد خاص به جوش مىآيد و هر كسى نمىتواند او را به حركت ( با سرعت ) در آورد . با توجه به اينكه اكثر افراد متديّن ( و در اين موضوع بىسواد ) عادى اين كار را به عنوان معجزه و كرامت قبول دارند و اعتقاد دارند كه چون اين پرچم به نام أبو الفضل است خود به خود به جوش مىآيد ، حضرت عالى به عنوان مرجع تقليد و حافظ دين مبين اسلام دربارهء اين اعتقاد بىسابقه نظر مباركتان چيست ؟\r\n\r\nبسمه تعالى\r\n- اين امر از مجعولات است و بايد مؤمنين از ترويج آن بپرهيزند ، و اللّه العالم .\r\n\r\n2049\r\n- سينه زدن براى امام حسين عليه السّلام يا ائمه عليهم السّلام به طورى كه به انسان ضرر برساند يا با حالت تكان خوردن باشد چه حكمى دارد ؟\r\n\r\nبسمه تعالى\r\n- تكان خوردن مانعى ندارد و سينه زدن به طور متعارف براى سيد الشهداء و ائمهء معصومين عليهم السّلام به بدن ضرر نمىرساند ، و اللّه العالم .\r\n\r\n2050\r\n- بلند شدن هنگام دعاى امام زمان « عج » از باب استحباب چه حكمى دارد ؟\r\n\r\nبسمه تعالى\r\n- به عنوان تعظيم به حضرت عليه السّلام مانعى ندارد ، و اللّه العالم .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\n2051\r\n- غيبت كردن افرادى كه ضد ولايت هستند چه حكمى دارد ؟\r\n\r\nبسمه تعالى\r\n- غيبت كردن مؤمن حرام است ، مگر در موارد خاصى كه استثناء شده كه آن موارد در توضيح المسائل ذكر شده است ، و اللّه العالم .\r\n\r\n2052\r\n- گرفتن وجه در قبال كلاسهاى قرآن از دانش‌آموزان به عنوان شهريه چه حكمى دارد ؟\r\n\r\nبسمه تعالى\r\n- چنانچه شهريه براى مصارف ديگر كلاس باشد - نه براى اجرت معلّم - مانعى ندارد ، و اللّه العالم .\r\n\r\n2053\r\n- آب چاهى را شهردارى توسط سازمان آب در اختيار ما قرار داده ، بعضى ادّعاى مالكيت آن چاه را نموده و اعلان به عدم رضايت كرده‌اند . به شهردارى رجوع كرديم گفتند آب را ما بالاخره يا از خود شخص يا از مسئول امور چاه به طور قانونى در اختيار گرفته‌ايم . حال اين آب براى ما از چند جهت مشكوك است :\r\n1 - آيا شهردارى آن را خريده يا نه ؟\r\n2 - آنها كه مدّعى تصرف عدّه‌اى شهردارى بوده‌اند آيا واقعا مالك آن چاه بودند يا مالك ، كس ديگرى بوده ؟\r\nدر هر صورت حكم آن براى ما روشن نيست ، تكليف چيست ؟\r\n\r\nبسمه تعالى\r\n- چنانچه جمعى يا شخصى ادّعا كند كه چاه ملك ماست ، كسانى كه چاه را در اختيار گرفته‌اند بايد از مالك يا مالكين واقعى چاه فحص و جستجو كنند و به مجرد ادّعاى مدّعى يا مدّعيان مالكيت آنها اثبات نمىشود و چاه در اختيار آنها قرار نمىگيرد ، و اللّه العالم .\r\n\r\n2054\r\n- آب چاهى است در اختيار سازمان آب كه آن را در اختيار مشتركين قرار داده ، اين چاه معروف است كه مصادره شده و نمىدانيم آيا توسط شخص به حكم شرع بوده و آيا به صورت شرعى بوده يا نه ؟ ! احتمال صحت مىدهيم آيا مىتوانيم در اين آب تصرف كنيم ؟\r\n\r\nبسمه تعالى\r\n- در فرض احتمال و شك بايد جستجو كند و از مالك يا مالكين اجازه بگيرد ، و اگر از دسترسى به مالك يا مالكين مأيوس است بايد به حاكم شرع جامع الشرائط رجوع كند ،\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nو اللّه العالم .\r\n\r\n2055\r\n- يكى از علامات بلوغ ، احتلام است ، آيا شخصى كه استمناء كرده و منى از او خارج شده هم محتلم است و بنا بر اين بالغ ؟ اگر كسى نسبت به علائم بلوغ جاهل بوده و سپس علم حاصل كرده آيا معذور است يا نه ؟\r\n\r\nبسمه تعالى\r\n- الف ) بلى در فرض مزبور بالغ شده است ، و اللّه العالم .\r\nب ) بايد عباداتى كه در زمان بلوغ از او فوت شده قضا كند ، و اللّه العالم .\r\n\r\n2056\r\n- اگر محيط و عرف به گونه‌اى باشد كه حيا و حيثيت حفظ شود ، آيا مرد مىتواند در جايى كه زن نامحرم عبور مىكند و يا نشسته است در آب دريا برود و يا با شلوار كوتاه و يا بدون پيراهن باشد يا خير ؟\r\n\r\nبسمه تعالى\r\n- امورى كه باعث ترويج فساد و خلاف عفت باشد جايز نيست در هر زمان ، و اللّه العالم .\r\n\r\n2057\r\n- آيا مىتوان از برنامه‌هاى كامپيوترى شركتهاى كفار يا اهل كتاب مستقل از ساير كشورها مثلا آمريكا بدون اجازهء آنها گپىبردارى كرد و يا بدون پرداخت پولى از اين برنامه‌ها استفاده كرد ( با توجه به اينكه شما هنگامى كه اين برنامه را در كامپيوتر خود براى اولين بار مىگذاريد بايد با زدن يك دگمه قبول كنيد كه مىپذيريد وجهى را براى شركت خارجى حواله كنيد تا بعد به شما اجازه دهد از برنامه استفاده كنيد ، و تا اين دگمه را نزنيد به شما اجازهء ورود به برنامه داده نمىشود ) . يا همينطور كتابهاى آنها را بدون اجازهء آنها يا بدون پرداخت وجهى به آنها ترجمه كرد يا با قيمت ارزانتر دوباره چاپ كرد ؟ خريدن اين كتابها يا برنامه‌ها چطور است ؟\r\n\r\nبسمه تعالى\r\n- اگر برنامه‌هاى فساد باشد ، چه پول بدهد يا ندهد جايز نيست ؛ و اگر فساد نباشد ولى موجب وهن مسلمين و مؤمنين باشد ، بدون پرداخت پول باز جايز نمىباشد ، و اللّه العالم .\r\n\r\n2058\r\n- در توضيح المسائل آمده است كه استبراء انواع مختلفى دارد ، آيا مىشود يك مدل سادهء ديگر از انواع استبراء را ذكر بفرماييد ، و سؤال اينكه آيا اگر به جاى سه بار ، شخصى\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nيك بار دست بكشد و بعد از آن آبى ببيند مىتواند بنا را بر اين بگذارد كه اين « ودى » است نه « بول » ؟\r\n\r\nبسمه تعالى\r\n- در استبراء سه مرتبه كشيدن در هر قسمت بنابر احوط لازم است و يك مرتبه كفايت نمىكند ، و اللّه العالم .\r\n\r\n2059\r\n- اگر كسى وسواسى نبوده ولى بر خلاف شرايط يك مكان عمومى ( كه صاحب خاصى ندارد ) از امكانات آنجا استفاده كرده الآن بايد چه كند ؟\r\n\r\nبسمه تعالى\r\n- اگر مكان عمومى از مباحات بوده مانند پاركها و يا از موقوفات عامه بوده است ، چيزى به عهدهء شما نمىباشد ، و اللّه العالم .\r\n\r\n2060\r\n- مداوا كردن به چيز حرام مثل دمبلان حيوان حلال گوشت چه حكمى دارد ؟\r\n\r\nبسمه تعالى\r\n- چنانچه اضطرار به خصوص آن نداشته باشد جايز نيست ، و اللّه العالم .\r\n\r\n2061\r\n- آيا برگرداندن انگشتر عقيق به سمت داخل دست هنگام قنوت مستحب است ؟\r\n\r\nبسمه تعالى\r\n- استحباب آن ثابت نيست لكن به قصد رجاء مانعى ندارد ، و اللّه العالم .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nريش\r\n\r\n2062\r\n- زدن ريش با ماشينى كه هم سطح تيغ اصلاح كند چه حكمى دارد ؟\r\n\r\nبسمه تعالى\r\n- زدن ريش به اين صورت ، حكم با تيغ زدن را دارد ، و اللّه العالم .\r\n\r\n2063\r\n- آيا پولى را كه آرايشگر از راه تراشيدن ريش با تيغ مىگيرد حلال است يا حرام ؟ چون بعضى از آقايان اين كسب و در آمد را حلال نمىدانند .\r\n\r\nبسمه تعالى\r\n- بنابر احتياط لازم تراشيدن ريش با تيغ و يا چيز ديگرى كه مثل تيغ است جايز نبوده و نبايد پول بگيرد ، و اللّه العالم .\r\n\r\n2064\r\n- تراشيدن موى صورت با تيغ چه حكمى دارد ؟\r\nزدن موى صورت با ماشينهاى مخصوص ريش‌تراش چه حكمى دارد ؟\r\nكوتاه كردن موى صورت به نحوى كه اگر كسى ببيند شك كند كه از ته تراشيده چه حكمى دارد ؟\r\n\r\nبسمه تعالى\r\n- بنابر احتياط واجب بايد چانه و اطراف آن را نتراشد و از ته نزند به طورى كه در مجلس گفتگو صدق كند ريش دارد ، و در از بين بردن موى ريش بين تراشيدن آن با تيغ و ماشينى كه از ته مىزند فرقى نيست ، و اللّه العالم .\r\n\r\n2065\r\n- كندن موى صورت براى مرد چگونه است ( زير گلو يا چانه ) و گونه‌ها ؟\r\n\r\nبسمه تعالى\r\n- كندن چند موى از صورت كراهت دارد ، و كندن موهاى زير گلو و گونه نيز مكروه مىباشد ، و اللّه العالم .\r\n\r\n2066\r\n- شخصى شغلش آرايشگرى است ، در مورد تراشيدن صورت ترديد دارد . افراد مختلف و مراجعين از او مىخواهند كه صورتشان را بتراشد و مىگويند كه حرام نيست ، تكليف اين شخص در مورد تراشيدن صورت چيست ؟ آيا حرمت تراشيدن صورت\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nقطعى است و اين شخص بايد تراشيدن صورت را ترك كند يا معذور است ؟\r\n\r\nبسمه تعالى\r\n- بنابر احتياط واجب تراشيدن موهاى چانه و اطراف آن جايز نيست ، و گفتن مشترى كه مانعى ندارد حجت شرعى حساب نمىشود ، و اللّه العالم .\r\n\r\n2067\r\n- حدّ ريش چقدر است ؟ ( بعضى عوام بجاى زدن صورت با تيغ با ماشين به نحوى مىزنند كه اصطلاحا ته‌ريش مىگويند نه ريش لطفا توضيح فرماييد ) .\r\n\r\nبسمه تعالى\r\n- حدّش اين است كه در روبرويى با شخص عرفا بگويند در قسمت چانه و اطراف آن ريش دارد ، و اللّه العالم .\r\n\r\n2068\r\n- با عنايت به اينكه در بعضى از مسافرتهاى خارجى ، انسان مجبور به تراشيدن ريش مىباشد ، آيا مىتوان تقيّه نمود ؟\r\n\r\nبسمه تعالى\r\n- در مورد تراشيدن ريش ، تقيّه و اضطرار نيست ، و اللّه العالم .\r\n\r\n2069\r\n- آيا به نمرهء صفر ماشين صدق ريش‌تراشى مىكند ؟\r\n\r\nبسمه تعالى\r\n- بنابر احتياط واجب چانه و اطراف آن بايد طورى اصلاح شود كه بگويند ريش دارد ، و اللّه العالم .\r\n\r\n2070\r\n- آيا تراشيدن موهاى زير لب پايين حرام است ؟\r\n\r\nبسمه تعالى\r\n- حرام نيست و بنابر احتياط واجب موى قسمت چانه را نتراشند ، و اللّه العالم .\r\n\r\n2071\r\n- حكم افرادى كه قسمتى از ريش خود را تراشيده و قسمتى را باقى مىگذارند ( ريش پرفسورى ) چيست ؟\r\n\r\nبسمه تعالى\r\n- بنابر احتياط واجب بايد چانه و اطراف آن را نتراشند - و از ته نزنند - بطورى كه صدق كند ريش دارد ، و تراشيدن بقيهء صورت مانعى ندارد ، و اللّه العالم .\r\n\r\n2072\r\n- آيا ريش تراشيدن با تيغ براى كسى كه ريش كم دارد چه حكمى دارد ؟ آيا اشكال دارد ؟\r\n\r\nبسمه تعالى\r\n- چنانچه ريش صدق كند - و لو كم باشد - نبايد چانه و اطراف آن را بتراشد ، و اللّه العالم .\r\n\r\n2073\r\n- اكتفاء به ريش پروفسورى يعنى تراشيدن زائد بر چانه جايز است يا نه ؟\r\n\r\nبسمه تعالى\r\n- چنانچه چانه و اطراف آن را باقى بگذارد كه صدق كند ريش دارد ، تراشيدن بقيه مانعى ندارد ، و اللّه العالم .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\nحق المارّه\r\n\r\n2074\r\n- اينكه گفته مىشود : عبور كنندهء از باغى مىتواند از ميوهء آن باغ بخورد ، در چه شرايطى درست است ؟\r\n\r\nبسمه تعالى\r\n- اگر اتفاقا عبورش افتاد به باغى كه ديوار ندارد و نحوى نباشد كه اگر هر كس عبور كند و بخواهد استفاده كند چيزى براى صاحبش باقى نماند ، در اين صورت استفاده به مقدار متعارف مانعى ندارد ، و اللّه العالم .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nتأديب\r\n\r\n2075\r\n- آيا كار بعضى از معلّمها و دبيرها كه دانش‌آموز خود را تنبيه بدنى مىكنند و كتك مىزنند اشكال شرعى ندارد ؟\r\n\r\nبسمه تعالى\r\n- چنانچه دانش‌آموز بالغ باشد و به عنوان تأديب زده شود و با او در وقت ثبت نام شرط شده است و او نيز قبول كرده است ، مانعى ندارد ، و لازم است به حدّ اقل محتمل اكتفا شود . و در صغير بايد با ولىّ شرعى او در وقت ثبت نام شرط شود ، و اللّه العالم .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nشعبده‌بازى\r\n\r\n2076\r\n- نظر شما در مورد شعبده‌بازى و صرف هزينه و دعوت افراد در مجالس چگونه است ؟\r\n\r\nبسمه تعالى\r\n- شعبده‌بازى اگر فقط شعبده‌بازى باشد و عمل حرامى در آن انجام نگيرد مانعى ندارد ، لكن اجرت گرفتن بر آن جايز نيست مگر اينكه صاحب پول آن را به شخص هديه بدهد و صرف مال در اقامهء اين مجالس در صورتى كه اهل و عيال شخص دهندهء مال در ضيق و مشقت باشند اشكال دارد ، و اللّه العالم .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\n\r\nشهادت\r\n\r\n2077\r\n- اگر زنى در محكمه به نفع شوهر خود و عليه شخصى شهادت داده باشد و بعد از مدتى با شوهر خود اختلاف شديد پيدا كرده و از شهادتى كه به نفع شوهر خود داده برگردد و بگويد شهادتم دروغ بوده :\r\nآيا از نظر شرعى برگشت زن از شهادتش بعد از اختلاف با شوهرش قابل قبول است ؟\r\nآيا عدول زن از شهادتش بعد از اختلاف با شوهرش ، شهادت اوليهء او را باطل مىكند ؟\r\n\r\nبسمه تعالى\r\n- چنانچه مورد مزبور از مواردى باشد كه شهادت زن در آن موارد مسموع است و زن هم شرايط شهادت را داشته ، با برگشت زن از شهادت سابق ، حكم سابق كه بر اساس شهادت زن ثابت شده نقض نمىشود ؛ لكن اگر شهادت زن موجب ضرر بر مدّعى عليه بوده ، در صورت رجوع زن از شهادت سابق ، زن ضامن است و بايد خسارت او را جبران نمايد ، و اللّه العالم .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nعقائد\r\n\r\n2078\r\n- حضرت آدم ابو البشر و حوّا همسرش اولين انسانهاى روى زمين بودند . از حوّا دو پسر و دو دختر زاده شد ، طبق بعضى روايات خواهر همزاد هابيل به قابيل و همشيرهء همزاد قابيل به هابيل داده شد ، و بدين ترتيب تناسل و توالد كردند ، تا زمان پيامبر اكرم محمد صلّى اللّه عليه و آله و سلّم كه خود نيز از نسل ايشان مىباشند . سؤال در اين است : آيا ازدواج اين دو برادر و خواهر تنى كه امروزه از نظر اسلام اشكال دارد درست بوده ؟\r\nو همچنين گفته مىشود با جنّيه ازدواج كرده‌اند ؟\r\n\r\nبسمه تعالى\r\n- تشريع احكام در زمانها ، مختلف بر حسب مصالح و مفاسد در زمان معيّنى كه آن شرع مشروعيت داشته است فرق مىكند ، و هنوز اول نبوت بوده است نه ختم نبوّت ، و زمينهء تشريع احكام مخالف در زمانهاى ديگر فراهم شده است . و توالد و تناسل بر مبناى شرع سابق توالد و تناسل مشروع است و نكاح در مقابل زنا قرار دارد ، بنابراين اگر روايات دستهء اول مطابق واقع باشد ، محذورى ندارد ؛ و اگر روايات دستهء دوم مطابق واقع باشد ، آن هم محذورى ندارد . و امّا اشكال تجرّد ، جواب اين است كه حوريّه يا جنّيه ، مادى هستند و خداوند قدرت دارد از حوريّه يا جنّيه با نطفهء انسان ، انسان بيافريند . و در بهشت مؤمنين همسران حوريّه دارند و لذات مادى در بهشت وجود دارد ، و اللّه العالم .\r\n\r\n2079\r\n- حضرت بارى تعالى قدرت نامتناهى دارد ولى آيا مىتواند در يك زمان معيّن اراده كند چيزى هم باشد و هم نباشد ؟\r\n\r\nبسمه تعالى\r\n- قدرت حضرت بارى تعالى عموميت دارد و هرچه ممكن است موجود شود ، قدرت به آن تعلق مىگيرد . قصور از ناحيهء قدرت نيست ، امر محال نمىتواند موجود شود . و در هر حال هشت وحدت در تناقض معتبر است . چه بسا دو شىء فرض شده و گمان مىشود\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nيك چيز است ، مثلا بودن در يك مكان و نبودن در مكان ديگر در يك زمان براى يك چيز ممكن است ، زيرا وحدت در مكان نيست و دو مكان است ، و اللّه العالم .\r\n\r\n2080\r\n- اگر خداوند داراى حس و حواس نيست چرا در قرآن كريم داريم : « نحن اقرب إليه من حبل الوريد » ؟ اين ارتباط به چه صورت است ؟\r\n\r\nبسمه تعالى\r\n- خداوند متعال صفات كماليه را بدون نقص و بدون نياز به آن يا هر چيز ديگر داراست و قرب خداوند قرب مكانى نيست بلكه خداوند احاطه وجودى و علمى به اشياء دارد ، و ظاهر آيهء شريفه اين است كه احاطهء پروردگار به انسان از خود او هم به خودش بيشتر است « الا انّه بكلّ شىء محيط » ، و اللّه العالم .\r\n\r\n2081\r\n- آيا عالم بودن خداوند و دانش و علم او به كارها و اعمال آدمى باعث جبر نمىشود ؟\r\n\r\nبسمه تعالى\r\n- علم خداوند متعال به كارهاى انسان كه اختيارا از او صادر مىشود تعلق گرفته است ، و اگر با اختيار واقع نشود ، بر خلاف علم پروردگار است . و علم خداوند علّت صدور افعال اختيارى نيست تا جبر لازم بيايد ، و اللّه العالم .\r\n\r\n2082\r\n- با توجه به اشكالاتى كه به برهان نظم وارد شده ، آيا مىتوانيم آن را به عنوان يك برهان براى خداشناسى بپذيريم ؟\r\n\r\nبسمه تعالى\r\n- برهان نظم در مورد نظم كلى و اثبات وجود ناظم قابل خدشه و اشكال نيست ، و اشكال در امور جزئيه نمىتواند نقض بر نظم كلّى باشد خصوصا در مورد اجرام و پديده‌هاى آسمانى و قانونمندى طبيعت كه منشأ بسيارى از علوم بشرى است ، و نظم نمىتواند اتفاقى باشد . لذا در قرآن كريم مكرر به اين برهان مردم را توجه داده و به تفكر و تعقل واداشته است ، و اللّه العالم .\r\n\r\n2083\r\n- از صفات خداوند ازلى و ابدى بودن آن است يعنى هميشه بوده است و داخل در ظرف زمان است يعنى موجودى زمانى مىباشد . در صورتى كه خداوند در زمان نيست ، آيا لازمهء خدايى كردن خداوند وجود انسان است يعنى از وقتى خداوند بوده انسان نيز وجود داشته يعنى اينكه ايشان نيز ازلى و ابدى است ؟\r\n\r\nبسمه تعالى\r\n- ازلى و ابدى بودن حق متعال به معناى خروج از حدّ زمان است نه دخول در ظرف\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nزمان كه مقدار حركت است و با وجود متحرك موجود مىشود . و ديگر آنكه خداوند نيازى به انسان و هر موجود ديگر ندارد تا اينكه بگوييم هميشه بايد انسان با خداوند متعال همراه باشد در حالى كه انسان مخلوقى است زمانى ، و اللّه العالم .\r\n\r\n2084\r\n- در حالى كه خداوند متعال كاملا عالم و آگاه مىباشد چرا ما انسانها را آفريده تا عذاب يا پاداش بدهد ؟\r\n\r\nبسمه تعالى\r\n- علم به عواقب انسانها مانع از حكيمانه بودن خلقت نيست . بر كسانى كه اتمام حجت نشده است و مستضعف هستند ، عذابى نيست ، و اين خود موافق عدل است . در خلقت انسان به طور كلّى عدّه‌اى به سعادت دائم مىرسند و اين امر كافى است براى اينكه خلقت حكيمانه باشد ، و اللّه العالم .\r\n\r\n2085\r\n- اگر الآن كه شما در حال مطالعهء اين سؤالات مىباشيد شخصى از در وارد شده و بگويد من امام زمانم ، شما چه مىكنيد ؟ به دست و پايش مىافتيد و يا او را طرد و دور مىكنيد ؟ خواستم بگويم در عصر جاهليت زمانى كه مردم آن زمان به اندازه‌اى جاهل و كودن بودند كه سر چيزهاى بىارزش جنگهاى طولانى و چندين‌ساله راه مىانداختند و دخترانشان را زنده به گور مىكردند و . . . آنگاه مردى همانند آنها ( امّى و چوپان ) برخيزد و بگويد : « من پيغمبر خدايم و به خدا ايمان آوريد » كدام يك از آنها باور مىكردند ؟ هر چند مظلوميت پيامبر صلّى اللّه عليه و آله و سلّم در اين برهه از زمان كاملا مشخص مىباشد ولى اگر زمان ديگرى مثلا وقتى تمدن انسانيت شكل مىگرفت و اينان لا اقل داراى مختصر تفكرى مىبودند پيامبر اسلام ظهور مىكرد بهتر نبود ؟\r\n\r\nبسمه تعالى\r\n- ظهور پيغمبر اسلام صلّى اللّه عليه و آله و سلّم در مثل چنان محيطى و آوردن مثل قرآن كريم كه معجزهء همهء زمانها و مكانها است خود يكى از امورى است كه بيش از هر چيز ديگر علامت نبوت و اعجاز پيغمبرى است ، و اللّه العالم .\r\n\r\n2086\r\n- آيا ايمان در همهء ادوار يكى بوده است ، اگر يكى بوده پس چرا در اين دوره يعنى در دين اسلام بايد نماز بخوانيم و روزه بگيريم در حالى كه در زمان پيامبران گذشته خبرى از چنين مسائلى وجود نداشته است ؟\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n\r\nبسمه تعالى\r\n- ايمان به آنچه هر پيغمبر الهى آورده لازم است و عمل به دستورات او چه راجع به بدن باشد مثل نماز و روزه ، چه مثل زكات راجع به اموال باشد جزء ايمان است ، و در اديان مختلف از نظر مقدار و چگونگى متفاوت بوده است ، اگر شما به مطالعهء قرآن كريم بپردازيد و در آيات روشن و گويا و محكم قرآن تفكّر كنيد بسيارى از مشكلات شما حل مىشود ، و اللّه العالم .\r\n\r\n2087\r\n- ما از نسل پيامبريم و پيرو خط او مىباشيم ( مسلمانان مؤمن ) و در روز قيامت شايد ( و يا حتما ) ائمهء اطهار و ديگر معصومان نزد خداوند براى ما شفاعت كنند . امّا ديگر مذاهب و كشورهاى خارجى كه حتى مسلمان نيستند در روز قيامت داراى شفيع يا شافعى نيستند ؟ آيا اين باعث ظلم و تبعيض نمىشود در حالى كه خداوند ظالم نيست ؟\r\n\r\nبسمه تعالى\r\n- كسانى كه حجت الهى به آنان ( غير امور فطرى ) نرسيده است ، مستضعف محسوب مىشوند و عذاب نمىشوند گرچه درجات اهل ايمان را ندارند ، و چه بسا نرسيدن حجت به نفع آنان بوده كه اگر به آنان مىرسيد عناد ورزيده و زير بار حق نمىرفتند و اهل عذاب مىشدند « و لو اسمعهم لتولّوا » ، و اللّه العالم .\r\n\r\n2088\r\n- داريم كه خداوند عظيم الشأن در همه جا هست ، اين به چه معنى است ؟ يعنى خداوند از نظر حجم اين قدر بزرگ است كه همه جا را اشغال مىكند يا خداوند دستگاه خودكارى است كه ما را مىبيند يا گوشى است كه صدا و حرف ما را مىشنود ؟\r\n\r\nبسمه تعالى\r\n- كنه خداوند متعال را نمىتوان درك كرد ، همين اندازه مىدانيم كه همهء كمالات را بدون نقص داراست بدون گوش مىشنود يعنى شنيدنى مثل ما ندارد و با ابزار و آلات نيست « لا تدركه الابصار و هو يدرك الابصار » و احاطهء وجودى به همه چيز دارد ، نه جسم است كه نياز به مكان داشته باشد و نه خالى است كه چيزى را در خود جاى دهد ، و اللّه العالم .\r\n\r\n2089\r\n- اگر به خدا بينديشم و بگوييم خدا چگونه است و غيره آيا گناه محسوب مىشود ؟ چه گناهى ؟\r\n\r\nبسمه تعالى\r\n- به ذات خداوند متعال انديشيدن امرى است باطل ، و محال است ذهن انسان به\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nذات اقدس او احاطه پيدا كند ، سعى كنيد به مخلوقات و نعمت و آيات الهى بينديشيد كه موجب يقين به قدرت خداوند متعال و قوّت ايمان مىشود ، و اللّه العالم .\r\n\r\n2090\r\n- آيا ظهور حضرت حجت ( عجل اللّه تعالى فرجه ) نزديك است ؟\r\n\r\nبسمه تعالى\r\n- زمان ظهور حضرت حجت عليه السّلام قابل تعيين نيست ، علم آن پيش خداوند متعال است ، لكن مؤمنين بايد دعا كنند كه زمانه كه به اين صورت پيش مىرود و مؤمنين روز به روز در فشار قرار مىگيرند - ان شاء اللّه - فرج نزديك شود ، و اللّه العالم .\r\n\r\n2091\r\n- گروهى از اهل حقهاى ايران به نام اهل حق خاندان آتش‌بگى اظهار شيعه بودن مىكنند ، خواهشمند است به استفتائات اين جانب جواب فرماييد :\r\nاهل حقهاى خاندان آتش‌بگى آيا واقعا شيعه هستند يا نه ؟ در صورت شيعه بودن جزء كدام شيعه محسوب مىشوند ؟\r\nرفت و آمد خانوادگى و ازدواج با آنها و همچنين ذبح حيوانات توسط آنان چه حكمى دارد ؟\r\n\r\nبسمه تعالى\r\n- كسى كه عقايد دينى او بر طبق عقايدى كه علماء شيعه از اول تا امروز بيان كرده و مىكنند باشد و وظايف شرعى خود را بر طبق بيان علماء دين بداند ، مسلمان و شيعه است ، و هر كس بايد ملاحظه كند كه عقايد و اعمالش اين طور است يا نه ، و اللّه العالم .\r\n\r\n2092\r\n- براى آنكه ايمان و تقواى خود را زياد كنيم چه بايد كنيم ؟\r\n\r\nبسمه تعالى\r\n- به تلاوت قرآن كريم اهميت بدهيد و در آيات قرآن مجيد تدبّر كنيد ، و اللّه العالم .\r\n\r\n2093\r\n- راه درمان بيمارى حسد و تكبّر چيست ؟\r\n\r\nبسمه تعالى\r\n- به تلاوت قرآن كريم اهميت بدهيد و در آيات قرآن مجيد تدبّر كنيد ، مخصوصا در آياتى كه مربوط به آخرت و حال انسان در قيامت است و نيز به دعاهايى كه از ائمهء معصومين عليهم السّلام رسيده و در آن دعاها حالات انسان و عاقبت امر آنها بيان شده توجه كنيد و به خواندن آنها اهميت بدهيد و خلاصه اينكه دائما مردن را در ذهن خود در نظر داشته باشيد و بدانيد كه بالاخره از دنيا مىرويد و بايد خود را براى حساب و آخرت آماده كنيد ، و اگر اين راه را در پيش گيريد صفات زشت هم از بين مىرود ، و اللّه العالم .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\n2094\r\n- چه‌كار كنيم كه در وجود خدا ، پيامبران ، قرآن شك و ترديد نكنيم ، علىرغم انجام واجبات ؟ و چه كار كنيم كه به يقين قلبى دست يابيم ؟\r\n\r\nبسمه تعالى\r\n- به يكى از علماء خبير مراجعه كنيد تا ادلهء اصول عقايد را به صورت صحيح و روشن با استفاده از قرآن مجيد براى شما بيان كند ، و اللّه العالم .\r\n\r\n2095\r\n- آيا كسى كه ولايتش برتر از ديگرى است عصمتش نيز بالاتر از او است يا خير ؟\r\nآيا عصمت حضرت سجاد عليه السّلام برابر با عصمت حضرت زينب عليها السّلام است يا خير ؟\r\n( با توجه به كتاب خصائص زينبيه ) و مقصود از « كفيلة السجاد فى نوائبه » چيست ؟\r\n\r\nبسمه تعالى\r\n- پيامبر اكرم صلّى اللّه عليه و آله و سلّم و ائمهء هدى عليهم السّلام و كسانى كه آيهء تطهير در شأنشان نازل شده كه از جملهء آنها فاطمهء زهرا عليها السّلام است مرتبه‌اى دارند كه از آن به عصمت تعبير مىشود ، و نيز ساير انبياء معصومند . و امّا غير پيامبر اكرم و ائمهء هدى و فاطمهء زهرا عليهم السّلام به مرتبهء اين بزرگواران نمىرسند ، و لكن بواسطه خدمات بزرگ آنها به دين مبين - چنان كه اتمام واقعهء مهم كربلا بوسيلهء حضرت زينب عليها السّلام بود - در نزد خداوند مقام و منزلت خاصّى دارند ، و فعلا مجال بيان بيش از اين مختصر نيست ، و اللّه العالم .\r\n\r\n2096\r\n- آيا مثل آوردن و داستان گفتن و رمان نوشتن با جملاتى كه واقعيت ندارد دروغ به شمار مىرود ؟\r\n\r\nبسمه تعالى\r\n- چنانچه در نوشته قرينه‌اى باشد كه نوشته تخيلى است مانعى ندارد ، و اللّه العالم .\r\n\r\n2097\r\n- اخيرا ديده مىشود در مراسم اعياد در مساجد و حسينيه‌ها سرودهايى خوانده مىشود كه با كف زدن و بعضا سوت زدن همراه است ، و در صورت اعتراض به بهانهء جذب جوانها به اين مسأله رنگ شرعى مىدهند ، و يا اينكه مىگويند با دو انگشت مجاز است ، نظر شما چيست ؟ ضمنا آيا در اين مسأله فرقى بين مسجد و غير مسجد هست يا خير ؟\r\n\r\nبسمه تعالى\r\n- كف زدن داخل در عنوان لهو است و مناسبتى با مسجد و مجالس ائمه عليهم السّلام ندارد و بايد ترك شود ، و اللّه العالم .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\n2098\r\n- مداحانى كه صداى بلند و رسا دارند و در مولودىخوانى چهچه و لرز و موج به صدا مىدهند آيا اشكال دارد يا نه ؟\r\n\r\nبسمه تعالى\r\n- مداحى كردن به كيفيتى كه در سؤال ذكر شده جايز نيست ، و اللّه العالم .\r\n\r\n2099\r\n- استفاده از سبكهاى آواز هندى ، عربى ، افغانى و يا پاكستانى با تقليد لحن آنان در مولودىخوانى آيا اشكال دارد يا نه ؟\r\n\r\nبسمه تعالى\r\n- جايز نيست ، و شركت در اين مجالس جايز نمىباشد ، و اللّه العالم .\r\n\r\n2100\r\n- اخيرا مرسوم شده است كه مداحان براى مولودىخوانى و سينه زنى و دم گرفتن از سبكهايى استفاده و تقليد مىكنند كه خوانندگان زمان طاغوت چه زن و چه مرد ترانه‌خوانى كرده‌اند و آهنگ ، همان و سبك همان سبك است فقط شعر را عوض كرده و مدح و مرثيهء اهل بيت عليهم السّلام را به كار مىبرند ، آيا اين بهره‌بردارىها اشكال دارد يا نه ؟\r\n\r\nبسمه تعالى\r\n- جايز نيست ، و شركت در اين مجالس جايز نيست ، و اللّه العالم .\r\n\r\n2101\r\n- مرسوم شده است كه در مراسم مولودىخوانى اهل بيت ، مداحان به سبكهاى موزون سرود مىخوانند و مردم كف مىزنند آن هم نه آهسته بلكه به ريتمهاى مختلف ، آيا دست و كف زدن در مولودىخوانىها اشكالى دارد يا نه ؟\r\n\r\nبسمه تعالى\r\n- كف زدن با مجالس معصومين عليهم السّلام مناسبت ندارد و لازم است در اين مجالس ترك شود ، و اللّه العالم .\r\n\r\n2102\r\n- با توجه به روايات و تأكيداتى كه در كتابهايى مثل « لؤلؤ و مرجان » محدث نورى رحمه اللّه راجع به پول گرفتن بابت مداحى و بوسيلهء آل محمد صلّى اللّه عليه و آله و سلّم وارد گرديده معمولا طورى است كه مداحان قيمت و اجرت را تعيين مىكنند و اگر هم به وضوح تعيين نكنند مىگويند فلان مجلس اين مبلغ را پرداخته است ، يا اگر يك بار كم پول بدهند دفعهء بعد ديگر دعوت را اجابت نمىكنند ، نظر مبارك در اين باره چيست ؟\r\n\r\nبسمه تعالى\r\n- افرادى كه به اين صورت مداحى مىكنند ثواب موعود براى مداحى معصومين عليهم السّلام را نمىبرند ، اگر بخواهند ثواب موعود بر مداحى را ببرند بايد مداحىشان\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nبه نحو صحيح باشد و براى مداحى كردن هم وجهى تعيين نكنند ، هر چقدر كه مردم دادند بگيرند ، و اللّه العالم .\r\n\r\n2103\r\n- بيان زبانحال ائمه عليهم السّلام و رسول اكرم صلّى اللّه عليه و آله و سلّم به صورت شعر چگونه است ؟\r\n\r\nبسمه تعالى\r\n- اگر قرينه‌اى باشد كه زبانحال است و وهن بر ائمه عليهم السّلام نباشد مانعى ندارد ، و اللّه العالم .\r\n\r\n2104\r\n- خيلى از مداحان مراثى و مطالبى كه نقل مىكنند نقل قول از ديگران و مسموعات است و برخى ديگر كتابهاى مستقل را خوانده عينا نقل مىكنند ، و از طرفى تا به حال كسى مراثى و مطالبى كه مداحان مىخوانند را محققانه و معتبر دسته‌بندى و صحت و سقم آنها را تعيين نكرده ، وظيفهء ما چيست ؟\r\n\r\nبسمه تعالى\r\n- افرادى كه مداحى مىكنند بايد چيزى را بخوانند كه مستند به كتابى باشد كه كذب آن معلوم نيست ، يا اينكه به وجه معتبر احراز كنند كه آن مطلب صحيح است ، و اللّه العالم .\r\n\r\n2105\r\n- مداحان جوانى براى بازار گرمى و كسب شهرت و رونق كار مداحى خود كلاس آموزش مداحى گذارده و بدون هيچ ضابطه و كنترلى هر چه كه مىدانند با بيان جذاب به علاقه‌مندان مداحى آموخته و هيچ مرجعى در تأييد و مراقبت آنان نيز دخالت ندارد .\r\nشركت كردن در آن كلاسها و جلسات صحيح است يا اينكه بايد معيارهايى براى مداحان آموزگار وجود داشته باشد ؟\r\n\r\nبسمه تعالى\r\n- در صورتى كه معيارى كه در جواب سابق بيان شد در آن جلسات مراعات شود ، شركت در آن جلسات براى ياد گرفتن مداحى مانعى ندارد ، و اللّه العالم .\r\n\r\n2106\r\n- اخيرا مرسوم شده است كه در شبهاى شهادت معصومين عليهم السّلام قارى قرآن مىخواند و مداحان لابلاى قرائت قرآن آنان تكه‌اندازى مىكنند و از مستمعين گريه مىگيرند ، آيا صحيح است ؟\r\n\r\nبسمه تعالى\r\n- چنانچه روضهء صحيح بخوانند مانعى ندارد ، و اللّه العالم .\r\n\r\n2107\r\n- معمولا در مراسم عيد الزهراء عليها السّلام كف زدن ، پايكوبى ، رقص . . . و حتى امورى كه جميع فقهاء صريحا فتوى به حرمتش دارند را مستند به حديث « رفع القلم » مىدانند . آيا اين\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nحديث سندا صحيح است ؟ و اگر بالفرض روايت صحيحه باشد معناى حديث چيست و از آن چه برداشت مىشود ؟\r\n\r\nبسمه تعالى\r\n- روايت مزبور صحيح نيست و فرقى بين ايام نيست و معصيت ، معصيت است ، و اللّه العالم .\r\n\r\n2108\r\n- بعضى مداحها و ذاكرين اهل بيت عليهم السّلام در مجالسى كه به نام ائمهء معصومين عليهم السّلام برگزار مىشود اشعارى بدين مضمون مىخوانند : من حسين اللّه‌ايم ،\r\n اى مظهر احد هو يا على مدد * اللّه را صمد هو يا على مدد \r\nآيا خواندن اين گونه اشعار جايز است ؟\r\n\r\nبسمه تعالى\r\n- اشعارى كه ظاهر آن معانى خلاف شرع است و لو گوينده يا خوانندهء آن معنى صحيحى را اراده كرده باشد ، و بخواهد ارادت خود را نشان دهد ، خواندن و نشر آن اشكال شرعى دارد ، و بايد طورى اشعار را بخوانند كه خدا ناكرده اولا مورد سوء استفادهء بعضى واقع نشود ، ثانيا آن قدر اشعار زيبا و با مضامين عالى وجود دارد كه نيازى به خواندن بعضى شعرها كه معانى خلاف شرع دارد نيست ، و اللّه العالم .\r\n\r\n2109\r\n- زيارت معصومين عليهم السّلام كه از شهرهاى دور خوانده مىشود ، نماز زيارت قبل از زيارت بايد خوانده شود يا بعد از آن ؟ و نخواندن نماز زيارت چه حكمى دارد ؟\r\n\r\nبسمه تعالى\r\n- در شهرهاى دور به قصد رجاء خوانده شود ، و در زيارات مطلقه بعد از زيارت انجام مىگيرد ، و اللّه العالم .\r\n\r\n2110\r\n- در بعضى از مجالس مرثيه‌خوانى ابا عبد اللّه عليه السّلام از قديم رسم است فردى روضه مىخواند و در ضمن فرد ديگرى نى مىنوازد به شكل غمناك و حزن‌آور كه جمعيت را به گريه در مىآورد . آيا اين سبك عزادارى اشكال دارد ؟\r\n\r\nبسمه تعالى\r\n- نى زدن در اثناء روضه جايز نيست ، و اللّه العالم .\r\n\r\n2111\r\n- در كتاب صدف ملا شريف ص 199 دربارهء صد سلام و لعن زيارت عاشورا از امام على نقى عليه السّلام روايت نموده كه آن حضرت فرمود : « من قرأ لعن زيارة العاشور المشهورة مرة واحدة ثم قال : اللهم العنهم جميعا تسعا و تسعين مرة كان كمن قرأه مائة و كذا سلامها . . . » .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nآيا به زبان غير عربى نيز بعد از خواندن يك بار سلام و لعن ، گفتن نود و نه بار كفايت مىكند ؟ و كتاب مذكور چقدر اعتبار دارد ؟\r\n\r\nبسمه تعالى\r\n- رجاء گفته شود ، و نسبت به كتاب مذكور و مؤلفش اطلاعى نداريم ، و اللّه العالم .\r\n\r\n2112\r\n- در زيارت عاشوراء صد مرتبه لعن و صد مرتبه سلام را مىشود در غير محلّ زيارت مثلا در بين راه گفت يا خير ؟\r\n\r\nبسمه تعالى\r\n- لعن و سلام زيارت عاشورا را در بين راه گفتن مانعى ندارد ، و در گفتن لعن و سلام اگر بخواهد لعن و سلام زيارت عاشورا را بگويد بايد آنها را تا آخر بگويد ، و اگر به قصد رجاء قسمتى از آنها را بگويد مانعى ندارد ، و اللّه العالم .\r\n\r\n2113\r\n- از عقايد ما شيعيان اين است كه بسم اللّه الرحمن الرحيم جزء سوره است ، پس چرا در قرآن اين آيه را جزء شمارش نمىآورند ؟\r\n\r\nبسمه تعالى\r\n- شماره‌گذارى آيات مباركه توسط اهل سنت صورت گرفته و آنها بسم اللّه را جزء نمىدانند و اهل مذهب حق نخواسته‌اند كه قرآن دو جور شود ، لذا به آنچه كه تنظيم شد دست نزدند و به همين حالت باقى ماند ، و اللّه العالم .\r\n\r\n2114\r\n- با توجه به حديث رفع آيا حسدى كه در باطن انسان است و اظهار نشده است حرام نمىباشد و مذموم نيست ؟\r\n\r\n[ بسمه تعالى 
  ]\r\n- مادامىكه به مرحلهء ظهور نرسيده حرمت ندارد ، و اللّه العالم .\r\n\r\n\r\n","description":"","footnote":"","page_name":" 518 ","page_number":518}
  ]