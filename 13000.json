[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 693 ","page_number":1},
  {"content":"\r\n . \r\n","description":"","footnote":"","page_name":" 694 ","page_number":2},
  {"content":"\r\n\r\nمجمع الفصحاء\r\nبخش دوم از جلد دوم\r\nتأليف رضا قليخان هدايت\r\nبه كوشش مظاهر مصفا\r\nمؤسسهء انتشارات امير كبير\r\nتهران ، 1382\r\n\r\n","description":"","footnote":"","page_name":" 695 ","page_number":3},
  {"content":"\r\n\r\nهدايت ، رضاقلى بن محمد هادى ، 1215 - 1288 ق .\r\nمجمع الفصحا / تاليف رضاقليخان هدايت ؛ به كوشش مظاهر مصفا - تهران : امير كبير ، 1336 . 1340 .\r\n6 ج .\r\n( دوره 6 جلدى ) ISBN 964 - 00 - 0645 - 9\r\n( ج . 2 ) ISBN 964 - 00 - 0874 - 5 - ( ج . 1 ) ISBN 964 - 00 - 0873 - 7\r\n( ج . 4 ) ISBN 964 - 00 - 0876 - 1 - ( ج . 3 ) ISBN 964 - 00 - 0875 - 3\r\n( ج . 6 ) ISBN 964 - 00 - 0878 - 8 - ( ج . 5 ) ISBN 964 - 00 - 0877 - x\r\nفهرستنويسى بر اساس اطلاعات فيپا .\r\nچاپ دوم : 1382\r\n1 . شاعران ايرانى . 2 . شاعران هندى ( فارسى زبان ) . 3 . شاعران ايرانى - سرگذشتنامه . الف . مصفا ، مظاهر ، 1307 - مصحح . ب . عنوان .\r\n3 م 4 ه‍ / 3543 PIR\r\n009 / 1 فا 8\r\nم 447 ه‍ - كتابخانه ملى ايران\r\n5737 - 49 م *\r\nمجمع الفصحاء ( بخش دوم از جلد دوم )\r\nتاليف : رضاقليخان هدايت\r\nبه كوشش : مظاهر مصفا\r\nچاپ اول : 1340\r\nچاپ دوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0645 - 9 ( 6 vol . set ) / ISBN 964 - 00 - 0877 - x ( vol . 5 )\r\nشابك x - 0877 - 00 - 964 ( جلد پنجم ) / شابك 9 - 0645 - 00 - 964 ( دوره 6 جلدى )\r\nمؤسسهء انتشارات امير كبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" 696 ","page_number":4},
  {"content":"\r\n\r\n\r\n646 شيبانى كاشانى\r\nو هو فخر النجباء و الادباء ابو نصر فتح اللّه خان بن محمد كاظم خان بن محمد حسين خان رحمة اللّه جد امجدش از حكّام معروف و عمّال مشهور در صفحات عراق خاصه كاشان اميرى شايان باشأن بوده و با تراكمه مكرر محاربه كرده و مظفر آمده و در دولت ملوك قاجاريه معزز و مكرم مىزيسته و محفلش مجمع افاضل و مرجع اكامل عهد بوده ، فرزندانش همه اصحاب كمال و ارباب حال و در عراق و فارس به وزارت و صداقت اختصاص داشته‌اند ؛ از آن جمله حاج محمد جعفر سالها در كاشان و اصفهان به امر و نهى مبسوط اليد و ميرزا زين العابدين در شيراز مستوفى و پيشكار شاهزادهء معظم حسين على ميرزا فرمانفرماى سابق بوده و در همگى هنر خاصه در ترقيم نستعليق ثانى مير عماد و در اخلاق بىمانند . همچنين آقا محمد باقر ملقب به خاتم الوزرا و ميرزا عبد الوهاب و ميرزا ابو طالب همگى صاحب كمال و جلال و مجمع حال و قال بوده‌اند .\r\nوالد ماجد ابو نصر فتح اللّه خان كه الآن به قوانين عمل و آيين حساب قدوهء ارباب سياق و قبلهء كتّاب است در صفات حميده معروف است و وى هم از جوانى به حضور شاهنشاه مرحوم محمد شاه رحمة اللّه بار يافته و به منادمت و مخادمت نواب وليعهد مخصوص شد و با اغلب شاهزادگان معاشرت گزيد ، اكنون به انزوا مايل است . در شعر مجرد از امثال و اقران فصحاى باستان و بلغاى توران است . در سوانح حالات خود نثرى نگاشته و نظمى بر آن تسميط نموده به مقالات ابو نصر شيبانى موسوم است و در نهايت خوبى است . از اشعار قصايد او اين ابيات تحرير شد :\r\n از كوهسارها كه سترد اين نگارها * كايدون چو ساده سيم شد اين كوهسارها\r\nدر تاخت باد مهر و به غارت فرونوشت * آن پرده‌هاى نيلى و حمرى خمارها\r\nسنبل ز سر برون كرد آن پيچ‌وتاب خوش * با چشم نرگس آمد ناز و خمارها\r\nبىرنگ و بوى شد همه اطراف بوستان * وز لاله پاك گشت همه لاله‌زارها\r\nكبكان كوهسارى از بيم برف و باد * پنهان شدند در شعب تيره غارها \r\n\r\n","description":"","footnote":"","page_name":" 697 ","page_number":5},
  {"content":"\r\n\r\n پربار زعفران شد بستان چو شد بديد * از ابر اشتران گسسته مهارها\r\nآرى چو اشتران را بگسسته شد مهار * لا بد ز پشت خويش بريزند بارها\r\nباد خزان نگر كه ز بستان فروسترد * آن نقشهاى طرفه و نيكونگارها\r\nسختا كه دل نسوخت جهان را بدان گهى * كان لعبتان باغ و شكفته بهارها\r\nانداختند در قدم باد مهرگان * آن يارهاى زرين وان گوشوارها\r\nآن اسپرغمها نگرى كز نهيب باد * لرزان شده چو طرهء مشكين عذارها\r\nمرغان ز باغ رخت ببستند خيل‌خيل * تا تاخت باد مهر ز هر سو سوارها\r\nجز زاغ راه باغ كسى نسپرد دگر * تا پرز برف گشت همه رهگذارها\r\nايدون كه ابر گرد زمين بركشد حصار * بر گرد تن ببايد زاتش حصارها\r\nوز بانگ سار و فاخته نايد دگر ز باغ * از رود و چنگ فاختگان سار و سارها\r\nامروز سوخت بايد در برهمى بخور * كز ابر خاسته است ز هر سو بخارها\r\nگويى قطارهاى كلنگان بد ابر دوش * گر هيچ ديده‌اى ز كلنگان قطارها\r\nو اندر دهان هريك صددانه درّ ناب * گفتى كنند بر سر خسرو نثارها \r\n\r\nو له ايضا\r\n چه چيز است اين برين گردون يكى درياى بىپهنا * همان اندر هوا گردان چو كشتى از بر دريا\r\nاگر كشتيست چون از وى همى دريا مدد گيرد * و گر درياست چون تاند ز پستى رفت بر بالا\r\nبه كشتى زان همىماند كه راند باد هر سويش * به دريا زان همىماند كه دارد لؤلؤ لالا\r\nتو دريا ديده‌اى هرگز بود گردنده چون كشتى * تو كشتى ديده‌اى هرگز در او دريا كند مأوا\r\nبه كشتى ماند و دريا و ليكن از فسون‌سازى * گهى چون عاقلان گردد گهى چون مردم شيدا \r\n\r\n","description":"","footnote":"","page_name":" 698 ","page_number":6},
  {"content":"\r\n\r\n گهى چون زلف معشوقان عبيرآگين و پيچيده * گهى چون جان مشتاقان خروشان است و اندر وا\r\nندارد لب چرا خندد همى گهگاه بر گردون * ندارد چشم چون گريد همى پيوسته بر صحرا\r\nچو بر خود لرزد و ريزد گهرها از بر دامن * سپاهى را همىماند كه مىبگريزد از هيجا\r\nكماندارى است چابك‌دست و در دستش شگفتى بين * كمانى كش زه از برق است و توز از خانهء عنقا\r\nز مينا كيش و تير از گوهر آورد است و پيوسته * ز آب اندر همى تيرش برآرد حقهء مينا\r\nاگر گويى دخان است او چرا زو آب شد ريزان * ور آب است او چرا دارد به دل در آتش حمرا\r\nدگر چون دشمن خسرو سيه دارد روان و تن * چرا غرّد به كوه اندر چو . . . خسرو و الا \r\n\r\nو له ايضا\r\n به مشك و لاله دل‌وجان فدا كنم كان ماه * ز مشك دارد موى و ز لاله دارد لب\r\nگر آهويست دو چشمش چو بار و چرغ چرا * دراز دارد در خون عاشقان مخلب\r\nهمىخرامد و رخسارش آيتيست به حسن * چنان كه رايت خسرو به فتح در موكب\r\nاگرچه برق جهنده بود ولى نرسد * به خصم خسرو مشرق ز جنگ وقت هرب\r\nچنان قصب گذراند ز آهن و فولاد * كه نوك سوزن درزى ز پرنيان و قصب\r\nاگر نه هيبت شمشير او به شير رسيد * چرا هميشه تن شير باشد اندر تب \r\n\r\n","description":"","footnote":"","page_name":" 699 ","page_number":7},
  {"content":"\r\n\r\n\r\nدر مدح نواب حسام السلطنه سلطان مراد ميرزا\r\n چو ريخت بر گل خوشبوى لؤلؤ خوشاب * بخواه مطرب خوش‌گوى و خوش بنوش شراب\r\nز دوش بفكن سنجاب و مى بخواه و بنوش * كه باز چرخ به دوش اندر افكند سنجاب\r\nبه برگ لاله يكى در سرشك ابر ببين * اگر فسرده نديدى به آتش اندر آب\r\nچو چشم خوبان بشكفت نرگس فتان * چو زلف جانان بررست سنبل پرتاب\r\nمشاطه‌وار به گل برفشاند ابر عبير * عروس‌وار ز سر بركشيد لاله نقاب\r\nعقيق‌وار گل از شاخ برشكفته و جوى * همى روان كند از عكس او عقيق مذاب\r\nگل شكفته به باغ اندرون فراوان است * شكفته‌تر ز همه روى شاه نصرت‌ياب\r\nحسام سلطنت آن كز حسام او چو عدو * همى سؤال كند بشنود به مرگ جواب\r\nيكى است گر سپر از آهن است و گر ز پرند * به پيش آن گهرآگين پرند وقت ضراب\r\nگر آب دستش در حلق مردمان ريزند * به شكل شير شود نطفه بسته در اصلاب\r\nغراب رنگ شود روى آفتاب ز بيم * بدان گهى كه برآيد حسام او ز قراب\r\nدهان خويش بشويد به آب فتح و ظفر * چو كرد خواهد با تير او زمانه خطاب\r\nوزان جهت كه به برّنده تيغ او ماندى * همى قرار نگيرد به‌جاى بر سيماب\r\nنه آب و آتش باشد ولى رود در رزم * گهى چو سوزان آتش گهى چو پويان آب\r\nوزان به آتش ماند كه جان دشمن ازو * اگرچه ز آهن و روى است باشد اندر تاب\r\nصهيل مركب او شير را بدرّد پوست * سنان نيزهء او پيل را بريزد ناب\r\nاگر خداى حساب عطاى شاه كند * به كس نخواهد پرداختن به روز حساب \r\n\r\nو له ايضا\r\n اگر نبودم آن بت به‌جاى عمر و شباب * چرا به رفتن اندر شتاب كرد شتاب\r\nبرفت و پشت دوتا شد مرا ز رفتن او * دوتا شود پشت آرى چو رفت عمر و شباب\r\nمرا رفيقان گويند صبر و اى عجبى * چو جان برفت ز تن تن چگونه آرد تاب\r\nدريد پهلوى صبرم ز زخم فرقت او * فراق رستم زالست و صبر من سهراب\r\nكنون ببايد چون ابر و باد از پى او * به كوه و دشت همىرفت و ريخت درّ خوشاب \r\n\r\n","description":"","footnote":"","page_name":" 700 ","page_number":8},
  {"content":"\r\n\r\n به زير ران من اندر كميت من گويى * صباح و دى را بسته به هم ذهاب و اياب\r\nنه كشتى است و سمندر ولى رود شب و روز * ز اشك ديده و تف دلم در آتش و آب\r\nهمىنمود به چشم من اندرون گردون * چو پهن‌دشتى ريگ اندر و همه سيماب\r\nلباس مشكين بر سوك روز داشت سپهر * همىندانم كف از چه كرده بود خضاب\r\nبنات نعش به كردار هفت قطرهء شير * كه برچكانى بر روى كسوت حجّاب\r\nز روى گردون شعرى همىفروخت جبين * چنان كه بيضهء سيمين ز زير پرّ غراب\r\nمه دوهفته برآمد چو لعبت سيمين * برهنه كرده تن اندر ميان جامهء خواب\r\nز نور و ظلمت كز ماه و شب به هم آميخت * سپهر گفتى در برهمى همىكند سنجاب\r\nهم از ستاره بر چرخ چون دم طاوس * هم از تپانچه رخ مه بسان پرّ عقاب\r\nبتافت مهر فروزنده از كنار سپهر * همه زمين و زمان را فروگرفت به تاب\r\nمرا ز روى فروزان دوست ياد آمد * فرونشستم و بگذشتم از سر آتش و آب\r\nز رنگ آبم بيرون دميد لاله ز كوه * ز دود آهم آمد به روى چرخ سحاب\r\nسحابى از اثر تف آتش دل من * عرق‌چكان شده بر روى لالهء سيراب\r\nچو برچكد عرق او به لاله برگويى * مرصع است به گوهر همى عقيق مذاب\r\nز برگ لاله دل من همى شگفت كند * كه داد عكسش بر سنگ گونهء عناب\r\nمگر كه عاشق زلف بت من است كه هست * به دل بر اندر داغيش بر ز عنبر ناب\r\nز عشق يار به‌جز داغ دل نبيند كس * من و ازين‌پس مدح امير نصرت ياب \r\n\r\nو له ايضا\r\n چه روى داد ندانم كه چون رميده غزال * ز جاى جست و ره دشت و كوهسار گرفت\r\nفراق او چو تهى ديد ازو حصار مرا * بتاخت تيز و مرا تنگ در حصار گرفت\r\nفراق او همه‌شب دوش تا سپيدهء بام * به زخم كف تن من در سيه‌ازار گرفت\r\nدرين ميانه برافروختند آتش روز * ز تاب او همه روى زمين شرار گرفت\r\nچو طشت زرين مهر از چهارمين گردون * همه جهان را در زرّ پرعيار گرفت\r\nچو روز روى ز مشرق بر ارتفاع نهاد * شب از نهيبش زى مغرب انحدار گرفت \r\n\r\n","description":"","footnote":"","page_name":" 701 ","page_number":9},
  {"content":"\r\n\r\n مگر كه روز همه نام شاه داشت به لب * كه بىدرنگ شب از وى ره فرار گرفت \r\n\r\nو له ايضا\r\n چشم من چرخ شد و اشك روان اختر اوست * قد او سرو شد و لالهء سورى بر اوست\r\nآن بر نازك او بينى باآن‌همه ناز * وان همه تلخى كاندر لب چون شكر اوست\r\nچارده روز همى ماه بيارايد روى * تا به يك روز بگويند كه چون منظر اوست\r\nكودكان را پدر و مادر جور آموزند * وين‌همه جور به من از پدر و مادر اوست\r\nزلفش از مشك همى چنبر بر روى نهد * مهر تابنده بدين معنى در چنبر اوست\r\nكاشكى از پس من خاك من انگور شود * بو كه يك‌بار ببينند كه در ساغر اوست\r\nفتنهء كشور شاه است و نمىداند شاه * كه چنين فتنهء برخاسته در كشور اوست \r\n\r\nو له ايضا در مدح محمد شاه طاب ثراه\r\n دعوى مثلى كند فولاد با فرقان اگر * اندرين دعوى همى شمشير شه برهان بود\r\nبس كسا كو ديد فرقان و نكرد ايمان قبول * كفر كان شمشير بيند در زمان ايمان بود\r\nماه را جولان اگر باشد همى در تيره‌شب * پس چرا بر ماه او شب را همى جولان بود\r\nسنگ ديدستم كه اندر وى نهان بود است سيم * سيم هرگز ديده‌اى سنگ اندرو پنهان بود\r\nتا جهان بود است مرجان پرده از ريحان نكرد * پردهء مرجان او پس چون كه از ريحان بود\r\nبخت بد گر موم را آهن نسازد پس چرا * آن دل نازك به من بر سخت چون سندان بود \r\n\r\n","description":"","footnote":"","page_name":" 702 ","page_number":10},
  {"content":"\r\n\r\n چون مرا دل نيست در جان جاى او سازم از آنك * جاى جانان بهتر آن باشد كه اندر جان بود\r\nاين همه كبر و دلالش با من از بهر چراست * نيك بنگر تا مبادا بندهء سلطان بود\r\nخسرو غازى محمد آفتاب خسروان * كش به هر كارى نگهبان ايزد سبحان بود\r\nصد هزاران خسرو است آنگه كه در ايوان نشست * صد هزاران لشكر است آنگه كه در ميدان بود\r\nزان او گردد بهشت آن‌كس كه برخواند ثناش * راست پندارى ثنايش آيت فرقان بود \r\n\r\nو له ايضا\r\n سرو را نام چرا مردم آزاد كند * نه كه او خدمت آن قد چو شمشاد كند\r\nروى ليلى و لب شيرين دارد كه مرا * گه چو مجنون كند و گاه چو فرهاد كند\r\nشايد ار دل به غم او بسپارم همه روز * كو همه روز به دو لب دل من شاد كند\r\nلب من كردش هرروزى ده بوس و كنون * هفته‌اى رفت و همىبايد هفتاد كند\r\nدو به دو چشم و دو بر دو رخ و دو بر دو لبش * چار ديگر را اگر گويم فرياد كند \r\n\r\nو له ايضا\r\n زردشت گر آتش را بستايد در زند * زان است كه با مى به فروغ است همانند\r\nاسپند بر آتش نه و آن آب چو آتش * پيش آر كه بهمن شد و پيش آمد اسپند\r\nشو آن بچه پيش آر كنون اى بچهء حور * تا چون تو بجويند و نيابندش مانند\r\nمادرش گنه كرد سزا يافت گنه را * بچه چه كند كرد كه بايدش همى بند \r\n\r\n","description":"","footnote":"","page_name":" 703 ","page_number":11},
  {"content":"\r\n\r\n\r\nايضا فى المديح\r\n نگارينا بيار آن مى كه زو بوى بهار آيد * كه هنگام بهاران رفت و ما را مى به كار آيد\r\nسحرگاهان يكى عمدا سوى باغ و سوى صحرا * بيا بنگر كه چون از ابر گوهرها نثار آيد\r\nسپيديد ار نديدستى دهان پرآب و پرآتش * ببين آن ميغ را كايدون ز تيغ كوهسار آيد\r\nگهى بر روى گردون چون يكى سيمين سپر گردد * گهى بر گرد هامون چون يكى مشكين حصار آيد\r\nتو پندارى همىخواهد به سوگ شادمانى شد * كه گه نيلىنقاب و گاه ياقوتىخمار آيد\r\nنه بوى گل دگر روز از ميان گلستان خيزد * نه بانگ آب ديگر ره ز سوى آبشار آيد\r\nبه چونين فصل و چونين ماه چونين روز چونين گه * كسى جاهل بود كاز ره سوى ما هوشيار آيد\r\nالا اى لعبت ساده بيار آن ساغر باده * كنون كان شاه آزاده به باده خواستار آيد \r\n\r\nهم در مديح حضرت شاهنشاه سلطان ناصر الدّين شاه\r\n ببوس آن لب اگر در لعل نوشينت شكر بايد * بگير آن زلف اگر در مار مشكينت قمر بايد\r\nنگيرى جز سر زلفش نبوسى جز لب سرخش * اگر بر مه زره خواهى ورت در مى شكر بايد\r\nاگر دل بهر او دارى برو فكر دگر دل كن * و گر جان بهر او خواهى تو را جانى دگر بايد\r\nدل اندر بند او بندد كسى كو درد دل جويد * سر اندر مهر او دارد كسى كش درد سر بايد\r\nبشوراند خم جعدش كسى كاشوب دل خواهد * بجنباند سر زلفش كسى كش مشك تر بايد\r\nهمى منگر مگر جز سوى رخسار فروزانش * گرت از كاشغر تركى چو سرو كاشمر بايد \r\n\r\n","description":"","footnote":"","page_name":" 704 ","page_number":12},
  {"content":"\r\n\r\n همى منگر مگر جز سوى بالاى خرامانش * ورت از كاشمر سروى چو ترك كاشغر بايد\r\nبه‌جز بالا و رخسارش نبينى در جهان هرگز * اگر سروت به زير و آفتابت در زبر بايد\r\nبه موى او همىبنگر اگر در روز شب خواهى * به روى من همىبنگر ورت در سيم زر بايد\r\nبدين انده كزو در دل مرا انباشته بينى * ميان ما و او داور امير دادگر بايد \r\n\r\nدر صفت بهار و نوروز پيروز و مدح شهريار\r\n باغ به نوروز شد چو خلد مخلّد * سرخ كند گل چو روى حور همى خد\r\nامرد شد باز شاخ پير و عجب نيست * پير به خلد اندرون شود امرد\r\nابر به كافور برنشاند لآلى * شاخ به ياقوت در نشاند زمرد\r\nفاخته در ذكر و سار در صلوات است * هر دو چو دو عابدند و باغ چو معبد\r\nشاخ كند سجده مرغ گويد تكبير * بستان گويى شد است راست چو مسجد\r\nهيچ نگه كرده‌اى به شاخ چناران * كاز سرتاپاش هيچ نيست به‌جز يد\r\nهرجا كامروز مرزبانى بينى * بر لب مرزى بگستراند مسند\r\nچاكركى چابك ايستاده مقابل * روى و لبش سرخ و چشم و زلفش اسود\r\nمهرش در تن به‌جاى جان گرامى * عشقش در سر به‌جاى عقل مجرد\r\nجامى در كف بسان سيم مصفا * آبى در وى چنان گداخته عسجد\r\nچون بدهد جام نوش گويد و ماند * تا بدهد نوش جان از آن دو زبرجد\r\nجامت از پنج و شش فزون ندهد ليك * چندان بوسه دهد كه بگذرد از حد\r\nخواند پيوسته شعرهاى دل‌انگيز * در همه بحرى به مدح مير مؤيد \r\n\r\nهم در وصف فصل بهار و مديح پادشاه گويد\r\n خوش آن باد سحرگاهى كه از كوى نگار آيد * دل غم‌ديدهء ما را به بويى غمگسار آيد\r\nهميشه خوش بود بادى كه بوى يار ازو خيزد * وزان خوش‌تر نباشد كو به هنگام بهار آيد \r\n\r\n","description":"","footnote":"","page_name":" 705 ","page_number":13},
  {"content":"\r\n\r\n بهارى كز سحرگه تا سحرگه بوى گل خيزد * بهارى كز شبانگه تا شبانگه بوى سار آيد\r\nهمى هرجا كه پويى زير پايت پرنيان باشد * همى هر تن كه جويى سوى جويى باده‌خوار آيد\r\nز هر خانه خردمندى كه بينى خرم و خندان * تهى كرده خم از خمر و سرى پر از خمار آيد\r\nغم شش‌ماهه را از دل فروشويد به يك ساعت * همان بانگى كه شب‌گيران به گوش از آبشار آيد\r\nبه دشت آهو به رقص آيد ز آواز خوش قمرى * چنان رقصان همى هر شب به باغ و جويبار آيد\r\nصفير بلبل دشتى سحرگاهان به دشت اندر * صبوحىخوارگان را سوى صحرا خواستار آيد\r\nخوش آن عاشق كه با معشوق خود آوا كند هزمان * به صحرا بر گه مى خوردن و بوس و كنار آيد\r\nمىاى رنگين كه گر زورنگ انديشد به كهساران * پلنگ تيزچنگ او را به عجز و زينهار آيد\r\nبه تف عشق و از هجران دلبر تلخ‌تر ليكن * به كام اندر چو ياد وصل جانان خوشگوار آيد\r\nبه جام اندر همىگويى پرى در آبگينستى * چو اندر لب نهان كردى ز ديده آشكار آيد \r\n\r\nدر مدحت حضرت اقدس شاهنشاه اسلام عرض كرده\r\n تا رفت از كنار من آن سرو جويبار * صد جوى خون ز ديدهء من رفت بر كنار\r\nتا آن ستاره‌چهر من از من نهفت چهر * چهرم ستاره‌بر شد و چشمم ستاره‌بار\r\nمن عهد يار خوار ندارم و زين سبب * دارد مرا عزيز وليعهد شهريار \r\n\r\n","description":"","footnote":"","page_name":" 706 ","page_number":14},
  {"content":"\r\n\r\n شاه زمانه ناصر دين خسرو ملوك * كز بهر او زمانه به بود اندر انتظار\r\nشبديز او به حمله هزبرى است مردكوب * شمشير او به معركه ابرى است مرگ‌بار\r\nنه ملك‌شاه ديد چنو شاه ملك‌بخش * نه تخت ملك يافت چنو مير بختيار\r\nگردون بريزد از فزع اسب او نجوم * دريا برآرد از تف شمشير او غبار\r\nاز باس او بدوزد دولت همى سلب * وز عدل او بپوشد ملكت همى شعار\r\nآن روز كز نهيب دليران جنگجوى * جنگى پلنگ جاى گزيند به تنگ غار\r\nبگريزد از جهان دل اميد و آرزو * برخيزد از ميان سخن جبر و اختيار\r\nهمچون قضاى مبرم از قلب رزمگه * آيى تو برنشسته بر آن چرخ نامدار\r\nلرزان به دستت اندر آن مار مردكوب * پيچان به كتفت اندر آن مرگ عمرخوار\r\nگاهى سر سوار پياده كنى ز تن * گاهى تن پياده به نيزه كنى سوار \r\n\r\nدر خزانيه و تخلص به مدح پادشاه ايران گفته\r\n هر هفته زلف خويش بپيرايد اين پسر * تا بر مه دوهفته نتاند نهاد سر\r\nداند كه ابر هست سر زلف او و ابر * هرگه پديد گردد پنهان كند قمر\r\nهرچند كودك است و به سال اندك است ليك * داند هزار گونه فن و مكر بيشتر\r\nگاه از بنفشه پوشد بر ياسمن زره * گاهى ز سنبل آرد بر ارغوان سپر\r\nبر سرو ماه دارد و در عنبر آفتاب * بر لاله مشك سوده و در غاليه شكر\r\nشاها لباس شادى در بر فكن كنونك * عريان شد از لباس به باغ اندرون شجر\r\nمى بىشمار دركش و گرم آتشى فروز * كاب از نهيب سرما بفسرده در شمر\r\nزين پس حجر شود به زمين آب اگر همى * زين بيش آب شد به زمين اندرون حجر\r\nكافور نابسوده فروريزد از هوا * الماس نابسفته برون آيد از كمر\r\nابر از هوا ببارد پيكان آبدار * وز سيم ساده حوض به سر بركشد سپر \r\n\r\nدر مدح شاهنشاه گيتى پناه اعظم ناصر الدّين شاه\r\n بهار خوبان اكنون تويى كه روى تراست * ز نيكويى و ملاحت هزار گونه بهار \r\n\r\n","description":"","footnote":"","page_name":" 707 ","page_number":15},
  {"content":"\r\n\r\n به مشك و ماه و گل و سرو بسته شد دل من * كه ماه مشكين زلفى و سرو گل‌رخسار\r\nمرا ز ابروى و مژگان تو گمان آن است * كه شاه تير و كمان برگرفت بهر شكار\r\nشه مظفر و منصور ناصر الدّين آن * كه نصرت و ظفرش بنده گشت و خدمتكار\r\nهزار دريا باشد چو داد خواهد چيز * هزار لشكر باشد چو كرد خواهد كار\r\nخداى بهر دو چيز از براى دولت او * به چوب و آهن بفزود قيمت و مقدار\r\nچو تو به گيتى ايدون فزونى از محمود * من ار فزون شوم از عنصرى شگفت مدار \r\n\r\nهم در مدح حضرت شاهنشاهى خلد اللّه ملكه\r\n دست نقاش چيردست بهار * بس عجب نقشها كه برد به كار\r\nگاه سيماب كرد از كافور * گاه شنگرف ساخت از زنگار\r\nسبز مسند فكند از ديبا * لعل ديبا كشيد بر گلزار\r\nدر زمين ساخت كارخانهء چين * در هوا كرد طبلهء عطار\r\nاندر آن است گونه‌گونه عبير * و اندرين است نوع‌نوع نگار\r\nراست خواهى دو جادوى عجبند * باد اردى بهشت و ابر بهار\r\nكان ندارد پى و بپويد خوش * وان ندارد غم و بگريد زار\r\nآن زمرد همىكند از سنگ * وان همى لعل سازد از دينار\r\nدوش با روى دوست شب همه‌شب * بودم از عمر و بخت برخوردار\r\nگاه بوسيدم آن دو لعل چو قند * گاه بوييدم آن دو زلف چو قار\r\nصبح برزد سر از دريچهء شرق * روز روشن برآمد از شب تار\r\nماه بنهفت روى در پس خاك * مهر بفراخت رايت از كهسار\r\nروز روشن به يك درخشيدن * كرد روشن همه جبال و قفار\r\nطشت زرين مهر اى عجبى * زر و دينارها كه كرد نثار\r\nدر زمين ريخت گه سبيكهء زر * در هوا گاه سونش دينار\r\nتيره‌ابرى برآمد از سر كوه * جادوآسا و اهرمن كردار\r\nجادوييهاش بين كه از لب و چشم * خنده‌ها كرد و گريه‌ها بسيار \r\n\r\n","description":"","footnote":"","page_name":" 708 ","page_number":16},
  {"content":"\r\n\r\n گه بر اطراف كوهسار و دمن * برپراكند گوهر شهوار\r\nگاه در صحن مرغزار و چمن * لؤلؤ نابسفته كرد انبار\r\nگه چو دست ملك فروباريد * گهر و سيم در يمين و يسار \r\n\r\nهم در تهنيت عيد سعيد و مدح شاهنشاه ايران\r\n ز بهر تهنيت نوبهار و عيد نگار * بر من آمد چون صدهزار عيد و بهار\r\nشكسته بر گل رنگين او بنفشه و عود * سرشته نرگس مشكين او ز خواب خمار\r\nهزار دام ز سنبل فكنده بر نسرين * هزار حلقه ز عنبر نهاده بر گلنار\r\nگهى به شرم همىگفت خيز و بوسه بگير * گهى به ناز همىگفت خيز و باده بيار\r\nز بس گرفتم بوس و ز بس بدادم مى * مرا و او را دست و لب اوفتاد از كار\r\nچو باده‌مان بنماند و نماند حالت بوس * بخواست چنگ و به دو چنگ برد مطرب‌وار\r\nگهى چو فاخته بنواخت بانگ كبك درى * گهى چو بلبل برزد نواى سبز بهار\r\nدر اين ميانه بناليد . . . عيد و چه گفت * كه اى نشسته به شادى و لهو در بر يار\r\nمگر نخواهى امروز تهنيت گفتن * خجسته شاه زمان را بدين خجسته بهار\r\nعلاء دولت شاه زمانه ناصر دين * سر ملوك وليعهد شاه نصرت يار \r\n\r\nدر مدح شاهنشاه مغفور محمد شاه طاب ثراه گويد\r\n گر نخواهد دل چرا شد پس خم زلفين يار * دل‌فريب و دلربا و دل‌ستان و دل‌شكار\r\nگرنه مار است ازچه‌رو پس حلقه زد بر گنج سيم * ور نه مشك است از چه معنى بر سمن شد مشكبار\r\nگر نباشد بار عنبر آن دو جعد تاب خورد * ور نباشد تنگ شكر آن دو لعل آبدار\r\nاين چو خندد پس چرا شكر ببارد بر زمين * وان چو جنبد پس چرا عنبر بريزد در كنار \r\n\r\n","description":"","footnote":"","page_name":" 709 ","page_number":17},
  {"content":"\r\n\r\n زلف او مشك است و هستش پيچش مار سياه * جعد او مار است و دارد نافهء مشك تتار\r\nمار هرگز ديده‌اى كز وى بخيزد بوى مشك * مشك هرگز ديده‌اى بر خود بپيچد همچو مار\r\nآن دو زلف تيره گر با من ندارد دشمنى * پس چرا جعدش دلم دارد هميشه بىقرار\r\nوان دو چشم مست اگر در خاصيت چون باده نيست * پس چرا عشقش سرم دارد هميشه پرخمار\r\nجامه‌اى را ماند آن عارض به نام ايزد كه او * ز آب و آتش پود دارد وز مه و خورشيد تار\r\nتا نديدم زلف او سنبل نديدم نافه‌بوى * تا نديدم چشم او نرگس نديدم باده‌خوار\r\nاى كه گويى خوارى آرد بيدلى از زلف او * دل رها كن تا نگردى در ميان خلق خوار\r\nدل رها كردن به تدبير و فسون از زلف دوست * هركه گويد گو همىگو ما نداريم استوار\r\nدل رهايى يابد از جعد كمندآساى او * گر كسى يابد رهايى از كمند شهريار\r\nخسرو و الا محمد شاه غازى آنكه چرخ * خدمت او را ميان بندد هميشه بنده‌وار\r\nتيغ او هنگام رزم و كلك او هنگام بزم * اين چو ابر سيم‌بار است آن چو ببر عمرخوار\r\nاى شده راى تو اندر دست دولت دستبند * وى شده عدل تو اندر گوش ملكت گوشوار \r\n\r\n","description":"","footnote":"","page_name":" 710 ","page_number":18},
  {"content":"\r\n\r\n گرچه دانش باشدى آموزگار هركسى * بر همه دانشوران ايدون تويى آموزگار\r\nگه به بار و گه به تاب و گه به گرد و گه به پاى * هيچ‌گه شاها جدا هرگز نباشى زين چهار\r\nچون ببارى ابر باشى چون بتابى آفتاب * چون بگردى چرخ باشى چو بپايى كوهسار \r\n\r\nدر مدح خاقان عرش آشيان محمد شاه مغفور گفته\r\n چه حيله كرد سر زلف تابدار نگار * كه گاه غاليه‌سا گشت و گاه غاليه‌بار\r\nگهى بسازد از مشك تر نقاب قمر * گهى ببازد با روى آفتاب قمار\r\nگهى به شاخ صنوبر نهد شكنج كمند * گهى به گرد گل اندر كشد خط پرگار\r\nسياه گردد ديده چو سوى او نگرى * چرا سياه نگردد ازو همى رخسار\r\nاگر بگيرى هر گرد كان بريزد ازو * بهاش مشك تر آرند مردم تاتار\r\nنه عطر دارد و چندان همىببارد عطر * كه كس نيابد در چند طبلهء عطار\r\nمگر كه هركه به دو دست مى دراز كند * ز مشك و عنبر پر سازد آستين و كنار\r\nشب است زلفش و رويش بهار و در عجبم * كه چون بلند شود شب همى به روز بهار\r\nبهار هرگز ديدى به جامه‌اى ماند * كش از لطافت پود است و از ملاحت تار\r\nبه نزد من به دو كار اندرون ملامت خلق * چو گفت طفلان بىقدر باشد و مقدار\r\nيكى به عشق دلارام يار سيم‌ذقن * يك به مدح خداوند شاه شير شكار\r\nابو المظفر خسرو محمد آن ملكى * كه زو قوى شده دين محمد مختار \r\n\r\nهم در صفت بهار و مدح حضرت شهريار گفته\r\n نوروز برفراشت علمهاى پرنگار * خيز اى نگار و بادهء نوروزى اندر آر\r\nباد از چمن برويد كافور منتشر * ابر از هوا ببارد لؤلوئى شاهوار\r\nدر پيش آفتاب چرا پرده بست ابر * مانا كه آفتاب ز گل گشت شرمسار \r\n\r\n","description":"","footnote":"","page_name":" 711 ","page_number":19},
  {"content":"\r\n\r\n بستان نگارخانهء چين است و زان سبب * بت از پى بت است و نگار از پى نگار\r\nيك قوم درستاده همه زمردين بدن * يك قوم برنشسته همه عنبرين عذار\r\nمجلس بهشت‌وار كن از فرجام مى * كاز ابر و باد باغ و چمن شد بهشت‌وار \r\n\r\nدر تهنيت عيد سعيد نوروز گفته\r\n ز بهر تهنيت عيد ماه من شب‌گير * بر من آمد شادىفزاى و عذرپذير\r\nفتاده سنبل و شمشاد او به برگ سمن * نهاده آهن و پولاد او به زير حرير\r\nبه زلف گفتى مشك است و درنشسته به خون * به روى گفتى خون است و در سرشته به شير\r\nمرا ز عارض او گشت خانه پرز بهار * ورا ز ديدن من گشت ديده پرز زرير\r\nچه گفت گفت كه اى عيش و روز تو ز فراق * يكى به تلخى زهر و يكى به تارى قير\r\nمكار هيچ به دل رنج و باش و باده بنوش * مدار هيچ ز من بيم و خيز و بوسه بگير\r\nكنون ز من تو توانى گرفت بوسه كه هست * بهاى بوس من امروز آفرين امير\r\nعلاء دولت شاه زمانه ناصر دين * كه چشم دولت و دين هر دوان به دوست بصير \r\n\r\nايضا در مدح شاهنشاه مغفور محمد شاه طاب ثراه گفته\r\n اى درآميخته به مشك و شكر * بادهء تلخ و لالهء احمر\r\nلاله‌اى اندرو شكفته بهار * باده‌اى اندرو نهفته گهر\r\nلب نوشينت پردهء شكر است * زلف مشكينت سايبان قمر\r\nشكرت را به زير لاله مقام * قمرت را فراز سرو مقر\r\nاز رخ و زلف تو فراوان گشت * عنبر و ارغوان به شهر اندر\r\nعنبرى تاب خورده چون سنبل * ارغوانى به گونهء آذر\r\nهيچت افتد كه بوسه‌اى زان لب * بفروشى مرا به‌جاى شكر\r\nبوسه به فروش و دل بخر كه تو را * دل به كار است اندرين كشور\r\nكانكه بىدل بود ندارد قدر * در بر شهريار شير شكر\r\nبو المظفر محمد آنكه خداى * بازبسته است عزم او به ظفر \r\n\r\n","description":"","footnote":"","page_name":" 712 ","page_number":20},
  {"content":"\r\n\r\n تن او را خرد به‌جاى روان * تيغ او را ظفر به‌جاى گهر\r\nمهر بىرأى او نگيرد نور * چرخ از امر او نپيچد سر\r\nچرخها پيش قدر او چو زمين * بحرها پيش طبع او چو شمر\r\nآسمان است و بىخلاف بود * ز آسمان هرچه نفع باشد و ضر \r\n\r\nدر ذكر مسافرت از ديار و مهاجرت از يار گفته\r\n چرا نگردد خفتان من چو تنگ‌حصار * چرا نپيچد بر دوش من كمند چو مار\r\nچرا ننالد سينه چو . . . گاه نبرد * چرا نگريد ديده چو ابر وقت بهار\r\nبهار روى من ايدر همىبماند و من * ز پيش او بروم چون شمن ز پيش بهار\r\nدر آن مصاف كه ز آواى . . . و نعرهء مرد * فتاده زلزله‌اى سخت در دل كهسار\r\nهوا ز گرد سواران به قير بسته نقاب * زمين ز سم ستوران به نعل گشته شيار\r\nز هول ماند همه رويها به چهرهء شير * ز بيم گشت همه كامها چو زهرهء مار\r\nقضا چو ببر همىجست بر فراز و نشيب * اجل چو شير همىرفت بر يمين و يسار\r\nز چنگ جنگ همىبردميد خنجر تيز * ز حلق مرگ همىبرفروخت شعلهء نار\r\nچو بحر جوشان در تاختى تو از سر كوه * نشسته از بر آن كوه‌كوب بحر سپار\r\nبه دستت اندر آن آسمان عمرشكن * به كتفت اندر آن اژدهاى جان اوبار\r\nبكوفتى سرگردان به گرز سندان‌كوب * بدوختى تن مردان به تير خاره‌گذار \r\n\r\nدر بيان وداع با محبوب و مسافرت و مديح حضرت شاهنشاه اسلام\r\n بدرود را به گاه وداع من آن نگار * آمد چنان كه لاله به هنگام نوبهار\r\nپاشيد مشك بر ورق سيم ماه‌رنگ * پوشيد ماه در شكن زلف مشكبار\r\nاز موى برشكسته شكنج از پى شكنج * در روى بركشيده نگار از پى نگار\r\nبىتاب كرده حلقهء گيسوى تاب خورد * بىآب كرده صفحهء رخسار آبدار\r\nبر عزم كارزار مرا ديد كرده روى * رو در نقاب كرد و به من كرد كارزار\r\nگفت اى همه نشاط تو از تيغ و از تبر * گفت اى همه مراد تو از كوه و از قفار \r\n\r\n","description":"","footnote":"","page_name":" 713 ","page_number":21},
  {"content":"\r\n\r\n تا چند بود خواهى پيوسته جنگجوى * تا چند كرد خواهى همواره كارزار\r\nيك روز در نبردى و يك روز در ستيز * يك هفته سوى رزمى و يك هفته سوى كار\r\nگه با نهنگ بحر درافتى به رستخيز * گه با پلنگ كوه درآيى به گيرودار\r\nابرى مگر كه پويى پيوسته بحر و بر * ببرى مگر كه جويى همواره مرغزار\r\nور رفت خواهى ايدر با خود مرا ببر * تا آلت نبرد بيابى ز من هزار\r\nاز ابروان كمان كنم از زلفكان كمند * وز غمزه و مژه دهمت تير و ذو الفقار\r\nاين گفت و در كنار من آمد چو زاد سرو * وز دل خروش ناله برآورد ابروار\r\nبگريستيم هر دو به هم تا ز آب چشم * از هر كنار گشت روان جوى و جويبار\r\nاو موى كند و مويه‌كنان من ز روى او * با آب ديده پاك بشستم همى غبار \r\n\r\nدر صفت اسب خود گفته\r\n كوه گران به حمله ازو خواسته امان * باد وزان به پويه ازو جسته زينهار\r\nنعلش ز قعر بحر برآورده خاك خشك * دستش ز گوش چرخ برون كرده گوشوار\r\nماندى به كوه و كوه تو ديدى جهان‌نورد * رفتى چو ابر و ابر تو ديدى شراربار\r\nآهخته‌يال و فربه‌دنبال و شيرچشم * كوچك‌سر و بزرگ‌تن و كرگدن عذار\r\nچون باد گه نوشت همى طرف پهن‌دشت * چون ابر گه گذاشت همى تيغ كوهسار\r\nمن بر فراز او و سپردم همى رهى * كز وى به بيم بود همى وهم رهسپار\r\nجسته به‌جاى باد درو مرگ مردكوب * رسته به‌جاى خار درو غول عمرخوار\r\nهر كهف او نهفته به گرگان تن‌شكر * هر گام او سپرده به شيران جان‌شكار\r\nمأواى غول و مسكن خرس و مكان ببر * بنگاه گرگ و مأمن خوك و محل مار\r\nپتيارگان چيره پى قصد جان من * از هر چهار سوى برون تاخته سوار\r\nپنهان شدند جمله به يك‌بارم از نظر * كز دور گشت قصر خداوند آشكار \r\n\r\nدر مديح و ستايش شاهنشاه مغفور محمد شاه طاب ثراه\r\n گهيت از ديبه چين است بالين * گهيت از صفحهء سيم است بستر \r\n\r\n","description":"","footnote":"","page_name":" 714 ","page_number":22},
  {"content":"\r\n\r\n گهى ماه سپهر اندر تو پنهان * گهى باغ بهشت اندر تو مضمر\r\nگه از سوسن زنى بر لاله چوگان * گه از سنبل نهى بر ماه چنبر\r\nگهى بر مهر بيزى ريزهء مشك * گهى بر ماه بارى بار عنبر\r\nبه زير عنبرت ماه است و لاله * به زير لاله‌ات سرو و صنوبر\r\nصنوبر ديده‌اى كز وى برويد * گل و در گل همه ياقوت احمر\r\nشگفت آرى مرا آرى شگفت است * شب تاريك در روز منور\r\nچرايى رفته زى آن شكرين‌لب * مگر خواهى همى مىخورد شكر\r\nلب آن ترك زهرآلود قند است * منه بر قند زهرآلود او سر\r\nالا اى چون شكر شيرين به هر كار * حديث تلخ از آن لب نيست درخور\r\nببين هرگز ز شيرينان كسى هيچ * برون آرد شرنگ از شكر تر\r\nهمى تا كى مرا ديد از تو بايد * جفاى بىحد و اندوه بىمر\r\nگهى انگيخته از ديده توفان * گهى افروخته در سينه آذر\r\nهمه روز من از هجر تو تارى * همه عيش من از عشقت مكدر\r\nتو در خواب و من از مهر تو بيدار * تو در شادى و من در محنت اندر\r\nمرا گفت تو ز اول روز بفروخت * كه دل بستم در آن زلفين دلبر\r\nچه دانستم كه با گفتارت اى ماه * همى كردار تو نايد برابر\r\nتو ز اول مهرپرور بودى اى دوست * چرا ايدون شدستى كينه‌پرور\r\nنخستين عهد تو با من نه اين بود * كه در آخر بگيرى يار ديگر\r\nدر دشمن به روى من گشايى * گذارى دوستى را قفل بر در\r\nنپرسى چون كند آن زار غمگين * نگويى چون شد آن رنجور مضطر\r\nمرا مپسند در خونين غم و رنج * كه نپسندد ز تو شاه مظفر\r\nسر شاهان محمد كايزد او را * بداد از بخت و دولت تخت و افسر \r\n\r\nهم در مدحت‌گزارى خاقان جنت مكان محمد شاه طاب ثراه\r\n زلفين باژگونهء آن ماه سيم‌بر * با لاله پى سپر شد و بر ارغوان سپر \r\n\r\n","description":"","footnote":"","page_name":" 715 ","page_number":23},
  {"content":"\r\n\r\n مه را اگر نخواهد بوسيد پس چرا * سر برنهاده بر رخ آن ماه سيم‌بر\r\nدر شكر ويش نه طمع باشد از چه روى * بر آن لب چو شكر وى برنهاده سر\r\nور نيست عاشق از چه سبب پشت او همى * خميده شد چو پشت من از عشق آن پسر\r\nپشتم خميد و مشكم كافور شد ز عشق * اى عشق در تو آيت پيرى بود مگر\r\nاى واى و اندها كه مرا عشق كرد پير * ناچيده از درخت جوانى يكى ثمر\r\nاز هفت و ده هنوزم نگذشته سال و من * هفتادسالگان را مانم به روى و بر\r\nدردا و حسرتا و دريغا و محنتا * كاول قدم نكردم از عاشقى حذر\r\nامروز اگر حذر كنم از عاشقى چه سود * كان روزگار رفته نيايد به كف دگر\r\nنه نه چرا حذر كنم از عاشقى كه نيست * جز عشق سوى دوست مرا هيچ راهبر\r\nجانم در آفت و خطر افتاد اگر ز عشق * هم عشق بازداردش از آفت و خطر\r\nاى دل كنون به شادى بگذار روز از آنك * جز عشق يار در تو ندارد كسى گذر\r\nوى طبع شاد زى تو كه اندر تو هيچ نيست * جز مدح شهريار جهان شاه دادگر\r\nشاه زمانه خسرو غازى محمد آنك * بربسته بهر خدمت او آسمان كمر \r\n\r\nو له ايضا در مدح حاجى ميرزا آقاسى پيشكار دولت خاقان مرحوم سلطان محمد شاه\r\n خزان خيره برآورد لشكرى جرّار * بغارتيد همه دست‌باف‌هاى بهار\r\nطلايهء سپهش ابر تيره بود و نبود * بر آن طلايه مگر باد شد بر سردار\r\nطلايهء سپه او چو كوفت . . . نبرد * طلايه‌دار درآمد به عرصهء پيكار\r\nز چپ و راست همىتاخت تا ز بهر خزان * بهاريان را بفكند و كرد پاى سپار\r\nبريد زلف بنفشه دريد معجر گل * شكست ساغر لاله گسست پردهء سار\r\nطلايه‌دار سپه چون چنين كند گه رزم * چه كرد خواهد گر آيدى سپهسالار\r\nكنون كه بوى بهاران هنوز هست به‌جاى * بيا و باده بياراى به روى رشك بهار\r\nبيار باده كه فردا ز هول باد خزان * نماند خواهد هيچ از بهاريان آثار\r\nنه ارغوان را ماند مقام در بستان * نه لاله يا رد كردن درنگ در كهسار\r\nهزاردستان از داستان ببندد لب * زبان چو سنگ شود در دهان سنگين‌سار \r\n\r\n","description":"","footnote":"","page_name":" 716 ","page_number":24},
  {"content":"\r\n\r\n ازين سپس همه بايد سرود نغمهء زير * كه عندليب نسازد خروش و نالهء زار\r\nز سرو در عجبم كو چرا درين آشوب * دژم نگردد و نبود به تن نژند و نزار\r\nمگر كه سرو چو من روز و شب كمر بسته است * ز بهر خدمت درگاه سيد الاحرار\r\nابو المحامد شمس المعالى آقاسى * خدايگان جهان خواجهء صغار و كبار \r\n\r\nو له ايضا\r\n نوروز دررسيد و پس پشت او بهار * خيز اى بهارروى و به نوروز مى بيار\r\nاز سبزه پرزمرد و فيروزه گشت دشت * وز لاله پرزبرجد و بيجاده كوهسار\r\nدامان كه ز باده پر از مشك تبتى * صحن چمن ز ابر پر از نقش قندهار\r\nآميخته به خاك دمن پرنيان سبز * آويخته ز گوش سمن درّ شاهوار\r\nگه ابر خيره‌خيره ببارد بر آبدان * گه مرغ زارزار بنالد به مرغزار\r\nفرياد رنگ و خندهء برق و خروش رعد * آواز مرغ و بوى گل و باد نوبهار\r\nبس اهل مدرسه را كآرد به ميكده * بس مرد خانقه را كآرد به جويبار\r\nدر زير شاخ بيد چه زيبد مگر نبيد * در باغ پرنگار چه شايد مگر نگار\r\nبىرود اگر كنون به لب رود بگذرى * شادى و خرمى نكند در دلت گذار\r\nاكنون كه لاله جام عقار است از آب ابر * اى لاله‌روى جام لبالب كن از عقار\r\nآن باده كز شعاعش گويى كه بىگمان * تابد ز جام روى خداوند روزگار \r\n\r\nو له ايضا فى الفتوحات\r\n هنر شير پديد آيد هنگام شكار * اين‌چنين كار كند مرد كه پيش آيد كار\r\nلشكرى را كه پى كار بيارايد مير * كار اين‌گونه طراز آرد و سازد پيكار\r\nاثر هيبت او پيشرو لشكر اوست * لاجرم در دهر اين‌گونه بماند آثار\r\nدشمن شاه ندانست كه با هيبت مير * شاخى آراست نشايد كه خلاف آرد بار\r\nكان چنان مير براندازد آن شاخ ز بيخ * كه همى عدلش از رهگذر مردم خوار\r\nقصه‌اى سخت بزرگ است و بزرگان جهان * اندرين كار به عجز اندر دارند اقرار \r\n\r\n","description":"","footnote":"","page_name":" 717 ","page_number":25},
  {"content":"\r\n\r\n قومى از دولت و دين روى بگردانيدند * عقل را سخت در اين كار همىبود انكار\r\nشاه فرمود و فرستاد و ظفر كرد امير * خلق دانند و گواه است بدين امر ديار \r\n\r\nو له ايضا\r\n بر ماه مشك چند همىبارى اى نگار * لختى بكاه از آن دو سر زلف مشكبار\r\nشب در بهار روى نهد سوى كوتهى * گويند و من ندارم اين گفته استوار\r\nزان رو كه روى سوى بلندى نهد همى * آن زلف چون شب تو بر آن روى چون بهار\r\nگر جادويى نداند زلف تو ازچه‌رو * گاهى چو مار گردد و گاهى چو گوشوار\r\nدستان‌فزاست آن خم گيسوت را كه گفت * او را چنان كه هست به دو دست بازدار\r\nگر يك‌دو هفته آن سر گيسو بنشكنى * اندر شكنج زلف نهان گردى اى نگار\r\nبا جام بود نرگس و با خار بود گل * تا نرگس و گل و گل نرگس شد آشكار\r\nاندر بر گل تو چرا هست جام مى * بر گرد نرگس تو چرا بردميد خار\r\nاندر گذشت نوبت نوروز و دررسيد * خيل خزان و خيمه درون زد به جويبار\r\nبرداشتند حلهء منقوش بوستان * برتافتند چادر مصقول كوهسار\r\nبىفرشهاى غاليه‌گون گشت گلستان * بىنقشهاى بوقلمون ماند لاله‌زار\r\nزى باغ رفت زاغ گروه از پى گروه * زى كوه تاخت ابر سوار از پى سوار\r\nامروز روز دولت نارنج و نرگس است * اين جام كرده پرمى و آن چشم پرخمار\r\nزان مى كه گر بگيرى در تيره‌شب به دست * از نور او كنم شكن زلف تو شمار\r\nهم زو همى پديد شود طبع را كشى * هم زو همىگرفته شود عقل را عيار\r\nما را چنين مىاى به چنين وقت فرخ است * خوردن به روى دلبر و بر ياد شهريار \r\n\r\nو له ايضا فى التغزل و المديحه\r\n گر گل سرخ دهان كرده پر از سونش زر * اين گل سرخ كه پرسونش مشك است نگر \r\n\r\n","description":"","footnote":"","page_name":" 718 ","page_number":26},
  {"content":"\r\n\r\n زلف او مشك همىسايد بر عارض او * سونش مشك بماند است بدان عارض بر\r\nسونش مشك عجب نيست چو كس سايد مشك * به تعجب چه كنى خيره در آن كار نظر\r\nكار آن زلف سيه دارد و آن روى سفيد * كه ببردند به دستان دلم از دست به در\r\nمن غلام خط مشكينش كه گويى به مثل * فوج موران را بر آينه افتاد گذر\r\nسرو را ماند نى سرو كه ديد است كه بود * لبش از شكر و ياقوت و رخ از شير و شكر\r\nمن بر آن شير و شكر شيفته دارم دل‌وجان * شيفته بر شكر و شير كه بود است نگر\r\nپيش آن خال چه حال است ندانم كه مرا * جان همىپيچدم اندر تن و عقل اندر سر\r\nهر به روزى دوسه يك روز چو ترك از پى تاخت * ناگه آن ماه همىتازد از خانه به در\r\nچه برد دل چه كند مات كه را ما همه را * همه ماتيم و مرا ماتى ازين جمع بتر\r\nبارى اين‌بار كه از خانه همىتاخت برون * تو پذيره شو و از منش بگو اى دلبر\r\nچه برى رنج كه مان مات به شطرنج كنى * ما در آن رخ همه ماتيم برو رنج مبر \r\n\r\nو له ايضا\r\n اى تيغ جفا بر سر من آخته صدبار * يك‌بار بكش چند كنى بيهده پيكار \r\n\r\n","description":"","footnote":"","page_name":" 719 ","page_number":27},
  {"content":"\r\n\r\n بارى است گران بر تنم اين سر بزن اين تيغ * تا بو كه به دست تو سبك گردد اين بار\r\nكارم به تو افتاده و دانم كه نسازى * زيراكه نسازند به تركان چو فتد كار\r\nآوخ كه سخنهاى تو سر تا به سر اى دوست * كذب است و فريب است و به دين‌دارى انكار\r\nشش سال شد امسال كه يك بوسه مرا لب * گشت از تو خريدار و نگشتى تو فروختار\r\nاى بوسه فروشنده نگارى كه به‌جز من * هركس ز لبت بوسه خريد است به خروار\r\nمن مشترى بوسه و تو مشترى دل * پس ما و تو را با هم نيك است سروكار\r\nگر دل تو خريدارى من دل بفروشم * ور بوسه تو بفروشى من بوسه خريدار \r\n\r\nدر صفت فصل بهار\r\n باد ارديبهشت و ابر بهار * با هم آميختند ديگربار\r\nفرش مصقول و حلهء منقوش * گستريدند بر جبال و قفار\r\nباد بر دشت شد عبيرآميز * ابر بر كوه گشت گوهربار\r\nبرق چون دلبران بخندد خوش * رعد چون بىدلان بنالد زار\r\nجامه‌اى كه ارغوان فكنده به بر * گويى از لعل پود دارد و تار\r\nهمه مرغان ز شاخهاى بلند * بركشيده نواى موسيقار\r\nفاخته مؤذنى كند كه همى * به دعا دست بركشيده چنار\r\nبه نماز ايستاد سرو چو ديد * بانگ تكبير مىبگويد سار\r\nاز گل و سبزه باغ گويى هست * طبل بزاز و طبلهء عطار\r\nكوهساران ز لاله پندارى * تل آذر شد از پس آزار\r\nدشت پوشيد ديبهء ششتر * ابر پاشيد لؤلؤ شهوار\r\nهمه‌شب دوش ماه من مىخورد * چشم نرگس چرا گرفت خمار \r\n\r\nو له ايضا\r\n لب او گر شكر و مى نه چرا خيزد ازو * سخن تلخ چو مى بوسهء شيرين چو شكر\r\nاو كمر بندد و هيچش ز ميان نيست نشان * او سخن گويد و هيچش ز دهان نيست اثر \r\n\r\n","description":"","footnote":"","page_name":" 720 ","page_number":28},
  {"content":"\r\n\r\n ديده‌اى هيچ‌كسى گويد از هيچ سخن * ديده‌اى هيچ‌كسى بندد بر هيچ كمر\r\nمشك او لاله سپر باشد و بر مه سپر است * ديده‌اى مشك تو بر مه سپر و لاله سپر\r\nسرو را ماند و از ماه سما دارد بار * ماه را ماند و از سرو چمن دارد بر\r\nلب او گويى در ديدهء من ساخته جاى * كه بود چون لب او ديدهء من پرز گهر \r\n\r\nو له ايضا\r\n تو گهر دارى اى ترك و مرا هست شكر * تو شكر دارى اى ماه و مرا هست گهر\r\nشكر و گوهر تو باشد در لعل دهن * گهر و شكّر من باشد در طبع و بصر\r\nتو گه خنده پديدار كنى گوهر ناب * من گه گريه پديدار كنم گوهر تر\r\nتو گه حرف فروبارى شكّر ز دهن * من گه شعر برون آرم از طبع شكر\r\nشعر من دانى شيرين ز چه باشد صنما * بس‌كه نام لب تو بر لب من كرده گذر\r\nسرو را مانى اگر سرو ز ماه آرد بار * ماه را مانى اگر ماه ز مشك آرد بر\r\nتو سخن گويى و هيچت ز دهان نيست نشان * تو كمربندى و هيچت ز ميان نيست اثر\r\nبىدهان هيچ‌كسى جز تو نگفته است سخن * بىميان هيچ‌كسى جز تو نبسته است كمر\r\nگه آن است كه آيى به مبارك بادم * كه خداوند مرا سايه فكند است به سر \r\n\r\nمدح حضرت اقدس اعلى محمد شاه طاب ثراه\r\n از آن افراخته سروش همى خورشيد خيزد بر * وزان افروخته ماهش همى سنبل برآرد سر\r\nفتاده عنبرش بر گل نهاده گوهرش در مل * نهفته لاله در سنبل سرشته باده در شكر\r\nبرش صافىتر از ايمان دو زلفش كفر را برهان * قدش پيرايهء بستان رخش آرايش كشور\r\nز سوسن كرده رخساره به خارا اندرش خاره * وزين دو كرده آواره روان از چشم و هوش از سر \r\n\r\n","description":"","footnote":"","page_name":" 721 ","page_number":29},
  {"content":"\r\n\r\n چو بردارد نقاب از رخ كند فال مرا فرخ * تو گويى دارد از خلخ نژاد آن لعبت دلبر\r\nجمالش آيت رحمت دهانش گنج پرنعمت * به نور آميخته ظلمت ز آب انگيخته آذر\r\nدل از مهرش نپردازم و گر دل رفت جان بازم * كه من با دوست دمسازم اگر نوشست اگر نشتر\r\nالا اى مايهء شادى كه بندت به ز آزادى * فريب دل نكو دادى بدان چشم فريب‌آور\r\nمهت را مشك پيرايه عقيقت را شكرمايه * شبت با روز همسايه گلت با مشك هم‌بستر\r\nبه زير مشك آشفته كسى ديد آهوى خفته * مگر چشمت كه بنهفته تن اندر نافهء اذفر\r\nمرا زان چشم چون نرگس دو چيز طرفه شد مونس * هواى لعبت مجلس ثناى خسرو كشور\r\nمحمد خسرو غازى قوام ملت تازى * كه با شمشيرش انبازى نجويد نابه شير نر \r\n\r\nهم از تغزلات اوست\r\n شبگير فراز آمد نزديك من آن دلبر * مه با شكرش همدل شب با قمرش همبر\r\nچشمش همه سحرآميز جعدش همه عنبربيز * شيرين‌لب و شورانگيز سنگين‌دل و سيمين‌بر\r\nگفتى ز سر پيكان كرد است همى مژگان * كاز جان بگذشت آسان تير مژه‌اش بىپر \r\n\r\n","description":"","footnote":"","page_name":" 722 ","page_number":30},
  {"content":"\r\n\r\n زلفينش به رخساره پيچيده چو جراره * تا بر دل بيچاره بىنيش زند نشتر\r\nافروخته شد خرگه از عارض او ناگه * زين روى شدند آگه يكسر سپه و لشكر\r\nآمد سپه از هر سو از بهر نظارهء او * و او كرد همى يك‌سو بر روى سيه معجر\r\nلشكر ز بر خرگاه از بهر نظارهء ماه * بر وهم ببسته راه صف در صف و سر در سر\r\nناديده نكورويش دلها همه شد سويش * گفتى كه مگر بويش دلبند شد و دلبر\r\nمهرش به‌سوى جان تاخت جان خانه به دو پرداخت * حقا كه نخواهد ساخت آرامگهى ديگر\r\nتن جايگه جان به جان برخى جانان به * وين گر نشود آن به كاز مهر بپيچى سر \r\n\r\nو له ايضا\r\n بهارى به كافور پاشيده عنبر * نگارى به ياقوت پوشيده شكّر\r\nبهارى سمن عارض و سيم ساعد * نگارى پرىپيكر و پرنيان‌پر\r\nدو زلفش چو دو مار مشكين و ليكن * دو رخ تافته چون دو ماه منور\r\nبه شبگير نزد من آمد خرامان * چو خورشيد تابنده كايد ز خاور\r\nفروهشته بر لاله دو دسته سنبل * فروبرده در باده دو رشته گوهر\r\nمرا گفت كاى عاشق ناموافق * روى زين ديار و مرا مانى ايدر\r\nكجا رفت خواهى كه چون من نگارى * بيابى دلاويز و دلبند و دلبر\r\nبه زلف فروهشته شمشاد و سنبل * به بالاى بر رفته سرو و صنوبر\r\nبه رخسار فرخ چو گلبرگ خرم * به اندام زيبا چو ديباى احمر \r\n\r\n","description":"","footnote":"","page_name":" 723 ","page_number":31},
  {"content":"\r\n\r\n همه مهر ورزيدم و مهربانى * نبينى چو من دلبرى مهرپرور\r\nبه دو گفتم اى مهرت آسايش جان * همان چهرت آرايش مهر انور\r\nمقدر چنين است كايدون نهم رو * از ايدر به درگاه شاه مظفر\r\nز دلبر چو دل برگرفتم نشستم * بر آن كوه پويندهء باد گوهر\r\nبه رفتن به كردار آهوى دشتى * به گشتن به مانند چرخ مدور\r\nكمين جستن او ز جيحون به عمان * كهين منزل او ز مغرب به خاور\r\nز سوراخ سوزن به جستن درآيد * همان از بر رشته تازد چو صرصر\r\nگه نعل هرچ از سم او تراشى * تراشيد بتوان ازو سم ديگر\r\nنشسته پس پشت او من به شادى * كه پيدا شد از دور آثار لشكر\r\nبه لشكرگه اندر يكى سبز خيمه * برافراشته سر به گردون اخضر\r\nنشسته به خيمه درون شاد و خرم * خداوند ايران و سالار كشور\r\nبه پيش بساط اندرون آفتابى * يكى جام در دست چون نجم ازهر\r\nبه دو آبى اندر چو لعل بدخشى * گوارا و خوشبوى چون مشك اذفر\r\nاگر چند آب است ليكن تو گويى * بسى خوب‌تر طعمش از شير و شكر \r\n\r\nهم در تغزل و صفت زلف گفته\r\n زلفش همىفشاند بر اطلس و حرير * هر بامداد عنبر و هر نيم‌شب عبير\r\nگويى دو كوكبند بناگوشكان او * مانده به زير حلقهء زلفين او اسير\r\nمردم همه حرير پرستند زين سپس * گر نقش روى او بنگارند بر حرير\r\nرويش مرا هميشه به فال آمدست نيك * آرى به فال نيك بود كوكب منير\r\nآنجا كه او همىگذرد بشكفد سمن * و آنجا كه من همىگذرم بشكفد زرير\r\nآوخ كه باز بر دل من چيره گشت عشق * تا بازدارد او را از موكب امير \r\n\r\nو له ايضا\r\n گرنه ماهى پس چرا پيوسته مىجويى سفر * ور نه شاهى گردت از خوبى چرا باشد حشر \r\n\r\n","description":"","footnote":"","page_name":" 724 ","page_number":32},
  {"content":"\r\n\r\n پادشاهى بر نكورويان و نيكويى تو را * هر زمان چترى نو آرايد به فرق از مشك تر\r\nاز لطافت كشورى دارى سراسر چون بهشت * وز ملاحت لشكرى دارى سراسر دل شكر\r\nدر ميان خلق خواهى رستخيز افكند تو * از عراق بر سوى مشرق همىجويى سفر\r\nتا بدانجا هردم اين گويد بدان و آن بدين * نك قيامت بين كه تابيد آفتاب از باختر\r\nتو سفر جويى و من شادم كه هنگام وداع * از پى بدرود خواهى جست از دستم مگر\r\nبر سر سرو اى شگفتى هيچ ديدى نوبهار * سنبل او پرده‌دار و لالهء او پرده‌در\r\nهر زمان شكر برون آرد لبت ز آب حيات * پس چرا گويند كاندر آب بگدازد شكر\r\nسهم او پيل دمان را مىبلرزاند روان * باس او شير ژيان را مىبتفساند جگر\r\nمرد را گر نام شمشيرش نويسى بر جبين * نطفه اندر پشت او گيرد جمال شير نر\r\nور نگارى صورتى از موم و هم اندر زمان * نام او خوانى بر آن گردد فلاطون در صور\r\nور بخوانى بر كمر در كوه نام گرز او * هيبت او در زمان بر كوه كوباند كمر \r\n\r\nدر مدح نواب فريدون ميرزا گفته\r\n دو رشته گوهر دارد سرشته در شكّر * به شكر اندر نسرشت كس چنو گوهر\r\nگر آن گهر كه به شكّر سرشت هست شگفت * شگفت‌تر كه ز ياقوت زايد آن شكّر\r\nوز آن دوطرفه‌تر آن خردخرد سودهء مشك * كه بردميد ز ياقوت آن بت دلبر\r\nبه گرد عارضش آن خط چنان كه گويى ماه * يكى مشبك مسكين كشيده است به سر\r\nوزان مشبك تابنده چهر او چونان * كه از شب شبه‌گون نور زهرهء ازهر\r\nز شرم چشمش چون ماده آهويى كه بدى * دويده از عقب او به شور آهوى نر\r\nنبرده كام ازو جفت و جسته و خسته * به شب نخفته و پيدا ز روش رنج سهر\r\nكنون كه تابش خورشيد گرم كرده تنش * دويده خواب و دو چشمش گرفته نرم به بر\r\nنه هم تواند خفتن ز بيم جفت و نه نيز * نخفته تاند گشتن به ربع و آبشخور\r\nگهى به سايهء سروى خميده سازد جاى * گهى ز برگ گل سرخ بالش و بستر\r\nبه‌جاى موى بر اندام رسته دارد تير * گمان شاه مگر ديد او به خواب اندر\r\nستوده شاه فريدون فرخ آنكه شد است * به فرّخيش به هر كار آسمان همبر \r\n\r\n","description":"","footnote":"","page_name":" 725 ","page_number":33},
  {"content":"\r\n\r\n به روز معركه گويى كمان او ابر است * گر ابر مرگ ببارد همى به‌جاى مطر\r\nچنان ز آهن و فولاد بگذرد تيرش * كه مىبنگذرد از عرق نيكوان نشتر\r\nز بس‌كه شاه حريص است در شكار ملوك * لقب نهادندش خسرو ملوك شكر\r\nدر آن زمان كه ز خوارزميان به مرو همى * سپاه بود فراوان و بيكرانه حشر\r\nهمىبيامد خوارزمشاه و افسر جست * ببين كه بر سر افسر چگونه كردش سر\r\nبه زير رايتش اندر چهل هزار سوار * همه سپه‌شكن و شهرگير و جنگ‌آور\r\nگرفت مرو و سپه روى داد سوى سرخس * كه خواست آنجا مر ملك را گشايد در\r\nخدايگان خراسان شنيد و فال گرفت * كه گور چون سوى شير آيد اينت نعمت و فر\r\nخياره كرد نخست از سپه دويست سوار * طلايه‌دار فرستاد و خويشتن به اثر\r\nهنوز رأيت منصور او نگشته پديد * پديد گشت در آن عرصه آيت محشر\r\nبرفت هيبت او پيش و كار خويش بساخت * كه هست هيبت او قايد قضا و قدر\r\nكهين‌ترين كسى از بندگانش رفت و بريد * سرى كه بد هوس او مهين‌ترين افسر\r\nكنون به رى در طفلان به صولجان چون گوى * همىزنند به ميدانش اين سر و آن سر\r\nچو بيشه‌ايست خراسان و ساليان دراز * ز شير داشت مر اين بيشه را تهى داور\r\nشنيده‌اى كه به مغرب ملوك روم و فرنگ * بزرگ رزمى دارند يك به ديگر بر\r\nچهار سال است امسال و هيچ‌يك را نيست * گمان آنكه مظفر شود بر آن ديگر\r\nهمه ز جنگ سته گشته‌اند و كوفته‌دل * همه به كار فرومانده عاجز و مضطر\r\nبه مشرق اندر شمشير شاه ما آن كرد * كجا اثرش ز مغرب گذشت آن‌سوتر\r\nبه روزنامهء شاهان ز شهرهاى فرنگ * ز كارنامهء شاه اين نوشته‌اند به زر\r\nخدايگان خراسان به چار روز آن كرد * كه چار سال نكرده ملوك ماايد\r\nكمال و دانش و آزادگى و علم و خرد * ازو برند بدان‌سان كه ميوه را ز شجر \r\n\r\nهم از تغزلات اوست\r\n چين است و شكن سربه‌سر آن زلف گره‌گير * وان چين و شكن بافته از غاليه زنجير\r\nاز غاليه زنجير اگر بافت چرا پس * بر لاله همى دام فروگسترد از قير \r\n\r\n","description":"","footnote":"","page_name":" 726 ","page_number":34},
  {"content":"\r\n\r\n با آن‌همه جادويى بنگر كه همى باد * گه چفته كمان سازد ازو گاه كند تير\r\nگيتى همه يكباره شود پرتبتى مشك * گر بر شكن او گذرد باد به شبگير\r\nپيوسته به رخ مشك همىسايد زلفش * وين طرفه كه هرگز نكند رنگش تغيير \r\n\r\nدر تهنيت عيد و مدح شاهنشاه معظم گفته\r\n چو . . . عيد ز درگاه بركشيد صفير * بر من آمد آن عيد نيكوان شبگير\r\nفكنده مشكين چنبر فراز سيمين ماه * نهفته سنگين سندان به زير نرم حرير\r\nيكى حسام برآورده آبداده به مشك * يكى كمند فروهشته تاب‌خورده به قير\r\nنهاده بر شكر از لاله حقهء ياقوت * شكسته بر سمن از مشك حلقهء زنجير\r\nشكسته مويش گفتى نشسته مشك به خون * شكفته رويش گفتى سرشته لعل به شير\r\nگهى به باده درآميخت تنگهاى شكر * گهى ز لاله درآويخت توده‌هاى عبير\r\nبه شرم گفت چه خواهى به عيدى از لب من * كه ايد از تو ندارم به‌هيچ‌روى گزير\r\nهزار ساغر اگر خواهدت بخيز و بخواه * هزار بوسه اگر بايدت بيا و بگير\r\nبگير بوسهء شيرين بنوش بادهء تلخ * بخواه نالهء ناى و بساز نغمهء زير\r\nبگوى مطرب تا برزند صفير به كاخ * كه باز فاخته برزد به شاخ سرو نفير\r\nچو آسمان برين گشته بوستان ليكن * همىنمايد گلبن هزار ماه منير\r\nطراز جامهء خوبان باغ لؤلؤ گشت * ز بس‌كه لؤلؤ بارد دهان ابر مطير\r\nكشيده است ز ديباى سبز دشت بساط * نهاده است ز ياقوت سرخ كوه سرير\r\nبر آن بساط مگر جشن كرد خواهد شاه * بر آن سرير مگر داد كرد خواهد مير \r\n\r\nو له ايضا در مدح وزير گفته\r\n شبى است زلفش بر روى روز حلقه‌پذير * به زير حلقهء او ماه و آفتاب اسير\r\nكمند نى و دلم بسته در شكنج كمند * عبير نى و تنم زو گرفته بوى عبير\r\nگر آتش رخش اندر دلم اثرها كرد * چرا همىنكند در دو زلف او تأثير\r\nمگر به جادويى او تن به چيزى اندود است * كه باشد آتش سوزان به نزد او چو حرير \r\n\r\n","description":"","footnote":"","page_name":" 727 ","page_number":35},
  {"content":"\r\n\r\n به خواب ديدم كش آفتاب سجده نمود * سپس به يوسف يعقوب كردمش تعبير\r\nوزان چو يوسف او را طلب كنند ايدون * كه تا به ديدن او چشم و دل كنند قرير\r\nدميده گرد لب آن خطش آيتى است به حسن * مرا به عشق زر از سيم كرد بىاكسير\r\nبزرگ بودم و عشقش حقير كرد مرا * بلى به عشق بزرگان همه شوند حقير\r\nگر او بكارد بر ارغوان بنفشه به ناز * مرا دو ديده همىكارد ارغوان به زرير\r\nبه شعر تافته مىنازد او و نازش من * به شعر يافته آرايش از ثناى وزير\r\nپر از ثواقب رخشان شود همه دفتر * اگر مناقب او را كسى كند تحرير\r\nبه عز مدحش افزون ز زهره و شعرى است * بهاى شعر كه زين پيش بود كم ز شعير\r\nبه يك نى و دو سر انگشت آن كند در صدر * كه صدهزار كماندار وقت جنگ به تير \r\n\r\nدر فتح هرات به دست نواب حسام السلطنه گفته\r\n اگر كسى چو سكندر شود به عقل و هنر * روا بود كه گشايد طلسم اسكندر\r\nو گر طلسم سكندر گشاده مير رواست * كه او به عقل و هنر شد سكندر ديگر\r\nخبر دهى كه سكندر بزرگ سدى بست * كه كس همىنتواند گشود تا محشر\r\nببين كه مير خراسان گشود شهر هرات * كه مى به صد ره از سد اوست محكم‌تر\r\nعميق خندق او ژرف‌تر ز بحر عميق * بلند بارهء او تندتر ز اوج قمر\r\nيكى حصار و به پاى حصار بر دو فصيل * فصيل نه كه كمينگاه شير شرزهء نر\r\nبسا ملوك كه بر گرد او كشيده سپاه * نديده هيچ‌كسى فتح او به خواب اندر\r\nو گر سكندر گويى گشاد هم غلط است * غلط مكن كه نه آگاهى از كتاب و سير\r\nچو شاه ايران دارا به تخت جامه گذاشت * بلاد مشرق يكباره شد همه ابتر\r\nلبس كه بود سپهدار لشكر دارا * به سغد رفت و خراسان بماند بىلشكر\r\nسپس ز بلخ سكندر نهاد رو به هرى * نه در گشودند او را نه يافت راهگذر\r\nز خسروان ملك گوركان به دو ره جست * ولى نه چونان كز خسروان بود درخور\r\nبه چند ماه كه بر گرد او نشست و نشاند * مبارزان و يلان سپه‌كش صفدر\r\nچو ديد مىنتوان شد در او به زر و به زور * ز راه‌آب درون شد به حيله وقت سحر \r\n\r\n","description":"","footnote":"","page_name":" 728 ","page_number":36},
  {"content":"\r\n\r\n خدايگان خراسان حسام سلطنت آن * كه سلطنت به فلك زو همىفرازد سر\r\nز بعد آنكه به شش ماه گرد او بنشست * به دو درون شد با طبل و . . . و حشمت و فر\r\nهزار و دو صد و هفتاد و سه گذشته به سال * به روز غرهء ماه ربيع بعد صفر\r\nهرى سپهر برين گشت و شاه ما از پيش * چو آفتاب و سپه چون ستارگان به اثر\r\nهنوز خاك خراسان ز خون دشمن او * گياه مىندهد جز كه لالهء احمر\r\nازين سپس خبر آور ز بست و بلخ و بخارا * كه نزد همت او تنگ باشد اين كشور\r\nز بست و بلخ هم او بگذرد به ديگر سال * تو شو ز كابل و كشمير گوى و كالنجر\r\nهمه ملوك سر و تن به گوهر آرايند * خدايگان خراسان به جوشن و مغفر\r\nبه حلم گويى دارد وقار سيصد كوه * به عزم گويى چابك‌تر است از صرصر\r\nبه ابر ماند گاه عطا و ليكن ابر * كسى نديد كه گوهر دهد به‌جاى مطر\r\nبه نيك‌خويى چونان بود كه پندارى * فرشته است و چو مردم شد است در منظر\r\nبه خشم اگرچه گزاينده‌تر بود از زهر * به لطف خدمت طبعش كند هميشه شكر \r\n\r\nدر تغزل و مديح سلطان خلد اللّه سلطانه گفته\r\n نگارى كش بود گوهر به زير پرنيان اندر * بهارى كش دمد سنبل به گرد ارغوان اندر\r\nسخنهايت همه يكسر چو ياقوت و شكر گردد * اگر نام لبش روزى به يارى بر زبان اندر\r\nهميشه من چو بلبل بر گل از عشقش بوم نالان * به خاصه چون رود بلبل به‌سوى گلستان اندر\r\nدو ديده آبدان گردد به ياد زلف مشكينش * چو نيلوفر برون آيد به گرد آبدان اندر \r\n\r\nدر تغزل و تخلص به مدح شاهزاده آزاده وليعهد گفته\r\n اگر نگيرد ماه از شب سياه طراز * چرا طراز رخ تست آن دو زلف دراز\r\nو گر هميشه دل ما نخواهى اندر بند * چرا ز هم نشود حلقه‌هاى زلف تو باز\r\nرخ تو ماه و سر زلف تو شب است و كه ديد * شبى كه بر مه گردد هميشه چوگان‌باز\r\nتو آفتاب طرازى و اين عجب كه مراست * همى ز زلف و لبت قند و كژدم اهواز\r\nتو سرو و ماهى و هرگز كسى نديده به دهر * كه سرو نغمه‌سرا گشت و ماه رودنواز \r\n\r\n","description":"","footnote":"","page_name":" 729 ","page_number":37},
  {"content":"\r\n\r\n طراز قامتى و ز آرزوى قامت تو * دلم بلرزد در بر بسان برگ طراز\r\nتو را و ما را رازيست در ميان ترسم * كه هجر روى تو گردد به عاقبت غماز\r\nبه ترك هجران گوى اى نگار و خيز و بيا * كه تا ميان من و تو نهفته ماند راز\r\nبه بوى ساز همه حجره بوستان ارم * به روى ساز همه خانه دكهء بزاز\r\nبه شادكامى گاهى نشين و عود بسوز * به كامرانى گاهى بخيز و چنگ بساز\r\nپس آنگهى ز من اندر بهاى بوسهء خويش * بخواه نعت وليعهد شاه بنده‌نواز \r\n\r\nدر صفت بهار فرموده\r\n سارى به چمن آمد و شد باز نواساز * برخيز و بنه چنگ به چنگ اندر و بنواز\r\nدر باغ چو گل باز همى جامه كند سرخ * بىجام مى سرخ در باغ مكن باز\r\nخورشيد كه آغاز دميدن كند از كوه * برخيز و كن اى ماه به مى خوردن آغاز\r\nبا رود همىباش به هرروزى همدم * با باده همىباش به هرجايى دمساز\r\nزان باده كه گر قطره‌اى از وى بخورد كبك * پيوسته نهان گردد از هيبت او باز\r\nگويى كه همه آب عقيقست كه ريزد * روزى كه فروريزى از شيشه به بكماز \r\n\r\nو له ايضا\r\n خروش من همه زان زلف برنهاده به گوش * كه گاه غاليه‌پاش است و گاه غاليه‌پوش\r\nگهى بپيچد تا پيچش آرد اندر دل * گهى بكاهد تا كاهش آرد اندر هوش\r\nچو گوشوار چرا شد كنون مر آن بت را * كه دوش داشت مر او را يكى كمند به دوش\r\nبلند بود و چنين كوته از براى چه شد * مگر ز دوش ببريد باز بست به گوش\r\nهزار حيله كند هر زمان و زان سبب است * كه هيچ مشك نبخريد و گشت مشك‌فروش\r\nهزار سال به آغوشيش نهم گردن * اگر نشيند يك روزم از بر آغوش \r\n\r\nدر صفت شراب و تهنيت فتوحات گفته\r\n مىاى بخواه كه گر عكس او به سنگ افتد * به ساعت اندر ياقوت سرخ گردد سنگ \r\n\r\n","description":"","footnote":"","page_name":" 730 ","page_number":38},
  {"content":"\r\n\r\n و گر نسيمى ازو بشنود گوزن به كوه * چنان شود كه به درد ز هم دوال پلنگ\r\nو گر به دريا زو قطره‌اى خورد ماهى * ازو گريزان گردد به قعر بحر نهنگ\r\nبه رنگ سرخ كند جامه را به سيصد ميل * به بوى مست كند مرد را به صد فرسنگ\r\nهزار سال شود آب گنگ لعل مذاب * اگر به هند ازو قطره‌اى چكد در گنگ\r\nو گر بريزى ازو ساغرى به روى زمين * زمين شود به زمان كارخانهء ارتنگ\r\nبسا كسا كه درو هيچ عقل و هوش نبود * ازو بخورد و به فرهنگ و هوش شد هوشنگ\r\nچنين مييى به چنين وقت نه به چنگ كه باز * به فتح و نصرت بازآمدست شاه از جنگ \r\n\r\nو له ايضا\r\n شاخ از برگ شد چو پرّ تذرو * چرخ از ابر شد چو پشت پلنگ\r\nحوض از عكس سبزه و سنبل * گشت آينه‌اى نهفته به زنگ\r\nكوه از رنگ لاله و خيرى * ديدهء شير كرد از لب رنگ\r\nمحنت اندر همه جهان بشتافت * چون بر من رسيد كرد درنگ\r\nجانم از چنگ او دگر نرهد * كه فروبرد تا به ساعد چنگ\r\nتيره شد روز من چو پرّ غراب * تلخ شد عيش من چو كام نهنگ \r\n\r\nهم در مدح امراى بزرگ گفته\r\n بهارى باد گويى ساربانستى و گه بختى * سحاب تيره‌رنگ از پشت او چون قيرگون محمل\r\nو گر بختى همىپويد بدين محمل مگر كايدون * به‌سوى بحر پويد چست و بختى خفته در ساحل\r\nدرين پوينده محمل هندوان گويى نشستندى * كه بر دريا همىريزند يكسر سيمگون بلبل\r\nچو كاهل شد چنين بختى چرا پس ساربان او را * همى هر ساعتى پوشد هويدى تازه بر كاهل \r\n\r\n","description":"","footnote":"","page_name":" 731 ","page_number":39},
  {"content":"\r\n\r\n وزين محمل اگر گيتى همه تخت سليمان شد * چرا او خود به شكل اندر يكى ديوى بود هايل\r\nبه ديبا تن همى معلم كند بستان كه تا ماند * به شادروان درگاه امير عالم عادل \r\n\r\nو له ايضا\r\n طاوس بهار آمد آراسته دنبال * وز راغ برون برد سپه زاغ سيه‌بال\r\nباد آمد و پيروزه دماند ز بساتين * ابر آمد و ياقوت برون آرد ز اتلال\r\nمانى است مگر باد كه چون خانهء چين كرد * كوه و دره و دشت پر از صورت و اشكال\r\nآهو به بيابان كند از سبزه دهان سبز * نخجير به كهسار هم از لاله كند آل\r\nتا كوه برانگيخت همى لاله به خرمن * از ابر فروريخت همى آب به مكيال\r\nاحوال جهان باز شد و باد دگرگون * من نيز هم از باده دگرگون كنم احوال\r\nقفل در شادى و طرب بازگشايم * هم بازگشايم ز صراحى رگ قيفال\r\nور زو بچشد آهوى و آيد به‌سوى شير * از هيبت او شير بيندازد چنگال\r\nزين باده من امروز دوسه جام بنوشم * بر ياد يكى مير عدو بند عدو مال \r\n\r\nدر تهنيت عيد سعيد شوال گفته\r\n رمضان رخت مگر بست كه بگشود به فال * مرغ زرين شب عيد يكى نيمه ز بال\r\nبامداد است كه . . . ملك آواز دهد * كانكه مى نوشد گو نوش كه آمد شوال\r\nاى صنم امشب ما را به دوسه جام نبيد * انده روزه بشوى از دل و زنگار ملال\r\nغزلى تازه بگوى و قدحى باده بيار * كه قدح‌بخش نگارى و غزل‌گوى غزال \r\n\r\nدر صفت ماه آبان و فصل خزان\r\n ماه آبان ز پس مهر برافراشت علم * آب انگور بيار اى صنم غاليه‌شم\r\nآب انگور خزانى را شايد كه به جان * بخريم ار نفروشند به زر و به درم \r\n\r\n","description":"","footnote":"","page_name":" 732 ","page_number":40},
  {"content":"\r\n\r\n لالهء سورى گر رفت و غم افزود به دل * بادهء سورى پيش آر كه بزدايد غم\r\nگاه سوسن شد و بگذشت گه باد بهار * نوبت باده فراز آمد با روى صنم\r\nشعلهء لاله فرومرد گر از باد خنك * شعلهء آذر و مى بازفروزند به هم\r\nگر ازين پيش نم از خاك فراخاست به باغ * زين سپس در باغ از ابر فروريزد نم \r\n\r\nدر تهنيت عيد و بهار و مدحت‌گزارى حضرت ناصر الدّين شاه قاجار\r\n بهار و عيد فراز آمدند هر دو به هم * يكى كشيده سپاه و يكى گشاده علم\r\nيك گشاده علم بهر كينه‌جويى وى * يكى كشيده سپه بهر پاك بردن غم\r\nكنون كه راغ شود چون نگارخانه بديع * كنون كه باغ بود چون صنم‌ستان خرم\r\nنكرد بايد شادى مگر به روى نگار * نخورد بايد باده مگر ز دست صنم\r\nنشسته بودم امروز بامداد به گاه * درآمد از درم آن ماهروى غاليه شم\r\nز چشمش اندر صدگونه ساحرى پيدا * به زلفش اندر صدگونه جادويى مدغم\r\nدو دانه لعل درآميخته به شكّر ناب * دو توده مشك درآويخته ز شاخ بقم\r\nبنفشهء طبرى ساخته طراز سمن * مه دوهفته نهفته به برگ شاسپرم\r\nهمىبگويد كاين فرخجسته عيد و بهار * خجسته بادا بر خسرو خجسته‌شيم\r\nعلاء دولت شاه زمانه ناصر دين * كه عدل او ز جهان برفكند نام ستم\r\nسراى حشمت باقى براى او آباد * بناى دولت عالى به عدل او محكم\r\nز بهر آنكه بماند به شير رايت او * به فتح و نصرت پويد هماره شير اجم\r\nبه امر نافذ تو در ختن كنند غزا * به نام فرخ تو در حلب زنند درم \r\n\r\nدر مدح شاهنشاه مغفور مبرور محمد شاه طاب ثراه گفته\r\n در زلف نهان كردى آن عارض خرم * تا كار جهان گشت چو زلفت همه درهم\r\nاز فتنه فروننشست آن گوشهء چشمت * تا خاست بسى فتنه ز هر گوشه دمادم\r\nبارى برو آن زلف مشوران و بياساى * تا بو كه بياسايد ازين شورش عالم\r\nگاه غو . . . آمد و ناليدن شيپور * كز مرگ پدر پور بنالد همه در غم \r\n\r\n","description":"","footnote":"","page_name":" 733 ","page_number":41},
  {"content":"\r\n\r\n رويينه‌خم آواز برآورده ز هر سوى * كامسال بسا پشت كه از تيغ شود خم\r\nبس خانهء ماتم كه شود منزل شادى * بس منزل شادى كه شود خانهء ماتم\r\nمن دم نزنم ترسم كز چشم تو بيند * اين فتنهء عالم را سلطان معظم\r\nبو نصر محمد ملك عالم عادل * كاقبال و ظفر هر دو به دو گشت مسلم\r\nبينا شود ار ديدن او خواهد اعمى * گويا شود ار مدحت او گويد ابكم\r\nادهم شود از شبههء شبديزش اشقر * اشقر شود از ضربت شمشيرش ادهم\r\nرنجور قضا در بر او گيرد صحّت * مجروح نياز از كف او يابد مرهم \r\n\r\nدر مدحت حضرت شاهنشاه عهد ناصر الدّين شاه خلد اللّه سلطانه\r\n كشيد خط تو بر ياسمين ز مشك رقم * نمود روى تو و روز من سياه به هم\r\nازين سياهى كز عارض تو گشت پديد * زمانه بر من و تو هر دو كرد سخت ستم\r\nتو را ميانهء خوبان شهر كرد خجل * مرا ميانهء عشاق دهر كرد دژم\r\nمرا كه كار جهان هيچ‌گه عجب ننمود * همى عجب كنم از خط و خد تو هردم\r\nعجب كنم كه بر آن روى همچو صفحهء سيم * زمانه خطى بنوشت معرب و معجم\r\nچرا عجب نكند كس كه از پرند خطا * برآمدست خطى مشك‌رنگ و غاليه‌شم\r\nخطى چو سوسن و نسرين تر در او پنهان * خطى چو سنبل و شاخ بقم در او مدغم\r\nكه ديده بود كه سوسن برآيد از نسرين * كه گفته بود كه سنبل دمد ز شاخ بقم\r\nنه آخر آن رخ تو آفتاب روشن بود * ز آفتاب كجا مى پديد گشت ظلم\r\nازين سپس نكنم ديده من به روى تو باز * كه ديدن تو همه اصل انده است و الم\r\nالم نجويم و اندوه و شادمانى را * روم به روى خداوند ديده باز كنم\r\nعلاء دولت شاه زمانه ناصر دين * كه دين و دولت ازو برفراخت چتر و علم\r\nخرد نپايد جز بهر نعتش اندر سر * زبان نجنبد جز بهر مدحش اندر فم\r\nسراى آز به بخشنده دست او ويران * بناى ملك به برّنده تيغ او محكم\r\nز تاب رايش مر روى خسروى را تاب * ز زخم تيغش مر پشت كافرى را خم\r\nدبور قهرش از نم همىبرآرد نار * نسيم مهرش از نار مىبرآرد نم \r\n\r\n","description":"","footnote":"","page_name":" 734 ","page_number":42},
  {"content":"\r\n\r\n تو در زمانه يكى خسرو بزرگ شوى * كه خسروان و شهانت رهى شوند و خدم\r\nبه امر نافذ تو در ختن كنند غزا * به نام فرّخ تو در حلب زنند درم\r\nتو را نشاند به جايى كه گفته بود رهى * و زانت برتر نيز اى ملك نشاند هم\r\nخدايگانا فالى كه بندهء تو زند * چنان رود كه چنين رفته از نخست قلم\r\nوليك بهر خود او هيچ فال بد نزد است * چراش دارد پيوسته روزگار دژم\r\nهميشه تا كه بديد است آسمان برين * هميشه تا كه نهان است گلستان ارم\r\nچو آسمان برين باد دولت تو بلند * چو بوستان ارم باد ملك تو خرم \r\n\r\nدر مدح شاهنشاه مغفور سلطان محمد شاه گفته\r\n اى دل من به بيم باش به بيم * كامد آن حور از بهشت نعيم\r\nاينك از بهر يادگار تو را * كرد خواهم به زلف او تسليم\r\nوندران جاى تيره‌ات بايد * رفت و يك‌چند گاه گشت مقيم\r\nگه ستاده به پيش حور بهشت * گه نشسته به نزد ديو رجيم\r\nگه شده سوى مهر چون عيسى * گه در آتش بسان ابراهيم\r\nبالش تو ز معجز داود * بستر تو به روى كف كليم\r\nگاه از سوسنت كنند نگار * گاه از نرگست دهند نديم\r\nخوابگاهت به طوبى و جنت * آبگاهت ز كوثر و تسنيم\r\nگه بماند مقام تو به كمند * گه بلرزد مكان تو ز نسيم\r\nشست را ماند آشيانهء تو * تو به دو اندرون چو ماهى شيم\r\nراست خواهى مقام تو به درست * جيم و دالست برنوشته به سيم\r\nدال ديدى مقام سوسن تر * ميم ديدى حجاب درّ يتيم\r\nكودك من نگر كه از لب و زلف * سوسن و در به دال دارد و ميم\r\nخيزم آن پشت گوژ و اين دل‌تنگ * بنمايم به شاه هفت اقليم\r\nبو المظفر محمد آنكه به دو * محمدت برهمىفروزد ديم\r\nآن به ملك اندرون هزار ملك * وان به حكم اندرون هزار حكيم \r\n\r\n","description":"","footnote":"","page_name":" 735 ","page_number":43},
  {"content":"\r\n\r\n نه چنو گاه كار شير ژيان * نه چنو روز بار ابر كريم\r\nبر مخالف چو روزگار خشن * بر موافق چو كردگار رحيم \r\n\r\nو له ايضا\r\n شكنج زلف سياه تو بر صحيفهء سيم * همى ز مشك نگارد هزار حلقهء جيم\r\nازين نگارش بيهوده من همىترسم * كه رنگ مشك بماند بدان صحيفهء سيم\r\nدهان و زلف تو ماند به دال و ميم مرا * دلى است كرده بدان دال و ميم بر تسليم\r\nتو ميم ديدى هرگز فرود شاخ بقم * تو دال ديدى هرگز فراز باغ نعيم\r\nبه دالت اندر بينم شكفته سوسن تر * به ميمت اندر بينم نهفته درّ يتيم\r\nز ميم و دال تو اين طرفگى نگر كه مراست * قدى به گوژى دال و دلى به تنگى ميم \r\n\r\nدر مدحت‌گزارى و استعداد و قابليت خود گويد\r\n تا خستهء روزگار وارونم * از ديده و دل در آتش و خونم\r\nنه نه كه ز دل در آذر برزين * وز ديده ميان رود جيحونم\r\nبااين‌همه آب اين شگفتى بين * كاندر خشكى چو مغز عرجونم\r\nخون از مژه بس‌كه مىبپالايم * گويى به صفت همه طبرخونم\r\nقارون شده‌ام ز بس بلا و رنج * زين روى نهان به غم چو قارونم\r\nكانون دوم رسيد و من از غم * در سينه فروخته است كانونم\r\nبيمار دلم نگشت خواهد به * زان روى كه از غم است معجونم\r\nچون ابر گهى به تيغ كهسارم * چون باد گهى به‌طرف هامونم\r\nدانى كه چنين چرا بوم ايرا * نه غرچه نه قحبه‌زاده نه دونم\r\nدر نظم سخن بزرگ استادم * در طرز ثنا درست قانونم\r\nكوشش را يادگار اسكندر * دانش را زادهء فلاطونم \r\n\r\n","description":"","footnote":"","page_name":" 736 ","page_number":44},
  {"content":"\r\n\r\n\r\nو له ايضا فى المدائح\r\n دلا نديدى از آغاز عشق را فرجام * به كام عشق سپردى به دست دوست لگام\r\nز كف جهيدى و در زلف دوست كردى جاى * ز تن رميدى و با عشق يار گشتى رام\r\nنداشت پند من اندر تو سود و جستى بند * نكرد دام من اندر تو كار و جستى دام\r\nبه گوش دوست بگو بارى اين پيام ز من * كه اى صنوبر عنبرعذار سيم‌اندام\r\nبه‌هيچ‌روى من از عشق تو نپيچم روى * اگر سلام فرستى و گر دهى دشنام\r\nغم غريبى و هجران سه آفت عجبند * بلاى جان و دل و تن به خاصه اين هنگام\r\nكه از بنفشه شود دشت پرز نافهءچين * كه از شكوفه بود شاخ پرز نقرهء خام\r\nدرخت خفته شود باز تازه و بيدار * زمين مرده شود باز زنده و پدرام\r\nچو زلف گوژ تو از خاك بردمد سنبل * چو چشم مست تو از شاخ بشكفد بادام\r\nز حله‌هاى بهشتى همىكشند بساط * ز ديبه‌هاى دمشقى همىزنند خيام\r\nز عكس لاله شود آب ابر بادهء سرخ * به لاله اندر ريزد چو سرخ باده به جام\r\nبيا تو خوى رميدن يكى بهل از سر * كنون كه باز همه وحشيان شوند آرام\r\nمرا مخواه ز هجرت به درد كرده مقر * كنون كه بلبل بر شاخ ورد كرده مقام\r\nز روى آينه‌فام تو دور نتوان بود * در اين زمان كه شده است آب جوى آينه‌فام\r\nز باغ و راغ علمهاى سبز گشته پديد * چنان كه گويى صاحب فراشته است اعلام\r\nبزرگ بار خدايى كه تيغ و خامهء او * قوام ملت و دين است و قوّت اسلام \r\n\r\nو له ايضا من تغزلاته\r\n دو تيغ دارد ابروش هر دو بسته به هم * به زير دسته‌اش از سيم يك لطيف قلم\r\nنهاده بر زبر آن دو دسته دست خداى * يكى علامت خوبى ز برگ شاسپرم\r\nدهان به زير قلم اندرون دونيمه عقيق * سى و دو گوهر ناسفته اندرو مدغم\r\nهم از دو سوى قلم بازخفته دو آهو * سياق ساق و سرين و سپيده پشت و شكم\r\nچراى ايشان در باغ خرم است چرا * هميشه تنشان افسرده است و حال دژم\r\nدو گوى سيمين دارد به زير جيب نهان * وزان سه گيسو چوگان كند همى هردم \r\n\r\n","description":"","footnote":"","page_name":" 737 ","page_number":45},
  {"content":"\r\n\r\n مگر نگارين كفش چنان كه گويى راست * كسى ز مشك به كافور برزده است رقم\r\nبراهش اندر ديدم روان به حشمت ماه * تو ماه ديدى از كبر و ناز كرده حشم\r\nرخش پرند و برش پرنيان خرد پنداشت * بچهء پرى است برو آمده ز باغ ارم\r\nفكنده سنبل مشكينش گرد آزريون * شكفته لالهء رنگينش زير اسپرغم \r\n\r\nدر مدح شاهنشاه ناصر الدّين پادشاه خلد اللّه سلطانه\r\n مقدم مير عجم به مملكت جم * تازه كند رسم خسروان مقدّم\r\nرأفت نوشيروان و حشمت دارا * شوكت افراسياب و مرتبت جم\r\nشاه ملوك زمانه ناصر دين آنك * ملك چنو پادشاه نديد معظّم\r\nاى مغ پيش آى و شادى دل‌وجان خواه * بيش به غم دل نداشت بايد مدغم\r\nاينت جاى جم و به‌جاى جمت مير * داروى جم خواه و در نشاط همىچم\r\nلاجرم ايدون به هركجا كه نهد روى * ملك به دو بر مقرر است و مسلم \r\n\r\nو له ايضا در مدح نواب فريدون ميرزا حكمران خراسان\r\n ايا صنوبر عنبرعذار سيم‌اندام * مدام كينه چه جويى بجوى مهر مدام\r\nاگرچه ناز پسنديده است و كبر نكو * ز خوبرويان ليكن به وقت و در هنگام\r\nنگاه كن كه درآمد به گرد عارض تو * شبى كه چيره كند بر فروغ روز ظلام\r\nنه من به عاشقى آغاز كرده‌ام امروز * نه تو كسى كه به تو عشق را بود فرجام\r\nز خوبرويان اندر عراق و فارس كه ماند * كه دست من نشد از زلفكانش مشكين‌فام\r\nكدام مه كه من از وصل او نگشتم شاد * كدام بت كه من از لعل او نبردم كام\r\nهنوز باد صبا بر به من بنگذشته است * كه از نگارى با من نباشدش پيغام\r\nكدام بت كه اگر چند بود بچهء شير * به‌جز كنار من او را كسى شنيد كنام\r\nهم از دو زلفت همواره مىكشيدم مشك * هم از دو چشمت پيوسته مىچدم بادام\r\nچه شب كه با تو نبودم نشسته تا گه روز * چه روز كان نه به روى تو مىرسيد به شام\r\nبه روى زهره بر فال مشترى بودى * كنون چه شد كه شدى كينه‌جوى چون بهرام \r\n\r\n","description":"","footnote":"","page_name":" 738 ","page_number":46},
  {"content":"\r\n\r\n و گر به زلف تو دل‌بسته شد بدان معنى است * كه دام جويد مرغى كه خوى كرد به دام\r\nلبى كه از لب خوبان مدام بوسه مزيد * روا مدار كه مى خون دل مزد به مدام\r\nبه بوسه‌اى دلم امروز شاد كن كه كنم * سرشته وصف لبت با مديح شاه انام\r\nاگر پلنگ برانديشد از مخالفتش * به‌جاى موى همى سنگ رويدش ز اندام\r\nو گر نهنگ تفكر كند موافقتش * بخور عنبر بويا برآيدش ز مشام\r\nهنر به هيچ‌كس اندر جهان تمام نشد * مگر به شاه كه فضل و هنر به اوست تمام\r\nايا شهى كه به ميدان فضل اسب سخن * به كف راد تو اندر سپرده است لجام\r\nچنان كه هست به نزديك تو عزيز سخن * عزيز نيست به نزديك خلق نقرهء خام\r\nبه سال اگر شمرى هشتصد فزون آمد * كه نصر خفت و به خاكش رميم گشت عظام\r\nولى هنوز سخنهاى رودكى چو تويى * به نام نصر بخواند همى به خاص و به عام\r\nبدان قصيده كه بر جوى موليان گويد * كز آن قبيل كسى در عجم نديد كلام\r\nز بعد هشتصد امروز هركه بنيوشد * گمان برد كه نشسته است نصر و نوشد جام\r\nهم اين‌چنين سخن ار خود شود چو سحر حلال * به‌جز به مدح تو آيد حرام باد حرام \r\n\r\nهم در مديح نواب فريدون فرخ گويد\r\n گر بگويم كه دلم شاد كن از آن لب و زلف * چين بر ابروى مينداز و مكن روى دژم\r\nگر ببوييم نگردد شم زلف تو فزون * ور ببوسيم نيايد ز لبت چيزى كم\r\nشكر آنگاه شناسند كه مردم بمزند * عنبر آن‌وقت پسند است كزو يا بى شم\r\nپشت من خم و نژند است و دلم شاد از آن * كه تو را چشم نژند است و سر زلف به خم\r\nوز پى آرزوى آن دهن تنگ چو ميم * گر جهان تنگ‌تر از ميم مرا نيست الم\r\nتا در آفاق همى عدلش آوازه فكند * كه ستم شاه روا دارد بر اهل ستم\r\nخستهء شاخ گوزن است پلنگ اندر كوه * رنجهء ناخن غوك است نهنگ اندر يم\r\nتازه شد حشمت جمشيد به دو وين نه شگفت * كاز فريدون به جهان تازه شود حشمت جم\r\nنام تو فرخ و بر نام تو فرخ شد فال * فرخىسان من از آن كردم اين چامه رقم \r\n\r\n","description":"","footnote":"","page_name":" 739 ","page_number":47},
  {"content":"\r\n\r\n\r\nو له\r\n هر سر كه هيبتش ز تن ايدر فكند پست * شير از نهيب خورد نياردش استخوان\r\nگنجى كه رايگان بدهد شاه روز رزم * شاهانه‌تر بود بسى از گنج شايگان \r\n\r\nو له ايضا\r\n جادوست سر زلف او عجب نيست * گر دل برد از دست من به دستان\r\nمن وقف بتان كرده‌ام دل اما * جان وقف تو اى تو به از دل‌وجان\r\nدل هركه بخواهد به دو ببخشم * ليكن ندهم جان مگر به جانان\r\nاين دل به چه كار آيدم كه هر روز * با يار نوى بسته است پيمان\r\nدو روز به يك جا نگيرد آرام * هرگز تو دلى ديده‌اى بدين‌سان\r\nهر روز غمى ديگر آورد پيش * نابرده غم پيش را به پايان\r\nيك دردش هنوز نگشته نيكو * دردى دگرش ساخته است پژمان\r\nدردى است كنون بر دلم كه دانم * جز نوش لبش هيچ نيست درمان\r\nنوش لب آن بت كه لعل نوشش * گهگاه ببوسد ركاب سلطان\r\nسلطان جهان پادشاه غازى * خورشيد همه خسروان كيهان\r\nبو نصر محمد شه آنكه تيغش * بازوى ظفر گشت و پشت ايمان\r\nماهى است درخشان به گاه مجلس * شيرى است خروشان به روز ميدان\r\nبا دولت او بخت كرده پيوند * با ملكت او عدل بسته پيمان\r\nاى دست همايون تو نهاده * بر درد همه خلق درمان\r\nوان را كه نگهبان خداى باشد * آسيب نبيند ز رنج دوران\r\nيك‌چند تن تو اگر بفرسود * از رنج نبايد شدن هراسان\r\nكوهى تو كجا كوه ديد آفت * بحرى تو كجا بحر يافت نقصان\r\nتو مهرى و دانى كه هربه سالى * يك‌ره به كسوف است مهر تابان \r\n\r\nو له ايضا فى المدائح\r\n بنفشه خرمن مه كرد و جز بنفشهء او * كسى بنفشه نكرد است ماه را خرمن \r\n\r\n","description":"","footnote":"","page_name":" 740 ","page_number":48},
  {"content":"\r\n\r\n اگر بنفشه دل هيچ‌كس ز ره نبرد * چرا بنفشهء او گشت رهزن دل من\r\nسياه زلفش گويى سياوش است به طبع * كه بىهراس در آتش همىكشد دامن\r\nز بهر آنكه همى پشت من فروشكند * به جعد خويش درآرد هزار چين و شكن\r\nبه تيغ آهن آن مىكنى به كوه گران * كه دست داود آن مىنكرد با آهن\r\nكه را زمانه بخواهد ز بيخ و بن بركند * خلاف تو نهد اندر دلش به حيلت و فن\r\nز بيم تير تو انده كند بر او شادى * ز هول تيغ تو گلخن كند بر او گلشن\r\nاگر بماند زنده ز هول خنجر تو * شود به تنش درون مغز سربه‌سر روين\r\nو گر بميرد خيزد ز بيم لشكر تو * ز خاك گورش تا حشر ناله و شيون \r\n\r\nو له ايضا\r\n مرا كه آن صنم لاله‌روى نيست به بر * چه بود ازينكه در و دشت گشت لاله‌ستان\r\nچگونه باشد حال كسى كه چون الوند * غمى است او را در دل نهفته در همدان\r\nمرا هزاران دردست زان يكى غربت * مرا هزاران رنج است زان يكى هجران\r\nهنوز نامده ارديبهشت عمر فراز * زمانه بر گل من دردميد باد خزان\r\nبلى نبينى كاين چرخ چون كمان به خم است * چگونه راستى آيد تو را ز خمّ كمان\r\nهمىنمايد مژگانت تا فريبد دل * چو شد فريفته بخراشدت دل از پيكان\r\nهمه بنايش بر كژى است اگر نه چرا * همىنمايد گوى و همىزند چوگان \r\n\r\nو له ايضا\r\n مكن اى ماه مكن خيره تن خويش نوان * دشت بگذار و به كاخ آى و مى سرخستان\r\nچه كشى بار كمان خيره بيا باده بكش * خاصه امروز كه خورشيد درآمد به كمان\r\nدل من در شكن زلف خم اندر خم تو * سوى من نامه كند هر شب از عنبر و بان \r\n\r\n","description":"","footnote":"","page_name":" 741 ","page_number":49},
  {"content":"\r\n\r\n\r\nو له\r\n مفرش سيمين نوشت از كوه باد فرودين * آفرين بر دست باد فرودين باد آفرين\r\nكوه گشت از ابر آذارى بهارستان گنگ * دشت گشت از باد نوروزى نگارستان چين\r\nآهوى كوهى ز لاله بسدين دارد سرو * آهوى دشتى ز سوسن عنبرين دارد سرين\r\nابر سيم ساده ريزد وقت و بىوقت از دهان * باد مشك سوده بيزد گاه‌وبىگه ز آستين\r\nهركجا بخرامى ايدون سنبل است و ارغوان * هركجا بنشينى ايدر سوسن است و ياسمين\r\nنقش بوقلمون نمايد باز ابر نوبهار * صحف انگليون طرازد باز باد فرودين\r\nاندرين ايام اگر در سبزه‌زار آيد سوار * سوسن و سنبل تواند چيد از اطراف زين\r\nباغ پندارى بهشت عدن گشت و اندر آن * عارض نسرين همىتابد چو روى حور عين\r\nراستى خواهى بهشت از آسمان آمد فرود * تا به دو در جاى گيرد شهريار راستين \r\n\r\nو له ايضا در مدح شاهنشاه مغفور\r\n بر ايمان چيره اهريمن به پرزاغ در سوسن * به گرد ماه بر خرمن ز مشك و عنبر و ريحان\r\nگهى از پرگره سنبل زره پوشد همى بر گل * گهى بر لاله و بر مل كند از مشك شادروان\r\nكشيده تيغ سنبل‌گون نديدى گر بر آذريون * بيا ايدر ببين ايدون كشيده ابروى جانان\r\nو گر پيكان خميده دو گوشت هيچ نشنيده * بيا تا بيندت ديده خميده آن سر مژگان\r\nز لاله كوه را جامه به ابر قيرگون نامه * چكيده است از سر خامه به‌جاى نقطه بر مرجان\r\nبه شاخ سر و بن قمرى به بانگ ماورالنهرى * ز مسعود و منوچهرى به بر دارد يكى ديوان\r\nسحرگاهان به راغ اندر به زير پرزاغ اندر * همىسوزد چراغ اندر ز برگ لالهء نعمان\r\nچراغى روشن از آتش به رنگ خون دل تابش * به دل بر عنبر نابش دهان پرلؤلؤ نعمان\r\nسپيده‌دم تو پندارى همى بر شاخ گل سارى * به زارى خواهد از بارى بقاى دولت سلطان\r\nمحمد خسرو غازى امين ملت تازى * كه با درگاهش انبازى نجويد گنبد گردان \r\n\r\nدر مفاخرت و مشاجره گفته\r\n بر شعر و كتاب و قلم و دفتر و ديوان * بر تيغ و سنان و زره و لشكر و ميدان \r\n\r\n","description":"","footnote":"","page_name":" 742 ","page_number":50},
  {"content":"\r\n\r\n امروز منم يافته شاهى و بزرگى * با دعوى و با حجت و با آيت و برهان\r\nروزى كه هنر بايد فضل و هنر من * گيرد همه گيتى را چون مهر درخشان\r\nو آنجا كه شجاعت سزد و مردى بايد * با دست همى زنده كنم رستم دستان\r\nزين روست كه مردان هنرمند سخن‌سنج * خوانند مرا مير هنرمند سخن‌دان\r\nوان‌كس كه شجاعت را ورزيده به صد جنگ * در سايهء زنهار من است از خطر جان\r\nنه ابر چو من بارد بر دشت و بساتين * نه ببر چون من تازد در كوه و بيابان\r\nخاصه چو نشينم پس آن باره كه گويى * خاك است به تمكين و سپهر است به جولان\r\nاز برق جهنده‌تر و از باد روان‌تر * در بحر ز كشتى به و در خشك ز گردان\r\nدر دشت بدان‌سان كه همىتازد چابك * بر كنگرهء قصر همىتازد چونان\r\nبر دايرهء خاتم جولان كند و گشت * وز حلقهء خاتم بجهد چابك و آسان\r\nبتوان ز پس او شد از آبان سوى نوروز * يك روزه و بازآمدن آنگه سوى آبان\r\nور هيچ به سنجيدن خواهى بتوانى * اندر پس او بر ده نوروز به ميزان\r\nامروز من اندر پس او گويى مهرم * تابنده و او پويان چون گنبد گردان \r\n\r\nدر تتبع طرز حكيم ابو النجم احمد بن يعقوب منوچهرى دامغانى\r\n چرا به خون نباشد آشناى من * كه بار بست و رفت آشناى من\r\nچرا روان نگردم ز تن روان * كه آسيا بگردد از بكاى من\r\nكسى كه يافت خواهد او همى مرا * بگو به كشتى آيد از قفاى من\r\nچنانم از فراق آن مه زمين * كه ماه چرخ گريد از براى من\r\nز بيم آنكه آه من بسوزدش * فلك نگردد از بر سراى من\r\nدلم چو ناى پرنواى هردمى * غمى نو است زير هر نواى من\r\nفلك كه صدهزار ناى غم زند * نيارد استماع كرد ناى من\r\nخميده پشتم از غم آن‌چنان * نشان سر بود به‌جاى پاى من\r\nوزين سپس چو گام خواهمى زدن * بن مژه بود سر عصاى من\r\nجهان مصاف سور بود يكسره * ز بس‌كه هوى و هوى و هاىهاى من \r\n\r\n","description":"","footnote":"","page_name":" 743 ","page_number":51},
  {"content":"\r\n\r\n چو جايگاه سوك شد كنون همه * ز بس‌كه آه آه و واىواى من\r\nرسيد عيد و رفت يار واى عجب * نشاط خلق بين كه شد عزاى من\r\nفزود شب به روز و روز و شب همى * فزوده گردد انده و عناى من \r\n\r\nدر تتبع حكيم ابو الحسن فرخى سگزى و مدح نواب فريدون ميرزا\r\n فر فريدون گرفت و فال همايون * ملك فريدون ز فر راى فريدون\r\nسايهء پرهماست سايهء چترش * سايهء پرهماى هست همايون\r\nدرگه عاليش مأمن ادبا شد * راست بدان‌سان كه مرو درگه مأمون\r\nاى كه ز شمشير خون‌فشانت گرفته است * خاك خراسان همه مزاج طبرخون\r\nهم به گه نصر ملك مشرق گفتى * راست چو بغداد بود درگه هارون\r\nعلم پسنديده بود و فضل ستوده * مدح بر اندازه بود و جود به قانون\r\nگر به مثل شعر پايه داشت چو شعرى * جود و عطا نيز مايه داشت چو جيحون\r\nرودكى ار بود و آن‌همه سخن نغز * نصر به آن دو دست راد چو سيحون\r\nگرچه فزونى تو خود ز نصر و ليكن * رودكى از اين كسان نبود بر افزون\r\nنيك نگه كن به كار نصر و عجب كن * چونكه بر او روزگار گشت دگرگون\r\nجز دوسه چامه ز رودكيش چه ماند است * زان همه گنج نهان و لؤلؤ مكنون \r\n\r\nو له\r\n لاغر بىفربهى ماند به جان دردمند * فربه بىلاغرى ماند به جسم بىروان\r\nفربهى لاغرميان بايد ميانى دل‌فريب * لاغرى فربه‌سرين بايد سرينى دل‌ستان\r\nكز سرين فربه او فربهى گيرد يقين * وز ميان لاغر او لاغرى جويد گمان \r\n\r\n","description":"","footnote":"","page_name":" 744 ","page_number":52},
  {"content":"\r\n\r\n آفرين بادا بر آن شبرنگ آتش نعل شاه * كاز قضا پيشى همىگيرد به وقت امتحان\r\nكوه اندام و زمانه خصلت و پولاد سم * آسمان‌كردار و آهوگردش و ضيغم‌توان\r\nگر بجنبانيش چرخ است ار عنان تابى زمين * ور برانگيزيش تير است ار بگردانى كمان\r\nپاى را بر وى نشايد ساختن زخم ركيب * دست را بر وى نبايد داشتن رنج عنان\r\nبىعنان كوه است و چون آب است گر گويى برو * بىركيب آب است و چون كوه است اگر گويى بمان\r\nتا همىغرد تو پندارى بغرد نره شير * تا همىپويد تو پندارى بپويد آسمان\r\nاز دل شيران صهيل او برون آرد نفير * وز تن پيلان خروش او برانگيزد فغان \r\n\r\nدر صفت شقايق النعمان و تتبع طرز حكيم ابو القاسم عنصرى\r\n گل شقايق گويى كه شهريار شده است * نهاده تختى پيروزه‌رنگ در بستان\r\nبه سر بر اندر تاجيش ايزدى ز عقيق * ميان تاجش از مشك نافه‌اى پنهان\r\nمگر ز تابش خورشيد گل بتفته كه سرو * چو چتر بندد بر روى او همى دامان\r\nيكى دقيق اگر بنگرى به برگ شقيق * نبشته بينى بر صفحه آيت فرقان\r\nچگونه مرگ مخالف شده است شمشيرش * اگر ستوده كف اوست چشمهء حيوان\r\nعطاى او به مثل بحر بيكرانه بود * ز بهر آنكه نيارد دهش درو نقصان\r\nنوشته كلك قضا بركشيده خنجر او * كه مرگ اهرمنانى و قوّت ايمان\r\nبه دست و تيغ و دل و راى او جهان برپاست * جهان به پاى نماند مگر به چاراركان\r\nاجل بيايد و انگشت برنهد به عدو * به ساعت اندر كو تير برنهد به كمان \r\n\r\n","description":"","footnote":"","page_name":" 745 ","page_number":53},
  {"content":"\r\n\r\n كسى كه جويد با او برابرى به مثل * همان حكايت اهريمن است با يزدان\r\nفلك نگردد هرچ آن كند همى گردش * گهر نباشد هرچ آن برآيد از عمان\r\nنه هرچه تابد از چرخ باشد او خورشيد * نه هركه بندد زنجير گشت نوشروان\r\nبه زيردستش باشد امان هر موجود * چه كرد جود كه نزديك او نيافت امان\r\nبه هند پيل اگر نام گرز او شنود * به ساعت اندر از بيم بفكند دندان\r\nو گر به شير نمايند شكل شمشيرش * جگرش خون شود و گردد از دو ديده روان\r\nميان از آن به مجره ببسته است سپهر * كه تاش خوانند از بندگان شاه جهان\r\nاز آنكه بندگى دست شاه جست قلم * نخست روز خداش آفريد بسته ميان\r\nمرا سه ده سال از عمر بادوار برفت * كه باد دولت شاه زمانه جاويدان\r\nسه پنج كودكى و لهو و آن سه پنج دگر * در اين سپنج‌سرا امتحان خلق جهان\r\nبه درگه امرا رنج برده نز پى گنج * به مجلس وزرا شعر خوانده نز پى خوان\r\nبدانكه نام نياكان مرده زنده كنم * بدانكه تازه كنم گوهر بنى شيبان\r\nنه اين گره را كرمان گشود و نى اصطخر * نه چاره در رى دانستمش نه در همدان\r\nبه شاه آمدم ايدون كه دانم از فرّش * ز ماه سازم گوى و ز آسمان ميدان\r\nنه دير زود ببينى مرا به دولت شاه * گذشته پايهء ايوان ز تارك كيوان\r\nهميشه تا ز دم ابر و باد نوروزى * درخت تازه برويد ز خشك شورستان\r\nيكى درخت كشن باد رسته پيش درش * خجستگيش همه برگ و فرخى اغصان\r\nبه زير سايهء او آرميده فتح و ظفر * به بيخ ريشهء او بسته چشمهء حيوان \r\n\r\nو له ايضا\r\n روزگار ار مىنخواهد تيره سازد روز من * پس چرا آن ماه را سنبل دماند بر سمن\r\nتا دل از شادى ببرد بستهء انده كند * گاه سنبل بر سمن بندد گهى بر نسترن\r\nمن به رغم روزگار امروز شادان برشوم * گاه سنبل چينم و گاهى سمن از اين چمن\r\nسنبل نورسته را من خوب‌تر دانم ز مشك * خاصه آن سنبل كه پيغام سمن آرد به من \r\n\r\n","description":"","footnote":"","page_name":" 746 ","page_number":54},
  {"content":"\r\n\r\n\r\nهم در مدحت نواب فريدون ميرزا گويد\r\n خورشيد به شبگير شد آهسته به مينو * دزديد يكى حور و دوتا بچهء آهو\r\nوان حور بچه نيز دو آهو بچگان را * آورد نهان كرد به زير شكن مو\r\nخورشيد پى جستن آهو بچگان شد * در رفت بدان موى و همىگشت به هر سو\r\nچون جست و همىخواست كه‌شان بيرون آرد * بر گردن او سلسله گشت آن خم گيسو\r\nاينت بچهء حور و به بند اندر خورشيد * با دو بچه آهوى چرا كرده به مينو\r\nدل گفت زنم بوسه بدان روى و ندانست * كو تير و كمان دارد از مژه و ابرو\r\nنور از سر مژگانش يكى تير نجسته * پيكانش نگر خسته مرا سينه و پهلو\r\nاز عود يكى خود زره دارد بر سر * وز مشك فتاليده كمنديش به بازو\r\nخوش‌خوش ز پى جنگ بيارايد خود را * خورشيد گرفته است از آن چيره شد است او\r\nزد دست و بنگذاشت پس از پيش چو بگذشت * آهسته مرا گفت كه اندر پى من پو\r\nاو پيش و من اندر پس گفتى به مثل هست * بلقيس به پيش اندر و اندر پى پوپو\r\nزى بارگه شاه كجا تخت سليمان * چون اوست اگر ماند گلزار به مينو \r\n\r\n","description":"","footnote":"","page_name":" 747 ","page_number":55},
  {"content":"\r\n\r\n شاه ملكان عم ملك خسرو مشرق * كش ملك عروسى است كه به زو نبود شو\r\nبا دشمن او هيبت او آن كند امروز * كان يوز به آهو كند و باز به تيهو\r\nاى آنكه اگر شير به جنگ تو درآيد * از هيبت تيغ تو شود پست چو راسو\r\nاقبال به تك پويد و نصرت به دو آيد * چون مركب عزم تو درآيد به تكاپو\r\nتو تيغ همىگيرى و شاهان دگر جام * تو معركه آرايى و آنان همه مشكو\r\nغزو است تو را پيشه و در پيش تو نصرت * هر روز دو صد بار درآيد به دوزانو\r\nفرخنده بهار آيد و فرخنده‌ترين عيد * و ايزد به تو فرخنده همىسازد هر دو\r\nصد عيد چنين بر تو فراز آيد و تو شاد * بنشينى و بفشانى بيجاده و لؤلؤ \r\n\r\nو له ايضا فى المدح\r\n خورشيد شد از خوشه هلا سوى ترازو * اى ماه يكى گوشه بياراى به مشكو\r\nدر كاخ رو و روى به مى سرخ چو گل كن * چون زرد كند روى به صحرا گل خودرو\r\nدر كاخ يكى تنگ‌ترين جاى بياراى * كانجا نبود بيشتر از جاى من و تو\r\nور جاى قدح بايد بر دو كف من نه * ور جاى صراحيت بنه از بر زانو\r\nپس در پى هر جام دوسه نقل همىده * و اندر پى هر نقل يكى نوش همىگو\r\nور بيشتر از نقل بخواهم ز تو هر چيز * برخيز و مرا دست ز پس بند به گيسو\r\nامروز به ميزان به‌جز از نقل نخواهم * كاين بره به نوروز نسنجم به ترازو \r\n\r\n","description":"","footnote":"","page_name":" 748 ","page_number":56},
  {"content":"\r\n\r\n انديشه مدار از من و شو جاى بياراى * مگذار كه تا از تو نهم رو به دگر سو\r\nبربند در كاخ و يكى قفل بر آن نه * كان را نگشايند به دستان و به نيرو \r\n\r\nو له فى تهنيت عيد الاضحى و مدح والى الخراسان\r\n ماه رمضان رفت بزن چنگ و چغانه * عيد رمضان آمد و برخاست بهانه\r\nهر طبع كه او پير شد از روزه بسى روز * امروز جوان كن به مى تلخ جوانه\r\nاى ماه به ميخانه رو و رطل گران خواه * كان ماه كه جان كاست ز ما كرد كرانه\r\nبسيار كسان را ستم روزه چنان كرد * كش هر دو كف پاى گذر كرد ز چانه\r\nامروز چو يك قطره مى سرخ بنوشد * چون كاشمرى سرو برافرازد شانه\r\nرو باده به دست آر و از آن لب دوسه كف نقل * قانع نكنى خويش به يك‌دانه دو دانه\r\nزان باده كه هرگز نتوان گفت چنان است * آبى كه به ظلماتش جستند خزانه\r\nدانى كه چرا روز به ناگاه سفر كرد * بگذاشت به‌جا خانه و آرايش خانه\r\nدى . . . خبر داد كه فردا برسد عيد * بگريخت مه روزه ازين بيم شبانه\r\nنه روزه كه بگريزد اگر رستم زال است * چون بانگ كند . . . خداوند زمانه\r\nسالار خراسان ملك الشرق كه تيرش * جز ديدهء بدخواه نكرد است نشانه\r\nامروز در اسلام به هر شهر كه شاهى است * نقل است و كباب است و شراب است و ترانه\r\nجز موكبيان ملك الشرق كشان نيست * جز خون عدو باده و جز . . . چغانه\r\nاو روى به خودى زره آراسته امروز * شاهان دگر جمله به مرآت و نشانه\r\nصد عيد چنين باد بر او فرخ و فيروز * يارش به همه كار خداوند يگانه \r\n\r\nو له ايضا فى مديحة الملك\r\n موى آشفته و ناشسته رخ از خواب پگاه * آمد آن ماه كمربسته و بشكسته كلاه\r\nاثر مستى شب ناشده دور از سر او * وان دو چشمان سيه نيز برين حال گواه \r\n\r\n","description":"","footnote":"","page_name":" 749 ","page_number":57},
  {"content":"\r\n\r\n من درين خيره كه كى ماه دميد است چنين * او ز من تيره كه تا چند درو بسته نگاه\r\nچه كنم ره به دگر جاى ندارد نگهم * مردم ديده در او ديد و بيفتاد ز راه\r\nره ديده زد و ترسم كه ره دل بزند * اى دريغا كه زد است او و نبودم آگاه\r\nبه يكى غمزهء دزديده بدزديد دلم * اين‌چنين دزد كه ديدستى سبحان اللّه\r\nدلم آن ترك بدزديد و بدزدم ز لبش * يك‌دو تا بوسه به تاوان دل خود ناگاه\r\nاو دل و ديده بدزديد و بدزديم همى * تابش و بوسه ز رخسار و لب او من و ماه\r\nاى عجب ماه ازو نور همىدزدد و هست * هر زمان تابش او بيشتر اندر خرگاه\r\nپس بدين معنى خورشيد درخشنده هم اوست * به خرد يار شو و بوسه ز خورشيد مخواه\r\nبوسه بر تابش خورشيد توان زد نه برو * اين كسى خواست كه دارد خرد و راى تباه\r\nشو و درگاه ملك بوس كه خورشيد فلك * خواهد آن بوسه و نتواند از حشمت شاه \r\n\r\nدر مدح شاهنشاه محمد شاه طاب ثراه\r\n هله هر هفته مپيراى سر زلف دوتاه * هله جاى دل خلقى مكن اى ماه تباه\r\nز دوتايى چه زيان ديدى اى مست رهى * كه همىكاهى هر هفته سر زلف دوتاه\r\nكاهش چيزى كان باز فزون خواهد شد * كار بيهوده است اى ماه ازين باش آگاه \r\n\r\n","description":"","footnote":"","page_name":" 750 ","page_number":58},
  {"content":"\r\n\r\n تو به كوتاهى آن زلف به خود رنج منه * به بهار اندر خود شب شود اى مه كوتاه\r\nور گنه كرد و از آن روش همىبرّى سر * سوى سلطان جهان بنگر در عفو گناه\r\nخسرو غازى بو نصر محمد كه خداى * همه آفاق دهاد او را ان‌شاءاللّه\r\nبنشين تا كه بشويند از آن زلف سياه * آنچه يك ماه نشسته است بر آن گرد سپاه\r\nتو در اين يك ماه اى ماه كه بودى به سفر * گويى از گرد نشستندت آن زلف سياه\r\nگل مشكينت آلوده به گرد است همه * زود بنشين و برانداز به يك‌سوى كلاه\r\nترسم از گرد تبه گردد زلف تو كه هست * مشك و از گرد شود مشك بتا زود تباه\r\nتو چرا گرد سر زلف به ره نفشاندى * كه پر از مشك كنى هرچه بپيمايى راه\r\nتو به لشكرگه اگر گرد فشاندى ز دو زلف * ختن و تبت كردى همهء لشكرگاه\r\nهم به خرگاه گر از زلف بيفشاندى گرد * طبل عطار همىساختى اندر خرگاه\r\nهله دانستم بهر چه بنفشاندستى * بهر من داشتى اين گرد نگه چندين گاه\r\nاين به راه‌آورد اى ماه به من آوردى * وين زمان من شدم اى ماه ازين راز آگاه\r\nتا من از زلف تو بفشانم و پرعطر كنم * خانه و كوى و در و برزن و آسايشگاه\r\nهمچنان كامروز اين مهر كه ديدم ز تو من * صد هزاران جان خواهم كه كنم بر تو فداه\r\nاز دل‌وجانم ديگر نرود هيچ به در * تا بود جان و دلم مهر تو و مدحت شاه\r\nآنكه گر بر زبر همت او جاى كنى * ماه را بينى چون يوسف يعقوب به چاه\r\nنيمى از ملك جهان داد خداوند به دو * وان دگر نيمه دهاد او را ان‌شاءاللّه \r\n\r\nو له ايضا در مراجعت سپاه سلطان و مدح شاهنشاه\r\n سپاه شاه چو زى حضرت آمدند ز راه * بر من آمد آن ماه و آفتاب سپاه\r\nبه روى روشنش اندر دو زلف تيره نمود * چو بر صحيفهء سيم سفيد مشك سياه\r\nچو آفتاب ازيرا كه تافت عارض او * بسان چرخ سر زلف خويش كرد دوتاه\r\nز سر كلاه برافكند و برنمود مرا * هزار تودهء مشك سيه به زير كلاه\r\nبه ناز گفت كه بىمن چگونه بودت حال * به درد گفتم كم حال بىتو بود تباه\r\nچگونه حال كسى جز تباه تاند بود * كه دور ماند ز روى تو اى بت دلخواه \r\n\r\n","description":"","footnote":"","page_name":" 751 ","page_number":59},
  {"content":"\r\n\r\n علاء دولت شاه زمانه ناصر دين * كه شير شاه شكار است و شاه دادپناه\r\nخدايگانا زين پس شكار شاهان كن * به صيد آهو ازين بيش خويش رنجه مخواه\r\nملوك مشرق و مغرب شكار كن كه تو را * هميشه نصرت و فتح است همبر و همراه\r\nگهى چو بحر خروشان به جوش از بر زين * گهى چو مهر درخشان بتاب از بر گاه \r\n\r\nايضا در مدح سلطان ناصر الدّين شاه خلد اللّه سلطانه\r\n ايا شكسته به هم از بنفشهء طبرى * هزار چين و شكن بر پرند شوشترى\r\nپرىرخى و من از عقل از آن برى شده‌ام * كه هركه روى پرى ديد شد ز عقل برى\r\nتو آفتاب سپاهى ز جنگ چنگ بدار * كه آفتاب نكرد است جنگ و كينه‌ورى\r\nمتاز اسب كه هرگز نتاخت اسب قمر * مباز گوى كه هرگز نباخت گوى پرى\r\nبه تن ز بهر چه پوشى زره كه زان سر زلف * زره‌نماى و زره‌گستر و زره‌شكرى\r\nكله ندارد ماه و تو ماه با كلهى * كمر نبندد سرو و تو سرو با كمرى\r\nبه آفتاب درخشنده كردمت مانند * چو آفتاب ازيرا هميشه در سفرى\r\nسفر بس است دگر بايدت سپردن راه * ره آن به است كه بر ديدگان من سپرى\r\nبه هوش باش كه شه بر تو شيفته نشود * چو روز عرض سپه پيش شاه برگذرى\r\nسر سلاطين شاه زمانه ناصر دين * كه از سلاطين او را سزد به دهر سرى \r\n\r\nدر مدح شاهزاده گفته\r\n شاخ شاهى را امروز شكفت است برى * كه نديدند و نبينند ازو خوب‌ترى\r\nپادشاهى را امروز كمالى دگر است * كه درافزود به دو چرخ جمال دگرى\r\nاى سر خوبان از مى چه تهى دارى جام * كاز هواى تو تهى نيست درين شهر سرى\r\nچنگ برگير و پى تهنيت شاه بگوى * آنچه من گويم اندر سر هر رهگذرى\r\nگيتى پير جوانى كند امروز كه داد * شاه گيتى را ايزد به جوانى پسرى\r\nهمه استاره شماران جهان گرد شدند * تا بگيرند مر او را ز ستاره شمرى\r\nپدر او به جهان ايدون شاهى است بزرگ * و او همانند پدر گردد در هر هنرى \r\n\r\n","description":"","footnote":"","page_name":" 752 ","page_number":60},
  {"content":"\r\n\r\n از دو جانب ملك است او و ملك‌زاده همى * كس بدين پاكى ديد است به گيتى گهرى\r\nقاف تا قاف جهان ايزد ازو خواهد كرد * تا در آفاق به هرجا برسد زو اثرى\r\nلاشك از جملهء شاهان جهاندار شود * هركه چون ناصر دين دارد ايدون پدرى\r\nشير را بچه به دو ماند وين خود مثل است * پسر شير نرى نيست به‌جز شير نرى \r\n\r\nو له ايضا\r\n از پى دولت مپوى خيره كه دولت * پويد اگر خواسته است ايزدت از پى\r\nرفتن بىفايده است و خفتن بىعيب * خواهى در تاز اسب و خواهى كن پى\r\nهر كو داند كه هست لوحى محفوظ * عمر به بوك و مگر دگر نكند طى\r\nقانع بنشين كه كنج فقر و قناعت * خوب‌تر است از هزار گنج جم و كى\r\n. . . مكوبان به طمع حشمت كاووس * رأى مزن از براى مملكت رى\r\nدولت باقى طلب كه اين همه فانى است * فايده از آفتاب جوى نه از فى \r\n\r\nو له ايضا\r\n نپايد جهان اى پسر جاودانى * برو گرد كن توشهء آن جهانى\r\nكه گر بنگرى نيك چون من جهان را * جهان ترش بينى ز برق يمانى\r\nنه شادان شو از نيك و نه غم‌خور از بد * كه برجا نماند غم و شادمانى\r\nجهان است بازار هرگونه نعمت * تو در وى خرامان به بازارگانى\r\nبهش كز متاعى كه فردات بايد * برى بهره نه ديبه بهرمانى\r\nاگر در جوانى نهى زاد فردا * از آن به كه در پيرى و ناتوانى\r\nبه نان جوين و لب مرز خو كن * كه يك جو نيرزد خود اين مرزبانى\r\nبيا و يكى ياد كن بهر عبرت * ز تخت سليمان و تاج كيانى\r\nوزان شهرياران كه روى زمين را * سپردند با دولت آسمانى \r\n\r\nو له ايضا\r\n هر بوسه كه دارد ز لب يار نشانى * بتوانش خريد ار بفروشند به جانى \r\n\r\n","description":"","footnote":"","page_name":" 753 ","page_number":61},
  {"content":"\r\n\r\n وين است نشان لب شيرينش كه يابد * از بوسهء او مردهء صدساله روانى\r\nپس هركه به سوداى لبش جان بفروشد * هرگز نتوان گفت كه كرداست زيانى\r\nمن پشت كمان كردم در عشق نديدم * هرگز چو خم ابروى او هيچ كمانى\r\nو آنان كه به پيرى برسيدند نديدند * چون او ز بنىآدم زيبنده جوانى\r\nاز نقطه دهان كرداست آن كو كه همىگفت * هرگز نتوان كرد ز يك نقطه دهانى\r\nوز موى ميان ساخته آن كيست كه گويد * هرگز نتوان ساخت ز يك موى ميانى\r\nمن زو نتوانم كه كنم صبر و عجب نيست * وز جان كه تواند كه كند صبر زمانى\r\nيك روز در وصل به ما برنگشايد * هر روز ببندد سر ما را به زبانى\r\nنه درد غمش را به‌جز از وصل دوايى است * نه وعدهء وصلش را پيداست كرانى\r\nامروز اگر داد دل از وى نستانم * فردا برم اين قصه بر دادستانى \r\n\r\nو له ايضا\r\n گسارم غم دل به ديدار يارى * كه چون او نديد است كس غم‌گسارى\r\nاگر مار مشكين نديدى ببين كو * بپيچد همى بر گل از مشك مارى\r\nبه دندان و لب خيز و او را صفت كن * اگر گوهرى ديده‌اى در عقارى\r\nبه بوسه همى مار بردارد از دل * چو بيند كه در دل ازو هست بارى\r\nفراوان شمار است با هركس او را * مرا نيست جز بوسه با او شمارى\r\nو گر چند كارش فزون است ليكن * به‌جز بوسه با او مرا نيست كارى\r\nمرا عشق افزون شد از بوسهء او * فزون‌تر شود گر ببينم كنارى\r\nكنار آرزو دارم از يار و دانم * كه اين آرزو را نبينم كنارى\r\nو ليكن كند بخت يارى بدينم * اگر يارىاى و بينم از بختيارى \r\n\r\nدر تتبع طرز حكيم فرخى سيستانى گفته\r\n پرمشك شد از باد همه دشت و همه كوى * رو باده به دست آر و برون آى ز مشكوى\r\nبگسار مى تلخ و به تك پوى سوى باغ * چون كبك به كهسار درآيد به تكاپوى \r\n\r\n","description":"","footnote":"","page_name":" 754 ","page_number":62},
  {"content":"\r\n\r\n شو گرد لب يار و لب جام همى گرد * كاز سبزه چو گرد لب يار است لب جوى\r\nمسند به‌سوى باغ به رو دوست همىخوان * تا مرغ همىخواند بر شاخ ز هر سوى\r\nبرخيز كه برخاست پياله به يكى پاى * بنشين كه بنشست صراحى به دو زانوى\r\nناشسته رخ از خواب قدح گير بدين فصل * ور شست همىبايد رخ هم به قدح شوى\r\nامروز كه رنگين شود از لاله همى باد * شو كوش كه رنگين كنى از باده همى روى\r\nآهو چو به رقص آمد در دشت به دست آر * ماهى كه به دست آرد دلها به دو آهوى\r\nدر كاخ ز ما روى خود اى ماه مپوشان * كاز خاك همى روى نمايد گل خودروى\r\nهنگام گل است ار تو ز ما روى بپوشى * ما هيچ به گلگشت نياريم شد از كوى\r\nور هيچ به نوروز تو در باغ نيايى * تا باز نمايى رخ و تا باز كنى موى\r\nبىروى تو كى رنگ دهد لالهء صدرنگ * بىموى تو كى بوى دهد دستهء شب‌بوى\r\nبرخيز و سوى باغ برون آى كه بىتو * از خانه برون رفتن ما را نبود روى\r\nكانان كه نظر بر لب و روى تو گشودند * نى مرز شناسند دگر نه لب مرزوى \r\n\r\nو له ايضا\r\n كى گفت توان ترك تو اى ترك حصارى * چندين به بلا ما را محصور چه دارى\r\nعيد آمد و گاه است كه از خانه به خرگاه * بخرامى و با ما به خوشى عيد گذارى\r\nتا چند غم دل به تو از دور شماريم * وقت است كه پيش آيى و بوسه بشمارى\r\nما توشهء جان از لب گلرنگ تو خواهيم * ز آن است كه مان كار كشيد است به خوارى\r\nتو غافل و آن كار كه غم با دل ما كرد * با كبك درى مىنكند باز شكارى\r\nروى تو چنين نيكوخوى تو چنين زشت * ز آن است كه از عشق خبر هيچ ندارى\r\nوز عشق تو را تا خبرى نيست مرا هست * در عشق تو هم روز سيه چون شب تارى\r\nشايد كه دگر بر تو كسى عشق نورزد * تا عشق نورزى تو و باده نگسارى\r\nترسى كه چو باده بگسارى و شوى مست * ما با تو درآييم به اندوه‌گذارى \r\n\r\nو له ايضا\r\n تو باده همىنوش كه گر مات بجوييم * پنهان شوى اندر شكن زلف بخارى \r\n\r\n","description":"","footnote":"","page_name":" 755 ","page_number":63},
  {"content":"\r\n\r\n چون موى شدم بىتو ز بس گريه و مويه * چون زير شدم بىتو ز بس ناله و زارى\r\nبر نالهء من ناله كند بلبل بستان * بر گريهء من گريه كند ابر بهارى\r\nهجر تو همى با تن من مىكندى آنك * با كبك درى مىنكند باز شكارى\r\nتو فارغ و ما در طلب وصل تو پويان * چون غرقه به بحر اندر بر وصل سمارى\r\nاندر طلب وصل تو باللَّه كه ندانم * تا چند توان پيمود اتلال و صحارى\r\nو آنان كه به خوارى سوى ايشان همه ديدم * امروز سوى من همه بينند به خوارى\r\nمن داد خود اى يار بگيرم ز تو گر هيچ * عدل پسر شاه كند با من يارى \r\n\r\nو له ايضا\r\n اين نيست آخر اى بت آيين دلربايى * كاز نزد من به عمدا جويى همى جدايى\r\nبالاى من ز عشقت خميده چون كمان شد * تيرى تو شايد ار هيچ نزديك من نيايى\r\nرفتى و من ندارم اميد بازگشتت * تيرى و رفتى از شصت ديگر به كف نيايى\r\nاول كه با هوايت پيوند كرد جانم * گفتم به جان كه اى جان در بهترين هوايى\r\nدر سايهء دو زلفت دل آرميده گفتم * اى دل بزى كه خرم در سايهء همايى\r\nچون بىسبب در آخر بسيار جور كردى * پنداشتم كه ما را خواهى بيازمايى\r\nاز حد چو جور بگذشت آنگاه شد يقينم * معشوق جان‌گدازى محبوب دلربايى\r\nنه بند را كليدى نه جام را نبيدى * نه دوست را نديمى نه درد را دوايى\r\nدر كينه بادوامى در كبر باقوامى * در عهد بىثباتى در عشق بىوفايى\r\nهستند خوبرويان غير از تو نيك‌خويان * تو با چنين خوى زشت آخر بگو چرايى\r\nآن شاه كآفتابش هر صبحدم سرآيد * كآسايش زمينى و آرايش سمايى\r\nخورشيد روزگارى جمشيد تاج‌دارى * شاه ملوك‌بندى شير جهانگشايى\r\nگاه درنگ كوهى گاه شتاب بادى * در بزمگاه ابرى در رزمگه قضايى\r\nجويندهء زمانى گيرندهء جهانى * دارندهء امانى بخشندهء عطايى\r\nفرخ‌تر از بهارى زيباتر از نگارى * روشن‌تر از سپهرى صافىتر از هوايى\r\nچشم بدان ز ملكت پيوسته دور بادا * كاين ملك را به شاهى شايسته و سزايى \r\n\r\n","description":"","footnote":"","page_name":" 756 ","page_number":64},
  {"content":"\r\n\r\n\r\nو له ايضا\r\n رنگ رخسارش نرسته گل بهار آرد همى * چشم خونخوارش نخورده مى خمار آرد همى\r\nمن نديدم نرگس فتّان جز آن پرفتنه چشم * كز سر پيكان به گرد تن حصار آرد همى\r\nآهوى دشتى همانا ديده روزى چشم او * كاين‌چنين چنين از ديدهء مردم فرار آرد همى\r\nگر عجب دارى كه بار آرد صنوبر سرخ‌گل * اين عجب‌تر بين كه گل سنبل به بار آرد همى\r\nنادميده باد اگر زلفش نمىگيرد قرار * از چه معنى بر سر آتش قرار آرد همى \r\n\r\n647 شهيدى بختيارى\r\nجوانى بود از الوار بختيارى و به يارى بخت بلند صاحب طبع بلند و ذوق محبت شده در خدمت ارباب دانش كسب آدميت كرد و سياحت گزيد و به تهران آمد و مداحى نمود اكنون معدوم الاثر است . از اوست :\r\n\r\nترجيع در مدح خاقان مغفور محمد شاه قاجار نور اللّه مضجعه و نام حاجى ميرزا آقاسى وزير گفته\r\n زمستان درگذشت و فصل خرم نوبهار آمد * شكفت و تازه شد بستان درخت گل به بار آمد\r\nكنون شاخ درختان را ز گوهر گوشوار آمد * كنون جسم گلستان را لباس زرنگار آمد\r\nز غرش ابر پندارى به قصد گيرودار آمد * ز گل صحن چمن گويى چو پهنه كارزار آمد\r\nنوآيين شد همه صحرا و منزلگاه يار آمد * كنون با يار در صحرا گه بوس و كنار آمد\r\nبه چشمش دربديد آنكو به باغ لاله‌زار آمد * دو جاى فرخ و ميمون و نغز و نامدار آمد\r\nيكى چون مجلس سلطان نگار اندر نگار آمد * يكى چون موكب حاجى سوار اندر سوار آمد\r\nجهان‌جو سايهء يزدان محمد شاه دريادل * محيط فضل آقاسى عدالت‌گستر باذل \r\n\r\n","description":"","footnote":"","page_name":" 757 ","page_number":65},
  {"content":"\r\n\r\n\r\nبند ديگر\r\n بهار آمد صبا خرگه به دشت از ديبهء چين زد * به‌طرف جويباران در هزاران‌گونه آذين زد\r\nبدان ماند سحر شبنم كه بر گلهاى رنگين زد * كه در مستى بت من خوى به رخسار چو نسرين زد\r\nنگارينى كه تا بر رخ سر آن زلف پرچين زد * شرار آتش عشقش مرا در خرمن دين زد\r\nره دانش ره دينم به جلوه ماه و پروين زد * به پرتو راه دانش آن به خنده راه دين اين زد\r\nهزاران خندها خدش به صفوت بر به نسرين زد * هزاران طعنه‌ها خطش به نكهت بر رياحين زد\r\nنمىترسد كه بر شهدى چنين تيغ از سر كين زد * كه شهدى دم ز مدح و صدر سلطان سلاطين زد\r\nجهان‌جو سايهء يزدان محمد شاه دريادل * محيط فضل آقاسى عدالت‌گستر باذل \r\n\r\nو له ايضا\r\n چمن باز از شكوفه پرز مرواريد غلطان شد * گلستان سربه‌سر از گل پر از لعل بدخشان شد\r\nزمستان رفت و آمد نوبهار و ماه نيسان شد * همه گيتى چو مينو شد همه مينو گلستان شد\r\nز غم سوسن شد آزاد و رها از بند هجران شد * كه در وصف نگارين ده‌زبان گشت و ثناخوان شد\r\nنگارى كز نكورويى بر اهل حسن سلطان شد * به سر بر تاج آن سلطان ز مشك و عنبر و بان شد \r\n\r\n","description":"","footnote":"","page_name":" 758 ","page_number":66},
  {"content":"\r\n\r\n لب شيرين او درّ و لبانش درج مرجان شد * دهان از خنده چون بربست درّ درج پنهان شد\r\nدهان تنگ او ديدم جهانم تنگ‌زندان شد * عنان دل به عشق او مرا بيرون ز فرمان شد\r\nچو در خم زلف مشكينش به عارض همچو چوگان شد * دلم در بر بسان گوى لرزان گشت و گردان شد\r\nجهان‌جو سايهء يزدان محمد شاه دريادل * محيط فضل آقاسى عدالت‌گستر باذل \r\n\r\nو له ايضا\r\n صبا ريزد همى مشك و هوا بيزد همى عنبر * به بوى مشك و عنبر زان مخمر شد جهان يكسر\r\nكنار بوستان سرو و كنار جوى سيسنبر * ميان راغ صدبرگ و ميان باغ نيلوفر\r\nچو بينى لالگان گويى كه خوبانند جان‌پرور * چو بينى نرگسان گويى كه مستانند غارتگر\r\nشمارى چون نگار من كله دور افكند از سر * هزاران پيچ و چين و خم هزاران حلقه و چنبر\r\nصبا گر بگسلاند حلقهء زلفش ز يكديگر * ز هر حلقه فروريزد هزاران طبله مشك تر\r\nرخ و زلف و لب‌ودندان او آيد به چشم اندر * يكى ماه و يكى مشك و يكى لعل و يكى گوهر\r\nچنان شهدى كه دارد او ميان لعل چون شكر * ندارد بىگمان حيوان ندارد چشمهء كوثر \r\n\r\n","description":"","footnote":"","page_name":" 759 ","page_number":67},
  {"content":"\r\n\r\n شكفته در رخش گلها يك از يك بهتر و خوش‌تر * براى بزم سلطان و وزير خسرو كشور\r\nجهان‌جو سايهء يزدان محمد شاه دريادل * محيط فضل آقاسى عدالت‌گستر باذل \r\n\r\n648 شيداى كردستانى\r\nاسمش ميرزا عبد الباقى و از سلسلهء وزيرزادگان آن ولايت بوده در اواخر حال از غايت استيصال مخبوط گشته و در سنهء 1244 درگذشته . به قدر دو هزار بيت منظوم كرده و از آن جمله است :\r\n مرا هرگز نباشد خواب و دارم آرزو گاهى * كه خواب آيد به چشمم بلكه جانانم به خواب آيد\r\nعشقى كه بود خام به افسون رود از دل * چون پخته شد و گشت جنون چون رود از دل \r\n\r\n649 شقايق سنندجى\r\nاسمش ملا احمد و مردى عالم باكمال بوده و در يكى از قراى كردستان به حكم وراثت قضاوت مىفرموده گاهى تفننا قصيده در مدايح مىگفته از اشعار اوست :\r\n غراب غرب به وقت مسا درين چنبر * به زير بال شبه‌گون نهاد بيضهء زر\r\nبه قعر چاه فرورفت يوسف خورشيد * ز بطن حوت چو يونس نمود چهره قمر\r\nپى گدازش جان و براى سوزش تن * نمود هريك از آن اختران مرا اخگر \r\n\r\n","description":"","footnote":"","page_name":" 760 ","page_number":68},
  {"content":"\r\n\r\n بدين صفت فلك اندر لباس بوقلمون * گهى در آب نمودى و گاه در آذر\r\nشبى چنين و ز جور سپهر من بىخواب * شبى چنين وز كيد زمانه من بىخور\r\nبه جيب فكرت و انديشه سر فروبرده * خموش گشته و بىنطق همچو نقش حجر\r\nكه ناگهم ز در آمد مهى چو حور و پرى * كه ناگهم به بر آمد بتى چو شمس و قمر\r\nنهاده بر رخ چون ماه خال همچون مشك * فكنده بر سر خورشيد زلف چون عنبر \r\n\r\n650 شعرى اصفهانى\r\nنامش ميرزا طاهر و از سلسلهء مشايخ اصفهان است كه نسب ايشان به شيخ زاهد جيلانى مىپيوندد ، در سنهء 1224 در اصفهان متولد و در همان زمان پدرش رحلت يافت ، در اصفهان و تهران تحصيل علوم كرد و متبحر شد و در خدمت نواب اعتضاد السلطنه مواظبت خدمت پذيرفت و به نگارش مدايح صدر عصر پرداخت و تذكره‌يى موسوم به گنج شايگان ساخت . در سنهء 1270 وفات يافت ، از اشعار اوست :\r\n ابر به صحرا سفر گزيد ز دريا * گنج گهر برد و برگشاد به صحرا\r\nچرخ مشعبد نگر كه كرد به يك‌دم * خرقهء سنجاب كوه كرتهء ديبا\r\nخاك معطر چنان ز سبزه كه گويى * تودهء غبراست صرف عنبر سارا\r\nباغ نگر بر نشيب كوه كه بينى * روضهء مينو به زير گنبد مينا\r\nشاخ شكوفه به روى سبزه نمايد * چون به يكى آسمان هزار ثريا\r\nگل به صبا برنشسته تالى بلقيس * از پى بزم حضور آصف دانا\r\nشبه وى و قدرتش بسان خداوند * از همه عالم نهان و بر همه پيدا\r\nبر همهء ملك چون سپهر مسلط * بر همهء خلق چون خداى توانا\r\nاى تو به حشمت مهين سلالهء آدم * وى تو به شوكت بهين نتيجهء حوا\r\nسرّ قضا هرچه روزگار نهان كرد * رأى تو از يك اشاره كرد هويدا \r\n\r\n","description":"","footnote":"","page_name":" 761 ","page_number":69},
  {"content":"\r\n\r\n\r\nاز قصايد اوست\r\n خوش نكو رفت مه روزه و عيد آمد باز * خوش‌تر از عيد به عيدى است در ميكده باز\r\nيك مهم خوردن مىكرد قضا روزه و مى * خواهدم تا به چهل روز قضا كرد نماز\r\nبانگ تكبير مرا رهبر مقصود نگشت * مطرب از خانهء خمار برآورد آواز\r\nبر در ميكده‌ام روى نياز است امروز * رفت روزى كه به محراب بدم روى نياز\r\nشاهدا گاه نشاط است بكو پاى به رقص * مطربا موسم عيش است ببر دست به ساز\r\nواعظ بسته‌زبان داشت زبان باز و كنون * شد زبان‌بسته و آن بسته‌زبان آمد باز\r\nكوته از آمدن عيد شد ارنى مىداشت * وعظ را زاهد چون غسجهء سررشته دراز\r\nيك مناجاتيم امروز چو دمساز نشد * گو خرابات كه تا با همه گردم دمساز\r\nخوردن باده مجاز است و حقيقت مجهول * باده در ده كه برم پى به حقيقت ز مجاز \r\n\r\nو له\r\n عيد است و ماه نو به فلك بر به شكل جام * ساقى به گردش آر ز نو جام را مدام\r\nچند از حديث سبحه و سجاده اى پسر * از جم فسانه آور و سر كن حديث جام\r\nمى شد حرام بر همه و من به روز عيد * جز مى هرآنچه هست به خود كرده‌ام حرام\r\nشاهد به رقص كرده قيام از پس قعود * زاهد ز وعظ كرده قعود از پس قيام\r\nسى روز پاى منبر غوغاى عام بود * و امروز پاى خم همه غوغاى خاص و عام\r\nشد منهزم دواسبه مه روزه نك ز عيد * برخيز و بر كميت مى از جام زن به جام\r\nبگريخت زهد روسيه از جام سرخ‌رو * چونان كه منهزم شود از جنگ سام حام \r\n\r\n651 شيفتهء همدانى\r\nنامش شيخ ابو القاسم و پدرش از بزرگان بازرگان همدان است . خود در عنفوان شباب به تحصيل فضائل و تكميل خصايل اهتمامى كرد و صاحب فضلى وافى و جامع علمى كافى گرديد . در\r\n\r\n","description":"","footnote":"","page_name":" 762 ","page_number":70},
  {"content":"\r\n\r\nلغات پارسى و عربى تتبعى كامل نموده و در هر دو شيوهء دانش مقامى عالى يافته ، اكنون در تهران است و به هنر و دانش مسلم اقران .\r\n\r\nمسمط\r\n پس از دو چار مه كه دل به حسرتم دوچار شد * سپند و بهمن و دىام گذشت و آن بهار شد\r\nبهار شد بيار مى كه از كف اختيار شد * دو شش نشست نقش نرد و عشرت آشكار شد\r\nشكست شش‌در غم و هلا گشاد كار شد * ندانى از دو شش كدام هان شنو شمار شد\r\nشراب و شمع و نقل و مى رباب و چنگ و عود و * ترانه‌هاى دم‌به‌دم پياله‌هاى پى به پى\r\nدوهفته ماه دلبرى ز شرم بر جبينش خوى * به كف نهاده ساغرى ز لعل‌گون شراب رى\r\nفراسوى من آورد كه گير گويمش كه نى * نخست بوسه بايدم كه از كف اختيار شد\r\nبتا بتا ببوسم آن دو لعل مىگسار را * كمند جان نمايم آن دو زلف مشكبار را\r\nانيس دل گزينم آن دو نرگس خمار را * نخست رام سازم آن دو ترك جان‌شكار را\r\nسپس بنوشم از كفت پيالهء عقار را * كز اين دوچار دل دوچار بادهء عقار شد\r\nز طرهء بتاب تو به تن روان و تاب كو * ز چهرهء پرآب تو به ديده غير آب كو\r\nز چشم نيم‌خواب تو به چشم راه خواب كو * به جان رسيد از غمت بتا بط شراب كو\r\nنواى عود و نى كجا و نغمهء رباب كو * كه غير اين چهار گو چه مايهء قرار شد\r\nتوان و تاب شد ز كف بتا شكيب تا به كى * يكى بيا ز پنجه بر صراحى و اياغ مى\r\nقرابه خواه دم‌به‌دم پياله گير پى به پى * ز شيشه مى به ساتكين بريز هان بيار هى\r\nبه ناله‌هاى چنگ و دف به نغمه‌هاى رود و نى * كه هم نشاطى اين‌چنين به وقت گل به كار شد\r\nمرا خوش است محفلى در آن پياله و بطى * پياله‌اى به نالهء دف و بطى و بربطى \r\n\r\n","description":"","footnote":"","page_name":" 763 ","page_number":71},
  {"content":"\r\n\r\n چنان بطى كه زو كشم به دفتر خرد خطى * بطم كفاف كى دهد بيار ساقيا شطى\r\nكه غوطه‌ور شوم در آن و سركنم مسمّطى * كه فصل دى مرا گذشت و نوبت بهار شد\r\nعلى الصباح عيد شد نشاط را اعاده كن * پى بسيج عيش هان ز خم به شيشه باده كن\r\nز باده شهسوار هوش را دمى پياده كن * تفرجى به‌طرف باغ با بتان ساده كن\r\nز سبزه ساز بستر و ز ضيمران و ساده كن * كه عيش روزگار خوش به‌طرف جويبار شد\r\nيكى به گريه‌هاى ابر و خنده‌هاى برق بين * ورا به باغ و باغ را به لعل ناب غرق بين\r\nدميده اختران گل چو مهر و مه ز شرق بين * عروس لاله غرق ژاله تا قدم ز فرق بين\r\nبه كوى مىفروش رو به خرقه‌هاى زرق بين * كه هم ز لاله رهن يك پياله آشكار شد\r\nبه خانه چند هان يكى درآ و نوبهار بين * بهانه چند هين بيا به‌طرف جويبار بين\r\nبه لالهء طرى نگر صفاى مرغزار بين * به هر طرف هزارها فزون‌تر از هزار بين\r\nصبا به باغ باغبان و ابر آبيار بين * كه حسن باغ از اين دو باغبان و آبيار شد\r\nهلا كه روضهء ارم شده سراسر زمين * هلا كه بوستان دهد صفاى جنت برين\r\nهلا كه خطهء زمين گرفت فر فرودين * شد از شكوفه باغ و راغ رشك چرخ هشتمين\r\nبه ياد بزم خواجهء زمان و صدر راستين * بيار باده كان علاج سينهء فگار شد\r\nحدود ملك منضبط ز جدّ و اجتهاد تو * نظام دهر منتظم ز خامه و مداد تو\r\nسبق پرابر آذرى گرفته دست راد تو * جهان همىخورد وظيفه از كف جواد تو\r\nالا كه بختى فلك ذليل عدل و داد تو * تويى كه مه به درگهت كمينه جان‌نثار شد\r\nاگر نه مهر كسب كرده نور خود ز راى تو * چرا به صبح و شام برنهد جبين به پاى تو \r\n\r\n","description":"","footnote":"","page_name":" 764 ","page_number":72},
  {"content":"\r\n\r\n اگر نه چرخ را بود نوالهء عطاى تو * ز چيست روز و شب به گرد بنگه و سراى تو\r\nمها دو ديده مر مراست بر كف عطاى تو * تو خود بگو چه در جهان بتر ز انتظار شد \r\n\r\n652 شوكت شيرازى\r\nو هو شمس الدّين حسن از اطياب و انجاب فارس است . روزگارى است كه به دارالخلافهء تهران آمده ، از به دو شباب به تحصيل علوم و كسب فضائل زحمتى كامل برده ، قواعد عربيه و قوانين ادبيه را فراگرفته از طبيعى و رياضى و الهى محظوظ گشته در اخلاق محبوب آفاق است و در شاعرى نيز مقامى عالى دارد بعضى از اشعار او نوشته مىشود :\r\n غرابى است گويى دو زلف سياهت * كه شد بر لب شكرين تو راغب\r\nشنيدم كه طوطى شكر دوست دارد * غراب شكردوست هست از غرايب\r\nبه گرد رخت آن دو زلف چو عقرب * چو دو عندليبند بر گل مواظب\r\nدرآميخت گفتى به كيش تناسخ * روان عنادل به جسم عقارب \r\n\r\nغزليات\r\n مگر خيال تو رهيافت سوى خلوت دل * كه عضو عضو مرا بانگ مرحبايى هست\r\nمرا بشارت فردوس مىدهد زاهد * مگر به غير سر كوى دوست جايى هست\r\nدوش در بزم سخن زان لب شكرخا بود * چشمه شيرين و ز لب‌تشنه بر آن غوغا بود\r\nديدم آن طوق گريبان تو در اول صبح * راستى مشرق خورشيد جهان‌آرا بود\r\nياد از آن روز كه از سنبلهء گيسوى تو * رشته چون مرغ نوآموخته‌ام بر پا بود\r\nدل به روى تو نظر كرد و زان چشم و دهان * مست و مستور به هم ديد قدح‌پيما بود\r\nچشم مستت ره دل مىزد و از هر جانب * ز ابروى و زلف و خطوخال حمايتها بود \r\n\r\n","description":"","footnote":"","page_name":" 765 ","page_number":73},
  {"content":"\r\n\r\n دوش در بزم به ياد دو لب مىگونت * جوشش ساغر و ساقى و مى و مينا بود\r\nناله را در دل سختش اثر اى شوكت نيست * آزموديم دلش سخت‌تر از خارا بود\r\nبا خيال قد موزون تو در باغ شدم * سرو را ديدم الحق نه بدان بالا بود \r\n\r\nو له\r\n توبه كرد است گر آن ترك دگر باده ننوشد * چشمش اين توبه نكرد است كه مستى نفروشد\r\nخوبرويان چو سر زلف دوتا بگشايند * دل يك سلسله را بند ز پا بگشايند\r\nهمه آفاق پر از رايحهء مشك شود * از خم زلف تو گر پاى صبا بگشايند\r\nدو غزالند دو چشم تو كه اندر همه عمر * جز به صحراى دل مردم عاشق نچرند \r\n\r\nو له\r\n زير برقع مهر يا مه يا سمن يا روى تست * پرده يك‌سو نه مرا بيرون ز حيرانى بيار\r\nتا به كى اى ديده آرى تن قرين سيل اشك * اين‌قدر كاين آتش دل باز بنشانى بيار\r\nاى اجل تا چند مانم زنده بىديدار دوست * همتى بيرونم از ننگ گران‌جانى بيار\r\nعقل كل را گر هواى سربلندى در سر است * بر در پير خراباتش به دربانى بيار \r\n\r\nو له ايضا\r\n تا گشودى گره ز زلف دراز * گره از كار عاشقان شد باز\r\nگه به دل گه به ديده‌اى ساكن * تا چه خواهى ازين نشيب و فراز\r\nگريه بربست راه ناله به دل * دف چو تر شد نمىدهد آواز\r\nگر بكاوند تربت محمود * بازجويند عشوه‌هاى اياز \r\n\r\n","description":"","footnote":"","page_name":" 766 ","page_number":74},
  {"content":"\r\n\r\n با قفس خو گرفته مرغان را * رشته بر پا چه كوته و چه دراز\r\nنظارگيان چشم و زلفت * بيمار و به حالتى پريشان \r\n\r\nو له ايضا\r\n نگشت از آن دهانم هيچ معلوم * به غير از نقطه‌اى وان نيز موهوم\r\nاى دل‌خسته از آن زلف چو بازآمده‌اى * خوش بياساى كه از راه دراز آمده‌اى\r\nمسجد امروز طرب‌خانهء مستان شده است * تا تو با آن لب ميگون به نماز آمده‌اى\r\nنازنينا به چنين حسن و لطافت كه تراست * ناز كن ناز كه شايستهء ناز آمده‌اى\r\nيا رب كه چرا گه باد آهوى دو چشمش را * بر سنبل و بر نسرين در باديه‌پيمايى\r\nاندام نظر بايد آن را كه تو منظورى * اعضا همه سر بايد آن را كه تو سودايى\r\nز آب تاك است مگر نشو تو اى شاخ مراد * كه در انگيختن فتنه چو آب تا كى \r\n\r\n653 شرق هندى\r\nنامش سيد محمد افضل و از اهل لكنهور بوده به زيارت رفته چندى در خدمت نواب ملك‌آرا بود ازآن‌پس با سپهدار عراق پيوست . از اشعارش جز اين به نظر ندارم :\r\n گر رهد از شكن زلف اسير ذقن است * دل ديوانه گهى در چه و گه در رسن است\r\nحور نگويم تو را كه عين قصور است * دوزخيم در بهشت اگر چو تو حور است \r\n\r\n","description":"","footnote":"","page_name":" 767 ","page_number":75},
  {"content":"\r\n\r\n\r\n654 شورى اصفهانى\r\nميرزا احمد نام داشته خلف آقا محمد هاشم نسخ‌نويس بوده خود نيز صاحب خط خوش و خداوند نظم دلكش و چندى به وزارت نواب امام قلى ميرزا خلف الصدق شاهزادهء معظم محمد ولى ميرزا گذرانيده ، از اوست :\r\n به من از اينكه سر خشم و ميل كين دارد * يقين كه مهر و وفاى مرا يقين دارد\r\nهمه به مرگ رقيب ار بود نمىخواهم * زمانه خاطر شاد ترا غمين دارد \r\n\r\n655 شعرى يزدى\r\nاسمش ميرزا محمد على و فرزند على اكبر خان همانا برادرزادهء عبد الرضا خان يزدى بوده چندى در خدمت نواب شاهزادهء معظم محمد ولى ميرزا حكمران يزد مداحى مىنموده در مجموعه‌يى شعرى چند ازو ديدم از آن جمله است :\r\n زمانه يافت دگر خرمى ز باد بهار * جهان پير جوانى گزيد ديگربار\r\nفكنده حلهء خضرا بر آسمان شمشاد * كشيده قامت موزون به چرخ سپيدار\r\nبسيط دشت همه پرز لحن موسيقى * فضاى گلشن مملو ز بانگ موسيقار\r\nربوده گرد ملالت ز چهره نالهء چنگ * زدوده رنگ كدورت ز سينه نغمهء تار\r\nفراز تخت زبرجد نشسته خسرو گل * چنان كه شاه فلك آستان به صفه بار\r\nبه دست تيغ تو ياز آسمان نموده هلال * به دشت خنك تو ياز بر زمين فلك سيار\r\nز احتساب تو اى ملجا قوى و ضعيف * ز بأس عدل تو اى مأمن صغار و كبار\r\nگرفته منزل آهو به بر تن ضيغم * نموده مسكن تيهو به مخلب شنقار \r\n\r\n","description":"","footnote":"","page_name":" 768 ","page_number":76},
  {"content":"\r\n\r\n\r\n656 شهابى ترشيزى\r\nنامش ميرزا اختيار فرزند كهين ميرزا عبد اللّه خان متخلص به شهاب بوده . در ايران سياحت كرده چون به فارس آمد با برادر كهتر خود ميرزا مرتضى متخلص به محجوب كه ذكرش در حرف ميم مكتوب خواهد شد با فقير آشنايى يافتند قريب ده‌پانزده سال در سفر و حضر اتفاق داشتند .\r\nچون ميرزا محجوب قصد مكهء معظمه كرد او در شيراز بماند و گاهى در كتابت بعضى مثنويات حقير امدادى نمود . پس از آن مهاجرت افتاد و روزگارى در خدمت امرا به‌سر برد و مداحى كرد و سالى چند است كه وفات يافته ، از اشعارش چيزى در دست ندارم كه نوشته شود . ندانم مسوداتش به دست كه درافتاد و كجا از ميان رفت . الحاصل شاعرى پخته‌طبع بود و از علوم عربيه نيز چيزى مكتسب داشت . اين رباعى را وقتى در اواخر ديوان من نگاشته بود من نيز نوشتم .\r\n\r\nرباعى\r\n من پور شهابم و شهابى است فنم * در نظم به ديو خصم ناوك‌فكنم\r\nدر خدمت حضرت هدايت چندى است * بئس البدل برادر خويشتنم \r\n\r\nلمولفه\r\n آن پور شهاب‌كش شهابى لقب است * كلكش گه رجم هم شهابى نسب است\r\nمرحوم شدند ازو شياطين سخن * آرى ز شهاب اين صفت كى عجب است \r\n\r\n657 شاهد فارسى\r\nنام شريفش حاجى آقا مير محمد مؤمن ، اصلش از قريهء ايزدخواست و از سادات صحيح النسب در شيراز تحصيل كرده صاحب مال و منال و دولت و عيال گرديد . سيدى عالىهمت بلندفطرت\r\n\r\n","description":"","footnote":"","page_name":" 769 ","page_number":77},
  {"content":"\r\n\r\nكريم الطبع حميد الخلق بود معروف سلطان و مشهور ايران از آغاز شباب و داد و اتحاد داشتيم در اين ايام وفات يافت . اين بيت از اوست :\r\n دل ز كف رفت و نيامد به كفم دامن دوست * قيمت وصل ندانسته خريدار شدم \r\n\r\n658 شقايق اصفهانى\r\nنامش آقا على اصغر و حرفتش خياطت بوده در جوانى وى را دريافته‌ام . غزل‌سرايى مىنمود و طبعى شكفته و خاطرى مشعوف و همتى عالى داشت و از شعرش هنوز نيافته‌ام كه بنگارم .\r\n\r\n659 شيداى اصفهانى\r\nنامش آقا محمد على و از خوش‌طبعان عاشق‌پيشهء نظرباز ظرافت‌شعار بوده ، در شيراز نشو و نما نموده در اواخر حال از كثرت افيون غالبا در نعاس و از حضور حضّار بىخبر بوده . در ايامى كه ميرزا حسين وزير فراهانى شبها به صحبت شعر غبتى داشتى و غزلى از عاشق را نخست برخواندى پس غزل خود را در جواب او به ميان آوردى شيدا به رفيقان التماس كرد كه او را نيز با خود در آن مجلس عالى برند تا اشعار عاشق را تقبيحى و ابيات وزير را تصديقى كند و فيضى برد . وى در پهلوى هادى به يك ساكى فرونشست و در اواخر شب كه مجلس صحبت شعر بود وى را خواب و نعاس درربود با هادى بيك مقرر كرد كه چون وزير اشعار عاشق خواند دستى بر وى زند تا بيدار شده اشعار او را مذمتى كند و اشعار وزير را ترجيحى دهد . وزير اشعار عاشق بخواند و بگذشت و نوبت به غزلهاى وى رسيد ، شايق شيدا را بيدار كرد ؛ بيچاره خواب‌آلود گوش فرا نداده حقيقت نيافته گفت بسيار بد گفته و سخت سست بسته است وزير ملتفت\r\n\r\n","description":"","footnote":"","page_name":" 770 ","page_number":78},
  {"content":"\r\n\r\nنگرديده ابيات ديگر خواندن گرفت ، شيدا صدا بلندتر كرد ديگرباره گفت كه بد گفته است تا چشمش كور شود . وزير متغير شده او را از مجلس در لت كشيده بيرون خواست كرد . حضار بخنديدند و قصه بازگفتند ، شيدا منفعل شده گفت اكنون دانستم كه ساكى يعنى حرام‌زاده . وزير وى را به صله گرامى داشت و محبتها كرد بارى در يك‌هزار و دويست و چهارده درگذشت .\r\nشش هزار بيت غزليات دارد و از آن جمله است :\r\n\r\nغزليات\r\n اسير دام نشد تا دلم ندانستم * شكسته‌بالى مرغان رشته بر پا را\r\nمرا بيگانه كرد از آشنايان * بنازم آن نگاه آشنا را\r\nشتاب كن ز پى قتل من كه مىترسم * مباد ناز تو باعث شود درنگ تو را\r\nبا غير آمدى كه تو را اين ملال چيست * تنها چو بينمت به تو گويم كه حال چيست\r\nكنون به پيش خدا چون ز دست جور تو نالم * كه سالها ز خدا كرده‌ام طلب به دعايت\r\nاز تو مهجورم و در عالم انديشه دلم * هر نفس با تو سؤالى و جوابى دارد\r\nز من اگر تو برانى كه مهر برگيرى * به دورى تو مرا هم به دل خيالى هست\r\nبه پيش من گذرد غير سرگران از تو * كه باخبر نشوم با تواش وصالى هست\r\nهمه درهاى خوشنودى به رويم بست و خورسندم * كه يك در نيست ديگر تا به رويم آسمان بندد \r\n\r\n","description":"","footnote":"","page_name":" 771 ","page_number":79},
  {"content":"\r\n\r\n غير را سر چو به زانوى تفكر نگرم * سوزم از غم كه مبادا به خيال تو بود\r\nبه شوق نقل مىآوردمش به خانهء خويش * ز راه بردمش آخر به آب و دانهء خويش\r\nتا نداند يار شيدا عشق پنهان مرا * چون كند با من تغافل من هم استغنا كنم\r\nاى كينه‌ورى رسم تو و كيش رقيب * اى داروى درد و مرهم ريش رقيب\r\nگر جان رقيبى به توام زنده چرا * ور جان منى چه مىكنى پيش رقيب \r\n\r\n660 شقايق لرستانى\r\nنامش هادى بيك و از ايل ساكى لرستان بوده ، برادرش حسين خان ساكى پيرمردى بود با من آشنا ، ديوان وى را به من آورد چهار هزار بيت در آن مدون بود . فوتش در سنهء 1329 در اصفهان و منتخب اشعارش اين است :\r\n بارها رفتم به كوى يار و ديدم يار نيست * باز مىگويم برو كاين بار چون هربار نيست\r\nز كويش چون روم در هر قدم بىخود ز پا افتم * چو مخمورى كه مست از خانهء خمار برخيزد\r\nكشيدم بارها با او به خلوت جام زاهد را * پى انكار مى رندان عبث كردند بدنامش\r\nكنم تا اسير تو هم آشيان را * ز دامت از آن ميل گلزار دارم\r\nبه كجا مىرود و با كه سخن مىگويد * هركه با شوق تو از خانه نيامد بيرون\r\nنباشد جز سؤال شايق از يار * سؤالى كز پيش نبود جوابى \r\n\r\n","description":"","footnote":"","page_name":" 772 ","page_number":80},
  {"content":"\r\n\r\n\r\n661 شيداى يزدى\r\nنامش ميرزا ابو الحسن از فضلا و سادات بوده سودايى حاصل نموده سر به شيدايى برآورد ملاقاتش روزى نشد ولى از معاصرين بوده است گاهى شعرى مىگفته از آن جمله است :\r\n آمد ايام بهار و وقت آن شد كز نشاط * هركسى در بوستان عشرت كند با دوستان\r\nشد ز عكس لاله و جوش رياحين سربه‌سر * طرف كوه و صحن گلشن چون عقيق و پرنيان\r\nعندليب از نغمه و باد بهارى از مطر * بر چمن اين يك نثار افشان شد آن يك مدح‌خوان\r\nتنگ شد صحن گلستان از تماشايى چنانك * از هجوم زايران درگاه شاه انس و جان\r\nابن عم مصطفى يعنى على مرتضى * باب شبير و شبر فرمانرواى كن فكان\r\nخاك راهش را كشد چون سرمه حور العين به چشم * گر برد روح الامين آن را به جنت ارمغان \r\n\r\n662 شهرت فارسى\r\nاصلش عرب فارسى و نامش شيخ حسن و شغلش طب و به هندوستان رفته از اوست :\r\n مرا زلفت ز دام آزاد خواهد كرد مىدانم * ولى بعد از رهايى ياد خواهد كرد مىدانم \r\n\r\n","description":"","footnote":"","page_name":" 773 ","page_number":81},
  {"content":"\r\n\r\n\r\n663 شرر خراسانى\r\nاسم شريفش ميرزا عسگرى خلف الصدق جناب مجتهد الزمانى ميرزا هدايت اللّه الحسينى الخراسانى است خود نيز در فضل و كمال و اخلاق و احوال مسلم است در اواخر زمان سلطان محمد شاه به تهران آمده اجمالا به خدمتش رسيدم گاهى تفنّنا غزلى مىفرمايند و از آن جمله است\r\n تا به كى شكوه ز بىمهرى صياد كنى * باشد آن روز كه از كنج قفس ياد كنى \r\n\r\n664 شكوه شيرازى\r\nنام ناميش ميرزا عبد الحميد و در كمالات يگانه و فريد است والدش على محمد خان در اصل از قصبهء فيروزآباد و حكومتش در آنجا موروث از آبا و اجداد . خود در به دو جوانى تحصيل علوم متداوله كرده و در حقيقت هر علم پىبرده چندى مسافرت و مهاجرت از وطن مألوف گزيده و در اغلب بلاد ايران مجردانه گرديده مدتى در آذربايجان نيز آسوده و ملك‌زادگان عهد را مداحى نموده بالاخره به لباس فقر ملبس آمده و از ملازمت تن زده اكنون نيز با وجود تقاضاى جوانى متنفر از لذات زندگانى است علو همتش از گرفتارى به زخارف دنيا مانع است و به كسب حقايق و معارف از گيتى قانع در عربى و عجمى و نظم و نثر و حكمت طبيعى و الهى با بهرهء كامل و اشعار متين شيرين نيز از خاطرش صادر و حاصل چون خيالاتش به واسطهء بىاعتنايى جمع نيامده به قليلى قناعت مىشود .\r\n زد ابرى از دل دريا چو گردون خيمه بر دنيا * گهرآميز و گوهرريز و گوهرخيز و گوهرزا \r\n\r\n","description":"","footnote":"","page_name":" 774 ","page_number":82},
  {"content":"\r\n\r\n بپويد نرم بر گردون بگريد زار بر هامون * بنالد زفت بىانده بغرد سخت بىپروا\r\nهمه تارى ازو گردون همه تيره ازو هامون * همه زرين ازو بستان همه سيمين ازو صحرا\r\nز آتش خيزد و خيزد همى از طبع او آتش * ز دريا زايد و زايد همى از چشم او دريا\r\nچو طبع مردم شيدا همى كف آورد بر سر * چو برجوشد به هر ساعت چو طبع مردم شيدا\r\nچو از باد خزان باشد همى برگ رزان زرين * چرا ز آب رزان نكشد كه مىگونه كند حمرا\r\nمرا بايد بتى دلكش به كف آب و به رخ آتش * كزين باد و دم ناخوش بياسايم دمى شبها\r\nمنه مى مانده در مينا چو خواهد زيست او بىتا * كه بس مىنازيد بىمى كه بس دوران رود بىما\r\nجهان مارى به نقش اندر فريب‌انگيز و حيلت‌گر * برون‌سو نقش جان‌پرور درون‌سو زهر تن‌فرسا\r\nگرش چون شخص افسونگر به چنگ آيد دوصد رهبر * نخواهد برد جان آخر ز زخم مار ما را فسا\r\nگرت نرهاند از بند هوا و حرص زى مردان * بسى بر سينه رنج اولى ز علم بو على سينا\r\nبنگر آن زاد ترك چين را * كآميخته با گره جبين را\r\nهر سو به حوالى دو زلفش * بگرفته كمان‌كشى كمين را \r\n\r\n","description":"","footnote":"","page_name":" 775 ","page_number":83},
  {"content":"\r\n\r\n خوش ره زده عقل و دين و از مى * آورده بهاى عقل و دين را\r\nتا دل كشدم به چنبر غم * پيراسته جعد چنبرين را\r\nتا جان به جراحت آردم باز * آراسته زلف عنبرين را\r\nدر حلقهء زلف او چه سازد * دل اين همه بند و تاب و چين را\r\nبا مهرهء مهر او چه بازد * جان آن‌همه ناز و خشم و كين را\r\nمن مفلس و او به لعل عمدا * بنهفته لآلى ثمين را\r\nوان را بر پاسبان و افعى * اين يك به يسار و آن يمين را\r\nهم تن ستهيده زهر آن را * هم دل شكفيده زخم اين را\r\nبنديش يكى بگوى از جان * مدحت خديو داد و دين را\r\nراد افريدون كه علت آمد * تركيب نخست ماء و طين را \r\n\r\nو له ايضا\r\n بخيز و ناب غمان درشكن ز بادهء ناب * كه گل دميد دگر بار و كله بست سحاب\r\nچو ناى بلبل بگشود باد فروردين * گشاى منطق بلبل به بانگ چنگ و رباب\r\nبه باغ و راغ ز فيض بهار و سعى هوا * به دشت و كوه ز بذل صبا و رشح سحاب \r\n\r\n","description":"","footnote":"","page_name":" 776 ","page_number":84},
  {"content":"\r\n\r\n دمان همى دم طوطى ز نقش پاى زغن * عيان همى پى قمرى به‌جاى پرغراب\r\nمگر نقاب گرفت است ترك من كه دگر * شهود شاهد گل شد ز پرده‌هاى حجاب\r\nمگر گشود سر زلف ماه من كه دگر * دم صبا به چمن بردميد عنبر ناب\r\nركاب باده‌گران كن كه جشن افريدون * به نام شاه فروكوفت . . . فتح الباب \r\n\r\nو له ايضا\r\n تو اى به تاب شده جعد دلبر كشمير * به بند و تابت هرجا دلى پريش و اسير\r\nبه سرو و ماه بديد آورى به هر جنبش * هزار خرمن مشك و هزار توده عبير\r\nاگر نه مارى هر سال و مه چرا چون مار * به طبع باشى حلقه‌طراز و حلقه‌پذير\r\nاگر كه مارى چون مار زخم خورده چرا * به شير غلطى و تن باشدت سياه چو قير\r\nگهى به مهر چو جنگاوران كشى جوشن * گهى به ماه چو ديوانگان نهى زنجير\r\nبه پاى جانان افتى به عذر زودازود * به دست عاشق آيى به وصل ديرادير\r\nبه چين و چنبر دارى همه مه و خورشيد * مگر كمندى از شهريار كشورگير \r\n\r\nدر بىاعتبارى و نكوهش دنياى فانى\r\n جهان بنگاه ديوان است و بر كژى است ديوانش * الا اى راهرو بهراس ازين بنگاه و ديوانش\r\nفلك نيرنگ اگر بازد نخيزد جز ز رنگ امنش * جهان دستان اگر سازد نيايد جز ز دست آنش\r\nتو گر زالى و گر نيرم مده خاطر به نيرنگش * تو گر سامى و گر دستان مشو ايمن ز دستانش\r\nمسا زين آسيا تن در فريب و ريو و نيرنگش * بكن زين ديرگه دل از هراس حرص و طغيانش\r\nچه پايى اندر آن بنگه كه غول آمد هماوردش * چه خسبى اندر آن خانه كه دزد آمد نگهبانش \r\n\r\n","description":"","footnote":"","page_name":" 777 ","page_number":85},
  {"content":"\r\n\r\n جهان بس دى مه و آبان پى آن ريزد از چشمت * لب آبى كه خوردستى تو از خرداد و آبانش\r\nز عيسى ره يكى جويم كه بر چرخ است خرگاهش * ز قارون دم يكى رانم كه در خاك است ايوانش\r\nچه بر جايى زنم خيمه كه بر بادست بنيادش * چه بر خاكى كنم خانه كه بر آب است بنيادش\r\nره شاهى به دل جويم كه چون بر چرخ آيينش * سوى ماهى به جان پويم كه چون بر دهر فرمانش\r\nكم از گويى فلك بينى عيان در دم شبرنگش * كم از ريگى جهان بينى نهان در سم يكرانش \r\n\r\nو له ايضا\r\n همچون ز پرده چهرهء ترك من * بنمود چهره باز گل از گلشن\r\nهم برفراخت شاخ چو نوشروان * هم سركشيد خاك چو اهريمن\r\nآرى به وفق فطرت خود هر چيز * از خار خار رست و گل از گلشن\r\nنرمى بود يكى ز پس سختى * آتش برآيد از دل هر آهن\r\nاندر ره طريق سلوك و سير * آنچ آيدت همى به نظر سن‌سن\r\nدر سوز دل سؤال كن از اشجار * تا از دل چنار بخيزد من\r\nآن من كه گرش بر دل‌وجان خوانى * علم لدن چو باده دمد از دن \r\n\r\nدر مدح پادشاه گيتى پناه‌غازى سلطان محمد شاه قاجار طاب ثراه\r\n اى زلف دلبر من گل‌بوى و گل‌سپرى * بر گل همىشكنى بر مه همىسپرى\r\nرنجور عشق و غمى زان رو شكسته‌تنى * چوگان مهر و مهى زان رو خميده‌سرى\r\nافعى نگشت دوسر عاشق نداشت دودل * بر دو گلش چه روى بر دو رخش چه چرى\r\nآميخته به دو رخ چون عاشق دودلى * و آويخته به دوسو چون افعى دوسرى \r\n\r\n","description":"","footnote":"","page_name":" 778 ","page_number":86},
  {"content":"\r\n\r\n جان از تو مىنبرم دل از تو مىنبرم * گر دل همىببرى ور جان همىببرى\r\nافتاده چون تن من در پاى آن صنمى * بشكسته چون دل من در دست آن پسرى\r\nگر دل همىشكنى از دل همه شكنى * ور جان همى شكرى بر جان همه شكرى\r\nمشكى نقاب گلى ابرى حجاب مهى * يا نى كمند شهى بر گردن قمرى\r\nشاهى كه سنجى اگر با همتش دوجهان * آلوده خطيى آمادهء خطرى\r\nگردون قفس نبود صد بارش ار نگرى * دريا شمر نشود صد بارش ار شمرى\r\nتعظيم خواهم و فر خوانم محمد اگر * بر نام شه به ظفر از چرخ تا به شرى \r\n\r\nدر مدح جناب فضائل مآب ملك المحققين حاج ميرزا آقاسى\r\n اى زلف دلرباى كه پرچين و پرخمى * پيوسته دام آهو و زنجير ضيغمى\r\nپيچنده تا ميانش چون مشك تبّتى * تابنده بر رخانش چون مار ارقمى\r\nگردون نه از چه كج‌رو ايام عاشقى * شيطان نه از چه رهزن اولاد آدمى\r\nروشن به قلبى از چه نه گر سايهء مهى * تيره به رنگى از چه نه گر مايه غمى\r\nبر روى آن نگار چو پيچى همى به عمد * پيچنده در بهار چو مارى و كژدمى\r\nبا خط او فتاده چون دال معربى * با خال او خميده چون ذال معجمى\r\nتيره به رنگ قير چو زندان بيژنى * غلطان به كوى سيم چو چوگان رستمى\r\nبا من چگونه يارى رخ داشتن كه تو * با مهر همنشينى و با ماه همدمى\r\nبا مهر همنشينى چون تاريى مدام * با ماه همدمستى چون تيره‌اى همى\r\nاز پاى تا به سر همه چينى و چنبرى * وز فرق تا به سر همه جورى و استمى\r\nچون كج‌روى اگر نه مرا چرخ كج‌روى * چون درهمى اگر نه مرا بخت درهمى\r\nچون حكم كى خداى به دشمن مدام دوست * هم آيهء نشاطى و هم مايهء غمى\r\nمير كريم حاجى آقاسى آنكه چرخ * گويد ز هست و نيست به گيتى مكرمى\r\nمسجود هفت اختر و مقصود كن فكان * محسود آفرينش و مسطور عالمى\r\nروشن همى به طبع چو عقل مجردى * شيرين همى به چشم چو رزق مقسمى\r\nاز نعمت مزيد همى ارض مبسطى * وز همت بلند همى پور ادهمى \r\n\r\n","description":"","footnote":"","page_name":" 779 ","page_number":87},
  {"content":"\r\n\r\n گر خوانمت كه ماهى ماه منورى * گر خوانمت كه جسمى نور مجسمى\r\nچون طبع مستضاد به پاكى مقررى * چون عقل مستفاد به بينش مقدمى\r\nچون نور چرخ بر جان جود پياپيى * چون روح قدس بر دل فيض دمادمى\r\nوز خلق و خوى و خلق چو ارواح انبيا * با مهر توأم استى و با لطف مدغمى\r\nبر گوش جان مقرر چون صوت معجزى * بر گوش دل گوارا چون صيت ملهمى\r\nگر جويمت به قدر جهان فتوتى * ور خوانمت به جاه سپهر معظمى\r\nفياض هرچه هستى چون عقل اولى * حلال آنچه مشكل چون اسم اعظمى\r\nاز جود آفتابى و از قدر اخترى * در نور ماهتابى و در فيض قلزمى\r\nپيوسته فتح و نصرتت آيد همى ز پى * بر دفع دشمنانت به هرجا مضممى\r\nچرخ بلند از تف درياى تو كفى * بحر محيط از كف اكرام تو نمى\r\nبا راى تو ستاره يكى تيره بينشى * با فضل تو زمانه يكى خيره ابكمى\r\nدر خدمت تو فخر فلك را به هرگهى * وز نعمت تو شكر جهان را به هردمى\r\nهر نكته از خصالت در باغ دل گلى * هر قطره از نوالت بر جوى تن يمى\r\nدر فضل و عز و جاه جهان فضايلى * در فيض و بذل و جود سپهر مكارمى\r\nدر جود همچو ابرى و در فيض همچو عقل * در بزم همچو نوذر و در بذل حاتمى\r\nدر نور اخترستى و در فيض همچو عقل * در جسم همچو جانى و در چشم مردمى\r\nتيره همى ز تست هر آيين كژروى * روشن همى ز تست هر آيات مبهمى\r\nطامات بخل را همه دى ماه يابسى * آيات جود را همه نوروز خرمى\r\nبر خلق نصرت استى و در فضل حجتى * از روى اخترستى و از راى انجمى\r\nچون روز و شب براى خود از نور ثابتى * چون سال و مه به ذات خود از قدر قايمى\r\nهندوستانت خوانم نازيبد اين سخن * دريا توانت گويم ناشايد اين همى\r\nصد تنك شكر از آن وز درج تو لبى * صد حقه گوهر از اين وزروى تو فمى\r\nدر نسبتت نشايد نىام و نه آبى * با عصمتت نبايد نه خال و نه عمى\r\nمعطى فيض و فضل چو ابر بهاريى * هرجا كه جيش رانى و هرجا كه برچمى\r\nبر خلق روزگار به اقبال داورى * بر قسم كاينات به انعام قاسمى \r\n\r\n","description":"","footnote":"","page_name":" 780 ","page_number":88},
  {"content":"\r\n\r\n گر گويمت ز جود سحاب مبذلى * ور خوانمت ز بود سپهر مراحمى\r\nاز خلق كاينات به دوران معززى * بر هرچه حادثات به گيتى مسلمى\r\nخورشيد مثل ناصيه‌ساى رخ مهى * داودوار آينه‌دار رخ جمى\r\nبر خلق رحمتستى و در فضل آيتى * در جود اكرمستى و در علم اعلمى\r\nور گويمت سپهر سپهر مظفرى * ور خوانمت كريم جهان مكرمى\r\nتا دور چرخ و گردش اختر بود مدام * تا سير دهر و گردش گردون بود همى\r\nپيوسته در پناه خداى و جهان خدا * تو شاد زى و پس به پناه تو عالمى \r\n\r\n665 شكيب اصفهانى\r\nاسمش ميرزا محمد على از لاقيدان و ياوه‌درايان عهد بوده از تهران به شيراز آمده چندى در سراى محمد مهدى خان شحنه توقف كرده خدمتش مكرر دست داد پس به هندوستان شد . جوانى لاابالى كثير الدعاوى قليل المعانى بود . خطى شكسته داشت و صوتى پست و طبعى متوسط و شعرى قليل . اين يك بيت از اوست :\r\n منعم از صورت زيباى بتان گر نكند * چه كند زاهد بيچاره كه صورت‌بين است \r\n\r\n666 شحنهء مازندرانى\r\nاسم شريفش محمد مهدى خان اصلش از خراسان والد ماجدش ساكن مازندران بوده و خود بعد از ملازمت آستان خاقان مغفور گيتىستان مأمور به فارس آمده در به دو حال فرمانفرماى آن مملكت داروغگى شهر شيراز را به وى تفويض كرده و اين وجه تسميه تخلص وى گرديده .\r\n\r\n","description":"","footnote":"","page_name":" 781 ","page_number":89},
  {"content":"\r\n\r\nسالها در عين اجلال و مناصب عاليه در آن ولايات تعيش نمود و آستانش مجمع ارباب كمال بود . به حكم چندين انتساب ، مؤلف را تربيتها فرمود . الحق حقوق پدرى بر من دارد زيراكه بيب وى بودم و به مصاهرت نيز نسبت افزودم . بالاخره در اصفهان زيست و در سنهء 1247 وفات يافته در مقبرهء ملا محمد سراب مدفون شده ديوانى قليل دارد و اين چند بيت از اوست :\r\n\r\nدر مدح خاقان صاحبقران فتحعلى شاه گفته\r\n دست نقاش ازل مشاطهء گلزار گشت * صحن باغ بوستان را در زروزيور گرفت\r\nبهر دفع غارت گلچين به طرف بوستان * سوسن آزاد و بيد اين دشنه آن خنجر گرفت\r\nديدهء نرگس نگردد باز از خواب خمار * بس‌كه شبها از شقايق تا سحر ساغر گرفت\r\nبلبل اندر شاخ گل خوش مىسرايد گوييا * باز از سر مدح داراى فريدون فر گرفت\r\nظل حق فتحعلى شه آنكه كمتر خادمش * تاج از خاقان ربود و باج از قيصر گرفت\r\nآنكه كمتر بندهء درگاه او روز نبرد * جوشن بهمن دريد و مغفر نوذر گرفت\r\nاين نه خورشيد است رخشان بر فراز آسمان * قبه‌اى از بارگاهش را فلك در بر گرفت\r\nماه نبود اينكه مىبينى همانا كز شرف * نعل نعلينش فتاد آن را سما بر سر گرفت \r\n\r\nو له ايضا\r\n علم كشيد چو از كوه باختر شه خاور * نه شاه زنگ به‌جا ماند نه سياهى لشكر\r\nفكند پرتوى از برق تيغ خود سوى مشرق * دريد پردهء اين نيلگون سپهر سراسر\r\nزحل ز بيم نهان شد به زير دامن زهره * چنان كه طفل گريزد به زير دامن مادر\r\nبه كف گرفت بت خاورى شمامهء زرين * ز هم گسيخت به يك‌بار عقد لؤلؤ گوهر\r\nز بيم خيل كواكب شدند جمله گريزان * چنان كه گور گريزان شود ز پيش غضنفر\r\nشكافت تيغ شه خاورى سياه حبش را * چنان كه تيغ شه دين شكافت تارك عنتر\r\nعلىّ عالى اعلا امير يثرب و بطحا * هزبر بيشهء هيجاكنندهء در خيبر \r\n\r\n","description":"","footnote":"","page_name":" 782 ","page_number":90},
  {"content":"\r\n\r\n\r\nو له\r\n فتاد از كار دستم بس‌كه از هجرش زدم بر سر * چه سازم بعد از اين خواهم اگر گيرم عنانش را\r\nبيگانه‌وار مىگذرى شرم نايدت * اين رسم تازه با تو كدام آشنا نهاد\r\nدور ازين بيشتر از بزم وصالش مپسند * شحنه را راه به بزم ار ندهى درشكند\r\nكمتر از اين به من جلال فروش * نخرم اى فلان جلال ترا\r\nهمه چيزى حلال مىدانى * من تو را گادم و حلال ترا \r\n\r\nقطعات\r\n اى شحنه آن كسان كه طريق تو مىروند * دزدند و دزد را روش شحنه آرزوست\r\nگيرم كه دزد شحنه نهد نام خويش را * كو بند بهر دشمن و كو باده بهر دوست\r\nخواجه گر بهر خود گرفته زنى * زن به او كى دوام خواهد كرد\r\nمىكشم گفت هركه او را گاد * زن جلب قتل عام خواهد كرد \r\n\r\nرباعيات\r\n گر بر رخت آن دو زلف همچون شب نيست * خوش باش كه اين عيب تو شكرلب نيست\r\nصد شكر كه همچو مه جبينان دگر * با ماه رخت نحوست عقرب نيست\r\nلواف پسر به ناصحت گوش بده * جايش ز وفا شبى در آغوش بده\r\nنه توبره نه جل نه نمد مىخواهم * تنگى است تو را زير كفل‌پوش بده\r\nشيخى كه شكست او ز خامى خم مى * زو عيش و نشاط باده‌خواران شد طى\r\nگر بهر خدا شكست اى واى به من * ور بهر ريا شكست پس واى به وى \r\n\r\n667 شهاب ترشيزى\r\nاسمش ميرزا عبد اللّه خان و از نجباى ترشيز خراسان از معاصرين آذر و صباحى و ساير شعراى آن\r\n\r\n","description":"","footnote":"","page_name":" 783 ","page_number":91},
  {"content":"\r\n\r\nزمان چندى در هرات مدح سراى شاهزاده محمود افغان و مدتى مشعوف به تماشاى ايران و مداح خاقان جنت مكان بوده در علوم متداوله خاصه رياضى بهرهء وافى حاصل نموده در طرز قصيده‌سرايى پخته با قدرت كافى و در هجاگويى سوزنى و انورى روزگار خود . اشعار بسيارى داشته‌اند كه از ميان رفته اكنون قليلى از آنها از خراسان به دست افتاده برخى از آن منتخب و ثبت مىشود بهرام‌نامه و يوسف و زليخا و خسرو و شيرين و عقد گهر در نجوم از كتب اوست مات فى سنهء 1215 .\r\n\r\nمن قصائده\r\n اى بسته به زنجير فلك پاى زمان را * وز پردهء تقدير برآورده جهان را\r\nدر وحدت ذات تو به نيروى دلايل * برتافته بازوى يقين دست كمان را\r\nحكم تو روان كرده در انهار شرايين * بر هر طرف باغ بدن آب روان را\r\nجهان كبكى است وز قوس قزح طوقيش روح‌افزا * بهارش خنده وين خنده است خوش با گريهء مينا\r\nصبا افشاند در طرف بساتين مشك تاتارى * هوا آگند در جيب رياحين عنبر سارا\r\nاى فارس عرصهء سعادت * بيهوده رها مكن عنان را\r\nتيرى بر قلب دشمنان زن * زان پيش كه بشكنى كمان را \r\n\r\nو له\r\n بىنقاب از طرف مشرق سر برآورد آفتاب * يا پى تسخير ملك آمد شه مالك رقاب \r\n\r\n","description":"","footnote":"","page_name":" 784 ","page_number":92},
  {"content":"\r\n\r\n داور داراحشم فتحعلى شه آنكه هست * از وفور بخشش اركان كان در اضطراب\r\nحرفى از ديوان عدلش قصهء نوشيروان * برگى از بستان جاهش حشمت افراسياب\r\nدر سرشت او لطف چونان كه شيرينى به عمر * در مذاق او سخط چونان كه تلخى با گلاب\r\nنسبت بخشش به دستش نسبت تابش به مهر * الفت گردون به عهدش الفت ماهى به آب \r\n\r\nو له ايضا\r\n دوش آن زمان كه خيمهء زرين آفتاب * از اوج چرخ بر وتد كوه زد طناب\r\nصحن فلك نمود چو درج زمردين * با لاجوردگون صدفى پردر خوشاب\r\nسقف فلك چنان ز نجوم آمدى به چشم * كافشان كنند صفحهء سيمين به زر ناب\r\nسيمين‌بران حجلهء زنگارى سپهر * برداشتند يكسره از روى خود نقاب\r\nيك جا قمر به طى منازل سبك عنان * يكسو زحل بسير دقايق گران ركاب \r\n\r\nو له ايضا\r\n بر لب ساغر نهيد لب كه به بزم افق * شاهد گردون نهاد ساغر سيمين به لب\r\nتا ز فلك شد عيان جوشن سيمين روز * گشت نهان از نظر جبهء مشكين سلب\r\nتير شهابى گشاد آرش خضرا كمان * رقح شعاعى كشيد رستم زرين سلب\r\nمهرهء زرين كه رفت در گلوى زاغ شام * از دهن باز صبح كرد برون بوالعجب\r\nعكس ثريا فتاد در شمر لاجورد * گلشن پيروزه گشت طارم زرين عنب\r\nتهنيت عيد را چرخ خم آورده پشت * تا در دستور را بوسه دهد با ادب\r\nپستى و بلندى جهان چون گذران است * نه لايق شادى نه سزاوار ملال است\r\nكى عاقل فرزانه شود منقلب احوال * زين هر دو كه در منزلهء خواب‌وخيال است \r\n\r\nو له\r\n عيد قربان باد فرخ بر جميع كاينات * خاصه بر ذات شريف حضرت اقضى القضات\r\nحامى اركان دين و ماحى آثار كفر * صاحب صدر هدايت رهبر راه نجات \r\n\r\n","description":"","footnote":"","page_name":" 785 ","page_number":93},
  {"content":"\r\n\r\n\r\nو له\r\n چو زين درياى توفان‌زاى اخضر * به ساحل دررسيد اين زورق زر\r\nز ظل ارض هفت آبا كشيدند * سيه‌چادر به روى چار مادر\r\nسپهر افكند زركش خرقه بر دوش * جهان پوشيد مشكين جبه در بر\r\nعيان شد محفلى وز هر كنارى * درآمد لعبتى طاوس پيكر\r\nبه بزم اندر يكى در چنگ در چنگ * به رزم اندر يكى بر دست خنجر\r\nمرا نظّاره بر اوضاع گردون * كه يار نوش‌لب زد حلقه بر در\r\nفزوده از خطش تاب بنفشه * شكسته از قدش قد صنوبر \r\n\r\nو له ايضا\r\n چو دوش پادشه خيل ثابت و سيار * فكند زورق ازين بحر بيكران به كنار\r\nزمين ز سايهء مخروط گشت عنبربيز * فلك ز حقهء فيروزه گشت گوهربار\r\nبه روى اين سپر زرنگار سيمابى * مجره گشت نمايان چو تيغ جوهردار\r\nنمود سطح فلك همچو نطعى از كيمخت * كواكب از بر آن چون زر تمام‌عيار\r\nپديد گشت درين چارطاق زنگارى * هزار نقش مخالف ز ثابت و سيار\r\nگرفته كشور افلاك زهره و مريخ * به زخم خنجر آتشفشان و زخمهء تار\r\nشكسته پنجهء شير آفتاب تخت‌نشين * دريده سينهء عقرب سماك نيزه‌گذار\r\nدو پيكر از پى تختى روان به خاطر شاد * سه خواهر از پى نعشى دوان به نالهء زار\r\nمرا ز حيرت بازيچهء سپهر دورنگ * پى نظاره به هر سو دو چشم گشته چهار\r\nكه دست دولت ناگه در سراى گشاد * چو آفتاب فروزان ز در درآمد يار\r\nكمان غمزه به زه راست كرد چون صياد * كمند زلف سيه تاب داده چون طرار \r\n\r\nو له ايضا\r\n سيمين دف هلال نگر بر كف سپهر * نيمى نهان ز چنبر آن نيمى آشكار\r\nابروى دلبرى است پريوش كه شد پديد * از زير پرده بر سر اين نيلگون حصار \r\n\r\n","description":"","footnote":"","page_name":" 786 ","page_number":94},
  {"content":"\r\n\r\n يا برق خنجرى است درخشان كه شامگاه * تابنده از نيام افق گشت بر كنار\r\nنقش هلال و پيكر شب هر دو نسختى است * از تيغ مصرى و كف سلطان زنگبار\r\nشستى قدر فكنده درين بحر بيكران * قوسى قضا كشيده برين سطح بىقرار\r\nگويى مگر به گوش خود اندر سپهر پير * دارد ز نعل مركب شهزاده گوشوار \r\n\r\nو له ايضا\r\n چو موج جنبش اين پهن لجهء ذخار * كشيد زورق زرين مهر را به كنار\r\nفلك خلاصهء لؤلؤ فشاند بر عنبر * شفق صلايهء شنگرف ريخت بر زنگار\r\nهلال عيد صيام از فراز قصر سپهر * چنان نمود كه از طرف بام ابروى يار\r\nبدان صفت كه شود نقش نونى از خامه * بدان روش كه شود رسم قوسى از پرگار\r\nبه‌سان خاتم انگشت مهوش خلخ * به شكل يارهء دست پرىرخ فرخار\r\nچو برق خنجر داراى آفتاب شكوه * چو نعل مركب سلطان آسمان دربار \r\n\r\nو له\r\n چو از گردش چرخ سلطان خاور * به زير آمد از تخت اين سبزمنظر\r\nسپهدار ظلمت برافراخت رايت * كران تا كران كرد گيتى مسخر\r\nز تاب شفق چهرهء زال مغرب * چو روى عروسان ز سرخى شد احمر\r\nپى فتنه هر سو سواران انجم * به ميدان گردون كشيدند لشكر\r\nرخ سادهء صفحهء چرخ نيلى * شد از ارتباط ثوابت مصور\r\nبه درياى مغرب فرورفت رامى * ز اقصاى مشرق برآمد دو پيكر\r\nشتابان بجزو سيم تير گردون * خرامان به بيت دهم سعد اكبر\r\nقمر همچو مىخوارگان جام در كف * زحل همچو شاهنشهان تاج بر سر\r\nبه هر گوشه زين خيمهء لاجوردى * پديدار گرديد آيين ديگر\r\nمن آن شب غريبانه تنها به كنجى * نه جز خشت بالين نه جز خاك بستر\r\nپى دفع سرماى دى سينه منقل * در آن پاره‌هاى جگر همچو اخگر \r\n\r\n","description":"","footnote":"","page_name":" 787 ","page_number":95},
  {"content":"\r\n\r\n به گردون سرودم كه تا چند آخر * مرا داشت خواهى چنين زار و مضطر\r\nنترسى كه گردد تو را ز آه سردم * مقعر محدب محدب مقعر \r\n\r\nدر هجو يكى از معاصرين خود گفته\r\n اى درخت فطرتت را حمق و نسيان بار و برگ * اى لباس هستيت را جهل و طغيان پود و تار\r\nكاسهاى چشم سبزت چون دو طاس پرز زهر * ثقبهاى گوش‌پهنت چون دو چاه پربخار\r\nپلكهاى چشم بر رويت فتاده از ورم * چون دو بادنكان آونگان ز بالاى منار\r\nاى سراى حمق را فرق و لب تو سقف و در * اى درخت بخل را دست و دل تو برگ و بار\r\nگردن چلپاسه را لبهاى تو خم كمند * فرق موش مرده را دندانت تيغ آبدار\r\nچون مگس هم تيره‌رو هم تيره‌دل هم تيره‌بخت * چون جعل هم گنده و هم گنده و هم گنده‌كار \r\n\r\nدر تهنيت عيد سعيد و صفت هلال گويد\r\n نماز شام كه اين قصر لاجوردىرنگ * شد از صور به مثل رشك صفحهء ارژنگ\r\nهلال عيد نمودار شد ز طرف افق * بسان ابروى سيمين‌بران چين و فرنگ\r\nچو كشتىيى كه رود بر كنار لجهء نيل * چو رومىاى كه فتد در ميان كشور زنگ\r\nبه هيئتى كه بود مهر را حسام به دست * به صورتى كه بود چرخ را كمان در چنگ\r\nز پرده پرده سياهى زمين چو چشم غزال * ز نقطه نقطه كواكب فلك چو پشت پلنگ\r\nميان خون شفق پيكر هلال منير * چنان كه در صف كين تيغ شه به موقف جنگ \r\n\r\n","description":"","footnote":"","page_name":" 788 ","page_number":96},
  {"content":"\r\n\r\n\r\nدر مدح امير اسماعيل جامى فرمايد\r\n دوش چون دست قضا بىعمل سرمه و ميل * داد از مكحل شب چشم جهان را تكحيل\r\nشد فروزنده درين كاخ هزاران مجمر * گشت تابنده براين طاق هزاران قنديل\r\nمجلسى ديدم دلكش تهى از قالاقال * محفلى ديدم خرم برى از قيلاقيل\r\nگه قمر صفحهء زنگار همىسود به سيم * گه شفق لوحهء شنگرف همىشست به نيل\r\nدرك آثار قمر كرد زمين بىتقويم * حل اشكال فلك كرد زحل بىتحصيل\r\nداس مه سنبله زين مزرعه ندروده هنوز * كرده مريخ محارب به ترازو تحويل\r\nزهره مىخواند در آن بزم ز اشعار شهاب * مدحت مير فلك مرتبه مير اسماعيل\r\nكوه در نرد وقار تو سبك‌وزن و خفيف * ابر در جنب عطاى تو دنىطبع و بخيل\r\nدر تدابير ممالك همه فكر تو بليغ * در قوانين مسالك همه سعى تو جميل\r\nابر از تاب كفت چهره برآلوده به خاك * چرخ از رشك درت جامه براندوده به نيل\r\nسرو را حال من از شرح و بيان مستغنى است * چه كنم ذكر كه دانى همه را بالتفصيل\r\nدر پريشانى من بنده همين وصف بس است * كه غريب است و عليل است و غريم است و معيل \r\n\r\n","description":"","footnote":"","page_name":" 789 ","page_number":97},
  {"content":"\r\n\r\n گرچه در عالم افكار مرا نيست نظير * ورچه در كشور احكام مرا نيست عديل\r\nچه اثر در سفر راه فعولات فعول * چه گهر در صدف بحر مفاعيل و فعيل\r\nحق به مركز نرسد خاصه مرا چند كنم * فكر در مركز و در خاصه و اوج و تعديل\r\nرجعت من ز در خانه چو با دست تهى است * چند از رجعت و از خانه و عكس و تحويل \r\n\r\nتضمين مصارع انورى در هجو كرده\r\n دوش در خانهء سردفتر ارباب دول * آن به انواع شرف در همه آفاق مثل\r\nخيلى از زهره‌جبينان سمنبر ديدم * همه بربسته حلى و همه پوشيده حلل\r\nمضمر اندر حركات همگى غنج و دلال * همچو اندر كلمات عربى نحو و علل\r\nدر ميان لاله‌عذارى كه ميان خوبان * جز در آيينه و آبش نتوان يافت بدل\r\nعكس رخسار وى آن كرد در آن خانه كه شب * عكس آتش نكند گرد تنور و منقل\r\nدست در بند ازارش زدم از شرم رخش * داشت همچون گل رعنا اثر خوف و خجل\r\nبا رخ خويشتن آن كرد به ناخن ز حيا * كه به آينه به دندانهء سوهان صيقل \r\n\r\n","description":"","footnote":"","page_name":" 790 ","page_number":98},
  {"content":"\r\n\r\n گفت هان اين گره آن دست گشايد هر شب * كه فروبندد اگر قصد كند دست اجل\r\nگفتم اين درج گهر خاص من است آن بىباك * روزكى چند نگه داشت به تزوير و حيل\r\nگره از بند ازارش چو گشادم ناگاه * درگهى ديدم افراشته با اوج زحل\r\nبه مثالى كه به چيزيش مثل نتوان زد * جز به عالى در دستور جهان صدر اجل\r\nجفت گشتيم به هم هر دو چو يك شخص دوروى * كرده يك روى در اعلاى و دگر در اسفل\r\nآتش شهوت و آب منى آن كرد درو * كاتش و آب كند با گهر موم و عسل\r\nعمل آخر چو شد آن گل‌رخ سيمين‌تن گفت * مرحبا اى ز عمل آخر و از علم اول\r\nجوف اين پسته چو بادام شد امشب همه مغز * گرچه دى بود همه پوست به تركيب بصل\r\nتا بزرگان همه دانند كه اين مدح كراست * نام ممدوح بگويم به طريق اجمل\r\nقدوهء سگ‌صفتان كلب‌على خان خلج * كه بود چون سر نامش سر ناموسش كل\r\nتا به هنگام جدل دست و زبان همه‌كس * آهن و چوب و كس و . . . برآرد به مثل\r\nميخ در جوف تنش باد چه آهن چه خشب * . . . در . . . زنش باد چه اكثر چه اقل \r\n\r\n","description":"","footnote":"","page_name":" 791 ","page_number":99},
  {"content":"\r\n\r\n\r\nو له ايضا\r\n رسيد موكب عيد سعيد فرخ فال * قرين خرمى و عيش و دولت و اقبال\r\nنهاد دوش ز سير سپهر بيضهء زر * در آشيانهء مغرب تذرو زرين‌بال\r\nبه روى صفحهء زنگارفام مينا عيد * گرفت صورت نوعى به بهترين اشكال\r\nچنان كه حلقهء دف در مجالس عشرت * ز طرف دايرهء چرخ شد پديد هلال\r\nبه‌سان ابروى خوبان ز طرف بام بلند * به شكل تيغ دليران ميان صف جدال\r\nچنان منور و موزون به پيش ديدهء عقل * چنان درست و خوش‌انداز پيش دست خيال\r\nكه شكل دايرهء نون به روى صفحهء سيم * شود كشيده ز دست محيط فضل و كمال \r\n\r\nايضا فى التهنئة و المديحة\r\n باليمن و السعادة به تقدير ذوالجلال * بازآمد آب عشرت و شادى به جوى سال\r\nزيبا عروس حجلهء چرخ از نقاب صبح * آورد سر برون به صد آرايش و جمال\r\nزاغ سياه‌فام مرصع‌جناح شب * در چنگ شاه‌باز سحر شد شكسته‌بال\r\nسعدين چرخ داده ز شادى و خرمى * در بارگاه تير به هم دست اتصال\r\nشاخ حمل گرفته به كف يك طرف زحل * بر پاى جدى بسته مه ازيك‌طرف دوال\r\nآورده‌اند از پى قربان كشان‌كشان * بر درگه مه فلك دانش و كمال \r\n\r\nدر عيد صيام گويد\r\n هلال عيد پديدار گشت از سر كوه * چو ابروى صنمى دل‌فريب از لب بام\r\nشد از دواير موهوم و انجم مرصود * بديد طاير دل را هزار دانه و دام\r\nبه چشم عقل نمايان مدار انجم و چرخ * چو در ميان شمر مهوشان سيم‌اندام\r\nنه در طبيعتشان سال و ماه هيچ قرار * نه در جبلتشان صبح و شام هيچ آرام\r\nز بس نظاره در آن نقشهاى گوناگون * ربوده توسن حيرت مرا ز دست زمام\r\nز پير عقل تعجب‌كنان بپرسيدم * حقيقت شفق و چرخ و ماه آينه‌فام\r\nجواب داد كه از ذره‌يى مهابت صدر * شكسته در كف خورشيد چرخ زرين جام \r\n\r\n","description":"","footnote":"","page_name":" 792 ","page_number":100},
  {"content":"\r\n\r\n\r\nو له ايضا\r\n فرخنده باد عيد سعيد مه صيام * بر روزگار دولت شاه جم احتشام\r\nگويى شكرلبى است كه از بهر وصل خويش * هردم كند اشاره به ابرو ز طرف بام\r\nمانند ابرويى كه به ديد آيد از نقاب * يا تيغ هنديى كه برون آيد از بنام\r\nآورده زهره شانهء سيمين مگر به كف * تا دركشد به طرهء عنبر شميم شام\r\nچوگان سيم و گوى زر عيد را ببين * از ماه و آفتاب بر اين صحن سبزفام\r\nنقش سرون گاو نگر بر سرين شير * كز پشت گاو پنجهء شيرش بود كنام\r\nدانى هلال را چه رود بر فراز چرخ * هنجار نون و صورت عين است و شكل لام\r\nيعنى به‌جاى حلقه كشيد آسمان به گوش * نعل سم سمند امير فلك خيام \r\n\r\nدر مدح حضرت على بن موسى الرضا عليه التحية و الثناء\r\n صوفى ازرق لباس زد نفس عنبرين * وز نفس او جهان گشت پر از مشك چين\r\nشد شكن اندر شكن طرهء گيسوى شب * شد صنم اندر صنم حجلهء چرخ برين\r\nخسرو افلاك راند باره به زير افق * سايهء مخروط زد خيمه به روى زمين\r\nزهره ز طرف افق خنده‌زنان رو نمود * راست چو در طرف باغ حوروشى نازنين\r\nبر درجات سپهر انجم گيتىفروز * در غرفات بهشت انجمن حورعين\r\nماه نو از روى شكل زاغ كمان طغان * نقش شب از روى وهم شكل سنان تكين\r\nدست شب عطرساى سود به بزم فلك * در صدف آبگون لخلخهء عنبرين\r\nدهر به غربال چرخ از شب كحلى طراز * چرخ به مكيال دهر ز انجم شعرى جبين\r\nبر ورق سيم‌رنگ بيخته مشك تتار * در طبق لاجورد ريخته درّ ثمين\r\nثابت و سيار چرخ طوفان زنان گرد قطب * چون فرق جن و انس در حرم شاه دين\r\nشاه خراسان كه يافت از شرف تربتش * خاك خراسان شرف بر فلك هفتمين\r\nآنكه به ايماى او صورت ناچيز برد * بر سر روباه مكر حمله شير عرين\r\nعفو وى آنجا رسيد كز كرم عام او * دارد مأمون به حشر چشم مقام امين\r\nشوق طواف درش گر نشدى پايمرد * در رحم امهات نطفه نگشتى جنين \r\n\r\n","description":"","footnote":"","page_name":" 793 ","page_number":101},
  {"content":"\r\n\r\n هم به اميد قبول بندگيش را برد * قابلهء روزگار ناف بنات و بنين \r\n\r\nو له ايضا\r\n برجها ديدم درج اندر درج چوم موج بحر * صفحه‌ها ديدم صور اندر صور چون نقش چين\r\nگه به تقسيم درج بستى يقين پاى گمان * گه به تركيب صور بستى گمان نقش يقين\r\nنه در آن قسمت فتورى در تصاريف زمان * نه در آن صورت قصورى از تحاويل سنين\r\nاختران چون گوهر و گردون به كردار صدف * آسمان چون جنت و انجم به‌سان حورعين\r\nگه شدى از مكحل شب چشم جوزا سرمه‌كش * گه شدى از خرمن مه دست عذرا خوشه‌چين\r\nماه را از گوشه‌يى تير كمين اندر كمان * تير را از جانبى خيل كمان اندر كمين \r\n\r\nو له ايضا\r\n به ياد بزم تو ناهيد را به كف بربط * به كين خصم تو بهرام را به بر جوشن\r\nز رشك دست تو پرچين شده رخ دريا * ز تاب جود تو خونين شده دل معدن\r\nسپاه عزم تو را عز و جاه قلب و جناح * سراى بزم تو را مهر و ماه طشت و لگن\r\nخراج مصر نسنجد كفت به يك سنجد * گزيت روم نيرزد برت به يك ارزن \r\n\r\nو له\r\n پير فلك بين طفل‌سان اشكش به سيما ريخته * پستان صبحش در دهان شير مصفا ريخته\r\nطاوس روز از راه كين بر زاغ شب كرده كمين * وز پنجهء خور بر زمين خونش به هرجا ريخته\r\nدر بركهء مشرق سحر فوارهء سيمين نگر * زو قطره‌ها بين چو گهر بر سقف مينا ريخته\r\nدست شب از كنج غسق بركرده اين سيمين طبق * بر نطع زنگار از شفق ياقوت حمرا ريخته \r\n\r\n","description":"","footnote":"","page_name":" 794 ","page_number":102},
  {"content":"\r\n\r\n تا يوسف دلجوى مهر از چاه شب بنمود چهر * اشك زليخاى سپهر از چشم شهلا ريخته\r\nشبديز شب در زير پى صحراى عالم كرده طى * كف از دهان چون ابر دى بر كوه و صحرا ريخته\r\nشيراوژن زرين سلب افكنده رزمى بس عجب * از پهلوى سهراب شب خون رستم‌آسا ريخته \r\n\r\nالمقطعات فى المدائح و الاهاجى\r\n از زبان من به ابراهيم جمشيدى بگو * كاى ز ديدار تو كورى ديدهء اميد را\r\nاز ره من دور شو كز بيم من بهرام چرخ * مىخرد صد ره به جوشن معجز ناهيد را\r\nاز ره نسبت تو جمشيدى نه بل جمشيد باش * بنده ضحاكم كه مىگايم زن جمشيد را \r\n\r\nدر مدح شاهزاده محمود مروى\r\n با آنكه از تمام جهان برگزيده‌ام * درگاه شاهزاده و شهر هرات را\r\nدست زمانه بسته در رزق بر رخم * زان سان كه بر گلوى شهيدان فرات را\r\nامسال اگر عليق خرى ديده اسب من * آنم كه معتكف شده‌ام سومنات را\r\nآن نيستم كه بر شعراى زمان خويش * گيرم ز كين ره فعلن فاعلات را\r\nبل در جريدهء فصحاى زمان قبل * ز اكفاى خويشتن نشمارم كفات را\r\nبااين‌همه رسايى و آزادى سخن * مانم در اين ديار اسيران كات را\r\nبر درگه حمايت تو من نه راعيى * بارى شهان كنند رعايت رعات را\r\nگيرم كه شعر من نه سزاوار جايزه است * بارى چه شد تصدق و نذر و زكات را \r\n\r\nدر انكار تأثيرات سعدين فرمايد\r\n هركه را از نسبت سعدين باشد چشم خير * هست از روى سفاهت درخور توبيخها \r\n\r\n","description":"","footnote":"","page_name":" 795 ","page_number":103},
  {"content":"\r\n\r\n نخل اقبالى كه از سعدان بيابد پرورش * بر زمين افتد به تيزى گرچه دارد بيخها\r\nفاضلى يا مطربى كافتد به دستش كشورى * هيچ‌كس خوانده است يا ديده است در تاريخها\r\nكس نديدم در جهان كش مشترى در مشت ريد * ليك بر بس ريش از مريخ ديدم ريخها \r\n\r\nو له ايضا\r\n كار از دانش و آرام به سامان نشود * بعد ازين شيوه كنم رندى و رسوايى را\r\nبه سر خامه چو مشاطه كنم آرايش * چهرهء ماهوش زوجهء غوغايى را\r\nاز حكيمى سؤال كردم دوش * كاى تو درخور هزار تحسين را\r\nزوجهء ميرزا ضيا كه نسود * بىجماع حرام بالين را\r\nبا وجود تباين نسبت * از چه زن شد شكور بىدين را\r\nگفت نشنيده‌اى تو در قرآن * الخبيثات للخبيثين را \r\n\r\nو له\r\n شعر بكرى برت فرستادم * نرسيد از تو هيچ شيربها\r\nچون تو باشم مخنث اى ملحد * گر . . . تو را به . . . هجا\r\nآن ميرزا محمد ممسك كه ممتلى است * از خون وقف در بدنش هركجا رگى است\r\nگفتا كه من سگ در سلطان ضامنم * آرى درست گفتم سگست و عجب سگى است\r\nدر حيرتم كه از چه به ملكم شوى شريك * ميراث خود تو را پدر من نداده است\r\nبا من شراكت تو درين ملك از كجاست * گر مادر تو را پدر من . . . است \r\n\r\n","description":"","footnote":"","page_name":" 796 ","page_number":104},
  {"content":"\r\n\r\n\r\nدر هجو ميرزا سيد محمد سحاب بن هاتف گويد\r\n حساب دادن . . . سحاب مىكردم * بدان روش كه به الف و كرور مشحون است\r\nنداى هاتفم آمد به گوش كاين همه رنج * مكش كه كار سحاب از حساب بيرون است\r\nور از حساب نباشد گريز الف دگر * در الف خانه بزن هردم و ببين چون است\r\nگل باغ رحيم‌دل سالو * آنكه گل پيش عارضش خجل است\r\nمىدهد . . . به مفلسان بىزر * چه كند بچهء رحيم‌دل است\r\nآخر اى زن به مزد بىآزرم * صله شعرهاى من بفرست\r\nزرت ار نيست گو مباش امشب * زن خود را براى من بفرست\r\nصلهء مدحتى كه گفتستم * مىنگويم كه گنج زر بفرست\r\nدسترس هرچه هست از تو خوش است * لايق ار نيست مختصر بفرست\r\nبارى ار هيچ غير . . . ندهى * هم تغافل مكن خبر بفرست \r\n\r\nو له ايضا\r\n على اصغر ز هنگام صغارت * چنان در كار . . . دادن دلير است\r\nكه گر آيد سر افعى به دستش * نهد در . . . و پندارد كه . . . است\r\nجمعه با زوجهء خود گفت شبى * كه مرا بر تو ز آدينه شكى است\r\nزن به دو گفت دوبينى بگذار * پيش ما جمعه و آدينه يكى است\r\nحاجى اللّه و يردى خباز * كه به مسجد چو مرغ در قفس است\r\nآنكه دكان نانوايى او * به كثافت چو كوچهء طبس است\r\nنان او هست پرز فضلهء موش * تخمهء نان او گه مگس است\r\nگو بخر نان ازين دكان و بخور * هركه او را گه مگس هوس است\r\nگفتم آيد به چه كار صالح * . . . فروشى كه هزارش يار است\r\nعاقلى گفت چنين صالح را * آن‌چنان صالحه‌يى در كار است\r\nتو اگر سيدى چرا شب و روز * شرب خمر و لواطه‌ات كار است\r\nخوردن روزهء مه رمضان * كى ز آل نبى سزاوار است \r\n\r\n","description":"","footnote":"","page_name":" 797 ","page_number":105},
  {"content":"\r\n\r\n با چنين فعلهاى بد كه تراست * رو كه پيغمبر از تو بيزار است \r\n\r\nو له ايضا\r\n اين خداداد نام ناسيد * خصم اين دولت خداداد است\r\nاو غلام است هركه باشد شاه * او عروس است هركه داماد است\r\nمىزند خيمه هركجا بيند * ميخ ز آهن ستون ز فولاد است\r\nسخت‌جان ممسكى كه ابر تموز * نزد دست بخيل اوراد است\r\nهركجا بنگ در ميان آرند * گويد اين روزى خدا دادست\r\nلطف و انعام شه بس است او را * خسروا وقت تيغ جلاد است \r\n\r\nو له ايضا\r\n هركه اللّه‌بخش را نشناخت * بشناسد كه جوهرى عجب است\r\nبا وجود حقارت و سبكى * راستى را كلانترى عجب است\r\nقلمى را به صد دوات خرد * زان كه چشمش به دفترى عجب است\r\nاز نر و ماده در درون سراش * رو نظر كن كه محشرى عجب است\r\nاز پى دفع زردى رنگش * سرخ ماهى مزورى عجب است\r\nدخل و خرجش بود ز پيش و ز پس * آرى آرى توانگرى عجب است\r\nهم كند كار ماده و هم نر * چون زغن ماده و نرى عجب است\r\nنيست عيبى در او به غير از ريش * گر شود گنده دخترى عجب است\r\nمىخرد استران نر همه‌وقت * زان كه با استرش سرى عجب است\r\nهركه بفروشد استر نر خويش * گو به دو ده كه نرخرى عجب است \r\n\r\nو له ايضا\r\n به نزد آنكه دارد عقل و دانش * نكويى از زنان ديدن محال است\r\nبدان برهان كه دايم بيت تزويج * ز بهر صاحب طالع و بال است \r\n\r\n","description":"","footnote":"","page_name":" 798 ","page_number":106},
  {"content":"\r\n\r\n دارم خركى كه گاه‌وبيگاه * در خوردن كاه و جو صبور است\r\nدر گرسنگى همىكند شكر * صد شكر كه اين خرك شكور است \r\n\r\nو له\r\n آن قصر بيست پايهء هشتاد قبه چيست * كاندر ميان او شده سى خانه مضمر است\r\nسقفش به نقشهاى محلى منقش است * سطحش به شمعهاى زرآگين منور است\r\nتأسيس او ز هرچه تصور كنى برى است * نه خشت و نه گل و نه رخام و نه مرمر است\r\nقلبش توان شناخت ز داغ رخ قمر * شكلش همى به صورت كشتى مصور است\r\nاين عقدهء شگرف كه بر رشته زد شهاب * هركس گشايد از عقلا جمله برتر است\r\nكردم از عاقلى سؤال كه كيست * آنكه پيوسته ملحديش فن است\r\nگفت موصوف هر صفات قبيح * صالح شوم . . . فراخ زن است\r\nزن حاجى محمد آنكه . . . اش * گنده و سر فراخ چون چاه است\r\nجز منار اندرو نمىبايد * اى دريغا منار كوتاه است\r\nسگى را نوشتم خر اندر هجا * كه اين نكته پنداشتم قدح اوست\r\nخر از روى تندى برآشفت و گفت * كه اين قطعه هجو من و مدح اوست\r\n. . . . . . صالح زن جلب * ز جلباب عصمت برون رفته است\r\nز . . . اش گشته دروازه‌يى * بدان‌سان كه صالح درون رفته است\r\nچنان دان كه غولى به غارى خزيد * تعجب مكن ز اينكه چون رفته است\r\nعجب اينكه خود نيز در حيرت است * كه از راه . . . يا ز . . . رفته است \r\n\r\nفى المطايبه\r\n يكى از نوخطان وقت سحر دوش * كه با وى بود لطف و مردمى جفت\r\nبه بالين من آمد از سر مهر * مرا بيدار كرد و خويشتن خفت\r\nپسر ميرزا ضياء الدّين * بوستان زر پدر بفروخت\r\nقلب وجهش رواست كاو بىوجه * به زر قلب قلب زر بفروخت \r\n\r\n","description":"","footnote":"","page_name":" 799 ","page_number":107},
  {"content":"\r\n\r\n\r\nو له\r\n صحبت من با تو اى جولاهه مرد * اختلاط تشنه و جوى تهى است\r\nنه تو را از شعر گفتن هست بهر * نه مرا از شعربافى آگهى است\r\nبا زن زشت فلان همخوابه گشتم نيم‌شب * بوالعجب زشتيى كه پيشش گادن مردار چيست\r\n. . . را گفتم كه حالت اندرين ره چيست گفت * حال كور پابرهنه در ميان خار چيست \r\n\r\nفى طلب الجمد و الثلج\r\n اى شهنشاه فلك تخت كه برجيس دهد * هر زمان بخت تو را مژده به لفظ بخ‌بخ\r\nاز پى مطبخ جود تو بر افلاك شد است * جدى مذبوح و زحل ذابح و مغرب مسلخ\r\nقصد دشمن چو كنى در يزك لشكر تو * كهكشان تيغ كشد مهر علم مه ناجخ\r\nرستم زال به پيكار تو با تير و كمند * همچو زالى است كه باشد به كفش سوزن و نخ\r\nآسمان چتر مرصع به برت مىآورد * عقل مىگفت زهى مورچه و پاى ملخ\r\nماه نمام فلك بود از آن گشت پديد * بر رخش از اثر سيلى قهر تو وسخ\r\nشهريارا به چنين وقت كه ماهى در آب * هست سوزنده چو عاصى به ميان دوزخ\r\nمادح سوخته‌دل از كرم دولت تو * هرچه خواهد همه آماده بود الا يخ \r\n\r\nدر هجو حلاجى فرموده است\r\n حال آن زن به مزدك حلاج * بشنو از من كه گويمت چون باد\r\nنى به ناخن زه كمان به گلوى * پنبه در حلق و مشته در . . . باد\r\nببين آن نكو امرد ساده‌رو را * كه در بزم بر من مقدم نشيند\r\nمن از وى مؤخر نشينم به شرطى * كه او پشت بر من كند خم نشيند\r\nآن كلانتر ز عزيزى پرسيد * كه مرا آرزوى خر باشد\r\nزين خران جمله كدامين بخرم * گفت آن خر كه كلانتر باشد\r\nنه اشارت نه رمز مىفهمى * مگرت حقنهء صريح كنند\r\nاز حماقت خيال مدح كنى * اگرت هجو كى مليح كنند \r\n\r\n","description":"","footnote":"","page_name":" 800 ","page_number":108},
  {"content":"\r\n\r\n پيغمبر ما داده ز دجال نشانها * تا امت بيچاره در اضلال نباشد\r\nاين مهدى يك‌چشم كه آمد ز صفاهان * اى خلق ببينيد كه دجال نباشد\r\nصالح زن به مزد را گفتم * كه گرت هيچ عقل و دين باشد\r\nچون گذارى كه هر زمان پسرت * چون خران زير آن و اين باشد\r\nبشنيد اين سخن ظريفى و گفت * خلف صالح اين‌چنين باشد \r\n\r\nو له ايضا\r\n مهردار و دوات‌دار ملك * بس‌كه دايم رسوم مىجويند\r\nگر بر ايشان كسى سلام كند * و عليك الرسوم مىگويند \r\n\r\nو له ايضا\r\n به عهد من متشاعروشى ز كرمانشاه * شهاب نام خود از راى ناصواب نهاد\r\nشه جنود فلك را چه غم كه صفارى * بر آفتابهء مس نام آفتاب نهاد\r\nچه جاى شبه بود در ميان نيل و غدير * اگرچه دور فلك نام هر دو آب نهاد\r\nهزار تيز به ريش كسى كه بعد از من * نمود شاعرى و نام خود شهاب نهاد \r\n\r\nو له\r\n دادن . . . ز رجب نيست عجب * عجب است اينكه رجب . . . ندهد\r\n. . . او را كه به نرخ صد كس * مىستانند رجب چون ندهد\r\nتو اى عباس پروسواس نسناس * كه شعرت از خطت ناخوشتر آيد\r\nتو را صد بار گفتستم مخوان شعر * كه آواز تو چون تيز خر آيد\r\nنصيحت نشنوى و باز خوانى * بخوان تا جانت از . . . ت درآيد \r\n\r\nو له\r\n مهدى شقاقى آنكه يادش * نقش سخن از ضمير دزدد \r\n\r\n","description":"","footnote":"","page_name":" 801 ","page_number":109},
  {"content":"\r\n\r\n آن گرسنه مست خمرخواره * كز گرسنگى خمير دزدد\r\nدجال نديده‌ام كه او نام * از مهدى ملك‌گير دزدد\r\nشيطان نشنيده‌ام كه در رجم * از شصت شهاب تير دزدد\r\nرسوايى بين كه گربهء زال * خشت سر بادگير دزدد \r\n\r\nو له ايضا\r\n اى كه از كيسهء دوران و سپهر * درمى چند به دست تو فتاد\r\nپيش ازين بودى چون خايه دژم * حال چون . . . شدستى پرباد\r\nياد از آن روز بياور كه زنت * بهر نانى همه‌شب كس مىداد\r\nملا على كاتب حلاج بدگهر * دانى كه جلق با قلم از حكه چون زند\r\nآن دم كه بايدش قلم اندر دوات زد * از حرص . . . نوك قلم را به . . . زند\r\nبه خدمت سالك راه سخن را * قلمدانى فرستادم ره‌آورد\r\nچو من در خود فرورفته ز فكرت * تهى ز اسباب و خشك و لاغر و زرد\r\nشيخ گيرد به دوش چون كپنك * گرگ آكنده پشم را ماند\r\nباز عينك چو برنهد به دماغ * سگكى چارچشم را ماند \r\n\r\nو له ايضا\r\n درخت و خانه و مرد و زن آنچه در مروست * بن و بناى و سر و فرج از صغير و كبير\r\nنهاده باد بر آتش فتاده باد در آب * بريده باد به خنجر دريده باد به . . .\r\nبنده گر كمتر به خدمت مىرسد * نيست در اخلاص نوعى از قصور\r\nمن چو نخلم شعر من چون انگبين * انگبين نزديك بهتر نخل دور\r\nبه غير آل تقى خان كه مايهء كرمند * تمام مردم يزد از صغير تا به كبير\r\nچو گربه بىصفتند و گداى و خام‌طمع * چو موش حيله‌ورند و حريص و پرتزوير\r\nبزرگى در بلاى انبر افتاد * گدايى كور را شب خفت در زير\r\nگرفت از . . . كار كور بالا * زهى كار و زهى كور و زهى . . . \r\n\r\n","description":"","footnote":"","page_name":" 802 ","page_number":110},
  {"content":"\r\n\r\n اى كه هرگز هيچ‌كس نشنيده اندر هيچ‌وقت * جز تو فرزندى كه نامش لال بگذارد پدر\r\nلال ديدستم بلى بسيار اما بىزبان * لال گويا نيز ديدم تا چه بينم خود دگر\r\nمىشناسى من شهابم رشوه مىخواهى ز من * گه مخور اى لال لولى مادر لالاپدر \r\n\r\nفى الهزل و الهجاء\r\n اى حريم جلال . . . تو را * بارگاه كس بتان دهليز\r\nساحت آستان عزت تو * پرسرين سفيد و امرد حيز\r\nدر بر خايهء تو خايهء پيل * خرد چون پيش گردكان گشنيز\r\n. . . تو همچو دستهء رويين * . . . طفلان چو هاون ارزيز\r\nخرزهء تو ز حرص وقت جماع * دشمن و دوست را نكرده تميز\r\nدر پى . . . خايه‌ات در . . . * رفته چون دانه در ميان مويز\r\nمدح در ظرف هزلت آوردم * تا بدانى كه هزل دانم نيز\r\nشعر در مدحش اين‌چنين گويند * هركه را عرض خوار و مال عزيز\r\nگيرم از هجو من در اين قطعه * از ره مردمى نگويم چيز\r\nدگرى گر به‌جاى من باشد * اى من از تو نديده هيچ پشيز\r\nاندرين وزن و قافيت بارى * مىبگويد كه در بروتت تيز \r\n\r\nدر هجو صالح نامى از اهل هرات گفته\r\n حديث دختر صالح اگر نشنيده‌اى بشنو * كه شهرى را چو تنبان بركشد از پاى باشد بس\r\nبه ميخ يك نفر تسكين نيابد هفت سوراخش * چهار از پيش مىخواهد دو از پهلو يكى از پس\r\nشاه دهقان است و گيتى مزرعه * در كفش زر تخم باشد تيغ داس \r\n\r\n","description":"","footnote":"","page_name":" 803 ","page_number":111},
  {"content":"\r\n\r\n تا نريزد تخم در مزرع بسى * داس حاصل ندرود از بهر آس\r\nميرزا كاظم وزير برفت * پسرى ماند ازو حسن نامش\r\nگرچه گويد كه كام من فضل است * نيست جز فضله هيچ در كامش\r\nزن‌آقا رحيم ترشيزى * كه ز تف رود آب گشته كسش\r\nز آمدورفت كاروان ذكر * چون رباط خراب گشته كسش\r\nدوش در مجلس مى مستمعان را گفتم * كه چه سازم كه كند جمعه ز من قطع نزاع\r\nاهل مجمع همه گفتند به اجماع كنيم * با زن جمعه‌شب جمعه با جماع جماع \r\n\r\nو له ايضا\r\n داخل مجمعى شدم كه بدند * اهل آن همچو گاو در مرتع\r\nهمه را گفتى از برودت ثقل * در مفاصل بديد گشته وجع\r\nنه تواضع نه مردمى كردند * آرى از گاو مردمى چه طمع\r\nتيز در ريش اهل آن مجلس * اير در . . . خلق آن مجمع\r\nزن قاضى به ياد . . . بزرگ * جذرى را نهاده بر كس تنگ\r\nمىسپوزد به خويش و مىگويد * حبذا . . . قاضى . . . . . \r\n\r\n","description":"","footnote":"","page_name":" 804 ","page_number":112},
  {"content":"\r\n\r\n\r\nدر شكايت و هجو اكابر و اعاظم عهد خود گويد\r\n در مديح اعاظم و اشراف * داد مدح و سخنورى دادم\r\nوز پى مدح مر تقاضا را * قطعه‌هاى نكو فرستادم\r\nهيچ‌يك هيچ‌چيز مىندهند * من زن جمله را مگر گادم\r\nبه دوزخ گر فتد ملا رفيعا * كند دعوى كه مال خويش خواهم\r\nعمود آتشين گيرد ز مالك * كه اين بهر عيال خويش خواهم\r\nز بهر تاختن در وادى هجو * سمند طبع را چون رام كردم\r\nتو را خر خواندم و گشتم پشيمان * كه آن بيچاره را بدنام كردم\r\nچو شيخ جامه برآرد ز بهر رفتن حمام * چو بازآيد و گردد به‌جاى خويش ممكن\r\nسگى سياه بود شقهء سفيد به دندان * خرى سفيد بود تبرهء سياه به گردن\r\nزوجهء صالح چنان در حقه‌بازى ماهر است * كز ميان . . . مردم استخوان آرد برون\r\nحقهء سيمين فرجش مهره‌هاى خايه را * چست و چابك درربايد وز دهان آرد برون \r\n\r\nو له ايضا\r\n مير عبد الغفور كاشانى * اى سزاوار تيغ گردن تو\r\nيادت آيد ز روز فقر كه بود * پر ز سرگين گاو دامن تو\r\nعهد كردم كه گر خدا خواهد * آتشى افكنم به خرمن تو\r\nكآن‌چنان پيكر تو را سوزد * كه كند بر تو رحم دشمن تو\r\nاز چه از كين به‌سوى من فكنى * هرچه سنگ است در فلاخن تو\r\nآنچه از دستت آيد ار نكنى * خرزهء پيل در كس زن تو \r\n\r\nفى المطايبه\r\n اى نوشمال گر تو شمال و يمين خويش * از روى وراى خويش ز هم فرق كرده‌اى\r\nبىفكر و احتياط چرا اى عزيز من * خود را به بحر كينهء من غرق كرده‌اى\r\nباهوش باش و از سر ره بر كناره بر * اين خرمنى كه بر گذر برق كرده‌اى \r\n\r\n","description":"","footnote":"","page_name":" 805 ","page_number":113},
  {"content":"\r\n\r\n كفش تو از شكاف كشف‌سان دهان‌گشاد * اين خود بود ز فقر تو يا زرق كرده‌اى\r\nگر چاك كفش وصله كنى خرق عادت است * وين عادتى عجب كه بدين خرق كرده‌اى\r\nآن كفش كهنه بىسخن از مال تست ليك * اين شمله را بگو ز كجا سرق كرده‌اى\r\nاگر تو ابر شوى باغ را نمى ندهى * و گر تو باد شوى سبزه را خمى ندهى\r\nهزار مرتبه تصحيف خاتم خود را * دهى چو حاتم و يك‌بار خاتمى ندهى\r\nغمين مباش كه دور فلك به كام تو نيست * كه گر بدى ز تو مر خلق را ضرر بودى\r\nبدين حرارت و سردى كه تير و دى ماهند * نعوذ باللَّه اگر جدى اوج خور بودى\r\nحبذا ملك يزد كاندر وى * هست اسباب عشرت آماده\r\nهرچه خواهى در آن بود الا * پسر خوبروى ناگاده\r\nاى نخل دوستى كه به گردون رسيده‌اى * گر بيد نيستى بر خود را نشان بده\r\nاز بعد بيست سال تمنا جز اين نبود * كاين كاغذك بگير و به دست فلان بده\r\nبعد صد انتظار جواب اينكه سهو شد * اكنون نگويمت كه بيا ترجمان بده\r\nاز سهو و عمد هرچه در اين قطعه رفت رفت * بارى قصيده را به من اى كاردان بده\r\nگر زان كه شاق بودت بايست گفتنم * كز من نيايد اين به دگر قلتبان بده \r\n\r\nدر هجو ملا رفيع واعظ خراسانى\r\n فساد مذهب ملا رفيع بين كه هنوز * نخوانده حكمت يونان شد اين‌چنين گمراه\r\nكه گر منارهء مسجد نهند در . . . ش * نگويد اشهد ان لا إله إلّا اللّه\r\nاى كه پيوسته وعده‌هاى تو هست * چون جفاهاى چرخ پىدرپى\r\nداديم هر زمان به وعده فريب * ز اول تير تا به آخر دى\r\nهمه عمرم به انتظار گذشت * آخر اى . . . خواره زن تا كى \r\n\r\nدر هجو يكى از شعراى معاصرين گفته\r\n اختر بريده باد زبانت به تيغ هجو * پا در حريم اهل بيان از چه مىنهى\r\nاين ترهات بىسر و بن را ز ابلهى * هردم به‌جاى تره به خوان از چه مىنهى \r\n\r\n","description":"","footnote":"","page_name":" 806 ","page_number":114},
  {"content":"\r\n\r\n اين فضلهء جعل كه برآوردى از دهان * در ريش كن نهان به ميان از چه مىنهى\r\nدود چراغ را بر مهر از چه مىبرى * خرمهره پيش گوهر كان از چه مىنهى\r\nمشت گهى كه درخور آخر بود تو را * اندر كنار كاهكشان از چه مىنهى\r\nخواجه بهرام از تو پرسم حرفكى * خالى از شوخى و جنگ و آشتى\r\nاز چه روى اين سقف را كردى خراب * چوبهايش را چرا برداشتى\r\nكس ستون سرو و ناجو از تو خواست * يا ز بهر خانه مصرف داشتى \r\n\r\nدر هجو مليح و ظرافت گفته رباعيات\r\n انديشه ز هجو شعرا بايد داشت * بر وعدهءشان چشم وفا بايد داشت\r\nاين طايفهء شريف دون همت را * يا بايد كشت يا رضا بايد داشت\r\nآن ميرك شب به قلب ميرك سمر است * مستحفظ هر كوچه و هر رهگذر است\r\nبااين‌همه آگهى ز حال مردم * از خانهء خويشتن چرا بىخبر است\r\nهرجا سخن از شريف دون مىگذرد * گويند معاش او به . . . مىگذرد\r\n. . . مىدهد و مىگذراند اوقات * اوقات شريف بين كه چون مىگذرد\r\nقاضى زنك گشاده‌رويى دارد * كابرو سويى و چشم به سويى دارد\r\nقاضى شده شادمان كه من زن دارم * وان قحبه به هر محله شويى دارد\r\nسقا به من اى پادشه فرخ‌رخ * در دادن يخ نمىدهد خوش پاسخ\r\nمن با جگر سوخته مىگويم يخ * او با نفس فسرده مىگويد يخ\r\nزين سيدك ديو طبيعت لاحول * كز ديو جدا نيست چه در فعل و چه قول\r\nگيرم نسبش درست و بىتشكيك است * آخر نه ز آدمى جدا گردد بول\r\nاى بابك يوسف تو پسر دارى نه * اى زادهء يوسف تو پدر دارى نه\r\nاى زوجهء يوسف تو دهى كس آرى * اى يوسف احمق تو خبر دارى نه\r\nآهنگ جماع زن يوسف نكنى * ور زان كه كنى تو بىتوقف نكنى\r\nبىعلم شنا چراغ را پف نكنى * زنهار كه غرق مىشوى تف نكنى \r\n\r\n","description":"","footnote":"","page_name":" 807 ","page_number":115},
  {"content":"\r\n\r\n\r\n668 شعلهء اصفهانى\r\nاسمش سيد محمد و از حكمت طبيعى و الهى بهره‌يى كامل داشته و به طريق متقدمين نيك آشنا بوده در سنهء 1260 رحلت نموده اين چند بيتش از تذكرهء آتشكده در اين كتاب نقل افتاد :\r\n بود گر فى المثل حسّاد و اعداى تو را مسكن * چو آب اندر بر آهن چو نار اندر دل خارا\r\nبه گاه قهر و وقت كين كنى از تيغ زهرآگين * ز صلب آن و بطن اين به يك‌دم هر دو را پيدا\r\nبه آيينى كه موسى چشمه را از خارهء محكم * به كردارى كه صالح ناقه را از صخرهء صما \r\n\r\nدر مدح حضرت امير المؤمنين مصدر بلغز شمشير\r\n چيست آن زيبارخ مه‌طلعت سيمين‌عذار * در سر از هر سو پريشان كرده زلف تابدار\r\nگاه از مشك ختا ابروى او دارد خضاب * گاه از لعل مذاب انگشت او گيرد نگار\r\nعالمى را تندى خويش كند زير و زبر * گرچه هرگز چينش از ابرو نگردد آشكار\r\nباشدش پيوسته همچون عاشقان تنگدل * ديده باز و اشك گلگون قد خميده تن نزار\r\nگاه همچون مار باشد تيره غار او را وطن * گاه چون ماهى بود در چشمه‌سار او را گذار\r\nباشدش پيوسته دامن مخزن در خوشاب * همچو بحر طبع خورشيد جهان فخر كبار\r\nسرور مردان على كز رشك جود دست او * عقده‌ها دارد به دل دريا ز در شاهوار\r\nچار چيز از چار چيزت چار خصلت يافتند * تا به حشمت جا گرفتى بر سرير اقتدار\r\nمهر از رايت ضياى و ابر از دستت سخا * بحر از طبعت صفا و كوه از حلمت قرار\r\nآنكه طبل فتنه كوبد با تو هنگام نبرد * آنكه رسم كينه جويد با تو وقت كارزار\r\nهم زره گردد ز سهمت در برش خونين كفن * هم علم گردد ز بيمت بر سرش شمع مزار\r\nاندر آن ساعت كه از ناورد مردان دلير * عرصهء ميدان شود چون موقف روزشمار\r\nرمح بربسته ميان هر سو پى خصم افكنى * تير بگشاده دهان هر سو براى كارزار\r\nمعدن مرجان زمين از تابش لعلى درفش * منبع قطران هوا از گردش نيلى غبار\r\nهر طرف پوينده اسبان همچو برق پرشتاب * هر طرف پاينده مردان همچو كوه پايدار \r\n\r\n","description":"","footnote":"","page_name":" 808 ","page_number":116},
  {"content":"\r\n\r\n زير ران آورده برقى گرم‌تاز و نرم‌رو * خوش‌خرام و تيزگام و رهنورد و راهوار\r\nمغفر گوهرنگار آرى جبين را بر زبر * خنجر خارا گذار آرى ميان را در كنار\r\nشعله‌ور گردد تو را بر سر درفش برق‌تاب * جلوه‌گر گردد تو را بر كف سحاب شعله‌بار\r\nگه به شنگرفى خضاب او را بيالايى جبين * گه به ياقوتى نگار او را بيارايى عذار\r\nخرمن آمال را بادى وزد الماس‌رنگ * مزرع آجال را برقى زند ياقوت‌وار\r\nدر صف كين بر درى از تيغ و بردوزى به تير * سينهء جوشنده شير و ديدهء كوشنده مار\r\nتا بىمن عدل تو رسم ستم رفت از ميان * تا ز پاس حفظ تو كار جهان شد برقرار\r\nگه غزالان را بود جا در كنار نره شير * گاه موران را فتد ره در دهان گرزه مار\r\nتا گدازد لاله در گلشن به كف جام شراب * تا گشايد غنچه در بستان ز سر طرف خمار\r\nحاسدت را باد دل چون لاله پرخون و كباب * دشمنت را باد تن چون غنچه مجروح و فگار \r\n\r\nو له\r\n سحر كز طرف خاور بال زد شاهين زرّين‌پر * زد از تف شكوهش نسر طاير غوطه در آذر\r\nمعلق شد بر ايوان مشيّد شمسهء زرين * مروق گشت در جام زبرجد بادهء احمر\r\nهويدا گشت داراى ختن را رأيت زرّين * به يغما رفت مولاى حبش را مخزن گوهر\r\nجهان عشرت‌سرايى شد كزان نتوان نشان دادن * مگر از بزم خلد آيين داراى جهان‌داور \r\n\r\n669 شرر بيگدلى\r\nاسم شريفش حسنعلى بيك و خلف الصدق حاجى لطف‌على بيك آذر بوده و در قم سكونت فرموده از فحول شعراى غزل‌سراى فصيحهء بليغهء معاصرين است و اكنون ساكن بهشت برين ، الحق طبع خوشى داشته سعادت صحبتش دست نداد و ديوانش زيارت نيوفتاد ناچار بدين چند بيتش اين كتاب را زيورى مىدهد :\r\n\r\n","description":"","footnote":"","page_name":" 809 ","page_number":117},
  {"content":"\r\n\r\n اى زاغ كه در زير پرت بيضهء بيضاست * هم بيضهء بيضاى تو بر تارك طوبى است\r\nبيضاى تو مشحون به دو سحار و دو جادوست * طوبى تو مثمر به دو بادام و دو خرماست\r\nهمواره ز خورشيد نيارى كه نظر بست * غير از تو كجا زاغى بر عادت حرباست\r\nاسلام نبيند به جهان روى سلامت * تا ملت زردشت ز نيروى تو برپاست\r\nنقاشى و نقش تو همه بر گل سورى است * و اندوده سر خامه‌ات از عنبر ساراست\r\nچون زادهء كاووس درايى چو در آتش * با اينكه ز هر بهتان ذات تو مبراست \r\n\r\nمن غزلياته\r\n كند تا خون ز غيرت هم دل او هم دل ما را * مدام از غير مىگيرد سراغ منزل ما را\r\nداده‌ام بيهوده من زنجير زلفش را ز دست * بازمىخواهم كه داند هركسى عاقل مرا\r\nمن به دربان روز و شب در عجز وزين غافل كه غير * آن‌چنان محرم كه در بر روى دربان بسته است\r\nگفتم كه خورم خون جگر بىتو و غافل * كز آتش هجران تو خون در جگرم سوخت\r\nخال كنج لبش آلوده شد از بادهء ناب * چشم بد دور كه آتش به سپند افتادست\r\nدر بهاران دگر از جستن برقم چه زيان * هركجا شعله برافروخته از خرمن ماست\r\nاز مددكارى اشك آنكه به من دشمن بود * اين زمان قطرهء خونى است كه در دامن ماست\r\nتا عشق بتان را دل من در قفس افتاد * سنگى به سبو آمد و برقى به خس افتاد \r\n\r\n","description":"","footnote":"","page_name":" 810 ","page_number":118},
  {"content":"\r\n\r\n سوختن خون شدن اى دل به فراقش خوش باش * جستم آخر ز پى درد تو درمانى چند\r\nجز خيال تو كه در هر دلى آمد وطنش * يوسفى كس نشنيده است به زندانى چند \r\n\r\nو له\r\n قفس شكسته و بال‌وپرم گشاده و ترسم * خدا نكرده دهد فكر آشيانه فريبم\r\nآنكه لاف مهر مىزد نيست جز در فكر كينم * آن‌چنان يارى نشاند آخر به روزى اين‌چنينم\r\nرهم از ناصبورى ليك از جانان جدا مانم * مرا در عاشقى جان دادن آسان گشت مشكل هم\r\nآه آتشبار و من ديوانه پرسى خانه‌ام * هركجا بينى شرارى خيزد از ويرانه‌ام\r\nگر برندم به جنان ز آدمم آخر ياد است * خويش را باز بدان حيله به كويت فكنم\r\nرهم ز پرسش محشر ز بس ضعيف تنم * كه هركه ديد گمانش كه تارى از كفنم \r\n\r\nو له ايضا\r\n دل چو جاى آن زنخدان شد به رويت در گشادم * از پى طيب مشامت سيب در آذر نهادم\r\nگفت در راه است اگر راحت در اين عالم گزينى * كاندر آن عالم به راحت باد جان اوستادم\r\nجز منّت سحابم حاصل نه در بهاران * تا تخم مىفشانم در راه اين سوران\r\nنشكفت اگر ز خطت بارد ز ديده اشكم * چون ماه هاله گيرد باشد دليل باران\r\nبه زير حلقه‌هاى زلف پيدا عارضش گويى * دكان گل‌فروشان است در بازار عطاران\r\nزاهد به اين ركوع و سجودت چه نازش است * كايد به بزم باده‌كشان از قنينه‌يى \r\n\r\n","description":"","footnote":"","page_name":" 811 ","page_number":119},
  {"content":"\r\n\r\n\r\n670 صفايى اصفهانى\r\nاسمش ملا محمد و از معاصرين مجرد در سياق و موسيقى ماهر و در نگارش نسخش قدرتى كامل ظاهر بوده گاهى نظمى نيز مىسروده . از اين چند بيت از خيالاتش كه پسنديده افتاد زياده نديده‌ام :\r\n\r\nو له ايضا\r\n نماز ديگر دى آن نگار سيمين‌بر * مرا به وعدهء دوشينه وعده داد دگر\r\nز كاروان نسيم دو جعد مشكينش * مشامم آرزوى دل همىگرفت خبر\r\nهزار نافه به‌سوى تتار برد صبا * ز چين طرهء او بر قفاى يكديگر\r\nچو پاس وعدهء آن مه گذشت وز آمدنش * گذشت پاس دگر بر اميد بوك و مگر\r\nدر اضطراب زمانى چو گم شده فرزند * به پيچ‌وتاب زمانى چو داغ‌ديده پدر\r\nطمع بريده ز رستن چو صيد خسته به دام * به غم نشسته ز حسرت چو مرغ ريخته‌پر\r\nدو ديده داشتم از هجر آن مه بىمهر * گهى ستاره‌فشان و گهى ستاره‌شمر\r\nبه ناگه از مدد آسمان و طالع سعد * درآمد از درم آن رشك ماه و غيرت خور\r\nفكنده سلسله بر آفتاب از سنبل * گرفته دايره بر ماهتاب از عنبر\r\nبه گريه گفتمش اى سست‌عهد سنگين‌دل * به لابه گفتمش اى ديرآى زودگذر\r\nگمان نداشتم اى آشناى بيگانه * كه رفته‌رفته به بيگانگى برآرى سر\r\nدريغ با همه فرزانگى ندانستم * كه دوستيت به‌جز دشمنى نيارد بر \r\n\r\nو له\r\n ماند به نارون قد آن ترك سيم‌تن * گر آفتاب و ماه بود بار نارون\r\nآن آفتاب و ماه پر از توده توده مشك * وان توده توده مشك پر از حلقه و شكن\r\nآن حلقه و شكن چه همه بند و تاب و چين * وان بند و تاب و چين چه همه دام مرد و زن \r\n\r\n","description":"","footnote":"","page_name":" 812 ","page_number":120},
  {"content":"\r\n\r\n گر هست خط دلبر او سبزهء طرى * ور هست زلف سركش او نافهء ختن\r\nآن سبزهء طرى كه برآراسته به گل * وان نافهء ختن كه برافكنده بر سمن \r\n\r\n671 صباحى كاشى\r\nاسم شريفش سليمان اصلش از بيدگل من توابع كاشان ، به مكه نيز رفته و با هاتف و شهاب و آذر معاصر و معاشرت پذيرفته طبع صافى داشته و همت بر تتبع طرز فصحاى قدما مىگماشته اشعار و مراثى خوب دارد ، بالاخره در سنهء 1206 عازم دار الجنان گرديد و از خيالات لاطايل جهان جهان آرميد . آنچه از خيالات وى ديده گرديده پسنديده‌اش اين است :\r\n شباهنگام چون بنمود رخ اين لالهء حمرا * شكفت از چشم انجم صد هزاران نرگس شهلا\r\nهمه‌شب چشم من بيدار و چون من محو نظاره * يكى در صورت ميزان يكى در هيئت حوزا\r\nبه ناگه دست فرّاش سحر از جانب خاور * بزد دامان اين فيروزه‌گون خرگاه را بالا\r\nعيان شد آفتاب و ريخت از قصر فلك انجم * چو از طاق حرم بتها ز مولود شه بطحا\r\nطراز گلشن امكان كه جز نقش وجودش نه * ز طرح اين سرابستان مراد بوستان پيرا\r\nشدت چاك و شدت ناطق شدت پيدا شدت راجع * مه از انگشت و سنگ از مشت و مهر از پشت خور ز ايما\r\nتو را از زنگ و چين ز ايران و روم آرند در درگه * نجاشى خاج و خاقان تاج دارا باج و هرقل‌سا \r\n\r\n","description":"","footnote":"","page_name":" 813 ","page_number":121},
  {"content":"\r\n\r\n به قهر ار بنگرى يك‌ره به‌سوى مركز اغبر * به خشم ار بنگرى يك‌دم به‌سوى گنبد مينا\r\nشود اين متصل خاك مطبق منفصل اركان * شود اين منتظم چرخ معلق منقطع اجزا\r\nبرند از بيم عدلت لقمه اندر كوه و در بيشه * خورند از باس دادت طعمه اندر دشت و در صحرا\r\nغزال از پنجهء گرگ و گوزن از برثن ضيغم * حمام از چنگل باز و تذرو از مخلب عنقا\r\nدريدش خنجر شيرويه پهلو بر فراش زر * دريد ار نامه‌ات را خسرو پرويز بىپروا \r\n\r\nو له ايضا\r\n دى به سحرگاه كافتاب و شفق بود * رشك عذار اياز و ديدهء محمود\r\nنامه به كف قاصدى درآمدم از در * زيب عذارش غبار كعبهء مقصود\r\nنامه نه برجى پر از كواكب رخشان * نامه نه درجى پر از لآلى منضود\r\nنامه يكى ليك از دو خواجهء منعم * نامه يكى ليك از دو صاحب محمود\r\nوان دو دو تابنده مهر و مه كه ز يك برج * زاده به بخت سعيد و طالع مسعود\r\nرشك بر جاهشان سپهر كه باشد * رتبهء حاسد دليل پايهء محسود\r\nگشت كلاهم ز روى فخر فلك‌ساى * گشت جبينم ز بهر سجده زمين سود\r\nنيم‌شب از خواب سركشيدم و گفتم * باد سحرگاه را كز آن دلم آسود\r\nصبحك اللّه اى نسيم صباحى * خيز ندارد فلك چو ره به تو مسدود\r\nرو سوى كاشان و هركجا كه ببينى * خاك درى را ز سجده ناصيه فرسود\r\nسجده بر آنجا اگرچه نيست سزاوار * سجده به يك مسجد از براى دو مسجود\r\nعرضه ده از من به آن دو راد برادر * كى ز شما به نزاده مام جهان رود\r\nهست شما را گر اين گمان كه به شيراز * دل به تفرج ز رنج فرقتم آسود \r\n\r\n","description":"","footnote":"","page_name":" 814 ","page_number":122},
  {"content":"\r\n\r\n ظن بد است اين قسم به عهد مودّت * ور نه شما را فتد قبول به معبود\r\nغم‌زده هرجا بود غمين بود آرى * گشت چمن خوش و ليك با دل خوشنود\r\nغير غمش از سرود رود چه حاصل * آنكه به هجرش ز جوى ديده رود رود\r\nعمر كه در هجر بگذرد نكند نفع * جان كه ز جانان جدا بود ندهد سود\r\nرنج صبورى و خستهء غم دورى * شربت كافورى و طبيعت مبرود\r\nصبر گرفتم كند علاج غم آخر * داد چو مسموم جان چه سود ز مثرود \r\n\r\nدر صفت بهار و مدح حضرت امير المؤمنين عليه السلام\r\n كرد از عهد جوانى ياد زال روزگار * ساخت نوپيرانه سرپيرانهء پيرار و پار\r\nباغ از گلهاى سرخ و راغ از اوراق سبز * در برش حمرا حرير و بر سرش خضرا خمار\r\nهمچو چشم و روى خوبان نرگس و گل را عيان * ديدهء عابد فريب و چهرهء زاهد شكار\r\nپاىكوبان بر نواى طوطى و درّاج سرو * دست‌افشان بر سرود قمرى و بلبل چنار\r\nلاله اندر بوستان بىغازه رويش را فروغ * نرگس اندر گلستان بىباده چشمش را خمار\r\nپيكر كوه گران از ريزش ابر مطير * دفتر برگ خزان از جنبش باد بهار\r\nاين يكى چون جسم فرعون آمد اندر آب غرق * وان يكى چون گنج قارون در زمين شد خاكسار\r\nابر سيمابى به راغ و لالهء روشن به باغ * عاشق وامق سرشك و شاهد عذرا عذار \r\n\r\n","description":"","footnote":"","page_name":" 815 ","page_number":123},
  {"content":"\r\n\r\n روى گلبرگ طرى افروخته شيرين‌صفت * قامت سرو سهى افراخته پرويزوار\r\nدر نوا بلبل به آهنگ نكيسا ز آشيان * نغمه‌زن قمرى به لحن باربد از شاخسار\r\nباغ پرنسرين و من در گوشهء خلوت غمين * دشت خوش‌رنگين و من در كنج تنهايى فگار\r\nناگهم طاووس‌مستى جلوه كرد از در كزو * گفتى اندر كلبه‌ام زد چتر طاوس بهار\r\nاز دهان نوشخندش معجز عيسى عيان * از نگاه چشم‌بندش سحر هاروت آشكار\r\nگيسوى عنبرطرازش بند دلهاى غمين * طرهء زلف درازش دام جانهاى فگار\r\nگشته از نوشين دهانش دلبر نوشاد شاد * مانده با فرخنده رخسارش بت فرخار خار\r\nبر رخش ابرو عيان يا بر هوا قوس قزح * يا به گردون ماه نو يا بر كف شه ذو الفقار\r\nمظهر الطاف يزدانى على عالى آنك * از ظهورش شد كمال قدرت حق آشكار\r\nوهق او پروين‌كلاف و سيف او ذابح‌غلاف * سهم او شعرىشكاف و رمح او رامح‌شكار\r\nچتر او خورشيدساى و دست او خيبرگشاى * نطق او معجزنماى و كلك او قرآن‌نگار\r\nدلدل او را ستام و قنبر او را غلام * چرخ انجم احتشام و مهر گردون اقتدار \r\n\r\n","description":"","footnote":"","page_name":" 816 ","page_number":124},
  {"content":"\r\n\r\n خشم او صرصر صرير و قهر او آذر نظير * عفو او اندك‌پذير و لطف او آسان‌گذار\r\nشد چو ديد از وى نوى اين دستگاه خسروى * داد را بازوقوى بيداد را پهلونزار\r\nخشك اگر ماند تخيل آن را چه غم كش شد دخيل * ابر كو باشد بخيل آمد چو دستش قطره‌بار\r\nنوح چون گشتش دخيل و خضر را چون شد دليل * شد چو همدم با خليل و گشت با موسى چو يار\r\nكشتى از آتش كشاند آب روان بخشش چشاند * ز آتشش در گل نشاند از نخلش آتش داد بار\r\nاز شكوه او نمىبودش اگر بر پشت زين * وز نهيب او نمىبودش اگر بر سر مهار\r\nره نمىجست اين‌چنين خنگ فلك بر گردناك * تن نمىداد اين‌چنين گاو زمين در زير بار\r\nگر كند از حكم محكم چرخ را منع از خرام * ور كند از امر جارى خاك را منع از قرار\r\nكشتى چرخ روان همچون زمين يابد سكون * لنگر خاك گران چون آسمان گيرد مدار\r\nخواست تا در خيل او گردد سپهداريش شغل * خواست تا در جيش او باشد زره سازيش كار\r\nرام شد صرصر سليمان را به زين اندر روش * نرم شد داود را آهن به دست اندر فشار\r\nبرق تيغ آسمان‌سايش به هنگام نبرد * باد گرز كوه‌فرسايش به گاه كارزار \r\n\r\n","description":"","footnote":"","page_name":" 817 ","page_number":125},
  {"content":"\r\n\r\n بر رود از ماه و سازد سينهء خورشيد ريش * بگذرد از گاو و سازد پشت ماهى را فگار\r\nحكم حكم تست اى نفس تو نفس مصطفى * دست دست تست اى دست تو دست كردگار\r\nتيغ و دستت ابر را ماند به گاه رزم و بزم * ليك ابر خون‌چكان و ليك ابر لعل‌بار\r\nگاه بخشش كان طبعت مفلسان را در بغل * گاه ريزش ابر دستت سايلان را در كنار\r\nبىتعب باشد به دامن لعل و لعل تابناك * بىطلب ريزد به خرمن درّ و درّ آبدار\r\nزيردستان را دهد چون پنجهء لطف تو زور * چيردستان را كند چون شحنهء قهر تو خوار\r\nكبك گردد چرخ‌افكن صعوه گردد بازگير * گور گردد شير اوژن بره گردد گرگ‌خوار\r\nروز هيجا از خروش رزم‌سازان چون شود * وحشت محشر عيان شور قيامت آشكار\r\nتيغ گردد از دوسو خندان چو برق اندر غمام * . . . گردد از دو سو نالان چون رعد اندر بهار\r\nدر بر هر سرفراز و بر سر هر رزم‌ساز * جوشن خنجرگداز و خنجر جوشن‌گذار\r\nكرده تيغ آبگون و ساخته نعل هيون * لاله‌گون صحرا ز خون و نيلگون دشت از غبار\r\nذابح اندر پيش تيغ پردلان در الامان * رامح اندر پيش رمح سركشان در زينهار \r\n\r\n","description":"","footnote":"","page_name":" 818 ","page_number":126},
  {"content":"\r\n\r\n باره بر تنها تك‌آور چون پلنگ اندر جبال * تيغ در خونها شناور چون نهنگ اندر بحار\r\nگردن شيران نهنگ تيغ برّان را غذا * گردهء گردان عقاب تير پران را شكار\r\nبر هوا افتد چو نقش از صورت شير علم * بر فلك تابد چو عكس از شكل گرز گاوسار\r\nگاو گردون پرسد از شيرش همى راه گريز * شير گردون جويد از گاوش همى راه فرار\r\nآيى از يك‌سو برون تاييد ايزد رهنمون * زير رانت دلدل و بر دست رخشان ذو الفقار\r\nخنگ كوه‌اندام تو از پردلان پيلتن * تيغ تارك‌سوز تو از سركشان پايدار\r\nهركه را بر تن دود فارغ كند از حبس گور * هركه را بر سر رسد ايمن كند از ننگ دار\r\nپرتو خورشيد شمشير تو بر هركس فتد * سايه بر وى نفكند جز كركس مردارخوار\r\nتشنه‌لب او ليك خونش آبگاه وحش و طير * گرسنه او ليك اندامش غذاى مور و مار \r\n\r\nو له ايضا\r\n دوشم كه نمىماند به شبهاى دگر بر * چشمم به سها طعنه همىزد به سحر بر\r\nپشت سمك از موجهء اشكم به تزلزل * ديو فلك از ناوك آهم به حذر بر\r\nمشحون شب تاريك به رخشنده كواكب * چون مار سياهى به سر گنج گهر بر\r\nيا اهرمنى مرسله‌هاى گهرآگين * آويخته از گردن و افكنده به بر بر\r\nگفتم ز اثر گر نفتاد آه شبانه * نبود شب ما را ز چه صبحى به اثر بر \r\n\r\n","description":"","footnote":"","page_name":" 819 ","page_number":127},
  {"content":"\r\n\r\n من خود به دعا دست برآورده كه ناگاه * زد دست مبارك قدمى حلقه به در بر\r\nدر دست يكى نامه چو شمامهء پرويز * آكنده به مشك طرى و عنبر تر بر\r\nگفتم كه مگر نكهت يوسف ره كنعان * گم كرد و گذر كرد بدين تيره بصر بر\r\nيا سايه به ويرانهء ما هدهدى افكند * كز دست سليمان بودش تاج به سر بر\r\nيا راه غزال ختن افتاده بدين دشت * كايد همه ره نافهء تر تا به كمر بر\r\nيا كرده ز نام من بىنام و نشان ياد * كلك گهرافشان به كف فخر بشر بر\r\nنقش رقمش باصره دادست به كوران * صيت قلمش سامعه بخشوده به كر بر\r\nصد بار فروخواندمش از شوق سراپاى * هربار دلى خوشترم آمد به نظر بر\r\nز انداختن مهر نيا در چه بيژن * ز آوردن پيراهن يوسف به پدر بر\r\nنوك قلمش مشك به كافور سرشته است * كافور به زير اندر و مشكش به زبر بر\r\nچون افسر كاووس مكلل به لآلى * چون ساغر جمشيد مرصع به درر بر \r\n\r\nدر مدح امام همام على بن موسى الرضا عليهما السلام\r\n چون شد به تخت عاج خرامان خديو روس * افتاد شاه زنگ ز اورنگ آبنوس\r\nهر هفت كرده باز ز نيرنگ زال چرخ * شد جلوه‌گر ز حجلهء خاور عروس روس\r\nگفتم به عقل گرچه كشد اين عروس را * بيرون ز پرده هر سحر اين زال چاپلوس\r\nگفتا براى آنكه نهد هر صباح روى * بر درگهى كه تافته از شمسه‌اش شموس\r\nآرامگاه سرور دين مشهد رضا * كانجا كنند فخر ملائك به خاك بوس\r\nمولاى هشتمين كه ز يمن حريم او * بر چرخ هفتمين فكند سايه خاك طوس\r\nگردنده آسمان نه كه از راى تو ظلال * تابنده اختران نه كه از روى تو عكوس\r\nكى در دماغ آدم مىيافت عطسه راه * از خاك درگه تو نمىيافت گر عطوس\r\nگر نفس قدسى تو نمىبود مدعا * ابدان نيافتندى پيرايه از نفوس\r\nاسكندرت به درگه و دارا در آستان * آن چاكرى است ترسا وين بنده‌اى مجوس\r\nروز وغا كه تابد چون برق روى تيغ * هنگام كين كه نالد چون رعد ناى . . .\r\nروى دلاوران همه را گونهء زرير * چهر بهادران همه را رنگ سندروس \r\n\r\n","description":"","footnote":"","page_name":" 820 ","page_number":128},
  {"content":"\r\n\r\n افتد ز نوك رمح به روى سماك چاك * تفسد ز نعل رخش به پشت سمك فلوس\r\nپران عقاب تير زند پنجه بر صدور * رنگين نهال نيزه به بار آورد رئوس\r\nآسوده زير خاك به آمرزش آورند * ياد از شغاد رستم و از رستم اشكبوس\r\nهنگامهء قيامت و غوغاى رستخيز * خيزد ز جا كنى تو چو بر صدر زين جلوس\r\nخفتان و خود خصم بر تيغ و تير تو * چون جوشن سمك بود و مغفر خروس\r\nسرداد بر سر مرض همسريت خصم * نبود به غير قطع علاج شقاقلوس\r\nشاها منم كه فخر من از بندگى تست * هست از نژاد نوذر اگر افتخار طوس\r\nداناى طوس و درگه اولاد آبتين * استاد گنجه و در فرزند فيلقوس\r\nروى من و غبار درت تا به عقد تو * هردم ز فكر بكر برآرم يكى عروس\r\nعمرى بود كه دور از آن خاك آستان * كارم بود تأسف و دردم بود فسوس\r\nدر آستان خويش مرا گوشه‌اى ببخش * گو جامه‌ام پلاس بود لقمه‌ام سبوس \r\n\r\nهم در منقبت حضرت سيد الوصيين امير المؤمنين ( ع )\r\n چون سحر زد براين بلند رواق * خسرو شرق رايت اشراق\r\nگردن افراخت مهر و دزديدند * به گريبان ستارگان اعناق\r\nاز ويم نكته‌اى سؤال افتاد * دور از ابهام و خالى از اغلاق\r\nكز تو فربه‌نواز و لاغرسوز * باشد اين معنيم به خاطر شاق\r\nكه ببينى چو جرم مه فربه * دور داريش ز افت احراق\r\nچون قد از لاغريش خم نگرى * مبتلا سازيش به رنج محاق\r\nگفت رشك آيدم كه مىماند * به ركاب شهنشه آفاق\r\nعلى عالى آنكه بىفصل است * جانشين نبى به استحقاق\r\nاى تو نور مناظر انظار * وى تو نور حدايق احداق\r\nگر ز ابداع كاينات نداشت * مدعا خلقت تو را خلاق\r\nدادى آباى سبعه قبل قبول * مادر چارگانه را سه طلاق\r\nز احتساب تو اى به گيتى فرد * ز اجتناب تو اى به عالم طاق \r\n\r\n","description":"","footnote":"","page_name":" 821 ","page_number":129},
  {"content":"\r\n\r\n دهن جام را گرفته كزاز * گلوى شيشه را گرفته خناق\r\nممتلى نيست گر ز ابر كفت * بحر را از حباب چيست فواق\r\nمه مگر روز كرد از تو فراز * شب مگر مهر جست از تو اباق\r\nكز كلف روى آن گرفت بهق * وز شفق يافت چشم اين شرناق\r\nبوديت خصم بىنصيب از رزق * گر نبودى تو قاسم الارزاق\r\nپادشاها منم كه عمرى بود * به ثناى تو خامه‌ام مشتاق\r\nتا شد اين نظم ز انورى مذكور * در حضور يگانهء آفاق\r\nترجمان زبان وحى آذر * آن صفى صفوت خليل اخلاق\r\nكرد در نظم آن مرا مأمور * از ره رتبه‌ام نه از اشفاق\r\nگفتم او از كجا و من ز كجا * پيش شهرى چه دم زند رستاق\r\nشاهد طبع او بر كمل * زادهء فكر من بر حذاق\r\nآن بود رشك حورى و غلمان * اين بود ننگ زنگى و غلماق\r\nناگزير است بهر طفل رضيع * تا شود سروقد و سيمين‌ساق\r\nنرم و نازك پرنده‌هاى حرير * چرب و شيرين كليچه‌هاى رقاق\r\nزادهء طبع نيز تا سازد * گاه زابل مقام و گاه عراق\r\nبايد از لفظ دلكشش كسوت * شايد از معنى خوشش انفاق\r\nمن بىبهره از هنر را نيست * بهره جز دق ز فكرهاى دقاق\r\nگر بود پارهء جگر فرزند * هست پروردنش به مفلس شاق\r\nگفت آرى ولى دل از فرزند * نكند كس ز خشيت املاق\r\nسر نيارستمش ز حكم كشيد * كه خلاف آمدى ز رسم وفاق\r\nاستعانت به مدح تو جستم * تا بياراستم بدان اوراق\r\nزادهء طبع من كه غير از تو * از كسش نيست آرزوى صداق\r\nشد تو را نامزد چو بگزيند * ديگرى بر تو باشد از من عاق\r\nباد تا عيش و غصه مىزايد * از سپهر مشعبد زراق\r\nدوستت را ز عيش شيرين‌كام * دشمنت را ز غصه تلخ‌مذاق \r\n\r\n","description":"","footnote":"","page_name":" 822 ","page_number":130},
  {"content":"\r\n\r\n شاد آن بالغدو و الآصال * اين غمين بالعشى و الاشراق \r\n\r\nدر لغز به اسم قلم و مدح ممدوح گفته\r\n چيست آن مرغى كه دارد دو زبان در يك‌دهن * گاه دمسازيش آيين گاه غمازيش فن\r\nهركه را دمساز بر دلخواه او سازد نوا * هركه را غماز رسوا سازدش در انجمن\r\nگاهى از عاشق بر معشوق آيد در حديث * گاه از معشوق باشد پيش عاشق در سخن\r\nچون ز عاشق راز گويد عندليبى بانواست * چون ز جانان باز گويد طوطى شكرشكن\r\nهمچو غواصان شناورگاه در بحر حبش * چون غزالان گاه مشك‌افشان به صحراى ختن\r\nچون عطارد از مجازح مىكند كسب مزاح * گر به سعدى متصل شد ور به نحسى مقترن\r\nهست تا هستش مقام و هست تا هستش مكان * دست اصحاب ذكا و شصت ارباب فطن\r\nباز بازوى فريدون هدهد بام سبا * طوطى صحراى هند و قمرى شاخ سمن\r\nهست تا باشد به نان ابلهان او را مقام * هست تا باشد به نان احمقان او را وطن\r\nتختهء نمرود و كركس گردن ضحاك و مار * كلبهء دباغ و زاغ و جلد مردار و زغن\r\nبيضه‌هاى گوهرين آرد چو طاوس سپهر * آشيان وقتى كه گيرد در كف فخر ز من \r\n\r\n","description":"","footnote":"","page_name":" 823 ","page_number":131},
  {"content":"\r\n\r\n خامه و انگشت تو در چشم اصحاب ذكا * فكرت و انديشهء تو نزد ارباب فطن\r\nدست موسى را عصا و گنج قارون را كليد * بام گردون را كمند و چاه كنعان را رسن\r\nشايد از رشك نم كلكت كه آب زندگى است * زيبد از شرم دم گرمت كه جان بخشد به تن\r\nبهر خضر الياس در ظلمات اگر سازد حنوط * بهر عيسى در فلك ادريس اگر دوزد كفن \r\n\r\nدر مدح سيد احمد هاتف اصفهانى و ذم اطباى زمان گفته\r\n يارم از در درآمد از يارى * اين به خواب است يا به بيدارى\r\nبر خلاف گذشته گفتى عذر * مهربانيش بر ستمكارى\r\nبه رغم غمزه‌هاى گوشهء چشم * خندهء كنج لب به غمخوارى\r\nدو لب او ز باده عنابى * دو رخ او ز غازه گلنارى\r\nدر يكى از دو زلف او پيدا * دل كه عمرى است بوده متوارى\r\nقصد مىكرد و ساغرى دو كشيد * تا به مستى كشيد هشيارى\r\nفرصتى جستم و به دل گفتم * كاى ز ياران گزيده بيزارى\r\nدر كجا روز مىكشد به شبت * در كجا شب به روز مىآرى\r\nگفت گاهى اگر برون نكشد * طرهء اين مرا به طرارى\r\nجاى دارم به حضرتى كه بود * چون فلك در بلندمقدارى\r\nحضرت هاتف آنكه خاك درش * مىدهد رشك مشك تاتارى\r\nاى كه شايد ز شوق مقدم تو * تن مسيحا دهد به بيمارى\r\nگو به انبازى تو لاف زنند * مشتى از سفلگان بازارى\r\nجلوه‌گر در حلل جمادى چند * ليكن از حليهء هنر عارى\r\nكينه‌ور چون يلان قفچاقى * عشوه‌گر چون بتان فرخارى \r\n\r\n","description":"","footnote":"","page_name":" 824 ","page_number":132},
  {"content":"\r\n\r\n تاج بر سر نه و خراج طلب * تيغ بر كف نه و به خونخوارى\r\nمىكنندش ز بيم مرگ هلاك * هركه اندك تبيش شد طارى\r\nمهر تابنده را چه غم كه كند * جلوه خفاش در شب تارى\r\nرفت تا آذر از جهان كه در او * بيند ايزد به چشم غفارى\r\nاز سموم تموز ياد دهد * در دماغم نسيم آذارى\r\nدر گلويم گره كند گريه * خندهء كبكهاى كهسارى\r\nنوك خارم خلاند اندر چشم * چهرهء شاهدان گلنارى\r\nشوم در گوش من چو نوحه بود * بانگ قمرى و نغمهء سارى\r\nدايم آيينهء دلم در زنگ * از خرام سپهر زنگارى\r\nبلبل خامه‌ام فرامش كرد * بذله‌گويى و نغز گفتارى \r\n\r\nو له ايضا\r\n سر كويى كه هردم جان دهد صد بىگناه آنجا * فغان كز بىپناهى بايدم بردن پناه آنجا\r\nچه باكم از قفس اكنون كه رفت از باغ گل بيرون * به حسرت بايدم چون زيست خواه اينجا و خواه آنجا \r\n\r\nغزليات\r\n اظهار محبت ز درت پاى مرا بست * بنديم كه برپاست چه بود ار به زبان بود\r\nميرم به قفس بهتر از آن است كه در باغ * از طعنهء مرغان گرفتار بميرم\r\nمىميرم و از زارى من آگهيش نيست * يا رب كه دعا كرد چنين زار بميرم\r\nگفتى گذرم گر به تو از شوق بميرى * قربان سرت بگذر و بگذار بميرم\r\nدلم را هرزه نالى عادت و من با اسيرى خوش * گرش رحم آمدى بر ناله صيادم چه مىكردم\r\nاز يك نگاه كار مرا ساخت يار من * ديدى چگونه يار من آمد به كار من\r\nبه باغ حسن تو آن گلبنى كه از گل تو * تهيست دامن گلچين و باغبان هر دو \r\n\r\n","description":"","footnote":"","page_name":" 825 ","page_number":133},
  {"content":"\r\n\r\n تو لطف خويش ندارى ز كس دريغ ولى * به هر شكسته دريغ است موميايى تو \r\n\r\nمن رباعياته\r\n ديشب به من آن گل ز طرب مىخنديد * بر گريهء من شب همه‌شب مىخنديد\r\nمىگفتمش از گريهء من دارى خوش * مىگفت نه و به زير لب مىخنديد\r\nدورم ز تو ديدهء بدآموز نشاند * يا گردش چرخ حيلت‌اندوز نشاند\r\nيا طعنه زدم به تيره‌روزى روزى * كآه ويم امروز بدين روز نشاند\r\nمىرفت به‌سوى بركه آن غيرت حور * گفتم كه چرا طى كنى اين وادى دور\r\nبردار ز جوى ديده‌ام آب و بنوش * گفتا لب شيرين من و چشمهء شور\r\nاى شاد ز لطفت دل شاد دگران * با من ستمت پى مراد دگران\r\nپيش دگران از تو شكايت نكنم * تا آنكه نيارمت به ياد دگران \r\n\r\n672 صباى كاشانى\r\nنام ناميش فتحعلى خان بوده سالها به استقلال و استحقاق در آستان خاقان مغفور مبرور صاحبقران فتحعلى شاه انار اللّه مضجعه حكومت قم و كاشان و احتساب‌الممالكى و ملك‌الشعرايى نموده كتاب شهنشاه‌نامهء وى بر قدرت طبعش دليلى است واضح و كتاب خداوندنامه بر حسن عقيدتش برهانى قاطع عبرت‌نامه و گلشن صبا نيز از رسالات منظومهء بليغهء آن جناب است عمر معقولى نموده و شعر بسيارى فرموده در فنون نظم مثنوى و قصيده‌سرايى طرزى خاص داشته و غالبا همت بر رعايت معانى و الفاظ و مراعات صنايع و بدائع مىگماشت الحق دست سخن‌سرايان كهن را بر پشت بسته و در محفل قدرت بر ايشان مصدر نشسته از غايت شهرت آفتاب است و افكار و اشعار متينش زيور هر كتاب كلامش فصيح و مطبوع و زيبا و متين است و اشعارش بليغ و جزيل و مصنوع و رنگين كمال قدرت را داشته و از نو تخم سخن\r\n\r\n","description":"","footnote":"","page_name":" 826 ","page_number":134},
  {"content":"\r\n\r\nرا درين روزگار او كاشته تجديد شيوه و قانون استادان قديم را كرده و موزونان عهد و زمان خود را پدرانه پرورده ديوان قصايد آن جناب تخمينا ده‌پانزده هزار بيت است همگى متين و رزين و زبده و گزين تو گويى ارتنگ مانوى است و ديبهء ششترى كه از الوان رنگين ديدهء ناظر را خيره نمايد در احياى طرز بلغا خاصه صنعت سجع متوازى بىنظير است در سنهء 1238 وفات يافته و به جنت شتافته ديوان قصايدش حاضر است و از نگارش همهء مثنوياتش معذور ولى تيمنا قدرى از آن زيور اين نامه را نقل مىشود :\r\n\r\nدر توحيد بارى تعالى و تقدس\r\n تعالى اللّه خداوند جهاندار جهان‌آرا * كزو شد آشكارا گل ز خار و گوهر از خارا\r\nمرصع كرد بر چرخ زبرجد گوهر انجم * معلق كرد بر خاك مطبق گنبد مينا\r\nز فضلش شاهد شام آمده با طرهء تيره * ز فيضش بانوى بام آمده با غرهء غرا\r\nنشانده باغبان قدرتش در روضهء هستى * هزاران سرو مه‌منظر هزاران ماه سروآسا\r\nبه غمزه غارت تقوا به ايما آفت ايمان * به سيما لالهء سورى به گيسو عنبر سارا\r\nهمه كافر ولى آتش‌فروز ملت مؤمن * همه نادان ولى سرمايه‌سوز دانش دانا\r\nوجود اوست چون دريا و موجودات امواجش * ولى گر نيك بينى نيست موجودى به‌جز دريا \r\n\r\n","description":"","footnote":"","page_name":" 827 ","page_number":135},
  {"content":"\r\n\r\n\r\nدر ستايش خاقان مغفور صاحبقران فتحعلى شاه گويد\r\n بناز اى تخت اسكندر ببال اى مسند دارا * كه شد اسكندر ديگر به دارايى سريرآرا\r\nزمان را شاه دريادل زمين را خسرو عادل * زمان بر عهد او مايل زمين بر مهد او شيدا\r\nبراى بذل و بزم وى درآيد هر بهار و دى * مى از تاك و شكر از نى گل از خار و زر از خارا\r\nبه تخت آسمان رختش بر اوج آسمان تختش * برست از آسمان بختش كه آن پير است و اين برنا\r\nفنا از قهر تو ظاهر بهاء از روى تو باهر * سخا از طبع تو ساير حيا از روى تو پيدا\r\nيكى چون شعله از آذر يكى چون لمعه از اختر * يكى چون نفحه از عنبر يكى چون نشئه از صهبا\r\nپس از داراى ديرينه به رمح و ناجخ كينه * دريدى خصم را سينه شكستى چرخ را اعضا\r\nبه روزى كز سنان نشتر رسد بر ديدهء اختر * ز جوش جيش گردد بر بسان موج‌زن دريا\r\nز گرد گرد شير اوژن ز خون مرد پيل‌افكن * هوا در گرتهء ادكن زمين در حلهء حمرا\r\nكند از خون عيان جيحون رسد بر ذروهء گردون * صيال مرد در هامون صهيل باره در بيدا\r\nبر اين زنگارگون ايوان گدازى پيكر كيوان * ز نوك ناوك پران ز سهم صارم برا\r\nبه بازوى يلى ضارب يلان با پردلى هارب * شوند انجم بلى غارب چو گرد جلوه‌گر بيضا \r\n\r\n","description":"","footnote":"","page_name":" 828 ","page_number":136},
  {"content":"\r\n\r\n\r\nو له ايضا فى المدح الخاقان\r\n نهفت چهره چو همخوابهء مسيح ز گيتى * زمانه در طلب او گرفت چادر ترسا\r\nدر آن شب شبه‌آسا ز نور نور كواكب * به شبه روضهء مينو شد اين حديقهء مينا\r\nبه‌جاى لالهء سورى دميد سنبل و سوسن * ميان سنبل و سوسن شكفت نرگس شهلا\r\nبه چشم جوى مجره به ديده پيكر پروين * يكى چو چشمهء كوثر يكى چو دوحهء طوبى\r\nنمود صورت كيوان در آبگينهء گردون * چنان كه در دل آزادگان سواد سويدا\r\nو يا به ديده چو جوهرفروش خواجهء ممسك * كه عرض داد به كيمخت خويش لؤلؤ لالا\r\nز بيم خنجر بهرام آسمان ز كواكب * چو درع‌پوش سوارى عيان به عرصهء هيجا \r\n\r\nو له ايضا\r\n اگرنه اين تل فرخنده كوه طور آمد * به هر شب از چه بود جلوه‌گاه نور خدا\r\nبه زير آن تل و آن قصر عرصه‌اى بينى * ز لاله‌هاى طرى غم‌زدا و روح‌افزا\r\nطراز سبزهء اين رشك روضهء مينو * صفاى صفهء آن شرم گنبد مينا\r\nدر آن چمن ملكان سپاه از هر سو * به چرخ برده سراپرده ز اطلس و ديبا\r\nهزار ختلى غژغاودم به زين اندر * پرى به پويه ولى ديوخوى و آهن‌خا\r\nبه گاه وقفه گران‌سنگ‌تر ز كوه گران * به وقت وقعه سبك‌خيزتر ز باد صبا\r\nبه هر صباح از آن قصر آسمان‌مانند * به جلوه خسرو آفاق آفتاب‌آسا\r\nاگر به چشم درين دهر عنصرى نگرد * به اصل متصل آيند در زمان اجزا\r\nفلك ز شرم بضاعت به گاه شام آرد * بر آستانهء داراى مملكت‌آرا\r\nبراى پرچم رأيت علاقهء پروين * پى ميان و شاقان حمايل جوزا \r\n\r\nايضا در مدح خاقان جنت‌آشيان فتحعلى شاه گويد\r\n ازو خشمى و قعر آسكون تفسنده از آذر * ازو لطفى و جوف آسمان آكنده از آلا \r\n\r\n","description":"","footnote":"","page_name":" 829 ","page_number":137},
  {"content":"\r\n\r\n چو گريان كلك او خندان امل بر دودهء آدم * چو خندان تيغ او گريان اجل بر زادهء حوا\r\nچو گرزش زخمه‌آور برز قارن در بر قارون * چو تيرش بال‌گستر نام آرش بر پر عنقا\r\nتن و رخشش به دشت اندر گهى گر آسمان جنبش * خوى و گردش به چهر اندر گلى گر آفتاب‌اندا\r\nغبار اسب او ابرى كه بارد شير رويين‌تن * زمين رزم او راغى كه دارد ديو آهن‌خا\r\nتناتن بحر مرجان‌موج در ميدان و در ايوان * سراسر كوه صرصر سار در صحرا و در دريا\r\nچو مهرآميز لطف او زمين و نقش انگليون * چو گردانگيز رخش او سپهر و كام اژدرها\r\nز چهرزادگان خرگاه او يا مانوى ايوان * ز روى خسروان درگاه او يا آذرى ديبا\r\nز آب چهر ميرانش همى خاك و سر خاور * ز زخم چنگ شيرانش همى چاك و دل خارا \r\n\r\nدر صفت عمارت گويد\r\n فضايت مقتداى باغ مينو * زمينت پيشواى چرخ مينا\r\nتو و گردون چه حرف اين ماء و ماهى * تو و جنت چه راز اين مير و مولا\r\nبه زنگار تو مفتون خط غلمان * به شنگرف تو شيدا لعل حورا\r\nتو را زايد ز نار سرد كانون * تو را خيزد ز آب خشك دريا\r\nهمى زرين عصب مار جهان‌سوز * همى سيمين سلب پير توانا\r\nبه لعل مىكشانت راح ريحان * به چنگ ساقيانت جام صهبا \r\n\r\n","description":"","footnote":"","page_name":" 830 ","page_number":138},
  {"content":"\r\n\r\n\r\nو له ايضا\r\n به عهد دولت خسرو به دور حشمت دارا * كه خار گلبن سورى و خاك عنبر سارا\r\nجفا و جور ز دادش دوان به سايهء آهو * نياز و آز ز جودش نوان به بنگه عنقا\r\nبه هركجا نگرى برق تيغهاى مهندس * به هر طرف گذرى نزل جشنهاى مهنا\r\nنه عرصه‌اى كه در آن از سپه نه كوشش و جنبش * نه كلبه‌يى كه در آن از طرب نه شورش و غوغا\r\nبه هر خراب كه پويى ز خوردكان سبك‌سر * به هر سراب كه جويى ز كشتبان تهىپا\r\nهمىنبينى جز زرنگار قصر مشيّد * همىنيابى جز خوشگوار آب مصفا\r\nقواعدش همه محكم اوامرش همه مثبت * شمايلش همه نيكو خصايلش همه زيبا \r\n\r\nايضا در ستايش\r\n خسرو عرش‌آستان فتحعلى شه كش چو عرش * جبهه‌سايى هر سحرگه در حباب است آفتاب\r\nمنعكس گردد چو در مرآت رأى روشنش * چون عطارد خال روى آفتاب است آفتاب\r\nتا مگر آرند در گردش به بزمش ساقيان * جام سيمين است گردون و شراب است آفتاب\r\nدر جواهردوز كسوت پيكر جان پرورش * مستتر چون در گهرافشان سحاب است آفتاب \r\n\r\n","description":"","footnote":"","page_name":" 831 ","page_number":139},
  {"content":"\r\n\r\n\r\nدر مدح خاقان عرش‌آشيان انار اللّه مضجعه\r\n به شهر قم كه مبادا ز حادثات خراب * به هر خراب غريبى فتاده در تب‌وتاب\r\nبه هر تنى زد با صدهزار رنج محيط * چو بر گياه ضعيفى احاطهء لبلاب\r\nز بس‌كه برده به آب اين و آن سپرده به خاك * شكسته بازوى غسال و تيشهء نقاب\r\nهمه چو خيك منفخ ز رنج استسقا * ز روى زرد قرين با قرابهء زرداب\r\nجداولش همه چون اژدها و بر لب جوى * خنك دميد چو در كام اژدها انياب\r\nدر آن جداول تنين مثال آب عفن * به كام منتن تنين بدان صفت كه لعاب\r\nنه جوى آب مشاهد به چشم نار سياه * نه آب جوى معاين به كام زهر مذاب\r\nدر آن ديار شدم من قرين مرگ ز رنج * جدا ز يارى ياران و صحبت اصحاب\r\nگهى ز تابش تب چون حريق در آتش * گهى ز ريزش خوى چون غريق در گرداب\r\nمگر ز رنج تو و ناتوانى جانم * خبر رساند حبيب مرا يكى ز احباب\r\nچو ديد حال خرابم ز رنج و بيمارى * نشست بر سر بالين من به حال خراب\r\nبه ناله گفت كه اى همچو نال گشته نزار * به مويه گفت كه اى همچو موى گشته بتاب\r\nچراست آن رخ چون ناردان به رنگ زرير * چراست آن قد چون نارون به ضعف سداب\r\nترا كه بود ز عناب من عصير عنب * چه شد كه مى نخورى جز عصارهء عناب\r\nبنفشهء سر زلف منت چه رنج آورد * كه دور از آنت ببايد بنفشه ريخت در آب\r\nسپيد صندل اين سينه بود بالينم * چرا جبين تو از سرخ صندل است خضاب\r\nشكار طاير نير تو نسر طاير بود * چه شد كه مىنتوانى ز خويش راند ذباب\r\nلبت كه هر نفس افشاند صد طويلهء در * سؤال همچو منى را نگويد از چه جواب\r\nهمىبگفت و به ياقوت درفشرد لآل * همىبگفت و به گلبرگ برفشاند گلاب\r\nاز آن سپس كه به من مويه كرد موىكنان * گشاد بسد بيجاده‌رنگ را به عتاب\r\nكه از ثناى شهنشاه آسمان اورنگ * چرا طلب نكنى درد خويش را جلاب\r\nشهنشهى كه چو افراخت بارگاه جلال * ز هم گسست ازين نيلگون خيام طناب\r\nز جسم مرد سوار وز زخم سم ستور * ز آب رمح چو آتش ز تف تيغ چو آب\r\nكند وهاد و تلال زمين تلال و وهاد * كند سراب و محيط جهان محيط و سراب \r\n\r\n","description":"","footnote":"","page_name":" 832 ","page_number":140},
  {"content":"\r\n\r\n چو گاه ملك‌گشايى به زير ران آرى * چو مهر ختلى گردون‌تك هلال ركاب\r\nز بيم مهره زدم افكنند و ناب از دم * چو مار گرزه به غار و چو شير شرزه به غاب\r\nز خون نايژه‌ها در كئوس سر مى صاف * چنان كه بادهء گلگون در آبگينه ركاب\r\nز برق تيغ دل پردلان ز كال كنى * كننده گردهء گردان بر آن ركاب كباب\r\nهمه به دست‌فشانى و پاىكوبى در * دلاوران به ستام و تكاوران به تكاب\r\nبود به ديدهء مردان لشكر تو به رزم * فحول جيش عدو چون كواعب اتراب\r\nز خون خصم يكى ژرف يم برانگيزى * كه هفت قبهء گردون بران رود چو حباب \r\n\r\nدر صفت رمح و مدح خاقان مغفور گويد\r\n آنچه مارى است كه بر سينهء خصمش گذراست * خيزران‌پيكر و آهن‌دم و فولادسر است\r\nگه دمش بر كمر گاو زمين زوبين است * گه سرش بر جگر شير فلك نيشتر است\r\nعجبى نيست به خونخوارى اگر سنگدل است * گوهران چو برآورده ز صلب حجر است\r\nقامتش كامده رونق‌شكن سرو سهى * نونهالى است كه آرايش باغ ظفر است\r\nگرچه پيوسته خورد آب ز سرچشمهء دل * ليك همواره ز سرهاى سران تاجور است\r\nلاغر و زرد بود پيكر آن چون عشاق * گرچه چون غمزهء دل‌دوز بتان پرده‌در است\r\nافعى گنج نوال است ولى روز نبرد * كه قرارش به كف خسرو فرخ‌سير است\r\nجم‌نشان فتحعلى شاه شهنشاه جهان * كه سكندردل و دارادر و جمشيدفر است \r\n\r\n","description":"","footnote":"","page_name":" 833 ","page_number":141},
  {"content":"\r\n\r\n لامكان صدر و فلك‌قدر و ملك‌اورنگ است * آفتاب‌آيت و مه‌رايت و انجم‌حشر است\r\nدوش از داد تو با پير خرد كردم ياد * گفت اين قصه در اقصاى جهان مشتهر است\r\nكآفتاب از طرفى با رخ افروخته گفت * كاين شهنشاه ستم‌پيشه و بيدادگر است\r\nلعلهايى كه به صد خون جگر پروردم * كه هنوزم دل از آن غرقه به خون جگر است\r\nبه يكى لحظه دهد دست كرم‌گستر او * به گدايى و نگويد كه گهر يا حجر است\r\nكان و دريا دو گواهند در اين داوريم * كز جفايش لب كان خشك و رخ بحر تر است \r\n\r\nدر مدح خسرو مغفور نايب‌السلطنه عباس ميرزا\r\n امروز اگر تاج‌ورى ملك‌ستان است * فرزند جوان‌بخت شهنشاه جهان است\r\nعباس شه آن كز ملكان تاج‌ربايست * عباس شه آن كز همگان باج‌ستان است\r\nآن خسرو غازى كه پى ملت تازى * نه در غم رنج تن و آسايش جان است\r\nگاه از تف خاكش دم چون تافته گاز است * گاه از دم بادش رخ چون آژده‌سان است\r\nهم‌پله گهى در كين با مار شكنج است * همسنگ گهى بر زين با شير ژيان است\r\nپويان به غزا اندر گر كوفته جسم است * تازان به جهاد اندر گر كوفته جان است\r\nدر گوش غريو سپهش بربط و چنگ است * در مغز غبار سپهش عنبر و بان است\r\nدر نيل كفش جوهرى از آتش و آب است * كالماس زمرد تن بيجاده‌فشان است\r\nمريخ زحل شكلى در حوت و ز سهمش * خورشيد به نظارهء حوت از يرقان است\r\nبر پيكرش اندام همه آورد نيام است * بر گوهرش افسون بدانديش فسان است \r\n\r\n","description":"","footnote":"","page_name":" 834 ","page_number":142},
  {"content":"\r\n\r\n\r\nو له ايضا\r\n اين چرا خار و آن چرا خرماست * آن چرا شير و اين چرا قير است\r\nباز فرخنده از چه كردار است * بوم نستوده از چه تقصير است\r\nماه را از چه روح كافور است * هور را از چه تابش هير است\r\nاين شتابان فلك كه در زبر است * اين دورنگى زمين كه در زير است\r\nهر دو محكوم حكم يزدانند * حكم يزدان براين و آن چير است\r\nهمه گرگان به گرد اين مردار * آنكه محروم در ميان شير است\r\nگر تو غافل زمانه آگاه است * گر تو بيهش سپهر آژير است\r\nشرم كن شرم وز خداى بترس * گرت انصاف جاى تشوير است\r\nغافلى از كسى كه از بد و نيك * آب ازو خون و خون ازو شير است\r\nگرت در شش‌درى سراى سپنج * پنج نوبت به شام و شبگير است\r\nچار پرقفل چاراركان را * چار مفتاح چارتكبير است\r\nدانى از خواب چون شوى بيدار * كآن‌همه خواب و اينش تعبير است \r\n\r\nدر مدح نواب محمود ميرزا و صفت عمارت موسوم به كاخ همايون گفته\r\n شاه محمود چو بر نام همايون شه خواست * كاخى آرايد كايد به خورنق محسود\r\nداد فرمان كه در گنج گشايد گنجور * تا فروزان كند آن نار كزو يافت خمود\r\nآتشى كاورد از چشمهء قطران زيبق * آتشى كاورد از منبت حنظل امرود\r\nصبر و حنظل را چون يار زهى شكر و قند * قير و قطران را چون يار خهى عنبر و عود\r\nچون به فرمانش از تودهء زر گنجورش * پشت ماهى و رخ ماه بفرسود و شخود\r\nنيز فرمود يكى جنبش اختر نگرند * زيج سنجان كه شناساى فرازند و فرود\r\nساخت بر نام همايون برادرش اين كاخ * كه چو فردوس برين باد بنايش بخلود\r\nگاه‌وبيگاه در آن بزم هواى ناهيد * با چه با بربط سغدى و سپاهانى رود\r\nتا بگويند كه از فر دو خورشيد زمين * گوشهء معجر تو افسر خورشيد ربود \r\n\r\n","description":"","footnote":"","page_name":" 835 ","page_number":143},
  {"content":"\r\n\r\n زان سپس تا به ابد بنگرى از آن دو ملك * فلك خويش فراز و ملك خويش فرود\r\nاى جوان‌بخت مر اين پير سخندان‌پرور * كه ز پالاون تن گوهر جانتان پالود\r\nشعر من چون شرر و خاطر من آهن و سنگ * سخن سختهء ناساختگان سوخته پود\r\nآنكه انباز فروردين من آيد به سخن * به خداونديش استاد ابيورد ستود\r\nمن چو او نيز فروميرم و ميران دانند * زشت و زيباى سخن‌مان سپس ما به عهود\r\nپاى بر تارك برجيس نهادى ز شرف * كوختى رودكى ار بزم مرا يكره رود\r\nشاخ شاخ است ولى بر ندهد شاخ گوزن * گر مرادت بر جانبخش بجو شاخ مرود\r\nگنج بىرنجم مقدار ندانندم از آن * قدرم آن روز شناسند كه گردم مفقود \r\n\r\nدر ستايش حضرت خاقان خلدآشيان مغفور\r\n نكتهء توحيد كز اول مدلل كرده‌اند * از بقاى ذات بىمثلى ممثل كرده‌اند\r\nخسرو عالىگهر كز فطرتش بايد دويى * اولين گوهر كه نامش عقل اول كرده‌اند\r\nكس نظير گوهرش در مخزن فطرت نيافت * اين گهر آورده و آن مخزن مقفل كرده‌اند\r\nاين زوايد را كه از تكميل او پيراستند * مايهء ماهيت تكميل كمل كرده‌اند\r\nشد مفصل شرح مدحش ثبت اوراق سپهر * راستى بايد بسى تفصيل مجمل كرده‌اند\r\nاز معانى بيانش نكته‌اى آمد پديد * مختصر شرحى كه نام آن مطول كرده‌اند\r\nبحر دانى چيست مصروعى ز بحر خاطرش * كف به لب آورده از موجش مسلسل كرده‌اند\r\nدست جودش گر نيامد واهب ارزاق خلق * از چه رزق خلق را بر وى محول كرده‌اند\r\nرامح و رامح‌شكار آمد سزد گر بر سما * نام رامح را بدل اكنون به اعزل كرده‌اند\r\nيا عطارد چون هلال او قران سازد به قوس * درع گردون گويى از ثوب مهلهل كرده‌اند\r\nطاير تيرش كند با مرغ دلها در جدال * آنچه با دراج و تيهو صقر و اجدل كرده‌اند\r\nدفتر مردى به اسم او معنون ديده‌اند * صفحهء رادى به رسم او مسجل كرده‌اند\r\nچون به ايوان زرفشان دستش مصور ديده‌اند * چون به ميدان جان شكر رمحش مشكل كرده‌اند\r\nگنج قارون را مماثل با زر كل خوانده‌اند * رمح قارن را مقارن با شل شل كرده‌اند \r\n\r\n","description":"","footnote":"","page_name":" 836 ","page_number":144},
  {"content":"\r\n\r\n\r\nهم در مدح خاقان مغفور صاحبقران فتحعلى شاه\r\n خسروا آسمان زمين تو باد * دست قدرت در آستين تو باد\r\nاختر توسن و سپهر شموس * رام و آهسته زير زين تو باد\r\nسينهء خسروان تركش‌كش * تركش تير دلنشين تو باد\r\nخواجهء بام هفتمين كيوان * هندوى هندوى كمين تو باد\r\nخار و خرماى شر و خير قضا * ثمر نخل مهر و كين تو باد\r\nمحو و اثبات صفحهء تقدير * از چنان تو و چنين تو باد\r\nپى برهان قاطع منكر * تيغ تو آيت مبين تو باد \r\n\r\nو له ايضا\r\n سقاك اللّه اى روضهء روح‌پرور * بهشت برينى تو يا چرخ اخضر\r\nتو را آسمان خواندمى گر نبودى * رخ آسمان از كواكب مجدر\r\nسيه‌روز از نرگست چشم جانان * سيه‌پوش از سنبلت زلف دلبر\r\nمشام سپهر از شميمت مورد * هواى جهان از نسيمت معطر\r\nيكى حوض مرمر در آن باغ دلكش * يكى آب روشن در آن حوض مرمر\r\nبه وسعت بود آن چو عمان و قلزم * به پاكى بود اين چو تسنيم و كوثر\r\nبود آب صاف وى از پرتو گل * چو ياقوت‌گون مى به سيمينه ساغر\r\nز موجش عيان عكس رعنا غزالان * چو در رقص گل‌چهرگان سمن‌بر\r\nچو حورا و غلمان به كوثر ملاعب * در آن حوضه مرغابيان ماده و نر\r\nبسى نغز فوارهء گوهرافشان * به دامان گردون پراكنده گوهر\r\nهمانا چو مدحت‌سرايان خسرو * دهانشان گهربار باشد سراسر\r\nو يا چون كف گوهرافشان خاقان * فشانند در هر نفس گوهر تر\r\nز هر قطره خيزد حبابى كه باشد * ز عكس شقايق چو ياقوت احمر\r\nتو گويى كه حوران به كوثر يكايك * سر آورده بيرون و در آب پيكر\r\nخجل چار چيز است از چار چيزش * در آن نيك بنگر گرت نيست باور \r\n\r\n","description":"","footnote":"","page_name":" 837 ","page_number":145},
  {"content":"\r\n\r\n ز صحن دلارا ز باغ فرح‌زا * ز آب مصفا ز خاك مطهر\r\nيكى باغ رضوان يكى ريح ريحان * يكى آب حيوان يكى مشك اذفر \r\n\r\nدر صفت آيينه و مدح خاقان مرحوم گويد\r\n اى صنعت اسكندرى اى آينهء زر * اى عالم جان را رخ زيباى تو پيكر\r\nاى خاور آن مهر فروزنده كه باشد * بر خاك درش ناصيه‌سا خسرو خاور\r\nاى معدن آن گوهر رخشنده كه آمد * غارتگر درياى در و معدن گوهر\r\nاى زيب تو تمثال خديوى كه مثالش * توقيع ممثل به قضاهاى مقدر\r\nاز خون عدو غازه‌گر چهرهء گردون * از گرد سپه سرمه‌كش ديدهء اختر\r\nراى وى و امضاى قضا نيروى و بازو * حكم وى و نيروى قدر بازوى و خنجر\r\nفرمان وى و دور فلك خنصر و خاتم * كرياس وى و عرش برين تارك و افسر\r\nجود و دل بخشندهء شه موجه و دريا * مجد و گهر پاك ملك نفحه و عنبر\r\nامن و سخطش غائلهء خسته و جلاب * آز و كرمش واقعه مسته و ژاغر\r\nآنجا كه دعايش همه را يا رب و آمين * آنجا كه ثنايش همه را ياره و پركر\r\nعكسى ز كلاه وى و خورشيد به برقع * تركى ز سپاه وى و بهرام به معجر\r\nاز شرم نه آن را دگر افسانهء پرتو * از بيم نه اين را دگر انديشهء مغفر \r\n\r\nو له ايضا\r\n جنبشى از سخطش زلزله و قسطنطين * گردشى از نگهش صاعقه و كالنجر\r\nهرچه در جوف هوا ذره به چرخش رايت * هرچه در ساحت يم موجه به دشتش لشكر\r\nهركجا جنبش جيشش همه هامون تنين * هركجا نعرهء كوسش همه گردون تندر\r\nاز پى بندگى او به جهان هرچه ميان * از در چاكرى او به ميان هرچه كمر\r\nاندر آن موقف كز كوشش تركان غوغا * اندر آن وادى كز جنبش لشكر محشر\r\nكوه تن را نه بجز كوههء گردون دامن * بحر خون را نه بجز ذروهء كيوان معبر\r\nپردلان را چو تك‌رخش سواران در پى * گردنان را چو خم خام دليران چنبر \r\n\r\n","description":"","footnote":"","page_name":" 838 ","page_number":146},
  {"content":"\r\n\r\n هوش فرعون سپاس‌آور اسب جبريل * ناى ضحاك ستايشگر مار حمير\r\nاز دم‌آهنج نهنگان همه دريا اوبار * از دژآهنگ پلنگان همه توفان‌آور\r\nحوتى آيد به دوسر افعى پنج آن را پاى * مارى آرد به سه پى تنين چار آن را پر\r\nگاه در جوشن چينى به تفى پيكرسوز * گاه بر پيكر رويين به دمى جوشن‌در\r\nچون شهنشاه جهان دادگر ملك‌آراى * چون جهاندار جوان شيردل كندآور\r\nران فشارد بچه بر گردن آن پران‌كوه * دست‌يازد بچه بر قبضهء آن سردآذر\r\nسرگرايان را نى جز ز دم تيغ‌گذار * پايداران را نى جز به در مرگ سفر \r\n\r\nدر مدح نواب شاهزاده معظم محمد ولى ميرزا والى خراسان گفته است\r\n سپاهى ز زابل كشيدى به كابل * به نيروى دادار و فرمان داور\r\nچو درياى جوشنده مواج و هايل * چو گردون گردنده خونخوار و كين‌ور\r\nبه هر سو كه رخشان همه باره چون ره * به هرجا كه پىشان همه كوه چون در\r\nهمه شرزه‌شيران با تيغ و زوبين * همه زنده‌پيلان با درع و مغفر\r\nهمه پيل بر بارهء ديوهيكل * همه شير با گرزهء گاوپيكر\r\nسپاهى سراسر چو عفريت و جادو * گروهى تناتن چو تنين و تندر\r\nهمه در به جوشن چو جوشنده دريا * همه در به آهن چو سوزنده آذر\r\nز افواج هامون چو امواج دريا * ز اجناد صحرا چو صحراى محشر\r\nبغريد شندف چو تندر به نيسان * بجنبيد لشكر چو دريا ز صرصر\r\nبروها پر از چين و جانها پر از كين * روانها پرآزار و دلها پرآذر\r\nهمه زابلستان فروغ عطارد * همه كابلستان طلوع دو پيكر\r\nبه پايان چالش صف‌آراى كابل * سرانجام كوشش سپهدار كشور\r\nبه حصن هرى راند و بندى كه بر دل * ز انديشهء جان فروبست بر در \r\n\r\nدر صفت جشن خاقان و مدح شاهزادگان عظيم الشأن\r\n سپيده‌دم چو ز چرخ اين هماى زرين‌پر * به سر فكند مرا سايهء همايون‌فر \r\n\r\n","description":"","footnote":"","page_name":" 839 ","page_number":147},
  {"content":"\r\n\r\n به فال نيك سرودم همى كه پرهماى * نتيجه مىندهد در زمانه جز افسر\r\nپيم به پويه همىساز جوى از گردون * سرم به پايه همى راز گوى با اختر\r\nهمه فسانه‌ام از رايهاى ملك‌آرا * همه ترانه‌ام از گنجهاى بادآور\r\nگهى به كاخ رهم كاين تويى يكى سنجار * گهى فراخ برم كاين منم يكى سنجر\r\nكله نهادم و سر در دهادهء ديهيم * قلم فكندم و كف در كشاكش خنجر\r\nگهى به باره‌سرايان ز مرز قسطنطين * گهى به دشنه‌گرايان به ياد كالنجر\r\nگهى براى كه رانم كجا به صلح رسول * گهى به فكر كه تازم كه را به كين لشكر\r\nغلامكى كه مرا بود پويه‌پوى رسيد * كه هين پذيره شو اى خواجه از وثاق به در\r\nبرون شدم ز وثاق و دوان شدم به شتاب * نه پاى از سر آگه نه سر ز پا به خبر\r\nز آستان ملكزاده پيشكارى راد * خجسته‌سيرت و فرخنده‌راى و نيك‌اختر\r\nنخست صبحك اللّه به روى او خواندم * كه هان ز كه به كجا تا چه جا چه خير و چه شر\r\nچه گفت گفت كه اى آفتاب عز و علا * چه گفت گفت كه اى آسمان فضل و هنر\r\nبلندپايهء افضالت آسمان‌پيماى * كلاه گوشهء اقبالت آفتاب سپر\r\nدلت ز نور جهانگير چون طليعهء صبح * دمت به فيض روان‌بخش چون نسيم سحر\r\nبه فر و زيب يكى انجمن چو باغ بهشت * ز شاهزاده حسن ديده زينت و زيور\r\nبه كاخ اندر صد آفتاب نورافشان * به دشت اندر صد آسمان پراختر\r\nشعاع گوهرشان گنجهاى بادآور * فروغ اخترشان نيزه‌هاى جوشن در\r\nتو نيز بايد در آن پس از ستايش شاه * شوى ز درّ درى نكته‌سنج و مدحت‌گر\r\nچو گاه شام در اين انجمن مشاطهء صنع * گشود برقع اين لعبتان سيمين‌بر\r\nهمىنهفت ز اطراف حقهء كافور * همىفشاند به اكناف طبلهء عنبر\r\nبه انجمن شدم از آستان تعالى اللّه * يكى بهشت و در آن صد بهشت از جان در\r\nچه انجمن چو يكى آسمان پرز نجوم * چه انجمن چو يكى آسمان پرز زهر\r\nهمه سلالهء عقل و همه خلاصهء فضل * همه نتيجهء قدر و همه لطيفهء فر\r\nركابشان چو گران‌گنج روزگار هبا * عنانشان چو سبك‌خون كاينات هدر\r\nچو كلك ابرى و در وى شهاب هر معنى * چو تيغ بحرى و در وى نهنگ هر جوهر \r\n\r\n","description":"","footnote":"","page_name":" 840 ","page_number":148},
  {"content":"\r\n\r\n چو آن بگريد خندد به مادران فرزند * چو اين بخندد گريد به زادگان مادر \r\n\r\nدر مدح خاقان مغفور و فتوحات خراسان گويد\r\n منت خداى را كه به پيروزى و ظفر * پيروز شاه غازى بازآمد از سفر\r\nبا عزم او جبال جنيبت‌كش شمال * با طبع او بحار ملامت برشمر\r\nراند چو سوى معركه بهرام و آسمان * گيرد چو راه ناحيه خورشيد و باختر\r\nدندان به شير شرزه و امضاش با قضا * مخلب به باز جره و ايماش با قدر\r\nپيرار سوى تركان پويان به خاك تور * جادو نهاد ديوى از مرز كاشغر\r\nلشكر كشيد خسرو غازى به رزم روس * وان بدنهاد را بنياورد در شمر\r\nبا صدهزار مرد چو كيهان مردخوار * بر صدهزار ديو چو مرغان تيزپر\r\nبا رخت نيل‌جنبش و با تخت پيل‌پاى * با برز شيرصولت و با گرز گاوسر\r\nآن اهرمن به تور ز تركان فريفت دل * وان ديوخو به ريو ز آنان بتافت سر\r\nلشكر به مرز ايران آورد زان گروه * غارت به بوم گرگان افكند زان حشر\r\nز ايران گوان لشكر كيخسرو زمان * راندند پير و برنا چون پور زال زر\r\nگفتى كه مىبرايد از مرغزار تيغ * گفتى كه مىببارد از آسمان تبر\r\nالبرز آهنين تن از برز بر و بحر * جيحون بسدين موج از گرز جوى و جر\r\nكز زرد تو ز چرخى چهر آمدش زرير * وز چارپر خدنگى چاك آمدش جگر\r\nيك قوم را غنيمت شد تا به ايروان * يك قوم را هزيمت شد تا به كاشمر\r\nشد كار نيز از در داراى شيردل * گرگى به مرز گرگان با جاه و با خطر\r\nبر اعتقاد خائن و بر منظر امين * بر سيرت بهيمه و بر صورت بشر\r\nبىآب چشم خيره ز آزرم كرد دور * ناپاك جان تيره به قطران نهفت در\r\nبرگاشت دل ز مهر چنان برگزيده خوى * برتافت رخ ز خاك چنان فرخجسته در\r\nچون جم شنيد كز گهر با نگار خويش * پرورده‌اى بتافت ز پروردگار سر\r\nفرمان چنان نگاشت به سادات سالخورد * كان چار را كه كشت ز مرگ آورند بر\r\nبر تيره‌جانش ز امر بهشتى سرشت شاه * دوزخ‌فروز هر شررى از دل حجر \r\n\r\n","description":"","footnote":"","page_name":" 841 ","page_number":149},
  {"content":"\r\n\r\n راندند با كسانش مسلسل به جيش شاه * از خنك گوهرين‌زين واژون به لاشه خر\r\nهر مور گرزه‌مارى بر جانش تن‌گزاى * هر موى اژدهايى بر تنش جان‌شكر\r\nكامد يكى نوند ز خاور خدا نوان * كاى شاه آسمان‌خطر آفتاب‌فر\r\nخاور مهان شدند ز خاور خدا دژم * برگاشتند روى و برافراشتند سر\r\nآن بوم و بركش ايمن موران رخنه‌پوى * آشفته شد ز فتنهء ماران رخنه‌گر\r\nچون شه شنيد جنبشى آورد به آستين * كاسپهبدى دلاور بىبوك و بىمگر\r\nلشكر كشيد و آخت به خاور مه درفش * گفتى كه آفتاب برآمد ز باختر\r\nو آنان شدند چون گلهء گور انجمن * راندند خيرخير به آهنگ شير نر\r\nافكند جر و جوى به دلهاى پردلان * بهرام پوز كيوان چون گشت بانگ جر\r\nدر حمله‌اى به بخت شهنشاه روزگار * از شش هزار مرد مبارز نماند اثر\r\nكيخسرو سپه‌شكن افراسياب‌وار * با لشكرى برون ز قياس و فزون ز مر\r\nرومىسفن به پيكرشان عبقرى حرير * هندىخسك به مقدمشان تبتى و بر\r\nكوبيد كوه و دشت به آهنگ خاوران * با لشكرى چنين ملك آفتاب‌فر\r\nفرمان شد از نخست كه لشكر خداى پار * بندد به جنگ لشكر خاورزمين كمر\r\nخم داد پيش خسرو گيتى ستون سيم * بوسيد خاك و چست برآمد به زين زر\r\nلشكر كشيد و ملك گشاد و ملوك بست * وز جان بدسگال سيه كرد ماه و خور\r\nاز تيغ سرفشان ز اوداج سركشان * صحراى خاور آمد درياى باختر \r\n\r\nدر مدح خسرو غازى منصور نايب‌السلطنه مغفور\r\n هان اى معسكر ملك آسمان سرير * دارم يكى نويد روان‌بخش دلپذير\r\nنك خاك پهنهء تو برآرد به چرخ سر * نك آب عرصهء تو درآرد به شهد شير\r\nهم آسمان تلال تو را عكسى از چمن * هم آسكون وهاد تو را نقشى از غدير\r\nهم مه به ساحت چمنت برگى از سمن * هم خور به دامن دمنت شاخى از زرير\r\nدراعهء بهشت پراكنده آن بخار * لوزينهء سپهر در آغشته اين به سير\r\nهم باد مشك‌بيز تو دلالهء بهشت * هم گرد سرمه‌ساى تو شمامهء عبير \r\n\r\n","description":"","footnote":"","page_name":" 842 ","page_number":150},
  {"content":"\r\n\r\n پر كلاه تاجوران رازگو به مهر * جر كمان تيرزنان زهره‌در به تير\r\nبر سيرت خرد فلكى عقل را عقال * بر صورت بشر ملكى ملك را بشير\r\nعباس شاه غازى كآمد به روزگار * برنادل ملوك ز بخت جوانش پير\r\nگر با زمانه پنجه زند سنگى و سبو * گر از ستاره كينه كشد مويى و خمير\r\nهندىخسك به پاك پيش تبتى و بر * رومىسفن به بزم برش عبقرى حرير\r\nسستيش نى به جنبش اگر دهر سخت‌كوش * كنديش نى به چالش اگر كوه تندهير\r\nشورد بدان چنان كه به تورنگ جره باز * جوشد بدين چنان كه به نخچير شرزه‌شير\r\nآن ريزد از نهيبش چون لاله از سموم * اين سوزد از حسامش چون ژاله در سعير\r\nخواهد سپهر خون سروشان خود هدر * چون از حمام بام جلالش يكى مدير \r\n\r\nدر مدح شاهزادهء شجاع السلطنه حسنعلى ميرزا گويد\r\n كنون بايد به مرز قيروان اى داور دانا * كنون بايد به دشت خاوران اى خسرو خاور\r\nيكى لشكر برآرايى به باغ و راغ و دشت و كه * يكى آذر برافروزى به بر و بحر و خشك و تر\r\nبه رامح‌بازى رمح و به كيوان گوشهء كيوان * به گردون پرده‌گر گرد و باختر پرده‌در اختر\r\nمر آن فرزند شيراوژن نمايى خستهء گوران * ز گوران بىخردتر هركه را جز اين سخن باور\r\nمگر اين نى همان ضرغام پيل‌انداز شيراوژن * كه چنگالش همه ژوبين و دندانش همه خنجر\r\nمگر اين نى همان فرزند كيهان‌سوز شاهنشه * كه شاهان جهان را نام او بر كشت جان آذر\r\nمگر اين نى همان خورشيد كيهان‌سوز رزم‌آرا * كه تيغ شاهرش از آفتاب خاورى اشهر \r\n\r\n","description":"","footnote":"","page_name":" 843 ","page_number":151},
  {"content":"\r\n\r\n مگر اين نى همان ابر بلا كز برق شمشيرش * همى ولوال و قسطنطين همى رلزال و كالنجر\r\nمگر اين نى همان كز بطش او بودند متوارى * پلنگان در تك قلزم نهنگان در كه بربر\r\nمگر اين نى حسن شاه بهادر كو به كافر دز * به يك غارت نگون از وى سپه اندر سپه كافر\r\nچه افتاد آن دم‌آهنج اژدها را كش به كار اينك * زبانهاى خراطين رخنه‌گر چون گرزهء حمير\r\nعيان چون مهر خاور گرچه با خاور جهان مهرش * يكايك را به صد پيرايه‌تن پيراى و جان‌پرور\r\nولى بندند اگر شيرى به ده مسمار و زنجيرش * به طبع اندر گوزن و گور زان هارب به كوه و در\r\nتذرو و كبك آرى كى به پيرامون آن گردد * عقابى را اگر برند فول و چنگ و بال‌وپر \r\n\r\nايضا در ستايش خسرو صاحبقران فتحعلى شاه گويد\r\n شبانگه كاين هماى آتشين‌پر * به‌سوى باختر شد بال‌گستر\r\nغرابى پر گشود از شرق و آورد * زمين و آسمان در سايهء پر\r\nبه مشكين طره تن پوشيد شيرين * به هر مرغوله پيدا سيمگون بر\r\nيكى گنجور هندو باز افشاند * براين زنگارگون كيمخت گوهر\r\nچو از اين بيشه شيرى آتشين چنگ * شكارانداز شد بر دشت ديگر\r\nز ناف آهوان سيمگون سم * زمين را نيفه شد پرنافهء تر\r\nسخن روشن كنم زين در به ياران * شبى تاريك بود و من به غم در\r\nچراغم خانه‌زاد چشم كژدم * وثاقم خواجه تاش كام اژدر\r\nدو يار غم‌گسار از زنگ و رومم * يكى در ايمن و ديگر به ايسر \r\n\r\n","description":"","footnote":"","page_name":" 844 ","page_number":152},
  {"content":"\r\n\r\n سيه‌مستى بدان شكرلب زنگ * كه بدريدى به تن ديباى ششتر\r\nسمن ساقى بدان سيمين تن روم * كه آمودى بر از كافور و عنبر\r\nنهانى مهر من با خود چه ديدند * به غيرت درفتادند آن دو دلبر\r\nنخست آن زنگى سركش به رومى * زبان بگشاد در تندى چو نشتر\r\nبگفتا اى چنين و اى چنان چند * بود روى من از رشكت معصفر\r\nبه دمسازى منم قايم به يك جاى * به غمازى تويى دايم به هر در\r\nز گفتارش به خود پيچيد رومى * به دو گفت اى سيه‌كار فسونگر\r\nبه افسون توام حيران به هر كوى * به نيرنگ توام دروا به هر در\r\nچو بينى پيكرم چون پر طاوس * فروبنديم بر بال كبوتر\r\nمنم در مشرق و مغرب مسافر * به نشر مدح داراى مظفر\r\nشهنشاه جهان فتحعلى شاه * كه نامش فتح و رفعت راست مصدر\r\nهمايون روز نوروز است و شاهان * جبين‌فرسا همه بر خاك آن در\r\nرود بربسته هر سو زنده‌پيلان * به تن خاكسترى كوه پرآذر\r\nبه گاه پويه گويى كرده پنهان * بطارمهاى نيل اندوده صرصر\r\nغريوان هردم از خرطوم پيچان * چو در تنين عيان آواى تندر\r\nو يا پيچان نهنگى كرده آهنگ * به خاك اغبر از درياى اخضر\r\nو يا بر قصد جانها جسته مكمن * اجل در پيكر پيچنده اژدر \r\n\r\nو له ايضا فى بهاريه\r\n گذشت صدمهء آذر كه زد به دل آذر * رسيد نفحهء آذار و شد ز جان آزار\r\nسحاب كلهء اغبر كشيد در گلشن * بهار حلهء اخضر كشيد بر گلزار\r\nچه طرحها كه ز مينا كشيد بر بسد * چه نقشها كه ز شنگرف بست بر زنگار\r\nفراز دوحه عيان ياسمن به صحن چمن * كنار سبزه هويدا بنفشه در گلزار\r\nگرفته سارى بال تذرو در مخلب * نهاده طوطى پرغراب در منقار \r\n\r\n","description":"","footnote":"","page_name":" 845 ","page_number":153},
  {"content":"\r\n\r\n\r\nو له ايضا\r\n اى قصر ماه كامد با پايه‌ات قصير * بخت جوان شاهان اوج سپهر پير\r\nبا عرصه‌ات نخوانم مر روضه را عديل * با سده‌ات نيارم مر سدره را نظير\r\nگردونش كس نخواند اگر اوج در حصار * درياش كس نگويد اگر موج بر حصير\r\nفتحعلى شه آن كو جمشيد تاج‌بخش * خاقان اعظم آن كو خورشيد ملك‌گير\r\nهم خلق جانفزايش شمامهء بهشت * هم نطق دلپذيرش جرارهء جرير\r\nكيهان مرد دوبار جيشش چو در سرور * تنين بحر آغال كلكش چو در صرير\r\nچون تير دال‌پرش در چرخ دال‌پشت * از چرخ دال‌پيكر دال افكند به زير\r\nكيهان ملك او را افلاك يك ستيخ * ميزان قدر او را اجرام يك ستير\r\nپروردگار مردم از جان هوشيار * آموزگار انجم از هوش ياد گير\r\nتنديش را كه كندى نگذشته در خيال * سختيش را كه سستى نسپرده در ضمير\r\nسد قدر شكستن آن سنگ و اين سبو * حصن قضا گشادن اين موى و آن خمير\r\nاز بيم آن هزاهز جانها چو در خروش * از هول آن مهالك دمها چو در هرير\r\nاز اردشير ثانى خوشنود اردوان * از اژدهاى جافى خرسند اردشير\r\nدرگاه اين شهنشه نى آسمان دون * كز صرصر حوادث باد از برش زير\r\nكازادگان كامل بگسسته از سرور * قوادگان جاهل بنشسته بر سرير\r\nدر واژگونه بزمش بنگر كه باد تار * ناهيد ارغنون زن برتر بود ز تير\r\nدر آن حريم دولت از شاه با خطر * آنان كه جفت دانش با پايهء خطير\r\nدر كار ملك و ملت ز انصاف درنگر * ما رخنه‌گر سراسر و آن جمله رخنه‌گير\r\nبا هم چو در حكايت از خوف و از رجا * كيوان ژرف بينش برجيس تيزوير\r\nخورشيد گفت با مه كاندر ز من نيوش * در پيچ پا به دامن زين سبز خيرخير\r\nگرچه به چارعنصر چيرم ز شش‌جهت * ليكن در آفرينش او بر من است چير\r\nكيهانيم ز آتش اينك به نام هور * بر خرمن وجودم آن شهريار هير\r\nگاهى ز برق تيغش تابان تنم به تب * گاهى ز گرد رخشش رخشان رخم به قير \r\n\r\n","description":"","footnote":"","page_name":" 846 ","page_number":154},
  {"content":"\r\n\r\n\r\nدر صفت عمارت و مدح خسرو منصور نايب‌السلطنهء مغفور عباس ميرزا گويد\r\n زهى اى كاخ ملائك‌خدم عرش‌اساس * خهى اى قصر همايون پى گردون‌كرياس\r\nدر تو بىپرده ز هر پرده عيان گشته بتى * رشك تركان ختا غيرت خوبان اياس\r\nلعبتان تو ز بس مايل ديدار همند * ديدگانشان برى از خواب و مبرا ز نعاس\r\nآسمانى تو و خورشيد جهان‌افروزت * آفتاب فلك دولت و شوكت عباس\r\nماه مهرافسر گردون‌فر سياره‌سرير * شاه يوسف رخ موسى كف عيسىانفاس\r\nشهريارا يكى از زمرهء احباب مدام * هست از رشك منش وسوسه‌ها از وسواس\r\nمن درين فكر كه آرم پى ضعفش لؤلؤ * او درين ذكر كه سايد پى قتلم الماس\r\nمن در انديشه كه زريش فشانم در كيس * او به تدبير كه زهريم رساند در كاس\r\nگر بگويد چو تو در نظم سخن استادم * راست است اين سخن اينك قلم اينك قرطاس\r\nور سرايد كه چرا نيست ز شعرم خطرى * چه كنم شاه سخن‌دان بود و شعرشناس\r\nطبع را لطف خدا داده ضرور آمد و بس * نكته‌سنجى نه به ترتيب اداتست و اساس\r\nنيست نحاس كس از مطرقه داند همه‌كس * سبز دارد بن دندان ضواحك نحاس\r\nگرچه آن لعبت چين آورد اين سخرهء زنگ * هر دو را خوانده ولى برده و مولى نحاس\r\nخسروان گوش برآراسته ز آويزهء لعل * كودكان قرطه درآويخته نيز از گيلاس\r\nكودك از سوزن مادر چو بسازد پيكان * چه غم ار بيلك آرش كندش نيز قياس\r\nنتوان گفت پيمبر نتوان خواند نبى * نفس هر طفل كه پرورده شد از حيض و نفاس\r\nعيسى آن است كه آرد به برش مريم مهد * موسى آن است كه ريزد به سرش آسيه آس\r\nنيل بر روى منفخ ندهد فايده‌اى * نيك حذاق شناسند سمن را ز آماس \r\n\r\nو له\r\n تختى از سنگ برآراست شه عرش اورنگ * كه ز غيرت زده بر سينهء نه گردون سنگ\r\nكرده چون قبه بر آن تعبيه ز امر خسرو * هر طرف تيشهء فرهاد دو صد شاهد شنگ\r\nبامدادان همه را دستهء ريحان بر دست * شامگاهان همه را شمع فروزان در چنگ\r\nپله‌اش آمده بر صورت پيچان اژدر * كز نهيبش فسرد اژدر پيچان در هنگ \r\n\r\n","description":"","footnote":"","page_name":" 847 ","page_number":155},
  {"content":"\r\n\r\n نكته‌اى هست درين كز چه بدايع‌كاران * زده بر پلهء آن صورت اژدر نيرنگ\r\nتا بدانند سلاطين كه سپارد هردم * زير پا تارك اژدر ملك تنين چنگ\r\nآسمانا براين گاه سجود آر سجود * زين خراميدن بيهوده درنگ آر درنگ\r\nاولين پايهء او را نتوانى بوسيد * راست گر قامت قوسى شودت همچو خدنگ \r\n\r\nدر صفت بهار و مدح خاقان مغفور انار اللّه برهانه\r\n چو كرد اين لاله سوى بره آهنگ * شد آذرگون ز آذريون لب‌رنگ\r\nز ميناگون زمينها آهوان را * زمردفام شد سم شبه‌رنگ\r\nكمان رستم اينك بين كه دارد * به روى چرخ چاچى را پرآژنگ\r\nهوا از عكس آن چون چتر طاوس * زمين از فيض اين چون پرتو رنگ\r\nچنين روزى نشايد در شبستان * كفى زير زنخ كفى بر آرنگ\r\nز جا جستم به صد شادى و بستم * به عزم خاكبوس شه ميان تنگ\r\nنشستم بر سمندى دشت‌پيما * كه خرزين زيبدش ايوان خرچنگ\r\nستامش ماه شايد آسمان جل * ركابش مهر زيبد كهكشان تنگ\r\nبه گاه وقعه چون باد سبك‌خيز * به وقت وقفه چون كوه گران‌سنگ\r\nسواد ملك رى آمد به چشمم * تعالى اللّه زمينى آسمان رنگ\r\nهوايش چون بهارستان تبت * زمينش چون نگارستان ارژنگ\r\nدر آن قصرى كه معمار قدر كرد * خم نه آسمان بر سقفش آونگ\r\nبه دست اندر ستاده ساقيان مى * به چنگ اندر نشسته چنگيان چنگ\r\nهمه جان‌پرور از راح روان‌بخش * همه رامشگر از چنگ خوش‌آهنگ\r\nصف پيلان جنگ‌آور به يك‌سوى * ز زنگارى فلكشان طاسك زنگ\r\nبه بر ز البرز و از خرطوم پيچان * چو پيچان اژدرى ز البرز آونگ\r\nو يا آويخته زنجير داود * ز اوج اين تل خاكسترى رنگ\r\nو يا از ذرهء گردون گردان * مجره كرده سوى مركز آهنگ\r\nزمين از گوهرين اورنگ خاقان * شده طناز اين فيروزه اورنگ \r\n\r\n","description":"","footnote":"","page_name":" 848 ","page_number":156},
  {"content":"\r\n\r\n\r\nو له ايضا\r\n از گردش چرخ آينه زنگ * بر آينهء دل آمدم سنگ\r\nخاقان جهان ابو المظفر * چون كرد به رزم روس آهنگ\r\nگرديد فراخناى گيتى * بر لشكر خسرو جهان تنگ\r\nهر خطىشان ستاره پرتو * هر ختليشان سپهر آهنگ\r\nپرچم زده بر فراز پروين * خرزين زده بر سرير خرچنگ\r\nمن نيز به عزم خدمت شاه * بربسته ميان بندگى تنگ\r\nبر بارهء تيزتك نشسته * با حملهء شير و پويهء رنگ\r\nچون خنگ سپهر درنوشتى * در هر گامى هزار فرسنگ\r\nكز طالع واژگون فتادم * در بستر رنج با صد آرنگ\r\nاز جوشش اختران صفرا * نارنگ صفت رخم با رنگ\r\nآمد چو طبيب عيسوى دم * كز فرهنگم به تن دهد هنگ\r\nچون ديد چنين قرين مرگم * گفت اى به تو درزده اجل چنگ\r\nجان داروى تست مدح خسرو * بردار بدين ترانه آهنگ\r\nكز حرز ثناى شه مصون است * جان از اجل آبگينه از سنگ\r\nخالىگر دام و دد حسامش * ز اعدا به فراخناى هر تنگ\r\nهامون از درع موج در موج * گيتى ز درفش رنگ در رنگ\r\nدراعهء اين چو درع شاهين * پيراهن آن چو پرتو رنگ\r\nبر پشت تكاوى شهنشاه * بر صف دلاورانش آهنگ\r\nچون خنگ فلك فراخ سينه * خورشيد ستام و كهكشان تنگ\r\nدر پويه ز ريگ آهنين سم * بر شيشهء آسمان زده سنگ \r\n\r\nدر مدحت نواب شاهزادهء اعظم و وليعهد اكرم نايب‌السلطنه عباس شاه طاب ثراه\r\n به غرب شد چو نهان اين غراب مشكين‌پر * ز شرق گشت عيان اين هماى زرين‌بال \r\n\r\n","description":"","footnote":"","page_name":" 849 ","page_number":157},
  {"content":"\r\n\r\n به عزم اينكه ازين خطه رخت بربندم * عتيق را ز قوايم گسست عقد عقال\r\nرسيد چاكر و چالاك رفت و جست آورد * جمازگان پرىپوى اهرمن‌كوپال\r\nبه كوه كوهه هيونان چو برنهاد اقتاب * به حجره رفت درون و برون كشيد اثقال\r\nمن و مطالعهء طالع و مطالع سعد * خيول بر در و در دل هجوم خيل خيال\r\nكه ماهروى من از در چو آفتاب بتافت * عرى ز عيب كسوف و برى ز ذل زوال\r\nگسسته سنبل پرپيچ‌وتاب را ز سمن * گرفته فندق بيچاده‌رنگ را به لآل\r\nفريب و خواب شده از غزاله‌اش ز غزل * شكنج و تاب شده از كلاله‌اش ز كلال\r\nبه رنگ گشته زرير ارغوان او ز هلل * به گونه گشته شفق آفتاب او ز هلال\r\nگهى سواعد سيمين او ستون زنخ * گهى ذوايب مشكين او حجاب جمال\r\nز بس فشاند سرشك از دو جزع جاى فريب * ز بس كشيد فغان از دو لعل جاى دلال\r\nنهاد سلسله بر پاى عزمم از سلسل * فكند ولوله بر كاخ رايم از ولوال\r\nگرفتمش به بر و سوى حجره رفتم شاد * زبان عزمم ز افسانهء جدايى لال \r\n\r\n","description":"","footnote":"","page_name":" 850 ","page_number":158},
  {"content":"\r\n\r\n سپهر مرتبه عباس شاه آنكه بود * فرشته‌فطرت و فرخنده‌فعل و فرخ‌فال\r\nز حسرتيست كه از خدمت تو محرومند * كه خون خورند در ارحام امهات اطفال\r\nدر آن زمان كه هزبران آتشين برثن * در آن نفس كه پلنگان آهنين‌چنگال\r\nدرآورند به سكان روزگار آشوب * درافكنند به اركان آسمان زلزال\r\nز برق ناجخ هندى و گريهء صمصام * ز سم ابرش تازى و پيكر ابطال\r\nشود بحار و قفار جهان قفار و بحار * شود تلال و وهاد زمين وهاد و تلال\r\nز گرد تيره نمايان شود فروغ حسام * ز سنگ خاره فروزان شود شرار نعال\r\nچنان كه اختر تابنده از ظلال غمام * چنان كه اخگر رخشنده از خلال زگال\r\nنيام صارم مصرى شود صدور يلان * قراب خنجر هندى شود قلوب رجال\r\nز گرز بر سر گردان كمر شود مغفر * ز تيغ بر تن مردان قبا شود سربال\r\nمنام افعى رمح تو ديدهء ثعبان * كنام سير حسام تو سينهء ريبال\r\nتو همچو برقى و دشمن چو فتنه‌جوى خطاف * تو همچو سيلى و اعدا چو خاردار سيال \r\n\r\n","description":"","footnote":"","page_name":" 851 ","page_number":159},
  {"content":"\r\n\r\n خطاف رفت نيارد چو برق شد خاطف * سيال پاى ندارد چو سيل شد سيال\r\nز بيم خنجرت اى صفدر نهنگ‌آويز * ز سهم ناوكت اى حيدر پلنگ جدال\r\nكشند رخت نهنگان به قعرهاى بحار * كنند جاى پلنگان به بقعه‌هاى جبال\r\nچنان به نعرهء خنگ تو آرزومندم * كه روزه‌دار به ديدار غرهء شوال\r\nفغان كه گشته ز روباه‌بازى اين چرخ * كنام شير ژيان جاى دمنهء محتال\r\nنهفته روى ز كيهان ز بيم جان مهدى * نهاده گام به ايوان به كام دل دجال \r\n\r\nدر صفت قحط خراسان و مأمور شدن به آن سامان و مراجعت و ستايش خاقان مغفور فتحعلى شاه\r\n به روزگار بلندآسمان جاه و جلال * كه باد جاه و جلالش مصون ز عين كمال\r\nدريغ گشت چو ابر سياه پستان را * سفيد شير ظل از كام طفلكان ظلال\r\nبه قاطنين خراسان ز قحط خون حرام * به حكم شرع ز بيم هلاك شير حلال\r\nشكسته‌حالىشان را به صدهزار درست * ز زر ده دهى از گنج خسرو بذال\r\nبه يك اشارت جان‌بخش موميايى داد * زهى عظيم كرامت زهى بزرگ نوال\r\nاز آن به گاه دى از رى روان رهى با گنج * به‌سوى ملك خراسان ز خسرو مفضال\r\nدلم ز بعد مسالك چو گاه از صرصر * تنم ز قرب مهالك چو كوه از زلزال\r\nبه قصد جان مسافر چو كرد گاه نبرد * به سفك خون مجاور چو ترك وقت جدال\r\nز ابر گنبد خضرا به قيرگون خفتان * ز برف تودهء غبرا به سيمگون سربال\r\nهمىسپردم و ديدم به ره نشيب و فراز * همىگذشتم و ماندم ز پى قفا و جبال \r\n\r\n","description":"","footnote":"","page_name":" 852 ","page_number":160},
  {"content":"\r\n\r\n گهى به گور شهيدان كاروان به فسوس * گهى ز مكمن تركان راهزن به سؤال\r\nگهى كفم به جدل در كشاكش خنجر * گهى لبم به رهى در دهاده كوپال\r\nچنين نبشتم دشت و چنان سپردم كوه * چنان ز چرخم فر و چنين ز بختم فال\r\nبه يمن بخت شهنشه ز حادثات زمان * مصون به طوس درآوردم آن خزينه و مال\r\nولى ز قحط در آن از خروش گرسنگان * به كام سيران زهر مذاب شهد زلال\r\nحيات تلخ به مفلس ز بس‌كه نان شيرين * ترش شمايل منعم ز بس‌كه شور سؤال\r\nدرين كشاكش كامد بريد شاهد عيد * جهان جهان ز پيش كاروان غنج و دلال\r\nز انبساط طبيعى جهان به ناى و به نوش * ز اعتدال ربيعى جهان به فر و به فال\r\nبه دست دشنهء بيد و به آب جوشن باد * به كاخ نالهء ناى و به شاخ نغمهء نال\r\nچه بذلها كه زغن را به نغمه‌هاى تذرو * چه طعنها كه دمن را به نافه‌هاى غزال\r\nبه روزگار چنين من جدا ز حضرت شاه * كليل تن ز كلال و ذليل جان ز ضلال\r\nبه فال نيك و به بخت سعيد بگزيدم * شتاب را به درنگ و نشاط را به ملال\r\nتكاورانى در زين زر به دولت شاه * چو رعد گاه صهيل و چو برق گاه صيال\r\nنشستم از بر آن بادپاى آتش‌طبع * نشستم از بر آن گرم‌پوى مشكين‌يال\r\nگه درنگ زمين و گه شتاب زمان * گه نبرد هزبر گه نورد غزال\r\nهمىسپردم و از پس سعادت اختر * همىنوشتم و از پيش قايد اقبال\r\nبه خاك رى شدم آخر ز بخت ناصيه‌ساى * چو آفتاب به درگاه آسمان جلال\r\nبلندهمت فتحعلى شه آنكه گرفت * هماى همت او آسمان به سايهء بال\r\nضمير روشنش آن ژرف‌يم كه مهر و مهش * بشيزهء دو شبه‌گون به پشت ماهى وال\r\nخديو باذل روشن‌دل آنكه مىنسزد * به ضميران ضميرش جز آفتاب سفال\r\nبه زنگ و روم خدنگ و حسام تركانش * كنند خويشتن ايمن ز قيل و قال جدال\r\nهرآنچه بيلك و هرز به جيش نجاشى * هرآنچه تيغ سكندر به لشكر قنطال\r\nبه گرز گردان هر سو به سودن مغفر * به تير تركان هرجا به سفتن سربال\r\nز گرد تيرهء گردان سپهر قلزم قير * ز خون تارك تركان زمين و كرتهء آل\r\nبه صيد طاير جان مار چارپر هردم * ز اژدهاى دوشاخ سه پى گشايان بال \r\n\r\n","description":"","footnote":"","page_name":" 853 ","page_number":161},
  {"content":"\r\n\r\n دريده درع و نگونسار زين نوان و دوان * دلاوران ز يمين و تكاوران ز شمال\r\nزمين و پويهء گردون چو شاه تازان رخش * سپهر و مويهء پستى چو رخش يازان يال\r\nبه تيغ شاه دليران در آن هزاهز جنگ * چو روزه‌داران انگشتشان به‌سوى هلال\r\nبه نصرتش نگرد آسمان چو غرهء خنگ * به مژده گويدشان كاينت غرهء شوال\r\nبه دشت خون دليران چو موجهاى بحار * به خاك پيكر گردان چو خامهاى رمال\r\nجهان و سوختن جان چو شست خسرو و تير * سپهر و تافتن رو چو رخش شاه و صيال\r\nمباد خصم ز جودش در آن زمان آگاه * كه جان خويش فشاند بدان به نيم سؤال\r\nصبا خموش كه جان كاستى ز حاسد خويش * يكيش بسرا كاى زين سخن زبان تو لال\r\nچو شعر من شنوى لب مگز ز رشك فسوس * ز استخوان رفات كسان مگوى و مبال\r\nاگر ز فضل تقدم رود سخن ديديم * شرنگ در دم ماران و مهره در دنبال \r\n\r\nدر شكايت از روزگار گويد\r\n ملال دارد ازين چرخ آينه تمثال * كز اوست آينهء هر دلى به زنگ ملال\r\nكجا شدند هزبران آتشين مخلب * كجا شدند پلنگان آهنين‌چنگال\r\nشكوه موكبشان هوش‌بر به وقت سكون * صهيل مركبشان زهره‌در به گاه صيال\r\nكنون‌شان بر دلبر چو توده‌هاى رماد * كنون‌شان تن نازك چو خامه‌هاى رمال\r\nساريست همتش به كه بر سر هر محل * جاريست قدرتش به چه بر . . . هر محال\r\nنامش كه بر درست كرامت خجسته خط * ذاتش كه بر جمال جلالت بهينه خال\r\nمشاطهء فضائل شمامهء خرد * آرايش ستايش و پيرايهء مقال\r\nدر پستى نتيجه ز نثرش به مويه مهر * در تلخى سلاله ز نظمش به ناله‌نال\r\nآجال و حادثاتش در عرصهء نبرد * اجرام و آسمانش در حوزهء نوال\r\nهستىگداز آذر و تنين‌شكار جيش * گيتىطراز جوهر و گوهرنگار آل\r\nيازد چو چنگ قادر پيلان و رنج جان * تازد چو جيش قاهر شيران و گنج مال\r\nشيران بلى ز پيلند از جنگ جان گسل * مردان بلى ز مالند در جنگ مرد مال\r\nروزى كه تير دال‌پر از چرخ دال‌پشت * در آسمان معركه بندد گذار دال \r\n\r\n","description":"","footnote":"","page_name":" 854 ","page_number":162},
  {"content":"\r\n\r\n سوزد روان شير ژيان آتشين پرند * درد دوال پيل دمان آبگون دوال\r\nشمشير تابناك به تنهاى درع‌پوش * پيكان آبدار به دلهاى كين‌سگال\r\nچون روشن اختريست كه در كلهء غمام * چون سرخ اخگريست كه در تودهء زگال \r\n\r\nدر صفت بهار و مدح شهريار گويد\r\n به روى سبزهء نورسته طارم نسرين * چو اختران منور به نيلگون طارم\r\nچو آذر ار نشد آزار از چه آذرگون * به باغ و راغ نگارد هزار گونه صنم\r\nشراب درغمى ار نيست در قنينهء ابر * چراست نالهء رعدش ترانهء درغم\r\nز جمره‌جمره كشيده چو باربد آهنگ * ز نال نال برآورده چون نكيسا دم\r\nز شوق نغمهء گويندگان صلصل و سار * نمانده رنج صمم در صماخ جذر اصم\r\nنه جز غزالهء نرگس به جويبار سقيم * نه جز كلالهء سنبل به جويبار دژم\r\nفراز مسند گلبن نشسته گل چو خديو * چنار و سرو و صنوبر ستاده همچو خدم\r\nزبان گشاده عنادل به مدحتش از شاخ * گهى به نغمهء زير و گهى به نالهء بم\r\nچو بذلهاى دلاويز جانفزاى صبا * به مدح فتحعلى شاه داور اعظم \r\n\r\nدر مدح خسرو مغفور صاحبقران فتحعلى شاه خاقان\r\n كيستم من آن گنهكار آن نيايش گسترم * كز گنهكارى سزد گر جان بسوزد داورم\r\nبر درش عفو گنه‌بخشاى و لطف جرم‌پوش * واى بر من گر نبودندى معين و ياورم\r\nتيغ سلطانم ز خونريزى و عريانى چه باك * بر بدانديشان كنون گردد نمايان جوهرم\r\nآن شهنشاهى كه زيبد گر بگويد از جلال * داور عرش‌آستان داراى انجم لشكرم\r\nجود خورشيد است و من در جوهر آن پرتوم * عدل گردون است و من بر گردش آن محورم\r\nدر جهانم از جهانبان علت . . . و فساد * ذاتم اين را مظهر است و ذات آن را مظهرم\r\nهم سزد گر تيغ او گويد كه در ترويج دين * لوحش اللّه آيتى از ذو الفقار حيدرم\r\nگوهر دريافشان كز درفشان درياى رزم * بحر مرجان موج خيزد از شبه‌گون گوهرم\r\nاين اثر دارم ز بازوى شهنشه ور نه من * آهن زنگار خوردى درخور خاكسترم \r\n\r\n","description":"","footnote":"","page_name":" 855 ","page_number":163},
  {"content":"\r\n\r\n هم خدنگش را سزد اين فخر كاندر صف كين * بوسه‌گاه آمد سرانگشت خديو صفدرم\r\nمرغكى اندك خور و بسيار پرم كز ازل * چينه آمد جان بدخواهان شه در ژاغرم\r\nآشيانم شد دو پيكر بر سپهر و در زمين * كرد يك پيكر دو پيكر خيزرانى پيكرم \r\n\r\nو له ايضا\r\n ببين سلالهء حوا مهين نتيجهء آدم * فلك شكوه مؤيد ملك گروه معظم\r\nابو المظفر غازى كه در جمال و جلالش * سپهر هفتم مضمر بهشت هشتم مدغم\r\nاگرنه ناوك بأسش چو تير غمزهء تركان * ز تركتاز حوادث جهان چو طرهء ديلم\r\nدرفش او چو فرازان سپهر و پروين نازان * هم اين به شادى همسر هم آن به رامش همدم\r\nيكى بنازد خرم كه من بطانهء پرده * يك ببالد خندان كه من كلالهء پرچم\r\nبه آستانش به هر سو به شكل و هيكل آهو * به صيدگاهش هرجا به گاز و پنجهء ضيغم\r\nبه ساختهاى مرصع هزار خنگ محلى * به طوقهاى مكلل هزار كلب معلم\r\nبه كين كنند كمين توز اگر خلاف هوايش * فرشتگان همه تنين ستارگان همه ارقم \r\n\r\nو له ايضا\r\n زان خاك آدمىكش زان آب شور ناخوش * حفار در تعيش غسال در تنعم\r\nغوغا به برزن و كوى جارى در اين و آن جوى * از نالهء زن و شوى از گريهء اب و ام\r\nتنها در آتش تب لبها ز تب به يا رب * جانها رسيده بر لب پيوسته از تألم\r\nگاهى اماله شيشه شاخى در آب ريشه * يا اژدرى ز بيشه پيدايش سر نهان دم\r\nدستورچى به رنجور هر لحظه آورد زور * هم بر كفش سقنقور هم بر لبش تبرم\r\nنوميد از هليله مأيوس از وسيله * اين را به كف عديله آن را دعاى گندم \r\n\r\nو له ايضا\r\n اندر آن عرصه كه داد تو دهد خام به خم * اندر آن بيشه كه عدل تو كشد تيغ به كين\r\nخام خندان به كه بر هيكل پيلان دمان * موى مويان به چه بر پيكر شيران عرين \r\n\r\n","description":"","footnote":"","page_name":" 856 ","page_number":164},
  {"content":"\r\n\r\n بىتو ايوان شهنشه فلكى بىبرجيس * بىتو مشكوى جهانبان چمنى بىنسرين\r\nجيش او بىقد تو كوكبهء بىرايت * عيش او بىدم تو زمزمهء بىرامين\r\nبىتو از اشك همالانت زمين لعل‌آكند * بىتو از آه قرينانت فلك قيرآگين\r\nروز از شوق رخت چشم همه بر خورشيد * شب به ياد سخنت راز همه با پروين\r\nحوزهء رامششان كز تو چو گلزار ارم * روضهء عشرتشان كز تو چو فردوس برين\r\nگشته بىروى تو چون گلشن بىنسترون * مانده بىفر تو چون بهمن بىفروردين\r\nبيخ و بنيادش آمادهء زلزال و خلل * در و ديوارش آبستن ولوال و انين \r\n\r\nايضا در لغز و مدح حضرت خاقان مغفور صاحبقران\r\n چيست آن حقهء زمردگون * كه به لؤلوئى تر بود مشحون\r\nبوالعجب حقه‌يى كه پنهان است * در درونش هزار مهر فزون\r\nبر تنش زخم خنجر قارن * به دلش درّ مخزن قارون\r\nروى مصدور ازو طبرخون رنگ * چون كنى با طبرزدش معجون\r\nگستراند به عهد فروردين * دشت را فرشهاى سقلاطون\r\nبوالعجب خلقتى بود كه بود * گاه طوطى و گاه بوقلمون\r\nبخردان را كند عصارهء آن * آگه از سر الجنون فنون\r\nدر دل اوست گنج كيخسرو * بر سر اوست چتر افريدون\r\nصدفى پرلئالى منضود * مخزنى پرجواهر مكنون\r\nنه صدف ليك پر بود چو صدف * ز ابر نيسان به گوهر مكنون\r\nدل آن از تراكم اختر * همچو راه مجره بر گردون\r\nاخترش در ستاره‌گون حله * حله‌اش در سپهرگون اكسون\r\nلب آن رازدار چون ليلى * دل آن چاك‌چاك چون مجنون\r\nآن چو ماهى يونس است و بود * سينه‌اش جايگاه صد ذو النون\r\nهست افزون ز چار حرف يكى * وين عجب كز سه حرف نيست برون\r\nكرده چون خصم خسرو آفاق * دور گيتى و گردش گردون \r\n\r\n","description":"","footnote":"","page_name":" 857 ","page_number":165},
  {"content":"\r\n\r\n تن او گه به دار در بازار * سر او گه به نيزه در هامون \r\n\r\nو له ايضا مدح الخاقان\r\n درين دوران كز آيين چون بهشتى عرصهء كيهان * بلى كيهان بهشت آيين چو شاهنشاه كيهانبان\r\nفراخاى زمين تنگ از چه از انصاف بىغايت * تهيگاه فلك پر از چه از احسان بىپايان\r\nستمگر بحر روى انباى گردى در ره صرصر * جفا گر كوه آهن پاى كاهى در بر توفان\r\nهراسان آتش مهر از نهيب كاهش شبنم * گريزان پرتو ماه از هراس ريزش كتان\r\nامل را آب خودكامى قدر آورده در كوزه * اجل را نان كم‌نامى قضا بنهاده در انبان\r\nنوشته نامهء تيمار اختر بر پر عنقا * سپرده تارك بيداد گردون در پى نسيان\r\nز بيم گور بر پشت غزال آسايش ضيغم * ز سهم مور در ناى نهنگ آرامش ثعبان\r\nزمينى را كه رخشش برق تندرش آذرين تنين * سپهرى را كه تيغش ابر بارانش آتشين سرخان\r\nچه تنين چنگها خنجر چه خنجر آفت خارا * چه سرخان گازها زوبين چه زوبين فتنهء سندان \r\n\r\nدر صفت عمارت\r\n تبارك اللّه از اين آسمان روى زمين * كه بسته كلك مصور بر آن بهشت برين\r\nز شكلهاى شگرف و ز نقشهاى بديع * بهارخانهء تبت نگارخانهء چين\r\nدرش دريچهء خاور بود كه در هر صبح * كند طلوع از آن آفتاب دولت و دين\r\nابو المظفر فتحعلى شه آنكه نديد * به صدهزار قران چشم آسمانش قرين\r\nصفوف خصم شكافد همى به تيغ جهاد * چنان كه حيدر كرار در صف صفين\r\nصهيل ختلى او ابر كينه را تندر * سنان خطى او گنج ملك را تنين\r\nاگر ز نيروى عاجزنواز ظالم‌سوز * كند به جان حريفان به قدر ذره قرين\r\nنهيب مور برآرد ز مار گرزه دمار * سروى گاو به درد ز شير شرزه سرين\r\nشدند انجم و گردون و مهر و مه ز آغاز * سلاح رزم تو را تا شوند مستحسين\r\nيكى به صورت درع و يكى به وضع كمان * يكى به هيئت تيغ و يكى به شكل مجين \r\n\r\n","description":"","footnote":"","page_name":" 858 ","page_number":166},
  {"content":"\r\n\r\n\r\nو له ايضا\r\n خصم شه را چون ميان بر قصد جان بست آسمان * تيغ خون‌آشام خور زان بر ميان بست آسمان\r\nسينه‌اش را تا كند آماجگاه حادثات * زه ز خط استوا زان بر كمان بست آسمان\r\nروز كين كز آسمان‌سا كرد گردان در زمين * پردهء كحلى به رخسار زمان بست آسمان\r\nدر بن مو ختليان نيلگون را از عرق * راست پندارى كه نيل و عسقلان بست آسمان\r\nدر سنانش تارك مهراج و راى افراخت بخت * از كمندش گردن چيپال و خان بست آسمان \r\n\r\nدر تهنيت نوروز سلطانى و تاريخ جلوس حضرت خاقانى فتحعلى شاه\r\n دو آفتاب كز آن تازه شد زمين و زمان * يكى به كاخ حمل شد يكى به گاه كيان\r\nيكى چراغ شبستان عيسى مريم * يكى فروغ تجلى موسى عمران\r\nهم از مآثر آن شاخ پرگل و نسرين * هم از مكارم اين كاخ پردر و مرجان\r\nغنى ز تربيت اين مدام سايل بحر * فقير از كرم آن هميشه خازن كان\r\nجهان‌گشاى خديوى كه خسروان بستند * به پيشگاه جلالش چو پيشكار ميان\r\nز فضل و حشمت او محو كرده سير سپهر * ز عدل و رحمت او درنبشته دور زمان\r\nصفيحه‌هاى مرسم به رسم اسكندر * صحيفه‌هاى موسم به اسم نوشروان\r\nفروغ آتش تيغش به ديدهء ابطال * خيال آب حسامش به سينهء شجعان\r\nعيان چو شعلهء نيران به لجهء دريا * نهان چو لجهء دريا به شعلهء نيران\r\nبه حكم نافذش آراستند تختى را * كه چون سپهر به خورشيد شد فروغ‌افشان\r\nبه چرخ و عرش و به كان و به مهر چون نبود * چگونه نسبت اين تخت گوهرين بتوان\r\nبه چرخ رفعت عرش و به عرش كوكب چرخ * به كان اشعهء مهر و به مهر گوهر كان \r\n\r\n","description":"","footnote":"","page_name":" 859 ","page_number":167},
  {"content":"\r\n\r\n غرض به طالع ميمون به صبح عيد سعيد * قدم به گاه كيان زد چو شاه كى دربان\r\nنگاشت كلك صبا از براى تاريخش * نهاد فتحعلى شه قدم به گاه كيان \r\n\r\nهم در مدح خاقان مغفور نور اللّه مضجعه گويد\r\n لباس باغ بوقلمون دواج راغ سقلاطون * جبال از سبزه ميناگون تلال از لالهء مينو\r\nشميم بوستان دلبر نسيم باغ جان‌پرور * صبا را عود در مجمر هوا را مشك در هاون\r\nچمن چون بزم خماران مروق باده چون باران * درختان همچو مىخواران ز يارى دست در گردن\r\nمى افشان ابر از ژاله مىآگين ساغر لاله * چو بربط سار در ناله چو ارغن زاغ در شيون \r\n\r\nو له ايضا\r\n از پى تسخير باغ خسرو ارديبهشت * آخته از سبزه تيغ تاخته بر مهرگان\r\nابر جواهرفشان پيل جواهركش است * برق كجك‌زن بر آن بر نمط پيلبان\r\nصلصل و سارى به باغ آمده و رفته زاغ * سنبل و سورى به راغ خاسته اين خفته آن\r\nبربط سغدى بساز عود قمارى بسوز * بادهء رنگين بخواه مدح شهنشه بخوان\r\nنيرم فيروزچنگ نوذر هوشنگ‌هنگ * قارن آرش‌خدنگ آرش قارن‌كمان\r\nشاه منوچهرچهر فتحعلى شه كه مهر * بر در او چون سپهر بسته به خدمت ميان\r\nبازوى او را معين دشمن او را به كين * غيرت او را قرين صحت او را ضمان\r\nحيدر خيبرگشاى مهدى دجال‌كش * موسى درياشكاف عيسى گردون‌مكان\r\nهست سكندرهمال شاه سكندرجلال * هست سليمان مثال مير سليمان‌نشان\r\nمصدر نفع و ضرر زيور تاج و كمر * سرور جن و بشر داور . . . و مكان\r\nدامن احباب را اى ملك ملك‌گير * خرمن حساد را اى شه گيتىستان\r\nدست گهربار تو ابرى و ابر مطير * تيغ شرربار تو برقى و برق يمان\r\nهست سپهرت غلام كرده به كامت خرام * گر نكند اين‌چنين ور نكند آن‌چنان\r\nبفكنيش از كفت غاشيهء آفتاب * بگسليش از كمر منطقهء كهكشان\r\nروز جدال و قتال روزى كز اختلال * چرخ شود پايمال خاك شود چرخ‌سان \r\n\r\n","description":"","footnote":"","page_name":" 860 ","page_number":168},
  {"content":"\r\n\r\n . . . خروشان زند نعره چو رعد بهار * تيغ يمانى كند جلوه چو برق يمان\r\nمعركه چون انجمن خون مى و ساغر مجن * تير يلان بابزن نسر فلك ماكيان\r\nچون بكشى از نيام تيغ قيامت قيام * زال بگريد به سام سام بلرزد به جان\r\nافعى رمح تو را سينهء دشمن مقام * طاير تير تو را ديدهء خصم آشيان\r\nچهر تو و روى زين مهر و سپهر برين * تيغ تو و روز كين بحر و نهنگ دمان\r\nتا ز نسيم بهار سبز شود مرغزار * تا ز سموم خزان زرد شود بوستان\r\nباد محب تو را روضهء شادى بهار * باد عدوى تو را دوحهء هستى خزان \r\n\r\nو له ايضا\r\n دو شاهزادهء شيراوژن نهنگ‌آويز * كه در هزار قرانشان نديده دهر قرين\r\nشكسته ناچخ هر تن هزار سد سديد * گشاده خنجر هريك هزار حصن حصين\r\nهزار دختر خورشيدرو اسير شكنج * هزار مادر كافورمو قرين انين\r\nبه جسم پيلان خاك هزبر كرده مغاك * ز خون شيران خاك نبرد كرده عجين\r\nدگر ز پيكر مرد و دگر ز كوهه اسب * شوند جوشن و زين يار ارزن و خوزين\r\nز خون خصم دليران دگر غنينه‌گراى * به ياد يار نكويان دگر مشاطه‌گزين\r\nبه ابروان مقوس يكى گذارد نيل * به زلفكان مجعد يكى فزايد چين\r\nبه ياد شيران آهو و شان به پاى نشاط * به هم سرشته ز گاو زمين سروى و سرين\r\nهزار ماه مسلسل ز زلفكان بينى * ز روى مهر مطوق ز بازوان سيمين\r\nيكى به سنبل پرپيچ‌وتاب گردزداى * يكى به فندق بيجاده‌رنگ زايده چين\r\nاگر به فر فريدونى آفتاب ملوك * دهد ز تارك و خنصر طراز تاج و نگين\r\nابو المظفر فتحعلى شه غازى * كه هر كهين خدمش خواجهء مهين نويين \r\n\r\nدر تهنيت عيد نوروز سلطانى و جلوس خاقانى\r\n عيد است و شاه راستان بر گاه ماه راستين * دارا عيان در آستان دريا نهان در آستين \r\n\r\n","description":"","footnote":"","page_name":" 861 ","page_number":169},
  {"content":"\r\n\r\n از مهر و مه خرگاه جم آزرم گلزار ارم * مهرى به گيسو خم به خم ماهى به پرچم چين به چين\r\nشاهنشه فرخنده‌خو با صدراعظم رازگو * گلبرگ رو كافور مو آن پس‌نگر آن پيش‌بين\r\nبرجيس‌سان خورشيدسا آن در سخن اين در سخا * چون پور پير برخيا چون رود راد آبتين\r\nلولىوشان سيم‌تن يا باغهاى پرسمن * مشكين‌كمندى پرشكن يا شاخهاى ياسمن\r\nپيلان چو تندر از نفير از كوه تن درياى قير * از عاج دندان جوى شير از شير زهرآور به كين\r\nاندام هايل آسمان خرطوم پيچان كهكشان * در دشت چون كوه روان در كوه چون باد بزين\r\nدر آن بهشتى انجمن آتشفشان دوزخ فكن * حراقهاى روىتن جرارهاى آهنين\r\nزان ذرهء زرين زره كان اژدها زايد فره * بينى گره اندر گره در كار هر حصن حصين\r\nاز در درآمد ناگهان پيرى ز سادات جهان * كاى سخت‌جان برخيز هان وى سست‌پى بشتاب هين\r\nگنج سعادت را به رى چون گنج زهمن بيخ و پى * تو كوركورانه چو وى خواهيش از آن جوييش از اين\r\nز آهنگ ره با فرهى بر باره زين برزد رهى * آكنده‌خو دندان‌تهى لاغرميان فربه‌سرين\r\nبرقى زمين‌پو چون زمان گردى ز راهش آسمان * آن در تحرك چون گمان من در تمكن چون يقين \r\n\r\n","description":"","footnote":"","page_name":" 862 ","page_number":170},
  {"content":"\r\n\r\n پايان به رى از بخت كى سودم جبين بر جاى پى * ديدم بهشتى خاك رى از فر شاه فرودين\r\nهر سوى در باغ و چمن خوش‌ناربن كش نارون * با گوهر طوبى سمن با طينت فردوس طين\r\nخرگاه جم افراخته خسرو چو جم بال آخته * گيتيش بزمى ساخته گردونش خاكى جرعه‌چين\r\nراوى به رسم باستان بر لب ز خسرو داستان * شاه آفتاب راستان گاه آسمان راستين\r\nفتحعلى شه كش به راه آهنگ مهر و روى ماه * افلاك در پركلاه آفاق در زير نگين\r\nدر كان و يم برگ و نوا سيمرغ دان و كيميا * اين را يمين آن را گوا آن را يسار اين را يمين\r\nدرگاه شه خرگاه جم باشد چه نسبتشان به هم * اين را جلو خان در حرم وان را جلو در در كمين\r\nتيغش به كف كشورستان كلكش به دم گوهرفشان * گريان اجل خندان چو آن خندان امل گريان چو اين\r\nعزمش چو ره پويد به پا از پس قدر وز پى قضا * لنگان چو پيرى با عصا پويان چو طفلى با سرين\r\nروزى كه از مار دوسر جرارهاى چارپر * آيد ز هرجا جان شكر گردد به هرجا دلنشين\r\nاسفنديار از خصم وى كى را از آن انديشه كى * چرخ دوشاخ آن سه پى تير گزين او گزين \r\n\r\nفى ذكر ورود فتحعلى شاه\r\n ورود موكب فيروز شهريار جهان * خجسته باد و همايون به تختگاه كيان \r\n\r\n","description":"","footnote":"","page_name":" 863 ","page_number":171},
  {"content":"\r\n\r\n سليل گردش گردون اگر مراتب جسم * ربيب پرتو خورشيد اگر سلالهء كان\r\nاگر به بحر محيطش اشاره چون قاهر * اگر به چرخ برينش نظاره چون غضبان\r\nز دود دودهء آن روشنان اين تارى * ز تاب تابهء اين ماهيان آن بريان\r\nبه پهنه‌اى كه نه جز مار گرزه از حشرات * به بيشه‌اى كه نه جز شير شرزه از حيوان\r\nبدان شتابان چون گل‌پرست زى گلزار * بدين گرايان چون مىگسار زى ريحان\r\nبه راغ راند به فرّ فراسياب از رى * چراغ ژاله‌فشان ابر و دشت لاله‌ستان\r\nهزار برزن و بازار و كوى و پرده‌سراى * هزار خيمه و خرگاه و كاخ و شادروان\r\nهمه ز اطلس چينى و عبقرى ديبا * همه ز ديبهء رومى و خلخى كمسان\r\nز قبه‌هاشان بنشاند آتش خورشيد * ز پرده‌هاشان بنهفت گنبد كيهان\r\nز مارهاى دم‌آهنج سهمگين‌پيكر * ز شيرهاى دژآگاه آهنين‌دندان\r\nيكى هزاهز شنعا به روزگار پديد * يكى قيامت كبرى به كاينات عيان\r\nزمين ز مرد چو درياى آهنين سربال * هوا ز گرد چو گردون قيرگون خفتان\r\nكه از نهيو هزاهز زمانه آسوده * كه از غريو روآر و ستاره سرگردان\r\nز روى خلخى و موى ديلمى در و دشت * هزار روضهء سورى و خرمن ريحان\r\nز چهر لعبت تنگى و جنبش ختلى * زمانه عرصهء فرخار و پهنهء ختلان\r\nبه چرخهاى دمان توپهاى تنين‌تن * به كوههاى روان شيرهاى آهن‌جان\r\nهزار درهء تنين به عرصه‌اى پيدا * هزار بيشهء ضيغم به جوشنى پنهان\r\nزمين و رنج زلازل ز زخم سم سمند * هوا و تف نواير ز برق نوك سنان\r\nغبار لشكر چهر هفت اختر * صهيل ابرش بگسسته بند چاراركان\r\nز چهر ترك‌وشان كاتشى بگشت خرد * ز روى پردگيان كاخترى ببرخ روان\r\nفروغ آذر برزين به بوم هر برزن * طلوع كوكب شعرى به بام هرايوان \r\n\r\nدر مدح نايب‌السلطنه مرحوم عباس شاه غازى نور اللّه روحه\r\n عباس شه شاه جوان مهر زمين ماه زمان * بر بادپا برق يمان در بارگه بحر عدن \r\n\r\n","description":"","footnote":"","page_name":" 864 ","page_number":172},
  {"content":"\r\n\r\n در آستين دست خدا بر آستان روى هدا * در دين و ديدن مقتدا در ملك و ملت مؤتمن\r\nپوشد چو درع كسروى بر برز و يال پهلوى * گردد لباس خسروى بر پيكر شاهان كفن\r\nدر موكب آن شيردل رويين‌تنان آهن‌گسل * از طعن رمح و زخم شل دارا شكر خسروشكن\r\nسربازكان از هر طرف بر پا ستاده صف به صف * ماران تنين تن به كف تنين مارافسا به فن\r\nآن مارهاى جانگزا هم مور خور هم مورزا * مارانشان تندرنوا مورانشان تنين‌فكن\r\nيكسر همه آهن‌روان در دم زبان رومىسنان * برق يمانى در دهان رعد بهارى در سخن\r\nصور نخست آوايشان صبح دوم در نايشان * دندان سندان‌خايشان سوى طراز ياسمن\r\nنى مار طفلانى عجب كيوان بويحيى حسب * دلكش قماط تن خشب سوزان شرار جان‌لبن\r\nآنان كه در پروز به وى در همرهى دارند پى * اى بخردان ز اندرز هى گوييد خامش زين سخن\r\nديديم بس در يك زمين خرم درختان دلنشين * گاه ثمر ليك اى قرين اين ناربن وان نارون\r\nافراخت آن كان كرم دلكش‌سرايى چون حرم * صحنش چو جنت محترم سقفش به گردون مقترن\r\nگفتم دو تاريخش چنين از اين دو تخت دلنشين * خرگاه كسراى زمين باغ وليعهد زمن \r\n\r\n","description":"","footnote":"","page_name":" 865 ","page_number":173},
  {"content":"\r\n\r\n\r\nدر ذكر فتوح خراسان و مدح حكمران آن سامان نواب شجاع السلطنه گويد\r\n بسى مر آسمان را اختران سيمگون جوشن * دلى ز آنان يكى دارد زمين و آسمان روشن\r\nسپهر سلطنت را تير بس روشن‌گهر اختر * دلى دارد جهان روشن يكى در تيره‌گون جوشن\r\nحسن شاه بهادر آنكه در دريا و در هامون * نهنگ‌آويز و گردانگيز و پيل‌انداز و شيراوژن\r\nدلش دريايى از رادى در اين جوشند آبشخور * تنش كيهانى از مردى در اين پيروزه پيراهن\r\nقوى يك قوم چون قارن چو بدهد مخزن قارون * قرين يك قوم با قارون چو پوشد جوشن قارن\r\nچو آن بهرام از ايوان چمد زى تير و زى كيوان * گران‌چرخ سبك از جان سبك‌خاك گران از تن\r\nبه گردون گفتم اى دوار چندى روى در راحت * به اختر گفتم اى سيار لختى پاى در دامن\r\nهمالش را كمر بستى ببند اين باد و اين چنبر * نظيرش را قدم سودى بساى اين آب و اين هاون\r\nعروس ملك را در سر هواى آستان او * اگر در حجلهء دارا و گر در پردهء بهمن\r\nبلى هرچند شيرين را نوآيين منظر خسرو * ولى از دل رود كى نقش ارمانيش كز ارمن\r\nپى يارى گروهى رانده زى خوارزم و زى كابل * به عزم رزم تو خاور مهان چون جادوى جوزن\r\nبه كام هريكى كش دست خوش پتيارهء جادو * به گوش هر تنى كش پايمرد اهريمن ريمن \r\n\r\n","description":"","footnote":"","page_name":" 866 ","page_number":174},
  {"content":"\r\n\r\n شرنگ حميرى اژدر شرار خلرى مجمر * صهيل زابلى ارغون نواى كابلى ارغن\r\nسنان تهمتن در چشمشان مژگان تهمينه * غريو اهرمن در گوششان آهنگ اورامن\r\nبه كام اندر شرنگ مهلك تنينشان شكر * به مغز اندر مخاط منتن خنزيرشان چندن\r\nهمان عفريت پتياره به بر شرب و به سر شاره * به رخ چون سنگ پاخاره به تن چون كوه ريم آهن\r\nتو اى خسرو به طوس اندر شدى از رويشان آگه * كه گشتند انجمن مر جنگ را از ايسر و ايمن\r\nز پى خوارزم‌شه ماندى و زى كابل خدا راندى * قضاسان با قدر مايه سپاهى برزده دامن\r\nز گرد ديو پرّنده ز خون شير درّنده * هوا گردونى از قطران زمين دريايى از روين\r\nاز آن‌سو چهل‌هزار اهريمن آهن سلب برزين * كه غاب شيرشان بازار و غال غولشان برزن\r\nاز اين سو شش هزار آوردجو در كينه آهن‌جان * ولى سالاركانشان را سمن خار حريرىتن\r\nبه سنجابى بر نازك‌صباشان آرشىناوك * به سيمابى تن روشن‌سمنشان قارنىجوشن\r\nز ناوكها دلى در خون سپه اندر سپه‌شان دل * به جوشنها دلى پنهان جهان اندر جهانشان تن\r\nهمه لشكر بپيچيدند از آن ديوان آشفته * كشف‌سان گردنان را در گريبانها همه گردن \r\n\r\n","description":"","footnote":"","page_name":" 867 ","page_number":175},
  {"content":"\r\n\r\n در آن هنگامهء هايل كه بدريد اهرمن را دل * تو را جز چار نى مرد از پرستاران به پيرامن\r\nكه ناگه كابلى پتياره‌يى با جيشى از ديوان * به آهنگ تو آهن‌خاى ديوان رانده از مكمن\r\nزمين چون تنگ كرد آن آسمان كينه با خسرو * چو دودى تيره بر بادى به كف در آتش روشن\r\nهمىكوشيد تا راند به تركت آبگون آتش * كزان افراخت بر گردون‌گرايان باره‌ات گردن\r\nبزد پولاد خارا در بدان ارغون آهن سم * كه شد چاكش لب و خاكش ز خون بيجاده‌گون معدن\r\nتو بادافراه را بر ترك رانديش آتشين آبى * بدان قدرت كت آمد آفرين از قادر ذو المن\r\nكز آن بازوى زورآور شد آن شمشير خارا در * ز تنگ بارهء مسكين به سنگ خاره‌اش مسكن\r\nبه خونخواهيش تنين‌تن گوى راندى به كين ابرش * كه آمد آسمان بر ساعد نيروش اورنجن\r\nبراندى بر ميانش باز آن پولاد آهن‌در * كش افشاندى به كام جان نخستين درد نيلىدن\r\nيلى ديگر هم از كابل به توش و تن گو زابل * به برگ هستى شيران چو باد آذر و بهمن\r\nتكاور راند و راندى باز بر نقش پرندآور * چو آن آذرفشان برق يمان بر آذرى بهمن\r\nگسستى پى از آن اهريمنان چون رشتهء درزى * جهان كردى بدان بدگوهران چون ديدهء درزن \r\n\r\n","description":"","footnote":"","page_name":" 868 ","page_number":176},
  {"content":"\r\n\r\n سپاهت انجمن گشتند و گشتى جانستان ز آنان * چو در صحراى توران از گرازان پىگسل بيژن\r\nز اژدرهاى كفر اوبار آن شمشير دين‌پرور * ز كافر درفكندى تا هرى آن كافران را تن\r\nفزون از شش هزار آن كافران در شورشان عطشان * ز تنشان داد تف خور چراغ مرگ را روغن\r\nتو با فيروزى و نصرت چميدى سوى شاهنشه * به سيمين بازوان اندر گرفتت سيمگون‌گردن\r\nسه دولت اسپرى كردى به دو بازوى زورآور * كه بادت از پدر اين دولت جاويد پاداشن\r\nازين‌پس شاد و مأمون باش كاندر شش‌جهت نبود * بجز زنهارت اين اهريمنان را جاودان مأمن\r\nبلى نبود رهايى كوهه را در كوه و در هامون * بجز در جوف مينا ز آتش داناى دودافكن \r\n\r\nدر لغز به اسم مورچه گفته\r\n چيست آن هيكل تنين‌شكر پيل‌توان * كه ز انديشهء آن شير ژيان است نوان\r\nنى خطا گفتم زيراكه به نسبت آمد * هم به ده پايه فزون نيرويش از پيل دمان\r\nگاه آزرم ده جم به سؤال و به نوان * گاه يارى ده خاتم به دمار و به دمان\r\nگاه بر سيرت ماران به زمين دخمه گزين * گاه بر صورت مرغان به هوا بال‌فشان\r\nبندها بر تن دشت از پى اين سلسله‌وار * چاكها در دل كوه از دم آن زلزله‌سان\r\nعكسش آرايش آن هندوى كج كآمد راست * بر چه بر سيرت بهرام و به صورت كيوان\r\nنامش انباز بدان جوهرنامى كه بود * روى دانايان ز انبازى آن زى نادان\r\nگرچه نيمينش بود هم‌كفهء هفت اختر * با دو جو سنگ ولى آمده هم‌كفه بدان\r\nصبر و حنظل را چون يار زهى شكر و قند * قير و قطران را چون يار خهى عنبر و بان \r\n\r\n","description":"","footnote":"","page_name":" 869 ","page_number":177},
  {"content":"\r\n\r\n چون به قلب آرد آن نام كه قلاب سخن * آسمانيست كش اجرام چو پروين رخشان\r\nدور آن پروين بر چرخ همه كاهش تن * سير اين پروين در دهر همه رامش جان\r\nپادشاهيست پرستندهء فرمان‌بر خويش * ز آنش بستوده به فرمان مهين كيهانبان\r\nگرچه بر سبعهء الوان ملوكش قدرت * ليك قانع به جوى اينت همايون سلطان\r\nرنگ رويش ز چه از موى جوان‌آور پير * نقش پايش ز چه از زيب رخ‌آراى جوان \r\n\r\nدر مدح خاقان جنت مكان فتحعلى شاه طاب ثراه\r\n تبارك اللّه از اين روزگار نغز همايون * كه روز بر كه و مه مىرود خجسته و ميمون\r\nستاره گريد و مؤيد ز شرم ملك ملك‌شه * زمانه خندد و گويد به طنز آل فريقون\r\nزمان ز نام مهى كش خدم به خوى سياوش * زمين ز كام شهى كش حشم به فر فريدون\r\nبه مشك مهر و به بان وفا معطر و بويا * به شير مجد و به شهد كرم مخمر و معجون\r\nخدايگان سلاطين دهر فتحعلى شه * كه آفتاب ملوك است و ظل قادر بىچون\r\nبه دشتش اندر لشكر چو موج و پهنهء دريا * به چرخش اندر اختر چو ريگ و عرصهء هامون\r\nتن زمانه ز گردونش در سنابك تنين * سر ستاره ز تركانش در علاقهء تركون \r\n\r\nدر صفت بنا و عمارت سلطانى\r\n اى بلندايوان زرين اى همايون بارگاه * از تو مينا زد زمين بر آسمان ماهى به ماه\r\nسايه‌ات پوشيده بر جسم فلك نيلىپرند * شمسه‌ات بنهاده بر فرق زحل زرين‌كلاه\r\nگر حضيضت برترى جويد به اوج لامكان * عرش و كرسى را به خاك آستان دارد گواه\r\nتا كنندش خشت زرين تو اين زرينه خشت * هر سحر خود را دهد عرض از پس اين بارگاه\r\nچون به نوميدى كشد اميد او هر شامگه * خويشتن را سرنگون زين غم درانداز به چاه \r\n\r\nو له ايضا\r\n عيد است و بر دربار شه‌ميران پى بار آمده * شاهان گردون بارگه دربان دربار آمده\r\nبزم طرب انگيخته جان با طرب آميخته * لؤلؤ به خرمن ريخته گوهر به خروار آمده \r\n\r\n","description":"","footnote":"","page_name":" 870 ","page_number":178},
  {"content":"\r\n\r\n رعنا و شاقان چون پرى از رخ چو گلبرگ طرى * از غمزه در غارتگرى وز طره طرار آمده\r\nاز توپها گيتى به تب گردون به سنجابى سلب * وز دودشان در روز و شب هردم به ديدار آمده\r\nصفهاى پيلان درنگر پيلان گردونفر نگر * هر بيستون‌پيكر نگر كان را ستون چار آمده\r\nخرطوم هر پيل دمان زنجيردار آسمان * يا اژدهايى جانستان از كه نگونسار آمده\r\nبر لشكر طوسش ظفر در كشور از گوشش خبر * زان داور روسش به در لرزان به زنهار آمده\r\nتيغى ز آب و آذرش بحرى نهنگان جوهرش * بركشت اعدا گوهرش ابرى شرربار آمده\r\nكيوان‌وشى بهرام‌خو گلگونش از كلغونه‌رو * مصرىتنى كز دست او مفتاح امصار آمده\r\nاز رأى قاصر خيرخير از خسروان جستش نظير * از آن به چشم چرخ پير انجم چو مسمار آمده \r\n\r\nدر تهنيت نوروز فيروز سلطانى و مدحت حضرت خاقانى\r\n شاهد جان‌پرور نوروز تن آراسته * آفتاب و ماه از مشكين پرن آراسته\r\nزيب در زيب و طراز اندر طراز انگيخته * باغ در باغ و چمن اندر چمن آراسته\r\nمرسله در مرسله از ارغوان آويخته * غاليه در غاليه از ياسمن آراسته\r\nكوه و در از بسد و لعل و عقيق افروخته * باغ و راغ از سورى و سرو و سمن آراسته\r\nزندور با گل‌پرستان پردهء روشن چراغ * زند خوان بر گل نواى خاركن آراسته\r\nاز پى بهرام‌خويان ساقى ناهيدچهر * جام بهرامى به آب بهرمن آراسته\r\nشاه دريا آستان فتحعلى شه كاز يمين * عرصهء آفاق چون كان يمن آراسته\r\nخسروان دهر زنديقند و ناهنجارگو * هر تنى رأيى ز ديو رايزن آراسته\r\nجز شهنشاه نوآيين كان به آيين و به دين * جان به مهر چارده تن تن‌به‌تن آراسته\r\nرأى ملك‌آراى دارا نور دين افروخته * روى قيرانداى آنان لاى دن آراسته\r\nاندر آن هنگامهء هايل كه از هول نبرد * هر تنى بدرود جان ممتحن آراسته\r\nآن‌چنان پويد به كين خسرو كه گويى روزگار * حجلهء تهمينه بهر تهمتن آراسته\r\nدر يمين و در يسارش چون يمينش در يسار * ز آتشى جانسوز و آبى ريشه‌كن آراسته\r\nاز دم گرگ و ز كام شير و ناى اژدها * مشركان را مرزغن در مرزغن آراسته\r\nهم حنوط از مايهء ريم عفن انگيخته * هم كفن از سايهء پرّ زغن آراسته \r\n\r\n","description":"","footnote":"","page_name":" 871 ","page_number":179},
  {"content":"\r\n\r\n\r\nدر تاريخ اتمام مدرسه شاه واقعه در كاشان\r\n اى ملك شده نام تو امروز در افواه * دانى ز چه پيرايهء اين برشده خرگاه\r\nهر ذرهء رقاص تو آزرم ده مهر * هر كرمك شب‌تاب تو انگشت‌كش ماه\r\nافلاك به رشك است ز چه از حلقهء هر در * اجرام به شرم است ز چه از سايهء هر چاه\r\nهر شهر تو را ساحت فردوس برين ده * هر زال تو را بانوى خرگاه فلك داه\r\nبر چرخ حبابى ز غدير تو برد آب * بر زهر ذبابى ز كريج تو زند راه\r\nهر رند خشن‌پوش تو را برد ملوّن * هر زال رسن ريس تو را قصر خورگاه\r\nدانى ز چه از داد جهاندار جوان‌بخت * دانى ز چه از عدل شهنشاه فلك‌گاه\r\nفخر ملكان فتحعلى شاه جهان‌جوى * كامد به شهان از ملك العرش شهنشاه\r\nكاشانهء كاشان به چنين مدرسه آراست * كز عرصهء آن حور ز فردوس در اكراه\r\nچون جست صبايش ز خرد مصرع تاريخ * گفتا كه بود مدرسهء فتحعلى شاه \r\n\r\nدر تاريخ اتمام بارگاه شاهنشاه صاحبقران مغفور طاب ثراه\r\n ويحك اى بارگه داد كه از بار خداى * آسمان‌ساى سرايت به زمين ناصيه‌ساى\r\nلوحش اللّه پى هر پايهء تو ماهى پوى * حاطه اللّه سر هر كنگر تو ماه گراى\r\nمهر كرياس تو را گوشه‌نشينى حيران * چرخ درگاه تو را حلقه به گوشى در واى\r\nباد مشكين تو در گلشن جان غاليه بيز * خاك مشكوى تو در مغز خرد لخلخه‌ساى\r\nهركجا مىنگرم در تو سپهرى را سر * هركجا مىگذرم در تو بهشتى را پاى\r\nمن و بامت به سپهرم چه عليك و چه سلام * من و بومت ز بهشتم چه نويد و چه نواى\r\nشير پرراغ گل‌آگين تو گر روى آرد * بوم بر بام همايون تو گر بال‌گشاى\r\nنفس آن شود آتش‌فكن ناف غزال * سايهء اين شود آزرم ده بال هماى\r\nهم ز سرهنگان در پهنهء تو هو يا هوى * هم ز سربازان در عرصهء تو ها يا هاى\r\nزهر در زهرهء كيوان ز چه از رويين‌خم * چاك در پردهء گردون ز چه از زرين‌ناى\r\nگنج را جايى اى بارگه دولت يار * كاژدها خفته به پيرامن تو جاىبه‌جاى\r\nنيست آن گنج بجز فتحعلى شاه كه هست * روز كين بر همگان گنج‌فشان ملك‌گشاى \r\n\r\n","description":"","footnote":"","page_name":" 872 ","page_number":180},
  {"content":"\r\n\r\n چون به فروردين آن خسرو افريدون‌فر * روى بيدا كند ار شير ژيان ناپيداى\r\nداد فرمان كه در اين عرصهء مينو مانند * برفرازند يكى قصر خورنق‌آساى\r\nپاس‌دارندهء ديهيم شهنشه عباس * پاك فرزند همايونش نه بل بنده راى\r\nكرد بنياد چنين بارگه چرخ شكوه * ز امر فرخ پدر خويش نه بل بار خداى\r\nمنشى طبع صبا از پى تاريخش گفت * بود اين بارگه از فتحعلى شاه به‌پاى\r\nبه خدنگى پى پرزو چو گوى دال‌شكر * ز حسامى پى فر زو چو يلى زنگ‌زداى\r\nروم در ولوله از همهمهء دردا درد * زنگ در زلزله از زمزمهء واياواى \r\n\r\nاز تركيبات آن جناب است كه در مدح نواب طهماسب ميرزا گفته\r\n ويحك اى بخت همايون كه مرا بار از تو * ور چه در بارگهى كان به فلك يار از تو\r\nبارگه نه فلكى و ملكى خورشيدش * كش به در ناصيه‌سا ثابت و سيار از تو\r\nقصر جاهش كه بر پايهء آن چرخ قصير * نامهء رفعت گردون را قصار از تو\r\nدل خلق دوجهان گو همه از آهن و روى * كرمش را به خم طرهء طرار از تو\r\nهركجا قافلهء پرتو خورشيد روان * نامش آن قافله را قافله‌سالار از تو\r\nشاه‌طهماسب كه نوباوهء دولتشاه است * كش نيا آمده شاهنشه قاجار از تو\r\nگفتم اورنگ كى و افسر جم را ز كه فر * كش قدر روى بياسود و قضا دست به سر \r\n\r\nبند ديگر\r\n گر نسيمى ز دمت باد سحر برگيرد * به شميمى دم شمامهء عنبر گيرد\r\nاز كف ماشطه عنبر ره نسرين سپرد * از تف غاليه آتش دل مجمر گيرد\r\nتا مگر در كنف كف تو آسوده شود * يا مگر از شرف نام تو زيور گيرد\r\nكان ز كه صيحه‌زنان روى به دريا آرد * در زيم رقص‌كنان جاى در آذر گيرد\r\nقدمت در ره زوار به رامش پويد * كرمت دامن احرار به معبر گيرد\r\nهمچو رنجور كه هنجار مسيحا سپرد * همچو درويش كه دامان توانگر گيرد\r\nآن مهندس كه به ميزان خرد برسنجد * هرچه در عالم كن سنگ به گوهر گيرد \r\n\r\n","description":"","footnote":"","page_name":" 873 ","page_number":181},
  {"content":"\r\n\r\n مايهء فيض دو گيتى به يكى پله نهد * سايهء جود تو در پلهء ديگر گيرد\r\nخم خام تو نه جز گردن گردون بندد * ناى ضحاك بلى گرزهء حيمر گيرد\r\nياد روى تو چو بر روزن دل افروزد * آسمان به كه به گل رخنهء خاور گيرد\r\nاى كفت از دل درياى گهر دودانگيز * گوهر و زر خس و خار و كرمت آتش تيز \r\n\r\nبند ديگر\r\n اى به چوگان تو اين گنبد گردان گويى * از يكى لطمهء چوگان تو گردون پويى\r\nگفتم اى كوه گران‌ناز تو اين كز سنگى * گفتم اى حصن فلك راز تو اين كز رويى\r\nهين چه با گرزش ناليد كه هان كين‌توزى * هان چه با تيغش موييد كه هين بدخويى\r\nواقفم زين سخن آرى كه سبوى و سنگى * آگهم زين مثل آرى كه خمير و مويى\r\nهفت دوزخ چه ز جوالهء تيغت تابى * هشت جنت چه ز شمامهء مويت بويى\r\nز تو پويند به هر عرصه كه هاياهايى * ز تو گويند به هر حلقه كه هوياهويى\r\nفارسان كرمت گرم عنان هرجايى * كاروان درمت مرحله پو هر سويى\r\nتا كه رهبر شودش سوى نعيم نعمت * قايد جود تو جويندهء هر ره‌جويى\r\nاين نه سنگ است و نه آب اين زرسا و زر ناب * كز تو بىآب چو سنگ آمد بىسنگ چو آب \r\n* * *\r\n ابروى داد تو انباز چو با چين گردد * رخنهء مور به پيلان دم تنين گردد\r\nخار در راه نهى پا گل سورى كارد * مار بر گرد چكاوك نى پرچين گردد\r\nچرخ در راه فنا خنجك آهن ريزد * دهر بر گرد بقا بارهء رويين گردد\r\nماه را تار قصب مار دم‌آهنج شود * مهر را شبنم گل آذر برزين گردد\r\nزد سحر حلقه كسى بر در و گفتم هان كيست * گفت زارى كه زمين زو همه زرين گردد\r\nچون درآمد ز در آن دادگر دين‌پرور * ديدمش حالتى از داد تو كز دين گردد\r\nگفت افروختهء داور رادى كه از آن * چشم من بيگه و گه مطلع پروين گردد\r\nداورى كان به جهانى ز در مهر چميد * باد زارى منش مهر چرا كين گردد\r\nباشد اين داد كه از دريا دود انگيزد * ابروى موج گر از باد گرهگين گردد \r\n\r\n","description":"","footnote":"","page_name":" 874 ","page_number":182},
  {"content":"\r\n\r\n رحم كن رحم به دريا و به خورشيد و به كان * اى جوان‌بخت كه از جود تو زارند و نوان \r\n\r\nبند ديگر\r\n اندر آن موقف كز جنبش ابطال رحال * كوه آهن را افتد به مفاصل زلزال\r\nكوهها هر سو صرصر تك و آهن‌پيكر * شيرها هر سو رويين‌تن و زوبين‌چنگال\r\nچرخ اگر اختر ريزد به جبال و به قفار * ابر اگر زيبق بارد به وهاد و به تلال\r\nمىنمايد بجز اندر پر خود قواد * مىنپايد بجز اندر سر تيغ ابطال\r\nچون ز ممكن تو به ناورد برانگيزى رخش * بنپايند دليران چو ز مهدى دجال\r\nجر كيوان تو چون گردد جرارهء تير * از غم پور به بهرام رسد مويهء زال\r\nاز هراس تو و آغالش تيغ رخشاى * آسمان پوز زمين نالهء بخشا بخشاى \r\n\r\nايضا\r\n هان صبا گرچه بود جان تو كيهان سخن * ليك نى بر در شاهى كه تنش جان سخن\r\nاندرين عرصه كه كيهانش سرايى است سپنج * گو تو را گوى فلك در خم چوگان سخن\r\nدست در جيب نكو پاى به دامن اولى * صولجان چون به كف فارس ميدان سخن\r\nتو در اين مرحله درويش تهيدستى هان * سفت مآزار پى سفتهء سلطان سخن\r\nبه گر از رخنهء خود مور نبسرايد راز * در بساطى كه دهد ساز سليمان سخن\r\nناقد رسته بصير اى ز بصيرت عاطل * با زر ناسره مگشا سر انبان سخن\r\nهين اگر مرد رهى شمع دعا روشن كن * وان دعا در صف مردانش به تن جوشن كن \r\n\r\nايضا\r\n يا رب از بخت تو را دولت روزافزون باد * روزگارت ز مقادير قرون بيرون باد\r\nاز لآل لب تو جامه‌دران خورشيد است * از نوال كف تو صيحه‌زنان سيحون باد\r\nدوست از برز تو هم‌راحلهء قارن شد * دشمن از گرز تو هم‌مرحلهء قارون باد\r\nرشحهء لعل تو را ديدهء در دريا شد * آتش روى تو را سينهء خور كانون باد \r\n\r\n","description":"","footnote":"","page_name":" 875 ","page_number":183},
  {"content":"\r\n\r\n نامهء نام تو هم‌مرحلهء خورشيد است * عهدهء عهد تو هم‌راحلهء گردون باد\r\nاين چه فرّ است و چه فرهنگ كه دادت يزدان * گر ازين افزون ممكن هم از آنت افزون باد\r\nشكر اللّه كه اين نامه به پايان آمد * به تن از نام همايون تواش جان آمد \r\n\r\nاز قطعات مطايبه است\r\n اى پسر شرم كن كه گوهر شرم * زيور شيخ و زينت شاب است\r\nجوى پشتش ز آب خلق پراست * چشمهء چشم هركه بىآب است \r\n* * *\r\n مرا وسطا خيوآلود و اينك * تو از خود بىخبر دارى به من پشت\r\nحذر كن هان و هان گفتم كه برخاست * به چالاكى يكى زان چار انگشت \r\n* * *\r\n دى بر سر خوان خواجه رفتم * اى معشر دوستان بشارت\r\nجستم ز هواى گرم جايى * تا جان شود ايمن از حرارت\r\nوزبهر نماز خويشتن خواست * فرشى كه در آن بود طهارت\r\nخادم خندان به گوشهء چشم * بر مطبخ و سفره كرد اشارت \r\n* * *\r\n اندرين روزگار دون‌پرور * نام احرار از ميان گم شد\r\nنان آن خام قلتبان پخته است * كش شكم پرز آب مردم شد \r\n\r\nو له ايضا\r\n دى بر سر خوان كرم خواجه نشستم * اين زمزمه افسانهء زاغ است و جگربند\r\nاز قرصهء نانش چو يكى لقمه شكستم * از روى غضب خواجه به‌سويم نظر افكند\r\nخادم به شتاب آمد و بگريست به زارى * كاى مير مبارك قدم اى پير خردمند\r\nاين لقمه خدا را بگذار از كف و بگذر * از خون من و خون خود و خون خداوند\r\nبس ثنا گفتم و برش خواندم * خواند بر هر ثناى بامزه زه \r\n\r\n","description":"","footnote":"","page_name":" 876 ","page_number":184},
  {"content":"\r\n\r\n الغرض هرچه در ثنايش رفت * صله صلوات بود و جايزه زه \r\n\r\nدر تاريخ مدرسهء جناب محمد حسين خان فخر الدولهء مروزى گفته\r\n در زمان ملك غازى داراى جهان * آنكه در پردهء دين صارم او مطريسى\r\nآنكه افريدون در حضرت او هيربدى * آنكه اسكندر در درگه او قسيسى\r\nغيرت ساغر جمشيد ازو هر كامى * خجلت مخزن خورشيد ازو هر گيسى\r\nملكان از ملكاتش همه در تهليلى * قدسيان از حسناتش همه در تقديسى\r\nگر خلاف افتد حكم ملك و رأى زمين * از جمى معجزه‌يى ز اهرمنى تدليسى\r\nآن در انديشهء نحس از اثر تربيعى * اين به نظارهء سعد از نظر تسديسى\r\nحكم حكم ملك و اين فلك خيره‌گراى * خود چه منكوس چه بيمى ز وى از تنگيسى\r\nآفتاب ملكان فتحعلى شاه كه هست * او سليمانى و اين ملك جهان بلقيسى\r\nزايد از جود ز بن زايده فخر الدوله * نسبت اين نسبت پستش ز چه از تجنيسى\r\nاز جلادت چو بدم همهمهء ناوردى * ز افادت چو به لب زمزمهء تدريسى\r\nعرصهء معركه را كينه‌گرا بهرامى * حوزهء مدرسه را نكته‌سرا برجيسى\r\nفر افريدون در فطرت افلاطونى * مجد اسكندر در گوهر رسطاليسى\r\nساحت اين مدرسهء عالى فرخنده اساس * كه نديد است قضا ثانى آن تأسيسى\r\nگلش از آب و گل بوذرى و سلمانى * خشتش از خاك تن هرمسى و واليسى\r\nآسمان خيره از آن آمد و جنت حيران * در سوى خجلتشان اينك از آن نغميسى\r\nمنشسى طبع صبا از پى تاريخش گفت * كه مدرس سزد اين مدرسه را ادريسى \r\n\r\nو له\r\n با شتر گفتم اى شتر ميرى * اى دريغا كه زود مىرستى\r\nگفت خارم به كام و بار به پشت * مرگ من هرچه زود ديرستى\r\nهان صبا حال تست حال شتر * كو به درگاه شاه مىرستى\r\nتن ز شعرت چو شعر گشت و هنوز * بندهء خواجهء شعيرستى \r\n\r\n","description":"","footnote":"","page_name":" 877 ","page_number":185},
  {"content":"\r\n\r\n\r\nاز مثنوى موسوم به عبرت‌نامه بر سنن تحفة العراقين\r\n ديباچهء اين خجسته ديبا * پيرايهء اين پرند زيبا\r\nنام ملك الملوك اعظم * آرايش چار بالش جم\r\nخلاق نوا مؤالفان را * قلاع هوا مخالفان را\r\nبينى به سؤالى آشكارا * از جنبش آستين دارا\r\nكشتى كشتى ز رزمهء زر * دريا دريا ز موج گوهر\r\nرويش باغى و باغ جان‌بخش * دستش ابرى و ابركان‌بخش\r\nگلزار بهشت لاله‌يى زان * درياى محيط ژاله‌يى زان \r\n\r\nخطاب به حضرت خاقان صاحبقران\r\n اى شاهنشاه ملك ايجاد * اى مهدآراى مهدى از داد\r\nاى عاقلهء فنا سنانت * اى واسطهء بقا بنانت\r\nاى عقل نخست شهد شيرت * اى صبح دوم ره ضميرت\r\nاين گنبد گوژپشت جوزن * اهريمن خوى گشت و ريمن\r\nتا تيغ كجت نيام بگزيد * گردون به كجى خرام بگزيد\r\nبر مسند عيسى آشكارا * كناس كنيسهء نصارا\r\nابرى كه تگرگش آتش تيز * از درياى غضب برانگيز\r\nدر خرمن آسمان رزاق * برقى افكن ز كينه حراق\r\nاين هشت طويلهء خران را * اين هفت مشاطهء غران را\r\nبنياد ز بيخ و بن برانداز * آتش به تن و به جان درانداز\r\nاز دود سپهر ديگر انگيز * هر اختر آن چو آتش تيز\r\nكز دورهء ماه و گردش سال * نزديك ازو ظهور دجال\r\nاينك خر او خروج كرده * بانگش به فلك عروج كرده\r\nاز هر مويش چغانه و چنگ * بر مثلث بم كشيده آهنگ\r\nافكنده بر آن جليل زرتار * هر گوهر آن سهيل كردار \r\n\r\n","description":"","footnote":"","page_name":" 878 ","page_number":186},
  {"content":"\r\n\r\n دجال صفات چند جوزن * پيرامن آن خر گران‌تن\r\nآن مشت يهود بىسر و پاى * در كسوت پرنيان و ديباى\r\nهريك چو دو صد طويلهء خر * ليكن به دوصد طويله گوهر\r\nخرما طلب و وظيفه جويند * زيراكه متابعان اويند\r\nبىقدر يهوديان غدار * در كوى ز سنگ كودكان زار\r\nگه در برزن به خرقه‌چينى * گه در سر ره به ره‌نشينى\r\nاكنون بر صدرى آسمان قدر * از قدر گزيده جاى بر صدر\r\nرادان همه ناله رود كرده * از مويه غم سرود كرده\r\nدر انجمن پلاس‌پوشان * آهنگ بريشم خروشان\r\nطبال‌نژاد چند بر گاه * نوبت‌زن اين بلند خرگاه\r\nمشتى همه كر گرفته هم را * بر زهره رسانده زير و بم را\r\nجولاههء چند خفته در مهد * چون بند ازار سست‌شان عهد\r\nدلالان دلال لولى * بر رابعه رانده ناقبولى\r\nبياعان زگال و هيزم * آتش‌زن دودمان مردم\r\nقطران سوزان گلخن افروز * صندل‌افروز و غاليه‌سوز\r\nانگشت گران بىبن و پى * انگشت‌نما چو آتش دى\r\nاز كاه‌كشان پست‌پايه * بر كاهكشان فتاده سايه\r\nفالك‌بازان كوى و برزن * بر تارك فر و فال گرزن\r\nاز جو همه را كهن سلب نو * شمامه به كف ز مشك جو جو\r\nآن لاشه خران بىسم و دم * دنباله‌رو خران هيزم\r\nاكنون همه فربه و تناور * وز تير و نهيق آسمان‌در\r\nاز جفته به طاق هفت ايوان * دندان‌شكن بلندكيوان\r\nآنان كه ز ماكيانشان راز * در خايهء ماكيانشان ساز\r\nاكنون با هم چو راز گويند * افسانه ز چرغ و باز گويند\r\nآنان كه سگان ده به كين‌شان * صد خرقه از آن به پوستين‌شان \r\n\r\n","description":"","footnote":"","page_name":" 879 ","page_number":187},
  {"content":"\r\n\r\n اينك همه با شلال كوشان * در صيدگه مهان خروشان\r\nآنان كه ز خار مايه‌جويان * با پاى تهى به خار پويان\r\nاينك پىشان ز ناز رنجور * از خار سمور و تار سيفور\r\nآنان كه به يك قراضه قارون * و اندر دل هفت خرقه مكنون\r\nاكنون قارون راستينند * با صنعت سامرى قرينند\r\nآنان كه چراغشان ستاره * دل تفته به نفت‌شان نظاره\r\nاينك به قمطرهاى بلور * افروخته شمعهاى كافور\r\nآنان كه چو خس ز جنبش موج * گاهى به حضيض و گاه در اوج\r\nدرياى جلال را كنون فلك * سبحان اللّه مالك الملك \r\n\r\nدر خطاب به صاحب مقام نبوت و شاه تخت ولايت عليهما السلام\r\n اى صاحب شرع پرده بردار * دجالى چند را نگون آر\r\nاى شير خدا خداى را سخت * نيكان را از بدان نگون‌بخت\r\nشيران سياه و زردگوشان * مجروحان پلنگ و موشان\r\nالماس دوسر ز كان برون كن * سنگ در و دشت لعل‌گون كن\r\nاى زندهء زندگانىآرا * گر وقت نه كآيى آشكارا\r\nدارا كه مهين خليفهء تست * بر سنت و بر وظيفهء تست\r\nآن نايب خاص خويش را گوى * كاى ملك‌ستان شه ملك‌خوى\r\nاين تيغ كه در نيام دارى * از من پى انتقام دارى\r\nدر هردم مور مارسارش * در هر تف برق شعله‌بارش\r\nدريا دريا شرنگ جانسوز * دوزخ دوزخ تف جهانسوز\r\nاين خوى كه چون فرشته دارى * به گر چو فرشته رهسپارى\r\nهمواره فرشته ديو سوز است * از بارقه اهرمن‌فروز است \r\n\r\n","description":"","footnote":"","page_name":" 880 ","page_number":188},
  {"content":"\r\n\r\n\r\nخطاب به شمشير\r\n اى تيغ شهنشه مظفر * اى نايب ذو الفقار حيدر\r\nاى مور تو مار اژدها خوار * وى اژدرهاى بهمن اوبار\r\nاى جوشان نيل بسد آراى * از نيل گهرفشان داراى\r\nنيلوفر رنگ و سورىآور * فيروزىبرگ و مملكت بر\r\nپيرايهء باغ دين و بختى * هم دهقانى و هم درختى\r\nنيروى شهنشهى بهارت * صحراى نبرد لاله‌زارت\r\nآرى ز بهار رنگ در رنگ * آفاق چو كارگاه ارتنگ\r\nوقت است كه ذو الفقار مانند * خون‌ريزى ازين يهودى چند\r\nوقت است كه آتشى فروزى * انگشت گران ياوه سوزى \r\n\r\nو له\r\n گر درخور قدر خود ندانى * كاتش به چنين خسان فشانى\r\nگويى كه شكار مور من مار * مورم همه مار اژدهاخوار\r\nآن را كه شكار مور تنين * نشگفت كه نشكرد خراطين\r\nآب گهرم كه زهر ناب است * جويش ناى فراسياب است\r\nاز نايژه مهان كنم من * بيجاده سلب زمردين‌تن\r\nمريخ‌صفت زحل‌نژادم * آتش‌زن آب و خاك و بادم\r\nاين خاركشان چو خار بىبار * من داس نيم كه بدروم خار\r\nاى تيغ شهنشه اين سخن راست * گفت تو همه ز راستى خاست\r\nتو آتش و آتش اى جهانسوز * هم صندل سوز و هم خس افروز\r\nتو مهرى و مهر اى جهان‌گير * پرتو فكند به عنبر و قير\r\nخنجر كه تو را يكى كهين است * دنباله‌روت به وقت كين است\r\nبگمار بر اين يهودى چند * تا آردشان به قبلهء زند \r\n\r\n","description":"","footnote":"","page_name":" 881 ","page_number":189},
  {"content":"\r\n\r\n\r\nخطاب به خنجر خاقان مغفور و صدراعظم مبرور\r\n اى خنجر آبگون دارا * تا چند بدين خسان مدارا\r\nدندانهء ارهء قضايى * دندان دهان اژدهايى\r\nگر زان كه تو نيز ننگ دارى * در كشتنشان درنگ دارى\r\nگويى كه من آن زمانه سوزم * بر تير فلك جگر فروزم\r\nاين نكته به عالمى مسلم * آخر نه زبان صدراعظم\r\nدر ملك تو را مهين وليعهد * درياى شرنگ و منبع شهد\r\nزهر وى و كام اين تباهان * شهد وى و جام نيك‌خواهان\r\nاو را به اجازتى اشارت * وانگه بنگر به قتل و غارت \r\n\r\nو له\r\n اى آصف عهد و صدراعظم * اى بهر سجودت آسمان خم\r\nتن يك‌دو ستير استخوانت * عالم عالم خرد به جانت\r\nدر دين عرب قوام از تو * در ملك عجم نظام از تو\r\nاز دين عرب نه نام مانده * وز ملك عجم نه بام مانده\r\nفردا چه جواب مصطفى را * امروز چه عذر پادشا را\r\nايران همه زين گروه ويران * مشكوى شهان كنام شيران\r\nسى اسب جنيبه همچو دارا * در پيش كشند آشكارا\r\nهرا زر ناب و زين زرساو * از مرواريد و لعل و غژغاو\r\nاز پس تركان بگوىبازى * وز پيش جنيبهاى تازى\r\nجوقى ز مزلفان ساده * بر گرد محفه‌شان پياده\r\nزرين اطباق بر سر چنگ * از لوز و كليچه رنگ در رنگ\r\nزين‌سان همه ره طبق‌كشانان * جوع البقر خرىنشانان\r\nاين پايه كه شهريار دادت * پا بر سر آسمان نهادت\r\nزان داد كه غمگسار ديدت * پس از همهء مهان گزيدت \r\n\r\n","description":"","footnote":"","page_name":" 882 ","page_number":190},
  {"content":"\r\n\r\n مشك تو زمانه كرده كافور * شد نيزه‌خزت سپيد سيفور\r\nسورى صفت زرير بگرفت * شير آمد و جاى قير بگرفت\r\nعمرى ره راستى سپردى * در درگه شاه روز بردى \r\n\r\nو له ايضا\r\n هان گفتمت اى يگانهء عهد * كاميخته شد شرنگ با شهد\r\nاين كار مگير سست و ياوه * گر آگهى از حديث كاوه\r\nهم بر ملك ملك‌شكن بخش * هم بر تن و جان خويشتن بخش\r\nبا اين همه حجت مبرهن * بااين‌همه نكته‌هاى روشن\r\nگر در تو نگيرد اى خردمند * ديوانه مثال بگسلم بند\r\nبا جيب دريده پيش دارا * آرم ز تو شكوه آشكارا\r\nگويم كاى شاه آسمان قدر * فرياد ز بردبارى صدر\r\nپس چون شنود شه اين حكايت * از چشم تو بيند اين نكايت \r\nاگر انتخاب خداوندنامه و شهنشاه‌نامه را كه افزون از شصت هزار بيت است در اين تذكره نگاشتن خواهم از قبيل گنجانيدن دريا در قطره است بعضى از آن ابيات تحرير مىشود تا سخن‌دان به سوق كلام دانا گردد :\r\n\r\nاز ابيات مثنوى خداوندنامهء اوست\r\n به نام خداوند بينش‌نگار * خردآفرين آفرينش‌نگار\r\nخداوند اين گوهرين بارگاه * برافراز اين عنبرين كارگاه\r\nز پيدايى از آفرينش نهان * ولى نز خداوند بينش نهان\r\nبه هر ذره او برشده آفتاب * به هر قطره او ژرف درياى آب\r\nبه بينندهء آفريننده بين * به ژرفى يكى در دو بيننده بين\r\nكه باز است زين خرد بيننده‌ات * درى زى بزرگ آفريننده‌ات\r\nنهاد زمين را درنگى كه كرد * پى آستان را كه داد اين نورد \r\n\r\n","description":"","footnote":"","page_name":" 883 ","page_number":191},
  {"content":"\r\n\r\n شد اين خفته و آمد آن خاسته * كه شان او چنين و چنان خواسته\r\nيكى را درنگ آهنين بندكام * يكى در بخ مسمار و بند از خرام\r\nبلى آهنين بند فرمان‌پذير * درنگ و شتابى كه شد ناگزير\r\nهمه بندگى را به بند اندريم * ز بىچون بدين چون و چند اندريم\r\nازو چار گوهر به چار آخشيج * دگرگونه ساز و دگرسان بسيج\r\nگهى آفتابى فروزان كند * كه خورشيدش از تيره‌روزان كند\r\nبهشت و بهار آورد چهر او * به جانها فروزان كند مهر او\r\nبه نرمى چو چينى پرندش تنى * و يا جان روشن به پيراهنى\r\nدو مرجان جان پرورش نوشخند * دو آهوى جادوگرش شيربند\r\nجهان در جهان ناز انباز او * به جانها نيازآفرين ناز او\r\nاگر پاسبان پادشه چاكرش * اگر پادشه پاسبان اخترش\r\nگهى گوهر زنگى آراسته * از آن مايگان تنگى آراسته\r\nز ديدار او اهرمن در غريو * ز گفتار او كاسته مغز ديو\r\nز بوى دهانش پليدى به چاه * سياهى ده مشكهاى سياه\r\nبه جنبش نه مهرش به تنگى و تنگ * به جوشش نه كينش به زنگى و زنگ\r\nنه آگه كسى كز چه شير است شير * نه دانا تنى كز چه قير است قير\r\nهمين آب و آتش همين خاك و باد * گهى زهر پرورد و گه نوش‌زاد\r\nدو پرنده را او پرآراسته * ز يك مايه‌شان گوهر آراسته\r\nبه پريكى فر شاهى چراست * به بانگ يكى در تباهى چراست\r\nنه در گوهر آن بسيج دگر * نه اين را تن از آخشيج دگر\r\nيكى سنگ ازو گوهر تابناك * يكى بىبهاتر ز خاشاك و خاك\r\nاز آن فر ديهيم شاهان كند * ازين خشت گور تباهان كند\r\nبه يكسان بر اين هر دو خور ز آسمان * بتابيد آن شد چنين اين‌چنان \r\n\r\nدر نعت حضرت خاتم الانبياء صلى اللّه عليه و آله\r\n جهان را خداوند دانا يكيست * همه ناتوانا توانا يكيست \r\n\r\n","description":"","footnote":"","page_name":" 884 ","page_number":192},
  {"content":"\r\n\r\n ز پاكان گروهى به پيغمبرى * برانگيختى از پى رهبرى\r\nبه روشن روانشان تن آراستى * تن و جانشان روشن آراستى\r\nز تو كاستى راندهء كويشان * ز تو راستى خاك مشكويشان\r\nبه فر تو اى داور داوران * محمد خداوند پيغمبران\r\nز درياى هستى نخستين گهر * به پايان ولى گيتىآرا به فر\r\nبدان خسرو پردگى پرده‌دار * سروشان همه پر به پر پرده دار\r\nمر او را فرستادگان خداى * همه پيش‌كاران پرده‌سراى\r\nبنه خانهء پاكش اين تيره‌خاك * گواژه‌زن هشت مينوى پاك\r\nهمه رهنوردان بالا و زير * درين زير و بالاش فرمان‌پذير\r\nشب تيره و روز گيتىفروز * ازو پرده‌ساز و ازو پرده‌سوز\r\nابر پرجبريلش از پايه پاى * پى پاك او فر عرشى خداى\r\nبه روى و به بوى و به فر و به هوش * بهار و بهشت و سپهر و سروش\r\nز يزدان يكى پايهء پست او * كه شد مايهء هستى از هست او\r\nمر او را بلندآسمان زيردست * فرود از خدا و بر از هرچه هست\r\nنهان از چه اين مغز دارم به پوست * درين پوست مغزى اگر هست اوست \r\n\r\nدر محاربهء حضرت اسد اللّه الغالب على بن ابى طالب با عمرو بن عبد ود و قتل او\r\n پس آنگاه گردان يثرب به خشم * تن آورده در جوشن تنگ‌چشم\r\nپى جنگ سالار مردان مه * به چرخ خماينده بستند زه\r\nهمه همچو شيران به چنگال و گاز * درانندهء چرم جنگى گراز\r\nبه پولاد هندى ز رومى فسان * برافزوده تندى پى ناكسان\r\nپى كين ز گردان پرخاش‌خر * سر و بر ز خود و زره داده فر\r\nز دوده سنانهاى گردان‌گذار * ابر نيزه‌هاى دراز استوار\r\nكمان در زه آورده برنا و پير * بپيراسته پرو پيكان تير\r\nخم خام خوشيد در شير خام * به نرمى كه آرند شيران به دام \r\n\r\n","description":"","footnote":"","page_name":" 885 ","page_number":193},
  {"content":"\r\n\r\n گر از زخمه خم گرزهء گاو رنگ * شد از آهنين پتك شيران خدنگ\r\nبه پروين ز رويين‌تنان پر خود * كه سر ويسه آرند چرخ كبود\r\nچنان آتش خشم افروخته * كه انديشهء جان ز دل سوخته\r\nبه تنها در آهن چو سيماب نرم * در آن استخوان شوشهء سيم گرم\r\nكه ناگه ز هامون غو . . . و ناى * برآمد بر اين گنبد ديرپاى\r\nنشستند بر بادپايان قريش * چو آتش سپه در سپه جيش‌جيش\r\nبتوفيد دشت و بفرسود كوه * درو دشت از كوه آهن ستوه\r\nهوا يا كه درياى جوشنده قار * زمين يا كه بنگاه كوشنده‌مار\r\nهمى گرد چون اژدهاى سياه * گراييد پيچان به خورشيد و ماه\r\nزمين را برون شد درنگ از نهاد * سوى آسمان شد هماهنگ باد\r\nچپ و راست ارغون غژغاودم * پرآشوب از نعرهء گاودم\r\nرده بر رده رسته بر رسته ديو * برآورده بر ديو پران غريو\r\nتو گفتى كه روييده با چنگ و هنگ * ستونهاى رويين به زين خدنگ\r\nپراكندگان از تبيره همى * شدندى ز هر سو جبيره همى\r\nچو دام و چو دد رسته كردند راست * ز هر رسته‌يى رستخيزى بخاست\r\nكه ناگه در آهن يكى اهرمن * و يا زنده‌پيلى به رويينه‌تن\r\nتن تيرهء او نهفته به گبر * چو روشن درخشى به تاريك ابر\r\nسرش رازگو به آسمان كبود * به بهرام جوشن در از پر خود\r\nبد آن بدگهر عمرو بن عبد ود * كه گردون نديدى هماورد خود\r\nبه تنها چو راندى سوى كارزار * هماورد جنگى سواران هزار\r\nبه جاى سپر چون شدى كين‌گراى * دوساله هيون را ربودى ز جاى\r\nتنش دوزخى تفته در جوشنى * چو آن آفرينش نديده تنى\r\nهماهنگ آن پنج جنگى سوار * تكاور جهاندند زى كارزار\r\nچو با كندهء ژرف گشتند تنگ * به انديشه كردند لختى درنگ\r\nسرودند كاين چاره در كارزار * شد آن پارسى پير آموزگار \r\n\r\n","description":"","footnote":"","page_name":" 886 ","page_number":194},
  {"content":"\r\n\r\n به پايان به تازانه آن تازيان * چو پران عقابان جهاندند از آن\r\nكه عمرو از پى كينه انگيخت اسب * بدان پهنه در شد چو آذرگشسب\r\nچو لختى تكاور به بازىگرى * برانگيخت در پهنهء داورى\r\nبه جنبش درش نيزهء هفت باز * چنان كش سر و بن به هم راند راز\r\nبه پايان ابر بارهء ديوزاد * در آن پهنه چون كوه آهن ستاد\r\nبن نيزه بر پهنهء خاك زد * از آن كوههء گاو را چاك زد\r\nچو بينندهء يور عوفش بديد * به بر اندرش تنگ‌دل بركفيد\r\nبه ياران سراييد كاين اهرمن * كه در آهن آورده رويينه‌تن\r\nاگر سنگ و سندان اگر پيل و شير * يكى تن نماند ز برنا و پير\r\nهمان به كه يال محمد به خام * درآريم و او را سپاريم دام\r\nچو او كشته شد ما رهانيم جان * ز چنگال اين شرزه‌شير ژيان\r\nكه ما نامه جبريل زى شاه نيو * چميد و برآراست گفتار ديو\r\nدگر عمرو آوا برآورد و گفت * كه يال يلان از چه در تن نهفت\r\nز بس ويلهء من برآمد به ابر * ستوه آمدم ناى و آوا ستبر\r\nستادستم اينك به جايى كه مرد * به جان مويه آرد چو آرد نورد\r\nهماره به جنگ پلنگ و نهنگ * انوشه شتابان شدم بىدرنگ\r\nجوان را سزد اين دو فرخ‌منش * گرش اين دو نبود سزد سرزنش\r\nيكى آنكه از بند گنجش رها * يكى آنكه در بند او اژدها\r\nازين‌سان رجزخوان و بيغاره‌ران * هماويزجوى و هماورد خوان\r\nاز آن‌سوى آن خسرو سرگراى * سرايان به گردان با پر و پاى\r\nكه هان اى دليران هماورد كيست * به ميدان اين اهرمن مرد كيست\r\nسراينده دمها همه بند يافت * دو كار زبر زير پيوند يافت\r\nهمه تن به پشت پيمبر نهفت * همه جان به انديشه انباز و جفت\r\nكه شير خدا يال يازيد چست * كه شاها منم آنكه بسرود و جست\r\nپيمبر سرودش كه عمرو است اين * كه دست يلى آخته ز آستين \r\n\r\n","description":"","footnote":"","page_name":" 887 ","page_number":195},
  {"content":"\r\n\r\n على گفت كاى شاه اينك منم * كه يك بيشه شير است در جوشنم\r\nبر او آفرين خواند و خواندش به مهر * كه يار تو دادار گردون سپهر\r\nبه سر بست دستارش از پاك دست * گشاد دو گيتى نهانش ببست\r\nهمش داد شمشير رخشان به چنگ * همش گفت فيروز بادى به جنگ\r\nپس آن شير يزدان پياده چو شير * به ميدان آن اهرمن شد دلير\r\nچو با او زمين و هوا كرد تنگ * برآورد هرا چو شيران به جنگ\r\nبه آواى جان‌پرور دلنشين * رجز خواند ز آغاز با او چنين\r\nكه مشتاب هان اى تهم پهلوان * كت آمد پذير اى كفوگران\r\nدليرى كه ننديشد از جنگ تو * نه درماند از بازو و چنگ تو\r\nاميدم بر آن كز پى مرگ تو * شود آهنين پتك بر ترك تو\r\nبه سوك تو آن مهربان مادرت * نشيند ز دردت بريده سرت\r\nچنان چونكه بر مرگ پور جوان * شود خونفشان چشم پير نوان\r\nبه زخم شكافندهء آب رنگ * كش آوازه ماند پس از روز جنگ\r\nسرايند مردان از آن داستان * نگارند در نامه‌ها راستان\r\nپس از آن شد آن زشت ديو دژم * پژوهنده از پروز و نام جم\r\nمنم گفت شير خداوند پاك * كه دلهاى شيران ز من هست چاك\r\nچو آن شير را گشت آگه ز نام * كه از پشت عمرانش آمد كنام\r\nبه سوگند آوا برآورد و گفت * كه اى نامور گرد با يال و سفت\r\nمرا با پدرت از مهان مهر بود * ز مهرش فروزنده‌ام چهر بود\r\nبه هم يار ديرينه در روزگار * ز هر در مرا پير آموزگار\r\nنخواهم به ناورد بگرايمت * تن روشن از نيزه بربايمت\r\nتنت در هوا بازدارم چنين * تو بىبهره از آسمان و زمين\r\nنه آگه كه با تنت انباز هوش * نه دانا كه جان يار روشن سروش\r\nبدان خيره گفتار آن ناسزاى * چنين پاسخ آراست شير خداى\r\nكه اى بر گزافه براكنده چرم * مرا پور فرخ برادر پدرم \r\n\r\n","description":"","footnote":"","page_name":" 888 ","page_number":196},
  {"content":"\r\n\r\n چنين آگهى داد ازين داورى * كه از بال من گر تو خون آورى\r\nمرا جان به خرم بهشت اندرا * تنم بر به آن نغز گشت اندرا\r\nروان تو در آتش سوزناك * از آن در بسوزد خداوند پاك\r\nو گر من تو را برز نرم آورم * به چنگال چاكت به چرم آورم\r\nتو را باز دوزخ‌گرا جان زشت * مرا باز تن يار خرم بهشت\r\nبه دو عمرو از روى بيغاره گفت * كه از هر درى با تو مينوست جفت\r\nنه نيكوست اى جانت زين شاد بهر * دو تن را ازين‌گونه گر داد بهر\r\nعلى گفت با عمرو كاين بازدار * يكى گوش با من در اين راز دار\r\nشنيدم شدى در سراى خداى * زدى چنگ در پردهء آن سراى\r\nكه در جنگ با من اگر بدكنش * نياز آورد بر سه نيكومنش\r\nازو درپذيرم يكى زان سه خوى * نپيچم ز خواهنده از خشم روى\r\nبگفت آرى اين گفت گفت من است * همان خوى فرخنده جفت من است\r\nبگفتا سه گفت آورم اى دلير * يك زان سه از گفت من درپذير\r\nسرودش كه بسراى گفتش نخست * كه بدهى گواهى به يزدان درست\r\nبگفتا پذيراى اين نيستم * كه جز اين درين ساليان زيستم\r\nدويم گفت پيچى ز آهنگ جنگ * بپيچانى اين لشكر تيزچنگ\r\nپيمبر اگر راست در گفت خويش * تو بينى بسى فرهى جفت خويش\r\nاگر بر به كژى برآراست دم * بمانش به گرگان تازى به هم\r\nبدانديش گفت اين هم از من مخواه * كه پيچم ز كين و بپيچم سپاه\r\nكه بر من گواژه‌زنان قريش * سرايند كز بيم پيچيد جيش\r\nو ديگر به هر نامه‌اى نام من * درآرند گويندگان در سخن\r\nكه من تافتم از در بيم و باك * ز جنگ دليران دلم گشت چاك\r\nنگشتم دران انجمن پايمرد * كه خواندند سالارم از هر نورد\r\nعلى گفت سيم سخن آنكه من * پياده چميدم بدين انجمن\r\nفرود آى از بارهء تيزپوى * پس آنگه چو مردان به جنگ آر روى \r\n\r\n","description":"","footnote":"","page_name":" 889 ","page_number":197},
  {"content":"\r\n\r\n چو بشنيد برسان آذرگشسب * فروجست از اسب و پى كرد اسب\r\nبگفت اين سخن نى مرا در گمان * كه اين خواهد از من بلندآسمان\r\nپس آغاز يازيد آن نابكار * چو آتش پرندآور آبدار\r\nبغريد و آهنگ آن شير كرد * ز گرد آسمان چشمهء قير كرد\r\nنظاره دو لشكر به آهنگ‌شان * كه تا چون گرايد دل و چنگشان\r\nكه شير خدا بآسمانگون سپر * نهان كرد آن آسمان‌ساى سر\r\nمر آن اهرمن راند تيغى چو آب * به چرخى كه بود از بر آفتاب\r\nسپر شد دونيم و نشستش به سر * كه تيغ آخت آن شاه پرخاش‌خر\r\nبه بيغاره گفتش كه من خردسال * به جنگ تو افراختم برز و بال\r\nبتنها در اين پهن‌دشت نبرد * نه جز تيغ و بازو مرا پايمرد\r\nتو با اين بر و برز و چنگال و بال * به يارى بر خويش خوانى همال\r\nدژم عمرو پيچيد از آن گفت روى * كه آن شيردل شاه پرخاش‌جوى\r\nبرآورد هرا چو شير ز دل * به ران راندش آن تيغ آهن‌گسل\r\nدو رانش كه آمد دو رويين ستون * جدا كرد از آن آتش آبگون\r\nچنان گرد برشد در آن گيرودار * كه شد آسمان و زمين تيره‌وتار\r\nسر اين يكى كان درآمد به گرد * خروشان يكى كين نگون در نبرد\r\nدر آن قيرگون گرد شير ژيان * نشست از بر زنده پيل دمان\r\nولى قيرگون كردشان پرده‌پوش * نهان ديو تاريك و روشن سروش\r\nبرآورد پس خنجر آب‌رنگ * چو دندان نراژدها پرشرنگ\r\nزنخ زو بپيچيد چون گوسپند * بخوارى بريدش سر ناپسند\r\nكه در آسمانها خروشان سروش * سرايانش بس نام يزدان تبوش\r\nبه يثرب زن و مرد مويان به زار * ز انديشهء شير پروردگار\r\nكه بدريد شير خدا گرد را * بريده سر ناسزا مرد را\r\nبه موى زنخش اندر آورده چنگ * همه چنگ از خونش بيجاده‌رنگ\r\nهمان شير را خون ز تارك روان * از آن خاك پرلاله و ارغوان \r\n\r\n","description":"","footnote":"","page_name":" 890 ","page_number":198},
  {"content":"\r\n\r\n به‌سوى پيمبر ابا سر چميد * چو دلها كز آن سر به بر آرميد\r\nمنم جنگ را گفت درنده‌شير * منم شيبه را گفت فرخ‌نبير\r\nز بهر جوان مرگ به از گريز * اگر با بلندآسمانش ستيز\r\nپيمبرش گفت اى گزين خداى * ابا عمرو آراستى كيمياى\r\nبگفت آرى اى نامور شهريار * كه مر جنگ را كيميا هست يار\r\nپيمبر به شير خدا پس سرود * كه اى بر به بازوى پاكت درود\r\nبه دادار پاك از در بندگى * از اين آفرينش پرستندگى\r\nكران تا كران اندرين كارگاه * ز آغاز و انجام اين بارگاه\r\nهمى زخم تيغ تو افزون و به * بر پاك يزدان كزو بر تو زه\r\nعمر نيز با آن خداوند گفت * كه اى شيردل گرد با يال و سفت\r\nچرا جوشن عمرو از تن برون * نكردى چو رانديش در خاك و خون\r\nكه به زان نديده تنى جوشنى * چنان جوشنى را چنين به تنى\r\nسرودش كه باشد مرا بس گران * كه مانم برهنه‌تن مهتران\r\nچنين رانده رادان كه چون خواهرش * پى مويه آيد بر پيكرش\r\nتنش ديد در جوشن خويشتن * به فرزانگى گفت كاى انجمن\r\nبسش بوده بخشنده فرخ‌همال * همايون به فر و همايون به فال\r\nز دردش ولى سخت بگريستى * پراندوه و بشخوده رخ زيستى\r\nپژوهيد كاين زاد سرو بلند * به كين از كدامين تن زورمند\r\nچنين خوار و آسان درآمد ز پاى * سرودند از تيغ شير خداى\r\nچو آگاه شد بست از مويه دم * كزين پس به سوكش نباشم دژم\r\nگر او را هماورد ديگر به گرد * درآورده بودى به دشت نبرد\r\nخروشيدمى زار تا بودمى * به سوكش تن و جان بفرسودمى \r\n\r\nاز مثنوى شهنشاه نامهء اوست\r\n همان نازنين مرغ زيبا نواى * نوايش نوآيين دمش جانفزاى \r\n\r\n","description":"","footnote":"","page_name":" 891 ","page_number":199},
  {"content":"\r\n\r\n جهان همه روشن از ماه و مهر * جهان جهانبان از آن ماه‌چهر\r\nبه گل پاى هر دل گذارد چو گام * به كف جان هر تن چو گيرد خرام\r\nبه ديدار رشك بتان چگل * چو گل ليك بىبهره زين آب و گل\r\nرخش مهر كاخ و لبش نوش هوش * از آن تيره‌مهر و ازين خيره‌هوش\r\nدو ابرو كمانى كمانكش به ماه * دو گيسو كمندى كمين ساز شاه\r\nكمانى ز مشك سيه توز و زه * كمندى ز عنبر گره بر گره\r\nخدنگى در آن از مژه دلنشين * شبكخى درين از گره وام دين\r\nدگرباره بالا برآهيخت چست * تو گويى به كاخ اندرون سرو رست\r\nچه سرو از بهشت خدا خاسته * چه سرو آفتابش برآراسته\r\nبر و برگ آن نازنين سرو ناز * جهانى به هر ناز او در نياز\r\nكه شاها دگرباره از اين چمن * فروريخت سنبل برآمد سمن\r\nدگر گشت پرويزن مشك‌بيز * برين تودهء مشك كافور ريز\r\nدگر آن خوش‌آهنگ طاوس نر * برآورد آوا فروكوفت پر\r\nدگر ناى در ناله چالاك كرد * دگر پردهء آسمان چاك كرد\r\nدگر مهره زد پير گرمابه‌گر * دگر باده‌كش شد به گرمابه در\r\nدگر . . . رويينه‌كاس از خروش * ز آوا شد انباز راز سروش\r\nدگر چشمهء چشمها از نياز * بجوشيد در پيش داناى راز\r\nدگر ساز داران خسروپرست * ز هرگونه ساز پرستش به دست\r\nكنون راند بايد به داناى راز * شهنشاه را رازها با نياز\r\nستايش برآراى با آن خداى * كه كردت چنين دستگه زير پاى\r\nاز آن آفرينش شهنشاه راد * زهر در همى در شكفتى فتاد\r\nچنين گفتش اى غيرت آفتاب * به دلت اندرون گنج افراسياب\r\nدهانت يكى قطرهء بىنشان * ولى گوهرآگين و دريافشان\r\nدل روشنت خواجهء جام جم * به راز جهان آگه از بيش و كم\r\nسخن آسمان است و مهرش تويى * خرد مهر و گردان سپهرش تويى \r\n\r\n","description":"","footnote":"","page_name":" 892 ","page_number":200},
  {"content":"\r\n\r\n به هر راز از آن راز داناترى * به دانش ز دانش تواناترى\r\nهمى شه ستودش ازين‌سان به مهر * همى او به پوزش زمين‌ساى چهر\r\nبه پايان ز اورنگ پرداخت جاى * چمان شد به‌سوى پرستش‌سراى\r\nبه آيين پاكان اين آب و خاك * زد آن آب روشن به خورشيد پاك\r\nبه‌جاى ستايش خراميد باز * دگر با خداوند آراست راز\r\nشنيدى ز بيم خداوند هوش * جرنگيدن استخوانش سروش\r\nببوسيد خاك از لب پاك خويش * برآهيخت شمشاد چالاك خويش \r\n\r\nدر صفت گلستان و باغ و مدحت خاقان صاحبقران و ذكر شكار شير\r\n در آن كاخ مينوسرشت از دو سوى * يكى گلستان بود با رنگ و بوى\r\nبه هر شاخ دلكش شباهنگ مست * به آهنگ خوش برده دلها ز دست\r\nتذروان به هر سرو مرغوله ساز * به مرغوله جان‌پرور و دلنواز\r\nخرامان هزارانش طاووس‌مست * بر چنبر چترشان چرخ پست\r\nچو ار تنگ مانى همه رنگ‌رنگ * ز آزرمشان كلك مانى و ننگ\r\nنگارين ز بىرنگ هستى نگار * پروبالشان چون بهشت و بهار\r\nنه شنگرف و زرنيخ و زنگار و زر * ولى هر پرى را به صد رنگ فر\r\nبه لرزش به هردم دم رنگ رنگ * در آن لرزش آهنگى آزرم چنگ\r\nخرامان نر و ماده در بوم و بام * چو كبك درى دلكش و خوش‌خرام\r\nبه هر آبگير آب روشن روان * چو در مغز دانش چو در تن روان\r\nفروزان در آن آسمان رنگ آب * رخ شه چو در آسمان آفتاب\r\nگهى عاج بينى گهى آبنوس * گهى لعل يا بى گهى سندروس\r\nهم از آفتاب اندرون روشن آب * به ايوان يكى موج‌زن آفتاب\r\nو يا پاىكوبان مه‌روى شاه * شده دست‌افشان درين بزمگاه\r\nجهان كدخدا شاه خورشيد فر * بهشت مهى آسمان هنر\r\nچو باغى به گلگشت آن تازه باغ * و يا در شبستان چو روشن چراغ \r\n\r\n","description":"","footnote":"","page_name":" 893 ","page_number":201},
  {"content":"\r\n\r\n از آن سروبالاى شيرين‌زبان * تذرو نگارين بت دل‌ستان\r\nگهى راز راندى به بالاى سرو * گهى بازگفتى به رنگين تذرو\r\nگهى گفت با سنبل آن چمن * از آن مشك‌بو سنبل پرشكن\r\nگهش راز با غنچهء نيم‌باز * از آن غنچه كز هر درى راند راز\r\nازين‌سان به گلهاى آن بوستان * سرايان از آن مرغ هندوستان\r\nكهن گشته شمشاد نوخيز او * گرفته غبار آتش تيز او\r\nبه روشن روان دانش آراسته * فزوده به هوش و به تن كاسته\r\nتنى كو به دانش بود باتوان * تواناست گو باش تن ناتوان\r\nهمه مغزش آكنده از راى نغز * بلى بنگه راى نغز است مغز\r\nنيفشاند ابر سيه ژاله‌يى * به هامون نخنديد از آن لاله‌يى\r\nكه بر راى او آشكارا نگشت * گدازنده بر راى دارا نگشت\r\nنجنبيد موجى ز درياى آب * نتابيد بر ذره‌يى آفتاب\r\nكز آن جنبش و تابش آگه نشد * سرايان براى شهنشه نشد\r\nشرارى ز سنگى نيفروخت چهر * به خاكى نشد سايه‌گستر سپهر\r\nكه روشن چراغى نيفروخت زان * چو خورشيد در پيش شاه جهان\r\nبر كدخداى جهان با نياز * كهن‌سرو خم داد و بردش نماز\r\nز فر شهنشاه آهن‌گسل * چو لختيش از جنبش آسود دل\r\nجهان كدخدا زو پژوهنده گشت * ز هر مرز و كشور ز هر كوه و دشت\r\nهمه راز كيهان ز بيش و ز كم * برآراست پيش جهاندار جم\r\nبه پايان گفتار راز نهان * چنين گفت با كارساز جهان\r\nكه شاها رسيدند ايدون ز راه * گروهى همه را ميانان شاه\r\nخروشان كه شيرى به كردار پيل * برآورد هرا به راغ و فصيل\r\nتبه كرد آن شرزه‌شير ژيان * رمه در رمه كره و ماديان\r\nنه پير كديور خداوند گاو * سرومند گاوان برش چون چكاو\r\nچو چنگال خونريز تيز آورد * به نراژدها رستخيز آورد \r\n\r\n","description":"","footnote":"","page_name":" 894 ","page_number":202},
  {"content":"\r\n\r\n كس از بيم آن جان‌گزا جانور * به كوه و به هامون نيارد گذر\r\nخردمند دستور بيدار مغز * بر شاه گيتى به گفتار نغز\r\nبه پايان رسانيد چون راز شير * انوشه شد آن خسرو شيرگير\r\nبه ايوان خراميد از آن گلستان * به آهنگ ناورد شير ژيان\r\nسليح نبرد از پرستار خواست * به فرمان درآورد بىكم‌وكاست\r\nبفرمود تا شير مردان هزار * نشينند بر رخش هامون سپار\r\nهم از چرم شيران كمند آورند * كز آن يال شيران به بند آورند\r\nكنند آسمان باغ خندان ز چهر * ز پرّ كله كله‌بند سپهر\r\nسواران جنگاور و تيزچنگ * هم ايدون چو شيران به جنگى پلنگ\r\nبه فرمان خسرو رده در رده * گرايان به درگه فره در فره\r\nابر بادپايان چو آتش همه * در آن پهن‌ميدان عنان‌كش همه\r\nستاده به هرجا عنان در عنان * نگه در ره شهريار جهان\r\nعنان چست كردند و بيننده تيز * گرفت از زبان گفت راه گريز\r\nكشانيد سرهنگ آخور چو باد * پرى پو يكى بارهء ديوزاد\r\nدو گوشش سنانكش به خورشيد و ماه * پراكنده سم ماه و پروين به راه\r\nسر و گوش چون شاخ آهوى خشك * دم و يال چون ناف آهو ز مشك\r\nبه چاك دهن چون دم اژدهاى * به دندان سيه بيخ و پولادخاى\r\nزبانش به بازى همى با لگام * تو گويى زند تال هندى به كام\r\nسمش چار سندان همه سنگ‌رنگ * چو پتكى به سندان چو سندان به سنگ\r\nبه گرمى چو آتش به نرمى چو آب * به بينش چو كركس به جنبش عقاب\r\nكه ناگاه بانگ از چپ و راست خاست * غو چاوشان شد به خورشيد راست\r\nپس‌وپيش تركان روارو به هم * چپ و راست بالاى شاهان به خم\r\nبجنبيد ميدان درگه ز جاى * بتوفيد خاك از دم كرناى\r\nتو گفتى بتوفيد آسوده خاك * ز آهنگ آن فر يزدان پاك\r\nنمودار شد فر يزدان ز در * نشست از بر باد هامون سپر \r\n\r\n","description":"","footnote":"","page_name":" 895 ","page_number":203},
  {"content":"\r\n\r\n جمى از بر ديوزادى نشست * و يا آسمانى به بادى نشست\r\nبه ابر بهارى درخشى پديد * رد افراسيابى به رخشى پديد\r\nبه گردون ز يزدان شكوهى شگرف * و يا آفتابى به كوهى شگرف\r\nهزبرى ابر اژدهايى دمان * بهشتى به زير اندرش آسمان\r\nز زينهاى زرين كهان و مهان * نمازآور كدخداى جهان\r\nعنان داد مر باره را چون چميد * چو درياى جوشان به هامون چميد\r\nروا رو ز پيش و هزاهز ز پس * چپ و راست آواى . . . و جرس\r\nسواران همه بر دژاگه درخش * و يا زابلى گرد بر زين رخش\r\nگهى باز و شاهين به كبك درى * گشادند چنگال غارت‌گرى\r\nبه آهنگ يوزان به كوه و دره * چو شاهين پرنده بر هوبره\r\nبسى ترك آهووش شيربند * فكنده به شيران چو آهو كمند\r\nكه آمد پديدار راغ و رمه * پراكنده زان را ميان را همه\r\nبر شاه شد رهنمون تن چو بيد * رخ از بيم چون راغ پرشنبليد\r\nكه شاها همان شرزه‌شير دژم * كه سوزد جهان اژدهافش به دم\r\nبه يك‌سوى اين راغ خوش بيشه‌اش * دل شير گردون در انديشه‌اش\r\nاز ايدر بدان بيشه تنگ آمديم * بر اژدها بىدرنگ آمديم\r\nهمان نيستان كش نى افراخته * به بهرام زوبين ز برگ آخته\r\nدر آن آن هزبر دمان را كنام * سزد گر بپيچى ازين ره لگام\r\nكه چون او به هرا كند باز ناى * شود زهر در زهرهء اژدهاى\r\nبماند تكاور كفيده جگر * نگردد به كامى دگر ره سپر\r\nپس آنكه به چستى چو آذرگشسب * به زير اندر آرد تن مرد و اسب\r\nشهنشه بخنديد كاسوده باش * به آسودگى بر بدين توده باش\r\nيكى جنگ شيران به شيران نگر * به شيران نبرد دليران نگر\r\nسواران همه در هراسى بزرگ * فتادند چون ميش نالان ز گرگ\r\nهمى رازگو تن‌به‌تن از برش * كه تا اين بوش را چه آيد روش \r\n\r\n","description":"","footnote":"","page_name":" 896 ","page_number":204},
  {"content":"\r\n\r\n نه ياراى اندرز دارا به دم * نه نيروى آهنگ شير دژم\r\nنه خام خم اندر خم شيرگير * نه آگه ز بازيچهء چرخ پير\r\nگسسته دم و بند و ناى از فسوس * دو رخ چون يكى كان پرسند روس\r\nدرين راز كز بيشه هراى شير * برآورد از ناى شيران نفير\r\nو يا تندر از ناى تنين بخاست * كش از هول تنين و تندر بكاست\r\nهمه بيشه آشفت از آن پيل مست * همى نى به هم خفت و درهم شكست\r\nگر از آن هزبرى به بالاى پيل * و يا اژدهايى خروشان چو پيل\r\nيكى آفرينش شگفت و شگرف * دهان گاه خميازه درياى ژرف\r\nدو چشمش دو كانون افروخته * ز تف دمش آسمان سوخته\r\nپراكنده سازد به نيروى چنگ * همه خاك بر گنبد آب‌رنگ\r\nبه تن موى او رنگ رنگ و درشت * چو خار گزايندهء خارپشت\r\nچو سرپنجه يازد به پيلان مست * كندشان تن زفت با خاك پست\r\nدو دست از ستبرى بسان هيون * تن از زنده‌پيلان بزفتى فزون\r\nبه هرا چو خرناى و چون گاو دم * به ناى آهنين . . . و رويينه‌خم\r\nچو شاخ گوزنانش در كام گاز * فروهشته تا چنگ يال دراز\r\nشكن در شكن موى رو تارتار * به هر تار برسان پيچنده مار\r\nچو از خشم دندان به دندان زدى * تو گفتى كه سندان به سندان زدى\r\nدد و دام هامون ز بيمش به رنج * به چرم اندرون جانشان در شكنج\r\nنه در بيشه پيل و نه در دشت گور * برآورده از پيل و از گور شور\r\nشهنشه چو ديد آن خروشنده شير * بر آن خواست راند تكاور دلير\r\nتن بارگى ديد لرزان چو بيد * دژآهنگ گشت آن مهين جمشيد\r\nبغريد كاين شير را باره نيست * درين داورى جاى بيغاره نيست\r\nپياده بدين شير جنگ آورم * ز خون خاك بيجاده‌رنگ آورم\r\nفروجست از باره آن شيرگير * پياده روان شد به آهنگ شير\r\nكه آن گاز از كين به گاز آوريد * سر اندر زد و كام بازآوريد \r\n\r\n","description":"","footnote":"","page_name":" 897 ","page_number":205},
  {"content":"\r\n\r\n به خميازه ز آغاز بگشاد كام * تو گفتى كه غاريست بيجاده‌فام\r\nپراكند جوشان به نيروى چنگ * همى سنگ بر گنبد سنگ‌رنگ\r\nسواران همه جان و دل پرهراس * به يزدان همى در نياز و سپاس\r\nكه خسرو به زه راند پران خدنگ * بدان چرخ چاچى بيفشرد چنگ\r\nچو سوفار با گوش خود راست كرد * جهان‌آفرين آنچه خود خواست كرد\r\nبر آن شير درنده بگشاد تير * برآمد زه ا زه ازين چرخ پير\r\nز تير جگر كاو شاه جهان * چو تنين بپيچيد شير ژيان\r\nكه خسرو برآهيخت تيغ از نيام * چو با شير تنگ اندر آورد كام\r\nبه ناگه همان تيرخورده هژبر * بغريد برسان تندر ز ابر\r\nچو نراژدهايى از آن خاك و گرد * بپريد بر شاه با دار و برد\r\nكه داراى شيراوژن افشرد گام * ز دادار جان‌آفرين برد نام\r\nدر آن گرد آن آتش آب‌رنگ * چنان زد به كامش به نيروى چنگ\r\nكه از گام تا پشت او كرد چاك * درافتاد چون لخت كوهى به خاك\r\nپى و مهره و چرم و ستخوان و بند * به هم بردريد آن دژآگه پرند\r\nسر شير جنگى ز تن دور كرد * ستايش ببخشندهء زور كرد\r\nهمه شيرمردان جنگى ز دور * سوى شاه پيروز راندند بور\r\nكه ناگه برآمد ز گردان خروش * به بازوى شه آفرين خوان سروش\r\nيكى پيل ديدند در خون و خاك * پى و مهره و استخوان چاك‌چاك\r\nبريده از آن پيل‌پيكر هژبر * سرى چون سر گاوميشى ستبر\r\nسواران همه روى بر خاك راه * نهادند و خواندند يزدان به شاه\r\nبه پيروزى آن شيردل شهريار * نشست از بر چرمهء راهوار\r\nهوا كرد چون باغ خندان به چهر * از آن باغ خندان يكى برگ مهر\r\nبه ايوان گرايان چو افراسياب * به بازى سر نيزه با آفتاب\r\nبه تره‌زنان . . . ها كوفتند * ز شندف جهان را برآشوفتند\r\nخروشيدن . . . برشد به مهر * غو گاودم پرده‌در بر سپهر \r\n\r\n","description":"","footnote":"","page_name":" 898 ","page_number":206},
  {"content":"\r\n\r\n زبان را به گفتار شاه جهان * كه چون پست آورد شير ژيان\r\nسزد گر روان رد افراسياب * كند ز آسمان باستانش شتاب\r\nسزد گر كيومرث شاه نخست * سرايد كه شاهى سزاوار تست\r\nچو تنگ اندرآمد ز هامون به شهر * پذيره ز شهرش روان شاد بهر\r\nبه زينهاى زرين چهل پور شاه * و شاقان ز پى شرم خورشيد و ماه\r\nرده بر رده سروهاى چمان * اگر سرو بودى به بادى دمان\r\nبه جنبش ز باد است سرو چمن * ولى سرو از آن ويژگان گام‌زن\r\nبه هر سروبن برگ و بار از سهيل * به هر تندباد آسمان فش جليل\r\nسهيلى فروزانتر از آفتاب * جليلى پراختر ز درهاى ناب\r\nبه بازى تناتن به چوگان و گوى * به مه رازگو گوى هر ماهروى\r\nرباينده گو آن ازين اين از آن * به نازش ز هر تن زمين به آسمان\r\nهيون در هيون برخى شهريار * ز خونشان زمين گشته بيجاده‌زار\r\nبپوشيده رادان نشيب و فراز * همه ره به ديباى رومى طراز\r\nبرامش زن و مرد و برنا و پير * ز پيروزى خسرو شيرگير\r\nهمه پادشاهان نمازآورش * ز بيم دل خويش راز آورش\r\nز بس زرفشان از در پاى رنج * همه بينوايان خداوند گنج\r\nچنين شاه شيراوژن شيدفش * ز هامون به ايوان گراييد كش\r\nشبستان‌گرا شد چو آن شيرگير * فروشست چنگال از خون شير\r\nابر آفرينندهء فر و هش * كز او گشت شيرافكن و پيل‌كش \r\n\r\nدر صفت محبوب و صفت حسن\r\n سپاسى سزاوار و فرخنده خواند * نيايش همى بر خداوند راند\r\nپرستندگان پرىچهر باز * رسيدند و بردند پيشش نماز\r\nبر اندر بر آن ماهرويان كش * همه ماه‌چهر و همه شيدفش\r\nرخ آراسته زلف پيراسته * بس افزود و ز افزوده و كاسته \r\n\r\n","description":"","footnote":"","page_name":" 899 ","page_number":207},
  {"content":"\r\n\r\n به جنبش ز پيرايه و دلنواز * سراسر نواسنج و مرغوله‌ساز\r\nدگرگونه هر تن به تن جامه‌شان * خداوند فردوس هنگامه‌شان\r\nبه داراى شيراوژن از روى مهر * ستاينده پرماه و خورشيد چهر\r\nنيوشندگان گه ز گفتار شير * به گلزار سورى چو باغ زرير\r\nگهى شيدفش چهر انباز خاك * روان در سپاس خداوند پاك\r\nكه داراى ما را نگهبان جان * شد از بيم چنگال شير ژيان\r\nازين‌سان ستاينده هر شيدفر * و ليكن نه شايستهء آن هنر\r\nبه هر ماهرو آن رد افراسياب * سزاوار پرسش سرودى جواب\r\nولى داشت بيننده در راه ماه * زبان پاسخ‌آرا و بر در نگاه\r\nكه ناگه درآمد خرامان ز در * بت ماهرو ماه خورشيدفر\r\nبه رويى كه از رنگها رنگ برد * به فرى كشان فر و فرهنگ برد\r\nبه ديوار ز آزرم او پشتها * به دندان ز شرمش سرانگشتها\r\nخرامى و در گام او هرچه ناز * نگاهى و بىپرده زو هرچه راز\r\nگلى و ميى درهم آويخته * رخى و لبى ز آن برانگيخته\r\nگلى رسته از چشمهء آفتاب * ميى داده آزرم بوى گلاب\r\nتن پاكش از پاكى افزون ز جان * چو جانهاى پاك از تن بىروان\r\nز آزرم آن پرده‌آرا سروش * پرى بر رخ از پر خود پرده‌پوش\r\nز گوهر چو پروين يكى موىبند * فروهشته از خم مشكين كمند\r\nكمندى شكنجش همه جاى دل * كمندى خمش چنبر ناى دل\r\nكمندى سراشيب از آفتاب * كمندى به بندش رد افراسياب\r\nز گوهر كمرچين آن نازنين * شكن بر شكن تو به تو چين به چين\r\nشده پرده‌پوش بهشتى سروش * ولى پرده در بر خداوند هوش\r\nبه گردش به گردش زدى پرده آن * چو بر گرد مه دامن آسمان\r\nدر آن كاخ خوبان خسروپرست * به گل مانده پاى و بكش كرده دست\r\nسراسر به رخ چون چراغى بتاب * چراغى ولى در بر آفتاب \r\n\r\n","description":"","footnote":"","page_name":" 900 ","page_number":208},
  {"content":"\r\n\r\n زبانها ز گفتار در بند ازو * رميده ز لبها شكرخند ازو\r\nازو ماه‌نوشان گرهگين به مهر * پرآشوب چهر و پرآژنگ چهر\r\nكه آن سرو چالاك گلبرگ پاك * بر گاه شه كرد انباز خاك\r\nپس از خاكبوس آن دل‌افروز ماه * چنين در ستايش به بازوى شاه\r\nكه شاها تو را آسمان راغ باد * ز شه شير آن را به ران داغ باد\r\nخدنگت دل شير گردون دراد * پرندت دم اژدها بسپراد\r\nچو ديد آن پرىچهر آهو نگاه * بريده سر شير در پيشگاه\r\nبه دو گفت كى مردوان را بزرگ * به دم لابه چون سگ ز بيم تو گرگ\r\nز هراى تو از تن و جان ستوه * نهنگان به دريا پلنگان به كوه\r\nدرانندهء چرم پيل ژيان * به نيروى چنگال چون پرنيان\r\nبه دستى به هم بشكنى گاه كين * همه مهره در پشت گاو زمين\r\nتو را برترى داد يزدان به نام * ز شيرى كه آمد سپهرش كنام\r\nتو را سر بدان پيشگاه اندر است * كه بر آستانش آسمان را سراست\r\nتو گشتى هماورد شاهى كه مهر * به خاك پى باره‌اش سود چهر\r\nپى گردن هر خداوندگاه * كمندى ز چرم تو آراست شاه\r\nبه بازوى شه روز كين چرم تو * از آن شير گردون در آزرم تو\r\nبه هر نامه‌يى داد نام تو فر * به تيغى ز شه آمدى نامور\r\nهمان چشمهء زندگانى تو را * از آن هستى جاودانى تو را \r\n\r\nهم در صفت محبوب\r\n بت شيدفش طوطى خوش‌نواى * پرىزاد كش مرغك پاك‌راى\r\nنمايد چو رخ تا به خورشيد هور * گشايد چو لب تا به ناهيد شور\r\nچو ناز آورد كاروانها نياز * چو گيرد خرام آسمانها به ناز\r\nچو خندان شود تنگهاى شكر * چو دستان زند گنجهاى گهر\r\nنمايد چو رو بوستانها سمن * سرآيد چو گفت آسمانها پرن \r\n\r\n","description":"","footnote":"","page_name":" 901 ","page_number":209},
  {"content":"\r\n\r\n يكى راه از آن رهزن پارسا * جهان در جهان پارسايى هبا\r\nيكى ناز از آن نرگس دل‌شكر * كران تا كران خون دلها هدر\r\nبرش سيم‌رنگ و دلش سنگ‌سان * به سيم اندرش سنگ خارا نهان\r\nتنش يا حريرى پرند بهشت * لبش يا مىآلود قند بهشت\r\nلب نوشخند شكرريز باز * بدان آسمان‌فش زمين راند راز\r\nپس آنگه برافراخت نازنده سرو * چنين گفت كاى جان به سروت تذرو\r\nچو هورت بتى حلقه در گوش باد * و را پادشه فر آغوش باد\r\nمهى كو دل آگندهء مهر تست * دو بيننده‌اش روشن از چهر تست\r\nدل شاه با مهر او يار باد * به غمخوار خود شاه غمخوار باد\r\nمرانادش از آستان شهريار * ندارد چو از او زيان شهريار\r\nاگر نيست شايستهء مهر شاه * زيانى نه گر بنگرد چهر شاه\r\nپس از اين‌چنين دل‌فريب آفرين * سرود از جهانسوز خسرو چنين\r\nكه از فر يزدان و نيروى هور * پس از جشن مام جهاندار پور\r\nبه آهنگ گرگان سپه داد ساز * برآراست شيران با چنگ و گاز \r\n\r\nذكر شجاعت جهانسوز شاه پدر والاگهر حضرت خاقان و فتح محمود دزد و قتل محمود قاجار\r\n به محموددز جاى ترك * بدانديش و نستوه و زشت و سترك\r\nدزى سخت بنياد و ستوار پى * نهان تك يكى كنده بر گرد وى\r\nدرو كنده‌يى بس شگفت و شگرف * چو كوه شگرف و چو درياى ژرف\r\nسر باره با ماه و كيوان به ناز * تك گنده با گاو و ماهى به راز\r\nنتابيده بر كنگرش آفتاب * نه پرنده از كنده پران عقاب\r\nز بالاى آن آسمان شرمسار * ز پهناى اين تنگدل روزگار\r\nهمان ترك چون پور دستان سام * كه محمود خواندند او را به نام\r\nبدانديش و بدگوهر و ريمنا * به كين در چو نستوه اهريمنا \r\n\r\n","description":"","footnote":"","page_name":" 902 ","page_number":210},
  {"content":"\r\n\r\n تن از سنگ و جان ز آهن و دل ز روى * چو ديوانه گرگان درنده‌خوى\r\nگروهى چو ديوان جادو سرشت * پرستندهء آن بدانديش زشت\r\nبه كار نبرد از زدوده سنان * ربايندهء اختر از آسمان\r\nنهنگ‌اوژن از آتش كين در آب * شبه‌گون كن چهرهء آفتاب\r\nهمه ترك چرخ‌افكن تيرزن * همه ديو نستوه شمشيرزن\r\nسراسر به پيكر چو كوه بلا * تناتن به چالش چو نراژدها\r\nهمه ديو هامون و گرگ گله * شب و روز در كوه و هامون يله\r\nنه انباز با جانشان آگهى * نه از پاك يزدانشان آگهى\r\nهمه ناسپاسى برآراسته * به كين خداوند خود خاسته\r\nز جنگ اگر كاى دزران روش * كه آراست با بدسگالان بوش\r\nشد آگاه محمود ناپاك‌زاد * بلرزيد چون خشك‌خارى ز باد\r\nبه دم در ز تيغ جهانسوز شاه * همى باد سردش به بىگاه و گاه\r\nكه اين شاه در كينه چون آتش است * همش كينه در سينه چون آتش است\r\nازين در دم اژدها كس رهاست * رهايى ازين در دم اژدهاست\r\nيكى چاره بايد ازين پتك و ترگ * كه از در درآيد به ناگه چو مرگ\r\nيكى انجمن كرد و تركان خويش * پى چاره خواند آن بدانديش پيش\r\nبگفت اى گزيده جهان‌خوردگان * فراوان ستاره به‌سربردگان\r\nبه ما تنگ شد روزگار فراخ * كنون بايد آراست بدرود كاخ\r\nبه كين آخته يال شاهى كه اوى * بدراند از چنگ پولاد روى\r\nيكى ناگهان مرگمان در پى است * كه زهراب مرگ آب تيغ وى است\r\nاگر كاى را پست با خاك كرد * جگرگاه سالار او چاك كرد\r\nبه يكسر شبستان آن درشكست * زن و دخت دادش به تركان مست\r\nبه خون پدر خشم و كين آورد * يلك ترك و اورنگ و زين آورد\r\nفروزد ز خاور چو خور بام سر * زند شام بر لشكر باختر\r\nبود گر چو كوه درنگى به جنگ * ولى چون درخشش نباشد درنگ \r\n\r\n","description":"","footnote":"","page_name":" 903 ","page_number":211},
  {"content":"\r\n\r\n كند خاره خاك و كند خاك گرد * كند گرد از باره گردون نورد\r\nبه بينندهء بخت بدخواه خواب * بدانديش برف است و آن آفتاب\r\nدر اين بايد انديشه‌اى كرد ژرف * كه افتادمان سخت كارى شگرف\r\nگر ايدر نمانيم و رانيم بور * به تركان پناهنده زى مرز تور\r\nرساند به پوشيده رويان گزند * چه كافور موى و چه مشكين كمند\r\nشكست آورد بر شبستانمان * به پاى آورد زيردستانمان\r\nمگر اندرين دز درنگ آوريم * به تن تا بود توش جنگ آوريم\r\nببينيم تا چون نبشت آمد است * نبشت كه بر خوب و زشت آمد است\r\nو زان‌سو بهادر جهانسوز شاه * گزينندهء زين به زرينه‌گاه\r\nبه بندآور يال افراسياب * كمن‌افكن گردن آفتاب\r\nبه پاى آور هر گراينده‌سر * به خاك افكن يال هر تاجور\r\nگشاينده با اژدها جنگ و كين * رباينده مردان جنگى ز زين\r\nبه گازآور يال كنداوران * به ساز آور مويهء مادران\r\nچو راند سپه هور و درياى قير * چو گيرد كمان هوش و آهنگ تير\r\nز تيرش دد و بيم رنج دهان * ز گرزش هما و غم استخوان\r\nاز آن تن همه خنجك زهرناك * ازين استخوان سربه‌سر سوده خاك\r\nبه آهنگ محمود لشكر كشيد * به مهر اختران كاويان بركشيد\r\nتو گفتى زمين در هم آورد چرم * درشتى به پشت اندرش گشت نرم\r\nز فرسنگ او مايهء سنگ شد * فراخاى هر پهنه‌يى تنگ شد\r\nهمه سنگ او پرنيان و حرير * درشتيش نرمى بلنديش زير\r\nنه آگاه لشكر ز درياى ژرف * نه دانا تكاور ز كوه شگرف\r\nبه خاور اگر گردشان شد فراز * همان گرد ننشسته بر خاك باز\r\nكه در باخترشان ز سم سمند * شدى گرد ديگر به گردون بلند\r\nبه هم كوه و هامون و دريا و رود * چه سنگ سياه و چه آب كبود\r\nپى كين آن بدگهر ديوزشت * به هم درنورديد و درهم نوشت \r\n\r\n","description":"","footnote":"","page_name":" 904 ","page_number":212},
  {"content":"\r\n\r\n ز خاور چو افروخت چهر آفتاب * ز پس ماند دريا و شخ و تكاب\r\nچو شيران به صحراى گرگان رسيد * به آوردگاه ستركان رسيد\r\nهمىگفت كاى سنگ اين كوه و در * درآمد زره مهر بيجاده‌گر\r\nهمه سنگ خارا چو ياقوت ناب * ز خون آورد اين بلندآفتاب\r\nز خون گوانتان كند چوب خشك * به ترى گواژه‌زن بيدمشك\r\nدر و دشت بتخانهء چين كند * ز خون دليران نگارين كند\r\nز تنهاى گردان گو زين پرند * بينبايدت هر گو و لوركند\r\nروانت كند ساليان دراز * خوران و چران در نشيب و فراز\r\nازين‌گونه با كوه و هامون بگفت * همىگفت و آراست راز نهفت\r\nكه محموددز آمدش آشكار چو رويينه‌دز بر به اسفنديار * تو گفتى همه زنده‌پيل آمدند\r\nو يا آتشين موج نيل آمدند * جهانسوز شه چون دژآگه درخش\r\nبه آهنگ آن دز برانگيخت رخش * بدان دز زمين چون درآورد تنگ\r\nبپريد از كنده‌اش بىدرنگ * ز دنبال آن پنج گرد دلير\r\nز پل برگذشتند چون نره شير * سه تن زان دليران به در بازماند\r\nابا آن دو تن سوى محمود راند * در آن دم كشان انجمن ساز بود\r\nازو بر زبان همه راز بود * ز كرياس در آن گو پهلوان\r\nبغريد ناگه چو شير ژيان * كه اى مانده مهمان به در كوفته\r\nز رنج تكاپو برآشوفته * خود آراسته كاخ را ز انجمن\r\nبه بگماز رامش در آن تكيه‌زن * برآسوده از بيم پروردگار\r\nتن كشته‌اش مانده در خاك خوار * خورشهاى شيرين و چرب و سره\r\nبسى ساز داده فره در فره * به بيچاره درويش در بسته باز\r\nخوران و چران با همالان به ناز * كنون باد ناخوانده مهمان نو\r\nهمايون بدان شيرمردان گو * ز خوردن يكى دست داريد باز\r\nكه ناخوانده مهمانى آمد فراز * خورش يافته پاره‌هاى جگر\r\nبه پى كوفته سنگ هر بوم و در \r\n\r\n","description":"","footnote":"","page_name":" 905 ","page_number":213},
  {"content":"\r\n\r\n تن ار آهنين پنجه او را برنج * از آن رنج ره يافته سوى گنج\r\nچو گنج آهنين بند از آن رها * گسسته پى از پاس آن اژدها\r\nكه محمود با شست گرد دلير * ز درگه شنيدند هراى شير\r\nهمه رنگشان كرد بدرود چهر * بريدند از هستى خويش مهر\r\nچو گورى كه در تنگنا با هزبر * درآيد بدراند از جفته ابر\r\nز ايوان همه تيغها آختند * به كين جهانسوز شه تاختند\r\nكه خسرو برآهيخت تيغ از نيام * بغريد چون پور دستان سام\r\nسرآغاز بر ترك محمود راند * چنان كش پدر بر به بهبود راند\r\nكه آن ترك فولاد برهم دريد * چو آتش به سنگ اندرون جا گزيد\r\nپس آنكه فتاد اندر آن شست ترك * چو در گلهء ميش گرگى سترك\r\nبه هر تن كه راندى دژآگاه تيغ * بمانديش در ناى باد دريغ\r\nيكى تن از آن پهلو تيغ‌زن * به در شد نديدند از آن انجمن\r\nتن بدگهرشان به شمشير تيز * همىكرد از خشم و كين ريزريز\r\nپس آنگه رسيدند لشكر ز راه * همه در شگفت از جهانسوز شاه\r\nهمش از شبستان بسى ماهروى * كشيدند تركان همه موبه‌موى\r\nبه ناخن شخوده رخ پردگى * كه سخت است بر پردگى بردگى \r\n\r\nدر ستايش خاقان صاحبقران فتحعلى شاه\r\n به بگذشتگانشان بكاويد خاك * به كين آتش افروخت در هر مغاك\r\nاگر بود داد خدايى سپهر * در آن بود چهر خداوند مهر\r\nاگر فر يزدان جهانى بدى * جهانبان در آن آسمانى بدى\r\nگرش پيكرى فر و فرهنگ بود * فراخاى گردون بر آن تنگ بود\r\nبزرگى اگر آشكارا شدى * ز خردان درگاه دارا شدى\r\nبلندآستانش بلندآسمان * زهى سستى پرمرغ كمان\r\nخود از چشمهء راى او زايشى * جز اين دانشم نيست بخشايشى \r\n\r\n","description":"","footnote":"","page_name":" 906 ","page_number":214},
  {"content":"\r\n\r\n ستاره بدين فر و فرهنگ نيست * به فرهنگ اينم به من جنگ نيست\r\nمرا پرجبريل بنگاه نى * به نه آسمان اندرم راه نى\r\nدر اين پهنه از آفرينش مه است * ز گردون جهان‌آفرين آگه است\r\nدل پاكش آن ژرف درياستى * كش از دود نه آسمان خاستى\r\nروان آب و داد و دهش موج باد * خرد كشتى و ناخدا دين و داد\r\nجهان در پناهش چنان شادكام * كه بىرنج كودك در آغوش مام\r\nدو ابرو گرهگين كند چون به جنگ * زمين را شتاب آسمان را درنگ\r\nبجز برگ مرگ و بجز ساز كين * نبارد هوا و نبارد زمين\r\nبلى شاه را مهر و كين بايدى * دو درياش در آستين بايدى\r\nيكى چشمهء زندگى آب آن * يكى اژدها پيچ گرداب آن\r\nبه شاهى كيومرث و جم خواستند * جهان را به فر خود آراستند\r\nچو سيمرغ فر تو بگشاد پر * نهادند بر پرسيمرغ فر\r\nجهان مهى را بهار و بهشت * بهار و بهشتش نهان در سرشت\r\nفرى كان تن‌آرا و جان‌پرور است * به تنش از نگارندهء جان در است\r\nچنان پايهء آستانش بلند * كز آزرم آن آسمان شد نژند\r\nزدى پربدان باز آهنگ كى * گر از كركسان به آسمان داشت پى\r\nبه پا سوديش سر خم سرخ‌ساى * اگر بوديش بر سر چرخ پاى \r\n\r\nدر ذكر رتبهء سخن و نظم و پايهء خود گويد\r\n بكى سوى من اى چمانى به چم * به لب داردى كى به كف جام جم\r\nبه دل آتشى دارم آبى بيار * ز ماهى به مهر آفتابى بيار\r\nكه آن آب بر كشت غم آتش است * غم ار آتش آن آب آتش‌كش است\r\nاز آن باده كان هست آتش‌فروز * نه آن آتشين آب فرهنگ‌سوز\r\nيكى جام ده پهلوانى به من * كه دارم سر پهلوانى سخن\r\nجهانبان جهان از سخن آفريد * به گفتى شد اين آفرينش پديد \r\n\r\n","description":"","footnote":"","page_name":" 907 ","page_number":215},
  {"content":"\r\n\r\n پيمبر ز گفتار نام‌آور است * ز گفتار يزدان پيام‌آور است\r\nبه چوگان گفتار اين گوى برد * نه از رفتن و ماندن خواب و خورد\r\nسخن خود يكى گوهر آمد بزرگ * رباينده گه يوسف و گاه گرگ\r\nبه مردم بود نام مرد از سخن * نه از سخت ستخوان نه از نرم‌تن\r\nبه هركس كه نيروى گفتار بيش * بدين نام نامى سزاوار بيش\r\nابر ناربن زان بود نام نار * كه روزى مر آن را بود نار بار\r\nمر اين شاخ را گر سخن بار نيست * به دو نام مردم سزاوار نيست\r\nز هر آفرينش سخن برتر است * سخن ز آفرينش بهين گوهر است\r\nسخنگو ندارد به دل بيم مرگ * سخن مرگ را آهنين پتك ترگ\r\nزبان سخن‌دان يكى خنجر است * كه گه نوش‌زا گه شرنگ‌آور است\r\nهمه نوش آن آن دانا ردان * همه زهر آن بهر نابخردان\r\nنمرد و نميرد كسى كش سخن * بود مايهء جان و نيروى تن\r\nسخن گر نبودى كه بودى گواه * كه اين بود پيغمبر آن پادشاه\r\nبه نازش شناساى راز جهان * كه آگاهم از روزگار مهان\r\nنبودى اگر گفت دهقان پير * چه سوديش زين هوش دانش‌پذير\r\nنه در خاك ماند سخنهاى پاك * تن پاك گوينده گو شو به خاك\r\nصبا اى سخن از تو جان يافته * چو جان پايه بر آسمان يافته\r\nز هر در چه دارى دل لخت‌لخت * بران سخته لختى سخنهاى سخت\r\nگروهى چو گاوان پروار خسب * تهىمغز و آكنده‌پيكر ز كسب\r\nشكم‌خواره در كنج پرواره‌اى * به بانگ اندر از بهر گنجاره‌يى\r\nز ديدار مرد سخن‌دان به رنج * دل و ديده زى پير گنجاره‌سنج\r\nزمين گرد و آهو پى و گور سم * ز گاوان خود گاو بىشاخ و دم\r\nنه شير و نه شاخ از پى مهر و كين * ز گاوان فروتر گروهى چنين\r\nنكوهش‌گران سخنگوى مرد * به مردان گواژه‌زن از آن نورد\r\nبلى گاو را رامش از بانگ گاو * نه از نالهء نال و بانگ چكاو \r\n\r\n","description":"","footnote":"","page_name":" 908 ","page_number":216},
  {"content":"\r\n\r\n هيون ز آفرينش بود خار خوار * به بادام و شكر مر او را چه‌كار \r\n\r\nحكايت در بىثباتى عالم و فناى بنىآدم\r\n شنيدم يكى مؤبد سالخورد * در آن دم كه روشن‌روان مىسپرد\r\nتن پاكش از تابش آفتاب * چو موم اندر آتش چو شكر در آب\r\nيكى گفتش اى پير ديرينه‌روز * تن از تابش آفتابت به سوز\r\nنبستى چرا در سراى سپنج * سپنجى سرايى پى دفع رنج\r\nبناليد و گفتا درين روز كم * گر آسايش از سايه نبود چه غم\r\nشنيدم كه از گردش روزگار * به گيتى فزون داشت سال از هزار\r\nبزرگان چنين از جهان رسته‌اند * نه چون ما دل اندر جهان بسته‌اند\r\nچو روشن‌دلان بر جهان دل منه * به بيهوده دل بر سر گل منه\r\nاگر دارى از سنگ و آهن روان * بفرسايى از گردش آسمان\r\nاگر سنگى آن آهن سنگ‌خاست * اگر آهنى سنگ آهن‌رباست\r\nيكى بشنو اندرز آموزگار * كه مرگت به پايان برد روزگار\r\nاگر ماهى آن ابر تاريستى * و گر ابر باد بهاريستى\r\nتو چون طفلى و آسمانت چو مهد * قضا جنبش مهد را بسته عهد\r\nجلاجل مه و آفتابت كند * از آن جنبش آخر به خوابت كند\r\nسپنجى سرايى است گيتى دودر * كزو نيست كس را گريز از گذر\r\nچو جاويد نبود درآى و برآى * كه پايندگى راست ديگر سراى\r\nبلى جز خداوند پاينده نيست * كه پايندگى بهرهء بنده نيست\r\nچو گرگ اجل پنجه يازد دلير * به يكسان همىبشكرد گور و شير\r\nبه گيتى نه كس داشتى فر جم * به ناگاه مرگش فروبست دم\r\nپى از پايه بر آسمان برد كى * گسست آسمانش سرانجام پى\r\nكه پيتاره مرگ آن پژوهنده‌اى است * كه بيچاره زان هر شكوهنده‌اى است\r\nنه كس با درنگ از خدنگش رها * نه مرد شتاب از درنگش رها \r\n\r\n","description":"","footnote":"","page_name":" 909 ","page_number":217},
  {"content":"\r\n\r\n كه گيتى سپنج است و بنگاه رنج * به بزم اندرش پير و برنا سپنج\r\nخداوندگاهش به چاه اندر است * سزاوار چاهش به گاه اندر است\r\nهمه رامش رنج و زين رامش است * فرامش ز بنگاه آرامش است\r\nبر من بسى زشت اى دوستان * كه زندان ندانيد از بوستان\r\nبلى مرگ آن مردخوار اژدها * كه كس از دم آن نگردد رها\r\nهمان اژدها پاسبان تن است * به جان و به تن آهنين‌جوشن است\r\nاگر آسمان و زمينت به كين * به آهنگ جان برزنند آستين\r\nچو مرگت نگهبان نبينى زيان * در بيم دربند و بگشا ميان\r\nولى گر كند مرگ هنگامه تنگ * چه در آهنين‌دز چه در دشت جنگ\r\nبه ناچار بايد كه دم دركشى * به گوهر اگر آب اگر آتشى \r\n\r\nو له\r\n چو مستان دو زلف سمن‌سايشان * ز مستى سرافكنده در پايشان\r\nهمه موى تاب و همه تاب مشك * همه مشك بر زخم دلها پزشك\r\nمژه چون سيه‌مست آشفته‌اى * به روى سمن در چمن خفته‌يى\r\nدو ابرو دو سرو بهشتى به روى * خميده به نرگس ستان از دو سوى\r\nبه چهر اندرش خوى گلاب بهشت * دو تابنده رخ آفتاب بهشت\r\nاز آن زلفكان گره بر گره * سراپاى سيمين به مشكين زره\r\nنگاهى از آن نرگس دلنواز * جهان در جهان سحر و نيرنگ و ناز\r\nشكرخندى از آن لب لعل‌رنگ * گهر گنج‌گنج و شكر تنگ‌تنگ\r\nيكى پرتو از آن دل‌افروز چهر * زمين پرز ماه آسمان پرز مهر\r\nشود چون خرامان به ناز آن پرى * پرىبردگان بينى از خود برى\r\nدو رخ چون دو گلبرگ باغ بهشت * دو لب چون دو بيجادهء مى سرشت\r\nز تنگى دهان رنج تنگ شكر * دمش زان برآيد خراشيده بر\r\nرخش آفتاب بهشت خداى * بهشتى گلش دست‌كشت خداى \r\n\r\n","description":"","footnote":"","page_name":" 910 ","page_number":218},
  {"content":"\r\n\r\n به هوش ار نهى بندهاى گران * بدان برده مسمار آهنگران\r\nربايد چنانش به يك نوشخند * كه آگه نگردند مسمار و بند\r\nگل‌اندام و سيمين‌تن و ماهروى * شكرخند و دلبند و آشفته‌موى\r\nبه تندى زبان خنجر شهريار * ولى اين شكرريز و آن زهربار\r\nرخش گلبنى كافتابش گل است * گلى كز شبه‌گون شبش سنبل است\r\nيكى سر و بن دلبرى سايه‌اش * يكى نازنين ناز پيرايه‌اش\r\nلبش قند اگر قند گويا بدى * قدش سرو اگر سرو پويا بدى\r\nبه گفتار و رفتار نازآفرين * به دلها و جانها نيازآفرين\r\nدم عيسوى خانه‌زاد دمش * كف موسوى پنجهء مريمش\r\nدو چوگان دو گيسوى پرپيچ‌وتاب * به خم‌شان دو گوى از مه و آفتاب\r\nنه ماهى كه كتان‌گداز آمده * نه مهرى كه حربانواز آمده\r\nبر آن مهر گردون فريبندگى * بر آن سرو گلزار زيبندگى\r\nكمانكش دو ابروى مشكين به مهر * خدنگ مژه ماه را خسته چهر\r\nبه كردار چوگان دو زلف دراز * به دلهاى آزادگان گوى باز\r\nستاره به ديدار آن ماه نى * فرشته چو آن شيد دلخواه نى\r\nنه فر ستاره ز مشكين زره * نه نيرنگ چشم فرشته فره\r\nدم او به جانها بهار است و شاخ * غم او به دلها نگار است و كاخ\r\nبلى شاخ را تازگى از بهار * بلى كاخ را فرهى از نگار \r\n\r\nهم از ابيات متفرقهء متفرده است\r\n سپارنده مر مرگ را سازوبرگ * نگارنده در چشم بدخواه مرگ\r\nبروها پرآژنگ و لب كم‌سخن * به تن اژدها و به جان اهرمن\r\nچو درنده‌شيران سواران نيو * اگر شير بودى به پرنده ديو\r\nز بس نيزه‌هاى زدوده سنان * شكم دركشيده به خويش آسمان\r\nدر و دشت پركوه هامون نورد * هوا پرز گرد و زمين پرز مرد \r\n\r\n","description":"","footnote":"","page_name":" 911 ","page_number":219},
  {"content":"\r\n\r\n نه در شب سياهى نه در روز تاب * نه در راغ سبزه نه در رود آب\r\nبه گردنده گردون رخ مهر و ماه * شبه‌رنگ از گرد شبرنگ شاه\r\nبه هامون ز بس پيكر شاخ شاخ * به تنگى گراييد دشت فراخ\r\nبدريد انديشه بر مرد پوست * به دشت از پى باره كين زان اوست\r\nجهان در جهان مرد در جوشنى * و يا جان نراژدها در تنى\r\nبه هرجا كه رفتى ز مردى سخن * ستاره به دو ديدى از انجمن\r\nبه مردان چو مرگى گزيدى همى * به شمشير او چرخ ديدى همى\r\nكمانهاى چاچى به بازو و چنگ * يكى بيشه برشان ز پران خدنگ\r\nبه زنجيرشان گردن روزگار * ز خنجيرشان ناف گردون فگار\r\nبه بهرامشان تيغ تارك‌شكاف * ز زوبين‌شان آسمان خسته ناف\r\nچو بر آفرينش كند آشكار * نماند بجز آفرينش نگار\r\nگشادند بر چرمهء گام‌زن * ز سر چرم و از پاى مويين رسن\r\nچو دريا نهنگيش بر آن پرند * در آن ژرف گرداب پيچان كمند\r\nبه تن موج آن نيل جوشان زره * چو امواج دريا گره در گره\r\nنگون‌آور زين كندآوران * گواژه‌زن زنگهء شاوران\r\nبه تاب‌آور گوش هر زورمند * به خواب‌آور بخت هر هورمند\r\nدريد از بر آسمان كبود * همى پردهء ابر از پر خود\r\nنشستى چو بر ديزه آن گرد نيو * سروشى است گفتى به پرنده ديو\r\nو يا جره‌بازى به پران عقاب * و يا بر به چارم سپهر آفتاب\r\nچو سيمين ستونيش روشن‌تنى * و يا كوه سيماب در جوشنى\r\nشگفتى است در نزد دانا فره * كه سيماب پايد به سيمين‌زره\r\nبه آهن نهانش تن سيم‌رنگ * به بر جنگجو دل چو در سيم‌سنگ\r\nبه خودش يكى پرپروين‌گراى * و يا كرده پروين به خورشيد جاى\r\nچو ابروى خوبش يكى تيغ خوش * نه دشمن شكار اين و آن دوست‌كش\r\nهمه زادهء جنگ و پور نبرد * همه پرده‌پوش ستاره به گرد \r\n\r\n","description":"","footnote":"","page_name":" 912 ","page_number":220},
  {"content":"\r\n\r\n همه بزمشان پهنهء كارزار * همه تيغشان زيب‌بخش كنار\r\nهمه اژدهاخوار مار سياه * بجز كين نه آگه به هنجار و راه\r\nدر دل فروبسته بر بيم و باك * چو دلها كه از بيمشان گشته چاك\r\nبه هر بيشه شيران نهان كرده چنگ * ز انديشهء چنگشان در درنگ\r\nپلنگان كهسار و گرگان دشت * هم از بيمشان كشته بدرود گشت\r\nهوا از بروها گره بر گره * در و دشت پرتيغ و گرز و زره\r\nدو رسته ز گردان آهن درا * دمنده چو در فروردين تندرا\r\nستونهاى رويين به زينهاى زر * برآورده بر بيستون چرخ سر\r\nبه هر بنگهء مويشان خفته مرگ * همه سازشان مرگ را سازوبرگ\r\nهم‌آبشخور مرگ شمشيرشان * پيام‌آور نيستى تيرشان\r\nزره در زره دشت در دشت مرد * دره در دره كوه در كوه گرد\r\nسپه در سپه برز در برز ديو * سپر در سپر گرز در گرز نيو\r\nفروزنده بر آسمان كبود * پرن در پرن از چه از پر خود\r\nدر و دشت يا بى نهان زير رخش * ز شمشيرها آسمان پردرخش\r\nاگر رويد از خاك مرد دلير * به هر كالبد در يكى بيشه شير\r\nكند آن دژآگاه بىبيم و باك * به يك جنبش تيغشان خرد و خاك\r\nاگر ژرف دريا ببارد ز ابر * بدان در نهنگان با خود و گبر\r\nبسوزد از آن تابش آب رنگ * چو جوشنده دريا چو پيچان نهنگ\r\nبه گازآور پاى كندآوران * به ساز آور مويهء مادران\r\nچه در كشورى آب و بنياد و پى * چه در لشكرى آتش و خار و نى\r\nپيش زخم ماهى سرش رنج ماه * بلندآسمانش به پركلاه\r\nجهان در جهان رنج و مرگ و گزند * نهان در يكى پيكر زورمند\r\nهمان مردخوار اژدهاى رهاست * كه در كين دم‌آهنج چون اژدهاست \r\n\r\nدر ذكر علو طبع و سمو مرتبت خويش گويد\r\n كه هركس سخن راند از هر درى * ربايد ز من مايه‌ور گوهرى \r\n\r\n","description":"","footnote":"","page_name":" 913 ","page_number":221},
  {"content":"\r\n\r\n به زيبى دگرگونه آرايدش * گهى كاهد و گاه افزايدش\r\nگهش زيور گوشوار آورد * گهش در يلك آشكار آورد\r\nگه افروزد از خنجر داوران * گهى تابد از تيغ كندآوران\r\nگهش موىبند نكويان كنند * گهش يارهء خوب‌رويان كنند\r\nز سر وادهء خويش بيرون كنند * پساوندش ار دل بود خون كنند\r\nز هر بند كايد به پايان رها * نباشد جز آن گوهر پربها\r\nكسى كوست گوهرشناس شگرف * شناسد كه زاد از چه درياى ژرف\r\nسخن آسمان و در آن خور منم * همان آزمند سخن‌خور منم\r\nسخن چيست در اين نشيب و فراز * يكى گوى و من ترك ده گوى باز\r\nسخن چيست خاييدهء گاز من * پس از گاز من خايد انباز من\r\nچو آن مرغ كز ژاغر آرد خورش * دهد بچگان را از آن پرورش\r\nمن اين خردگان را درين انجمن * خورش‌بخش از خوردهء خويشتن\r\nچنين گرچه در پهلوانى سخن * جهان پهلوان ناتوان جان من\r\nولى در سپاس جهاندار شاه * چنانم كه بر تند آتش گياه\r\nمگر شاه گفت پراكنده‌ام * پذيرد كش از جان كهن بنده‌ام\r\nكنون از سخن رستخيز آورم * زبان است چون تيغ تيز آورم\r\nشنيدى بسى گفت ناراستان * كنون بشنو از راستان داستان\r\nز گويندهء نو سخن گوش كن * كهن گفت ياران فراموش كن\r\nدلم بود با درد و اندوه جفت * نبودى اگر شاه دانا به گفت\r\nگروهى تهى مغز ناهوشيار * گرفته كهن دفترى در كنار\r\nولى ناشناساى گفتار نغز * ندانندهء پوست از پاك مغز\r\nز گفتار ژرف سخنگوى طوس * به رامش در از تيغ و كوپال و . . .\r\nكه رستم برآشوفت ديو سفيد * بدريد پهلوى غندى و بيد\r\nبه رستم يكى خشمگين گو به جنگ * نبودش چو سهراب نيروى چنگ\r\nنخست او ز سهراب شد جفت خاك * به نيرنگ پايان برش كرد چاك \r\n\r\n","description":"","footnote":"","page_name":" 914 ","page_number":222},
  {"content":"\r\n\r\n يكى كف به كف سود و گفت از چه روى * نهفتى همى نام از آن جنگجوى\r\nيكى شاد كاسفنديار دلير * بزد بر به رستم صد و شست تير\r\nيكى را لب از درد پرباد سرد * كه نيرنگ سيمرغ كرد آنچه كرد\r\nسراسر ازين‌گونه ز افسانه شاد * نه از گفت آن پرخرد اوستاد\r\nبه هرجا سرايند نام از سخن * ندانند جز گرز هفتاد من\r\nبجز شاه كز آفرينش بر است * شناساى هر مايه‌ور گوهر است\r\nسخن را ز گوينده در نيك و بد * شناسنده‌تر شاه روشن خرد\r\nتو گويى كه هوش ارسطوى راد * به تن داد اسكندرى پاك‌زاد\r\nپس از شاه رادان درگاه شاه * كه روشن‌دلانند چون هور و ماه\r\nبويژه خداوند مرد گزين * به باغ هنر زاد سرو مهين\r\nكه جاويد در سايهء شاه باد * رخش شاه را زيب خرگاه باد\r\nبه پنجاه و اندم گراييد سال * بگفتم نياورد گيتى همال\r\nپس آنكه كه من نيز دم دركشم * به آب آب و آذر به آذر كشم\r\nز آب و ز آتش ز باد و ز خاك * به كيهان گرايند رادان پاك\r\nسرايند كاين مرد جادونگار * جهان سخن راست خرم بهار\r\nابر خوابگاهم درود آورند * ز جان بر تن سوده سود آورند \r\n\r\n673 صاحب مازندرانى\r\nنام نامى آن جناب ميرزا تقى و خلف الصدق مرحوم ميرزا زكى مستوفى الممالك اصل ايشان از علىآباد و آن قريه ايشان را ملك‌آبا و اجداد بوده خود آن جناب چندى در دولت خاقان جنت مكان فتحعلى شاه قاجار المتخلص به خاقان دبير و مشير و ملك‌زادگان را وزير و پس از آن در حضرت پادشاه تقرب كلى حاصل نموده منشى الممالك شدند و از همه همگنان به مزيد جاه و\r\n\r\n","description":"","footnote":"","page_name":" 915 ","page_number":223},
  {"content":"\r\n\r\nعزت برتر آمدند مرتبهء وزارت داشتند و امناى دولت نيز چنين مىپنداشتند مصدر خدمات كلى بودند و عموم خلق را رعايت مىفرمودند . در هنگامى كه خاقان مغفور به فارس تشريف ارزانى فرمودند و اين چاكر خانه‌زاد را مورد الطاف نمودند جناب ايشان نهايت ملاطفت و محبت دربارهء اين فقير مبذول و اصرارى داشتند كه در ركاب سلطانى و موكب خاقانى در سلك ملازمان منسلك و به دارالخلافهء تهران آمده باشم به واسطهء بعضى موانع طفره واقع آمد و همين معنى مايهء تكدرش از مؤلف گرديد الحاصل آن جناب در خوبى اخلاق و نيكويى صفات مستغنى از توصيف بوده‌اند و در نثر و نظم كمال قدرت داشته‌اند در فن قصيده‌سرايى پايه بر پايهء استادان سلف رفته‌اند در سنهء 1256 در تهران وفات يافته به روضهء رضوان شتافته مثنوى مشتمل بر تحقيقات دارند كه نهايت امتياز دارد و ديوان فصاحت بنياد آن جناب تخميناً پنج شش هزار بيت و در نظر است تيمناً بعضى از آنها نقل مىشود .\r\n\r\nاين قصيده را در مدح فخر الدوله جناب حاجى محمد حسين خان قاجار مروزى گويد\r\n كه را شايد ثنا زان پس كه شايد آل ياسين را * جهان مجد و تمكين آسمان دانش و دين را\r\nمعز المله فخر الدوله تا بر بالش تمكين * جهان بر بالش او بسته خويش از بهر تمكين را\r\nبه صدرى كش مقدم چاكرى از حضرت عالى * خرد تالى نيارد والى خوارزم و سقسين را\r\nسپهرش پايگاهى مر ستوران را كه در هر شب * بر او خربندگان از ماه نو بندند خرزين را\r\nسپهرم چون به عهدش زاد شكرش زان به جان گويم * و گرنه كس نگويد آفرين مر اهل نفرين را\r\nحسد از خواجه تاشى خيزد از آنم فلك هردم * ميان بربسته دامان برزده آماده شد كين را \r\n\r\n","description":"","footnote":"","page_name":" 916 ","page_number":224},
  {"content":"\r\n\r\n مدامم خسته دارد دل ز رشك آن نكو محفل * كزو هر لحظه صد طعن است لعبت‌خانهء چين را\r\nدر او جمعى به پيرامون تو را كز رشكشان خندد * جهان هر صبحگه پيرامن مه عقد پروين را\r\nخداوندا گروهى مىشناسم اندرين كشور * كه نشناسند باز از قوت شكر لوت كشكين را\r\nهمه از ننگ متواره ز ملك و نام آواره * از آن قوم ستمكاره نشايد نام تعيين را\r\nنه شعر و شاعرى كارم نه از وى سود بازارم * گهى از خامه اسرارم كنم در نامه تضمين را\r\nهوا را گه‌گهى بر اسب چوبين خسروى مومين * نشاندم برستودمش آن‌چنان بهرام چوبين را\r\nبه مهر مهر اگر بر خواجه‌يى بردم نكورويى * ز بخت ناسزا آراستم دوشيزه عنين را\r\nز چهر و ديدگان كازرم درياى زر و گوهر * به فتواى خرد تاوان به من افتاد كابين را\r\nمكافات طبيعت را به پاداش آن جوانمردان * ز من بگزيده جمعى را چو خامان سير نسرين را\r\nمگر شاه جهان دارا كزو لعلم همه خارا * جز او بستن كه را يارا به رو به طوق سيمين را\r\nتو دانى قدر دانش زان كه اهل فضلى و دانش * به مزكوم و به مجروح از چه بندم زلف مشكين را \r\n\r\n","description":"","footnote":"","page_name":" 917 ","page_number":225},
  {"content":"\r\n\r\n\r\nو له ايضا\r\n نفس اژدها است در تو و افسونگر است عقل * ز افسون عقل چارهء اين اژدها طلب\r\nتا كى به حجلهء تنت آرايى اين عروس * اين زال شوىكش را روزى عزا طلب\r\nما خود فتاده‌ايم به ما رستمى مكن * با ديو نفس اگر بتوانى غزا طلب\r\nدر راه دين هدايت از بولهب مخواه * قرآن دليل تست رو از مصطفى طلب\r\nبيگانه را ندادند اسرار محرمان * پيغام آشنا را از آشنا طلب\r\nوالى شهر را نسپردند سر عشق * اين راز سربه‌مهر هم از اوليا طلب\r\nاى جان پاىبسته به دام هواى نفس * دامت نه لايق است رهايى ز پا طلب\r\nاى نيروى خدايى فرق خطا شكن * از آهوى ختايى دشت ختا طلب\r\nكورانه در سياهى شب راه مىروى * از عون رهروان طريقت عصا طلب\r\nمخطى هواى دان و ازو جز خطا مبين * معطى خداشناس و از آن در عطا طلب \r\n\r\nو له ايضا\r\n صاحب مشفق جهان مجد و معالى * آنكه رهى را ز خوابگاه قديم است\r\nپيش دل و دست او نيارم گفتن * بحر جواد است يا كه ابر كريم است\r\nدور ز بزمش فراخناى دوعالم * بر دل من تنگ‌تر ز حلقهء ميم است\r\nاز پى اعجاز سحر اهل سخن را * كلكش در كف عصاى دست كليم است\r\nدرد فراق است بار دل نه زر و مال * آرزوى زر سزاى طبع لئيم است\r\nمنت وافر خداى را نه همانا * در سر خوان من است هركه هميم است\r\nنعمت مردم فريب دنيا دانى * بذل لئيم است يا عطاى غريم است \r\n\r\nو له\r\n جاهش آن كشورى كه عرصهء دهر * زو سپنجى سراى دهقان است\r\nقدرش آن خرگهى كه كوى سپهر * قبهء پيشگاه ايوان است\r\nبر در مصر جامع نعمش * گرنه او دهر و قحط كنعان است \r\n\r\n","description":"","footnote":"","page_name":" 918 ","page_number":226},
  {"content":"\r\n\r\n آسمان خواست تا خود آرايد * به دو تا قرصه‌كش در انبان است\r\nكرمش بانگ بركشيد كه هان * اين چه نادانى و چه خذلان است\r\nبىزران را درو چه بازار است * دك‌زنان را درو چه دكان است\r\nزان سپس بر درش به كديه نشست * گوهر آكند از آنش دامان است\r\nخلق در عيش و راحتند آرى * تا جهان را ملك نگهبان است\r\nامن و فربه چرد چمان به چمن * گله‌يى كش كليم چوپان است\r\nگرگ اگر نيز هست نيست عجب * آنچه زو نيست چنگ و دندان است\r\nاندر آن موقفى كه روز نشور * زو يكى وقفه‌يى به ايوان است\r\nآسمانش ز مغفر و خود است * آفتابش ز تيغ رخشان است\r\nخيزد ابرى ز گرد و اندر وى * رمح برق است و تيرباران است\r\nدر كفش تيغ ابر توفان‌زاى * آرى آنجا كه بحر توفان است\r\nمدح رانم تو را و خاصه ز رزم * جاى بخشايش سخن‌دان است\r\nنه زبان ذو الفقار خاره شكاف * نه روان سنگ و روى و سندان است\r\nبحر سوز است تيغت ارچه مرا * خاطرى رشك بحر عمان است\r\nخامه چون رمح تو ستايد از آنك * شعلهء آتش و نيستان است\r\nاسب مومين و عرصه آتش‌خيز * تيغ چوبين و خصم دستان است\r\nفخر مهر است راى روشن تو * گر بگويم كه مهر رخشانست\r\nهمچنان بهر نسبت است ار نه * كس نگويد كه لاله نعمان است\r\nژاژكى چند مىتوانم بافت * گرچه آن نيز خاص طيان است \r\n\r\nدر صفت عهد ربيع و شاهدى ربيع نام و مدح ملك‌زاده\r\n مى نوش به هنگام كه هنگام ربيع است * گيتى ز گل و لاله پر از نقش بديع است\r\nبالغ نظر آمد به چمن عاقلهء مهر * زان دايهء ابر از پى اطفال رضيع است\r\nجان در طرب و دل به نشاط است همانا * با باد ربيعى خبر از وصل ربيع است\r\nدر ماه ربيع ارچه به عقرب در مهر است * با مهر ربيعم سخن از مهر ربيع است \r\n\r\n","description":"","footnote":"","page_name":" 919 ","page_number":227},
  {"content":"\r\n\r\n بر خون من است آن خط و طغراى ز ابرو * جان را ننهم وقع كه توقيع وقيع است\r\nاز شوق رخش نار سقر گلشن فردوس * بىذوق لبش آب خضر سم نقيع است\r\nما شيفتگان شيفتهء صنع خداييم * بر صنعت ما شنعت زهاد شنيع است\r\nگر در طلبش دل به گناهى است خطرناك * بر جرم دلم عفو ملك‌زاده شفيع است\r\nآن داور منصور كه بر حشمت او تنگ * گر چرخ رفيع است و گر دهر وسيع است \r\n\r\nو له ايضا\r\n به باغ و راغ چنان كارگاه چين به مثل * هوا حرير همىبافد و صبا ديباج\r\nز ژاله بازگشادند باغ را اكحل * ز لاله بازبريدند راغ را دواج\r\nنگر به دست چنار ورا ز دامن ابر * چو آستين كريمان كه در كف محتاج\r\nز صلب ابر بهر قطره در مشيمهء خاك * هزار صورت بندد چو نطفهء امشاج\r\nبسان ساعد سيمين از آستين سپند * ز برف سيم سلب رسته شاخهء ريواج\r\nز طرفه طرفه بدائع چو كلبهء بزاز * زمين و باغ كه بودى چو كلبهء حلاج\r\nبه كبر شاهين قمرى جهند سرو به سرو * به ناز طاوس طوطى چمد ز ساج به ساج\r\nسحر به وقت صبوحى نگار من برسيد * چو ماه چارده كامد برون ز ليلهء داج\r\nبه‌طرف چمش خمارين شكسته طرهء زلف * به پنجه‌هاى بلورين نهاده جام زجاج\r\nز دو بناگوشش رسته دو دستهء سنبل * چنان كه مىبدمد مشك تر ز صفحهء عاج\r\nدو زلف چون شب معراج و جبهه لمعهء نور * به زلفش اندر دل همچو صاحب معراج\r\nشكفته عارض او بر فراز قامت او * چو ماه كارد در زير خويش سيمين كاج \r\n\r\nدر مدح شاهزاده ملك‌آرا حاكم طبرستان و ذكر فتح تركمان\r\n نگارينا به كام دل چه سودم گر جهان خيزد * ز هجرت هر زمان تا صد زيان و آشوب جان خيزد\r\nجهان و جان خوش و زيبا بود اما نه چندانى * مرا آن روى زيبا خوش‌تر از جان و جهان خيزد \r\n\r\n","description":"","footnote":"","page_name":" 920 ","page_number":228},
  {"content":"\r\n\r\n نديدم تا رخ و زلفت ندانستم كه در گلشن * سمن از سر و بن رويد شبه از ارغوان خيزد\r\nندانم چيست بر طرف بناگوشت همىدانم * كه هر شب با خيالش از ضميرم ضيمران خيزد\r\nلب‌ودندان رخ و قامت نمودى تا شود پيدا * كه گوهر در شكر پنهان مه از سرو روان خيزد\r\nدل آرم مجمر آن آتشى كز سرو افروزد * غبارش خط سپندش خال و از زلفش دخان خيزد\r\nفسون سازى نگر هر خون كه چشمت ريزد از مردم * مرا از ديدگان آيد تو را از چهرگان خيزد\r\nاگر چشم تو مى خورد است زلفت چون سيه‌مستان * چرا گاهى به رو غلطد گهى آشفته‌سان خيزد\r\nو گر زلفت ربايد دل چرا چشمت چو عياران * گهى بيمار تابى كم كند گه ناتوان خيزد\r\nبهار حسنى و زيبد تو را رنگ و فريب اما * مرا در سينه آن بادى كه در فصل خزان خيزد\r\nچنين گوهر كه ريزم از دو چشم و خاطر گويا * كز آن بر من دل نامهربانت مهربان خيزد\r\nنخيزد از بدخشى لعل و از مازندرى ابر آن * و گر خيزد ز طبع خسرو مازندران خيزد\r\nجهان‌داور خداوندا نخواهم را نمت مدحى * به طرزى كز بنان و كلك ديگر شاعران خيزد\r\nچنان از مهر تاج و بزم بذلت بالمثل گويم * كه لعل از سنگ و شكر از نى و گوهر ز كان خيزد \r\n\r\n","description":"","footnote":"","page_name":" 921 ","page_number":229},
  {"content":"\r\n\r\n يكى دستان زنم از داستان رزم پيرارت * به سازى كز نواى راستان باستان خيزد\r\nبه سالى دو فزون باشد كز آن اندر شگفتم من * اگرچه بر سر گردنده گردون ساليان خيزد\r\nبيانش را بتشويرم همى در پايهء تختت * مرا خود تا چه از اين مختصر طبع و بيان خيزد\r\nبه خواب اندر شبى هوشم حوادث را اسير آمد * كه از يادش كنون هولم به دل بيمم ز جان خيزد\r\nسپردم سهمگين وقعه چو بر دانندهء اختر * بگفت اخترشمار اين فتنه اندر خاوران خيزد\r\nبه شش ماه اندرون آوازه شد كز كشور توران * به ايران مرزبانى با سپاهى بيكران خيزد\r\nيكى نستوه‌ديوى كاشغر بنگاه كز ريوش * ز سيماب آتش رخشان ز آتش ضيمران خيزد\r\nفسونگر همچو دستان تيغ‌زن چون رستم دستان * كه از دستان و تيغش در جهان صد داستان خيزد\r\nهم از قفچاق دشت آهنگ ايران را به جنبش در * همىگفتى فلك بر كينهء ايرانيان خيزد\r\nبدان بىمر گله آشوفته گرگان گرگان را * از آن غافل كه رمح شاه چون چوب شبان خيزد\r\nسد اسكندرستى تيغ شه يأجوج ملت را * به افسون خواستى يأجوج از سدى چنان خيزد\r\nبه حكم داور دوران كش از آرام و از جنبش * زمين آسوده‌تن خسبد فلك آشفته‌جان خيزد \r\n\r\n","description":"","footnote":"","page_name":" 922 ","page_number":230},
  {"content":"\r\n\r\n شه گيتىستان فتحعلى شه آنكه در گيتى * ز خاك درگهش هر بنده‌يى گيتىستان خيزد\r\nسوى گرگان زمين راندى ابا گردان شيراوژن * بدان عزمى كه از افراز كه سيل دمان خيزد\r\nدرنگ‌آور شدى چندى در آن دشت شتاب‌افزا * كه گفتى ز اسمانش تيغ و از خاكش سنان خيزد\r\nز گردش ابر و باران تير و جاى لاله و سروش * به راغ اندر سپر رويد به باغ اندر كمان خيزد\r\nهمش در لور و لر ديوان كمين اندر كمين پنهان * همش در جوى و جر غولان كمان اندر كمان خيزد\r\nز گرگان رود كردى عبره با فوجى گران‌جنبش * چو آن پيغمبرى كز نيل بر فرعونيان خيزد\r\nكمين را ناسزا تركان نهان در ساحل گرگان * تو ايمن كز جهان اين آشكارا از نهان خيزد\r\nكمين بگشاد ترك كاشغر ناگاه تركان را * به پيش آهنگشان در چون بلاى ناگهان خيزد\r\nبه كف هندىپرند اندر به سر بر شارهء هندى * كز آن اعجوبه عقل دوربين اندر گمان خيزد\r\nمگر بر جيش گردون همچو تركان تركتاز افتد * و يا ترك فلك برجيس‌سان با طيلسان خيزد\r\nبه رجعت گفتيى افراسياب از كشور توران * از ايران كين وى را روستم از سيستان خيزد\r\nدر آن ساعت همىديدى به گردون از دو سو لشكر * نهيب القتال افتد نفير الامان خيزد \r\n\r\n","description":"","footnote":"","page_name":" 923 ","page_number":231},
  {"content":"\r\n\r\n گران خسبد زمين از كشته در جنگ سبك‌سيرت * به گاه پويه سوى چرخ با حمل گران خيزد\r\nفلك ديدى به تيغت فتنه را گفتى كنار اولى * كه اينك شحنهء انصاف خسرو از ميان خيزد\r\nقدر بر بازويت راندى كه قدرت اين‌چنين آمد * قضا بر نيرويت راندى كه نصرت زان چنان خيزد\r\nبريق تيغ رخشان بر توانا بازوى تركان * جهان‌افروز و خرمن‌سوز چون برق يمان خيزد\r\nغرنگ رعد از حراقهء مازندرى لشكر * شهاب‌انداز و شيطان‌تاز بس آتش‌فشان خيزد\r\nدو دريا ز آب و آتش از پس‌وپيش آن‌چنان هايل * كه موج از اين و تاب از آن به اوج كهكشان خيزد\r\nتو همچون لؤلؤ و ياقوت اندر آب و در آذر * جهان را اين‌چنين اعجوبه بهر امتحان خيزد\r\nهمه پير و جوان زين تنگنا حيران ولى واثق * به هرچ آن كت ز رأى پير و از بخت جوان خيزد\r\nبرانديش از در چاه نخست آن سهمگين باره * از اين‌سو ترك پتياره چو تيرى كز كمان خيزد\r\nكه ناگه از كمين چرخ‌افكنى بگشودش آن مهره * كه با تارى دخان از ناى سوزان برغمان خيزد\r\nنخستين جنبش از جا سرد شد آن گرم هنگامه * زمانش درگذشت آن‌سان كه در آخرزمان خيزد\r\nبه چالش اندرون گردان بياغاليده تركان را * كه نه ترك اندر آن وادى دگر نه تركمان خيزد \r\n\r\n","description":"","footnote":"","page_name":" 924 ","page_number":232},
  {"content":"\r\n\r\n رمان صد خرخداى ترك از خربندهء تاجيك * بلى در تنگنا فرق از شجاع و از جبان خيزد\r\nچنان آتش زدى در بنگه تركان كه تا محشر * ز خاكش تيره خاكستر و يا تارى دخان خيزد\r\nهنوز از برق تيغ و بانگ كوست اندر آن وادى * نه از برقى شرر بارد نه از رعدى فغان خيزد\r\nشكستى لشكر توران ببستى رخنهء ايران * گشودى عرصهء گرگان چنين از خسروان خيزد\r\nخداوندا چنينم رايگان مشمر به دورانت * كه چون من بنده‌يى كمتر به دوران رايگان خيزد\r\nهمال خود ندانم اندرين خدمت به درگاهت * معزى از سمرقند ار جمال از اصفهان خيزد\r\nولى گفتن نيارم آنچه بر من خه‌خه‌اى نادان * نه دانايان بگفتندت زيانها از زبان خيزد\r\nهميشه از ره نامردمى تا خيل تركان را * خلاف ملك و دين با مردم مازندران خيزد\r\nتو را در سارى و آمل پر از خوارزميان برده * سپاهت ز آمل و سارى به مروشاه‌جان خيزد \r\n\r\nو له ايضا\r\n در خواب نشد دوش كه بينم رخ دلدار * از اختر خوابيده و از ديدهء بيدار\r\nالمنة للَّه كه پديدار شد امشب * آن صبح كه امشب نشود صبح پديدار\r\nبىمنت دلاله و بىزحمت قاصد * بىعشوهء دستورى و بىرشوهء دستار\r\nبر پاى دلم سلسله بنهاد از آن زلف * بر گردن جان نشره از آن طرهء طرار\r\nمن سلسله‌خا گشتم و او سلسله‌جنبان * من نشره‌ربا گشتم و او نشره‌نگهدار \r\n\r\n","description":"","footnote":"","page_name":" 925 ","page_number":233},
  {"content":"\r\n\r\n هم خانهء آراسته از عاطفت دوست * هم كلبهء پيراسته از زحمت اغيار\r\nدر جان اثر لطفم از آن چشم پرآشوب * در لب شكر شكرم از آن لعل شكربار\r\nآويخته بر روى چو مه طرهء مشكين * آن ماه به خرمن بد و آن مشك به خروار\r\nچون مار به خود پيچان بر قصد دل آن زلف * دل پيچان بر زلفش چون طفل كه بر مار\r\nاز چشم و لبش بود مرا باده و بادام * بىتهمت ميخانه و بىمنت خمار\r\nخفتيم همه‌شب كه نه بيدار و نه خفته * خورديم چنان باده كه نه مست و نه هشيار\r\nخورديم بسى خون و بنوشيم بسى مى * ديشب من و دل با هم و امشب من و دلدار\r\nدر بستر و بالين ز فراق و ز وصالش * امشب همه گل بينى و ديشب همه‌شب خار \r\n\r\nدر مدح خاقان مغفور و شكايت از وزارت زنجان\r\n من بنده كيست خوشخوش جور روزگار * وز جور روزگار به درگاه شهريار\r\nخاقان ابو المظفر فتحعلى شه آنك * در صولجان امرش گويى است روزگار\r\nاز خلق اوست نسخه كه بر پرنيان چين * از خلق اوست نفحه كه در صفحهء تتار\r\nاز لعل او كلامى وز آسمان نماز * از سرو او خرامى وز اختران نثار\r\nسر بر خط مثالش اگر مرد شيرسوز * پروردهء نوالش اگر طفل شيرخوار\r\nروزى كه هول شورش محشر شود پديد * يعنى كه روز رزم شهنشاه بختيار\r\nتوفد زمين معركه تفسد هواى رزم * از رخش پاىكوبش و از رمح شعله‌بار\r\nچون رعد و ابر يك به دگر اوفتاده سخت * غوغاييان معركه سوداييان كار\r\nآرد كمان ز تير زبان در دهان چنانك * لرزان زبان مار كه اندر دهان مار\r\nگاهى كمان به تير كه جانها روان به بر * گه تيغ با كمند كه تنها سبك به يار\r\nدر حومهء نبرد چو خورشيد خاورى * خورشيد خسروان جهان شاه كامكار\r\nآهن‌رباى تيغش و تيرش فلك گذر * البرزساى گرزش و رمحش سمك‌گذار\r\nخورشيد چون برآيد پيدا بود كه شب * با خيل اختران نتواند دگر قرار\r\nيك حمله از سمندش و شيران همه رمه * يك حلقه از كمندش و پيلان همه قطار\r\nشيران به جان خرند اگر رخنه‌يى ز مور * پيلان به سر روند اگر دخمه‌يى ز مار \r\n\r\n","description":"","footnote":"","page_name":" 926 ","page_number":234},
  {"content":"\r\n\r\n چونان محيط موج كمندش كشد به خويش * هرچ آيدش به پيش اگر كوه اگر سوار\r\nزى درگهش كشند به فتراك و از كمند * از هركه نام‌جويان وز هرچه نامدار\r\nگردنكشان به گردن و افسرنشان به سر * زيبارخان به زارى و رعناقدان به زار\r\nگردن به طوق اندر و افسر به سر قرين * با ياره يار ساعد و با گوش گوشوار\r\nاز زنگ بنده تا در زنگان چو قيروان * وز تنگ برده تا در تهران چو قندهار\r\nاى آستان معدلت اى پاسبان ملك * اى كز تو شد گشوده اگر عقده‌اى به كار\r\nزنگار خورده‌ايم ز زنگان من و فلك * اندر دلم نهفته و درديش آشكار\r\nگفتن نيارم ار چه شناسيم صيقلش * اى خاك پاك درگه ميمون شهريار\r\nمحروم با نصيبم و منصوب بىعمل * تحقيق يافت قاعدهء جبر و اختيار \r\n\r\nدر حكمت و موعظه و نعت النبى صلى اللّه عليه و آله و سلم\r\n مجمرى خواهم اين جهان ز شرار * مجمعى اندر آن حكايت يار\r\nتا بسوزم چو عود در آذر * تا بگريم چو ابر در آزار\r\nالحذر از سپهر حادثه‌زاى * زينهار از جهان بىزنهار\r\nقطره‌يى بيش نيستى اول * جيفه‌يى مانده هم در آخر كار\r\nجسم لاغر ولى همان آماس * نفس فربه ولى چنان ناهار\r\nآن يكى مرده ليك در مرد او * اين دگر زنده ليك بر مردار\r\nگر شناور نهنگ اندر بحر * ور تناور پلنگ در كهسار\r\nبىثباتند قهر يزدان را * اگر آن ساكن است و اين سيار\r\nتيره و تار دل چو گور يهود * رخ برافروخته چو شمع مزار\r\nكافر ار كافرى كشد نبرد * جز و بال و نكال و عيب و عوار\r\nاى عجب نفس اگر كشد گردد * مظهر غيب و مظهر اسرار\r\nساليان سوى مشرق و مغرب * در تكاپو كه يار خواهم يار\r\nدوست در ديده و تو ديده به راه * يار در خانه و تو در بازار\r\nدرد دين گر به جان فروشندت * بخر آنگه روان به دل بسپار \r\n\r\n","description":"","footnote":"","page_name":" 927 ","page_number":235},
  {"content":"\r\n\r\n اولت درد و آخرت درمان * دل بدست آرو زان سپس دلدار\r\nپا ندارى چه مىدرى موزه * سر ندارى چه مىخرى دستار\r\nديده مرمود و عيب بر خورشيد * خواجه مزكوم و ننگ بر عطار\r\nهست مشهود بىميانجى عقل * نور از هور و سايه از ديوار\r\nگر تو را نور بايدى ز ميان * خيز و ديوار خويشتن بردار\r\nتا تو در بند نقش ديوارى * هور بگذشت خواهد از ديوار\r\nگر ز من بنده باورت نايد * روز اشرار جوى وز اخيار\r\nسايه بىنور آن‌چنان بوجهل * نور بىسايه احمد مختار\r\nنكتهء حرف آخرين مسطر * نقطهء حرف اولين پرگار\r\nخاك پايش به صورت و معنى * فرش را دست و عرش را دستار\r\nديده را نور و مغز را دانش * سينه را سوز و نطق را گفتار\r\nنوريان زان به نور ازبس عجز * ناريان زان به ناز و استكبار\r\nچون ز تو نور و نار بهره برند * و قنا ربنا عذاب النار \r\n\r\nدر صفت حالات خود و تخلص به مدح امير المؤمنين على ( ع )\r\n مرا از مدار سپهر مدور * يكى راز بشنو يكى باز بنگر\r\nازآن‌پس كه آزرم را لب ببندم * ز نه‌ماهه روزى و يك قطره گوهر\r\nاز آن خون كه اكنون زدى ديدگانم * يكى جوى جيحون يكى بحر اخضر\r\nنگويم به سيما و بالا و پهنا * از آن قطره گر ياد نارم نكوتر\r\nزمانى بپرورد از مهربانى * به مهدم چو دايه به دامان چو مادر\r\nپى پرورش داشتندم چو گردون * ز بالين به بالين ز بستر به بستر\r\nلبان از لبن چون بشستم نشستم * به بازى برزن به شادى منظر\r\nبه دو قرص گردون به شام و سحرگه * همى شيفته بر چو بر خواب و بر خور\r\nسفه را چو امروز چون گو به هر كو * سر از پا ندانستمى پاى از سر\r\nچو بگذشت از آن نيز بگذاشتندم * به تعليم استاد و ترقيم دفتر \r\n\r\n","description":"","footnote":"","page_name":" 928 ","page_number":236},
  {"content":"\r\n\r\n هنوز از الف با ندانسته جهلم * بزد راه دانش كه اينت نه درخور\r\nپدرت آن‌چنان حد چنين وز نياكان * كه هريك ز خدمت به نعمت توانگر\r\nچنين چون شنيدم بدين بويه پويا * از آن ره بدين ره ازين در بدان در\r\nبه وسواس افلاس با جهد مقدور * كمر بسته از بهر زرق مقدر\r\nبه درگاه دارا تقرب فزودم * همى رازدار و همى سازگستر\r\nسپهرم به پيروزى افراشت رأيت * جهانم به كين‌توزى آراست لشكر\r\nگهى از فكر آب سودم به هاون * گهى از بطر باد بستم به چنبر\r\nمن اندر تخيل فلك در تأمل * من اندر فسانه جهان فسونگر\r\nزريرم به گل درنشانيد و مويم * به كافور بسپرد و بسترد عنبر\r\nسپيدى ز دل بر به عنبر بيفشاند * سياهى عنبر فزودم به دل بر\r\nفرومانده در پنجهء نفس مغرور * دلى بر به دندان و جانى به غرغر\r\nازو حاصلم گوهر و زر به خروار * ز چشمان پرگوهر و روى چون زر\r\nامل همچنان تازه‌روى و جوان‌خو * اجل همچنان فتنه‌جوى و ستمگر\r\nمرا دل ازين سبز كاخ مصعد * مرا تن درين ديو لاخ مقعر\r\nبه سوزش چو سيماب و كانون آتش * به كاهش چنان چونكه در آب شكر\r\nبه غوغا در از فكر و وسواس و سودا * چو جان سخنگو چو عقل سخنور\r\nهمان شير جان سخره غوغاييان را * ز روباه‌بازى نفس مغمر\r\nبه حيرت ز بازى چرخ ملاعب * به ضجرت ز تذوير دهر مذور\r\nبه سرپنجهء نفس اندر شكنجه * چو روباه پيرى به چنگ غضنفر\r\nهمى مغز نابخرد انديشه سازد * گشايش ز گردون رهايى ز اختر\r\nظفر يافت خواهم گرم درپذيرد * بسگبانيش پادشاه مظفر\r\nعلى ولى محيى شرع يزدان * وصى نبى مفتى چار دفتر\r\nبناميزد آن تيغ روشندل او * كه هم آتش دوزخ و آب كوثر\r\nقدر قبضه و آهنش بيضهء خور * قضا تيزى و جبرئيلش آهنگر\r\nاز آن برقى و ظلم را هرچه خرمن * از آن حرفى و كفر را هرچه كيفر \r\n\r\n","description":"","footnote":"","page_name":" 929 ","page_number":237},
  {"content":"\r\n\r\n امل در خمش در خم گيسوان دل * اجل در دمش اندر آتش سمندر\r\nتبه تيغ از خاره آمد عجب بين * فزون تيزيش از دل‌سخت كافر\r\nايا رازق از امر رزاق بىچون * و يا خالق از حكم خلاق داور\r\nصغير و كبيرت به جان بنده و تو * ز هر اكبرى اكبر اللّه اكبر\r\nندانم چو من بنده اندر پذيرد * كسى كش به جان جبرئيل است چاكر\r\nبه معمارى ذات تو گشت معمور * مر اين كاخ چاراصل نه طاق شش‌در\r\nز نهى و ز امر تو پايند و پويند * گر اين بوم اغبر گر اين بام اخضر\r\nبه قرآن به كعبه به ايمان به زمزم * به خون شهيدان به زهراى ازهر\r\nبه شرع متين كو ز تو يافت رونق * به دين مبين كو ز تو يافت زيور\r\nبه كام شهيدان به پهلوى زهرا * كه بستند از آب و خستند از در\r\nبه انفاس قدسى به اجساد طاهر * به جان تو يعنى به جان پيمبر\r\nيكى دست گيرم كه از پا فتادم * ازين شوم نفس خسيس ستمگر \r\n\r\nدر ذكر فتوحات خراسان و روم و بيان وفات محمد على ميرزا\r\n ز آثار عزم خسرو پيروز دادگر * خواهم يكى بمانم اندر جهان اثر\r\nاز سير هفت اختر غدار جان‌شكار * وز گردش سپهر جفاكار دل‌شكر\r\nتا چون خرام كرد و چنان گشت حال دهر * از كشتشان ز انده و شادى و خير و شر\r\nآراستم لطيفه و پيراستم قلم * برداشتم صحيفه و بنگاشتم به زر\r\nدر سال هفت از چه رسى از پس دو صد * بعد از هزار هجرت از حجره و حجر\r\nهنگام آنكه خسرو پيروز نوبهار * بر كين وى ز خيل رياحين كشد حشر\r\nپيكان ز غنچه سازد و خنجر ز بيد برگ * رايت ز سرو بركشد از گل كند سپر\r\nگفتى ز سعى ابر همى بهر جيش شاه * از خاك تير خيزد و از آسمان تبر\r\nبر جاى سرو نيزه برويد به باغ و راغ * بر جاى سبزه تيغ بجوشد به كوه و در\r\nخسرو سپه كشيد ز رى سوى خاوران * چونان كه برفروزد در بامداد خور\r\nآوازه شد به تركان از جنبش سپاه * زان پيشتر كه يابد از دامغان گذر \r\n\r\n","description":"","footnote":"","page_name":" 930 ","page_number":238},
  {"content":"\r\n\r\n تا سيل فتنه بندند از مشت خار و خس * جنبيد خيل تركان از تنگ غاتقر\r\nوز خاوران نخست حسن شاه آنكه نيست * ماهى چنان به نخشب و سروى به كاشمر\r\nآگاه شد ز جنبش تركان كينه‌توز * از امر بحرسوز شهنشاه بحر و بر\r\nبا نيزهء فراخته با تيغ آخته * از مرز خاوران به در ملك كاشغر\r\nلشكر كشيد و راه بريد و سپه دريد * كشور گرفت و قلعه گشود و ستاند زر\r\nراند اين خبر به درگه دارا كه اين چنين * پرداختم سراسر توران ز شور و شر\r\nآمد خبر به درگه دارا كه از دو سوى * از روميان به ايران گشتند رخنه‌گر\r\nدر سد رخنه‌شان به دو شهزادهء دلير * پيكى گسيل گشت سبك‌پاى و تيزپر\r\nبردند طاعت شه و بر صيد روميان * چونان دو شاه‌باز سبق‌جو ز يكدگر\r\nاز رزم شاه غازى عباس شاه ترك * آن بخت و فتح و نصرت و پيروزى و ظفر\r\nدر پيشگاه حضرت سلطان به روز بار * داد از قصيده خامهء دستور از آن خبر\r\nدولت‌شه جوان كه بدى باختر خداى * از امر كدخداى جهان شاه نامور\r\nچون برفراختى قد يك جويبار سرو * چون برفروختى رخ يك بوستان زهر\r\nآن جويبار سرو كه‌اش بيخ و شاخ عدل * آن بوستان زهر كه درو رنگ و بو هنر\r\nبر عزم روميان سوى موصل زمين كشيد * لشكر به ساز رزم ز كرمانشهان به در\r\nبا فره سياوش و فر فراسياب * با بازوى تهمتن و نيروى زال زر\r\nبشكست فوج روم و به بغداد راند جيش * چون موج جست ز آب دياله سبك گذر\r\nشد سيل‌سان به ساحل دجله عنان‌گشاى * يكسان شمرده كوه و در و دشت و جوى و جر\r\nبغداد كدخداى به جان چون مفر نديد * زنهارخواه جسته به حصن اندر آن مقر\r\nناچار ماند و چارهء آن را شفيع خواند * از پيشواى دين كه نبودش جز آن مفر\r\nبخشود شيخ بر وى و زان پس شرف فزود * بزم جلال دولت‌شه را پيام‌بر\r\nآن يك جهان جلالت و اين يك سپهر جاه * آن يك زمين فروتنى اين يك‌زمانه فر\r\nگفت و شنفت و پذرفت گوينده خاست خفت * در رنج شاه عذرپذير خطا شكر\r\nشه داد امان و ليكن دهرش امان نداد * از شاه و دهر مردى و نامردمى نگر\r\nديگر كنيم قصه كه آيين روزگار * هردم به عادت دگر و حالت دگر \r\n\r\n","description":"","footnote":"","page_name":" 931 ","page_number":239},
  {"content":"\r\n\r\n از داستان رزمش برسان باستان * شب را نديم بودم با شاهد فكر\r\nدر نامه مىنشاندم از بوى او عبير * وز خامه مىفشاندم در كام او شكر\r\nدر انتظار پيك بشارت‌رسان فتح * زان سان كه فتح بود از آن شاه منتظر\r\nناگه صرير خامه به آهستگى سرود * كانديشه‌ها هبا شد و اميدها هدر\r\nدفتر به تاب رفت و مرا دل به اضطراب * كام دوات خشك و مرا ديده ماند تر\r\nباد سحر نكايت نوميدى اى دريغ * برخواند و آه ز آيت نوميدى سحر\r\nخادم ز در درآمد و گفت اى سياه‌كار * شامت سياه صبح ز شامت سياه‌تر\r\nاينك به در سفيرى بر پا ز جيش شاه * در خاك و خون ماتميان پاى تا به سر\r\nتن در درنگ و جان به شتاب ازبس اضطراب * نه ديده راه‌جوى و نه انديشه راهبر\r\nالقصه درشدم به چنين حالتى فگار * غم را پذيره گشتم و آمد به خانه در\r\nخطى دو از وزير نه خط شطى از سرشك * از حد سيروان شده تا سد شوشتر\r\nخطى كه از نظارهء آن ديده گشت كور * حرفى كه از شنيدن آن گوش مانده كر\r\nكافتاد سروقامت دولت‌شهى ز پاى * از كشتهء كديور دهر آمد اين ثمر\r\nباز جهان ربودش و معدوم از آن نشان * گرگ اجل دريدش و محروم ازو نظر\r\nزان پس كه نام جست ز فتح سپاه روم * آمد پى گشادن بغداد پىسپر\r\nتنگى گرفت گام دوعالم از آن گشاد * تلخى گرفت كام دو گيتى از آن شكر\r\nزى تخته‌اش ز تخت كشاندند ناگهان * بگذشت از آن گذر كه نبودش از آن گذر\r\nبر دل از اين حديث چو آكنده شد شرار * بر جان ازين خبر چو پراكنده شد شرر\r\nبا جمع نوحه‌گر همه‌شب به افغان و سوز * دل با اميد از سحر و ديده را سهر\r\nچونان امل دراز و چو روز اجل سياه * پيوسته شب تو گفتى با موى مويه‌گر\r\nپروردگان نعمت دولت‌شهى به‌پاى * هم نعمتش به سفره و هم كسوتش به بر\r\nاز آه‌مان بتاب هرآنكش فلك گذار * وز اشكمان خراب هرآنچش به رهگذر\r\nتا وقت آنكه ماتميان را سپيده‌دم * بر خوان غم ز خون جگر ساخت ماحضر\r\nبا مرغ ناله كردم و با صبح جامه چاك * هم مرغ ناله‌گر بد و هم صبح جامه در\r\nلرزان و زردروى خور از خاوران دميد * گفتى همىبتابد خواهد ز باختر \r\n\r\n","description":"","footnote":"","page_name":" 932 ","page_number":240},
  {"content":"\r\n\r\n يك كوهسار چشمه دو چشمم ز خون دل * يك لاله‌زار دامنم از پارهء جگر\r\nهمرنگ شب پلاسى و اخترفشان ز چشم * چون دادخواه گاه تظلم به دادگر\r\nتا درگه ملاذ سلاطين ز بىخودى * رفتم چنان كه يكسان پيموده بام و در\r\nبرخاست از فصيل و ز كرياس بارگاه * بانگ نفير و ناله و فرياد از آن نفر\r\nازيك‌طرف اميران با حشمت خطير * ازيك‌طرف دبيران با وحشت خطر\r\nآن يك فكنده تيغ كه اى مجرى قضا * وين يك شكسته خامه كه اى مفتى قدر\r\nچون نام او نخوانى بارى تو در ميان * چون كام او نرانى بارى تو در كمر\r\nاز زادگان خسرو كش چرخ تندرو * سالى سه چار گشته و يا نيز بيشتر\r\nچون طفل مصر كيد زليخاى دهر پير * برخواند بر عزيز و شد اين قصه مشتهر\r\nلختى به كار دهر فراديد و زان سپس * شاهانه ندبه كرد بر آن شه‌نشان پسر\r\nكاى تخت را ز حسرتت از لعل خون به دل * وى تاج را ز لؤلؤ تر آب در بصر\r\nپاكيزگان به زارى بنشسته با دريغ * دوشيزگان به خوارى افتاده دربه‌در\r\nگفتى شكست دستهء نسرين به كاخ و كوى * گفتى گسست رشتهء پروين به بام و در\r\nمشكين سلب به برشان از عبقرى حرير * نيلى قصب به سرشان از تبتى و بر\r\nاندر پرند مشكين رخشان به روشنى * در تيره‌شب چو مشترى و زهره و قمر\r\nبس چنگ رود زن ز عنا گشته روى زن * بس ناى نغمه‌خوان به عزا گشته نوحه‌گر\r\nباريد سنگ محنت و دلشان به هم شكست * آرى حجر بيايد تا بشكند حجر\r\nشه را خلف ببايد و انصاف و عدل و داد * خرم پدر كه عدل بماند ازو پسر \r\n\r\nو له ايضا\r\n پس از ستايش يزدان و نعت پيغمبر * سزد مآثر خاقان مفاخر دفتر\r\nابو المظفر فتحعلى شه غازى * كه موكبش را اندر ملازم است ظفر\r\nاگر ندانى آثارش از زمانه بجوى * كه در زمانه ازو ماند بس شگفت اثر\r\nبه راى كشورساز و به تيغ كشورسوز * به عزم لشكردار و به رزم لشكر در\r\nيكى ستوده جهانبان كه نظم ملك جهان * چنان نهاده كه دين را نظام پيغمبر \r\n\r\n","description":"","footnote":"","page_name":" 933 ","page_number":241},
  {"content":"\r\n\r\n يكى فرشته كه گفتى سرشته بار خداى * ز عدل و داد و ادب وز هزار گونه هنر\r\nيلان توران او را به طوع گردن نه * سران ايران او را به طبع فرمان‌بر\r\nجهان‌ستان و ممالك‌گشاى و كشورگير * فلك‌سرير و ملك‌سيرت و فرشته‌سير\r\nزمين ز رويش روشن چو روز از خورشيد * زمان ز رايش گلشن چو بوستان ز مطر\r\nبه روز و شب پى رزمش نه روز بود نه شب * ز ماه و خور پى بزمش نه خواب بود نه خور\r\nبه چابكى و دليرى چنو سوار نديد * اگرچه پور پشنگ و اگرچه رستم زر\r\nهميشه تيرش پيش از خيال در دل خصم * به فرق تيغش پيش از نهادن مغفر \r\n\r\nدر مدح نواب طهماسب ميرزا گويد\r\n دلم گه بستهء حورى پريزاد و پرىپيكر * گهى جان خستهء تركى ملك‌خوى و ملك‌منظر\r\nيكى تركى جهان‌آشوب و توسن‌خوى و سن‌سن‌گو * به عشوه آفت سلطان به غمزه غارت لشكر\r\nرخش را زهره و لاله ز مشكش گرد مه هاله * لبش رنگين‌تر از لاله دلش سنگين‌تر از مرمر\r\nبه باغ اندر نديدستى كجا بار آورد سروى * بناميزد به باغ اندر مرا سرويست بارآور\r\nمه و بادام و شكر نار و سيب و پسته و خرما * گل و نسرين و سنبل لاله و سورى و سيسنبر\r\nبه مرجان اندرون لؤلؤ به عنبر اندرون لاله * حجاب لؤلؤاش مرجان نقاب لاله‌اش عنبر\r\nچو سالش چارده گفتم به ماه چارده او را * كنم نسبت به من افروخت چون بر خار تند آذر\r\nنه مه را رخ سمن و اندر دهن شيرين سخن باشد * سمن در پردهء سنبل سخن‌پروردهء شكر \r\n\r\n","description":"","footnote":"","page_name":" 934 ","page_number":242},
  {"content":"\r\n\r\n چو من مه را دهان نبود كه نزد خواجه بوسد خاك * چو من مه را زبان نبود كه خواند مدحتش از بر\r\nروان را دانش و تن را توان و طبع را شادى * زبان را نطق و دل را جان و جان را قوت و جوهر\r\nقياس عقل را بنيان اساس فضل را برهان * جهان جود را اركان سپهر مجد را محور\r\nوفا با عهد او چونان كه بود در عنبر سارا * سخا با دست او چونان كه مستى در مى احمر\r\nنتابد بار فربه شخص لاغر زان شدى بىدل * ز مهر او دلت فربه ز هجر او تنت لاغر\r\nنه من اندر شب محنت ترا زارىكن بالين * نه من اندر غم هجران تو را يارىده بستر\r\nدر آب چشم تو هر شب به بالين زلف مشكينم * چنان بينى كه اندر چشمه‌ساران شاخ نيلوفر\r\nدلت در چنبر زلفم همى هر شب حزن سازد * اسيران را حزن خيزد بلى از حلقهء چنبر\r\nتو ريزى خون ز ديده روى من گلگون شگفتى بين * مگر در باغ رنگ از لاله گيرد لالهء ديگر\r\nاز آن روزى كه ديدم ز آستين دستى برون دستم * دريده آستين گه بر گريبان است و گه بر سر\r\nصنم پيكر بت آن رشك بت آذر كه از هجرش * دلم اشكسته‌تر زان بت كز ابراهيم بن آذر\r\nدو رامشگر بت چابك كه از هجرانشان دارم * دلى در چنگ غم نالان چو چنگ آن دو رامشگر \r\n\r\n","description":"","footnote":"","page_name":" 935 ","page_number":243},
  {"content":"\r\n\r\n چو آن كشور دلى دارم خراب از دورى ياران * به ويرانى كشد آرى چو بىسلطان شود كشور\r\nالا اى درگه‌ات عالى كه بينم سدره‌ات خالى * ز سرو پيكر دارا ز مهر طلعت داور\r\nالا اى خسروى مشكو تهى بينم تو را هر سو * ز روى ماه مشكين مو ز چهر شاه مهر افسر\r\nپريده بلبل از باغ و كشيده پا ز راغ آهو * به باغ اندر غراب ايدون به راغ ايدون دواب اندر\r\nگر از بصرى گلاب و درغمى باده اثر جويى * روان اشك است در ديده روان خون است در ساغر\r\nبه‌جاى سودهء نيفه ببويى تودهء جيفه * به‌جاى طبلهء عنبر بجويى تل خاكستر\r\nنه بويا اندر آن سنبل نه گويا اندر آن بلبل * نه زيبا اندرو سوسن نه بينا اندرو عبهر\r\nشد ايوان جاى ديوان گشته مسند پايمال دد * به‌جاى آهوان گوران به‌جاى ماهيان اژدر\r\nبه جان منت پذيرم كايزد از طهماسب شه زان پس * فروبنشاند آن آتش بهشت آورد در محشر\r\nبر آن درد است او درمان بر آن كفر است او ايمان * بر آن زخم است او مرهم بر آن ظلم است او داور\r\nثنايش بيش ازين دانم نتانم گفتن ازآن‌رو * نجنبد تا دل از مهرى نجنبد خامه بر دفتر\r\nبسى كوشم كه نخروشم بجوشم ليك از آن شنعت * مرا ريگ است در موزه مرا ديگ است در آذر \r\n\r\n","description":"","footnote":"","page_name":" 936 ","page_number":244},
  {"content":"\r\n\r\n مجنبان لاشه در رزمى كه دستانى كند رستم * مپران باشه در روزى كه توفانى كند صرصر\r\nچو ياد وصلتان آرم دو چشم من همه دريا * در آن دريا تنم كشتى بر آن كشتى غمت لنگر\r\nدر اين دهر عفن تا كى دلت را رأى آسايش * در آن شهر عطن تا كى تنت را جاى آبشخور\r\nبيا تا بنگرى شهرى در او از هر طرف خوبان * حيا از چهرشان پيدا وفا در مهرشان مضمر\r\nدرختانش همه طوبى و مرغانش همه طوطى * به طوطى هم‌زبان بلبل به طوبى تكيه‌زن عرعر\r\nز البرز و خزر آرد شمالش گوهر و لؤلؤ * ز دريا و ز كوه آرند آرى لؤلؤ و گوهر\r\nنه از شيخش ترا شنعت نه از ميرش تو را منعت * ضعيفانش همه رستم لئيمانش همه جعفر\r\nچه جاى بزم بگزينى همان رود و همان ساقى * چه جاى رزم انديشى همان تيغ و همان مغفر\r\nمكافات مديح خواجگان سست‌پيمان را * ز نظم خويش بسراييم اندر مدح يكديگر\r\nبه طيبت شعر برسنجيم در ميزان چو كوه و كه * من از سعدى تو از عاشق من از ناصر تو از آذر\r\nز نسج لفظ خوش ديبا چنين آراستم زيبا * بر آن ديبا ز معنى كرده زيبايى نكومنظر\r\nچنان زيبا نبينى گر بجويى در همهء خلخ * چنان ديبا نجويى گر بپويى در همه ششتر \r\n\r\n","description":"","footnote":"","page_name":" 937 ","page_number":245},
  {"content":"\r\n\r\n\r\nدر نصيحت و موعظهء نفس و مدايح ائمهء هدى\r\n از گشت چرخ و گردش اين نيلگون حصار * فرسوده شد تن و نگرفتيم اعتبار\r\nاز بار غم به خم شد و از نار دل خزان * آن قد همچو سروم و آن روى چون بهار\r\nبس چشمه‌ها كه چشمهء حيوان از آن به شرم * بر جاى آب خاكش آكنده از غبار\r\nبرخيز شير زين يله گرگان پرفساد * بگريز تيز زين گله حيوان بىفسار\r\nطفلى هنوز بازى طفلانه مىبرد * زى ديو پرفسانه و زى مار پرنگار\r\nچون كودك از چه از سر بازيچه خندخند * خواهى گريست با دل پيرانه زارزار\r\nديوى گزيده جاى سليمان زهى شرف * ريوى خريده همسر قرآن زهى فخار\r\nخارى به دست كرده برو برفشانده گل * مارى به جيب برده بر او كرده صد نگار\r\nآرند زهر بر لب و گويند دم مزن * دارند تيغ بر سر و گويند سر مخار\r\nزين‌گونه مىندانم جز نسل فاطمه * زين قوم مىنبينم جز اهل هشت و چار\r\nيا خسته نوش‌لبشان از زهر جانگزا * يا كشته پاك تنشان از تيغ جانگذار\r\nمسپار با بخار عفن عرصهء ختا * مخرام با بخور بجز صفحهء تتار\r\nخاراست يار تو بمدم باد بر بروت * زار است كار تو بمچم سوى كارزار\r\nچون پاى نبودت هوس كفش زر مدوز * چون سر نباشدت طمع تاج زر مدار \r\n\r\nدر تهنيت عيد غدير خم و مدايح حضرت شاه اوصيا ( ع )\r\n خجسته روز چنين ساق عرش را خلخال * خجسته روز چنين باغ خلد را زيور\r\nنشست بر سر منبر على به‌جاى رسول * پسر نشيند آرى همى به‌جاى پدر\r\nسياه نتوان هرگز به آه طلعت ماه * به گل نشايد اندود نيز چهرهء خور\r\nنثار بارگه اوست جان اگر در تن * غبار خاك ره اوست عقل اگر در سر\r\nبه اهل بيت وى اين بوم خاك و بام فلك * چو اهل نيست مر اين خانه را چه بام و چه در\r\nنفير روز پسين شيهه‌ايش از دلدل * زمين و چرخ برين خطوه‌ايش از قنبر\r\nز قهر و لطفش اگر آن سعير و اين جنت * ز مهر و عنقش اگر اين حميم و آن كوثر\r\nاگرنه واسطه مهرش به دل چه سور و چه سود * اگرنه عارضه كينش به جان چه شور و چه شر \r\n\r\n","description":"","footnote":"","page_name":" 938 ","page_number":246},
  {"content":"\r\n\r\n عقال داورى چار ضد كه بگشايد * اگرنه عاقلهء ذات او بود داور\r\nشكال ياورى هفت شكل چون بندند * اگرنه امرش در نظم شش‌جهت ياور\r\nبه مهر اوست گر از قهر تافتند ايدون * ز نام اوست اگر گام يافتند ايدر\r\nيكى به ماه ز ماهى يكى ز چاه به گاه * يكى ز دار به گردون يكى به گل ز آذر\r\nچو اينش مايه خجل آيم از ستودن او * به كندن در خيبر به كشتن عنتر\r\nچو اينش پايه روا باشد ار بنسرايم * چه كرد در صف صفين چه برد از بربر \r\n\r\nفى الحكمة و المعرفة و الحقائق\r\n از خار نرويد هميشه جز خار * وز مار نزايد هماره جز مار\r\nاى خار دلم را بسى بخاران * اى مار تنم را همى بيوبار\r\nاين دل كه بلرزد چو خار برزن * اين تن كه نيرزد به خاك بازار\r\nتن لاشه خرى دان و گردهايت * بار است بر آن همچو خاشه و خار\r\nآن لاشه خرت چيست طعمهء گرگ * اين خاشه و خار تو لقمهء نار\r\nتا مشتريش زين قبل كه باشد * خر تابع بار است زى خريدار\r\nگر گل بردش تا نعيم گلشن * ور خار برد زى جحيم فخار\r\nاين بارت از خر هلا فروهل * زان پيش كه مانى به بار خروار\r\nاين جان چو عيسيت را بپرور * تا چند خرت را برى به پروار\r\nگر چرب برى گوشت عيش قصاب * ور نرم كنى پوست سود قصار\r\nقصاب خرت كيست مرگ بنديش * قصارش مار است و مور هشدار\r\nخر كس نچراند به باغ مينو * كس خار نكارد به راغ و گلزار\r\nتو خار بپرورده‌اى كه اين گل * تو خر بچرانيده‌اى كه اين يار\r\nرو عيسى جان را به سر نه افسر * اين لاشه خرت را رها كن افسار\r\nشمع است تو را جان و دل به هر جمع * تو شمع نهاده به پشت ديوار\r\nهم‌خانگى نفس و جانت با هم * هم‌خانگى طوطى است و مردار\r\nرو جان بطلب كاندرو است جانان * رو دل بطلب كاندروست دلدار \r\n\r\n","description":"","footnote":"","page_name":" 939 ","page_number":247},
  {"content":"\r\n\r\n تو پردهء خويشى نه او به پرده * مستور كجا ماند آنكه ستار\r\nچشم است پى ديد و لب پى گفت * تو چشم به گفتار و دل به ديدار\r\nبيدار بود پاس‌دار خفته * خفته نبود پاس‌دار بيدار\r\nاين پاى و پرت را به عكس مپسند * پرواز ز پر جو ز پاى رفتار\r\nسوفار به زه برنهند مردم * پيكان ننهندش به‌جاى سوفار\r\nشهباز تو را صيد مرغ عرش است * زى جيفه چرا مىبرى به اشكار\r\nعرشى كه مر او راست شرع سلم * شرعى كه مر او راست عرش آثار\r\nاى صاحب ديوان به شعر اندر * از عرش وز شرعت خوش است گفتار\r\nبس خوانده اين شعرها بر نفس * بس برده اين زخم پيش عطار\r\nپيوندش كردى به شاخ حكمت * يك ميوه نياورد اين سپيدار\r\nدر پردهء پندار ماندى از جهل * با عقل بدر پرده‌هاى پندار\r\nانبار خدايى است خانهء دل * تو بار هوا اندرو مينبار\r\nزودا كه ببينم تو را در آذر * بر جانت پسندى ز بس‌كه آزار\r\nآن روز كه زايند مرد چون زن * مرگ است بس آسان و زيست دشوار\r\nطومار عمل هر طرف به پرواز * آن روز كه گردد سپهر طومار\r\nظلمى كه تو كردى به خويش آن روز * تو ظالم و حاكم عزيز قهار\r\nاين عمر به آخر رسيد و كارى * نايد ز من الا كه توبه از كار\r\nخواهم ز پس مرگ خاصه آن روز * غفران ز تو دامن اى خداى غفار\r\nماييم و شفيعان روز محشر * اميد من از اهل بيت اطهار \r\n\r\nو له ايضا\r\n تا به كى از جهان برى آزار * خنك آن كز جهان بود بيزار\r\nماندگان را نهفته ماند آمال * رفتگان را نگفته ماند اسرار\r\nاى تو مقهور نفس بر روزيت * لمن الملك گويد آن قهار\r\nتو به كردار خويش مغرورى * باش تا عجزت آرد آن كردار \r\n\r\n","description":"","footnote":"","page_name":" 940 ","page_number":248},
  {"content":"\r\n\r\n همه روزيت از جهان حشر است * گر تو دارى به روز حشر اقرار\r\nاى بسا كاخ آسمان‌آسا * اى بسا قصر قيصرى آثار\r\nاندرين عمر خويش ديدستم * كه نه معمور ماند و نه معمار\r\nبس عمارات دلنشين متين * بس بناهاى محكم و ستوار\r\nباغ او را خزان بخستى راه * كاخ او را جهان نديدى بار\r\nپاى سروش به گل ولى در دل * بار سروش ز دل ولى بىبار\r\nقمريانش چو مقريان بر شاخ * بلبلانش چو مطربان بر تار\r\nبه نواهاى خوش سرودندى * اى خوشا سال و خرّما سالار\r\nديدم آن را كه خفته اندر خواب * مىببيند كجا شود بيدار\r\nروضه‌يى ليك بىدر و رضوان * جنتى ليك بىگل و گلزار\r\nابر او را به‌جاى باران اشك * نهر او را به‌جاى آب بحار\r\nداغ بر لاله برگ سوخته عود * برگ لاله به داغ ساخته نار\r\nساقيان را به جام مل همه خون * گلبنان را به‌جاى گل همه خار\r\nنارون را به‌جاى سايه شرر * ناربن را به‌جاى نار شرار\r\nزرد بافد صبا حرير زرير * سرخ دارد هوا رخ گلنار\r\nشسته در خون چو نار جامه زرير * كرده رخ چون زرير شاخ انار\r\nرخ خراشيد نقش ديوارش * متحير چو صورت ديوار\r\nزايران را به عذر مىگفتند * ليس فى الدار غيرنا ديار\r\nمطربان را گسسته راه نفس * چنگيان را شكسته پاى قرار\r\nچنگشان تنگ چون دل مزمر * خنگشان لنگ در صف مضمار\r\nغله‌بان موش و گله‌بانش گرگ * برزگر مور و مرزبانش مار \r\n\r\nدر صفت عيد نوروز سلطانى و مدح حضرت صاحبقرانى فتحعلى شاه\r\n مطربان باغ آغاز طرب كردند باز * لعبتان راغ لعبى بوالعجب كردند باز\r\nجشن نوروز عجم را مرغكان بر شاخسار * خوش‌نوا آهنگ نوروز عرب كردند باز \r\n\r\n","description":"","footnote":"","page_name":" 941 ","page_number":249},
  {"content":"\r\n\r\n نوعروس باغ را از سرو قد وز لاله خد * موى سنبل روى گل وز غنچه لب كردند باز\r\nحله‌شان در بر دريد از دست صرصر در خزان * از حرير سبز و استبرق سلب كردند باز\r\nنونهالان از تب و لرز خزان تب‌خالها * بر لب آوردند مانا رفع تب كردند باز\r\nجم نشان فتحعلى شه آنكه از نامش همى * فخر را فتح و علا اصل و نسب كردند باز\r\nآنكه از رايش به گردون ذره را سير اوفتاد * اختران را روشنان زان رو لقب كردند باز\r\nچون سليمان اسپرى شد امتحان را از شهان * نقشها بستند و ذاتش منتخب كردند باز\r\nاز نظيرش هفت باب و چار مادر را به طبع * تا ابد آن را عقيم اين را عزب كردند باز\r\nطاعت يزدان ازو رونق پذيرفت است از آن * طاعتش واجب سپاسش منتخب كردند باز\r\nطبع گيتى را كه از كافور دى آمد هرم * ساقيان برنايش از بنت العنب كردند باز\r\nالحذر دلهاى مسكين شاهدان در بزم عيد * زلف مشكين دام بر سيمين غبب كردند باز\r\nاندر آمد مژده را پيكى كه ايدر جيش شاه * فتح بلخ و مرو چون مصر و حلب كردند باز\r\nختليان را تا در ختلان عنان دادند چست * تا در دهلى نهيب اندر نهب كردند باز\r\nاز بريق رمح و برق تيغ و رعد گاودم * دار ملك خان و قيصر پرشغب كردند باز\r\nاز حدود كابلستان تا به مرز نيمروز * روز افغانان ز گرد تيره‌شب كردند باز\r\nسحر آن فرعونيان را چون عصاى مردخوار * همچو پيچان اژدران بىجان خشب كردند باز\r\nزرد و لرزان بس ز تاب پنجهء كندآوران * همچو شاخ روين آن رويين قصب كردند باز\r\nبر عصا به پرچمش بستند و از خون صندلش * رنج سر را بر جبين و بر عصب كردند باز\r\nمهرهء حراقه را بر رجم ديو مملكت * چون شهاب آسمانى ذو ذنب كردند باز\r\nبيم حرب شاه را كابل خدايان بىدرنگ * از هرى زى كابل آهنگ هرب كردند باز\r\nراهشان بربست عزم شاه و دام افشاند بخت * صيدشان آسان چو رزق بىطلب كردند باز\r\nمرغ را پرواز اگر بهر رهايى داده‌اند * نيز بهر دام پروازش سبب كردند باز\r\nتا زهاب سيل مرگ از خويش بندند آن گروه * سد راه سيل گنجى از ذهب كردند باز\r\nعفو شه را آستين در جنبش آمد و آن گروه * جان و ملك رفته از نو مكتسب كردند باز\r\nشاد زى اى خسرو غازى كه هر روزت ز بخت * نو به نو فتحى دگر زيب خطب كردند بازهم \r\n\r\n","description":"","footnote":"","page_name":" 942 ","page_number":250},
  {"content":"\r\n\r\n\r\nدر مدح خاقان مغفور صاحبقران فتحعلى شاه\r\n اى مطرب خوش‌لهجه و اى مرغ خوش‌آهنگ * برساز يكى غنه و بنواز يكى چنگ\r\nجانها بربايى تو از آن غنهء جان‌بخش * دلها بگشايى تو از آن غنچهء دل‌تنگ\r\nدر طرهء طرار تو دل مرغ شباويز * بر گلبن رخسار تو جان مرغ شباهنگ\r\nآرايش شب بنگر از آن قامت چون سرو * ها موىشب و روى مه و جبهه شباهنگ\r\nماه است اگر بر ماه دلكش بود آوا * سرو است اگر بر سرو سنبل بود آونگ\r\nهم كلبه شكرخيز از آن لعل شكرريز * هم حجره گل‌آكند از آن چهرهء گلرنگ\r\nبر كام چو ديدند چنين شاهد كى شوخ * ياران چو مرا يار چنان لعبتكى شنگ\r\nبىزمزمهء چنگم گويند مخور مى * بىبادهء گلرنگم گويند مزن چنگ\r\nدر عهد ملك گفتم كف گرچه رخ دف * يا ناله ز دل گرچه ز چنگ از اثر چنگ\r\nداراى جهان فخر شهان فتحعلى شاه * زيب و شرف تاج و نگين زينت اورنگ\r\nقدر وى اگر سركشد از قبهء افلاك * جاه وى اگر زان‌سوى عالم كند آهنگ\r\nآرى چه كند قدر رفيع است و فلك پست * آرى چه كند جاه وسيع است و جهان تنگ\r\nنقاش ازل بر غرض ذات شريفش * بس رنگ صور ريخته بر صفحهء بىرنگ\r\nچون حاصل ايجاد برانگيخت فروشست * از صفحه همه صورت و از تخته همه رنگ\r\nدر كشور او امن‌وامان سيد و سالار * بر لشكر او فتح و ظفر قايد و سرهنگ\r\nروزى كه همىخيزد از مهره چه آواى * روزى كه همىريزد بر چهره چه آژنگ\r\nآن گوش در راد پسر از كه ز دستان * اين هوش بر پير پدر از كه ز هوشنگ\r\nچون دست ملك يازد بر قبضهء شمشير * خسرو چو برون تازد در معركه شبرنگ\r\nاندر دم آن بينى ننگ است همه نام * اندر سم اين يا بى نام است همه ننگ\r\nپر زد چو بر مغفر و چون زنگ بر از تيغ * زو غلغله در روم شنو ولوله در زنگ\r\nچون نيزه فرازد فلك و سوزش سينه * چون تيغ گذارد سمك و پوزش خرچنگ\r\nبا بيلك او مسرع اوهام گران سير * با ادهم او ابلق ايام كهن لنگ\r\nاز شستن جز جان شتابنده گه رزم * از دستش جز مغز پراكنده گه جنگ\r\nاز مرد گران‌جان چه برد تير سبك‌خيز * با خصم سبك‌سر چه كند گرز گران‌سنگ \r\n\r\n","description":"","footnote":"","page_name":" 943 ","page_number":251},
  {"content":"\r\n\r\n\r\nو له ايضا\r\n ديديم جهان را به شب و روز و مه و سال * از ماه هلالى شدم از سال يكى نال\r\nهر شام همىگويد چون ماه همى كاه * هر روز همىگويد چون نال همى نال\r\nباز هوسم را پرو بالى بد و اكنون * شد ريخته پر از وى و آويخته شد بال\r\nآمال همه آنكه جهان خواهم خوردن * خورد است جهانم همه باز آن‌همه آمال\r\nبا بال جوانى بدم و يال شجاعت * شد ريخته آن بالم و آويخته آن يال\r\nگويند به بيهوده ستايى گرهى را * كايشان نه رجالند بل از زمرهء دجال\r\nمن نيك بديدستم و نيكوش ستودم * نه در هوس جاهم و نى در طلب مال\r\nالحمد خدا را كه به تأييد الهى * بودم ز پدر تا به پدر منعم و بذال\r\nگر شعرطرازم همه از حكمت و دانش * ور نثر نويسم همه ز آثار و ز امثال\r\nارذال پرستند جهان را نه كه اشراف * زان روى جهان است پرستندهء ارذال\r\nاز آدم تا خاتم هر علم كه خوانديم * جز مهر على نيست اگر قيل و يا قال\r\nآكنده كن از مهر على جان و دل خويش * آسوده شو از جمله جهان يكسر و زلزال\r\nبرگير همى راه نجف با قدم لنگ * برگوى همى مدح على با قلم لال\r\nگر اين دو كنى امروزى شهرهء خورشيد * گر اين دو كنى فردايى زهرهء اقبال\r\nيك روز بياساى از اين حال پريشان * يك شام بيارام ازين عادت و منوال\r\nآيد اجلت خويش مپندار چنين يل * راند عملت بيش ميفراز چنين يال\r\nبخت است همه سنگ رهش روى بر او نه * نور است همه خاك درش ديده به دو مال\r\nبىحب تو اعمال همه ضايع و باطل * اى حب تو در محشر سردفتر اعمال\r\nز انعام تو پوشند همه برد و ستبرق * از جام تو نوشند همه كوثر و سلسال \r\n\r\nدر صفت عهد مشيب و شعبده‌هاى دهر پرفريب گفته\r\n چرخ مشعبد ز جان ربود قرارم * دهر معربد به تن نمود نزارم\r\nمن همه آنم كه پار ديديم اما * با تن پارى نماند قوت پارم\r\nتا ز كنارم كناره كرد جوانى * خون دل از ديده مىرود به كنارم \r\n\r\n","description":"","footnote":"","page_name":" 944 ","page_number":252},
  {"content":"\r\n\r\n گر تو مرا اى جهان به كس نشمارى * من هم ازين‌پس تو را به كس نشمارم\r\nدفع مرا گونه گونه خصم گمارى * من هم دفع تو را يكى بگمارم\r\nحب على وال او كه گفت پيمبر * ساخته كشتى براى آل و تبارم\r\nپيسه دو مارند روز و شب سپس هم * تا كه برآرند آن دو مار دمارم\r\nمنت ايزد كه مهر آل پيمبر * هستند افسون مار و مهرهء مارم\r\nنفس ستورى به مرغزار جهان تاخت * سركش و بدخو ز كف ربود فسارم\r\nگاه به چاهم ببرد و گاه به ماهم * گاه به قيرم سپرد و گاه به قارم\r\nبه ستمش آخر به پايگاه شريعت * اينك بر وى عنان نهاده سوارم\r\nمل نخورم گل طمع برم ز نكويان * بيهده‌كارم ولى نه بيهده‌خوارم\r\nز آنچه شمردم به عمر خويش به گيتى * تا چه شمار آورند روزشمارم\r\nحاسد فاسد هواى همسريم كرد * تا بگه دين بياموزد چنارم\r\nسبزهء راغم اگر به پايش تيغم * گلبن باغم اگر به چشمش خارم\r\nمرد نكوهش نيم گر اوست سزاوار * به كه به اندرز او سخن بگذارم\r\nسايه ندارى بيا به سايهء بيدم * ميوه ندارى بيا به باغ ثمارم\r\nبار خدايا رسان به رحمت نورم * از كرمت وارهان ز زحمت نارم \r\n\r\nدر جواب قصيدهء اديب صابر ترمدى و مدح خاقان مغفور\r\n اى زلف تو بر طرف دو بادام شده دام * بر دام شگفت است همى دانهء بادام\r\nآن دام بر آن دانه عجب نيست ازيراك * بر قصد دل آمد سزد آن دانه بر اين دام\r\nبر سرو بود دام و به هر حلقهء آن گل * تا خار به بادام تو اى سرو گلندام\r\nدر دام تو گل زيبد و بادام تو را خار * فرق است بلى دام دل از دام دد و دام\r\nتا دل بودم بستهء دامت به همه عمر * تا جان بودم خستهء بادام تو مادام\r\nوصلت طلبم خاصه به هنگام گل و عيد * هرچند كه وصل تو نكو در همه ايام\r\nمن چاره به هر فتنه توانستم ازين پيش * بيچاره‌ام اكنون كه تويى فتنهء ايام\r\nاكنون كه پس از زحمت شش‌ماهه جهان را * آغاز طرب گشت و تعب رفت به انجام \r\n\r\n","description":"","footnote":"","page_name":" 945 ","page_number":253},
  {"content":"\r\n\r\n عيد است و بهاران به چمن دلكش بشتاب * باغ است و گلستان به سمن سرخوش بخرام\r\nنرگس به نظربازى با لاله و نسرين * زان بيم كه سوسن دو زبان آمد و نمام\r\nپيغام گل از بلبل شوريده نهفتند * تا باد صبا گشت گذراندهء پيغام\r\nهر خون كه به دل باغ و چمن را ز خزان بود * بيم خفقان بودش و انديشهء سرسام\r\nدر باغ كنون خار بود نشتر فصاد * در راغ كنون لاله بود شيشهء حجام\r\nخورشيد جهان گر چمن آورد به نعمت * خورشيد شهان انجمن‌آراست به انعام\r\nواجب نه و واجب شمرم ذاتش ازين بيش * در مايهء امكان چه بود پايهء افهام\r\nاى بار خدايى كه ز تو ملك عجم راست * آن نور كه بر دين عرب تافت ز اسلام\r\nمختار فلك امر تو نز امر تو دانند * چون طاعت يزدان نبود طاعت اصنام\r\nاعداى تو را پست و بلندى نشنيدند * زان رو كه تميزى ننهادند در اعدام\r\nقهر تو و نيروى قضا مخلب و شاهين * امر تو و بازوى قدر پنجه و ضرغام\r\nدر خاك ز بيمت نه عجب ندبه سرايد * بر سام اگر رستم و بر رستم اگر سام\r\nروزى كه همىگريند اجسام بر ارواح * روزى كه همىمويند ارواح بر اجسام\r\nبر مرگ پسر ديدهء ابطال به گردون * بر سوگ پدر نالهء اطفال در ارحام\r\nچون شير گزند آرند انصار بر انصار * چون مار شكنج آرند اعلام بر اعلام\r\nبر نيزه همى جانها آويزهء پرچم * بر ويژه همى دلها آوازهء استام\r\nچون پاى ملك آرد بر كوههء صرصر * چون دست ملك يازد بر قبضهء صمصام\r\nجان خارى كز تيغش بنشسته بر آذر * تن خاكى كز خنگش برخاسته ز اقدام\r\nآن‌سان به صف رزم درون يازد اگر دست * يكسر ز دليران كه ازيشان به جهان نام\r\nبازان كه به راحت شكرد جوقهء تيهو * گرگان كه غنيمت شمرد گلهء اغنام\r\nبا قدرت ايزد چه كند صنعت آذر * با حربهء حيدر چه كند حربهء حجام \r\n\r\nدر ذكر عزلت و عطلت و گرفتارى و بىاعتبارى خود در زنجان\r\n از جور چرخ اگر قدرى باز بشمرم * گيتى بسوزد از دل سوزنده اخترم\r\nهر شب ز چرخ سينه رود ز آه آتشين * يك آسمان شهاب بدين ديو گوهرم \r\n\r\n","description":"","footnote":"","page_name":" 946 ","page_number":254},
  {"content":"\r\n\r\n نمرودسان فروزم آتش ازو به جان * در آذرم اگرچه نه فرزند آذرم\r\nبر معشر كرام لئامند كامران * يا معشر الكرام مگرتان نه معشرم\r\nقدم خميده چون الف كوفى است از آنك * در عهد و بيعت فلك كوفى اخترم\r\nاز كوفه بىنصيب چو داماد احمدم * در كوفيان غريب چو فرزند حيدرم\r\nزنجان به گفت من قدى از راستى كشيد * كاندر عدد به كوفه بگفتا برابرم\r\nبر طبع كوفه‌ام كه تقى در من است خوار * با جان شقى چو مردمك ديده‌پرورم\r\nزين پيش صد طويلهء در بودم و كنون * زين شهر هم طويلهء يك شارسان خرم\r\nبر چهر ديو غازه و بر كور سرمه‌ام * بر كر نواى باربد و صوت مزمرم\r\nچون كافرم به شهر مسلمان ذليل و خوار * كافر بلى ستودم اين است كيفرم\r\nزين پس منم پيمبر و اجرام امتم * مدحت طراز درگه سبط پيمبرم\r\nموسى بن جعفر آنكه سپهرم به سجده در * بيند كه من ثناگر موسى بن جعفرم \r\n\r\nبر زبان حضرت خاقان مغفور در مدح امام‌زاده عليه السلام گويد\r\n سپاس يزدان كاقبال داد يزدانم * ز دور دوران افزود فر دورانم\r\nبه هفت كشور خوانند از پس تعظيم * به سكه فتحعلى شه به خطبه خاقانم\r\nز ترك و هند و ز روم و ز روس سجده برند * به خاك ايران تا پادشاه ايرانم\r\nمر است برهان بر منكران دولت و دين * ز تيغ و بازوى و دل بس قويست برهانم\r\nبه قصد سندان تيرم چو از كمان بجهد * به جان بنالد سندان ز زخم پيكانم\r\nهزار يوسف باشم طراز مسند و گاه * هزار رستم چون بر فراز يكرانم\r\nبه كوشش اندر توفان برق صاعقه‌ام * به بخشش اندر عمان و ابر نيسانم\r\nچو قد فرازم با سر و بن ز يك چمنم * چو رخ فروزم به امه ز يك گريبانم\r\nبه هرچه گفتم از عون خود دو چندينم * به هرچه گويم از لطف حق دوچندانم\r\nثناى من دوجهان راست فرض ازآن‌رو * كه من ثناگر آل على عمرانم\r\nخجسته پور على ماه هاشمى عباس * عليش خواندى سرو ستاك بستانم\r\nدر آن زمان كه دو دستش بريده شد اى كاش * به فرق خصمش مىبود تيغ برانم \r\n\r\n","description":"","footnote":"","page_name":" 947 ","page_number":255},
  {"content":"\r\n\r\n چو سال رفت به پنجاه از هزار و دويست * ز دور عمرم شصت و سه طى ز دورانم\r\nضريح مرقدش آراستم ز نقرهء خام * چو اين سعادت فرمود عون يزدانم\r\nبه طنز با زر و گوهر سرود سيم سپيد * سپيدروى دو . . . و عزيز دوجهانم\r\nكه سنگ كعبه‌ام ايدون اگرچه از سنگم * كه كان رحمتم اكنون اگرچه اركانم\r\nز قبه‌هاى درخشان ستارهء سحرم * ز حلقه‌هاى زره‌سان هلال تابانم\r\nنه منتى است ز ماهم نه رحمت از خورشيد * ز شمع نور خدايى فروغ ايوانم\r\nملك ستايد اندر حظاير قدسم * بدان شرف كه مگر از نظائر آنم\r\nبه آشكار منم رنج در و لعل و گهر * خداى داند تا چيست گنج پنهانم\r\nز سال تاريخ از وى سؤال كردم گفت * به آستانه كمين حاجبى است دربانم \r\n\r\nايضا به ميرزا ابو القاسم فرستاده\r\n اى مهر تو دل‌فروز و دلخواهم * اى وصل تو آرزوى و درمانم\r\nخوش روز و شبى كه در كنارانت * گفتى همه عمر در گلستانم\r\nتا ديو غمم به جان نرنجاند * زلفين تو بود نشرهء جانم\r\nبخت آن بكند كه همچو دل در بر * بنشينمت و به جانت بنشانم\r\nگه بوسه از آن عقيق بربايم * گه كاسه از آن رحيق بستانم\r\nگشتند موكلم دو تن شيطان * بوده دو ملك اگر نگهبانم\r\nفرمان نبرندم آن دو تن زين پس * زيراك من اين دو را بفرمانم\r\nآدم ز بهشت راند اگر شيطان * اين طرفه به خلد از اين دو شيطانم\r\nهم سدره و طوبيند و تسنيمم * هم روضه و كوثرند و رضوانم\r\nآويخته زلفكان به رخساره * چون ظلمت و نور ازين دو حيرانم\r\nآن يك به دو چشم مست تيرافكن * بردوزد ديدگان به پيكانم\r\nوين نيز به زلفكان چوگان زن * چون گوى همىزند به چوگانم\r\nگه زاهدوار ديوى آغازم * ديوى نخرد ز من سليمانم\r\nبا همسرى فرشته‌اى شايد * تشنيع اگر كنند ديوانم \r\n\r\n","description":"","footnote":"","page_name":" 948 ","page_number":256},
  {"content":"\r\n\r\n بر چشمهء نوش از در شنعت * چون بشكيبد روان عطشانم\r\nبا الفت لعل او كه مىدانى * از بوسه گهى لبش برنجانم\r\nبا زلفش از درازدستيها * زنجير جنون گهى بجنبانم\r\nبىمنت ماه و رحمت خورشيد * از طلعتشان فروغ ايوانم\r\nبر كوثر ليك دل پر از آذر * با يوسف ليك در به زندانم\r\nگر عهد به سر نرفت معذورم * در عهد سپهر سست پيمانم \r\n\r\nو له ايضا به اديب همدانى فرستاده\r\n روزى كه تو عزم فراق كردى * روزى كه بر آن روز باد نفرين\r\nهم گوهر آن تيره چون مرا چهر * هم اختر آن خيره چون تو را كين\r\nدر ناى افق مهر شد گره‌سان * از گريه بلى نايها گرهگين\r\nزان روى فروريخت با دو چشمم * او اشك ولى من سرشك خونين\r\nدر كاخ چو خلدت كه باد آباد * اى خلد برين بىتو گشته سجين\r\nچون يونسم اندر به جوف ماهى * چون بهمنم اندر به كام تنين\r\nدل وصل تو جويد نه كاخ و بستان * جان روى تو بيند نه شاخ نسرين\r\nپيغام نكاهد غمان هجران * مسكن ندهد درد هجر تسكين\r\nمحمود نه آنكو ورا بدانديش * مسجود نه آنكو سزاى سجين\r\nبا ادهم تازيش كس نتازد * گر حامل زين زر است خرزين\r\nبا كرم قزش بس شگرف فرق است * از دودهء دود است اگر خراطين\r\nچون حلقهء زلفش كجا شمارند * بر حلقه اگر بر در است زرفين\r\nاندر طمع كشور سليمان * نصرت نبرد لشكر شياطين\r\nدر خصمى گردون كسى نخيزد * با مركب مومين و تيغ چوبين\r\nياد آيدت آن شب چگونه بود است * آن شب كه بر آن شب هزار تحسين\r\nآن غنچه دهان لعبتان نوشاد * آن لاله‌لبان لوليان نوشين\r\nدر غنچه نهانشان دو رشته لؤلؤ * وز لاله عيانشان دو عقد پروين \r\n\r\n","description":"","footnote":"","page_name":" 949 ","page_number":257},
  {"content":"\r\n\r\n آويخته آن گيسوان به دامن * بگسيخته چون موىبند زرين\r\nاز شكرشان كام شكرآلود * وز عنبرشان مغز عنبرآگين\r\nيك خرمن گل آن رخان دلكش * يك ساغر مل آن لبان رنگين\r\nبر خرمن گل شاخه‌هاى سنبل * بر ساغر مل خوشه‌هاى نسرين\r\nرجراج چو بر آفتاب سيماب * تا جام چو خورشان به دست سيمين\r\nچون كج نگران آهوى رميده * كج‌بين سوى دلها نه ديده كج‌بين\r\nچون كار دل افتاد با پريزاد * نشگفت اگر عاقلان مجانين\r\nدر چنگل باز دو زلفشان در * دل مانده چو كبكى به چنگ شاهين\r\nمن بودم و حسرت چه برد خواهد * جز حسرت دوشيزه مرد عنين\r\nمجروح دلان را از آنچه حاصل * بر گردن اگر زلفكان مشكين\r\nبيمارتنان را ازين چه راحت * كز سنبل و گل بستر است و بالين\r\nتو خستهء ابروى و تير مژگان * من بستهء گيسوى و زلف پرچين\r\nاكوان زمان مختلف به طبعند * اين است بلى اختلاف تكوين\r\nاين گاوطلب آن غزال‌جويان * آن عنبر و اين ناقه‌اى كه از چين\r\nدر اين ره اگر با منت خلاف است * گو باش لكم دينكم ولى دين\r\nآرى تو چنينى ولى نه چندان * من نيز چنانم ولى نه چندين\r\nآن محفل و آن جمع شمع و شاهد * وان سور و سرور و نشاط و تزيين\r\nدور از تو به آيين ديگر افتاد * چون كرد فلك باژگونه آيين\r\nآن هزل به جد برگرفت تبديل * وان بذل به امساك يافت تعيين\r\nشد جمع پريشان و مير مجلس * از مجلسيان توبه يافت تلقين\r\nاين است بلى دهر را قواعد * اين بود همى چرخ را قوانين\r\nآويخته دارد بخار خرما * آميخته دارد به سير نسرين\r\nامروز نه ديروزيم سپردم * دوشينه دلم را به عيش دوشين\r\nاز ربع و ربيعش چه بهره آن را * كايام وى از اربعين به خمسين \r\n\r\n","description":"","footnote":"","page_name":" 950 ","page_number":258},
  {"content":"\r\n\r\n\r\nدر تعزيت ميرزا معصوم متخلص به محيط به قائم‌مقام برادرش نوشته\r\n فصل بهاران خزان رسيد به باغى * كز وى بد رنگ و بوى فصل بهاران\r\nدست حوادث شكست شاخ گلى كو * لايق دستار جان و ساعد جانان\r\nخاك بيفشان به شوخ ديدهء نرگس * چاك درافكن به ناى مرغ سحرخوان\r\nخون شو گو هرچه دل كه بار صنوبر * نون شو گو هرچه قد ز سرو خرامان\r\nشاخ نخندد دگر ز غصهء ماتم * مرغ نگويد مگر كه قصهء هجران\r\nسيد قوم از جهان برفت به نيل آر * دستار از سرو سبز و جامه ز ريحان\r\nگوش بينباى از زبالهء زيبق * روى بينداى از نخالهء قطران\r\nاز ممر ديده برگشا ره سرخاب * بر حجر سينه برفزا گه ثهلان\r\nسيل سيه از در اندرآمد ناگه * كاخ امل را نه در گذاشت نه بنيان\r\nصرصر وى بر چمن گذشت و بنگذاشت * شاخ گلى بر مراد خاطر بستان\r\nآنكه ازو كند بود چنگ حوادث * مرگ به دو تيز كرد چنگل و دندان\r\nمرد هنر اى دريغ شخص هنرمند * مرد سخن اى دريغ مرد سخن‌دان\r\nعصمت رفت از جهان مگوى كه معصوم * ملت رفت از ميان مگوى كه ايمان\r\nتيغ كه گردون كشد چه پوست چه جوشن * تير كه اختر زند چه موم چه سندان\r\nگرچه گزيدندش اوليا به برادر * او ز وفا نيست فارغ از غم اخوان\r\nخاصه ابو القاسم آن جهان فضائل * فضل چو فصلى ميان دعوى و برهان\r\nدهر چو ظلمات و خلق چشمه‌طلب زو * اى تو به دهر اندرون چو چشمهء حيوان\r\nدهر به پيش تو سرفكنده از آن است * زشت است آنگاه پيش راى تو عريان\r\nمرگ چو دست آورد گريز نشايد * مردم را زو به هيچ حيله و دستان\r\nمىنشناسد همى ز مولا بنده * مىبربايد همى ز لشكر سلطان\r\nمهر نجويد زوال جز گه رفعت * مه نپذيرد كمال جز پى نقصان\r\nگوى صفت سر بر آستان رضا به * تا كه به دست قضاست قبضهء چوگان \r\n\r\nدر مدح سلطان گفته\r\n تا . . . رعد كوفت به بام فلك خزان * سلطان دى درآمد بر بنگه جهان \r\n\r\n","description":"","footnote":"","page_name":" 951 ","page_number":259},
  {"content":"\r\n\r\n تازان دواسبه برق پى غارت چمن * چون درشده سوار ز جيش خدايگان\r\nاز بيم غنك رعد و ز هول غريو ابر * يك باغ رنگ باخته اطفال گلستان\r\nلرزان به خويشتن مگر از زمهرير بود * بر سرو سبز دستار پيغام مهرگان\r\nنار كفيده خندد خونين زند عجب * خشكش روان به چهره روان اشك ناردان\r\nبوى بهى نيايد ز آسيب دى به باغ * نامهربان شد است بر او مام مهربان\r\nزاغ است جاى بلبل و خار است جاى گل * داغ است سود لاله و باغ است در زيان\r\nباد خزان تو گويى اكسير طبعهاست * زرين از آن شد است بر و برگ بوستان\r\nبر جاى نسترن بپراكنده شنبليد * بر جاى ياسمن بدمانيده زعفران\r\nبر روى سبزه بيخته كافور بىحساب * بر كان لعل ريخته الماس بىكران\r\nبر روى حاسد ملك آرد همى زرير * وز راى دشمنش به فلك مىبرد دخان\r\nتيغش ز معدنى كه در او خاك راه برق * تيرش ز مسكنى كه درو ره‌نشين كمان\r\nروزى كه از غريو دليران جنگجوى * روزى كه از نهيب سواران تيغ‌ران\r\nدر كارزار غلغله خيزد ز هان و هين * وز مرد كار كار درافتد به هين و هان\r\nسالار مرگ و خشم در او گشته پيشكار * سرهنگ فتنه قهر در او گشته قهرمان\r\nهم تيغ زهر خندد بر چهرهء امل * هم تير خون بگريد از ديدهء كمان\r\nدر محشرى كه رزم وى آنجاست تا به حشر * شايد ازو گياه نرويد جز استخوان \r\n\r\nدر مدح شاهنشاه فلك درگاه محمد شاه قاجار غازى گويد\r\n اى شمع شبستان من اى سرو گلستان * برخيز كه شد آذر و آمد مه نيسان\r\nدر آذر و نيسان ز تو عيشم به مدام است * آذر به شبستانى و نيسان به گلستان\r\nروز طرب و مستى و عيش است و به گلشن * هنگام نشاط آمد و هنگامهء مستان\r\nمستانه ز كاشانه به باغ اندر بخرام * با سرو بچم بر لب جو برزده دامان\r\nاز دايهء ابر است همه پرورش باغ * سرسبز و برومند ازو زادهء بستان\r\nسوسن به زبان آمد و بازش هوس شير * غنچه سر پستان شد و بازش غم پستان\r\nبلبل قدرى گويد و خاموش نشيند * چون طفل نوآموز كه آيد به دبستان \r\n\r\n","description":"","footnote":"","page_name":" 952 ","page_number":260},
  {"content":"\r\n\r\n ريزنده به باغ است همه رشتهء لؤلؤ * زان قطرهء باز آنكه شود لؤلؤ عمان\r\nدر گوش تو آويزهء لؤلؤست به مانند * بر برگ گل آويخته آن قطرهء باران\r\nاز گوهر رخشان به كف آور صدف جام * آن قطره برآميز بدان گوهر رخشان\r\nآگنده كن از باده به نيسان تنت ايراك * ريزند همه خون وى اندر به حزيران\r\nبرگير نصيب از گل و ريحان كه به گيتى * بيش از دوسه مه نيست نصيب گل و ريحان\r\nاز سبزه بساط است همه عرصهء گلشن * بنشين به نشاط اندر و بسراى بدستان\r\nيك سال فزون است محمد شه غازى * آورد ز رى روى عزيمت به خراسان\r\nدر دهر نه ملكى كه نه او راست مسخر * بر تخت نه شاهى كه نه او راست به فرمان\r\nديگر به كدامين كشور اين همه لشكر * كس را نبود آگهى از رأى جهانبان\r\nبازش ز پى صيد كجا دارد پرواز * اسبش به گه رزم كجا سازد جولان\r\nآن رأيت منصور كجا بندد پرچم * وان لعبت مستور كجا گردد عريان\r\nموجش به كجا موج زند در شط جيحون * خيلش به كجا پره كشد در خط ختلان\r\nآوازهء كوسش به كجا بر در كشمير * اندازهء رزمش به كجا در حد ملتان\r\nپرداخت به يكباره همه لشكر خوارزم * در زير سم باره همه كشور افغان\r\nگفتند هرى شهرى است زايندهء عشرت * نىنى مشنو بحرى است آبستن توفان\r\nمردانشان گفتندى رامشگر و قوال * افيونى و مىخوار و تن‌انبار و تن‌آسان\r\nايدون همه قوال شده يكسره قتال * رامشگر ايوانشان چالشگر ميدان\r\nنشنيده به دهر اندر كس شهرى چونين * ناديده به شهر اندر كس قومى چونان\r\nيأجوج و به گرد اندرشان سد سكندر * ديوان و به دور اندرشان بند سليمان\r\nاز تيغ درانند همه سينهء گردون * از تير برآرند همه ديدهء كيوان\r\nفرمانده افغان شده در قلعه حصارى * بگزيده بر آن قلعه يكى مرد نگهبان\r\nلشكركش آن‌سان كه به ايران در گودرز * حيلت‌گر چونان كه به توران در پيران\r\nاز رزم ملك روى نهان كرده به باره * از رزم ملك بايد رخ كردن پنهان\r\nدر بحر سر خويش كشف دزدد در خويش * آيد چو به پرواز عقاب از كه ثهلان\r\nباران زن پير ملك موسى و هارون * آن مدبر وان مير چو فرعون و چو هامان \r\n\r\n","description":"","footnote":"","page_name":" 953 ","page_number":261},
  {"content":"\r\n\r\n آن نيل شكاف از در تأييد الهى * وين غرقهء حيرت شده در لجهء خذلان\r\nچون دايره بر نقطه همى بىحد لشكر * بنشاند به دور اندرشان خسرو ايران\r\nچون مور همه رخنه‌گر خاك ز باره * چون مار همه دخمه بر كوه ز بنيان\r\nشد بارهء آن قلعه يكى سور جهنم * خندق به برون سور يكى حفرهء نيران\r\nآن پير دژآهنگ دران ويران مسكن * از توب دزآشوب نه سر ديد و نه سامان\r\nالغوث از آن اژدر پرنده ز آذر * از آذر نشنيد كسى اژدر پران\r\nپران شده بينى همه اندر صف دشمن * چون تير شهابى كه بتازد سوى شيطان\r\nگفتى كه به جسم اندرشان در روز آذر * گفتى كه به شب اندرشان در شب پيكان\r\nبادى نوزيدىشان جز جنبش پرچم * صبحى ندميدشان جز شعلهء سوزان\r\nدر گرد سپاه ار بنمودى رخ خورشيد * چون دود شدندى به فلك از طمع نان\r\nبر مردهء خود شاديشان بودى چون سگ * تا جيفه بخوردند و شكستندى ستخوان\r\nآن شعبده‌ساز افغان از حيلت و نيرنگ * گاه از در طاعت بد و گاه از در طغيان\r\nطافح به شبستان در از باده و افيون * بيهوده همى بانگ زدى چون سگ كهدان\r\nچونين سفرى سخت ز شاهان نشنيدم * شهنامه بسى خواندم و افسانه فراوان\r\nآن لشكر آراسته در موكب خسرو * با ساز و سليح آمد ز ايران سوى توران\r\nدر دشت همى خار درودند به چنگال * در كوه همى خاره بريدند به دندان\r\nمپسند كه در ورطه درافتند و به حيرت * مشكل ز چه بايستى كارى كه بس آسان\r\nامسال به ملك و حشمش راندى لشكر * سال دگرش در زن آتش به تن و جان\r\nجنگى به شب و روز درنگى به مه و سال * عزمى كه بدين سيرت و رزمى كه بدانسان\r\nفرسوده شود تيغ و سنان گرچه ز پولاد * پالوده شود پيكر و جان گرچه ز سندان\r\nاز امر جهان‌بخش شه و آن پدر و جد * از جد و پدر بود در آن كشور سلطان\r\nاو را چه محل تا به ملك بد بسگالد * ليكن بچخد سگ به پلنگ از خطر جان\r\nروبه به درون دخمهء خويش از در تشويق * نشگفت كه جنگ آرد با شير نيستان\r\nليكن نخراشد رخ نرم‌آهن الماس * كس نرم نسازد تن ارزيز به سوهان\r\nنه سام به ننگ اندر و نه زال به غيرت * به ازالى اگر برنزند رستم دستان \r\n\r\n","description":"","footnote":"","page_name":" 954 ","page_number":262},
  {"content":"\r\n\r\n خواهد برد از تيغ ولىنعمت كيفر * آن‌كس كه بورزد به ولىنعمت كفران\r\nبوم و بر آن ملك ملك راست مسخر * گو باش يكى جغد در آن بنگه ويران\r\nدشمن كه بود زنده به گور اندر بهتر * بىجان چه پسندى كه ز غم باشد پيچان\r\nاز بيم تو بىهيچ نگهبان به تن خويش * از موى به بند اندر و از پوست به زندان\r\nبا مغفر و خفتان بود از بيم تو ليكن * تيغ تو به مغفرش درو تير به خفتان\r\nامروز ز تأييد خدايى شده يكسر * آفاق جهان خاص ملك خاصه كه ايران\r\nاز عرصهء ايران شود ار شهر هرى كم * كم گير يكى قطره ز پهناور عمان\r\nز ايوان سوى ميدان بطرازيدى لشكر * وقت است ز ميدان بگرازى سوى ايوان\r\nتا چهر سكندر نگرد مانده شب و روز * ايوان همه تن چشم از آيينهء رخشان\r\nآن تخت كه تن خم ندهد شاه فلك را * خميده شد از بار غم و محنت هجران\r\nسرو از پى نظاره همى سركشد از باغ * تا رأيت شه بيند از طرف خيابان\r\nآن بارگه داد همىگويد داور * آن پيشگه عدل همىجويد سامان\r\nبا قلعه‌گشاى شب ديجور ز مشرق * هر روز پى نظم جهان گردد تابان\r\nنظمى ز تو دوران را كش كشور آباد * رسمى ز تو كيهان را كش لشكر شادان\r\nهر سال تو را فتحى و هر روز تو را عيش * پيوسته و آراسته در آذر و آبان\r\nخار و خس بيداد ازين مسكن بركن * سرو و گل و شمشاد در اين گلشن بنشان\r\nتا پادشهان كام گرفتند به گيتى * از عدل و هنر نام نهادند به كيهان\r\nكام تو به دوران ز چه از تيغ جهانگير * نام تو به ديوان ز كه از صاحب ديوان \r\n\r\nدر مدح خاقان مغفور مبرور فتحعلى شاه جنت آرامگاه گويد\r\n باز بر كاخ حمل شد كامكار و كامران * خسرو سيارگان چون آفتاب خسروان\r\nصبح عيد افراخت رأيت بر چه بر عيش و سرور * دست شه پرداخت مخزن بر كه بر پير و جوان \r\n\r\n","description":"","footnote":"","page_name":" 955 ","page_number":263},
  {"content":"\r\n\r\n عيد ملك و عيد ملت تازه شد از روز و سال * عيد دين و عيد دولت خرم از شاه جهان\r\nز اصطناع اوست هرچ آن راحت ابر بهار * ز انقطاع اوست هرچ آن آفت باد خزان\r\nتيغ و دستش گاه رزم و بزم اندر طيش و عيش * چون اجل چون مهر آمد سرفشان و زرفشان\r\nآنچه از اسرار گردون آنچه از راز سپهر * رأيت آن را پيش‌بين و كلكت آن را ترجمان\r\nرأيت اجلال تو بندد سپهر اندر سپهر * آيت اقبال تو گيرد جهان اندر جهان \r\n\r\nدر تهنيت معتمد الدوله منوچهر خان\r\n عشق آن ترك پسر كرده مرا زار و نوان * هجر آن رشك قمر برده ز من تاب‌وتوان\r\nصبر من در غم او صحبت سنگ است و سبو * مهر من با دل او الفت ماه است و كتان\r\nنرگسش عربده‌جو من همه تسليم و رضا * سنبلش غاليه‌بو من همه مجروح و نوان\r\nذقنش گويى و اين طرفه كه گوييش ذقن * تا ميان مويى و اين طرفه كه موييش ميان\r\nسرو ديدستى كو را بود از سيب ذقن * ماه ديدستى كو را بود از غنچه دهان\r\nسرو من بنگر اما نبرى دست برين * ماه من بنگر اما ندهى بوسه بر آن \r\n\r\n","description":"","footnote":"","page_name":" 956 ","page_number":264},
  {"content":"\r\n\r\n بر رخ ماه شب زلف سلب كرده مگر * يافت تشريف ز سلطان و لقب از خاقان\r\nنىنى اين خاص اميرى است كه از بخت و شرف * گشته مخصوص به تشريف و لقب از سلطان\r\nرأيش آن مهر كه در سايهء او صد خورشيد * طبعش آن بحر كه در ساحل او صد عمان\r\nدر تموز و دى خيزد ز كفش لؤلؤ ابر * گر به يك سال به يك‌بار دهد در نيسان\r\nزر همىبخشد و دامنش پر از زر گويى * بسته بر دامن او دامن خود معدن كان\r\nاى كه انصاف تو سرمايهء هرچ آن دفتر * وى كه اوصاف تو پيرايهء هرچ آن ديوان\r\nباش تا دست وزارت شودت پاى سپر * باش تا صدر صدارت شودت دست‌نشان\r\nباش تا مهر تو بوسند مهان از همه دل * باش تا مهر تو ورزند شهان از همه جان\r\nتا به گيلان مرز پيمودى از تهران شهر * به رضاى ملك‌الملك و قضاى يزدان\r\nشهر تهران همه پرمحنت و خوف است و خطر * مرز گيلان همه پرراحت و امن است و امان\r\nخاك اين زلزله‌انگيز و هوا جفت و با * گل آن گل‌شكرآميز و صبا مشك‌فشان\r\nدر همه گيلان امن آنچه به تهران وادى * در همه تهران اشك آنچه به گيلان باران \r\n\r\n","description":"","footnote":"","page_name":" 957 ","page_number":265},
  {"content":"\r\n\r\n زيستن گشت همى بر همه مردم مشكل * در فراقت نه عجب گردد مردن آسان\r\nوصلت آن كرد به يك كشور و ياد از آن وصل * هجرت اين كرد به يك لشكر و داد از هجران\r\nوقت آن است گران سازى ازين‌سوى ركاب * وقت آن است سبك سازى از آن‌سوى عنان\r\nوقت آن است كه از مهر فرازى مسند * وقت آن است كه از چهر فروزى ايوان\r\nدرد دوران نه به اندازهء درمان ليكن * مگر از وصل تو سازيم مر آن را درمان\r\nبگزينيم چنان عيش كه رضوان ساقى * بنشينيم در آن قصر كه قيصر دربان\r\nهم از آن جنس خطايى هم از آن نوع خطا * گه به پيمانه گراييم گهى با پيمان\r\nگر به اظهار سخا خواسته ناخواسته بس * تحفه آورده همى بهر نثارت دگران\r\nسخنت به ز سخا صد ره از آن آوردم * به سخن تهنيتت نى به سخايت تاوان\r\nتا كه نقصان به كمال اندر هرگز مرساد * به جلال تو زوال و به كمالت نقصان\r\nاندرين حادثه كو را نبود هيچ مفر * اندرين واقعه كز وى نتوان هيچ بيان\r\nگر نيابيم اميدى تو به اميد بزى * ور نمانيم به گيتى تو به جاويد بمان \r\n\r\n","description":"","footnote":"","page_name":" 958 ","page_number":266},
  {"content":"\r\n\r\n\r\nدر اقتفاى طرز قصيدهء حكيم ناصر خسرو علوى و حكمت و موعظه و نعت حضرت نبوى ( ص )\r\n از نيروى لا إله الا هو * بر جادوى ديو يافتم نيرو\r\nبر جادوى ديو پايمردى نه * جز نيروى لا إله الا هو\r\nاز بال مبال كت رهايى نيست * سخت است حبال مكر اين جادو\r\nاز هر سو رو نهى فرابينى * گسترده هزار دام از هر سو\r\nاز يك‌سو طره‌هاى خم در خم * از يك‌سو دام رشتهء گيسو\r\nآن گردن و چشم آهوآسا بين * خون دل من به گردن آهو\r\nمعشوق چه مىكنى چو عشقت نيست * اعمى نبرد به ديدگان دارو\r\nدر مذهب عشق شرك خودبينى است * وان ديگر جرمها بود معفو\r\nاز بهر نشست خاص خويش از دل * حق ساخته آن‌چنان نكو مشكو\r\nدر خانهء خاص حق نشاندستى * حرص و شره كدخداى و كدبانو\r\nاز خانه خدا اگر بينديشى * از توبه بساز خانه را جارو\r\nاينك برسيد موكب سلطان * با كوكبه و نفير و ها يا هو\r\nزن پيش كه ظلم را سزا بخشند * اى آدم ربنا ظلمنا گو\r\nچون وقت ثمر رسد درختان را * با نخل كجا مرى كند ناژو\r\nروى و مس خويش چند گويى زر * آتش گويد كه اين مس است آن رو\r\nاز جوى دو ديده آبرويى كن * زان پيش كه خشك گرددت اين جو\r\nاى مانده به چنگ شير چون روباه * در چنگل باز مرگ چون تيهو\r\nزودا كه اجل رسيد هين برخيز * برساز تو برگ مرگ زود ازو\r\nبا زور و زرى چو قارن و قارون * با برز و برى چو بيژن و برزو\r\nدر پنجهء مرگ نرم چون مومى * رويين‌تن باش و آهنين‌بازو\r\nبگريز به قلعه‌اى كه يك سمجش * اين آهوپاى چرخ بىآهو\r\nاز اشهد انّ لا إله او را * برج است و فصيل و خندق و بارو\r\nاز در به درآ به شهر علم آنجا * آيين محمد است و دين او \r\n\r\n","description":"","footnote":"","page_name":" 959 ","page_number":267},
  {"content":"\r\n\r\n در ظلمت نفس مانده‌ام بىنور * اى نور محمدى رهانم زو\r\nچون نور تو هست وارهم از نار * با نيروى لا إله الا هو \r\n\r\nدر شكايت از روزگار و تعزيت دولتشاه قاجار و مدح حشمت الدوله\r\n جهان طرفه بىمهر و وفا بدخو جهانستى * همى با مهربانان بىسبب نامهربانستى\r\nبه پيمان تو دل بستم همه عهدت خلافستى * به دكان تو ره جستم همه سودت زيانستى\r\nخزانى را بهار آرى نهالى را به بار آرى * كه بارش بىزيان گويى بهارش را خزانستى\r\nنه زان آرايش بستان نه زين آرامش مستان * به بادش بردهى ناگه چه نيكو باغبانستى\r\nنه از شاهان تو را بيم است و نز ميران تو را پروا * همىبينم كه اندر خون ميران و شهانستى\r\nپرير آن دولت محمود بود و شوكت سنجر * خراب اكنون ز تو غزنى و مروشاه‌جانستى\r\nپس از دوران دولتشه به كرمانشه يكى بگذر * چنان بينى مداين را كه بىنوشيروانستى\r\nخورنق مانده بىنعمان تهى ايوان نوشروان * نشان از طاقديسى ماند و خسرو بىنشانستى\r\nبه جايش برنشاندى بر فراز گاه شاهى را * كه بينى آفتابى بر سرير خاورانستى\r\nشه لشكرشكن حشمت شه آن كايات حشمت را * زبان تيغش اندر روز هيجا ترجمانستى \r\n\r\n","description":"","footnote":"","page_name":" 960 ","page_number":268},
  {"content":"\r\n\r\n از آن اصل و از آن مايه كشن شاخى گران‌سايه * كشيده سايه‌اش از قيروان تا قيروانستى\r\nبه ايوان گاه بزم اندر بهار قندهارستى * به ميدان روز رزم اندر سوار سيستانستى\r\nچو بهمن كينه را بستى ميان راندى ابا لشكر * به بوم روم با عزمى كه از سيل دمانستى\r\nنخستين دز كه از روم آمدت در معبر لشكر * ز نه تو باره گفتى بارهء نه آسمانستى\r\nدر آن محكم حصار از روميان يك‌صدهزار افزون * تو گفتى بنگه غولان و شيران ژيانستى\r\nبه فصلى كز سموم جانگزا و ز آتشين صرصر * همه وادى چو دوزخ گفتى از شعله دخانستى\r\nنعامه‌وار ماهى گشته آتش‌خوار در دجله * همى جسر از صراط و دجله از دوزخ نشانستى\r\nخور از گردون در آن هفته ز سرطان زى اسد رفته * زمين چون آهنى تفته هوا آتش‌فشانستى\r\nنه در واگشتى از صرصر نه پروا كردى از آذر * به اختر برزدى اختر به چرخت بر سنانستى\r\nپراكندى در آن بقعه سپاهت را به يك‌لحظه * چو شاهينان كه در كهسار بر كبكان پرانستى\r\nهمه فولادخا آهن‌گسل شيراوژن و پردل * همه قعله‌گشا لشكرشكن كشورستانستى\r\nچو موران رخنه‌گر اركان اگر از سنگ كوهستى * چو ماران دخمه بر بنيان اگر از قير كانستى \r\n\r\n","description":"","footnote":"","page_name":" 961 ","page_number":269},
  {"content":"\r\n\r\n گشودى قلعه‌يى چونان كه عقل از وى شدى حيران * تو را عزم اين‌چنين استى تو را رزم آن‌چنانستى\r\nهزيمت از تو در بصره غنيمت از تو در تهران * گروه اندر گروه و كاروان در كاروانستى\r\nشهنشاهت ز ديگرزادگان بگزيد ليك آنان * حسد كردند چونان رسم ابناى زمانستى\r\nبه يك بازيچهء اختر نه لشكر ماند و نه كشور * نه تخت و تاج و نه افسر چنين از اخترانستى\r\nممالك عاطل و ويران مسالك مانده با دزدان * به گله اندرون گرگان همى ايدر شبانستى\r\nبجز من خادم و كيوان كنون نبود دران درگه * كه كيوان سخت‌پيوندست و خادم سخت‌جانستى\r\nاگر بخت آورد مردى هنوز از تير و از تيغت * به سندان رخنه‌ها پيدا به سنگ اندر نشانستى\r\nتو جاويدان بزى در عيش و شادى زان كه گيتى را * نه گنجش بر دوام آمد نه رنجش جاودانستى \r\n\r\nدر مدح خاقان مغفور فتحعلى شاه گويد\r\n حبذا خاك خورآساى بهشت‌آراى رى * كاندر آمد موكب شاه جهان بر گاه كى\r\nموكبى بحرش به موج اندر چو باران در به ميغ * موكبى بحرش به اوج اندر چو بر خورشيد فى\r\nسحركارانند كز تيغ و سنان بربسته‌اند * برق بر موى ميان و آتش اندر جوف نى \r\n\r\n","description":"","footnote":"","page_name":" 962 ","page_number":270},
  {"content":"\r\n\r\n بحرخوارانند كز خون و عرق آغشته‌اند * هرچه آن جيحون به خون و هرچه آن هامون به خوى\r\nهمتش گويى نهان گويم على ما شاء كان * نعمتش جويى عيان گويم نهان فى كل شى\r\nميت از حى حى ز ميت از كس اين كار شگفت * غير تيغش مىندانم داند اين داناى حى\r\nهول آن روزى كه آمد در نبى طى السجل * روز رزم شاه را گفتند و آمد قصه طى \r\n\r\nبه ميرزا ابو القاسم همدانى فرستاده\r\n افسوس كه بگذشت همى روز جوانى * آن تازگى و ترى و نويى و توانى\r\nزين پيش همه چستى و چالاكى و كشى * زين پس همه سستى و تأنى و نوانى\r\nدر گلشن عمر از حدثان مه و خورشيد * ديروز بهارى بد و امروز خزانى\r\nبر تودهء مشك است مرا سودهء كافور * در صحبت كافور بود مشك زيانى\r\nداديم ز كف عمر گرانمايه به آمال * صد طعن بر اين سود و بر اين بازرگانى\r\nدل برد جهان از من و بر جان خرد زد * فرياد ازين دوست‌نما دشمن جانى\r\nبفريفت مرا اين زن غداره و مكرش * ديروز نهانى بد و امروز عيانى\r\nامروز بيامد چو يكى گرگ جگرخوار * ديروز همىگفت منم يوسف ثانى\r\nما زادهء اين دهر زناكار و پديدست * رحمى نكند بر بچگان مادرزانى\r\nما راست اجل حافظ و خود حال چه باشد * مسكين‌رمه‌يى را كه كند گرگ شبانى\r\nبا دلت مياميز امانى و امان جوى * از زهر بپرهيز كه زهر است امانى\r\nاعوان منند اين همه اعيان سماوى * من يار عوانان هواى حيوانى\r\nبستيزم از اعوان بگريزم به عوانان * بگريخت كسى جز من از اعوان به عوانى\r\nپيرانه يكى عذر بساز از در توبه * تا چند دلا ندبه بر ايام جوانى\r\nافسانه بسى خواندى اى نفس مشعبد * تا گويد به همان كه نكو گفت فلانى \r\n\r\n","description":"","footnote":"","page_name":" 963 ","page_number":271},
  {"content":"\r\n\r\n گفتار كه نه يار به كردار از آن گفت * در نطق خموشى به و در گوش گرانى\r\nدر گوش مبر كان به يكى خاره نيرزد * گر لؤلؤ عمان بود و گوهر كانى\r\nچون نفس بفرمودت آن خواندن زنار * خود شعر چه گر باشد آن قرآن‌خوانى\r\nزشت است و منش ماشطه نيكوش شناسم * با ماشطه زشتان را رازيست نهانى\r\nتا چند بيارايمت اى نفس بىآزرم * نه آذرم اى راعن پتياره نه مانى\r\nبيهوده سخن‌بافى و نيكت بود ايراك * تا شهرهء شهرت كنم از نيك‌بيانى\r\nزيف از سره نيكو بشناسند بويژه * نقاد سخن آن سره مرد همدانى\r\nاز صفحه توان لعل و گهر برد به قنطار * ابر قلمش تا كه كند قطره‌فشانى\r\nمعنيش برون از حد ادراك و برد سمع * ز الفاظش آن ذوق كه خاطر ز معانى\r\nپرحادثه شد عالم اى زبدهء عالم * جز حفظ خدايى كه كند حادثه‌رانى\r\nآميخته خورديم غم و عيش جهان را * چون زهر كه بر آب گوارنده چكانى\r\nبا تير جهانى سپر انداختم و او * آسوده نگردد دمى از سخت‌كمانى\r\nاز فتنهء دوران به در فتنه نشان شو * كز عرش نشان تيغش را فتنه‌نشانى\r\nآن خاتم اثنا عشر از جمع امامان * زيشان به مثل چون به قران سبع مثانى\r\nاز راز نهانى بپناهم به تو زيراك * جز بر تو به كس نيست عيان راز نهانى\r\nاين صاحب ديوان كه بود صاحب ديوان * بگذار به ديوانش چه انسى و چه جانى\r\nجانى ز جنايت به شفاعت‌گهت آورد * كه مالك جانى تو و او بندهء جانى\r\nتو صاحب عصرى و زمانى برهانم * از نفس زيان‌كاره وز جور زمانى\r\nمن جز سخن بيهده گفتن نتوانم * يا رب تو ببخشاى كه بخشايش تانى \r\n\r\nفى المواعظ و النصائح و المعارف\r\n به پهناى جهان در دل مرا درديست پنهانى * اگر آگه شود از وى جهان و بيم ويرانى\r\nمرا رنج است اندر تن ازين پتياره دودافكن * مرا زخم است در جوشن ازين كيمخت بارانى \r\n\r\n","description":"","footnote":"","page_name":" 964 ","page_number":272},
  {"content":"\r\n\r\n نه آن زخمى كه اندر وى كند تدبير دارويى * نه آن رنجى كه اندر وى كند انديشه درمانى\r\nخمارين‌چشم ساقى با پريشان‌كارى زلفش * بناچارم همىدارند از نيرنگ و فتانى\r\nكه با چشم دژم خوابش بخوابم با دژم‌بختى * كه با زلف پريشانش بسازم با پريشانى\r\nبه ناكامى گذشت شصت سال امروز و فردا باز * تو در امروز آمالى و در فرداى آمانى\r\nز بادى بادبانى مىكنى ازبس سبك‌مغزى * ز آبى شادمانى مىكنى ازبس گران‌جانى\r\nكه اينك با نشاط من همه ناز فريدونى * كه اينك با بساط من همه ساز سليمانى\r\nز ليلى راز كمتر گو ز مجنون باز كمتر جو * چه اين ديوانهء دشتى چه آن غول بيابانى\r\nيكى در خلوت دل شو مى و معشوق بين آنجا * سمن‌بويان ريحانى سبك‌روحان روحانى\r\nترا هجده هزار عالم بود در كشور حيوان * چو از وى بگذرى آنگه رسى در ملك انسانى\r\nبود هجده هزاران را كليد آن هفتده ركعت * كه پيشانى به خاك و خاك از آب ديده بنشانى\r\nچو صدقت نيست اندر دل چو آبت نيست اندر چشم * بياسا سست در بستر مفرسا سخت پيشانى\r\nهنوزت نفس پروار است اندر آخور غفلت * هزاران عيد قربان شد نكردى هيچ قربانى \r\n\r\n","description":"","footnote":"","page_name":" 965 ","page_number":273},
  {"content":"\r\n\r\n ملخ در بوستان دارى و مور اندر ته خرمن * ز خرمن خرمنى نايد ز بستان نيز بستانى\r\nكشيده تيغ در تو ديو و تو خفته براحت در * مگر مهر ولى اللّه كند بر خفته خفتانى\r\nتو را علم آن بود كز وى برانى سيرت ديوى * نه اين كلپترها كز آن به صورت ريو ميرانى\r\nدر اين بازيچهء طفلان در اين حيرت‌گه مردم * به درد دل درافتاديم و در سرسام حيرانى\r\nهمه درماندهء اين درد بىدرمان و بيچاره * چه هندى و چه تركى و چه تازى و چه يونانى\r\nچو عيش خويش انديشى مخور اندوه درويشى * چو بر خود نيستى سلطان مكن دعوى سلطانى\r\nمسلمانى بمرد است اى مسلمانان نمىدانم * مسلمانى كه تا با وى بگريم بر مسلمانى\r\nبه حيرت اندرم زين نظم خوش تا بر كه برخوانم * مگر بر پير غزنينى مگر بر مير شروانى \r\n\r\nهم از تركيبات اوست كه در مدح جناب ميرزا نصر اللّه صدر الممالك گفته\r\n با ياد رخ جانان اى جان به گلستان باش * بر سرو و سمن مىچم با سنبل و ريحان باش\r\nاز دل قدمى بردار بىواسطه دلبر شو * از جان نفسى بگذر بىرابطه جانان باش\r\nچون ملك ابد يا بى رو . . . بشارت زن * بىلشكر كشورگير بىكشور سلطان باش\r\nبا مهرهء مهر او هم‌كاسهء افعى شو * با پنجهء عشق او هم‌طعمهء شيران باش\r\nچون خضر به پايان آر ظلمات طبيعت را * پس زندهء جاويدان زين چشمهء حيوان باش\r\nدر گوشهء ميدان آى جانبازى مردان بين * بسم اللّه اگر مردى آمادهء ميدان باش\r\nور نه چو زنان بنشين رو ماشطه‌يى بگزين * آسايش خاتون جو آرايش ايوان باش \r\n\r\n","description":"","footnote":"","page_name":" 966 ","page_number":274},
  {"content":"\r\n\r\n رو ترك هوا برگو اسرار هويت جو * در مكتب الا هو چون طفل سبق‌خوان باش\r\nيك حرف از آن دفتر كردى چو نخست از بر * هم رهبر آدم شو هم رهزن شيطان باش\r\nگر راه ندانستى در راه‌روان آويز * بىسايه بماندستى در سايهء مردان باش\r\nسلطان حقيقت را در صدر ممالك جو * ديوان طبيعت را چون صاحب ديوان باش\r\nآن صدر ممالك را آن بدر مسالك را * جان در سر خدمت كن سر بر خط فرمان باش\r\nگر ديو و پرى خواهى در حكم تويى خاتم * يك نكته ز لعل او بپذير و سليمان باش\r\nدر حضرت او آسا گو حادثه عالم‌گير * در كشتى نوح اى دل آسوده ز توفان باش\r\nكو چشم حقيقت‌بين تا صورت جان بينى * در كسوت آب و گل چون صدر جهان بينى \r\n\r\nو له ايضا\r\n بسيار دل‌آزار است اين يار كه من دارم * تا خود به چه كار آيد اين كار كه من دارم\r\nگر با غم جانانى شادابى و شادانى * گر هيچ ندارى تو بسيار كه من دارم\r\nطوبى طلبى زاهد طوبى لك طوبى لى * در پاى دل از عشقش اين خار كه من دارم\r\nدزدانه قدح گيريم از بيم رقيب امشب * در پرده دهد باده خمار كه من دارم\r\nاز رنج و غم و تيمار بيمار بپرهيزد * با اين سه بياميزد بيمار كه من دارم\r\nزلفش به طرب خيزد از خندهء خونينم * ضحاك چنين خواهد اين مار كه من دارم\r\nآميزش خفاش است با مهر جهان‌افروز * رخسار كه او دارد ديدار كه من دارم\r\nدر رستهء عشق او سودايى و غوغاييست * گرم است بناميزد بازار كه من دارم\r\nچون سر به ميان آريم خدمت را فرقى نه * دستار كه او دارد زنار كه من دارم\r\nدر آتش عشق او جان رقص‌كنان آيد * گلزار براهيم است اين نار كه من دارم\r\nمن يك دلم و هردم صددل ببرد از من * پس شعبده انگيزد دلدار كه من دارم\r\nناصح تو مده پندم صاحب تو منه بندم * هرگز نرود از سر پندار كه من دارم\r\nشعر از در مدح صدر شايسته بود ور نه * در دجله فروشويم اشعار كه من دارم\r\nآن پير طريقت را آن مير حقيقت را * جان در سر پيمان كن تا راحت جان بينى \r\n\r\n","description":"","footnote":"","page_name":" 967 ","page_number":275},
  {"content":"\r\n\r\n\r\nو له ايضا\r\n گيتى ز ره ديده هم از نظر برهان * جانكاه و دل‌آزار است جان و دل از آن برهان\r\nاز رنگ رخ كاووس هر سيب كه در آمل * وز خون دل قابوس هر لاله كه در گرگان\r\nخورشيد به بالا شد آيينه مصفا شد * گه در خطر عقرب گه در اثر سرطان\r\nبا كژدمى انبازيم ما بر صفت عقرب * هم پس‌روى آغازيم بر قاعدهء سرطان\r\nبگزيده ز نادانى افسانهء شيطانى * بر رهبرى احمد از پيروى قرآن\r\nفرمان الهى را چون عقل يله كرده * ويحك چه زيان‌كاريم آوخ كه چه نافرمان\r\nبسيار غلط كاريم از نفس غلط فرما * سقاى زمستانيم آهنگر تابستان\r\nيا رب نبرد سودى گر نه كرمت ياور * اين عقل تنك‌حيلت از نفس قوى دستان\r\nعشق آتش و دل قربان در كوى وفا يا ليت * تا هيچ قبول افتد در آتشش اين قربان\r\nزين مام سيه‌پستان بگريز كه پركين است * قهرش همه در سينه زهرش همه در پستان\r\nنصرت شه نصر اللّه كز فيض دم جان‌بخش * هر زهرى را ترياق هر دردى را درمان\r\nگر . . . و مكان گردى با شهپر انديشه * باللَّه كه نه مانندش در . . . و مكان بينى \r\n\r\nو له\r\n با مهر تو دل جانا از جمله برى دارم * مشكن دل من حاشا در شيشه پرى دارم\r\nگل رفته در آن هفته بشكفته و نشكفته * با بلبل اين بستان من نوحه‌گرى دارم\r\nاى بلبل شيدايى با نوسفران تو * از عمر گران‌مايه من هم‌سفرى دارم\r\nاز پيله چو كرم قز بر خويش كفن بافم * با مشترى كالا من بيع و شرى دارم\r\nتا جامه كنم ديبا بر قامت آن زيبا * سودا كه در اين سودا از پيله‌ورى دارم\r\nامروز گره بگشود زان طرهء خم در خم * اميد گشايشها ز آه سحرى دارم\r\nمردم ز خطر ترسند آيند چو در دريا * انديشه من از دريا از بىخطرى دارم\r\nگاهى در گل روبم گاهى در دل كوبم * اين بىسر و سامانى از دربه‌درى دارم\r\nبر حسن و جمال او جانها به نثار آرند * من بر سرى آنها درهاى درى دارم\r\nنه در هنرم نقصان نه در گهرم خسران * شيخى هنرى دانم پيرى گهرى دارم \r\n\r\n","description":"","footnote":"","page_name":" 968 ","page_number":276},
  {"content":"\r\n\r\n اى مشترى كالا مگذر ز دكان ما * جان گر بخرى آرم دل گر ببرى دارم\r\nديباى دل‌وجان را از بهر قبول تو * گه چينى و گه رومى گه شوشترى دارم\r\nنصر اللّه فتح اللّه باب اللّه و من بر خلق * از نام و دل و خلقش پيغامبرى دارم\r\nخورشيد به بالا شد آيينه مصفا شد * در روى دلى بنگر تا هر دو عيان بينى \r\n\r\nو له ايضا\r\n يا رب به دوام او ذات تو ضمان بادا * تا بدر جهان باشد اين صدر جهان بادا\r\nاين آب و گل امكان بس تنگ فضا باشد * سيرش به پرهمت زان‌سوى مكان بادا\r\nانوار جمالى را آثار جلالى را * رويت به عيان اينك رايت به نهان بادا\r\nبا مهر على زادى با مهر على بودى * با مهر على جانت دايم به جنان بادا\r\nاز عشق گران‌مايه بازار چو بگشايى * اين عقل سبك‌سايه بربسته دكان بادا\r\nدر مجلس روحانى آن بادهء ريحانى * نقلت به ميان جان نقلت به دهان بادا\r\nدرويشى و خرسندى خرسندى و درويشى * با حال قرين دارى با جانت قران بادا\r\nگر سست شود اركان رأى تو قوى اركان * ور پير شود دوران بخت تو جوان بادا\r\nدر امن‌وامان خلق گوييم دعاى تو * بر روح امين آمين زين امن‌وامان بينى \r\n\r\nمن رباعياته\r\n گيتى پى آزمايش مردان است * آن كس كه بيازمايدش مرد آن است\r\nگردنده فلك در طلب مبدا خويش * گردان چو من و تو ليك سرگردان است\r\nآن نور خدا كه نور ازو مكتسب است * در خلقت و خلق خلق و خلقش سبب است\r\nنبود عجبى كه سير او اندر عرش * گر عرش در او سير تواند عجب است\r\nآن دل كه بود محرم اسرارم نيست * وان سر كه سزاوار سر دارم نيست\r\nآن ديده كه شايستهء ديدارم نيست * بااين‌همه جاى شكوه از يارم نيست\r\nدى آمد يار و روى ننموده برفت * بر حسرت ديرينه بيفزوده برفت\r\nوان راز نهفته روزگاران در دل * ناگفته چنان بماند و نشنوده برفت \r\n\r\n","description":"","footnote":"","page_name":" 969 ","page_number":277},
  {"content":"\r\n\r\n افسرده دلم قابل اعزاز نبود * اندر غم عشق محرم راز نبود\r\nاز درگه دوست پاى ما لنگ آمد * ور نه برخى نبود كان باز نبود\r\nدر عشق تو كو بلاى جان و دل مرد * بر مردى خويش تجربت بايد كرد\r\nچون درد فزون دوا فزون بخشندت * جان بر سر دل افكن و دل در ره درد\r\nيا رب به گناهان نهانيم ببخش * بر جمله نهانيم و عيانيم ببخش\r\nاين طاعت من درخور بخشايش نيست * بر پيرى و ضعف و ناتوانيم ببخش\r\nمن آن مرغم كز آشيان افتادم * بىدانه به دام اين جهان افتادم\r\nبر حسرت و آه و ناله‌ام عيب مگير * زيرا به زمين از آسمان افتادم\r\nدر سينه دلم ز عشق خون بايستى * وان نيز ز ديده‌ام برون بايستى\r\nانديشهء روزگار جانم فرسود * اين عقل فضول را جنون بايستى \r\n\r\n674 صادق بيدگلى\r\nاز اهل كاشان و از سادات ذىشأن بوده و سيد عبد الرحيم مازندرانى متخلص به منصب در تذكرهء خود او را از معاصرين دانسته و اين قصيده كه در مدح خاقان مغفور گفته نوشته زياده ازين مرا اطلاعى از او حاصل نيست .\r\n* * *\r\n شگفت چون رخ جانان به‌طرف راغ شقايق * دميد چون خط خوبان به گرد باغ سپرغم\r\nز شوق گشته پرافشان به گرد سرو قمارى * چنان كه خيل حوارى به گرد عيسى مريم\r\nبه لحن باربدى بلبلان به‌طرف گلستان * چو مطربان خوش‌آوا به بزم قبلهء عالم\r\nجهانگشاى خديوى كه پيش قصر جلالش * دوتاست از پى تعظيم قد چرخ معظم\r\nسروى گاو زمين و سرين اشهب گردون * به بند اوست مقيد به داغ اوست موسم\r\nنخست داد بشارت به بوالبشر ز وجودت * دميد مبدع اشيا چو دم به پيكر آدم \r\n\r\n","description":"","footnote":"","page_name":" 970 ","page_number":278},
  {"content":"\r\n\r\n فتد ز لطف تو گر پرتوى به جسم جمادى * كند عنايت لطف تواش چو روح مجسم\r\nزهى اوامر تو بر قضا گرفته تقدم * خهى نواهى تو بر قدر نشسته مقدم\r\nز سهم تير تو از كام مار گرزه فتد سم * ز بيم تيغ تو از چنگ شير شرزه پرد شم\r\nشود ز ناچخ پيل‌افكن تو پيل دمان رام * كند ز خنجر شيراوژن تو شير فلك رم\r\nمرا عروج به معراج مدحت تو نشايد * مسلم است كه نتوان شدن به چرخ به سلم\r\nدم از سخن چه زنم در بر صبا من بىدل * سها چه جلوه كند با وجود نيّر اعظم \r\n\r\n675 صفايى يزدى\r\nاسمش ميرزا محمد على و نويسندهء صدر يزدى بوده چندى هم خدمت نواب شاهزاده محمد على ميرزا را نموده در سفينه‌اى اين ابيات به نام او ديده شد و در سنهء 1244 درگذشته تركيب‌بندى مشتمل بر سه چهار پاره بود از آنها اين است :\r\n لشكرى آورد جنگاور فزون از ده‌هزار * سربه‌سر با گرز آهن جملگى با تيغ تيز\r\nاز خروش كوسشان پيدا نشان نفخ صور * وز شرار تيغشان آشوب روز رستخيز\r\nخنگها در زيرشان چون كوههاى بادسير * تيغها در دستشان چون ابرهاى شعله‌ريز\r\nتيغ شهرآشوب‌شه ناگه برآمد از نيام * همچو برق شعله‌بار و همچو بحر موجه‌خيز\r\nرايتى با او سراسر فتح‌جو نصرت‌طلب * لشكرى با او همه بهرام‌كين كيوان‌ستيز\r\nرزم‌خواهان را سپر از گرزهاشان چاك‌چاك * جنگجويان را سنان از تيغهاشان ريزريز\r\nنه تنى بىجان شد اندر پشت اسب از باد گرز * نه سرى غلطان شد اندر روى دشت از تيغ تيز\r\nنام تو بنهادشان در دودمان ننگ فرار * سهم تو بنمودشان سوى وطن راه گريز\r\nمهر گياه است خط دلكشت اما * مهر من الفت با بن گياه ندارد \r\n\r\n","description":"","footnote":"","page_name":" 971 ","page_number":279},
  {"content":"\r\n\r\n\r\n676 خواجه صادق\r\nنويسندهء ولات كردستان بوده طبعى داشته اين دو بيت را از او نگاشت و نامى از وى به روزگار گذاشت :\r\n از ازل صادق به دنيا ميل آميزش نداشت * چند روزى آمد و ياران خود را ديد و رفت\r\nگرد تمكين تو گردم كه بدين شيوه اگر * به بهشت گذرانند تماشا نكنى \r\n\r\n677 صافى اصفهانى\r\nاز سادات اصفهان و نامش ميرزا جعفر و از مشاهير شعراى زمان بوده غالب اوقات به غزل‌سرايى كه شيوهء خاص متأخرين است اشتغال داشته غزليات نيكو دارد و معروف است در اواسط حال متفطن شده كه بايد نظمى سرود كه مايهء رستگارى شود و كارى نمود كه منشأ اميدوارى بود ؛ معجزات و آثار حضرت سيد المرسلين و محاربات جناب امير المؤمنين سلام اللّه عليهم اجمعين را به نظم آورد و مدت ده سال اوقات صرف اين كار كرد . آن كتاب را شهنشاه‌نامه نام نهاد و نسختى از آن به حضرت سلطان اسلام فتحعلى شاه صاحبقران آورد ؛ مورد الطاف تازه و اشفاق بىاندازه شد ولى نسخهء آن كتاب انتشار نپذيرفت و در اغلب تذكره‌هاى معاصرين كه شرح حالى از وى نوشته‌اند اشارتى به اين كار نكرده‌اند . فقير نسخه‌يى از آن كتاب به دست آورده و تيمناً و تبركاً بعضى اشعار آن را درين دفتر ثبت كرده كه به اين دست‌آويز اجرى دريابد و نام و نشان آن كتاب نيز مشتهر شود ؛ حاصل جناب سيد قريب به هفتاد سال عمر نموده بالاخره در سنهء 1219 وفات يافت و در مقبرهء مير ابو القاسم فندرسكى مدفون آمد . گويند دوازده هزار بيت ديوان دارد به نظر نرسيده قدرى از شهنشاه‌نامه و قليلى از مثنوى گلشن خيال وى و بعضى از ابياتش در اين كتاب ثبت مىشود از او است :\r\n\r\n","description":"","footnote":"","page_name":" 972 ","page_number":280},
  {"content":"\r\n\r\n\r\nمنتخب كتاب شهنشاه‌نامهء صافى در غزوات\r\n به نام خداوند عقل‌آفرين * خداوند داد و خداوند دين\r\nخم چرخ جامى ز ميخانه‌اش * يم دهر رشحى ز پيمانه‌اش\r\nبر بود او هيچ بود همه * عدم با وجودش وجود همه\r\nز ما تا به او اين همه راه نيست * و ليكن ازين ره كس آگاه نيست\r\nتمام از سفيد و سيه مغز و پوست * همه نيستند ار كسى هست اوست\r\nبه هر پرده همواره صورت‌نگار * نگارنده پنهان صور آشكار\r\nاگر خواهى او درگشايد به تو * برون آ ز خود تا درآيد به تو \r\n\r\nدر نعت و منقبت نبى عربى ( ص )\r\n پناه جهان خواجهء كاينات * به حق متحد در جميع صفات\r\nبه زر خسروان جمع لشكر كنند * به لشكر جهانى مسخر كنند\r\nتهىدست و بىخيل و مال اى شگفت * نگر تا جهان را چگونه گرفت\r\nبلى آنكه شق كرد ز انگشت ماه * سزد گر بگيرد جهان بىسپاه\r\nكه را اين بزرگى است اى هوشمند * كه در پنج نوبت به بانگ بلند\r\nهمه‌روزه از صبح تا گاه شام * در اقصاى گيتى چه خاص و چه عام\r\nشمارندش از گونه گونه صفات * گواهى دهندش به پاكى ذات\r\nشبى از مكان آن شه انس و جان * قدم زد به سرمنزل لامكان\r\nبراى شفاعت به هر منزلى * به دامان زدش دست پا در گلى\r\nچو از خويش آمد به كلى برون * ز بيرون دريافت ره در درون\r\nنشستند آنگه به گفت و شنفت * بگفتند چندانكه بايست گفت\r\nبزرگ رسل آن خداوند هوش * به هنگام گفتن چو بگشاد گوش\r\nبه گوش آمدش از وراى حجاب * صداى بنى عم خود بو تراب\r\nعلى صورت قدرت كردگار * على اولين نقش صورت‌نگار\r\nعلى رهبر موسى از رود نيل * على گلشن‌آراى باغ خليل \r\n\r\n","description":"","footnote":"","page_name":" 973 ","page_number":281},
  {"content":"\r\n\r\n\r\nدر مدحت خاقان مغفور فتحعلى شاه گويد\r\n شه جم‌نشان شاه فتحعلى * چه شه كشور داد و دين را ولى\r\nكه بختش جوان باد و اختر بلند * دلش شادمان و تنش بىگزند\r\nخديو جهاندار درويش دوست * جهان ذات او را چو بر مغز پوست\r\nشهان را فزونى به تاج است و تخت * فزايش در اين هر دو زان نيك‌بخت\r\nبه نامش چو اين نامه كردم تمام * شهنشاه‌نامه شهش كرد نام\r\nبهار است ساقى بين با اياغ * كه بستند زيور عروسان باغ \r\n\r\nدر مقدمهء تزويج و تعريس حضرت امير المؤمنين على ( ع )\r\n همى گلبن از خار پرداخت رخت * گل از حجله آمد به شاخ درخت\r\nهزار آمد از شاخ گل در خروش * ميان بست سوسن به تاراج هوش\r\nبيا و بيار آن خوش‌آهنگ رود * كه روز نشاط است و گاه سرود\r\nنرقصد چرا سرو با دوستان * نخواند چرا مرغ در بوستان\r\nكه شير خدا آن پناه حجاز * به پيوند احمد شود سرفراز\r\nاگر نامدى شير حق در وجود * به گيتى كسى كفو زهرا نبود\r\nبيا ساقى آن آتش آبگون * كه در شيشه آب است و در سينه خون\r\nبده تا كشم تيغ رزم از غلاف * درآيم به ميدان به عزم مصاف \r\n\r\nدر كشته شدن وليد در دست على ( ع )\r\n چو سالى دو در ملك يثرب گذشت * بريدى به شهر آمد از طرف دشت\r\nكه اينك گروهى فراوان ز شام * به آهنگ بطحا ز فوج ظلام\r\nهمه با جهيز و سليح و درفش * سراپرده‌ها زرد و سرخ و بنفش\r\nنبى چون شد آگاه از اين خبر * به فرمان دارندهء دادگر\r\nبفرمود نوبت به هامون زدند * سراپرده از شهر بيرون زدند\r\nز هر سو يكى اژدهافش درفش * مزين به ديباى سرخ و بنفش \r\n\r\n","description":"","footnote":"","page_name":" 974 ","page_number":282},
  {"content":"\r\n\r\n ز بس نالهء . . . و بانگ دراى * تو گفتى زمين اندرآمد ز جاى\r\nفغان دف و نالهء گاودم * ره گوش را بر صدا كرد گم\r\nسپاه از دو جانب گروهاگروه * گرفتند پيرامن دشت و كوه\r\nوليد پليد آن سر سركشان * كه در رزم بد اژدهايى دمان\r\nبه دست اندرون خنجر آب‌رنگ * سر ره به شير خدا بست تنگ\r\nنخست آن بدانديش چون پيل مست * بيفشرد ران و برآورد دست\r\nبه دو تاخت شير جهان كردگار * كشيد از ميان آبگون ذو الفقار\r\nبدان‌گونه كز بيم آن دست و تيغ * فلك خورد بر گاو و ماهى دريغ\r\nچنان راند بر تاركش بىخلاف * كه از فرق او چاك شد تا به ناف\r\nبر آن دست و بازوى خيبرگشا * فلك گفت احسن ملك مرحبا\r\nزهازه برآمد ز هر دو گروه * بجنبيد يكسر همه دشت و كوه\r\nتن مرد جنگى ز پا تا به سر * ز بس تير چوبين برآورد پر\r\nز بس خون كه رفت اندر آن سرزمين * تو گفتى به جوش است درياى چين\r\nز گرد سواران در آن رزمگاه * به چرخ اندرون مهر گم كرد راه\r\nز سوى دگر حمزه چون پيل مست * بلارك چو ثعبان موسى به دست\r\nبه هر سو كه توسن برانگيختند * همه خاك با خون درآميختند\r\nچنين است كردار اين چرخ پير * به بالا برد تا درآرد به زير\r\nچو خورشيد زد پنجه بر پشت شير * ز خلوت برآمد بشير نذير \r\n\r\nدر كشته شدن طلحه به دست امير المؤمنين و نيز كشته شدن عمرو گويد\r\n به ترتيب لشكر ميان بست تنگ * ز گردان بياراست بازار جنگ\r\nنخست آنكه آهنگ ميدان نمود * ز بنگاه سفيانيان طلحه بود\r\nبه سر خود زرين و بر تن زره * فكنده ز بس كين بر ابرو گره\r\nهمىكرد جولان ميان دو صف * چو پيل دمان بر لب آورده كف\r\nبه بالا بسان يكى نره‌ديو * همه لب پرافسون و دل پرز ريو \r\n\r\n","description":"","footnote":"","page_name":" 975 ","page_number":283},
  {"content":"\r\n\r\n كمانى به بازو كمندى به دست * بيامد بغريد چون پيل مست\r\nكز اين نامداران فولادچنگ * مرا كيست مشتاق باشد به جنگ\r\nخروشان و جوشان چو پيل دژم * همىگفت و افشرد دندان به هم\r\nعدوى دژم‌روى گرم ستيز * كه شه بركشيد از ميان تيغ تيز\r\nهمان بر فلك مرد را دست و تيغ * كه زد تيغ بر تاركش بىدريغ\r\nبدان‌سان كه از خود تا پشت زين * به دونيمه افتاد در دشت كين\r\nمر آن قوم را عمرو سالار جيش * كه روشن به دو بود چشم قريش\r\nبه فرمان سالار دين بىدرنگ * سر راه بگرفت بر وى به جنگ\r\nچو تنگ اندرآمد به عمرو آن جناب * خروشيد چون شير شرزه به غاب\r\nسبك عمرو يازيد بر تيغ چنگ * سپر بر سر آورد شه بىدرنگ\r\nهمان بر فلك خصم را دست و تيغ * كه شه ذو الفقار از ميان بىدريغ\r\nكشيد و چنانش بزد بر كمر * كز آن‌سوى ديگر برآورد سر\r\nهمان نيم زيرين به زين اندرون * كه از اسب شد نيم‌بالا نگون\r\nز هر گوشه رأيت برافراختند * به يكباره بر شاه دين تاختند\r\nز بس فوج لشكر به دنبال فوج * تو گفتى كه دريا درآمد به موج \r\n\r\nدر رزم خندق و كشته شدن عمرو عبد ود عليه اللعنه\r\n سپاهى همه رزم را ساخته * دل از مهر يكباره پرداخته\r\nرسيدند پرخاش‌جويان ز ره * كشيدند بر گرد خندق سپه\r\nهمه ديده در ره كه تا كى سروش * براى بشارت برآرد خروش\r\nبه روز چهارم كه تابنده هور * بياراست بزم جهان را به نور\r\nرجزخوان و جوشان و نعره‌زنان * گرفتند آن خندق اندر ميان\r\nسر پردلان عمرو حق ناشناس * كزو بود شير ژيان در هراس\r\nبه نيروى سرپنجهء آهنين * بكندى بن كوه را از زمين\r\nبه بالابلند و به بازو قوى * همه جمع در وى نشان گوى \r\n\r\n","description":"","footnote":"","page_name":" 976 ","page_number":284},
  {"content":"\r\n\r\n به تن بر مثال يكى زنده‌پيل * گريزان ازو اژدها ميل ميل\r\nبه تن بر پى دفع زخم خدنگ * يكى نغز خفتان ز چرم پلنگ\r\nبه زنجير آهن كمر بسته تنگ * بر آن بر يكى دشنه الماس رنگ\r\nبه بند كمر تيغ خارا شكاف * چو اژدر به پيرامن كوه قاف\r\nبه زيرش يكى رخش گردون شكوه * بر آن خود چو كوهى كه بر پشت كوه\r\nشنيدم كه شبرنگ شير خدا * در آن روز بد ناتوان از قضا\r\nروان گشت نزديك آن بت‌پرست * به پاى پياده بر او راه بست\r\nچو از دور عمروش بديد آن‌چنان * ز روى تعجب بگفت اى جوان\r\nسوارى نبود اندرين انجمن * كه كردى پياده تو آهنگ من\r\nغضنفر به دو گفت كاى نابكار * تو را با سوار و پياده چه‌كار\r\nمرا خود بسى نام نام‌آور است * و زان نامها خود يكى حيدر است\r\nبرآشفت از آن گفته عمرو دمان * همان اسب خود كرد پى در زمان\r\nبه تندى ابا تيغ زهرآب‌دار * سبك تاخت بر جانب شهريار\r\nسر ره به هم برگرفتند تنگ * به هم در دويدند شير و پلنگ\r\nچكاچاك شمشير و رعد خروش * پيام اجل دررساندى به گوش\r\nبر آن رزم و پيكار آن رزمگاه * نهاده دو چشم از دورويه سپاه\r\nبر اين‌گونه تا اندر آن پهن‌دشت * يكى نيمه از روز كمتر گذشت\r\nسرانجام عمرو آن حريف دلير * بديد آنكه بس دير شد داروگير\r\nيكى تيغ زد بر سر ترك شاه * كه لرزيد از آن پشت ماهى و ماه\r\nبر آن تا برد زخم ديگر به كار * كه شير خدا قدرت كردگار\r\nهمان اژدها پيكر سهمناك * كه سرها فتادى ز سهمش به خاك\r\nبه دستى كه دستان ز هولش رميد * كشيد و رسيد و ز دل بردميد\r\nبداختر سر و گردن افراخته * و ليكن دل از بيم درباخته\r\nكه آن شير يزدان و تاج مهان * سرافراز غازى مدار جهان\r\nبه گردن زدش آن‌چنان بىدرنگ * كه گردن‌كشان را ز رخ رفت رنگ \r\n\r\n","description":"","footnote":"","page_name":" 977 ","page_number":285},
  {"content":"\r\n\r\n چو گردن‌كشى كرد با مست حق * هم آخر به گردن زدش دست حق\r\nز افتادن آن تن خشمگين * تو گفتى به جنبش درآمد زمين\r\nچو آن كوه‌پيكر درآمد به خاك * برآمد ز آفاق روحى فداك\r\nزمانه به شادى فروكوفت . . . * سپهر برين دست او داد بوس\r\nنگر تا چه گفت آن خداوند رخش * چه از مشت خيزد به پيش درفش\r\nچو شب از سياهى به رخ رنگ بست * كشيدند مردم ز پيكار دست \r\n\r\nدر داستان رزم خيبر و علم گرفتن حيدر و ديدن ديدبان او را\r\n بيا ساقى آن جام گيتىفروز * كه تاريك شب زان زند دم ز روز\r\nبه من ده كه روزم ز بس تيرگى * به چشمم كند همچو شب خيرگى\r\nدزى چند بود آن زمان استوار * به سختى چو اين لاجوردى حصار\r\nو زانها قموس اندر آن سرزمين * دزى بود در دامن كه رزين\r\nبه اندازهء طول پهناى او * به ماه و به ماهى سراپاى او\r\nبه گرد اندرش خندقى بس عميق * در آن زورق وهم دانا غريق\r\nكمر بسته در وى پى كارزار * به تن هريكى همچو سام سوار\r\nچو زاغ شب تيره پر باز كرد * هماى خور از بام پرواز كرد\r\nپيمبر بفرمود تا اهل دين * بر اسبان تازى نهادند زين\r\nيهودان به خواب خوش از هر كنار * كه پيچيد بانگ درا در حصار\r\nسراسيمه از جاى برخاستند * همه تن به جوشن بياراستند\r\nدر آن روز از بام تا گاه شام * ببردى خدنگ از دو جانب پيام\r\nچو خورشيد زد پنجه بر پشت شير * از آن گشت روى افق چون زرير\r\nدليران لشكر ز جا خاستند * همه تن به جوشن بياراستند\r\nبپوشيد در دم غضنفر زره * به بند زره زد فراوان گره\r\nبه تن جوشن و سر ابر خود در * به بند كمر اژدهاى دوسر\r\nچو آن اژدها بر كمر كرد راست * فغان از دل شير گردون بخاست \r\n\r\n","description":"","footnote":"","page_name":" 978 ","page_number":286},
  {"content":"\r\n\r\n چو شمع فروزان به فانوس در * نمود از زره آن تن نامور\r\nشه دين چو ديدش بر آن يال و بال * به كف دادش آن رأيت بىهمال\r\nغضنفر چو نزديك شد بر حصار * به دست اندران رأيت زرنگار\r\nچنان كوفت در خاره سنگ آن لواى * كه نيمى از آن كرد در سنگ جاى\r\nچو آن ديد از بام دز ديده‌بان * ز دهشت برآورد از دل فغان\r\nبگفت اى دليران پرخاش‌خر * بدانيد كامد زمانتان به سر\r\nگرانمايه اين كاويانى درفش * كه در بر يكى پرده دارد بنفش\r\nبه نيرو چنان كوفت در خاره سنگ * كه در سنگ شد تا كمر بىدرنگ\r\nچنانش بديدم كه در دشت كين * بلندآسمان را زند بر زمين\r\nتو گويى به بازوى او مرد نيست * و گر هست او را هماورد نيست\r\nپى رزم در دم ز حصن قموس * برون راند حارث ابا بوق و . . . \r\n\r\nآمدن حارث به رزم حيدر صفدر و كشته شدن او\r\n به سر خود و بر تن دورويه زره * به بند زره برزده صد گره\r\nبه رويين سلاسل كمر بسته تنگ * به بند كمر تيغ الماس رنگ\r\nبه زيرش يكى بارهء تيزتك * به تك از پسش نيز چندين يزك\r\nبدين‌گونه از در به همراه خيل * خروشان درآمد به ميدان چو سيل\r\nبه كردار دريا كه آيد به موج * يهودان ز دنبال او فوج‌فوج\r\nبه ميدان درآمد هماورد خواست * ز گردان يثرب زمين مرد خواست\r\nچو شير خدا ديد كان زشت‌كيش * همىبالد از زور و بازوى خويش\r\nبه ميدان درآمد به كردار شير * بغريد كاى مرد ناخوش ضمير\r\nچه لافى به اين دست و بازو همى * چه سنجى هنر در ترازو همى\r\nدو مسكين درافكندى از پشت زين * همى سر بر افلاك سايى ازين\r\nبداريد زنهار دست از خلاف * مريزيد خون خويش را در مصاف\r\nچو بشنيد حارث بخنديد سخت * به دو گفت كاى مرد بيداربخت \r\n\r\n","description":"","footnote":"","page_name":" 979 ","page_number":287},
  {"content":"\r\n\r\n بيار آنچه دارى به بازو هنر * چه كارى درختى كه نايد به بر\r\nبرآشفت شير خدا زين سخن * بتنديد و گفتا كه اى اهرمن\r\nنخست آن بدانديش بهر مصاف * كشيد از ميان تيغ خارا شكاف\r\nهمان دست بدخواه بر چرخ بود * كه دست خدا تيغش از كف ربود\r\nكشيد از ميان اژدهاى دوسر * چنانش به نيرو بزد بر سپر\r\nكه از تاركش تا به تنگ سمند * جدا گشت آن پيكر ديو بند\r\nدونيمه به يك ضربت ذو الفقار * فتادند بر خاك اسب و سوار\r\nبر آن دست و تيغ از بسيط زمين * به كيوان شد از شش‌جهت آفرين\r\nيهودان همه لرزلرزان چو بيد * به مرحب نهادند روى اميد\r\nستمگر چو مرگ برادر شنيد * به تن جامهء پهلوى بردريد \r\n\r\nدر رزم مرحب گفته\r\n به سر خود رويين و بر روى خود * ز خاره يكى سنگ بر آن فزود\r\nبدين‌گونه آمد به زين درنشست * تو گفتى يكى زنده‌پيل است مست\r\nهمىگفت زاراى برادر دريغ * كز اين‌سان شدى كشته آخر به تيغ\r\nزمانى بر او ريخت از ديده آب * پس آنگه برانگيخت پران عقاب\r\nدرآمد به ميدان چو پيلان مست * همان گرزهء كوه‌پيكر به دست\r\nبر اسب اندرآمد شه شيرگير * ز بيمش رخ مهر شد چون زرير\r\nفتاد از نهيبش در آفاق شور * تو گفتى سرافيل بنواخت صور\r\nچنان از شكوهش زمين شد گران * كه گاو زمين را شكست استخوان\r\nچو مرحب بديد آن شه نامدار * بگفتا چه خوب آمدى اى سوار\r\nز بس كينه در دل ز شاه عرب * به گفتار نستوده بگشاد لب\r\nبر آن رزم و آن رزمگه ماه و خور * به نظاره بركرده از چرخ سر\r\nسپاه از دو جانب همه چشم و گوش * و زان رزم در سينه خونها به جوش\r\nشنيدم كه بود آن تن پرفسون * دو دست از يداللّه به بالا فزون \r\n\r\n","description":"","footnote":"","page_name":" 980 ","page_number":288},
  {"content":"\r\n\r\n به مانند دريا كه آيد به موج * پس آن موج گيرد به هر لحظه اوج\r\nبباليد آن خسروانى درخت * بدانسان كه بر قد آن نيكبخت\r\nبيفزود چندانكه زان بدسگال * يكى دست برتر شد از كتف و يال\r\nپس آن اژدهاپيكر سهمناك * كه سرها ز سهمش فتادى به خاك\r\nبه فرقش چنان كوفت سلطان دين * كه از خود شد چاك تا پشت زين\r\nپس از پشت زين از كف شهريار * فروشد به خاك و نگون شد سوار\r\nتن مرد جنگى در آن مرحله * چو كوهى كه پاشد ز هم زلزله\r\nز تن مرغ روحش رميدن گرفت * به آهنگ دوزخ پريدن گرفت\r\nچو افتاد بر خاك آن بدپسند * ز ماهى به مه‌آفرين شد بلند\r\nيهودان چو روبه ز چنگال شير * رميدند از تيغ آن شيرگير\r\nبزد دامن پهلوى بر كمر * ز جا جست چون طاير تيزپر\r\nبه يك جستن آن شير حق اى شگفت * ز خندق بدان سوى خود را گرفت\r\nشنيدم كه آن خندق بحرفش * به پهنا فزون بود از چل ارش\r\nز بس كشته بر دامن آن حصار * پديدار شد پشته‌ها بىشمار\r\nبرفتند در دز درون سر به سر * ببستند دز را همان لحظه در\r\nبزد دست در حلقهء در چنان * كه از حلقه‌اش بر فلك شد فغان\r\nپس آنگه به بازوى خيبرگشاى * چنان كند آن آهنين در ز جاى\r\nكه ازبس تزلزل همه آن حصار * به روى هم افتاد از هر كنار\r\nنه تنها شد آن كاخ و ايوان به باد * كه در حصن گردون تزلزل فتاد\r\nز دستش درافتاد اگرچه سپر * به‌جاى سپر بر سر آورد در\r\nپس آن آهنين در به هشتاد گام * فكند از پس سر در آن ازدحام\r\nبه زنهار ناچار پيش آمدند * به زانو در از بيم خويش آمدند\r\nبه پايش نهادند روى نياز * ببردند او را ز هر سو نماز\r\nسپه را به‌جا ماند و خود در زمان * روان شد به نزديك فخر جهان\r\nپيمبر به بر درگرفتش به مهر * ببوسيدش از لطف بسيار چهر \r\n\r\n","description":"","footnote":"","page_name":" 981 ","page_number":289},
  {"content":"\r\n\r\n دريغا كه فصل بهاران گذشت * دريغ آن لب سبزه و طرف كشت \r\n\r\nدر مقدمهء رحلت حضرت خير البشر ( ع )\r\n دريغ آن‌همه نالهء عندليب * دريغ آن نواهاى دانا فريب\r\nدو صد حيف از آن همايون درخت * كه در سايه‌اش مىفكنديم رخت\r\nكجا رفت بلبل چه شد فاخته * چه شد سرو و آن قد افراخته\r\nز طاوس مىندهدم كس سراغ * مگر خود چه ديد از تذروان باغ\r\nورقهاى گل را كه بر باد داد * كز آن روزگاران بسى ياد باد\r\nچمن بود و آواز مرغان باغ * به كف لاله را از زبرجد اياغ\r\nهوا ژاله‌بيز و زمين لاله‌خيز * گل از قطره‌هاى مطر ژاله‌ريز\r\nبزن ساقى آن شيشهء مى به سنگ * كه مستى نشايد به بانگ كلنگ\r\nكسى چون بخندد در آن بوستان * كه گريند بر خنده‌اش دوستان\r\nكدامين لب غنچه يا نسترن * بخنديد روزى در اين انجمن\r\nكه بر خنده‌اش چشم ابر بهار * بسى روزگاران بنگريست زار\r\nندانستم اى صاحب پرخرد * كه آن نوشها نيش بار آورد \r\n\r\nدر داستان رزم صفين و حركت امير بدر و حنين\r\n جهان تنگ بود و جهانبان بزرگ * برون رفت از اين زين سراى سترك\r\nسلح‌پوش با آلت كارزار * به اندك زمانى ز هريك ديار\r\nبه درگاه سالار دين بىدرنگ * نهادند روى از پى نام و ننگ\r\nكمر تنگ بستند از بهر كين * بر اسبان تازى نهادند زين\r\nسوار و پياده پياده سوار * ز صد بود آن روز كم ده‌هزار\r\nبه روز دگر شاه دين با سپاه * به خاك مداين درآمد ز راه\r\nبر آن شهر ويران بساتين ورود * به حيرت همىديد هركس كه بود\r\nكه چون بود زين پيش و اكنون چسان * كيانند در جايگاه كيان \r\n\r\n","description":"","footnote":"","page_name":" 982 ","page_number":290},
  {"content":"\r\n\r\n پس از دير راهب شه دين پناه * به سرمنزل رقه شد با سپاه\r\nببستند بر شط پلى استوار * كه آسان كند لشكر از شط گذار\r\nبر آن شوم شامى رسيد آگهى * كه اينك رسيد آن شه خرگهى\r\nچو شيرى كه چون بردمد روز جنگ * ز بيمش بلرزد به دريا نهنگ\r\nگران‌مايگان جمله در رزمگاه * به هم از دو جانب ببستند راه\r\nز بس تير كامد به درع يلان * ز هر چشم آن چشمه‌يى شد روان\r\nسر تيغ بر تارك يكدگر * همىداد از رفتن جان خبر\r\nز شمشير مردان در آن تيره‌خاك * فتادند مردان به خاك هلاك\r\nيكى ابر برخاست زنگارگون * بباريد از وى همه آب خون\r\nبه كيوان شد از خاك ميدان غبار * جهان پيش چشم مهان گشت تار \r\n\r\nدر صفت روز گويد\r\n چو روز دگر مسندآراى هور * بياراست بزم جهان را به نور\r\nهمان گوى زرين گرفته به دست * بيامد به تخت كيانى نشست\r\nدليران آهن‌قبا ترش‌روى * به زين درنشستند از هر دو سوى\r\nبه يك‌بار شمشيرها از نيام * كشيدند بر لشكر شوم شام\r\nدر آن رزمگه شير پروردگار * چو شيرى كه تازد به نخچير زار\r\nبه هر حمله فوجى ز اعداى دين * بيفكند بر خاك از پشت زين \r\n\r\nدر صفت شب و جنگ گويد\r\n شبانگه كزين قصر نيلوفرى * به زير آمد اين لعبت آذرى\r\nهمان ساغر زرنگارش به دست * به خلوت شد و در بر اغيار بست\r\nبدان تا كشد در شبستان اياغ * پس پرده افروخت از رخ چراغ\r\nسياهان به پاس در از هر كنار * ز پرده برون تا سحر پرده‌دار\r\nپى رزم فردا سران عرب * به هم درنشستند تا نيم‌شب \r\n\r\n","description":"","footnote":"","page_name":" 983 ","page_number":291},
  {"content":"\r\n\r\n چو روز دگر داور خاورى * نشست از بر مسند داورى\r\nدگرباره قلب و يسار و يمين * درستى گرفت از دليران دين\r\nهنرمند مالك در آن داروگير * زمانى به شمشير و گاهى به تير\r\nبه هر سو كه رأيت برافراختى * دليران به خاك اندر انداختى\r\nز جوش سواران در آن دشت كين * دگر ره به جنبش درآمد زمين\r\nزمانه فروكوفت طبل ستم * بترسيد بر خود وجود از عدم\r\nعقاب اجل بال‌وپر باز كرد * به تاراج جان مرگ آواز كرد\r\nيكى ابر برخاست گفتى مطير * به جاى مطر ريخت باران تير\r\nدها ده برآمد ز هر دو گروه * روارو درافتاد در دشت و كوه\r\nز بس گرد كز خاك آن رزمگاه * برآمد به سرمنزل مهر و ماه\r\nرخ روز چون شب سياهى گرفت * سياهى ز مه تا به ماهى گرفت\r\nدرافتاد شورى كه شور نشور * كسى را نكردى به خاطر خطور\r\nهمى سر بريدند و خون ريختند * بسى خاك با خون درآميختند\r\nهمه تيغها خورد درهم شكست * كمان را زه ازبس كشيدن گسست\r\nسنانها ز بس كاوكاو اى شگفت * به دست دليران خميدن گرفت\r\nز بس كوبش گرزهء گاوسر * بپاشيد اجزايش از يكدگر\r\nبه دست يلان رشته‌هاى كمند * جدا گشت از يكدگر بندبند\r\nفرورفت ازبس به چرم پلنگ * تهى ماند تركش ز تير خدنگ\r\nدليران لشكر به چنگ اندرون * همه جانستان خنجر آبگون\r\nپياده دويدند بر روى هم * به خنجر دريدند پهلوى هم\r\nزدندى به جاى تبرزين و گرز * همى سنگ بر يال و كوپال و برز\r\nاز اين‌گونه تا زورق آفتاب * به درياى مغرب فروشد به آب\r\nنويد ظفر اهل دين را به گوش * رسيدى همى از زبان سروش\r\nز بس كشته بر طرف آن پهن‌دشت * به هر سو يكى كشته بر پاى گشت \r\n\r\n","description":"","footnote":"","page_name":" 984 ","page_number":292},
  {"content":"\r\n\r\n\r\nدر شكايت پيرى و حسرت شباب و تحقيق سنين عمر و ختم كتاب گويد\r\n ز آغاز تا سال ده اى عجب * ندانى ز چپ راست و ز راست چپ\r\nز ده نيز تا بيست چون بنگرى * همه روز لهو است و بازيگرى\r\nخود از بيست هم نيز تا سال سى * همىجويى افزونى از هركسى\r\nبسى چون رسد سال فرزانه مرد * برانگيزد از كوه پولاد گرد\r\nز سى تا چهل عيش آرايش است * همه روز عيش است و آسايش است\r\nبه سرحد چل چون رسد ماه و سال * زمانه فروريزدش يال و بال\r\nز چل نيز در اين سراى سپنج * همى تا به پنجاه درد است و رنج\r\nز پنجه چو بگذشت سالش همىفزايد * غمى بر غمش هردمى\r\nچو سال اندرآمد ز پنجه به شست * به كنج مصيبت ببايد نشست\r\nدرين روزگار آزمودم بسى * ز هفتاد كم بگذراند كسى\r\nگذشتن چو بايست و بگذاشتن * چه سودت ازين گردن افراشتن \r\n\r\nدر نصيحت و موعظه و بىثباتى عالم و آدم گويد\r\n ز هجرت پس از يك هزار و دويست * ز پنجه فزون بودم از سال بيست\r\nكه از فضل يزدان به دو پنج سال * به نظم آمد اين نامهء بىهمال\r\nنهادم شبى جام را لب به لب * به گوشم لب جام گفت اى عجب\r\nازين پيش يك‌چند در بزم كى * تو پيمانه بودى و من صاف‌مى\r\nمنم جام و اينك تو مىخواره‌اى * برو فكر خود كن كه بيچاره‌اى \r\n\r\nهم از مثنوى گلشن خيال اوست\r\n اى با همه و ز همه مبرا * اى بىهمه و ز همه هويدا\r\nاز مركز خاك تا به افلاك * از آتش و باد و آب تا خاك\r\nهر چيز كه هست بودش از تست * آب و گل و تار و پودش از تست\r\nدل خانهء فكر تست گويند * كاشانهء ذكر تست گويند \r\n\r\n","description":"","footnote":"","page_name":" 985 ","page_number":293},
  {"content":"\r\n\r\n گر شمع سراى دل تويى تو * در ديده ضياى دل تويى تو\r\nخود اين همه پيچ و تابش از چيست * بىتابى و اضطرابش از چيست\r\nاى داده ز ماه تا به ماهى * پيشت به يگانگى گواهى\r\nتا بشناسند پايهء تو * و آيند به زير سايهء تو\r\nنقشى به مثال خويش بستى * خوانديش ز نيستى به هستى\r\nو آنگاه ز هرچه آفريدى * او را ز ميانه برگزيدى\r\nپس بر همه شهريار كردى * و ز جمله‌اش اختيار كردى\r\nاول كه نبود چرخ و انجم * بود اول و آخر از ميان گم\r\nبر تختهء خاك و لوح گردون * نه كاف نوشته بود و نه نون\r\nبودند به يك كريوه در خواب * گرگ و رمه و شبان و قصاب\r\nدل‌بستگىيى نداشت دوران * با شش‌جهت و چهار اركان \r\n\r\nدر صفت عقول فرمايد\r\n اى گوهر پربهاى امكان * بحر و صدف و سحاب و نيسان\r\nبناى فلك تو گشتى آغاز * گوهر نشنيده‌ام صدف‌ساز\r\nبازار وجود از تو شد گرم * اين آهن سرد از تو شد نرم\r\nابجد ز تو روى صفحه آراست * دال و الف از تو شد كج و راست\r\nچون گوهرت از عدم برون تاخت * اول به مجردات پرداخت\r\nنورى شد از آن گهر جريده * زان گشت ملائك آفريده\r\nزد تكيه به دولتت ملائك * بر تختگه على الارائك\r\nجنبش ز تو يافتند و آرام * اين تودهء خاك و خيل اجرام\r\nنه از تو نشانه در مكانى * نى از تو به لامكان نشانى\r\nرنگ خور و گونهء مه از تست * صباغى صبغه اللّه از تست\r\nاول جستى ز علت امداد * چون بد همه را ز علت ايجاد\r\nدويم نظرى به خويش كردى * كمى در كار بيش كردى \r\n\r\n","description":"","footnote":"","page_name":" 986 ","page_number":294},
  {"content":"\r\n\r\n سيم سوى احتياج راندى * در عالم احتياج ماندى\r\nزان معرفت سه‌گانه بستى * نقشى از عقل و باز رستى\r\nاز عقل كدام عقل دويم * سازندهء آسمان و انجم \r\n\r\nو له ايضا فى التحقيق\r\n او نيز به نسبت تو زد گام * تا كار جهان گرفت انجام\r\nدارندهء اين اساس محكم * چون كرد هرآنچه بد فراهم\r\nآنگه به ديار زندگانى * پرداخت به كار زندگانى\r\nلوحى بگرفت و خامه برداشت * نقشى كه ضرور بود بنگاشت\r\nدر باغ وجود آنچه بايست * نقش همه را ز خار و گل بست\r\nبنگاشت براى صحبت گل * نقشى و گذاشت نام بلبل\r\nافراخت ز چوب خشك سروى * آورد براى آن تذروى\r\nبالجمله ز باد و خاك و آتش * كرد اين همه نقشهاى دلكش\r\nبازار وجود بىكم‌وكاست * از هرچه ضرر بود آراست\r\nآراسته شد چو ملك ايجاد * آنگاه صلاى عدل درداد\r\nو آنگاه ز خاك تا به افلاك * بسپرد به پادشاه لولاك\r\nاو بود غرض ز آفرينش * زو بود به چشم عقل بينش\r\nچشمى كه نديد جز رخ خير * چشم دل احمد است لاغير\r\nو اكنون كه گلش نهان ز باغ است * باز اين همه نور از آن چراغ است\r\nيك شب ز قضاى آسمانى * ناگه ز سراى ام هانى\r\nتا ديده ز خواب خوش به هم زد * بر ذروهء لامكان قدم زد\r\nالقصه در آن شب آنچه مىخواست * با دوست نشست و گفت و برخاست\r\nشاهنشه ملك لايزالى * داراى جهان على عالى\r\nبس بود وجود آن يگانه * بر قدرت ايزدى نشانه\r\nآن كاتش عشق سوخت جانش * يكسان بايد دل و زبانش \r\n\r\n","description":"","footnote":"","page_name":" 987 ","page_number":295},
  {"content":"\r\n\r\n آن را كه نظر به ملك و مال است * با دوست وصال او محال است \r\n\r\nدر صفت صبر و شكيبايى گويد\r\n از هرچه به غير او حذر كن * گر غير خودى ز خود گذر كن\r\nبگذارى و بگذرى ازين كاخ * برخيزى و برپرى ازين شاخ\r\nمردان صبور نيك مردند * صاحبدل و چاره‌ساز دردند\r\nصبر است علاج درد گفتم * سفتم گهرى و نيك سفتم\r\nخورشيد مراد زير ابر است * اكسير مراد چيست صبر است\r\nتخمى كه به صبر از زمين رست * بارش به مراد خاطر تست \r\n\r\nدر مدح حضرت امير المؤمنين عليه السلام گفته\r\n ز شاخ سرو سحر قمرى آن ندا درداد * ببند لب كه به جايى نمىرسد فرياد\r\nخراب بخت به تعمير كس نشد معمور * اسير چرخ به تدبير كس نشد آزاد\r\nكدام آب كه از جور او نريخت به خاك * كدام خاك كه از ظلم او نرفت به باد\r\nكه بود ازين همه آيندگان كزين منزل * نرفت و آنچه بر او بسته بود دل ننهاد\r\nعروس ملك عجوزيست ديرسال و كهن * به جاى مانده درين حجله از بسى داماد\r\nعبث به جلوهء اين باغ دل منه گفتم * كه روى لاله و گل عقده‌يى ز دل نگشاد\r\nچه گل چه لاله چه باغ اى عزيز دامى چند * نهاده است به راه تو چرخ ديونهاد\r\nسخن درست بگويم اگر نمىرنجى * تو خود نهال فسادى نه سنبل و شمشاد\r\nنشسته نفس بر اورنگ حكمرانى و تو * برش ستاده چو در پيش پادشه جلاد\r\nبه هرچه ديو طبيعت تو را كند مأمور * اگر بر آتش تيز است مىروى چون باد\r\nمعين است كه ديگر نجات حاصل نيست * براى آنكه به بند كمند نفس افتاد\r\nمگر كسى كه ازين بند رستگارى يافت * به دست عقده‌گشاى خلاصهء ايجاد\r\nعلى عالى اعلا كه در جميع صفات * جهان پير ازو برترى ندارد ياد \r\n\r\n","description":"","footnote":"","page_name":" 988 ","page_number":296},
  {"content":"\r\n\r\n\r\nدر مدح سلطان مغفور فتحعلى شاه قاجار نور اللّه مضجعه\r\n شكافد جوشن چينى خدنگش بر تن خاقان * ربايد مغفر رومى سنانش از سر قيصر\r\nبه عزم رزم از ايوان چو آيد جانب ميدان * به تن از حفظ حق خفتان به سر از لطف او مغفر\r\nيسار از پردلان جوشان يمين از آهنين‌پوشان * وجودش بر مثال جان سواران را به قلب اندر\r\nخروش . . . در ميدان صداى طبل در هامون * مثال رعد در نيسان بسان صور در محشر\r\nزهى دستى كه بگشايد چو گاه جود بر سايل * نداند سنگ را از در نبيند خاك را از زر \r\n\r\nو له ايضا\r\n چيست آن جرم لاغر خونخوار * كه ز خون سرخ باشدش رخسار\r\nنه به كس كينه‌اش ولى سفاك * نه بر اعضاش پر ولى طيار\r\nچيست آن جرم آبگون پيكر * كاژدهايى شود گه پيكار\r\nگاه چون قد خميده رهبانى * فرد و تنها خزيده در بن غار\r\nگاه چون شاهدان شهرآشوب * ريخته خون خلق و بسته نگار\r\nزاده ز آتش چو ديو و زان گشته * مظهر قهر قادر قهار\r\nز آب و آتش سرشته پيكر او * زان بود آب رنگ و آتشبار\r\nمتكون چو شعله از آتش * متولد چو آتش از احجار\r\nگه چو قوس قزح بود ظاهر * از كف پردلان كينه‌گذار\r\nنيمهء رخ گرفته در شنگرف * نيم ديگر نهفته در زنگار\r\nنيست اعجوبه‌اى چنين الاك * تيغ خونريز خسرو قاجار\r\nبيند ار برق تيغ او تا حشر * ابر بارد به جاى قطره شرار \r\n\r\n","description":"","footnote":"","page_name":" 989 ","page_number":297},
  {"content":"\r\n\r\n مدح من چيست گنج باد آورد * صلهء من ز زر دست افشار\r\nزين چه غم گر به نظم من نگرد * حاسد من به ديدهء انكار\r\nشب برآيد منافى خورشيد * جعل آمد معاند عطار\r\nتازه درى كه با هزار تعب * آيد از بحر فكرتم به كنار\r\nمن هنوزش نكرده زيب بياض * من هنوزش نبرده در طومار\r\nزيب دفتر كنند و گويندم * كاين بگفتيم پار يا پيرار\r\nداعى رهزن است بانگ دراى * رهنماى چمن فغان هزار\r\nنكهت گل دليل گل‌چينان * بانگ بلبل طلايه‌دار بهار\r\nغله ماند كجا به‌جا چو بود * مور در زرع و موش در انبار\r\nمن ز جام معانى افتاده * سرخوش و مست و رهزنان هشيار\r\nچه بود حال باغ چون باشد * باغبان خفته ميوه‌چين بيدار\r\nهمه دانند در جهان كايد * عنبر از چين و نافه از تاتار\r\nبهر جلب قراضهء موهوم * خاطر چون منى كنند فگار\r\nدرهمى پيش ديدهء مملوك * بهتر از خون مالك دينار \r\n\r\nرباعيات\r\n دردا كه دواى درد پنهانى ما * افسوس كه چارهء پريشانى ما\r\nدر عهدهء جمعى است كه پنداشته‌اند * آبادى خويش را به ويرانى ما\r\nسيلاب غمت بلند و پستى نگذاشت * سوداى تو هوشيار و مستى نگذاشت\r\nآه از دل و دست تو كه يك‌ره به غلط * دستى به دلى دلى به دستى نگذاشت \r\n\r\nمن غزليات\r\n كشد تا نشنود فرياد ما را * ستم بين صيدكش صياد ما را\r\nمىخواستى بهانه از بهر كشتنم * بهتر از اينكه بىتو نمردم بهانه چيست\r\nشمشير كشيدى و نكشتى * فرياد ز لطف ناتمامت \r\n\r\n","description":"","footnote":"","page_name":" 990 ","page_number":298},
  {"content":"\r\n\r\n عادت به ناله كرده دل دردمند من * ترسم گمان كنند كه درمانم آرزوست\r\nفرياد كه در كنج لب آن خال سيه را * دل دانه گمان كرد ندانست كه دام است\r\nبه يك پيمانه‌ام ديوانه كردند * نمىدانم چه در پيمانه كردند\r\nيكى حرفى نزد زين جمع با شمع * همين منع دل پروانه كردند\r\nنه ز عشق است هرآن‌كس كه فغانى دارد * نالهء بلبل اين باغ نشانى دارد\r\nسوى من اى خواجه يك نگاه نكردى * بنده كسى اين‌چنين نگاه ندارد\r\nهنوز آن سرو از باغى نرسته است * كه بالايش چو بالاى تو باشد\r\nنه از گلچينم از آنان فغان است * كه گل در دامن گل‌چين پسندند\r\nمنعم آن كز سر راهش مىكرد * همچو من بر سر راهش نگريد\r\nرقيبانش به من نگذاشتند امروز و مىدانم * كه نگذارند با من دادخواهانش به فردا هم\r\nبه دام از حرف گلشن تلخ باشد آن‌قدر كامم * كه در گلشن پس از وارستگى از حسرت دامم\r\nمن اين عمل كه به محشر به هيچ مىنخرندش * چرا به باده فروشش به جرعه‌اى نفروشم\r\nگداى خانه به دوش و غريب اين سر كويم * در سراى كه كوبم كه وا كنند به رويم\r\nنيك شهريست بهشت ابدى حيف كه نيست * از پى ناله به پيرامن آن صحرايى \r\n\r\n678 صبور كاشانى\r\nنام ناميش ميرزا احمد و برادرزادهء جناب ملك‌الشعرا فتحعلى خان كاشانى عليه الرحمة بود در خطوربط و انشا و نظم و نثر و تكميل اخلاق رتبهء عالى تحصيل نموده در دفترخانهء مباركهء نايب‌السلطنه مغفور عباس ميرزا نور اللّه مضجعه متوجه انشا مىشده و از ندماى محفل ارم مشاكل آن سلطان مغفور محسوب مىآمده محسود اقران و امثال و محمود ارباب دانش و اصحاب كمال بوده آن مرد نيكونهاد عالىنژاد در سنهء 1228 در رزم كفرهء روس به نيت جهاد مقتول و به روضهء رضوان پاى نهاد رحمة اللّه عليه . خلف الصدق آن جناب آقا ميرزا محمد\r\n\r\n","description":"","footnote":"","page_name":" 991 ","page_number":299},
  {"content":"\r\n\r\nدبيريست نيكونگار و نكته‌دان و رفيقى صداقت شعار و مهربان و در خدمت ايشان ديوان آن جناب به نظر رسيده از نتايج طبعش پيداست كه قدرتى كامل داشته بارى از اشعار ايشان به قدرى كه دست داد در اينجا ثبت افتاد :\r\n\r\nدر مدح خاقان مغفور انار اللّه برهانه\r\n باز از دم جان‌بخش صبا صفحهء غبرا * شد تازه‌تر از ساحت اين گلشن خضرا\r\nگويى كه به بر كرده زمين خلعت اكسون * گويى كه بپوشيده جهان كسوت ديبا\r\nبيزد به جهان باد همه عنبر اشهب * ريزد به زمين ابر همه لؤلؤ لالا\r\nچون روى بتان رهزن دين لالهء سورى * چون چشم نگار آفت جان نرگس شهلا\r\nآراسته روى چمن از سبزه بدان‌سان * كز باغ جنان برده گرو عرصهء دنيا\r\nمانا كه جبين سوده به خاك در خاقان * كايد همه دم باد بهارى فرح‌افزا\r\nتابنده مه برج شهى فتحعلى شاه * كاو را مه و مهرند ز جان داهه و لالا\r\nاسرار نهانى همه بر روى تو ظاهر * انوار بزرگى همه از روى تو پيدا\r\nهم خاك به سر مىكند از دست تو معدن * هم چين به جبين مىزند از طبع تو دريا\r\nبا نصرت و فيروزى و اقبال جهانى * چون اشهب آهو تك صرصر روش از جا\r\nاز گرز گران نرم كنى پيكر دشمن * وز نيش سنان ريش كنى سينهء اعدا\r\nهم گردهء گردان درى از ناوك پران * هم حنجر مردان برى از خنجر برا\r\nطبع تو و آثار كرم لمعه و خورشيد * ذات تو و آيين سخا نشئه و صهبا \r\n\r\nدر نعت حضرت خواجهء كاينات صلى اللّه عليه و آله\r\n چيست آن درياى نورانى كه عقلش گوهر است * رشحه‌يى ز امواج فيضش صد چو بحر اخضر است\r\nفيض آن بىمنتهاى و جود آن بىغايت است * لطف آن شادىفزاى و طبع آن جان‌پرور است \r\n\r\n","description":"","footnote":"","page_name":" 992 ","page_number":300},
  {"content":"\r\n\r\n گاه جودش نوح را بر كوه جودى رهنماست * گاه لطفش خضر را بر آب حيوان رهبر است\r\nغرقهء دريا نه جز زهر فنا نوشد و ليك * هر غريقى را در آن شهد بقا در ساغر است\r\nصدهزاران ماهى سيمين‌بر زرين‌بشيز * اندر آن بينى كه‌شان از ماه انور پيكر است\r\nاز نم فيضش هزاران لاله و گل بردميد * كاين سپهر نيلگون ز آنها يكى نيلوفر است\r\nقطره‌ها گاه تلاطم زان به روى چرخ ريخت * كاندرو اين زيور و زيب از نجوم و اختر است\r\nزنده روح كاينات از طبع روح‌افزاى آن * راست همچون جسم از جان و عرض از جوهر است\r\nگوهر هستى چرا بخشد جهان را رايگان * زان كه درياى وجود احمدى را گوهر است\r\nاحمد مرسل كه خاك پايش از روى شرف * تارك شاهان عالم را همايون افسر است\r\nهمچو آب اندر زلال و همچو نار اندر حديد * در ضميرش لطف و در تيغش هلاكت مضمر است \r\n\r\nدر مدح حضرت صاحب ولايت كليه امير المؤمنين على ( ع )\r\n شكنج دام بلا گيسوى معنبر اوست * كه جان زنده‌دلان پاىبست خيبر اوست\r\nكشيده نرگس مستش ز عشوه خنجر ناز * كجا روم كه جهانى شهيد خنجر اوست\r\nهميشه بر سر خشم است چون كند يا رب * كسى كه مايل جنگ و ستيزه دلبر اوست\r\nهزار كين به منش گر بود ننالم از آنك * به مهر شاه ولايت سرشته گوهر اوست\r\nخديو كشور دين شاه راستين حيدر * كه سجده‌گاه ملوك آستانهء در اوست \r\n\r\n","description":"","footnote":"","page_name":" 993 ","page_number":301},
  {"content":"\r\n\r\n سپهر برشده فلكى است در محيط وجود * كه فر و شوكت او بادبان و لنگر اوست\r\nز شرق گو ندمد هرگز آفتاب منير * در آن زمين كه فروزنده روى انور اوست\r\nز ملك تا ملكوت ار حجاب بردارند * به چشم عقل سرايى كهن ز كشور اوست \r\n\r\nدر مدح خاقان مغفور فتحعلى شاه متخلّص به خاقان رحمه اللّه\r\n اين قصر دلنشين كه بهشتى مجسم است * صد ره به پايه برتر ازين هفت طارم است\r\nدر وى شميم باد چو انفاس عيسويست * در وى صفاى خاك چو دامان مريم است\r\nاين است آن بهشت دلارا كه حسرتش * تا روز حشر در دل حوا و آدم است\r\nدر وى هزار چشمه بود ز آب سلسبيل * گر در حريم كعبه يكى چاه زمزم است\r\nايمن بود ز حادثهء دهركش بناى * محكم چو كاخ حشمت خاقان اعظم است\r\nصدر ملوك فتحعلى شه كش آشكار * آثار آب زندگى از خاك مقدم است\r\nرمح وى ار ز نقش و نگار است دل‌فريب * جانكاه روز معركه چون مار ارقم است\r\nشوخيست دلربا و ز سرهاى دشمنان * هنگام كينه راست چو شيخى معمم است\r\nگر فتنه پاى از سر ايران كشيده زوست * كافراسياب را حذر از تيغ رستم است\r\nبىسعى همتش نرسد ز آسمان به خلق * آثار نعمت ار همه رزق مقسم است \r\n\r\nو له ايضا\r\n دوش بىرنج صحبت اغيار * رفتم اندر حريم خلوت يار\r\nمحفلى ديدم از صفا پرنور * كه شدى زان بر آسمان انوار\r\nمطربان در اداى موسيقى * قمريان در نواى موسيقار\r\nشمع بىعلت بخار و دخان * خمر بىآفت صداع و خمار\r\nنه در آن عقل را مجال درنگ * نه در آن هوش را محل قرار\r\nصوفيان در خروش وجد و سماع * كرده درس قلندرى تكرار\r\nعاشقان را ز بىخودى مانده * پا ز رفتار و منطق از گفتار\r\nيك طرف مطربان به نغمهء زير * يك طرف عاشقان به نالهء زار \r\n\r\n","description":"","footnote":"","page_name":" 994 ","page_number":302},
  {"content":"\r\n\r\n ساقى و جام و باده و مينا * صوفى و صوف و خرقه و دستار \r\n\r\nدر مدح حضرت سلطان خلد آشيان انار اللّه برهانه\r\n وارث مسند جم زيب‌ده ملك عجم * داور عدل شيم خسرو بىشبه و نظير\r\nمالك ملك جهان فتحعلى شاه كه هست * صيت عدلش به جهان ملك‌ستان كشورگير\r\nطاير همتش آن مرغ همايون فال است * كايدش هر نفس از كنگرهء سدره صفير\r\nاندر آن روز قيامت اثر شورانگيز * كه شود پيكر نيلى فلك از بيم زرير\r\nگرد ميدان و سم رخش دليران به مصاف * از هوا تير ببارد چو مطر ز ابر مطير\r\nپيكر گاو زمين را كند آلوده به خون * چهرهء شير فلك را كند اندوده به قير\r\nخصم را گو مكن انديشه در آن دم كه شود * تيره از گرد سيه‌چهرهء خورشيد منير\r\nكه گر از تيغش صد چاك تو را بر پيكر * در يكى لحظه بدوزد همه را باز به تير \r\n\r\nو له ايضا\r\n فروزان شد از لاله صحن حدايق * چو بزم جهان ز آيت صبح صادق\r\nجهان خرمى يافت چندانكه رضوان * ز باغ جنان كرده قطع علايق\r\nشود تيره هر شمعى از باد و بنگر * كه شد روشن از باد شمع شقايق\r\nشكفته گل و رفته از خويش بلبل * يكى همچو عذرا يكى همچو وامق\r\nسخنهاى پردخته بنيوش از من * كه پردخته گويند پيران حاذق\r\nبه عهد بهاران منه دل به شادى * چو من آگهى گر ز كنه حقايق\r\nكه گل را بود شيوه بىمهرى ارچه * چنين است آيين و رسم خلايق\r\nچرا ده‌زبان گشته گر نيست سوسن * چو گردون فسونگر چو گيتى منافق\r\nبه بلبل منه تهمت عشق گل را * كه هرگز ننالد ز معشوق عاشق\r\nچه مىجويى از سنبل و سرو و سورى * گرت غفلتى نيست از اين دقايق \r\n\r\nدر مدح خاقان جنت آرامگاه فتحعلى شاه نور اللّه مضجعه\r\n باز از دور چرخ پرنيرنگ * سبزه از گل دميد و لاله ز سنگ \r\n\r\n","description":"","footnote":"","page_name":" 995 ","page_number":303},
  {"content":"\r\n\r\n شد ازين باغ و راغ مينودن * گشت از آن كوه و دشت مينا رنگ\r\nآمد از نوك كلك ناميه باز * روى گيتى چو نامهء ارتنگ\r\nنه بجز ابر ديدهء گريان * نه بجز غنچه مردمى دل‌تنگ\r\nميوه كز شهد جانفزا آمد * تلخش اندر بر انگبين چو شرنگ\r\nمگرش بر زبان انا لحق رفت * كه چو منصور شد ز دار آونگ\r\nسرخ بىغازه روى لالهء شوخ * مست بىباده چشم نرگس شنگ\r\nآسمان بهر زيب محفل شاه * دايم آرد برون به صد فرهنگ\r\nگوهر از سنگ خاره گوناگون * لاله از خاك تيره رنگارنگ\r\nخسرو جم سپاه فتحعلى * آن مهان سرور مهين سرهنگ\r\nراستى كار عالمى شده راست * از كمان كج تو همچو خدنگ\r\nچرخ بهر نثار مقدم تو * لؤلؤ آرد ز بحر و لعل از سنگ \r\n\r\nدر مدح حضرت امير المؤمنين على ( ع )\r\n سپيده‌دم كه فكند آسمان حجاب ظلام * درآمد از درم آن سروقد سيم‌اندام\r\nنموده طلعتش از روشنى طليعهء صبح * گشوده طره‌اش از تيرگى دريچهء شام\r\nبه بر چو آب حيات و به لب چو لعل مذاب * به قد چو سرو روان و به رخ چو ماه تمام\r\nنهان به سنبل پرچينش آفت دوران * عيان ز نرگس فتانش فتنهء ايام\r\nعيان ز حلقهء مشكين گيسوان رويش * چنان كه چهرهء خورشيد از سواد غمام\r\nبه صدر مسند نازش نشاندم و بستم * ميان به خدمتش از جان به صدهزار اكرام\r\nدلش به مهرم پيوسته شد چو بگشودم * زبان به مدح جهان كرم امام كرام\r\nعلى عالى اعلى امير كل امير * ولى والى و الا امام كل امام\r\nتهمتنى كه چو بنهاد در معارك روى * دلاورى كه چو بگذاشت در محارب گام\r\nدريد خنجرش اندر بر صدور صدور * شكست ناچخش اندر تن عظام عظام \r\n\r\nدر مدح وليعهد مبرور نايب‌السلطنه عباس شاه\r\n جهان ز ناز و نعم گشت چون رياض نعيم * به يمن عهد وليعهد شاه هفت اقليم \r\n\r\n","description":"","footnote":"","page_name":" 996 ","page_number":304},
  {"content":"\r\n\r\n سپهر مرتبه عباس شاه عرش اورنگ * كه نازد از شرفش تخت و مسند و ديهيم\r\nچو گيرد از پى عشرت به صدر بزم مقام * چو گردد از در حشمت فراز تخت مقيم\r\nز ماه پروردش دهر سيمگون ساغر * ز مهر آوردش چرخ زرفشان ديهيم\r\nعزيز گشتى از آن كز تو سيم و زر شد خوار * كه هست عزت شاهان ز خوارى زر و سيم\r\nز خشم نار حريقى ز لطف آب زلال * به رزم باد عجولى به بزم خاك حليم\r\nز قهر و لطف تو گيتى قرار جويد هان * به رزم تيغ و سنان جو به بزم جام و نديم \r\n\r\nو له ايضا\r\n ستوده فتحعلى شه كه گاه بر و نوال * روائح كرمش برده آب عنبر و بان\r\nزمانه بهر نثار قدوم او آورد * گهر ز كان و زر از معدن و در از عمان\r\nبه جيش دشمن تيغ تو كوست ناصر ملك * به جسم اعدا گرز تو كوست آفت جان\r\nهمان كند كه كند آفتاب با شبنم * همان كند كه كند ماهتاب با كتان \r\n\r\nهم در مدح خاقان مغفور\r\n آب شد تسنيم و كوثر خاك مشك و زعفران * كايت مينو جهان از چرخ مينا يافته\r\nلالهء لعلى قبا چون خواجگان جوهرى * حقه را از ژاله پرلؤلؤى لالا يافته\r\nخسروآسا گل به باغ و بلبل شيرين زبان * از نواى خاركن لحن نكيسا يافته\r\nگر نه ابر نوبهار آمد طبيبى كاردان * ازچه‌رو درد جهانى زان مداوا يافته\r\nباك نبود گر ترش‌رويست و سوداوى كزو * طبع دهر آسودگى از رنج صفرا يافته\r\nيافت چندان گلشن آرايش كه پندارى در آن * ره نسيم خلق شاه عالم‌آرا يافته\r\nشاه اسكندر لقا فتحعلى شه كآسمان * پايهء دربان او برتر ز دارا يافته \r\n\r\nدر مدح سلطان منصور نايب‌السلطنه عباس شاه\r\n شده باز از دم باد بهارى * چمن خندان چو كبك كوهسارى\r\nمطراً طرهء شمشاد و سنبل * چو زلف گلرخان در مشك‌بارى \r\n\r\n","description":"","footnote":"","page_name":" 997 ","page_number":305},
  {"content":"\r\n\r\n زلال چشمهء تسنيم و كوثر * ز هر سو گشته جارى در مجارى\r\nبه بزم باغ دستان‌زن عنادل * به شاخ سرو بال‌افشان قمارى\r\nبه شبه صحف انگليون بساتين * بسان دشت كالنجر صحارى\r\nاز آن شد ده‌زبان سوسن كه هردم * به نام شه كند مدحت نگارى\r\nپناه ملك و دين عباس شه آن * كه آمد مظهر الطاف بارى\r\nز فر او كند هر پشه پيلى * ز حفظ او كند هر مور مارى \r\n\r\nو له ايضا\r\n ز فر باد فروردين و فيض ابر آذارى * تلال از لاله گلگون گشت و دشت از سبزه زنگارى\r\nز هر سو بر مشام آيد شميم عنبر و لادن * مگر بگشوده در گيتى صبا دكان عطارى\r\nز بس شد خاك عنبربو ز فيض باد در هر سو * شده خون در دل آهو ز غيرت مشك تاتارى\r\nگل از پاكى دامان داشت رخ در پرده و اكنون * عيان سرگرم صحبت گشته با هر رند بازارى\r\nنموده گل ز هر گلبن بدان‌سان طلعت فرخ * كه خوار اندر نظر آيد رخ خوبان فرخارى\r\nمگر با بخت بدخواه شهنشه نسبتى دارد * كه باشد جاودان بيد مولّه در نگونسارى \r\n\r\nمن قطعاته\r\n سرو را همچو سينهء خصمت * شال من بنده پاره آمده است\r\nچاره‌اى كن كه بر در تو صبور * اينك از بهر چاره آمده است\r\nكرده‌اى ميزبان مهمانيم * كه مرا جان ز دستش آزرد است \r\n\r\n","description":"","footnote":"","page_name":" 998 ","page_number":306},
  {"content":"\r\n\r\n ز اشتها گرچه سنگ خاره بود * تا نگه مىكنى فروبرد است\r\nواى من كز نهيب معدهء او * هركه بينى فغان برآورد است\r\nالغرض رحم كن كه مىدانم * تا تو آگه شوى مرا خورد است\r\nسفله نصر اللّه آنكه مىگويند * ز اهل نور است و بىگمان نوريست\r\nرحمت حق بر اهل نار سزاست * اگر اين خام قلتبان نوريست \r\n\r\nو له\r\n گرچه بخلى است خواجه را كه مدام * با خود از ممسكى عناد كند\r\nليك دارد زنى كه همت او * خلق را كار بر مراد كند\r\nآن‌قدر مىدهد كه نگذارد * كه كس از بخل خواجه ياد كند \r\n\r\nو له\r\n دوش در محفلى ز . . . خرى * پشت بر من جناب قاضى كرد\r\nزو برآشفتم ارچه دانستم * كو همى ياد عهد ماضى كرد\r\nليك چون گشت و روى او ديدم * جانم از وضع خويش راضى كرد\r\nگرچه از خرزهء خران بيش است * شوكت و شأن خرزه قاضى كرد\r\nباز از وى هميشه ناراضى است * زن بىشرم هرزه قاضى كرد \r\n\r\nرباعى\r\n جان بندهء لعل مىپرست تو شود * دل شيفتهء نرگس مست تو شود\r\nاز دست تو رسواى جهان گشتم آه * بيچاره كسى كه پاىبست تو شود \r\n\r\n","description":"","footnote":"","page_name":" 999 ","page_number":307},
  {"content":"\r\n\r\n\r\n679 صفاى تفرشى\r\nاسمش ميرزا عبد الحميد و در اخلاق حميده وحيد و از پويندگان فقرا و گويندگان شعر است از حسن خط صاحب حظ اوفى و از لطف طبع حاوى حد اعلى ، به دست‌رنج كتابت وجوه معاش حاصل كند و از قيود ملازمت خدمت ملوك تن زند . شاعرى قانع است و سالكى بىمانع . سالى چند است كه با منش به واسطهء صنعت كتابت و رابطهء موزونيت مراوده دست داده ، طبع روانى دارد ؛ ديوانش مفقود شده و مع‌هذا پنج هزار بيت منظوم نموده از اوست :\r\n\r\nدر مدح پادشاه عهد\r\n بر شاخسارها چه سرودند سارها * كايدون پر از سرود شد اين شاخسارها\r\nصلصل به ناى دارد خوش نغمه چنگها * بلبل به كام دارد خوش پرده تارها\r\nآن اشتران به بار گهرهاى آبدار * اندر هوا چمنده به هر سو قطارها\r\nاز آب بار بسته به كوهان محيطها * بر خاك باز هشته به گردون مهارها\r\nهم در دماغ غنچهء خندان عبيرها * هم در اياغ لالهء نعمان عقارها\r\nاسپرغم و بنفشه و سورى و ياسمين * سر برزده به باغ ز گوش و كنارها\r\nشاخ سمن به‌طرف چمن همچو ماريه * در گوش خود كشيده ثمين گوشوارها\r\nمانا كه كارنامهء مانى است بوستان * وان كارنامه‌ها همه نقش و نگارها\r\nيا خود بهارخانهء كنگ است كوه و سنگ * در اين بهار سر زده هر سو نگارها\r\nگويى ز عكس لاله و سورى به شاخ و شخ * كان بدخش گشته همه كوه و غارها\r\nگويى سحاب دست شهنشاه باذل است * گوهر همىببارد و دربار بارها\r\nسلطان دهر ناصر دين شه كه تيغ او * صد همچو حصن چرخ گشايد حصارها\r\nدستش چو دست حيدر كرار بر عدو * در روزگار زار زند ذوالفقارها\r\nشيراوژنى كه چون پى نخچير برنشست * شيران تهى كنند همه مرغزارها\r\nگلزار و لاله‌زار و سمن‌زارها شد است * از فر بخت شاه كجا بوده خارها \r\n\r\n","description":"","footnote":"","page_name":" 1000 ","page_number":308},
  {"content":"\r\n\r\n\r\nو له ايضا\r\n چو دشت و كه را سنجاب و قاقم است ثياب * به تن ببايد پوشيد قاقم و سنجاب\r\nچو بحر پرگهر آمد هوا ز گريهء ابر * به بحر عيش برانيم زورق مى ناب\r\nسحاب آبان بفراخت خرگهى به فلك * كه ميخهاش جبال است و ميغهاش طناب\r\nگوزن و گور به صحرا گريختند ز كوه * كه كوه پيسه پلنگى بود ز برف و سحاب\r\nبدان نهيب ببارد به كه ز چرخ تگرگ * كجا گشايد بر ديو تيره تير شهاب\r\nگلاب برزده ساقى به بزمم آمده است * به دست باده به رنگ گل و به بوى گلاب \r\n\r\nدر مدح نواب اميرزاده محمد محسن ميرزا\r\n فراز بوستان چون خيمه‌زن ابر بهار آيد * فضاى باغ شرم چين و آزرم بهار آيد\r\nشد آن كز سردى بهمن چمن افسرده شد چون من * كنون از فر فروردين در آن طبع بهار آيد\r\nز گلهاى ملمع باغ رشك سومنات آيد * ز بتهاى مرصع راغ شرم نوبهار آيد\r\nهوا رخسار ريحان را ز گرد غم فروشويد * صبا اطفال بستان را چو دايه غمگسار آيد\r\nهمى تا بنگرى از قيروان تا قيروان بينى * هزار اندر هزار اشتر قطار اندر قطار آيد\r\nبه عشق اقحوان زى كه غزال از دشت مىتازد * به بوى ضيمران زى دشت رنگ از كوهسار آيد\r\nچو ژاله بر شقيق افتد به صفوت چون عقيق افتد * چو آب از جويبار آيد به پاكى چون عقار آيد\r\nهوا ازبس درين موسم قرين با اعتدال آمد * گهر از سنگ و لعل از شاخسار و گل ز خار آيد \r\n\r\n","description":"","footnote":"","page_name":" 1001 ","page_number":309},
  {"content":"\r\n\r\n همى مستانه مىغلطد همى ديوانه مىپرد * چو ببل برپرد بر گل چو سار از شاخسار آيد\r\nصداى زير تار از هر كنار بوستان خيزد * نواى مرغ زار از هر كران مرغزار آيد\r\nبه قله كوه از گردون هزاران زنده‌پيل آيد * وزان پيلان به هامون در هزاران گرزه مار آيد\r\nملستان شد بهارستان خمار اكنون ز سر خيزد * گلستان شد نگارستان نگار ايدون به كار آيد\r\nخمارم پىسپر گردد چو خمر اندر ميان آيد * كنارم كاشمر گردد چو سروم در كنار آيد\r\nخوشا بخت هنرمندى كه با مرد هنر باشد * خوشا وقت جوان‌بختى كه هم‌زانوى يار آيد\r\nجهان مكرمت محسن كه از تيغ جهانگيرش * جهان يكسر به كام شهريار كامكار آيد\r\nخدنگ او بود مرغى كه در جسم آشيان سازد * سنان او بود دارى كه آن را سر به بار آيد\r\nچو خلق مصطفى خلقش همه مؤمن‌نواز افتد * چو تيغ مرتضى تيغش همه كافر شكار آيد\r\nبه روز بزم دستش را ز اخذ جام ننگ آيد * به گاه رزم طبعش را ز رزم سام عار آيد\r\nنه همچون تيغ او جرمى ز روى آسمان تابد * نه همچون شخص او مردى به روى روزگار آيد\r\nنه هر مردى كه در ميدان به شوكت مرتضى باشد * نه هر تيغى كه از آهن به نصرت ذو الفقار آيد \r\n\r\n","description":"","footnote":"","page_name":" 1002 ","page_number":310},
  {"content":"\r\n\r\n\r\nو له\r\n بزم بيارايم از مى و گل و شكر * وز رخ ساقى سروقد سمن‌بر\r\nغرهء او صاف‌تر ز ماه و ز خورشيد * طرهء او تيره‌تر ز مشك و ز عنبر\r\nسرو قدح نوش كس نديد و كمربند * ماه قصب‌پوش كس نديد و دلاور\r\nماه نرويد چو سرو از زبر بام * سرو نخيزد چو ماه از بر منظر\r\nخانه ز ديدار اوست ساحت جنت * حجره ز رفتار اوست عرصهء كشمر \r\n\r\nدر مدح سلطان ناصر الدّين پادشاه قاجار خلد اللّه ملكه\r\n به عهد دولت شاه مظفر * شهنشه ناصر الدّين شاه صفدر\r\nبه پا شد طرفه قصرى آسمان‌ساى * برآورد از زمين بر آسمان سر\r\nجدارش سر به سر از زر و از سيم * زمينش سر به سر از مشك و عنبر\r\nز ديوارش هويدا نقش مانى * ز احجارش عيان تمثال آذر\r\nدر آن تمثال شاهنشاه ايران * به جام و خاتم و شمشير و افسر\r\nشهنشاهى كه از بخت همايون * نمود آفاق را يكسر مسخر\r\nغضنفر ديده گويى خنجرش را * كه پرخون گشته چشمان غضنفر\r\nغلامى را فرستد تخت خاقان * سوارى را ببخشد قصر قيصر\r\nاديب الملك شه عبد العلى خان * كه چون مهر سپهر آمد به منظر\r\nبه فرمان ملك بزمى برآراست * ز ميران و حكيمان سخنور\r\nز سويى شاهدان استاده بر پاى * ز سويى شاعران بگشاده دفتر \r\n\r\nدر لغز هلال گويد\r\n چه لعبت است كه بر سطح گوى آينه‌رنگ * بسان لعبت بازان برآورد صد رنگ\r\nگهى به جلوه درآيد به شبه صفحهء سيم * گهى به ديده نمايد بسان حلقهء تنگ\r\nكند ز خاور زى باختر شبى جولان * نپرسد و نهراسد ز راه و از فرسنگ\r\nستاده‌اند دليران و او به پويه‌ستان * نشسته‌اند سواران و او به زين آونگ \r\n\r\n","description":"","footnote":"","page_name":" 1003 ","page_number":311},
  {"content":"\r\n\r\n گهى به شكل كمان گردد و گهى چو سپر * كمان كه ديد و سپر تندرو چو تير خدنگ\r\nچو نيم ساغر سيمين شود فراز قدح * گهى به كام شراب و گهى به جام شرنگ\r\nگهى شود متمايل به گاو و بره و شير * گهى بود متقارن به كژدم و خرچنگ\r\nهمه به ساحت گردون سفر كند كه بود * فضاى گيتى بر آن شگرف‌پيكر تنگ\r\nجوان شود چو زليخا به معجز يوسف * از آن سپس كه چو يعقوب پير و چفته و چنگ\r\nبه شام عيد بديد آيد از كنار افق * چو نعل خنگ شهنشاه آسمان اورنگ\r\nشه مظفر منصور ناصر الدّين شاه * كه كف او چو محيط است و تيغ او چو نهنگ\r\nشكار او همه پيل و نهنگ باشد و شير * شكار شاهان گور و گوزن و آهوى و رنگ\r\nدهد به زاير گوهر به مشت و زر به طبق * دهد به شاعر عنبر به كيل و سيم به تنگ \r\n\r\nدر مدح صدراعظم گويد\r\n بهار آمد هويدا شد گل از گل * برست از شاخ گلبن غنچه چون دل\r\nاگر پروين همىتابد ز گردون * شگفت است اينكه پروين تابد از گل\r\nمشاعل گر به شب از چرخ رخشند * به روز از خاك چون رخشد مشاعل\r\nز گردون بر زمين آونگ گشته است * ز قطره قطره باران سلاسل\r\nكرم بنگر كه لؤلؤ برفشاند * سحاب بهمنى بر بحر و ساحل\r\nخوريم از بلبله خون كبوتر * هوا چون گشت چون پرحواصل\r\nبه ساده اندرآويزيم و باده * نه آجل بازمانيم و نه عاجل\r\nز نخل اين جهان اى سرو آزاد * بجز وصل تو ما را نيست حاصل\r\nچو سرخوش كردم از جام وصالت * همىخوانم مديح صدر عادل\r\nجهان قدر و شوكت صدراعظم * سپهر فر و رفعت بدر كامل\r\nيمين الدوله نصر اللّه كه نصرت * به كلكش ختم چون دانش به عاقل\r\nگرفته رأى او كشور به كشور * نرفته فوج او منزل به منزل\r\nز مشرق تا به مغرب باز رانند * ابا بار زر و گوهر قوافل\r\nازو ساريست در دولت مساعى * ازو جاريست در ملت مسائل \r\n\r\n","description":"","footnote":"","page_name":" 1004 ","page_number":312},
  {"content":"\r\n\r\n چو مرغ سدره فوق شاخ طوبى * همايون خامه‌اش اندر انامل\r\nاگر چون مار پيچان است و بىجان * هزاران گنج گوهر راست حامل\r\nعجيب است اينكه بىروح است و ساير * بديع است اينكه بىنطق است و قايل\r\nسم يكران او باشد ز آهن * هلالش نعل و پولادش مفاصل\r\nنه گردون است و دارد سير گردون * نپيمايد چنو گردون مراحل\r\nالا اى خواجه‌اى كز حكمت تو * شود روشن دل‌وجان افاضل\r\nمكمل شد فضائل از كمالت * فزون دارى ز حد و مر فضائل\r\nكف جودت كفيل رزقها شد * بماند جاودان اين كف كافل\r\nبود حفظ تو گويى فيض يزدان * كه نه خارج توان خواندش نه داخل\r\nمفاخر شد در آفاق و مباهى * به تشريف شريف تو هياكل\r\nمرا زايل شد از دل مهر هركس * نشد مهر مديح خواجه زايل\r\nصفامدحت به رسم بو الفرج گفت * فلك در سايهء پرحواصل \r\n\r\nدر مدح حضرت ظل‌اللهى شهريار عهد ناصر الدّين پادشاه گويد\r\n به كبر و ناز و عتاب و خطاب و غنج و دلال * بخواست جام مى آن مشك‌خط عنبرخال\r\nدلم به چنگ بزد شاه‌باز طرهء او * چو شاه‌باز كه بر كبك برزند چنگال\r\nطلوع كرد تو گفتى ز شرق پرتو مهر * به جام زر چو درافكند آتش سيال\r\nحديث عشق نكويان ملالت آرد بر * ولى مديح شهنشه كند همايون فال\r\nخدايگان شهان شهريار ناصر دين * كه درگهش ملكان راست كعبهء آمال\r\nدر آن مصاف كه از تير لشكر دارا * فلك مشبك گردد به صورت غربال\r\nبه شبه ابروى و مژگان ترك كاشغرى * سنانها چو الف گردد و كمانها دال\r\nسوار بازفشاند چو مرغ بسمل پر * خدنگ بازگشايد چو نسر گردون بال\r\nز سهم بيلك شاهنشه ملوك شكار * شود به بيشه نهان شير غاب همچو شكال \r\n\r\nو له ايضا\r\n روز برآمد به شام شمع بيار اى غلام * باده فراز آر و جام بوسه عطا دار و كام \r\n\r\n","description":"","footnote":"","page_name":" 1005 ","page_number":313},
  {"content":"\r\n\r\n طره به رخ برفكن عود بر آذر فكن * باده به ساغر فكن نقل به پيش آر و جام\r\nعيد همايون رسيد جشن فريدون رسيد * نوبت هامون رسيد چند به شهرت مقام\r\nچون تو مدام آورى دست به جام آورى * قد به قيام آورى سرو ندارد قيام\r\nخط تو سرمه بصر لعل تو خون جگر * خال تو دانه بشر جعد تو بر دانه دام \r\n\r\nاين مسمط ربيعيه را در مديح عين الملك انوشيروان خان ناظر گويد\r\n شاه فلك برنشست شاد به تخت حمل * خاك چو افلاك گشت پرحلى و پرحلل\r\nتاج جواهر نهاد خاك به فرق قلل * گنج زواهر گشاد باد به روى تلل\r\nتيغ مرصع ببست بر كمر خود جبل * عيد همايون نمود چهره چو صبح ازل\r\nلجهء گوهر فشاند دست انوشيروان * در قدح لاله ريخت ساقى گلزار مل\r\nغيرت بتخانه گشت دشت ز شمشاد و گل * ساحت نوشاد شد عرصهء آفاق كل\r\nصلصل بر شاخسار خواند خطب چون رسل * باد ز بيجاده بست بر طرف جوى پل\r\nدست دهل‌زن بكوفت در بر درگه دهل * رفت به درگاه شاه شاد اميران جوان\r\nآنكه بود تيغ او راست به خم چون هلال * چشم ملك عين ملك داور دريا نوال\r\nزير سم اسب او گردن كه پايمال * با دل او پور زال هست كم از پير زال\r\nدولت ازو باشكوه ملت ازو باجلال * لشكر ازو با خطر كشور ازو با كمال\r\nملكت ازو بىكنار دولت ازو بيكران * چاكرش اسفنديار خادمش افراسياب\r\nخرگه او آسمان خازن او آفتاب * بارهء او چون سپهر نيزهء او چون شهاب\r\nخاطر او چون محيط همت او چون سحاب * داعى او خاص و عام بندهء او شيخ و شاب\r\nملجأ او كردگار ياور او بو تراب * شاكر او كامياب شاعر او كامران \r\n\r\nو له ايضا\r\n گاه بهار است و ما باده فراز آوريم * جام صبوحى كشيم چنگ بساز آوريم \r\n\r\n","description":"","footnote":"","page_name":" 1006 ","page_number":314},
  {"content":"\r\n\r\n دست بر آن زلف چون چنگل بازآوريم * بر در پير مغان روى نياز آوريم\r\nيار به كين رفته را مىزده بازآوريم * باده به بو چون گلاب ساده به رو چون شراب\r\nتندر رخشنده تافت تند ز ابر سياه * چون ز سر كوهسار تابد خورشيد و ماه\r\nابر سراپاى چشم چشم همه پرمياه * بر طرف چشمهاش باز دهان گياه\r\nيكسر ابدال‌وار خواسته رزق از إله * نه ز تراب و سحاب نه ز مه و آفتاب \r\n* * *\r\n مدرسه گر شد خراب ميكده آباد باد * زاهد اگر در غم است پير مغان شاد باد\r\nهرچه بجز ناى و نوش در بر ما ياد باد * در شم ما شادمان زلف چو شمشاد باد\r\nباغ چو فرخار باد راغ چو نوشاد باد * لاله چو جام شراب آب چو لعل مذاب \r\n* * *\r\n لاله چو كاووس كى تاج به سر برنهاد * گل به سر از خرمى يك طبق از زر نهاد\r\nاز بر برگ سمن رشتهء گوهر نهاد * هر طرفش بيد برگ دشنه و خنجر نهاد\r\nبلبل ناخفته شب بر رخ گل سر نهاد * ناى ببست از نواى ديده فروزد به خواب \r\n\r\n680 صهباى قمى\r\nاسمش آقا محمد تقى تخلص از مشتاق اصفهانى گرفته سه‌هزار بيت ديوان شعر جمع كرده در سال يك هزار و يك‌صد و نود و يك در دار العلم شيراز رحلت نموده شاعرى غزل‌سراى بوده از غزلياتش نوشته مىشود :\r\n\r\n","description":"","footnote":"","page_name":" 1007 ","page_number":315},
  {"content":"\r\n\r\n شادم به اسيرى كه بجز كنج قفس نيست * جايى كه توان برد سرى زير پر آنجا\r\nما را از ياد مىتوان برد * وز خاطر ما نمىتوان رفت \r\n\r\nو له\r\n آنچه من گفتمش اميد كه در گوشش باد * وانچه بشنيده ز اغيار فراموشش باد \r\n* * *\r\n زد ز بىرحمى به تيغم يار يارى را ببين * ساخت كارم را به زخمى زخم كارى را ببين\r\nرفت و بىاو زنده ماندم سخت‌جانى را نگر * آمد و مردم ز خجلت شرمسارى را ببين\r\nآگه از رنج اسيرى نه‌اى مرغ چمن * سخن دامى و حرف قفسى مىشنوى \r\n\r\nو له\r\n صهبا خم باده مىفروشى بود است * پيمانه حريف باده‌نوشى بود است\r\nآن را كه به ميخانه سبو مىنامند * مستى است كه هر لحظه به دوشى بود است \r\n* * *\r\n مرغ دل من كه دلنوازش گيرد * در دام سر زلف درازش گيرد\r\nپايش چو گشايد نه پى آزاديست * از بند رها كند كه بازش گيرد \r\n\r\n681 صفايى نراقى كاشانى\r\nو هو فخر الفضلاء المعاصرين و زبدة المجتهدين مولانا حاج احمد بن ملا مهدى نراقى القاسانى از مشاهير فضلا و علماى زمان بوده و در فضل و حال معروف اين ايام و اوان است ؛ صاحب تصانيف فايقه و تأليفات لايقه و مقبول علماى عهد و در ذوق و حال متفرد ، مثنوى مبسوط دارد و غزليات عاشقانه موزون فرموده ، ديوانش به نظر رسيده ، اين چند بيت از آن جناب است :\r\n\r\n","description":"","footnote":"","page_name":" 1008 ","page_number":316},
  {"content":"\r\n\r\n در حيرتم آيا زچه‌رو مدرسه كردند * جايى كه در آن ميكده بنياد توان كرد \r\n\r\nغزليات\r\n تاراج كنى تا چند اى مغ‌بچه ايمانها * كافر تو چه مىخواهى از جان مسلمانها\r\nتيرى به من افكندى وين طرفه ز يك تيرت * در هربن موى من پنهان شده پيكانها\r\nاز خضر مبارك‌پى بنماى مرا راهى * سرگشته چنين تا كى گردم به بيابانها\r\nدامن مكش از دستم باللّه كه به اميدت * يكباره كشيدستم دست از همه دامانها\r\nزخمى به سر زخم است با زخم تو مرهمها * دردى به سر درد است با درد تو درمانها\r\nآيا چه نمايان شد از چاك گريبانش * كش چون گرهى بگشود شد چاك گريبانها \r\n* * *\r\n اندر آن كوى كه دلها همه شد خاك آنجا * جهد كن زود برس اى دل غمناك آنجا\r\nدر خرابات مغان جاى هوسناكان نيست * جان پرخون طلبند و دل غمناك آنجا\r\nفتنه مىبارد از افلاك خوش آن عالم پاك * كه نباشد اثرى ز انجم و افلاك آنجا\r\nعزت من بين كه ريزد مى به جام مدعى * چون درآيد نوبت من بشكند ساغر مرا\r\nطرفه حالى بين كه من جويم ز زخم تيغ او * عمر جاويدان و او ترساند از خنجر مرا\r\nكى قفس را در گشودى سنگدل صياد من * قوت پرواز گر ديدى به بال‌وپر مرا\r\nشيخ ما پنهان هواى خانهء خمار داشت * نيم‌شب تنها ندانم با كه آنجا كار داشت\r\nآنكه ديدى سرگران در بزم دى با مىكشانش * كافرم گر از متاع علم جز دستار داشت \r\n\r\nو له\r\n تا مغبچگان مقيم ديرند * در دير مغان مرا مقام است\r\nآن آيه كه منع عشق دارد * واعظ بنما به من كدام است\r\nوان مى كه به دوست ره نمايد * آخر به كدام دين حرام است\r\nاز خانهء ما نهفته راهيست * تا منزل او كه يك‌دو گام است\r\nدر ميكده زان شدم صفايى * كاين مدرسه منزل عوامست \r\n\r\n","description":"","footnote":"","page_name":" 1009 ","page_number":317},
  {"content":"\r\n\r\n\r\nو له\r\n ترسم نشده غوره انگور خزان آيد * يا مى نشده انگور ماه رمضان آيد\r\nوه كه تير آه من صد كوه خارا را شكافت * در دل چون سنگ آن بىرحم راهى هم نكرد\r\nآتشى در مزرع اميد من بگذشت و سوخت * هرچه بود آنجا و رحمى بر گياهى هم نكرد\r\nسوخت ما را از جفا يار و جفايى هم نبود * كشت ما را بىگنه يار و گناهى هم نكرد \r\n\r\nو له\r\n بدين دردم طبيبى مبتلا كرد * كه درد هر دو عالم را دوا كرد\r\nدر ميخانه بر رويم گشادند * مگر مىخواره‌يى بر من دعا كرد\r\nببين بىرحمى صياد ما را * كه ما را صيد خود كرد و رها كرد\r\nصفايى تا مريد مى كشان شد * عبادتهاى پيشين را قضا كرد \r\n* * *\r\n عاشق ار بر رخ معشوق نگاهى بكند * نه چنان است گمانم كه گناهى بكند\r\nما به عاشق نه همين رخصت نظاره دهيم * بوسه را نيز دهيم اذن كه گاهى بكند\r\nآنكه آرايش اين باغ ازو بود اكنون * نگذارند كه از دور نگاهى بكند \r\n\r\nو له\r\n ساقيا زاهد بيچاره بود مست غرور * بدهش جرعه‌يى از باده كه هشيار شود\r\nمىكشى و گنهم نيست بجز عشق چرا * دارد آن‌كس كه تو را دوست گنهكار شود\r\nگم شد ز بر من دل و آن است گمانم * كاندر شكن طرهء طرار تو باشد \r\n\r\nو له\r\n اى كاش شب تيرهء ما را سحرى بود * تا در سحر اين نالهء ما را اثرى بود\r\nآزاديم از دام هوس نيست و ليكن * صياد مرا كاش به صيدش گذرى بود\r\nيك‌ديده به روى تو گشاديم و ببستيم * چشم از دوجهان وه چه مبارك نظرى بود \r\n\r\n","description":"","footnote":"","page_name":" 1010 ","page_number":318},
  {"content":"\r\n\r\n از بيم ملامت رهم از ميكده بسته است * از خانهء ما كاش به ميخانه درى بود\r\nاعضاى وجودم همه كاويدم و ديدم * در هر رگ و هر پى ز توام نيشترى بود\r\nكردم طلب مرغ دل از عشق و نشان داد * ديدم كه به كنج قفسى مشت پرى بود \r\n* * *\r\n انصاف كجا رفته چرا مدرسه كردند * جايى كه در آن ميكده بنياد توان كرد \r\n\r\nو له ايضا\r\n شراب كهنه در خم مىزند جوش * وداع اى عقل و دين و تقوى و هوش\r\nنمىخواهى دلم را گر به زنجير * ميفكن زلف چون زنجير بر دوش\r\nدو چشمت عشوه‌يى در كار من كرد * كه كردم هر دو عالم را فراموش\r\nمرا آموختى يك حرف و كردى * زبانم از سخنها جمله خاموش \r\n* * *\r\n غافل مباش اى مدعى از راه عالم‌سوز من * كاين تير آتشبار را در كورهء دل تافتم\r\nدردا كه آخر شد كفن در هجر آن سيمين بدن * آن جامه‌هايى را كه من بهر وصالش بافتم \r\n* * *\r\n گفتم ز دعاى من شب‌خيز حذر كن * گفتا برو اظهار ورع جاى دگر كن\r\nگفتم كه قدم در ره عشق تو نهم گفت * بگذار و ليكن قدم از پا نه ز سر كن\r\nگفتم نظرى بر رخ زيباى تو خواهم * گفتا برو از هر دوجهان قطع نظر كن\r\nگفتم كه صفايى هوس وصل تو دارد * گفتا ز سر خود هوس خام به در كن \r\n* * *\r\n مهر ازين نامهربانان بعد از اين خواهم بريد * دست بر دامان يارى مهربان خواهم زدن\r\nآسمان را پشت‌سر خواهم فكند و بوسها * آستانش را برغم آسمان خواهم زدن \r\n\r\nو له\r\n در به روى من چنين محكم مبند اى باغبان * پيش از اين اينجا نه من هم آشيانى داشتم \r\n\r\n","description":"","footnote":"","page_name":" 1011 ","page_number":319},
  {"content":"\r\n\r\n از پس عمرى مرا خواندى و آن هم با رقيب * بلكه تنها با تو من راز نهانى داشتم\r\nسوخت اى پروانه شمعت بال‌وپر دارى چه غم * كاش من همچون تو يار مهربانى داشتم \r\n\r\nو له\r\n ساقيا جامى به من زان آب رمانى بده * جامها پىدرپى از چيزى كه مىدانى بده\r\nچون شدم من مست و بى خود زان دو لعلم بوسها * آشكارا گر زيان دارد به پنهانى بده\r\nشد تهى دلها ز عشق و بسته شد ميخانه‌ها * رونقى يا رب به آيين مسلمانى بده \r\n* * *\r\n اين خمار كهنهء ما را به جامى كو علاج * از سبو و خم چه خيزد كاش مىبودى يمى\r\nآدميزادى كه مىگويند اگر اين مردمند * اى خوشا جايى كه خود آنجا نباشد آدمى \r\n* * *\r\n ساقى به ياد دوست بده ساغرى ز مى * از آن گنه چه باك كه باشد به ياد وى\r\nتا كى دلا به مدرسه طامات و ترهات * بشنو حديث يار دو روزى نه چنگ و نى \r\n\r\nو له ايضا\r\n در هجر يار اى دل تا چند بردبارى * از عاشقان خوش آيد گه‌گه فغان و زارى\r\nيا با غمت بگو دست از جان ما بدارد * يا خود بگير دستم يكره به غم‌گسارى\r\nكشتن چو مىتوانى بىجرم و بىخيانت * بر بىگناه مپسند نام گناهكارى\r\nصياد سخت بازو افكنده دام در ره * غافل مرو در اين دشت اى كبك كوهسارى\r\nدستى به گيسوانش خواهم دراز كردن * يا مىكشم به شادى يا مىكشد به زارى\r\nرندى و لاابالى اين است پادشاهى * از كفر و دين رهايى اين است رستگارى \r\n\r\n","description":"","footnote":"","page_name":" 1012 ","page_number":320},
  {"content":"\r\n\r\n در خون خود صفايى غلطان همىدهد جان * اى قاتلم نظر كن آيين جان‌سپارى \r\n\r\nمنتخبى از مثنويات آن جناب است\r\n هركه شد معشوق عاشق نيز هست * در دل او عشق شورانگيز هست\r\nعشق عاشق هم ز جذب عشق دوست * گشته پيدا وين كشاكش هم ازوست\r\nحسن را جان‌بخشى و دلدارى است * عشق را خصلت همه خون‌خوارى است\r\nعاشقان را عشق اگر باشد يكى * عشق معشوقان بود صد بىشكى\r\nزين سبب فرموده حق با بندگان * سوى من آييد اى آيندگان\r\nهركه نزديك من آيد يك ذراع * من روان گردم سوى او باع‌باع\r\nاى گنهكاران سوى من پر زنيد * خانه‌ام را حلقه‌يى بر در زنيد\r\nخانه از لطف و كرم آراسته است * حاجب و دربان ز در برخاسته است\r\nخوان نهاده در گشاده راه راست * ليك در راه اى برادر دزدهاست\r\nكاروانها را در اين ره برده‌اند * رختشان بگرفته خونشان خورده‌اند\r\nاى نوايت بينوايان را نوا * اى همايون‌بال‌وپرتر از هما\r\nروز هجرت را به خواب ار ديدمى * يا حديث دوريت بشنيدمى\r\nديده را از نشتر غم خستمى * گوش خود را از شنيدن بستمى\r\nنامه‌ام را عالم ار پهنا بود * شرح هجرت را كجا گنجا بود\r\nزينهار از من فراموشت مباد * جرعه‌يى بىياد من نوشت مباد\r\nياد ما هر زشت را نيكو كند * اى خنك آن دل كه با ما خو كند\r\nدل به اين و آن مده اى بوالهوس * دل بدان ده كو دلت داد است و بس\r\nديو و دد از خانهء دل دور كن * بعد از آن آن خانه را پرنور كن\r\nهركه بىپيرى بپيمايد طريق * سرنگون افتد به چاهى بس عميق\r\nهركه پير وقت خود را ره نبرد * او به موت جاهليت جان سپرد\r\nجمله كوه و دشت و صحرا و قلاع * غول در غول و سباع اندر سباع\r\nز امر حق گر سجده آرى بهر كس * شرك نبود بلكه توحيد است و بس \r\n\r\n","description":"","footnote":"","page_name":" 1013 ","page_number":321},
  {"content":"\r\n\r\n بنده آن باشد كه بند خويش نيست * جز رضاى خواجه‌اش در پيش نيست\r\nگر ببرد خواجه او را پاى و دست * دست ديگر آورد كاين نيز هست\r\nنى ز خدمت مزد خواهد نى عوض * نى سبب جويد ز امرش نى غرض\r\nهست آدم عين جان وين پيكرش * نيست غير از جامه‌يى اندر برش\r\nچون بيندازد ز خود اين جامه دور * گردد از نورش خجل تابنده هور\r\nبنده بايد پيش خواجه خوار و زار * بنده را با خويشتن‌بينى چه كار\r\nبار تكليف تو بر دوش تو بس * هين مكن سربار آن بارى ز كس\r\nدر شتاب است اندرين ره كاروان * تو چه خواهى كرد با بار گران\r\nپاى ما لنگ و رهى دشوار پيش * پاى ما سنگين و پشت ناقه ريش\r\nاول منزل به گل افتاده بار * دزدهاى رهزنم گشته دوچار\r\nدل چو مرآت است و صورتهاى غيب * منعكس گردد در آن بىشك و ريب\r\nپاك كن آيينهء دل را ز زنگ * عكسها بنگر در آن بس رنگ‌رنگ\r\nتا كه دل با ياد حق باشد قرين * ره نيابد اندر آن ديو لعين\r\nخانه‌يى كانجا عسس را مسكن است * كى در آنجا جاى دزد رهزن است\r\nحركوا الروح الى صوب الحبيب * انه فى هذه الدنيا غريب\r\nجان در اين ويرانه ده بيگانه است * در ديار قدس او را خانه است\r\nاى خوش آن دوران و آن ايامها * وان همايون صبحها و شامها\r\nآتش پنهانم اكنون فاش شد * مفتى شهر شما قلاش شد\r\nاحبسونى يا ثقاتى احبسون * كاينك آمد بر سرم شور جنون\r\nبار بربست از دلم هوش و خرد * تا كجا ديگر جنونم مىبرد\r\nبگسلم اكنون دوصد زنجير را * چارتكبيرى زنم تدبير را\r\nسبحه و سجاده‌ام را باد برد * دفتر بحث و جدل را گاو خورد\r\nاقتلونى اصدقايى فى هواه * و اطرحوا جسمى تريبا فى فناه\r\nمىدمد اينك صباح روز عيد * در ره جانان مرا قربان كنيد\r\nيا احبائى لعمرى فى الغداة * اذبحونى اذبحونى ذبح شاة \r\n\r\n","description":"","footnote":"","page_name":" 1014 ","page_number":322},
  {"content":"\r\n\r\n پس به خون آغشته سازيد اين تنم * افكنيد اندر ره صيدافكنم\r\nتا بود كز روى رحمت يك نظر * افكند براين تن بىپا و سر\r\nوز نگاهى بخشدش عمر ابد * فارغش سازد ز قيد نيك و بد\r\nسركش است اسب و به ره كوه و كمر * هين ازين مركب فرود آ زودتر\r\nپر برآورد آن يكى مور ضعيف * يك‌دو روزى در بهارى يا خريف\r\nكرد پرواز و به ديوارى نشست * پس به خود نازيد چون طاووس‌مست\r\nما خود آن موريم اى يار عزيز * بل فروتر زان هزاران پايه نيز\r\nدر بهارستان فيض لم‌يزل * از نسيم لطف فياض ازل\r\nبرپريديم از عدم گامى سه چار * تا سر ديوار پست روزگار\r\nنى خبرمان جز ازين ديوار پست * نى گذرمان در تماشاگاه هست\r\nنى ازين خاك مطبق‌مان خبر * نى بدان چرخ معلقمان گذر\r\nآن توانايى كه بهر آزمون * بست اين نقش بديع واژگون\r\nداد بهر آزمايش جلوه‌ها * هيچ اندر هيچ اندر هيچ را \r\n\r\nحكايت خليفهء عباسى و طاوس يمانى\r\n آن خليفه مىشدى اندر حرم * گرد بر گردش و شاقان و خدم\r\nديد طاوس يمانى در رهش * در خروش آمد نهاد آگهش\r\nبانگ برزد كاى تو نادان غوى * جانب گرمابه گويا مىروى\r\nچون شنيد از وى خليفه اين مقال * گفت بنگر من كيم چشمى بمال\r\nچونكه اين بشنيد طاوس از غضب * گفت چون نشناسمت من اى عجب\r\nساكن اندر بول و در خون آمدى * از دو راه بول بيرون آمدى\r\nاينت آغاز اينت انجام است و حال * از كثافات و پليدى يك جوال\r\nچون خليفه اين شنيد از وى خروش * از نهادش شد به ابر و شد ز هوش\r\nحال ما اين است يكسر اى پسر * ديده بگشا اول و آخر نگر\r\nبا چنين حالى زدن دم از منى * نيست جز از ابلهى و كودنى \r\n\r\n","description":"","footnote":"","page_name":" 1015 ","page_number":323},
  {"content":"\r\n\r\n اى خدا اى بحر احسان و كرم * از كرمهايت جهان غرق نعم\r\nهر كريمى جرعه‌نوش جام تست * ريزه‌خوار سفرهء انعام تست\r\nبنده‌اى روزى ز مولا گر گريخت * رشتهء مهر و محبت را گسيخت\r\nچونكه بازآمد كند بازش قبول * بگذرد از جرم و جهل آن جهول\r\nاين منم آن بندهء بگريخته * آبروى خود به خاك آميخته\r\nگر ببخشى هم كريمى هم جواد * ور بسوزى شاه باعدلى و داد\r\nدست بر سر سر به پيش و عذرخواه * آمدم بازت به درگه اى إله\r\nيك نظر كن از عنايت سوى من * فارغم گردان ز قيد جان و تن\r\nزين رفيقان تنگ شد يا رب دلم * جام ديگر ده ببر زين محفلم \r\n\r\n682 صدر قزوينى\r\nو هو فخر الفضلاء ميرزا محمد حسن بن ميرزا فضل اللّه القزوينى والد ماجدش معلم شاهزادهء اعظم نايب‌السلطنهء مغفور بوده و خود ميرزا روزگارى در حضرت نايب‌السلطنه معزز و مكرم مىزيسته . در آن اوقات وقتى به فارس مأمور گرديده فرمانفرماى مرحوم حسينعلى ميرزا او را تحريم و تعظيم تمام نمود مؤلف در آن سنوات به جنابش اخلاص حاصل كرد در دولت شاهنشاه مرحوم محمد شاه بن عباس شاه در ديوان‌خانه‌ى عدالت صدر ديوان بود . بعد از آن روزگار از جانب شاهنشاه عهد سلطان ناصر الدّين شاه به سفارت دولت روسيه مأمور شد ، بعد از مراجعت صدر وظايف و مستمريات اهل ممالك محروسه آمد . اكنون مدت دو سال است كه متولىباشى سركار فيض مدار حضرت على بن موسى الرضاست در فضل و كمال معروف و مشهور است . گاهى به نظم قصيده و غزل پرداخته از آن جمله است :\r\n بىتاب بود خاطر از آن سنبل پرتاب * بىخواب بود ديده از آن نرگس پرخواب\r\nقصاب بود چشم تو در كشتن عشاق * مژگان دراز تو بود خنجر قصاب \r\n\r\n","description":"","footnote":"","page_name":" 1016 ","page_number":324},
  {"content":"\r\n\r\n عناب لبت قوت دل و قوت جان است * در حسرت آن دل شده بر گونهء عناب\r\nسيماب صفت رفته قرار دل فرار * تا ديده‌ام آن جسم بلورين چو سيماب \r\n\r\nو له\r\n گهى ز زنگ كشد سوى چين سپاه و حشم * گهى به مرز ختا برزند ز مشك علم\r\nبه خنده ژاله بديد آورد ز آتش تر * به عشوه لاله هويدا كند ز سنبل خم\r\nدهان چو ذره و در ذره‌اش نهان پروين * به رخ چو مهر و به مهرش عيان ز قير رقم \r\n* * *\r\n توده‌توده عود و عنبر باغ در مجمر نهاده * رشته‌رشته لعل و گوهر راغ اندر برگرفته\r\nگرنه عمان است بستان از چه پردرست و مرجان * ور نه كان باشد گلستان از چه سيم و زر گرفته \r\n\r\nو له\r\n سيراب گشته دهر ز آب دو ديده‌ام * اى ابر كم ببار كه نايد به كار ما\r\nره پرخطر است و يار نزديك * افسوس كه پاى رفتنى نيست\r\nهميشه رسم يكى گوى بوده يك چوگان * منم كه گوى دلم در خم دو چوگان است \r\n\r\nو له\r\n تراشيدى ز رخ غارتگرى چند * رهانيدى دلم از چنبرى چند\r\nهمه روى هوا پرمرغ دل شد * بريدى تا تو سرو كشمرى چند\r\nبه تيغ قهر قطع كفر كردى * گشادى بر رخ جنت درى چند\r\nز قيد طرهايت رست دلها * ز دام آزاد كردى مضطرى چند \r\n\r\n","description":"","footnote":"","page_name":" 1017 ","page_number":325},
  {"content":"\r\n\r\n\r\nو له\r\n ميانش را چه‌سان گويم كه مويست * نمىگنجد چو مويى در ميانش\r\nچشم خلقى همه باز است در آنجا كه بخيزى * دل جمعى همه جمع است در آنجا كه نشينى \r\n\r\nو له\r\n زيركى گفت با كسى نامت * چه بود گفت نام من عمار\r\nگفت بدنام شوم دارى تو * عين از آن گر فتد بماند مار\r\nميم اگر ساقط آورى از آن * ما بقىِ هست بر تو مايهء عار\r\nالف آن اگر كنى محذوف * باشد آن اسم سرور اشرار \r\n\r\n683 صفاى لواسانى\r\nنام شريفش ميرزا على محمد و برادر كهتر عالىجناب ميرزا محمد جعفر ملقب به حكيم الهى خلف الصدق زبدة الفضلاء ميرزا حسنعلى مغفور است اين سلسلهء جليله پيوسته به فضل و كمال و جاه و جلال در ايران معروف بوده‌اند و آبا و اجداد ايشان در نزد سلاطين افشاريه و قاجاريه به عزت موصوف جناب حكيم الهى به حسن اخلاق و شيوهء وفاق مشهور است و ميرزاى صفا در مبادى شباب به تحصيل كمالات و اقتباس حالات كوششها كرده و رنجها برده تا مجمع هنر و مخزن كمال گشته قطع نظر از فضائل و خصايل بلند و ارجمند در حسن خط مسلم زمان و وحيد اوان آمده مدتها در دارالخلافهء تهران و دار الامان كرمان به حسب ميل به سر برده و اكتساب هرگونه كمالات كرده اكنون در تهران و مرجع اهل فضل و دانش است گاهى نظمى مىسرايد و ارباب كمال را كه نظر بر معنى باشد ازين مقال لختى به حال او راه خواهند برد و از آن جناب است :\r\n\r\n","description":"","footnote":"","page_name":" 1018 ","page_number":326},
  {"content":"\r\n\r\n\r\nدر نعت و منقبت حضرت خاتم الانبياء ( ص )\r\n بعد خدا آنچه بىشبيه و زوال است * نور رسول خدا محمد و آل است\r\nآل كدام ابن عم او اسد اللّه * بضعهء او وان دو شبل شيرمثال است\r\nنه تن پاك دگر كه آخر آنان * قايم عصر آن قوام ماضى و حال است\r\nاحمد مرسل نبى خاص خداوند * اى كه عطاى تو را سبق به سؤال است\r\nزان لب گوهرفشان به گاه تكلم * نظم كلام است يا عقود لآل است\r\nخاك رهت را خواص چشمهء خضر است * خضر تو را ريزه‌خوار خوان نوال است\r\nيوسف دربان بارگاه جلالت * كرسى كرياس آستان جلال است\r\nاين چه جلال است تا چه مايه جليلى * تا به چه حدى جميل و اين چه جمال است\r\nنعل نعالت هلال و منطقهء چرخ * پاى جلال تو را شراك نعال است\r\nنور تو يك‌دم گرش مدد ننمايد * چشمهء خورشيد تيره‌تر ز زكال است\r\nماه رخت در محاق خاك و ازين غم * قامت اخيار خم چو پشت هلال است\r\nمنبر و محراب در تصرف قومى * جوق بعير است يا كه خيل بغال است\r\nنسبت آنان بدين كرده مسبح * تهمت و بهتان خطاى وزر و و بال است\r\nبستهء زنجير جور شير خداوند * كار زمانه به كام يك‌دو شگال است\r\nمنبر در گريه زان جماعت مردود * معبد در ناله زان فريق ضلال است\r\nشرع درين ماجرا ز مويه چو موى است * ملت ازين ابتلا ز ناله چو نال است\r\nنور رسول است فارق حق و باطل * ملح اجاجى خليط آب زلال است\r\nمن نتوانم سزاى مدح تو گفتن * ناطقهء چون منى به مدح تو لال است\r\nجزو مديحت كتاب رب حميد است * مدح تو را قابل آن خجسته مقال است\r\nشاعر ساحر به مدح احمد و آلم * شعر چنين شعر نيست سحر حلال است\r\nروح رهى اى رسول خاك رهت باد * گرچه خيال بلند و فكر محال است \r\n\r\nتركيب‌بند در اظهار انابه و تحقيق و تمجيد مرتبهء انسانى\r\n يك‌لحظه هوس‌رانى يك‌عمر پشيمانى * كس اين نكند يا رب من كردم و تو دانى \r\n\r\n","description":"","footnote":"","page_name":" 1019 ","page_number":327},
  {"content":"\r\n\r\n نادانى و آن عصيان دانايى و اين حرمان * افسوس ز دانايى فرياد ز نادانى\r\nاز زنگ هوس كرديم جام جم دل تيره * رخسارهء ديو نفس از خمر هوا قانى\r\nتا راه به دل داديم بخل و حسد و شهوت * سلطان شقا كشتيم با لشكر شيطانى\r\nسلطان سعادت را رانديم به مسكينى * سرهنگ شقاوت را خوانديم به سلطانى\r\nدر راه خطا رانديم با مركب چوبينه * وز راه هدى مانديم با بارهء ختلانى\r\nآيينهء ربانى دل بود و ندانسته * اندوده به گل كرديم آيينهء ربانى\r\nزنجير سفه بستيم بر پاى بدشوارى * دامان خرد داديم از دست به آسانى\r\nبااين‌همه لغزشها بااين‌همه كژيها * جز نغز نپندارى جز راست نمىدانى\r\nكورى به چه مىبينى آيات خداوندى * مورى ز چه مىدانى اجلال سليمانى\r\nابرى ز چه ميلافى با پرتو خورشيدى * گبرى ز چه مىبندى بر خويش مسلمانى\r\nاين كار كه من كردم كس مىنكند الا * ديوانهء زنجيرى زنجيرى زندانى\r\nيا رب برسان ما را بآسايش لاهوتى * يا رب برهان ما را ز آلايش طبعانى\r\nتا دست تولا بر دامان على آرم * ز آلايش طبعانى تشويش نمىدارم \r\n\r\nو له ايضا\r\n اى گلبن بستانى من بلبل بستانم * با ياد گل رويت دايم به گلستانم\r\nاز عزت من پرسى خار ره دلدارم * از پايهء من جويى خاك در جانانم\r\nمژگان سپه آرايد گيسو حشم افزايد * دانم كه نبخشايد بر كشور ويرانم\r\nزين پيش مرا خواندند استاد به هر كارى * در مكتب عشقت نك يك طفل سبق‌خوانم\r\nعلامهء مجهولم ديوانهء معلولم * طرار گرفتارم خاموش سخن‌دانم\r\nويرانهء آبادم پربستهء آزادم * سرمست هشيوارم مجموع پريشانم\r\nآشفتهء آن چشمم افتادهء آن گيسو * گر جالس ايوانم ور فارس مىدانم\r\nتا مهر تو تعويذم ديوان طبيعت را * حاشا كه ظفر باشد بر مهر سليمانم\r\nتركان هوس خواهند ايران خرد ويران * آخر نظرى فرماى اى رستم دستانم\r\nزين سامريان دانم مشكل برهانم جان * بنما يد بيضايى اى موسى عمرانم \r\n\r\n","description":"","footnote":"","page_name":" 1020 ","page_number":328},
  {"content":"\r\n\r\n اى خضر ره امدادى در ظلمت گمراهى * اى نوح نجى لطفى در لطمهء توفانم\r\nدوشينه كه مىكردم اذعان به غلطكارى * اين شعر به ياد آمد از صاحب ديوانم\r\nبسيار غلطكارم از نفس غلطفرما * آهنگر تابستان سقاى زمستانم\r\nفردا كه عمل‌سنجان ميزان عمل سنجند * جز باد گنه نبود در كفهء ميزانم\r\nتا شور على در سر كى شوق به فردوسم * تا نور على در دل كى باك ز نيرانم\r\nكس پنجه نيارد زد با قوت بازويم * با مهر تو گوى چرخ چو سنگ ترازويم \r\n\r\nو له ايضا\r\n اى دل نفسى با خود همره شو و همدم باش * بر راز نهان خويش آگه شو و محرم باش\r\nبا رأيت چرمينه برخيز و فريدون شو * ضحاك طبيعت گو افراشته پرچم باش\r\nاين ديو هيولانى گر لاشه بجنباند * با حكم سليمانى با نيروى رستم باش\r\nهين دامن استغنا بر . . . و مكان افشان * ور ذلت درويشى با همت حاتم باش\r\nاين دار فنا بگذار بر چرخ بقا بگذر * زين سامريان بگريز عيسى معظم باش\r\nجبريل امانت شو پيغام حق اندر دم * آبستن روح اللّه بر سيرت مريم باش\r\nبىياد پسر بنشين با محنت يعقوبى * بىترك ادب از امر با حسرت آدم باش\r\nخورشيد جهان‌افروز برجيس سعادتمند * كيوان عظيم القدر مريخ مفخم باش\r\nبر دار محبت رو منصور مظفر شو * بر نخلهء عشق آويز بر اسوهء ميثم باش\r\nارواح مشاكل كن اركان مهذب را * تركيب مخلد جوى اكسير مكرم باش\r\nگر نيستى اسكندر ور جم نشدى بارى * آيينهء اسكندر انگشترى جم باش\r\nدر سايهء پيرى رو آنگاه اميرى شو * استاد معلم را شاگرد معلم باش \r\n\r\n684 ضميرى\r\nاسمش كمال الدّين حسين ظريفى خوش‌صحبت و حريفى بلندهمت ، اشعار نمكينش عاشقان\r\n\r\n","description":"","footnote":"","page_name":" 1021 ","page_number":329},
  {"content":"\r\n\r\nرا مرهم سينهء مجروح و ابيات شيرينش عارفان را راحت روح ، در زمان شاه‌طهماسب صفوى زبان به شاعرى گشوده و در زمان حيات داد شاعرى داده ، گويا در اصفهان بلكه در ولايات ديگر به كثرت شعر او شاعرى نيامده ، اما اكثر آنها چه به التمام به تحليل رفته ، غرض منتخب هريك را هرجا ديده جمع و درين نسخه ثبت نمود ، به اعتقاد فقير اين سعى و اهتمام كه جناب مولانا در كميت شعر كرده‌اند اگر در كيفيت مىفرمودند بهتر مىبود و به تقريب مهارت در علم رمل ضميرى تخلص مىكرده . گويند شش مثنوى مسمى به ناز و نياز و بهار و خزان و ليلى و مجنون و وامق و عذرا و حسنه الاخبار و اسكندرنامه گفته و اسامى دواوين غزليات او بدين موجب است . آنچه تتبع شده هفت ديوان است مسمى به سفينهء اقبال و صورت حال و اكثر الاقوال و عشق بىزوال و صيقل ملال و عذر مقال و قدس خيال تمام كرده و چهار ديوان در برابر طيبات و بدائع و خواتيم و غزليات قديم شيخ سعدى مسمى به طاهرات و صنايع و بدائع الشعر و نهاية السحر گفته و عيون الزلال در مقابل ديوان خواجه حافظ شيرازى و سحر حلال در مقابل آصفى مروى و خجسته فال در برابر بابا شهيدى قمى و لوامع خيال در برابر همايون اسفراينى و بدايت وصال در برابر ميرزا شرف جهان قزوينى و منتهاى كمال در برابر كمال خجندى و معشوق لايزالى در برابر امير خسرو دهلوى به پايان رسانيده و فقير چنين مىداند كه تمامى عمر مولانا ليلا و نهارا و سرا و جهرا وفا به خواندن كتب مرقومه نمىكند تا به گفتن و نوشتن چه رسد خلاصه چون غرابت داشت نوشتم و العهدة على الراوى اين اشعار از او است :\r\n از آن مايل نخواهم سوى خود آن سرو دلجو را * كه ترسم زين هوس هر سو كسى در پى فتد او را\r\nگرنه فريب وعدهء روز جزا بود ز تو * سوى بدن كه آورد جان گريزپاى را\r\nز بس به حسن وى افزوده غم گداخت مرا * نه من شناختم او را نه او شناخت مرا\r\nناله‌ام را هست تأثيرى و مىترسم كه زود * بر سر رحم آورد يار ستمكار مرا\r\nرقيبم گرم مىپرسد ز من پرسيده‌اى گويا * ز خود شرمنده‌اش ديدم ازو رنجيده‌اى گويا\r\nمشكل شده كارم ز تو درد دلم اين است * اگه نه‌اى از درد دلم مشكلم اين است\r\nسيلاب سرشك از در او مىبردم آه * عمرى اثر گريهء بىحاصلم اين است\r\nبيگانه بودى از من و مىسوختم كنون * مىسوزم از براى كسى كاشناى تست\r\nهرگاه مىروم كه شكايت كنم ز تو * چون گوش مىكنم به زبانم دعاى تست \r\n\r\n","description":"","footnote":"","page_name":" 1022 ","page_number":330},
  {"content":"\r\n\r\n چو ديدم غير را با محرم او سوختم از غم * چو دانستم كه پنهان صحبتى با يار هم دارد\r\nمىخواست رستخيز ز عالم برآورد * آن باغبان كه تربيت اين نهال كرد\r\nرود با ديگران در خشم و بر من دامن افشاند * غبارى در دل از هركس كه دارد بر من افشاند\r\nشادم كه داده وعده به فرداى محشرم * كان روز هيچ وعده به فردا نمىشود\r\nغمت وداع همه كرد و رو به ما آورد * وفا كه وعده تو كردى غمت به‌جا آورد\r\nبه گرد خاطرم اى خوشدلى چه مىگردى * كدام روز مرا با تو آشنايى بود\r\nدور از تو گريه هم نتوانم به كام كرد * ترسم كه سيل اشكم ازين دور تر برد\r\nسر در جهان نهاد ضميرى سرشك تو * ترسم ز جور يار به عالم خبر برد\r\nچو مىبينم كسى كز كوى او دلشاد مىآيد * فريبى كاول از وى خورده بودم ياد مىآيد\r\nنوميد چو آيم به سر كوى تو گويم * اميد كه اين‌بار چو هربار نباشد\r\nفرياد از آن لحظه كه درد دلم آن شوخ * پرسد ز من و قوت گفتار نباشد\r\nعلاج درد ضميرى نشد نمىدانم * كه گفته بود كه دردش دواپذير مباد\r\nهر دو عالم را به اول ديدن از چشمم فكند * اين زمان خود اندك‌اندك در دلم جا مىكند\r\nمرا هنگام جان دادن جز اين نبود غم ديگر * كه چون مردم غمت خواهد كه را كشتن دم ديگر\r\nگريد همه در كشتن من قاتلم امروز * گويا كه رسيد است به درد دلم امروز\r\nفراموشم زيادش بخت آنم كو كه بدگويى * كند تحريك آزار من و از من دهد يادش\r\nز پيام من جوابى نشنيده است قاصد * دهدم به اين تسلى كه نديده‌ام هنوزش\r\nبه اميدى كه پرسد يار حال خويشتن گويم * روم چون پيش او با او به زير لب سخن گويم\r\nفرياد كه چون در ره بيداد تو رفتم * از ديده نهان ناشده از ياد تو رفتم\r\nفريب بين كه فرستد نويد وصل دمادم * به اين خيال كه شايد در انتظار بميرم\r\nنداده وعدهء وصلم به روز حشر ضميرى * ز بيم آنكه مبادا اميدوار بميرم\r\nطبيبى گفت درمانى ندارد درد مهجورى * غلط مىگفت خود را كشتم و درمان خود كردم\r\nچو برخيزد ز خواب ناز و بيند سوى خود رويم * بهانه چشم ماليدن كند تا ننگرد سويم\r\nدگر از حال خود با يار مىدانم چه مىگويم * به او گر مىرسم اين‌بار مىدانم چه مىگويم\r\nبه او گر مىرسم اظهار رنجش مىكنم اما * نمىرنجانمش بسيار مىدانم چه مىگويم \r\n\r\n","description":"","footnote":"","page_name":" 1023 ","page_number":331},
  {"content":"\r\n\r\n بكن به درد دلم گوش ور نه شهرى را * ز اهل درد كند درد دل شنيدن تو\r\nنه غمى است از تو در دل كه به او رسيده باشى * نه مراست چاره از غم كه ز كس شنيده باشى \r\n\r\n685 ضيا\r\nاسمش ميرزا نور اللّه از قريهء كفران رودشتين من بلوكات تسعهء اصفهان از جمله اكابر آن ديار و در عهد شاه‌عباس ماضى صفوى از كتاب دفتر ديوان بوده طبع خوشى داشته با كثرت كمالات موصوف از اوست :\r\n صبا به خدمت مستوفى الممالك عهد * اگر رسى ز منش هيچ دردسر مرسان\r\nدر او كند گله از من به خاكپاى بتان * كه هرچه بشنوى از وى به من خبر مرسان\r\nمگو چرا ز تو نفعى نمىرسد به ضيا * كه من گذشته‌ام از نفع گو ضرر مرسان\r\nهمين بس است كه گويى ز خير و شر با او * مرا به خير تو اميد نيست شر مرسان \r\n\r\nمربع تركيب\r\n اى بت هرزه‌گرد هرجايى * وى برآورده سر به رسوايى\r\nهرزه‌گردى و باده‌پيمايى * عاقبت مىكشد به رسوايى\r\nبس‌كه گفتم زبان من فرسود * چه كنم پند من ندارد سود گرچه در\r\nپاكى تو نيست شكى * اين نمىداند از هزار يكى\r\nشب اگر با مسيح در فلكى * مورد تهمتى اگر ملكى\r\nلب بدگو نمىتوان بستن * از بد او نمىتوان رستن\r\nكى گمان داشتم كه آخر كار * ننگ و ناموس را نهى به كنار \r\n\r\n","description":"","footnote":"","page_name":" 1024 ","page_number":332},
  {"content":"\r\n\r\n همه جا رو شوى و باده‌گسار * ساده‌رويى تو را به باده چه كار\r\nيار هركس مشو ز بىمغزى * كج منه پا و گرنه مىلغزى\r\nمن بيچاره مردم از وسواس * كه تو خود را چرا ندارى پاس\r\nحسن خود را ز كس مگير قياس * گفتمت قدر خويشتن بشناس\r\nكه اگر با فرشته مقرونى * صرفه او مىبرد تو مغبونى\r\nآنكه پيشت نشسته شام و سحر * كه منم پاكباز و پاك‌نظر\r\nنكنى عشق پاك او باور * كه هوس‌پيشه است و افسونگر\r\nاين همه سعى نيست بىغرضى * هست البتّه در دلش مرضى\r\nآنكه گويد كه در تو مفتونم * در تماشاى صنع بىچونم\r\nمن درين شيوه از وى افزونم * اگر اين راست است ملعونم\r\nدر خواهش به روى او وا كن * قدرت ايزدى تماشا كن\r\nاين هوس‌پيشگان كام‌طلب * همه دوشاب‌دل تو شكرلب\r\nبا گروهى چنين به بزم طرب * مىكشى جام باده شب همه‌شب\r\nهمه آلوده‌اند و دامن چاك * چون توان كرد حفظ دامن پاك\r\nشب كه در بزم غير استادى * همه‌كس را برون فرستادى\r\nمى كشيدى و مست افتادى * خويشتن را به دست او دادى\r\nبا تو آن بىادب چها كه نكرد * هرچه مىخواست از كجا كه نكرد\r\nبا چنين كامجوى مطلب دوست * رفتن و مىكشيدنت نه نكوست \r\n\r\n","description":"","footnote":"","page_name":" 1025 ","page_number":333},
  {"content":"\r\n\r\n ور نه چون باده رفت در رگ و پوست * به يقين آن‌چنان‌كه عادت اوست\r\nداروى بيهشى به كار كند * من ندانم دگر چه كار كند\r\nتو كه مىخواره‌اى و باده‌پرست * مىروى چون پياله دست‌به‌دست\r\nنقل و مى در اطاق ما هم هست * مىتوان خفت پيشت ما هم مست\r\nغيرت عشق رفت جامم ده * رخ ز مى برفروز و كامم ده\r\nآنچه مىگفتمت نپذرفتى * چون گل از تاب باده بشكفتى\r\nبا خس و خار در چمن خفتى * ننگ و ناموس را دعا گفتى\r\nهمه جا اين زمان فسانهء تست * گوشها جمله بر ترانهء تست\r\nدر فضاى چمن به نالهء نى * با حريفان سفله نوشى مى\r\nغافلى از خود اين‌چنين تا كى * واقف خويش باش گفتم هى\r\nكپنك پوشكان مىدانى * در كمين تواند مىدانى\r\nبا كسى باده در اياغ مكن * مرو و سير چارباغ مكن\r\nور روى زير پل سراغ مكن * جگر ما چو لاله داغ مكن\r\nبا كس آنجا مرو مگو سهل است * رفتن چون تويى در آن جهل است\r\nزير پل منزل خطرناك است * مسكن لوطيان بىباك است\r\nغنچه كانجا رود چو گل چاك است * دگر آنجا حسابها پاك است\r\nمكن آنجا به استراحت ميل * مفكن بار خانه در ره سيل\r\nهمرهى با بتان ساده مكن * ور كنى ميل جام و باده مكن \r\n\r\n","description":"","footnote":"","page_name":" 1026 ","page_number":334},
  {"content":"\r\n\r\n در دادوستد گشاده مكن * از تو عيب است اين اراده مكن\r\nتو كجا دلبران شهر كجا * نه كه راضى شوى به اين سودا\r\nگر ضيا خاطر تو را آزرد * اين درشتى و نرمى از حد برد\r\nبيش ازين غم نمىتواند خورد * رفت و يوسف به دست گرگ سپرد\r\nآنچه كردى اگر هنوز كم است * هرچه خواهى بكن مرا چه غم است \r\n\r\n686 ضيايى شيرازى\r\nو هو سيد ضياء الدّين محمد شفيع از سادات كازرون و از علما و فضلاى اين اوان است در شيراز توطن دارد و به افاده و استفاده مىگذراند سالهاست كه با فقير مؤلفش آشنايى و دوستى محكم است گاهى شعرى از طبعش سر مىزند\r\n آرزوى دلى اما ز تو دل را چه نشاط * كه درآيى چو ز در دل برود از دستم\r\nهنوز تشنهء لعل شراب‌فام توام * به حشر اگرچه ز كوثر كنند سيرابم \r\n\r\n687 طرب نايينى الاصفهانى\r\nنامش ميرزا محمد جعفر فرزند ميرزا محمد حسين نايينى برادر ميرزا محمد منشىباشى رحمه اللّه است مولدش شهر اصفهان در سنهء 1223 كه موكب همايون حضرت خاقان صاحبقران فتحعلى شاه قاجار طاب ثراه به جانب عراق حركت كرد به توسط فخر المترسلين و المتكلمين\r\n\r\n","description":"","footnote":"","page_name":" 1027 ","page_number":335},
  {"content":"\r\n\r\nابو المعالى معتمد الدوله ميرزا عبد الوهاب نشاط اصفهانى رحمة اللّه عليه سعادت حضور اعلى يافت و قصيدهء مديحه معروض داشت و مطبوع افتاد و به تربيت وى اشارت رفت و به توجه خاطر خطير اعلى بشارت يافت و به تكميل كمالات مأمور شد در خدمت ملا محمد على عقدائى يزدى به صرف و نحو و منطق و معانى بيان و تفسير پرداخت و در علوم حكميه در نزد ملا اسماعيل و احد العين كه واسطهء عقد تلامذه جناب حكيم نورى ملا على بود تلمذ نمود و از معالم ذوق و معرفت در جناب ملا ولى اللّه هزارجريبى كه از كملين عهد بود حظهاى موفور حاصل نمود و مراتب عروض و قوافى را از آقا محمد كاظم واله فراگرفت و طريقهء انشا را از كتاب وصاف اقتباس كرد و به اندك مدتى مجتمع فضائل آمد در سنهء 1225 به تهران وارد شد و كتابى كه به سوق وصاف نگاشته بود به نظر معتمد الدوله رسانيد و پسند افتاد و در صحبت عم خود ميرزا باقر ناظر به سلطانيه رفته و به ملازمت خدمات نواب شاهزادهء معظم محمد ولى ميرزا حكمران يزد مخصوص آمد و در ديوان انشا رياست يافته تا غايت ايام ايالت در يزد بود على الجمله از نجباى عهد و مترسلين معاصرين بوده است و ديوانى مشتمل بر نظم و نثر عربى و فارسى و تركى مسمى به خزينهء طرب دارد كه به سه حقه منقسم است و هر حقه محتوى به پنج عقد و مفصلا به نظر رسيده از قصايد و غزليات فارسيهء اوست :\r\n\r\nدر مدحت نواب نايب‌السلطنه عباس ميرزا نور اللّه مرقده\r\n فروزان گشت شمع ماه اندر محفل گردون * هزاران لعبت سيمين شد اندر يك‌زمان پيدا\r\nبه دامان فلك انجم چو اشك ديدهء وامق * به اوج آسمان مه همچو عكس عارض عذرا\r\nميان باغ گلهاى چمن با عارض نيكو * كنار جوى سروان سهى با قامت رعنا\r\nگلستان آن‌چنان گرديده روح‌افزا و جان‌پرور * كه گفتى شد شبيه بزم عيش زادهء دارا\r\nوليعهد زمان شهزاده عباس آنكه مانندش * جلالت‌مند فرزندى نزايد مادر دنيا\r\nزهى اسمش به فرمان مروت بهترين عنوان * خهى رسمش به توقيع فتوت بهترين طغرا\r\nشد ار پير و جوان از جان مطيع او عجب نبود * كه او را رأى پيران حاصل است و طالع برنا \r\n\r\n","description":"","footnote":"","page_name":" 1028 ","page_number":336},
  {"content":"\r\n\r\n\r\nدر مدح وليعهد مغفور مبرور گويد\r\n گرنه عكس رأى شاه كامكار است آفتاب * ازچه‌رو مصباح بزم روزگار است آفتاب\r\nقهرمان عباس شه كز رشك مهر رايتش * تا ابد چون ماه نو از غم نزار است آفتاب\r\nگر شود در پردهء مغرب نهان هر شب رواست * كز صفاى رأى دارا شرمسار است آفتاب\r\nدست جودش تا به نهب كان كمر بست استوار * از غم پروردگان در زينهار است آفتاب\r\nملك شه كيوان حصار استوارش آسمان * كوتوالى اندرين نيلىحصار است آفتاب\r\nمطبخ احسان او را مرتفع دوديست چرخ * وندران دود مجعد يك شرار است آفتاب\r\nراستى شه را يك از كندآوران باشد از آن * دايم از خط شعاعى نيزه‌دار است آفتاب \r\n\r\nدر ستايش حضرت خاقان صاحبقران مغفور طاب ثراه\r\n بناميزد بتى دارم سمن‌سيما و سيمين‌بر * سهى بالا و بزم‌آرا و روح‌افزاى و جان‌پرور\r\nلب و چشم و تن و زلف و قد و گيسوى مشكينش * عقيق و عبهر و عاج و عبير و سرو و سيسنبر\r\nمجاور روز و شب رخسار و زلف مشك‌فامش را * بها و زينت و زيب و شكنج و حلقه و چنبر\r\nميان و ساعد و سرپنجه و چشمش خلاف هم * عليل و ناتوان و زورمند و فربه و لاغر\r\nرخ زيبا و خد دلرباى و لعل و كام او * يكى خلد و يكى طوبى يكى حيوان يكى كوثر\r\nجز آن هندوى خال و ترك چشم و غمزهء جادو * به عهد شه كه ديده رهزن و خونريز و غارتگر\r\nخديو قهرمان فتحعلى شاه آنكه مىباشد * جهان‌گير و جهان‌بخش و جهان‌دار و جهان‌داور \r\n\r\n","description":"","footnote":"","page_name":" 1029 ","page_number":337},
  {"content":"\r\n\r\n\r\nايضا در لغز قلم\r\n بگو چيست آن عاشق زار لاغر * سرشكش روان دايم از ديدهء تر\r\nگهى همچو سيمين بران مخطط * ز خط گرد رويش عيان مشك اذفر\r\nدگرگاه چون منظر ساده‌رويان * تراشنده تيغش كند صاف‌منظر\r\nبه طفلى نمايش در آجام شيران * به پيرى سرايش مكانى محقر\r\nچو ماهش مكان است گاهى به گردون * چو ماهيش گه جا به بحر مدور\r\nگهى هست در آب چون رود عمران * گهى هست در نار چون پور آذر\r\nگهى جا به ظلمات مانند خضرش * گهش جاى بر تخت همچون سكندر\r\nسخن‌چين و نمام و ساعى و واشى * فسون‌ساز و غماز راز و فسونگر\r\nخطش چون خط نوخطان خطايى * قدش چون قد سروقدان كشمر\r\nاگر نيست مرتاض صافى ضميرى * چرا هست آگاه از سر مضمر\r\nعجب آنكه هم ناقص است و هم اجوف * عجب‌تر كه هم ابكم و هم سخنور\r\nگهى هست در پويه و گاه ساكن * گهى هست آسوده و گاه مضطر\r\nسخنگوى چون عاقلان سخن‌دان * هنرپيشه چون كاملان هنرور \r\n\r\nغزليات\r\n مفشان به چهره زلف شب‌آسا خداى را * يكسان روا مدار چنين صبح و شام ما\r\nحلقه بر دل مىزند غمهاى دوست * گنج مىخواهد همى ويرانه را\r\nشمع را گو رخ نيفروزد چنين * چند منع از سوختن پروانه را\r\nفرصت لذت ندادى از خدنگ ديگرم * اى خدنگ‌افكن بنازم زور و بازوى تو را\r\nبراى مدعى پر كرده گويا يار جام امشب * كه جام ديده‌ام خالى نگردد از مدام امشب\r\nفاش ترسم كند آخر رخ زردم غم عشق * تا برد زردى او ديدهء خونبار كجاست\r\nآنكه از تيغ جفا كشت طرب را و برفت * كاش مىگفت دگر وعدهء ديدار كجاست\r\nاى قوم كه سرمنزلتان دجلهء آب است * گر دست من تشنه بگيريد ثواب است\r\nگر كند بوالهوسى منع من از عشق چه باك * در نظر عشق من او را هوسى مىآيد \r\n\r\n","description":"","footnote":"","page_name":" 1030 ","page_number":338},
  {"content":"\r\n\r\n سرمستى جاودان كسى راست * كان لعل لبان مكيده باشد\r\nبيزار ز هرچه شادى آن دل * گر شهد غمت چشيده باشد\r\nبا دوست ميسر است پيوند * آن را كه ز خود بريده باشد\r\nآن راست طرب كه زير تيغش * افتاده به خون طپيده باشد\r\nتو شكرفروش را گو كه سر شكر بپوشد * كه مگس نمىتواند كه ببيند و نجوشد\r\nسر قتل عام دارد نگهت ز فرط مستى * تو به اين سياه‌دل گو كه مى اين‌قدر ننوشد\r\nدرد غم هجر تو به هركس كه بگفتم * از بهر هلاك من بيچاره دعا كرد\r\nآغاز خواب كرد كه بيرون روم ز بزم * بيداريش نگر كه چه سانم به خواب كرد \r\n\r\nو له\r\n فغان كه مىكشم اكنون جفاى پادشهى * كه درگهش ز جفاها مرا پناهى بود\r\nدلم پروانه‌سان هر شب از آن سوخت * كه شمعش زينت هر محفلى بود\r\nطرب را در ميان اشك ديدم * غريقى در ميان ساحلى بود\r\nزيد چون زنده شمع دل كه خوبان * عنانش را به دست باد دادند\r\nامان صيد دل را راه جستم * نشانم خانهء صياد دادند\r\nلبم از شكوه گر بستند او را * زبان بىزبانى ياد دادند\r\nناصح به نصيحت من و من * فرياد همىزنم كه خاموش\r\nتو ازين چه چاره دارى كه گذر كنى به خاكم * ز نخست چون بدين شرط قرار شد هلاكم\r\nمن طاقت هجران تو مهپاره ندارم * جز اينكه بميرم به برت چاره ندارم\r\nدر پرده و بىپرده بود روى تو يكسان * از شرم چو من طاقت نظاره ندارم \r\n\r\nو له\r\n سر خاك شد به راهت و خواهم كه بعد ازين * در گوشه‌يى نشينم و خاكى به سر كنم \r\n\r\n","description":"","footnote":"","page_name":" 1031 ","page_number":339},
  {"content":"\r\n\r\n چه رويست اينكه گر من هر زمانش يك نظر بينم * هنوزم چشم آن باشد كه يك‌بار دگر بينم\r\nفغان و ناله‌ام بىرحم‌تر كرد آن جفاجو را * غلط بود اينكه گفتم نالهء بىحاصلى دارم\r\nلذت حسرت رويش نبرم تا با خويش * وقت مردن نه عجب آيد اگر بر سر من\r\nبه بالين زودتر آريد غمخواران طبيب من * كه مىترسم نگردد ديرتر وصلش نصيب من\r\nساقيا از چه نه در جام شراب اندازى * كشت ما را نه ثواب است گر آب اندازى\r\nساحلى لجهء غم را نبود خوش‌تر از آنك * كشتى جام به درياى شراب اندازى \r\n\r\nو له\r\n بايد دوباره در حشر مردن ز شرم قاتل * دزديده زير تيغش از دل كشيدم آهى\r\nبهر ثبوت قتلم هستند گرچه خونخوار * عادل‌تر از دو چشمت نبود مرا گواهى\r\nآخر نه كم اى دوست ز دشنام و عتابى * صد نامه نويسم ندهى از چه جوابى\r\nتفسيده‌جگر سوخته‌دل بر سر راهت * اى ابر عطا منتظر قطرهء آبى\r\nبر آتش آن رخ اگر اى زلف نه دودى * بر چشم ترم اين همه اشك از چه فزودى\r\nغم ندانم ز چه در حلقه گرفت است دلم را * گويى آگاه نباشد كه تواش نقش نگينى \r\n\r\n688 طرفهء محلاتى\r\nنام ناميش ميرزا فرج اللّه اصلش از خاك پاك شيراز در صغر سن با پدر مهربان خود به محلات قم\r\n\r\n","description":"","footnote":"","page_name":" 1032 ","page_number":340},
  {"content":"\r\n\r\nآمده متوطن شد و در آنجا تحصيل كمالات و حالات پسنديده كرده و در علوم متداوله كمالى يافت و در نظم و نثر مقامى حاصل نمود به نگارش خط نسخ‌تعليق قدرتى و شهرتى و قبول هر خاطرى يافت تا صاحب مرتبتى عالى و منزلتى بلند آمد پس به دارالخلافهء رى كه مرجع اصحاب كمال و مجمع ارباب حال است روى آورد در ايام شاهنشاه مغفور كه نواب بهمن ميرزا برادر صلبى و بطنى آن پادشاه خجسته اخلاق ايالت آذربايجان داشت به ملازمت آن آستان شتافت و از صدق نيت و صفاى طويت در حضرتش قبول شايان يافت ديوان رسائل به وى مفوض شد و از انشاى نثر و انشاء نظم در آن دربار صاحب عزت و اعتبار گرديد چون آيات تبديل و آن دولت به حضرت خاقان عهد ابد اللّه ملكه تحويل گرفت به دار الخلافه بازآمد و به مداحى شاهنشاه فلك جاه رطب اللسان شد و به توسط اديب الملك در آستان ملك الملوك معروف گرديد و به نگارش ديوان الهام بنيان شاهنشاه مأمور شد على الجمله از شعراى سخن‌دان و منشيان عذب البيان اين روزگار است و بعضى از اشعارش در اين كتاب نگاشته مىشود :\r\n\r\nدر مدح شاهنشاه عصر ابو النصر ناصر الدّين شاه\r\n آن دلبرك گل‌رخ و آن مهوشك شنگ * آن شوخك شيرين‌لب وان يار خوش‌آهنگ\r\nبا آن لب چون بسد و آن سينهء سيمين * با آن تن چون قاقم و با آن دل چون سنگ\r\nدر جلوه تو گويى كه مگر آمده طاوس * در پويه تو گويى كه مگر آمده تورنگ\r\nچونان سوى من ديد كه گويى به گه صيد * شيرى غضب آورده ببيند به‌سوى رنگ\r\nچون ديدمش آن رخ ز سرم يكسره شد هوش * رفت از دل من طاقت و از چهرهء من رنگ\r\nگفتم به وى اى برخى جان تو سر و جان * اى ماه پريچهره و اى لعبتك شنگ\r\nاى خرمن آسايشم از دست تو بر باد * اى شيشهء آرامشم از دست تو بر سنگ\r\nبرگوى كه بهر چه گناه و چه خيانت * بر كين من اى دوست ببستى تو ميان تنگ\r\nگفتا كه يكى چامه بياراى كه از آن * در رشك شود مانى و دلتنگ ز ارتنگ\r\nآنگه به اديب ملك ملك‌ستان ده * تا عرضه كند در بر داراى فلك هنگ\r\nشه ناصر دين ظل خدا آيت رحمت * زينت ده تاج كى و زيبندهء اورنگ\r\nتمثال چو خورشيد وى امروز به گيتى * زينت ده چين آمده و زيور افرنگ \r\n\r\n","description":"","footnote":"","page_name":" 1033 ","page_number":341},
  {"content":"\r\n\r\n\r\nاز غزليات اوست\r\n چند ز دور مىدهى گوشهء چشم خود نشان * پرده ز روى برفكن آتش ما فرونشان\r\nمست محبت تو را نيست ز خويشتن خبر * عقل به ما گمان مبر هوش مجو ز بيهشان\r\nآتش عشقت اى صنم در دل ماست شعله‌ور * مىشمرى چرا مرا تو ز فسرده آتشان \r\n\r\n689 طاير جرفادقانى\r\nنام شريفش آقا سيد محمد از فضلاى آن بلد سيدى با ذوق و عرفان و با شوق و ايمان بوده در سفر مكهء معظمه رحلت نموده . اين چند بيت از اوست رحمة اللّه عليه :\r\n دلبر ديرينم آن نگار دلارا * كرده تجلّى ز روى شاهد زيبا\r\nعشق ببازد ولى به صورت وامق * دل بربايد ولى به طلعت عذرا\r\nهستى بخشد ولى ز روح مجرّد * مستى آرد ولى ز راح مصفا \r\n* * *\r\n اگر گويم كه عشق گل فغان‌آموز بلبل شد * خطا باشد كه اين نسبت بود بىاصل و بىمبدأ\r\nنه بلبل عاشق گل شد نه گل معشوق بلبل شد * گل و بلبل شده هريك به رويى واله و شيدا\r\nهرآن‌كس زنگ بزدايد ز مرآت ضمير خود * ببيند جمله هستى را به ذكر ايزد يكتا\r\nهمه عاشق به روى او ، همه مايل به‌سوى او * همه خرم به بوى او و او از جمله ناپيدا \r\n\r\nو له\r\n گفتى كه بريخت ابر آذر * بر برگ بنفشه لؤلوئى تر\r\nاز بوى گل و شميم سنبل * گرديد مشام جان معطر\r\nزايد ز هوا شميم نافه * خيزد ز زمين نسيم مجمر\r\nاى باد صبا ز من به جانان * برگوى كه‌اى مه سمنبر \r\n\r\n","description":"","footnote":"","page_name":" 1034 ","page_number":342},
  {"content":"\r\n\r\n اى خط تو طبله طبله نافه * اى موى تو توده‌توده عنبر\r\nباز آى به بوستان كه گشته‌ست * آماده مى و گلاب و شكر\r\nاز بادهء خام و پخته برگير * ياقوت مذاب و گوهر تر\r\nمىكن ز بنفشه گاه بالين * بفكن ز شكوفه گاه بستر\r\nگه پيش بنه كباب تيهو * گه نوش نما شراب خلر \r\n\r\nو له ايضا\r\n چشم ما را بست چشم بازش از ديدار غير * چشم‌بندى مىنمايد نرگس جادوى دوست\r\nدورى ار ديدار جانان سر به سر رنج است و درد * گر تو را آسودگى بايد بكن رو سوى دوست\r\nز سرتاپاى و از سر پا تا به سر مهر و محبت شو * كه زيبادلبرت نيكويى از پا تا به سر باشد\r\nالا اى طايران كوى جانان زودم امدادى * كه مقصد دور و طاير مرغكى بىبال‌وپر باشد \r\n\r\nو له\r\n اول به صفاى دل مر آينه را جان باش * پس آينه را بشكن وانگه خود جانان باش\r\nباز جو سلطنت فقر كه تا دريابى * شه گدا باشد و سلطان به حقيقت درويش\r\nهيچ جا معبد ما نيست چه مسجد چه كنشت * هيچ‌كس محرم ما نيست چه زاهد چه كشيش\r\nاز لعل ترت خشك لبم تر خواهم * يعنى كه ز بوسه شهد و شكر خواهم\r\nيك بوسه نه صدهزار خواهم زان روى * قند است لب تو و مكرر خواهم \r\n\r\n","description":"","footnote":"","page_name":" 1035 ","page_number":343},
  {"content":"\r\n\r\n\r\n690 طراز يزدى\r\nنامش ميرزا عبد الوهاب فاضل اديب و با خطى لايق و فضلى فايق است اما ملاقاتش ميسر نشده استماع افتاده كه درين اوان رحلت يافته است از اوست :\r\n گفتم كه مار بوده نگهبان گنج زر * دارى نگاهبان ز چه بر گنج حسن مار\r\nگفتا كه فرق ننهد ترسم ز حرص جود * هنگام گنج بخشى گنجور شهريار\r\nآنچه معلوم شد از كار خرابات اين است * كه علاج مى ديرينه غم ديرين است\r\nباده را عيب نگفتند بجز تلخى طعم * بىخبر كز كف شيرين‌دهنان شيرين است\r\nنقطهء عشق بود مركز پرگار وجود * آنچه بيرون بود از دايرهء عقل اين است \r\n\r\nو له\r\n اين همه لطف كلام و حسن شمايل * خون شود آن دل كه شد به غير تو مايل\r\nگرنه به جنگ است چشم مست تو با ما * تيغ چرا ز ابروان فكند حمايل\r\nمنع كسان چون توان ز طرف در دوست * كس نتواند ز قبله منع قبايل \r\n\r\nو له\r\n چه حاجت سير بستانم قدم گر رنجه فرمايى * كه هردم از رخ گلگون بهارى تازه بنمايى\r\nاز آن زلف سيه مشكل كه شامم را سحر باشد * مگر زان چاك پيراهن درى از صبح بگشايى \r\n\r\n","description":"","footnote":"","page_name":" 1036 ","page_number":344},
  {"content":"\r\n\r\n\r\n691 طبيب اصفهانى\r\nاسمش ميرزا عبد الباقى از اجلهء سادات موسوى و در طبابتش دم عيسوى فرزند ميرزا محمد رحيم طبيب حكيم‌باشى شاه سليمان صفوى بوده و خود خدمت نادر شاه افشار را مىنموده كمال جلال را داشته بعد از نادر در اصفهان كلانترى كرده و به رغبت طبع عالى خويش آن شغل بزرگ را به برادر كوچك خود ميرزا عبد الوهاب واگذاشته ، به فراغت پرداخته برادر مذكورش چندى نيز ايالت اصفهان كرده على الجمله وى در سنهء 1168 رحلت نمود ديوانش دوسه‌هزار بيت و حاضر است از اوست :\r\n منزل بسى دور و به پا ما را شكسته خارها * واماندگان را مهلتى اى كاروان‌سالارها\r\nگر باغبان بر روى ما بندد در گلزارها * ما را نگاهى بس بود از رخنهء ديوارها\r\nتا بر دلت از ناله غبارى ننشيند * از بيم تو در سينه نهفتيم نفس را\r\nدر اين گلشن از آن شادم كه نوپرواز مرغان را * رسد عهد گرفتارى چو بال‌وپر شود پيدا\r\nنمىدانم زيان و سود بازار محبت را * همين دانم كه كالاى وفا كمتر شود پيدا\r\nحسرت مرغ اسيرى كشدم كز دامى * كرده پرواز و به كنج قفسى افتادست\r\nبه خدنگم چو زدى سينهء گرمم مشكاف * كه ز پيكان تو در دل اثرى پيدا نيست\r\nزورق اشكسته و اميد سلامت دارم * در محيطى كه ز ساحل اثرى پيدا نيست\r\nتا كى نصيحتم كه به خوبان مبند دل * ناصح تو را چه كار دل من دل تو نيست\r\nدل‌خراش است دگر نالهء مرغان چمن * در خم دام مگر تازه‌گرفتارى هست\r\nبرهم زدم از ذوق اسيرى پرو بالى * ور نه سر پرواز ز كنج قفسم نيست\r\nريخت گل از گلبن و آوخ كه ما را باغبان * رخصت نظاره داد اكنون كز او آثار نيست\r\nمنم كه روز ازل از من آسمان و زمين * محبت پدرى مهر مادرى برداشت \r\n\r\n","description":"","footnote":"","page_name":" 1037 ","page_number":345},
  {"content":"\r\n\r\n\r\nو له\r\n صياد را نگر كه چه بيداد مىكند * نه مىكشد مرا و نه آزاد مىكند\r\nخوش‌نغمه بلبلان چمن را چه شد كه زاغ * بر شاخ گل نشسته و فرياد مىكند\r\nمن ساده‌لوح و دلبر عاشق‌فريب من * هردم به وعده‌اى دل من شاد مىكند\r\nغمش در نهانخانهء دل نشيند * به نازى كه ليلى به محمل نشيند\r\nمرنجان دلم را كه اين مرغ وحشى * ز بامى كه برخاست مشكل نشيند\r\nبنازم به بزم محبت كه آنجا * گدايى به شاهى مقابل نشيند\r\nخلد گر به پا خارى آسان برآرم * چه سازم بخارى كه در دل نشيند \r\n\r\nو له ايضا\r\n اى واى بر آن مرغ گرفتار كه از دام * پايش بگشايند و پريدن نگذارند\r\nعاشقان را مگر از خاره تنى ساخته‌اند * كه به بيداد چنين دل‌شكنى ساخته‌اند\r\nخلق را بيم هلاك است و مرا غم كه مباد * نشود كشتى ما غرق و به ساحل برود\r\nدر آن گلشن كه گلچين در به روى باغبان بندد * نمىدانم به اميد چه بلبل آشيان بندد\r\nاز كين گر آن بيدادگر بر سينه‌ام خنجر زند * بادا بحل خون منش گر خنجر ديگر زند\r\nشكرانهء خواب خوشت مپسند بيرون درش * ناكرده خوابى صبحدم گر حلقه‌يى بر در زند\r\nقسمتم كاش بدان كوى كشد ديگربار * كه از آن مرحله من دل‌نگران بستم بار\r\nبىتو بر سينه زنم هرچه درين ناحيه سنگ * بىتو بر دل شكنم هرچه درين باديه خار \r\n\r\nو له\r\n هجران به سر رسيد و دلم گرم ناله باز * پايان منزل است و جرس در فغان هنوز\r\nهرچند بر آن عارض گلگون نگرد كس * دل مىكشدش باز كه افزون نگرد كس \r\n\r\n","description":"","footnote":"","page_name":" 1038 ","page_number":346},
  {"content":"\r\n\r\n چه دام است اينكه هر مرغى كه مىگردد گرفتارش * نمىآيد به خاطر پرفشانيهاى گلزارش\r\nاز وصالم چه تمتع كه تو اى آفت هوش * تا نشينى به كنارم ز ميان برخيزم\r\nاز ما نهفته با دگران يار بوده‌اى * ما غافل و تو همدم اغيار بوده‌اى\r\nجايى كه شب شدند حريفان تمام مست * باور كه مىكند كه تو هشيار بوده‌اى\r\nشب چو بميرم به سر كوى تو * زنده شوم صبحدم از بوى تو\r\nمىروم دم‌به‌دم از خود به من اى باد صبا * مىتوان يافت كه از دوست پيامى دارى\r\nكردى چو شهيدم مكن آلوده به خونم * دامان كه حريفان نشناسند كدامى\r\nتا عشق مرا فاش نمىدانستى * با من ره پرخاش نمىدانستى\r\nدر عاشقى خويش مرا شهرهء شهر * دانستى و اى كاش نمىدانستى \r\n\r\n692 طبيب شيرازى\r\nنامش آقا عبد اللّه خلف الصدق حاج على اصغر جراح مردى فاضل نكته‌دان و سالك صفوت بنيان بود در اخلاق حسنه معروف و به صفات حميده موصوف در ايام توقف و توطن من بنده به\r\n\r\n","description":"","footnote":"","page_name":" 1039 ","page_number":347},
  {"content":"\r\n\r\nشيراز كه كمتر از قرنى نبود غالب آن ايام با من قرين و منش همنشين در رياض‌العارفينش نام برده‌ام و بيتى چند ازو آورده سالى سه چار است كه در گذشته اين ابيات از اوست :\r\n نكند حادثهء دور فلك تأثيرى * در ديارى كه در آن خانهء خمارى هست\r\nبيهوده مرو در پى هر زاهد و واعظ * كز آن خبرى نيست كه با وى خبرى هست \r\n\r\n693 طبيب اصفهانى\r\nاسمش ميرزا زين العابدين و از سادات عالىدرجات معاصرين و طبيبى عيسوى هش بوده نه طبيب آدمىكش در اوصاف و اخلاق مسلم و معروف آفاق اين دو بيت از او مرقوم شد :\r\n نه چنان بىتو به اين سوخته‌جان مىگذرد * كه توان گفت چنين يا كه چنان مىگذرد\r\nبه غير ار عهد بندد غم نباشد * كه دانم عهد او محكم نباشد \r\n\r\n694 توفان مازندرانى\r\nاسمش ميرزا طيب و اصلش از ملك هزارجريب من توابع دار المرز مازندران بوده پس از تحصيل كمالات و كسب مقالات مهاجرتى و مسافرتى به عراق عجم پذيرفته در صفاهان اهاجى ركيكه گفته و شنفته از معاصرين حاجى لطف‌على بيك آذر و ساير شعراى آن عهد به مزيد ظرافت و لطافت طبع با امتياز آمده بالاخره از اهاجى نادم شده و در عراق عرب و نجف مسودهء هزليات را به آب انابت شسته و در نعت و منقبت ائمهء هدى حضرت ولى خدا طريق رستگارى جسته . در سنهء 1190 از تن رسته و به عالم ارواح پيوسته هفت هزار بيت ديوان دارد و غالب آن غزليات است بعضى از خيالاتش كه فصاحتى دارد منظور مىشود :\r\n\r\n","description":"","footnote":"","page_name":" 1040 ","page_number":348},
  {"content":"\r\n\r\n\r\nاز غزليات اوست\r\n در خلوتى و سوزم ازين غم كه به رويت * چشم است همه رخنهء ديوار در آنجا\r\nنبود نكويىاى كه در آب و گل تو نيست * در حيرتم كه رحم چرا در دل تو نيست\r\nز رحم نيست گر از خاكم آسمان برداشت * مرا به راه تو افتاده ديد از آن برداشت\r\nزين غم چه كنم كز سخن بوالهوسى چند * تو مىروى و مانده ز عمرم نفسى چند\r\nرحم آر به مرغان گرفتار و بينديش * زين پيش كه خاكى به تو ماند قفسى چند\r\nدل گرفت از من و بشكست خدايا برسان * دل ديگر كه ز من گيرد و ديگر شكند\r\nنمىدانم به محشر حال آن عاشق چه خواهد شد * كه نتوانست اينجا دست كس در دامنت بيند \r\n\r\nو له\r\n غمت مشكل به يك دل گنجد و اين مشكل ديگر * كه من در خود نمىبينم جز اين يك دل دل ديگر\r\nچنين كز كين به تيغم زد چنين كز شوق جان دادم * نه من خواهم شد از يادش نه او خواهد شد از يادم\r\nعقدهء مشكل من نيست به غير از دل من * تا دلم خون نشود حل نشود مشكل من\r\nميل يارى داشت يار من به من * كرد خصمى روزگار من به من\r\nتيغ نازد در ميان او به او * زخم گريد در كنار من به من \r\n\r\nو له\r\n پس از وفاتم چه سود جانا اگر به خاكم قدم گذارى * نيايد از تو چو جان‌ستانى نيايد از من چو جان‌سپارى \r\n\r\n","description":"","footnote":"","page_name":" 1041 ","page_number":349},
  {"content":"\r\n\r\n اى ز آتش عشقت به دلم سوز امروز * وى سوز تو در جان غم‌اندوز امروز\r\nگفتى كه كدام روز خونت ريزم * قربان سر تو گردم امروز امروز \r\n\r\nدر مدح حضرت امير المؤمنين عليه السلام\r\n آيد به جلوه پيش مه من گر آفتاب * آن جلوه مىكند كه كند مه در آفتاب\r\nدر مجلس نشاط تو يك ساقى آسمان * در دست ساقيان تو يك ساغر آفتاب\r\nاز نسبت رخ تو زند طعنه روز و شب * هم آفتاب بر مه و هم مه بر آفتاب\r\nتا همچو صبحدم ز ثناى تو مىزنم * باشد عروس نطق مرا زيور آفتاب\r\nبزم مرا كم است اگر فى المثل بود * مينا فلك شراب شفق ساغر آفتاب \r\n\r\nهم در صفت عمارت نجف اشرف و مدح حضرت ( ع )\r\n هست با خشت طلا قصر بلند بو تراب * آفتاب آسمان و آسمان آفتاب\r\nهست عكسى از طلا و لاژورد قبه‌اش * نور و سايه هركجا بينى در آباد و خراب\r\nلاژورد و زر براى زينت آن بارگه * كرد اول عقل كل از چرخ وز مهر انتخاب\r\nكم عيار آمد برون آن هر دو آخر زين سبب * چرخ دارد انقلاب و مهر دارد اضطراب\r\nچون نگردد چرخ پست از خجلت قصرى كه هست * پايهء او آسمان و سايهء او آفتاب\r\nهركه گمنام است خواهد گشت اينجا نام‌جو * هركه ناكام است خواهد گشت آنجا كامياب\r\nعيش دنيا فيض عقبى كام دل آرام جان * عزت يوم النشور و دولت يوم الحساب \r\n\r\n","description":"","footnote":"","page_name":" 1042 ","page_number":350},
  {"content":"\r\n\r\n جمله را دريافت هركس سوى آن دريافت راه * آن او شد جمله هركس ديد آنجا فتح باب \r\n\r\nهم در مدح حضرت شاه ولايت ( ع )\r\n گر ز بحر فيض تو برداشتى يك قطره آب * تا قيامت كوكب رخشنده باريدى سحاب\r\nدر نقابت خلق ديدند و خدايت خوانده‌اند * خود خدا داند چه خوانندت چو بگشايى نقاب\r\nبس‌كه شورانگيز بد اشكم جدا از درگهت * يافتم از ساكنان هر بلد توفان خطاب\r\nتا نشستم با سگ كوى تو رفت از ياد من * چهره‌هاى نيم‌رنگ و ديده‌هاى نيم‌خواب\r\nآن يكى زاير يكى خادم يكى مداح تست * من سگ كوى توام و اللّه اعلم بالصواب \r\n\r\nايضا در منقبت سلطان الاوصياء و امام الاولياء عليه السلام\r\n جان هركسى به ياد تو اى دل‌ستان دهد * من جان به ياد آنكه به ياد تو جان دهد\r\nگم شد دلم ز سينه و هركس سراغ آن * در پيش چشم و زلف تو نامهربان دهد\r\nاكنون كه مىكنم طلب از زلف و چشم تو * زلفت به چشم چشم به زلفت نشان دهد \r\n* * *\r\n به هركه مىنگرم هست كار او بيداد * كه داد اين دل بيداد ديده خواهد داد\r\nز رشك اينكه مبادا رسم به دامن دوست * غبار گشتم و چرخم نمىدهد بر باد\r\nجز اينكه سينهء من چاك شد به خنجر كين * دگر به روى دلم آسمان درى نگشاد\r\nگرفتم اينكه بخندم كه مىشود خوشنود * گرفتم اينكه بگريم كه مىشود ناشاد\r\nفغان كه جز دل ويران من نخواهد بود * خرابه‌يى كه نگردد به دور چرخ آباد\r\nگذشتم از خود و فكر گذشتگان كردم * بيافتم نه ز آبا اثر نه از اجداد\r\nچو از خرد خبرى زان گروه پرسيدم * گرفت مشت غبارى ز خاك و داد به باد\r\nجهان دو كار نكرد و نمىكند هرگز * نه بهر ما و تو از بهر بنده و آزاد\r\nيكى به روز اجل نيست در حمايت خلق * دگر ز بعد فنا نيست در خيال عباد\r\nابو الملوك كيومرث آنكه يافته است * ز جاه و شوكت او تاج و گاه استعداد \r\n\r\n","description":"","footnote":"","page_name":" 1043 ","page_number":351},
  {"content":"\r\n\r\n چو سرنگون به زمين آسمان درافكنديش * نه تخت كرد اعانت نه تاج كرد امداد\r\nجهان‌پناه سليمان كه گاه سير جهان * سرير سلطنت خود فراز باد نهاد\r\nبه باد پاى اجل بس‌كه با شتاب گذشت * به گرد او نرسيدند صافنات جياد\r\nجمى كه مجلس او را سپهر جامى بود * گرفت كام خود از عيش و داد عشرت داد\r\nچو ساقى اجلش پر نمود پيمانه * نيافت مهلت جامى و دل به مرگ نهاد\r\nبه جان و تن اثرى از گذشتگان نبود * نه مانده آتش ازين كاروان به‌جا نه رماد \r\n\r\nدر تتبع قصيدهء خاقانى در مدح شاه اوليا گويد\r\n جرمم آنجا كه لنگر اندازد * گردش از چرخ اخضر اندازد\r\nروزگار از گناه من هردم * طرح سد سكندر اندازد\r\nبحر عصيانم ار به جوش آيد * شور در هفت كشور اندازد\r\nبا همه جرم خوشدلم كه خدا * كار محشر به حيدر اندازد\r\nپيشتر زان كه باب دشمن او * نطفه در بطن مادر اندازد\r\nآسمان طالعش كند جوزا * تا ز تيغش دو پيكر اندازد\r\nاين نه مدح تو شد كه مىگويند * به دو انگشت خيبر اندازد\r\nمىرسد قدرت تو را كه ز نو * طرح گردون ديگر اندازد \r\n\r\nدر مدح امام حجت غايب محمد مهدى هادى عليه السلام گويد\r\n شد بهارى عيان كه در گلزار * لاله بىداغ رست و گل بىخار\r\nشد چمنها ز لاله ليلىخيز * بوستانها ز بيد مجنون‌زار\r\nوصف بيهوده تا به كى توفان * ناقص است اين بهار و اين گلزار\r\nچون رسد عطر خلق شه به چمن * آن زمان مىشود بهار بهار\r\nصاحب عصر مهدى هادى * جانشين محمد مختار \r\n\r\n","description":"","footnote":"","page_name":" 1044 ","page_number":352},
  {"content":"\r\n\r\n\r\nو له\r\n قاصد مباد مژدهء وصل آورد ز يار * هجران هزار مرتبه بهتر ز انتظار\r\nپرآفتاب عالم و روزم هميشه شب * پر ماهتاب دهر و شب من هميشه تار\r\nشادم ز ضعف خويش كه با جور صد رقيب * قادر نيم كه رخت ببندم ز كوى يار\r\nامروز دامن از كف من گر كشى برون * فردا چه مىكنى چو شوم در رهت غبار \r\n\r\nهم در مدح و منقبت امير المؤمنين عليه السلام گويد\r\n چگونه چاك زنم بىتو پيرهن در بر * دو دست من به سرم ماند و نيست دست دگر\r\nتو رفتى از دل و شد سينه‌ام قفس بر دل * تو رفتى از بر و شد جامه‌ام كفن در بر\r\nكشى به تربتم ار تيغ كين ز كثرت شوق * هزار جا چو گياه از زمين برآرم سر\r\nبه هر مشام رساند شميم زلف تو را * چه جورها كه به من مىكند نسيم سحر\r\nتو خويش را مكن از قتل چون منى بدنام * دگر نه مرگ من از زندگى بود خوش‌تر\r\nخدا كند كه شود گم ره جنازه كشم * كه بلكه باز به كوى تو آوريم گذر\r\nبسان مهر درآمد ز در مه من دوش * كز آن هلاك من آن لحظه گشت بدر دگر\r\nعرق نشسته به رويش چو ژاله بر لاله * شكن فتاده به مويش چو موج در عنبر\r\nگشوده لب به تبسم گشاده چين ز جبين * چو غنچه از دم صبح و چو گل به باد سحر\r\nتنش ز جامهء زرتار درهء بيضا * رخش ز صدرهء گلرنگ لالهء احمر\r\nنهان به چشم و لبش التفات و استغنا * عيان ز ديدن و خنديدنش شراب و شكر\r\nز خون بىگنهان دست و دامنش رنگين * ز آه سوختگان هاله‌اش به گرد قمر\r\nگل رخش شده از شبنم عرق شاداب * نبوده گرچه نجوم آفتاب را زيور \r\n\r\nو له\r\n به خلق اگر نشوم رام عذر من بپذير * ز خود رميده نگيرد به ديگرى آرام\r\nجهانيان همه را صبح و شام روز و شب است * چه از سفيد و سياه و چه ناتمام و تمام\r\nنه من هم اهل جهانم كجا توانم گفت * كه روز من همه‌شب گشت و صبح من همه شام \r\n\r\n","description":"","footnote":"","page_name":" 1045 ","page_number":353},
  {"content":"\r\n\r\n ز چرخ كام ندارم طمع كه مىدانم * چو من به كام رسم عالمى شود ناكام \r\n\r\nدر مديحهء بتول عذرا حضرت زهرا گويد\r\n مدح كسى كنم كه بسوزد مرا زبان * اول به هفت آب نشويم اگر دهان\r\nاز شب هزار پرده به رخسار روز بست * تا نام او ز دل به زبان برد آسمان\r\nخير النسا بهار نبى گلشن ولى * ام الائمة فخر جهان و جهانيان\r\nقبه‌اش را از زمين بينند اهل آسمان * همچنان كز آسمان خورشيد را اهل زمين \r\n\r\n695 طاير شيرازى\r\nنام شريفش حسن خان بن عبد الرحيم خان پدرش برادر اعتماد الدوله حاجى ابراهيم خان شيرازى كه پيشكار خاقان سعيد شهيد بوده پس از استيصال آن خاندان به قهر قهرمان ايران از گيتى چشم پوشيده و به عبادت كوشيده سالها در كرمانشاهان در حضرت شاهزادهء مغفور دولتشاه مبرور نديم و محرم از امراى معظم بوده پس از رحلت آن شاهزادهء ذىشأن وى نيز پريشان آمد كمالاتش بسيار است از جمله اينكه با عدم بصر شطرنج بازد و بيشتر حريفان اسب‌انداز پيل‌افكن را به فرزينى فرزانه يا بيدقى ديوانه شه‌مات سازد پنج هزار بيت غزليات ديوان اوست غزل را به سياقى خوب مىفرمايد و درين فن قدرت كامل ظاهر مىنمايد چون غزليات نيكو دارد اندكى قصايد و بيشتر از غزلياتش نوشته شد :\r\n شده درخت شكوفه ز پاى تا سر چشم * چو عاشقى كه نشيند به راه وعدهء يار\r\nاگرنه لاله هم عاشق است و هم معشوق * دلش چراست چو عاشق رخش چراست چو يار\r\nگيتى اگر غلط نكنم رنگ و بو گرفت * از رنگ و بوى بزمگه عيد شهريار \r\n* * *\r\n گاه عطا چو دستش مىخواندم ابر را * باران ابر بود اگر در شاهوار \r\n\r\n","description":"","footnote":"","page_name":" 1046 ","page_number":354},
  {"content":"\r\n\r\n\r\nو له ايضا\r\n آن شب كه تيرگيش ز روزم نمونه بود * راه سخن نبود به صد حيله در بيان\r\nزنگى ز حور و حور ز زنگى نيافتى * با صدهزار ديده اگر ديدى آسمان\r\nراه دهان به دست نه تنها كه گم شدى * راه گلو به لقمهء خاييده در دهان\r\nانديشه از ضمير جدا گشتى از دو گام * بودى چنان كه طاير گم‌كرده‌آشيان \r\n\r\nو له\r\n آسمانت خواندمى گر همچو اخترهاى تو * بود تابان هرچه اختر بود اندر آسمان\r\nبحر و كانت گفتمى گر همچو گوهرهاى تو * بود شهوار آنچه گوهر بود اندر بحر و كان\r\nگر نه كانى از تو گوهرها چرا آيد پديد * ور نه بحرى از تو لؤلؤها چرا باشد عيان\r\nشاهدانت تا عيان از پردهء فكرت شدند * شرمشان را شد پرى در پردهء خجلت نهان\r\nزرفشان گردد چو دستت حاتم طايى بخيل * سرفشان گردد چو تيغت رستم سگزى جبان\r\nآتش از قهرت پديدار آب از لطفت پديد * باد از عزمت هويدا خاك از حلمت عيان \r\n\r\nو له ايضا\r\n در آنجا نه نياز عاشقى نه ناز معشوقى * بهشت جاودان مشكل‌پسند افتد دل ما را\r\nز سوز عشق هرگه مىفرستم نامه دلبر را * فتد از ناله‌ام آتش پروبال كبوتر را\r\nز بيخ و بن برار اى باغبان از باغ دورانم * مدار از خود خجل زين بيشتر اين نخل بىبر را\r\nز غيرت بر زبان نامش نياوردم ولى هركس * نظر انداخت بر زخم دلم بشناخت قاتل را\r\nشكنج دام را نبود ز طرف بوستان فرقى * چو دل با ياد صياد است خواه اينجا و خواه آنجا \r\n\r\n","description":"","footnote":"","page_name":" 1047 ","page_number":355},
  {"content":"\r\n\r\n چو مخصوص گنهكار است عفو دوست در محشر * چه حسرتها كه بر مجرم بدارد بىگناه آنجا \r\n\r\nو له\r\n نبودى بر زبانت غير نامم تا چه شد اكنون * كه نتوان بر زبان آورد در پيش تو نامم را\r\nمشكلى بر من نبود از عشق مشكل‌تر وليك * مشكل بسيار آسان شد ازين مشكل مرا\r\nبه فراق هم پيامى نفرستدم چو داند * كه بدان دهم تسلى دل بىقرار خود را\r\nآسوده بود جان من از رشك مدعى * فرقى كه هجر يار به روز وصال داشت\r\nبر هركسى كه مىنگرم در شكايت است * در حيرتم كه گردش گردون به كام كيست \r\n\r\nو له\r\n هست از جرم وفا بىاعتباريهاى ما * مدعى تا بر درش بىاعتبار از بهر چيست\r\nديده در راه پيام تو ندارم دانم * كز ديارى كه تويى ميل سفر كس نكند\r\nكوشش نكند سود كه از خامهء تقدير * بر لوح جبين از خوش و ناخوش رقمى هست\r\nچون بر همه عالم نبرم رشك كه دانم * از تست به هر دل كه نشاطى و غمى هست\r\nبسته است مرا لب ز تظلم اثر عشق * از خامشيم در دل او تا چه خيال است\r\nچو محفل تو دمى از رقيب خالى نيست * چه سود از اينكه مرا اذن گفتگويى هست\r\nسراغ منزل طاير ز من كنى كه كجاست * به هركجا كه در آنجا رخ نكويى هست \r\n\r\nو له ايضا غزليات\r\n براى آنكه از شوق ار نميرم ميرم از غيرت * جواب نامه‌ام را از خط اغيار بنويسيد\r\nبه مجنون زين چه ناخوشتر كه دور آسمان او را * گذارد اين‌قدر كز مرگ ليلى باخبر گردد \r\n\r\n","description":"","footnote":"","page_name":" 1048 ","page_number":356},
  {"content":"\r\n\r\n برد نقش پاى ره‌گم‌كردگان ما را ز راه * ور نه از ما اين‌قدرها راه تا منزل نبود\r\nجذبهء عشقش به كنعان برد بايستى ز چاه * چون زليخا عاشق يوسف اگر يعقوب بود\r\nگرد هنر مگرد كه بيداد روزگار * بر اهل روزگار به قدر هنر رسيد\r\nكشتى ما بفكنداست به گردابى باد * كه به امداد كسى رخت به ساحل نبرد\r\nدل ز من در بر دلدار چه پيغام برد * رشك او را نگذارد كه ز من نام برد\r\nتا افتمش مباد ز پى هركجا مرا * بيند سراغ خانهء اغيار مىكند\r\nبتر از روزهء سىروزه به مىخواران است * شب عيد رمضان گر شب آدينه بود\r\nدل با كسى نگفت ولى يافت هركسى * از كيست درد او كه مداوا نمىكند\r\nز من رنجيد و مخصوص نياز غير شد نازش * نيازى كو كه با خود بر سر ناز آورم بازش\r\nبه من گويد ز لطف خود به غير و ساده‌لوحى بين * كه من خوش مىكنم خاطر كه گشتم محرم رازش\r\nجهانى مايلش ليك از كسى افزون برم غيرت * كه نه شادش تواند ديد با غير و نه ناشادش\r\nدرين بازارم آن يوسف كه از بازار سرديها * نگردد از كلافى پير زالى هم خريدارش \r\n\r\n","description":"","footnote":"","page_name":" 1049 ","page_number":357},
  {"content":"\r\n\r\n بود يكسان چمن و دام به مرغ دل ما * همه جا داشت سر خويش به زير پر خويش \r\n\r\nو له\r\n به نوميدى نمىخواهم دهم جان ور نه اى همدم * به خاكم كى گذارد پا نيايد چون به بالينم\r\nبه دامم بيم آزادى به گلشن حسرت دامم * نه در گلشن شكيبايى نه در دام است آرامم\r\nبه هجرانش صبورى يا به بيدادش شكيبايى * قرارى مىدهم در كار خود امروز و فردا هم\r\nگشتم آسوده ز بدگويى دشمن كاكنون * به بدى هم نتوان برد بر او نامم\r\nمگر فغان دل آمد به گوش بانگ درايم * كه هرچه راه سپردم به كاروان نرسيدم\r\nگر جفاى دوست اين است از تو اى دشمن مرا * هست صد منت كه مرگم را تمنا كرده‌اى\r\nآهوان در پوست از شادى نمىگنجند باز * از پى نخجير گويا رو به صحرا كرده‌اى\r\nراحت نديد مرغ دلم در كمند تو * ازبس‌كه داشت بيم رهايى ز بند تو\r\nاز غم همرهى غير به راهت چه نشينم * به دعا دست برآرم كه از آن راه نيايى\r\nصمدپرستى ما آن زمان شود معلوم * كه طاير از رخ خود پرده بركشد صنمى \r\n\r\n","description":"","footnote":"","page_name":" 1050 ","page_number":358},
  {"content":"\r\n\r\n با رقيب اى شوخ در خلوت چنان منشين كه من * غافل از در چون درآيم شرمسار من شوى\r\nكس را ز كوى خويش نراند صريح و من * اى دل خوشم كه فهم كنايت نمىكنى\r\nهركه بينى ز تو باشد به دل او را هوسى * آه اگر از تو برآورده شود كام كسى\r\nبا همه بىهنرى چرخم كشت * آه اگر من هنرى داشتمى\r\nفداى لعل تو فكر دگر بكن كه نشايد * علاج حسرت ما از نگاه گاه‌به‌گاهى \r\n\r\nدر مرثيه گفته است\r\n يك‌چند به جسم دردناكت ديدم * جيب دل‌وجان ز درد چاكت ديدم\r\nگل بر سر تو نمىتوانستم ديد * خاكم بر سر كه زير خاكت ديدم \r\n\r\n696 طلعت اصفهانى\r\nاسمش آقا محمد شغلش تجارت وطنش اصفهان فنش غزلسرايى است و از اوست :\r\n به قفس شادم و با درد گرفتارى خوش * نيست با نغمه‌سرايان چمن كار مرا\r\nبا آنكه منزل كسى اندر دل تو نيست * نبود كسى كه در دل او منزل تو نيست \r\n\r\n","description":"","footnote":"","page_name":" 1051 ","page_number":359},
  {"content":"\r\n\r\n\r\nو له\r\n كس تواند يا رب از ديدار خوبان ديده پوشد * تا خريدار كه باشد آنكه يوسف مىفروشد\r\nمرا ديوانه كرد آن حلقهء زلف * كه زنجير من ديوانه كردند\r\nگفتى كه ز من شاد شود كى دل طلعت * آن روز كه غير از تو دلش شاد نباشد\r\nنهم ز حلقهء رندان چگونه پا بيرون * كه پند پير مغان حلقه‌اى است در گوشم\r\nبا همه محروميم هر شب در آن بزم است جاى * مىخورم خون دل اما خون به دلها مىكنم\r\nبىتو شبها خواب را از ديده بيرون مىكنم * تا نگيرد جا دگر جايش پر از خون مىكنم\r\nبه مستى يارم امشب خواند و جا در بزم وى دارم * نمىدانم ز وى اين منت امشب يا ز مى دارم\r\nحرفى كه بارها ز لبت گوش كرده‌ام * بار دگر بگو كه فراموش كرده‌ام\r\nنياز و عجز و صبورى وفا و ناله و زارى * دلا به عشق نكويان چه كارها كه نكردى \r\n* * *\r\n اى بىتو زندگيم خوشنودى نه * از درد توام اميد بهبودى نه\r\nآن روز كه دور از تو شدم دانستم * غم مىكشدم ولى به اين زودى نه \r\n\r\n","description":"","footnote":"","page_name":" 1052 ","page_number":360},
  {"content":"\r\n\r\n\r\n697 طرب شيرازى\r\nاسمش محمد رفيع خان بن ربيع خان ضابط حفرك و مرودشت از معارف عمال فارس و در شيراز مكرر صحبتش اتفاق افتاده عاملى كامل و ضابطى كافى بوده از اشعار اوست :\r\n ز بيم انتقام وصل يار از هجر خوشنودم * كه نتواند فلك يك‌لحظه هرگز با منت بيند\r\nچه غم از اينكه بود مايلت دل همه‌كس * خدا كند كه نباشى تو مايل همه‌كس\r\nنمودم عجزى و گفتم شوم از عجز دمسازش * چه عجزى بود كافزودم از آن با خويشتن نازش\r\nگر قصد تو اين نيست كه از رشك بميرم * گويى ز چه بودم بر اغيار و نبودى \r\n\r\n698 طوطى آذربايجانى\r\nنام شريفش ابو الفتح خان و خلف الصدق ابراهيم خليل خان بن پناه خان حكمران شوشى است هميشه در ايل جوانشير رياست و بزرگى داشته‌اند معزى اليه به فضل و كمال و مناعت و جلال معروف و محمد صادق خان دنبلى مخاطب سلام عام حضرت خاقان مغفور همشيره‌زادهء ايشان بوده اين بيت از اوست :\r\n دارم اندر هوس وصل خيال عجبى * چه خيال عجبى فكر محال عجبى \r\n\r\n","description":"","footnote":"","page_name":" 1053 ","page_number":361},
  {"content":"\r\n\r\n\r\n699 طرب همدانى\r\nنام شريفش ميرزا يوسف برادر كهتر ميرزا ابو القاسم همدانى و شيخ الاسلام آن شهر بوده شاهزادهء مغفور معظم دولتشاه طاب ثراه به وى مرحمتها مىفرموده فاضلى دانشمند و دبيرى بىمانند در جودت طبع و حدت ذهن و استقامت سليقه و بذله‌هاى دلكش و سخنان خوش مشهور و در عهد دولت قطب السلاطين محمد شاه ثانى قاجار طاب اللّه مضجعه رحلت نموده از اشعار آن جناب است :\r\n نه جان بهر نثار او نه تاب شرمساريها * پس از مردن نيايد كاش بر خاكم ز ياريها\r\nمرا بر روى او ديدن نباشد درخور طاقت * عبث با پرده دارم شكوه است از پرده‌داريها\r\nاميدوار وصل تو جان داد از فراق * تا كامياب وصل تو را انتقام چيست\r\nحقله بر در آشنا ناكرده در بگشاد دوش * گوييا پنداشت آن ناآشنا بيگانه‌ام\r\nاى جرس رهبر ما گم‌شدگان چون نشوى * رهزنان را ز كمينگاه خبردار مكن\r\nجان من آب حيات از غم دهرت نرهاند * زينهار ار عوض باده دهندت نستانى \r\n\r\n700 ظفر كرمانى\r\nنامش ميرزا كاظم وسمى جد خود است پدرش فخر المحققين ميرزا محمد تقى كرمانى متخلص به مظفر است كه در حرف ميم اشعارش ترقيم خواهد يافت ميرزاى فرزندش نيز طبيب حاذق بوده وقتى در كرمان مؤلف بيمار گرديد به معرفى ميرزا حبيب قاآنى شيرازى كه آنگاه در ملازمت نواب شاهزاده حسنعلى ميرزاى شجاع السلطنه منادمت داشت به معالجهء فقير پرداخت و در ميانه سلسلهء مودت و الفت استحكام يافت على الجمله ميرزاى مشار اليه به حسب وراثت شاعرى معروف است :\r\n\r\n","description":"","footnote":"","page_name":" 1054 ","page_number":362},
  {"content":"\r\n\r\n تا عيان شد دست خاتون ختن زين بارگاه * شست از رخسار بانوى حبش خال سياه\r\nكرد بر ايوان شنگرفى مكان سلطان مهر * گشت در خرگاه زنگارى نهان خاقان ماه\r\nساقى گلگون قبا آمد برون از ميكده * زاهد مشكين ردا پنهان شد اندر خانقاه\r\nخور ز مشرق شد عيان چون آتش موسى به طور * مه به مغرب شد نهان چون طلعت يوسف به چاه\r\nيا گرفته جام زرينى به كف جمشيد جم * يا كشيده چتر سيمينى به سر فرزند شاه\r\nدر ظلمت شب شد نهان آيينهء اسكندرى * مانند رخسار بتان در زير زلف عنبرى\r\nمير ختن شد سرنگون از بارگاه نيلگون * شاه حبش آمد برون با دستگاه سرورى\r\nدر سبزه‌زار آسمان از لاله‌هاى اختران * هر سو گلستانى عيان چون بوستان آذرى\r\nمه‌طلعتان سيم‌تن بنشسته در يك انجمن * از چشم و زلف پرفتن هريك پى جادوگرى \r\n\r\nو له ايضا\r\n پيش كه در يم فلك مهر كند شناورى * كشتى جام را بكن غرقه در آب آذرى\r\nخيز و به باغ كن طلب باده ز شوخ ساده‌روى * پيش كه باغ چرخ را مهر كند كديورى\r\nاز گلوى كبوترى خون كبوترى بنوش * پيش كه بام چرخ را مهر كند كبوترى \r\n\r\n","description":"","footnote":"","page_name":" 1055 ","page_number":363},
  {"content":"\r\n\r\n\r\nمن غزلياته\r\n تو و خار مغيلان زاهدا و طى منزلها * من و راه خرابات و طواف كعبهء دلها\r\nبه اين اميد كه سيلم به كوى دوست برد * ز آب ديده كنارم چو رود جيحون است\r\nخواهى نشود محتسب از مستيت آگاه * اى پخته ز هم‌صورتى خام حذر كن \r\n\r\n701 ظريف اصفهانى\r\nاسمش ميرزا محمد حسن از اعيان شهر و از مترسلين با بهر در خدمت جناب اكرم الصدور حاج محمد حسين خان نظام الدولهء اصفهانى صدراعظم اسبق ايران معزز بوده از اوست :\r\n دم مرگ است خدا را نفسى جانان را * بسپاريد به من تا بسپارم جان را\r\nاين چه باغ است كه كس يك گلش از شاخ نچيد * تا نياويخت به دامان دلش خارى چند\r\nبه محشر چون كند انكار قتل من كه مىداند * به تن از زخمهاى كارى او محضرى دارم\r\nاشك سرخى به رخ و چهرهء زردى دارم * نالم از درد و ندانم كه چه دردى دارم \r\n\r\n702 عشرت فراهانى\r\nجنابش ملك‌الكتاب ميرزا مهدى الحسينى الفراهانى است و از بنى اعمام قائم‌مقام سعيد شهيد طاب ثراه بوده در كمالات رسميه خاصه خط مسلم اهل خبرت است به توسط ملك‌الشعرا فتحعلى خان كاشانى به حضرت خاقانى راه‌يافته بدين منصب و لقب اختصاص پذيرفت و روزى يك هزار بيت به خط خوش خويش مكرر نگاشته گاهى به نظمى مبادرت نمايد و از او است :\r\n\r\n","description":"","footnote":"","page_name":" 1056 ","page_number":364},
  {"content":"\r\n\r\n در ميان من و معشوق نهان رازى هست * كه نيازى ز من و گاه ازو نازى هست\r\nبال بشكسته و پربسته و تن خسته و باز * در گمانى كه مرا قوت پروازى هست\r\nزلفى افكنده به دوش و لبى آكنده به نوش * مشك‌بير است و نمك‌ريز و جگرها همه ريش\r\nتو خرامان و دل من ز قفاى تو و من * از قفاى دل و خلقى نگران از پس‌وپيش\r\nمؤذن بيند ار آن قد و قامت * به قد قامت بماند تا قيامت\r\nصد حلقهء دام از زلف افكنده به هر سويى * بااين‌همه صيادى مشكل كه به دام آيى \r\n\r\n703 عارض اصفهانى\r\nنامش آقا بابا شغلش پاره‌دوزى بوده و طبع خوشى داشته از اوست :\r\n بود به جانب من چشم و سوى غير نگاهت * ندانم اين گنه از تست يا ز چشم سياهت\r\nحاشا مكن ز بردن اين دل كه زار تست * غير از تو دل كه مىبرد اين كار كار تست\r\nگرنه بر گردن پروانه كمنديست ز شمع * مىكشد از چه سراسيمه به هر انجمنش \r\n\r\n704 عذرى بيكدلى\r\nاسمش اسحاق بيك و برادر كهتر حاجى لطف‌على بيك آذر است و در جوانى جهان را بدرود گفته انتخابى از آتشكده تذكره‌وار نگاشته غزليات عاشقانه داشته اين چند بيت از اوست :\r\n سر كويى كه باشد بىپناهان را پناه آنجا * ستم باشد كه ريزد خون چون من بىگناه آنجا \r\n\r\n","description":"","footnote":"","page_name":" 1057 ","page_number":365},
  {"content":"\r\n\r\n به آن خلوت كه جز من ره نجستى اندر آن اينك * به تقريب پيام غير بايد برد راه آنجا\r\nبر در او كه نشد دل شودم شاد آنجا * شاد باد آنكه كند گاه ز من ياد آنجا\r\nخوش بهشتى است چمن خوش‌تر از آن بودى اگر * باز بودى درى از خانهء صياد آنجا\r\nدامان كه را گيرم فردا ز بتان يا رب * امروز چو از خونم رنگين شده دامنها\r\nتركى كه خلقى را كشد در خون به هرجا بگذرد * آيا چه بر ما بگذرد روزى كه بر ما بگذرد\r\nمرغ چمن كه اين همه فرياد مىكند * فرياد از تغافل صياد مىكند\r\nتنگ شد از نوگرفتاران به ما جا در قفس * ياد ايامى كه مىبوديم تنها در قفس\r\nكدامين ماه را يا رب درين محمل بود منزل * كه محمل مىرود از شهر و شهرى در پى محمل\r\nبه كويش رفتم آشفتم ميان خاك و خون خفتم * تو هم گر مىروى گفتم مشو اى دل ز خود غافل \r\n\r\nو له ايضا\r\n گلى نشكفته بود از شاخسارى كز چمن رفتم * نرفته است از چمن مرغى بدين حسرت كه من رفتم\r\nچو خواهم نامه‌ات بر بال مرغ نامه‌بر بندم * نخست از رشك مرغ نامه‌بر را بال بربندم \r\n\r\n","description":"","footnote":"","page_name":" 1058 ","page_number":366},
  {"content":"\r\n\r\n آن به كه چو من به چهره گردى دارد * رنگ زردى از دم سردى دارد\r\nپيداست ز رنگ او كه دردى دارد * دردى دارد كه رنگ زردى دارد\r\nاز عشق تو بهتر ار چه سودايى نيست * وز كوى تو خوش‌تر ار چه مأوايى نيست\r\nدردا كه از آن براى ما سودى نه * فرياد كه بهر ما در آنجايى نيست\r\nافسوس كه شد باد خزان باز وزان * شد فصل بهار و آمد ايام خزان\r\nآنان كه بدند روز و شب گرد رزان * انگشت زنان شدند و انگشت‌گزان \r\n\r\n705 عامى اصفهانى\r\nاز عوام الناس اصفهان و فروشندهء كرباس بوده گاهى شعرى مىگفته :\r\n هرجا فتاد سايهء سرو قدت به خاك * آنجا هزار قمرى دل آشيان گرفت\r\nساغرم بىتو درين بزم شرابش خون است * ديده بىروى تو ابريست كه آبش خون است\r\nآنچه در جان و دلم صبر و قرارش خوانند * برده از يك نظر آن شوخ كه يارش خوانند \r\n\r\n","description":"","footnote":"","page_name":" 1059 ","page_number":367},
  {"content":"\r\n\r\n\r\n706 عارف اصفهانى\r\nاسمش آقا محمد تقى و از تجار معاصرين بوده در شيراز به جناب حاجى زين العابدين سياح شيروانى صاحب بستان السياحة ارادت داشته مكرر صحبتش دست داده گاهى غزلى مىگفته بر من مىخوانده از اوست :\r\n روز جزا طلب كنم از تو بهاى خون خود * تا به گنه بدل شود دعوى بىگناهيم\r\nدر زير پر خويش كشيد است سر از غم * هر مرغ كه از دام تو بگريخته ديدم \r\n\r\n707 علىپرست كابلى\r\nدرويشى سيّاح از ممالك كابلستان بوده به ايران آمد در شيراز صحبتش دست داد . اين بيت از اوست :\r\n افتادن و برخاستن باده‌پرستان * در مذهب رندان خرابات نماز است \r\n\r\n708 عاشق اصفهانى\r\nنامش آقا محمد حرفتش خياطت و حالتش قناعت طبعش عالى و اشعارش حالى در شيوهء غزل‌سرايى طرزى دلپسند محزون داشته و با متأخرين زمان مانند آذر و هاتف و امثالهم معاصر و معاشر بوده ، ديوان غزلياتش معروف است . اگرچه در قصيده به سياق متقدمين آشنايى نداشته در غزليات مضامين عاشقانه دارد . بعد از هفتادسالگى در سنهء 1281 در اصفهان وفات يافته از\r\n\r\n","description":"","footnote":"","page_name":" 1060 ","page_number":368},
  {"content":"\r\n\r\nاوست :\r\n تاجر عشقم به كف مايه و سودم وفا * تا كه شود مشترى تا چه دهد در بها\r\nما و دل بىنصيب هر دو فقير و غريب * تا كه شود مهربان تا كه شود آشنا\r\nعذر جفاكاريت مزد وفاداريم * از سر بالين مرو بر سر خاكم بيا\r\nروى تو عالم‌فروز خوى تو بىجرم سوز * حسن تو دانافريب عشق تو مردآزما\r\nمىكشدم دادخواه بر سر راه تو دل * مهر دهانم ادب بند زبانم حيا\r\nتيغ فلك خون‌چكان تير بتان در كمان * زين طرفم الامان زان طرفم مرحبا \r\n\r\nو له\r\n طاوس‌وار مىكشدم دل به باغ خلد * با نامهء سياه ترك از پرغراب\r\nدانم چه كردم و ندريدند پرده‌ام * وين طرفه‌تر كه بازندارم سر حجاب\r\nكى داشتم گمان كه به پيرى دهم ز دست * دامان عصمتى كه مرا بود در شباب\r\nآبم ز ديده ريزد و هر سو نگاه من * در جستجوى اينكه كشد شاهدى نقاب \r\n\r\nهم از تغزلات او است\r\n اى مرغ دل كسى چو تو داد فغان نداد * داد از گلى كه گوش بدين داستان نداد\r\nكردم سراغ كوى تو بختم نشان نداد * گفتم رسم به وصل تو مرگم امان نداد\r\nكار آن كند كه روى تو ناديده جان دهد * كاين روى نيست آنكه توان ديد و جان نداد\r\nكردم بسى ملامت دل‌خستگان عشق * پنداشتم كه دل به بتان مىتوان نداد\r\nعشق از ادب سرشته شد و حسن از حجاب * را هم مگو به كوى كسى پاسبان نداد \r\n\r\nو له\r\n فروشد چو در آب غواص گردون * گهرها برآمد ز درياى اخضر\r\nعجب حالى افتاد كاين ترك سركش * زره در بر افكند و گم كرد مغفر\r\nبه يك‌دم ز نيرنگ دور زمانه * به رنگ شبه گشت اين گوى اغبر \r\n\r\n","description":"","footnote":"","page_name":" 1061 ","page_number":369},
  {"content":"\r\n\r\n نشستند از بهر نظارهء ما * بسى سرخ‌چشمان بر اين سبزمنظر \r\n\r\nو له\r\n مخور فريب سراب امل درين وادى * كه هست قصهء لب‌تشنگان او مشهور\r\nاگرچه شعبده‌باز است چرخ اين نكند * كه شاه‌باز برآرد ز بيضهء عصفور\r\nهواى گنج سليمان تو را و ترك فلك * به فكر آنكه به غارت برد ذخيرهء مور\r\nز نقشهاى پراكندهء قدم پيداست * كه گم شدند بسى همچو ما درين ره دور \r\n\r\nاز غزليات اوست\r\n از بند اين جهان كه در آن بىگنه درم * گردم اگر رها به قفا بازننگرم\r\nدلبر نمىكند به لب لعل و چشم مست * ناز و كرشمه‌يى كه من از خواجه مىخرم\r\nبا گريه‌ام خوشند همانا صراحيم * با ناله‌اى خوشند همانا كه مزمرم\r\nدردا كه تلافى نتوانند جفا را * روزى كه شناسند بتان اهل وفا را\r\nزنجيرى آنم كه فروهشته به تقدير * بر طرف بناگوش بتان زلف دوتا را\r\nتو مست باده و نظارگان بى خود تماشا را * در آن محفل كه مىآرد به خاطر حسرت ما را\r\nنديدم جان كس بىوصل جانان در بدن ماند * به عهد عشق من آموخت هجران اين مدارا را\r\nبه چشم ديگران در صيد من منگر نظر بگشا * پرم بر بند و بند از بال مرغان دگر بگشا\r\nشب عيد است و گو پير مغان شكرانهء عشرت * خرابات مغان را در به هنگام سحر بگشا\r\nنكشيد آن قدر برق سبك‌عنان عنان را * كه به روى هم گذارم خس و خار آشيان را\r\nبه هوا گرفته مرغان نظرم گهى كه افتد * به هوس گشايم از هم پروبال ناتوان را\r\nشكار زخميم بىتاب زخم كارى ديگر * به جان كندن ز پى خواهم شدن چابك‌سوارى را\r\nصياد گو به قوت بازوى خود مناز * بال‌وپر شكستهء ما گشت دام ما\r\nخزان بىمروت آن‌قدر مهلت نداد آخر * كه گويد بلبل از هجران گل يك داستانش را\r\nپى تابوت من گفتم بيا گامى دو از يارى * نگفتم بر مراد غير چاك پيرهن بگشا\r\nنمىگويم ز ننگ صيد من فارغ مشو اول * سرم از تن جدا كن بعد از آن بندم ز پا بگشا \r\n\r\n","description":"","footnote":"","page_name":" 1062 ","page_number":370},
  {"content":"\r\n\r\n چه فلك ز غصه خونى به جگر نهشت ما را * همه حيرتم كه روزى به كجا نوشت ما را\r\nوصل تو را كه ديدهء گردون به ما نهشت * شايد به ديگرى نگذارد خداى ما\r\nدل كه شد ساكن كوى تو چه افتاد آنجا * كه نكرد از من و از حسرت من ياد آنجا\r\nدر هر چمن كه كردم بنياد آشيان را * افتاد صلح با هم گلچين و باغبان را\r\nبه غلط ز دست دادم سر زلف يار خود را * كه نيازموده بودم دل بىقرار خود را\r\nاى ناصبور دل به خدا مىسپارمت * از كوى يار مىروم و مىگذارمت\r\nاغيار در كمين تو و من قرين مرگ * جان مىسپارم و به خدا مىسپارمت\r\nدستى كه كوته از همه جا كرده روزگار * دانم نمىشود كه به گردن درآرمت\r\nازبس به عهد دوستيت اعتماد نيست * يار منى و يار كسان مىشمارمت\r\nترسم ز عادتى كه مرا با جفاى تست * يار كسان شوى و همان دوست دارمت\r\nآه ار ز آتشى كه ز رشكم به جان زدى * طاقت نيارم و به خدا واگذارمت\r\nاى سنگدل كه عاشق مسكين اسير تست * تخم وفا چسان به دل سنگ كارمت\r\nچون ماه عيد گوشهء ابرو نمود و رفت * شوقم به يك اشارهء ابرو فزود و رفت\r\nيا رب نگيريش به مكافات كان نگار * آگه ز ناشكيبى عشاق بود و رفت\r\nبه راه عشق مرا كار مشكل افتاد است * كه اولين قدمم بار در گل افتاد است\r\nحريف رشك نيم ليك از نوازش غير * به اين خوشم كه تو را رحم در دل افتاد است\r\nز خستهء دگر ار ياد كرده‌اى شادم * كه ناله را اثرى در دل تو گاهى هست \r\n\r\nو له ايضا\r\n فغان كه دامن گل مىبرند اهل هوس * ز گلشنى كه مرا رخصت تماشا نيست\r\nكس در نبسته است و باز بر آن در نشسته‌ام * شايد گمان كنند رقيبان كه بار نيست\r\nكاش بر جان دادنم از دور افكندى نظر * اين‌قدر فرصت كه آيد بر سرم صياد نيست\r\nناز شيرين رشك فرما خاطر خسرو غيور * چارهء رنجش به غير از مردن فرهاد نيست\r\nبر در هركس روم همچون منى را بار نيست * جز در ميخانه كانجا هيچ‌كس هشيار نيست\r\nوصالش خواهم و دانم كه اين كار * نه كار من نه كار آسمان است \r\n\r\n","description":"","footnote":"","page_name":" 1063 ","page_number":371},
  {"content":"\r\n\r\n چرا بيرون نهم پاى از خرابات * فلك بىمهر و ساقى مهربان است\r\nدانى چرا سپردم جان زود در غم او * آغاز جور او را پنداشتم نهايت \r\n* * *\r\n به نيم‌پرسشى او را نواختى و گذشتى * ز بيخودى به تو عاشق هنوز گرم حكايت\r\nپرواز طايران حرم خوش بود ولى * خوش‌تر ز بال‌وپر زدن بسمل تو نيست \r\n\r\nو له ايضا\r\n ندارم ذوق بال‌افشانى گلشن خوشا روزى * كه باشد از پيم صياد و من خون از پرم ريزد\r\nنه با مرهم نياز ما نه درمان چاره‌ساز ما * بنازم دست آن كاين زخم بر ما دل‌فگاران زد\r\nتغافل كرد تا در آرزوى دام او بودم * كنون كز گوشهء بامش پريدم دانه مىريزد\r\nنه آنم كز براى چون منى نازى كنى ضايع * ز دل بردن مگر بيكاريت گاهى بر اين دارد\r\nبه رويت هركه خواهد گو ببين من فارغم از غم * كه با صد ديده نتواند كسى همچون منت بيند\r\nجهانى را براى كشتن آورد است عشق اما * عجب دارم اگر از خجلت قاتل برون آيد\r\nبه بزم مدعى مىخواندم اكنون خوش آن وقتى * كه مىگفتند يارى دارد و باور نمىآمد\r\nز آيين وفا در كوى آن نامهربان مانم * غريبان را كه نشاسند جز رسم ديار خود\r\nنمىگويم كه هرگز كام من حاصل نخواهد شد * من اين خون گشته دل دانم كه ديگر دل نخواهد شد \r\n\r\n","description":"","footnote":"","page_name":" 1064 ","page_number":372},
  {"content":"\r\n\r\n ز بالم بند گاهى بهر آن صياد بگشايد * كه از بيم رهايى جان‌سپارىهاى من بيند\r\nبه ياران مىدهد مى تا من بىتاب از او خواهم * شراب و مدعى بىاعتباريهاى من بيند\r\nبهار است و خجل از توبهء خويشم خوشا رندى * كه روى بازگشتن بر در پير مغان دارد\r\nجفا اندازه‌اى دارد سرت گردم نه چندين هم * كه هركس حال من بيند دل از مهر تو بردارد\r\nبس‌كه شبها سوز دل از سينه تابم مىبرد * گر بميرم زار پندارم كه خوابم مىبرد\r\nخواب مىديدم كه در چنگ اجل افتاده‌ام * بخت بد گويا برون از كوى يارم مىبرد\r\nياران چو طفل گشت نكورو خداى را * تا چند سال ميل به بيداد مىكند\r\nدعوتى نيست به لعل توام اما دانى * كاين همه حسرتم از دل به نگاهى نرود\r\nبى خود شدم از نالهء مرغى و همانا * كان ناله ز گلزار نبود ار قفسى بود\r\nبا غير دو روزيست ندارى سر الفت * اميد كه اين سركشى از ناز نباشد\r\nآوخ كه دل بيهده نال از نفس افتاد * وقتى كه مرا چشم به فريادرس افتاد\r\nفرياد كه در قيد تو بىرحم نديدم * يك طاير فرخنده كه پر داشته باشد \r\n\r\n","description":"","footnote":"","page_name":" 1065 ","page_number":373},
  {"content":"\r\n\r\n اولين صيدم كه افتادم به دام كودكى * شاد باش اى دل كه با صد اعتبارم مىكشد\r\nكارها در عاشقى كردم يكى زانها وفا * نيستم آگه كه از بهر چه كارم مىكشد\r\nتا نيارد ديگرى جا كرد آنجا دلبران * آتش افكندند در هر دل كه منزل كرده‌اند\r\nفغان ز تندى خويت كه با نهايت قرب * معاشران تو در آرزوى يك نگهند\r\nخداى داند و آنگه كرشمهء ساقى * كه عاشقان دل از دست داده بىگنهند\r\nاز نظر افتادهء يار است پندارى كه باز * مدعى با ما در صلح و صفايى مىزند\r\nنيرنگ نگر كه از نگاهى * ما بنده شديم و او خداوند\r\nخدمت گنهى وفا گناهى * تا از نظرش كدامم افكند\r\nگمان كارگشايى به آسمان مىرفت * دو روز ميكده را در به امتحان بستند\r\nدشمن به حال من ز غمش گريه مىكند * وان بىوفا به دوستيم بدگمان هنوز\r\nخوشا مرغى كه در كنج قفس با ياد صيادش * چنان خورسند بنشيند كه پندارند آزادش\r\nنمىگويم فراموشش مكن گاهى به ياد آور * اسيرى را كه مىدانى نخواهى رفت از يادش \r\n\r\n","description":"","footnote":"","page_name":" 1066 ","page_number":374},
  {"content":"\r\n\r\n ز شكر گر نبودى داغ رشكى بر دل شيرين * به خلوتخانهء خسرو كه گفتى حال فرهادش\r\nندانم حال عاشق را در آن نخچير گه ديدم * به خون آغشته صيدى چشم حسرت سوى صيادش\r\nمرا چون ديد چشم از غير برداشت * رميدنهاى خوش دارد غزالش\r\nفرصتى كو كه كنم فكر پرستارى دل * آخر عمر من و اول بيمارى دل\r\nشب از خيالت در فغان روز از غمت در زاريم * دارم عجب روز و شبى آن خواب و اين بيداريم\r\nنمىنالم كه مرغان بشنوند ار نالهء زارم * قفس را تنگ مىسازند بر مرغ گرفتارم\r\nنزد يك‌بار بر در حلقه و اميدوارى بين * كه هركس حلقه بر در زد گمان يار مىكردم\r\nدر راه سموم است مكان خاربنم را * اى واى به مرغى كه گريزد به پناهم\r\nگفتى كه به من مهر تو بيگانه نداند * بيگانه‌ترى من ز تو بيگانه ندارم\r\nخوش آيدم آواز غم‌اندوزى اما * جايى كه كند جغد در آن خانه ندارم\r\nكسى به طالع من بلبلى نديد و نبيند * به گلشن و قفس و دام و آشيانه غريبم\r\nز كارم برده پيرى از تو اى پير مغان زين پس * شراب كهنه مىخواهم كه خدمتكار ديرينم \r\n\r\n","description":"","footnote":"","page_name":" 1067 ","page_number":375},
  {"content":"\r\n\r\n صبا بوى گلى آورد از گلزار و مىخواهم * كه رخ از شاخ بنمايد نه از دامان گلچينم \r\n\r\nو له ايضا\r\n ز آه شبگير ز بس مشعله روشن كردم * وادى عشق تو را وادى ايمن كردم\r\nچارهء كار خود از رشك رقيبان به فراق * چارهء درد فراق تو به مردن كردم\r\nآن بىوفا طبيب علاجم نمىكند * نوميد هم نيم كه علاج دگر كنم\r\nهمه روى زمين را در غمت از گريه تر كردم * غنيمت بود بيش از گريه هر خاكى به سر كردم\r\nدريغا مردم و شد قسمت مردم جفاى او * به صد اميد يارى را كه من بيدادگر كردم\r\nبه غير ترك محبت كه اختيار نكردم * به چارهء دل پرخون دگر چه كار نكردم\r\nنتوان گذشت ناصح ز رخ نكو و گرنه * ز كجا كه من غم خود ز تو بيشتر ندارم\r\nنمىدانم چه با دل مىكند هجران او دانم * كه تا ديد است سويم مىرود از ديده خونابم\r\nاز يك‌دو سنگ جور كه بر بال ما زدى * پنداشتى كه از سر كويت بريده‌ايم\r\nبه حسرت سرى زير پر مىبرم * كه دور از گلستان به سر مىبرم\r\nبه جان در وداعم كه دانسته داد * به داراى بيداگر مىبرم \r\n\r\nو له\r\n كردى رها چون از قفس در خون بكش بال‌وپرم * ترسم كه نشناسد كسى از طاير بستانيم\r\nگفتى برو از كوى من ور نه به خونت مىكشم * شد از چه مزد خدمتم موقوف نافرمانيم\r\nپروبالم پريشان همچو گل بر خاك راه و من * به اين خوش‌دل كه بر شاخ بلندى آشيان دارم\r\nنابرده پيامى كه مرا بود به جانان * اى كاش نويسند رفيقان به مزارم\r\nقصه‌ها گفتمت از درد دل و سود نكرد * دوسه حرف دگر از بهر قيامت دارم \r\n\r\n","description":"","footnote":"","page_name":" 1068 ","page_number":376},
  {"content":"\r\n\r\n\r\nو له\r\n در آغاز وفا آهنگ قتلم كردى از طفلى * ندانستى چها با روزگارم مىتوان كردن\r\nجفاجو يار و ياران همچو يار ما جفاكاران * دل ما را كه مىآرد به دست اين يار و آن ياران\r\nشكرخندى نگاه آشنايى گوشهء چشمى * به يك چيزى بخر آخر وفا را از وفاداران\r\nبه روز خويش مىگرييم چون شمع سحر شبها * من از درد و ز بىدرمانى دردم پرستاران\r\nدل از كف داده مژگان ترش بين * مسلمانى ز چشم كافرش بين\r\nچو گل‌پيراهن از سوداى دل چاك * قباى دلربايى در برش بين\r\nدلش مجروح چون خود جوركيشى است * همان دست ستم بر خنجرش بين\r\nدل خلقى به خوبى پاىبستش * دل اندر دست يار ديگرش بين\r\nبيا عاشق ز تأثير محبت * ترحم در دل كين‌پرورش بين \r\n\r\nو له\r\n قرب رقيب تا به كى سستى عهد يار كو * خصمى آسمان چه شد گردش روزگار كو\r\nاز مروت دور نبود گر به خاكم بگذرى * روزگارى خاك بر سر كرده‌ام در كوى تو\r\nواقف نگشته بودم از بىوفايى تو * تا روز مرگ يعنى روز جدايى تو\r\nفغان سر مىكنم از عشق و اميد * كه در گوشت خوش آيد اين ترانه \r\n\r\nو له\r\n گيرم كه تابد همچون رخت ماه * كو زلف دلبند كو لعل دلخواه\r\nتا از كه باشد اين جور بىحد * سلطان نكونام خاصان نكوخواه\r\nتو پادشه خوبان در خوبى و زيبايى * من سر به خط فرمان تا حكم چه فرمايى\r\nگل گشت چمن دلكش گلزار خوش است اما * مشكل كه ببخشايد گلچين به تماشايى\r\nبنشين كه برافروزيم از باده چراغ دل * تا مشعله افروزند بر گنبد مينايى\r\nاى دل به توام خوشنود وز زندگيم مقصود * رفتى و نخواهم بود آن روز كه بازآيى\r\nگل پرده كشيد از رخ آن تازه‌گل من كو * بلبل به فغان آمد كو عاشق شيدايى \r\n\r\n","description":"","footnote":"","page_name":" 1069 ","page_number":377},
  {"content":"\r\n\r\n\r\nو له\r\n گيرم كه به آن شوخ بگيرم سر راهى * بااين‌همه حسرت چه برآيد ز نگاهى\r\nغريب كوى تو بودم نه ملجئى نه پناهى * قتيل تيغ تو گشتم نه جرمى و نه گناهى\r\nبه غير ملك محبت نديدم و نشنيدم * جهان مسخر طفلى نه لشكرى نه سپاهى\r\nز اضطراب چنانم كه با اميد وصالش * به كام دل نتوانم نشست بر سر راهى\r\nخوش آنكه دست نگارين برد به قبضهء خنجر * به خون ناحق من چون طلب كنند گواهى\r\nچرا در پاى يار و دست هر بيگانه بايستى * سر زلفى كه زنجير من ديوانه بايستى\r\nنالهء مرغ قفس خيزدم از دل به چمن * مىتوان يافت كه دارم به كمين صيادى\r\nمن درين قافله گم‌گشته و نالان بودم * پيش از آن روز كه خيزد ز جرس فريادى \r\n\r\nو له\r\n گر به ميدان عشق مىآيى * ناتوانى به از توانايى\r\nآنكه شهرى بود گرفتارش * جور او من كشم به تنهايى\r\nخوشم كه ذوق شكارم نرفت از دل تو * هزار بار گرم بستى و رها كردى\r\nبهتر بسى از آن گل كو سركشد ز بلبل * آن خاربن كه دارد مرغى درو پناهى\r\nز رشك مدعى در آتشم با آنكه مىدانم * كه كام دل نمىبيند كسى از چون تو خودكامى\r\nتا سحر اى شمع امشب گريه مىكردى مگر * بر زبان از قصهء من داستانى داشتى\r\nدرين گلشن كه باشد بهر گلچين گلشن‌آرايى * دريغ از حسرت مرغان و حرمان تماشايى\r\nفلك در فكر آزارم چنين نامهربان يارم * نمىدانم كه را اى ناله با من مهربان كردى \r\n\r\nرباعيات\r\n عاشق كه چراغ آشنايى افروخت * در روى تو ديد و ديده از عالم دوخت\r\nمىرفت و فسانهء محبت مىخواند * مىمرد و به ديگران وفا مىآموخت\r\nچون شاخ شكوفه رفته در ژنده تنم * چون گل نبود به غير يك پيرهنم\r\nروزى كه به ناچار بيايد كفنم * زنهار مگوييد به گردون كه منم \r\n\r\n","description":"","footnote":"","page_name":" 1070 ","page_number":378},
  {"content":"\r\n\r\n چندى به زمانه سخت‌جانى كرديم * بر خاطر اين و آن گرانى كرديم\r\nمردن مردن گذشت ما را عمرى * مردم به گمان كه زندگانى كرديم\r\nغلمان بهشت را كه من بنده شوم * با اين دل و دين عجب كه ارزنده شوم\r\nگر ميرم و اختيار با من باشد * تيز تو به ريش من اگر زنده شوم\r\nاى ساقى گل‌چهرهء زيباى همه * اى سرو سهى قامت رعناى همه\r\nپر كن قدحى كه زود خواهى ديدن * خالى به كنار اين چمن جاى همه \r\n\r\n709 عزيز لاهيجى\r\nنام شريفش ميرزا يوسف از نجباى گيلان است . در به دو شباب به دارالخلافهء تهران آمد و به تكميل هنر پرداخت . در دربار حضرت شاهنشاه مرحمت‌گستر بنده‌پرور ، خاقان صاحبقران فتحعلى شاه قاجار نور اللّه مرقده بار يافت و مطمح نظر اكسير اثر و خادم خاص سفر و حضر گرديد و در هنگام فراغ به خواندن اشعار ملك‌الشعرا فتحعلى خان صبا رحمة اللّه عليه در حضور اعلى تقرب داشت و از پيشخدمتان محرم بود . روزگارى از خدمت نعمت برد و طريق محفل خاص به اخلاص سپرد . پيوسته راغب به صحبت ارباب كمال و هنر بود و در تحصيل هرگونه علوم رنج مىبرد تا در علوم عربيه و قوانين ادبيه پايهء عالى حاصل كرد و تتبعى وافى و تدبرى كافى به دست آورد . بعد از رحلت خاقان مغفور گاه در تهران و غالباً در شيراز به مقررى ديوانى و مستمرى سلطانى قناعت داشت . اكنون مردى فاضل و اديب كامل است و در حظ و ربط با رتبتى رفيع و منزلتى منيع گاهى به نظم غزلى فارسى رغبت نمايد و به دو منسوب است :\r\n تا يك نظر ببينمش و جان سپارمش * مرگ اين قدر به روز وصالم امان نداد\r\nطرفه حاليست كه مىسوزم و از ديدهء من * هر طرف موج‌زنان مىگذرد دريايى \r\n\r\n","description":"","footnote":"","page_name":" 1071 ","page_number":379},
  {"content":"\r\n\r\n\r\n710 عنقاى قاجار\r\nنامش محمد رحيم خان و خلف ميرزا محمد خان قاجار ، حاكم سبزوار ، والده‌اش همشيرهء بهرام على خان قاجار كشيكچىباشى ، نواب شاهزاده معظم ، حسين على ميرزا ، فرمانفرماى فارس رحمه اللّه بوده ، چندى در خدمت معتمد الدوله منوچهر خان بوده ، از اشعار اوست :\r\n هوا ز بوى رياحين چو طبلهء عطار * زمين ز سنبل و گل رشك گلستان باشد\r\nبود چو لاله زمين چون فلك به وقت غروب * به شب ز سبزه و نسرين چو آسمان باشد\r\nكشيد ابر به كهسار پرده‌هاى قصب * گشاد باد به گلزار حلهء گلگون\r\nدمن شد از اثر لاله صفحهء ارژنگ * چمن شد از مدد ژاله صحف انگليون\r\nهوا چو گيسوى شيرين ز بوى سيسنبر * زمين چو محفل خسرو وز رنگ آذريون\r\nنشانه‌ست ز جنات عرصهء گلزار * نمونه‌ست ز فردوس صفحهء هامون\r\nز سعى ناميه اطراف راغ و باغ همى * به ديده مختلف آيد چو لون بوقلمون\r\nصفير بلبل كوهى برد ز دلها غم * نواى صلصل دشتى روان كند مفتون\r\nكنون كه لاله و گل كوه و باغ گلگون كرد * بخواه مطرب و ساقى و بادهء گلگون\r\nبه بانگ چنگ بكش باده و بكن سرمست * به مدح شاه جهانبان چكامه‌اى موزون\r\nمهين شهنشه جمجاه ناصر الدّين شاه * كه بىبها بر جودش ذخيرهء قارون \r\n\r\nو له\r\n اى معنبر زلف دلبر تا كه مشك‌افشان كنى * قيمت مشك ختا را بىخطا ارزان كنى\r\nگاه بر رخسار خورشيد درخشانى غمام * گاه خود را هاله بر گرد مه تابان كنى \r\n\r\n","description":"","footnote":"","page_name":" 1072 ","page_number":380},
  {"content":"\r\n\r\n\r\n711 عنقاى اصفهانى\r\nنام شريفش ميرزا محمد جواد و در نگارش خط شكسته و نسخ تعليق قادر و اوستاد ، مولد و منشأش شهر مذكور بوده و در دولت شاهنشاه مغفور محمد شاه قاجار به دار الخلافه آمده متوطن شد و غالب اوقات به عزلت و انزوا مىگذراند و با اغلب خلايق خاصه ارباب مناصب معاشرت خوش ندارد ، الا دوستان خليق و موافقان شفيق و مردى با كمال صاحب حال است ، در شاعرى طبعى پخته دارد و از اشعار اوست :\r\n باز آمد آن معربد آغاز ناز كرده * عشاق پيش نازش جانها نياز كرده\r\nتا دامن وصالش دست كه راست روزى * ما كوته آستينان دستى دراز كرده\r\nعنقاى قاف عشقم فارغ ز قيد هستى * لاقيديم رها كرد از قيد خودپرستى\r\nتا چند منع رندان زاهد ز شاهد و مى * نى مىپرستى آخر خوش‌تر ز خودپرستى \r\n\r\n712 عجيب مازندرانى\r\nنامش محمد خليل است و اسمش به رسمش دليل ، غالبا به محبت خوبان گرفتار و عشق جوانان خوش‌شمايلش كار . درويشانه سلوك كند و دم از معارف زند . به روزگار دولت خاقان مرحوم پادشاه ماضى محمد شاه انار اللّه برهانه با پدر خود از مازندران به دارالخلافهء تهران آمد و همانا در آن وقت هشت‌ساله بود و به واسطهء وزن فطرى و طبع جبلى به مداحى زبان گشاده داشت . چون به حضور خاقان رسيد قصيدهء مديحه معروض داشت . با آن صغر سن قدرت طبع وى به نظر مبارك جلوه كرد و از تخلصش پرسش رفت ، معروض داشت كه اديب است ؛ خاقان مغفور فرمود كه عجيب انسب است و به تربيت وى التفاتى فرمود . روز به روز ترقى كرد تا اكنون كه يكى از شعراى معروف عهد حضرت سلطان السلاطين ناصر الدّين شاه شاهنشاه عهد است و اشعار\r\n\r\n","description":"","footnote":"","page_name":" 1073 ","page_number":381},
  {"content":"\r\n\r\nبسيار دارد كه جمع ننموده و مبالاتى بدين خيالات ندارد . بعضى از اشعارش مرقوم مىشود :\r\n\r\nدر مدح شاهنشاه\r\n عيد رمضان شد اى بت دلبر * برخيز و به سرخوشى بده ساغر\r\nيك ماه به زهد خشك سر كردى * مى نوش به يازده مه ديگر\r\nآن تلخ شراب جان شيرين است * جان شيرين خوش است اندر بر\r\nپارينه به غرهء مه شوال * در موكب شهريار دين‌پرور\r\nنزهتگه لار منظر دل بود * با يار و نديم و مطرب و ساغر\r\nامسال به سبزدامن البرز * مى خواه و سرود و رود و رامشگر\r\nاى ترك بخيز و آن در مخزن * بگشا و بيار نامه و محبر\r\nبر كورى چشم زاهدان خشك * مى نوش و بكن دماغ جان را تر\r\nكز شوق مديح خسرو عالم * دل مىطپدم زمان زمان در بر\r\nسرخيل ملوك ناصر الدّين شاه * فرمان ده نه سپهر و هفت اختر\r\nهستى همه مقطع است و او مبدأ * گيتى همه مشتق است و او مصدر\r\nيك حاجب آستان او خاقان * يك خادم پاسبان او قيصر \r\n\r\nو له\r\n عيد است و گلستان و نوبهار * ساقى بده آن جام زرنگار\r\nزان مى كه بود رشك سلسبيل * در ده دوسه رطل گران عيار\r\nمى نوش كه از جان برد الم * مى نوش كه از سر برد خمار\r\nمى نوش كه در موسمى چنين * بالطبع بود باده خوشگوار\r\nبا نوش‌لبى در كنار جوى * مى خور كه غفور است كردگار \r\n\r\nو له ايضا\r\n نوروز خوش و بهار خرم * آمد ز بهشت عدن با هم \r\n\r\n","description":"","footnote":"","page_name":" 1074 ","page_number":382},
  {"content":"\r\n\r\n از گريهء ابر و خندهء گل * چون باغ بهشت گشت عالم\r\nطوبى لك اى بت بهشتى * برخيز و پياله ده دمادم\r\nاكنون گلشن فضاى خلد است * در خلد نه مى بود محرم\r\nتا چند خورى غم جهان را * يك‌چند بخور شراب درغم\r\nدر ساغر لاله ساقى ابر * مى ريخته هر شبى ز شبنم\r\nساغر ساغر كفاف ندهد * در فصل چنين خوش است يم‌يم\r\nفراش بهار بين كه هر سوى * گسترده چو ديبه‌هاى معلم\r\nسنبل بفكنده طره بر دوش * بر شيوهء دلبران ديلم\r\nزد بند به پاى سرو آزاد * نوخاسته طرهء سپرغم\r\nسوسن چو خبر ز نطق من يافت * زان روى به ده‌زبان شد ابكم\r\nتا بنده كنم قصيده انشاد * در مدح خدايگان اكرم\r\nنصر اللّه باذل هشيوار * دستور خجسته صدراعظم\r\nصدرى كه هماره پشت افلاك * اندر پى سجده‌اش بود خم\r\nگر اختر رأى او نمىتافت * آفاق زمانه بود مظلم\r\nقهرش ز پى هلاك بدخواه * در شعله چو آتش جهنم\r\nزو خانهء شرع گشت ستوار * زو پايهء عدل گشت محكم\r\nدر قلبش نور صرف مضمر * در دستش فيض محض مدغم\r\nاو ملك ستاند از سر كلك * وز تيغ شهنشه معظم\r\nنصرت به سنان اوست ملصق * صولت به عنان اوست منضم \r\n\r\n713 عالى كردستانى\r\nاسمش ميرزا محمد حسين بوده و مدتها مسافرت و سياحت نموده ، به مكهء معظمه نيز مشرف گشته ، مردى درويش و قانع و با طبعى موزون و از اوست :\r\n\r\n","description":"","footnote":"","page_name":" 1075 ","page_number":383},
  {"content":"\r\n\r\n دل رفت و كسى نيست مرا واقف احوال * جز آنكه چو من نوسفرى داشته باشد\r\nآگاه ز حال دل يعقوب نباشد * جز آنكه چو يوسف پسرى داشته باشد \r\n\r\n714 عوام كردستانى\r\nاسمش ميرزا عبد اللّه ولد ميرزا احمد وزير سنندج بوده ، خود در زمان امارت و ولايت امان اللّه خان والى رتبهء وزارت داشته ، وقتى از جانب خاقان صاحبقران فتحعلى شاه جنت‌مكان مأمور به دولت روسيه شده ، با حشمتى موفور و همتى عظيم بدان دولت رفته و انجام خدمت داده باز آمد و نيك‌نامى تمام و قبول خواص و عوام حاصل كرد ، گويند به سماحت و فصاحت و صباحت بىنظير بوده ، در سنهء 1235 كه در ولايت سنندج كردستان فتنه برخاسته بود هدف تير قضا شد و درگذشت از اوست :\r\n نازم به كشورى كه مدام از شراب عشق * مفتى قرابه‌كش بود و شهريار مست\r\nمستى رواج يافت به دهر آن‌چنان‌كه شد * صوفى به كنج صومعه بىاختيار مست\r\nدر ميكده آن بتان كه هستند * زيبا بت ما همىپرستند\r\nتركان ختا كه دلربايند ربايند * دل‌دادهء آن دو چشم مستند \r\n\r\n715 عالى شيرازى\r\nنام شريفش ميرزا محمد حسين خلف الصدق ميرزا محمد كلانتر سابق فارس و از اجلهء سادات و اما جد آن مملكت بوده ، در خوبى اخلاق و شكفتگى خاطر از همگنان طاق ، مجمعش مرجع شعرا و عرفا و مجلسش مجمع فضلا و ظرفا سالها به عزت زيسته و در حدود هزار و دويست و\r\n\r\n","description":"","footnote":"","page_name":" 1076 ","page_number":384},
  {"content":"\r\n\r\nسى و شش وفات يافت . اگرچه غالب اشعارش غزل بود ولى اين چند بيتش كه به طرز فصحاى متقدمين آشناست با افراد غزليات او درين دفتر ثبت افتاد :\r\n\r\nدر صفت قلعهء شريفهء مشهد مقدسه حضرت حسين ( ع )\r\n اين نغز باره چيست كه ازبس شكوه و فر * گويى برون نموده ز جيب سپهر سر\r\nاين سد طرفه چيست كه از غايت علو * كيوان به دامنش بود از فرق بىسپر\r\nتنها به زايران نه كه بر خادمان او * تنگ است از هجوم ملائك ره گذر\r\nتيغش اگر به كشور زابل كند گذار * عدلش اگر به ملك مداين كند گذر\r\nنالد همى ز ظلم نيا جان يزدجرد * گريد همى ز سوك پسر چشم زال زر\r\nمريخ را ز مشعل شبگرد اين حصار * از غايت علو نبود فرق در نظر\r\nازين سپس كشد ار پا به دامنش چه عجب * مراد گردش گردون تو بودى از ادوار\r\nفلك اگر سر خصم تو را بلند كند * ز تيغ بر سر رمحش برد ز رمح بدار \r\n\r\nدر مدح حضرت خاتم صلى اللّه عليه و آله\r\n نماز شام به مغرب چو خور نهفت جمال * به بزم چرخ پديدار گشت جام هلال\r\nقراضه‌هاى منير نجوم در حركت * چو لاله‌زار كه بر وى وزد نسيم شمال\r\nفرونشستم غمگين به محنت‌آبادى * حزين و مضطرب و زار و منقلب احوال\r\nهمى ز روى نصيحت به خويش مىگفتم * كه تا به كى شده‌اى پاىبست اين آمال\r\nندانم از چه سبب مرغ زيرك دل تست * اسير دانه و دامى كه هست طره و خال\r\nدرين سراچهء ويران اگر طلبكارى * بدانكه مى برساند تو را به اصل كمال\r\nبه غير شاه رسل نيست ديگرى كه بود * غبار درگه او نور ديدهء آمال\r\nمحمد عربى شاه يثرب و بطحا * كه هست ذات شريفش برى ز شبه و مثال \r\n\r\nدر مدح يكى از ملك‌زادگان گفته است\r\n اى داده روى و موى تو از روز و شب نشان * وى لاله‌ات ز سنبل تر كرده سايه‌بان \r\n\r\n","description":"","footnote":"","page_name":" 1077 ","page_number":385},
  {"content":"\r\n\r\n خالت نهاده نقطهء سودا به ياسمين * خطت دميده عنبر سارا ز ارغوان\r\nخد تو ارغوان و قدت سرو اى شگفت * هرگز نبوده بار سهى سرو ارغوان\r\nگيسوى عنبرين نشود از رخ تو دور * آرى هميشه لازم آتش بود دخان\r\nچشم تو نرگسى است كه سر برزند ز مهر * زلف تو سنبلى كه در آتش كند مكان\r\nنرگس چگونه دارد با مهر اتحاد * سنبل چگونه دارد با آتش اقتران\r\nگردد خجل ز نور جبين تو مشترى * تا سوده‌اى به خاك در داور زمان\r\nبايستهء معارك چون در بصر ضياء * شايستهء ممالك چون در بدن روان\r\nگردون به آستان بلندش كند نظر * ز آن‌سان كه از زمين نگرد كس به آسمان \r\n\r\nدر مدح حضرت مهدى هادى عليه السلام عرض كرده\r\n چيست آن پيكر كه دارد بر سر آتش مكان * گه به صورت گوى باشد گه به هيئت صولجان\r\nدر نظر گاهى چو تيغى ليك تيغى بىنيام * در بصر گاهى چو شمعى ليك شمعى بىدخان\r\nبندهء آن صانعم از جان و دل كز صنع خويش * سازدش بىآلتى گه چون سپر گه چون كمان\r\nساغرى باشد به صورت كاندرو نبود شراب * كشتىيى باشد به هيئت كش نباشد بادبان\r\nپيشتر كز نوح وز كشتى نشان پيدا شود * كشتيش بودى روان بر رود نيل آسمان\r\nگاه با دنبال عقرب لعب چون طفلان كند * گه گذارد پنجه در سرپنجهء شير ژيان\r\nدر زيانش سودها باشد كه آن هنگام هست * چون ركاب بادپاى پادشاه انس و جان\r\nشهسوار آسمان توسن امام شرق و غرب * تاجدار مهر مسند مهدى آخر زمان \r\n\r\nاز غزليات او است\r\n چه قصه بود ندانم دلا فسانهء عشق * كه هركه گوش بر آن كرد از زبان افتاد\r\nفروزم بزم ياران را ز آه شعله‌بار خود * به كار ديگران آيم نيايم گر به كار خود\r\nگر آن مه از پى تسكين من حرفى به من گويد * دلم صد ره فزون آن حرف را با خويشتن گويد\r\nنهم دل را به كوى او و خود عزم سفر دارم * كه دل را نيست تاب هجر از حالش خبر دارم\r\nهرگز نديد گلبن عمرم شكفتگى * يكسان هميشه بود بهار و خزان من \r\n\r\n","description":"","footnote":"","page_name":" 1078 ","page_number":386},
  {"content":"\r\n\r\n با غير آمدى كه ز رشكم كنى هلاك * من خوش كه پرسش دل بيمار كرده‌اى \r\n\r\n716 عندليب كاشانى\r\nنام نامى ايشان محمد حسين خان خلف الصدق ملك‌الشعراى مغفور فتحعلى خان متخلص به صبا رحمة اللّه عليه مىباشند بعد از وفات والد ماجد حضرت خاقان جنت مكان فتحعلى شاه طاب ثراه لقب و شغل پدر را بر پسر سزاوار دانستند و بر جامهء جلال ايشان طراز ملك‌الشعرايى را بستند سالها به مداحى آن سلطان قدردان كوشيده و تشريفهاى گرانبهاى عزت و حشمت و تحسين و احسان بر پيكر قابليت خود پوشيده بعد از حضرت خاقان كه تاج خسروى از تارك اين پادشاه دين پناه خلد اللّه ملكه نوى يافت هم اشعهء آفتاب تربيت سلطانى بر ساحت احوال ايشان تافت اكنون نيز به همان لقب و همان منصب برقرار و سلطان گيتىستان را مدحت گذراند كمالات نفسانى آن جناب بسيار است و صنايع يدى ايشان بىشمار از اشعار فصاحت شعار آن جناب هرچه ديده گرديده نهايت امتياز داشته منثورات خوب نيز نگاشته‌اند در حسن اخلاق مسلم اهل آفاق چنان كه هر كمالى كه مردم به آن جناب نسبت دهند فى الواقع بالنسبه به اخلاق حميده ايشان نقص ذات ستوده صفات ايشان خواهد بود نجابت و اصالت سلسله ايشان اظهر من الشمس و ابين من الامس است همه جامع كمالات عاليه‌اند و مجمع حالات متعاليه الحاصل از افكار ابكار فصاحت آثار آن جناب تيمنا و تبركا قدرى در اين كتاب مستطاب ضبط مىشود از آن جناب است :\r\n\r\nدر مدح خاقان مغفور فتحعلى شاه قاجار\r\n درآمد شاهد نوروز با چهر جهان‌آرا * برآرايد همى تا چهره از خاك دردا را\r\nبه ايوان حمل با فرهى شد خسرو انجم * بر اورنگ كيى با فرخى شد داور دنيا\r\nيكى آورده سيم ده‌دهى بر منعم و مفلس * يكى افشانده زر شش‌سرى بر خاره و خارا \r\n\r\n","description":"","footnote":"","page_name":" 1079 ","page_number":387},
  {"content":"\r\n\r\n سر نورستگان راغ از آن در شارهء زرين * تن مه‌طلعتان شهر ازين در كسوت زيبا\r\nسحاب آراسته كيهان بشرم لعبت آذر * صبا پيراسته گيتى برشك دفتر نوشا\r\nز صورت‌سازى آمد در سماع اين توده مشكين * ز بوى سورى آمد دردوار اين كلهء خضرا\r\nدگر از ويلهء . . . و غريو گاو دم آمد * ز نو بتخانهء شاه زمين شير فلك دروا\r\nدگر آمد زمان آنكه از لعل لب شاهان * زمين آستان از بوسه آيد آسمان‌آسا\r\nبه‌سوى هفت اژدرها ز درگاه ملك‌پويان * ز دود توپ تندرغو فلك او بار اژدرها\r\nسپه اندر سپه گردان كفيده دل رميده جان * رده اندر رده شاهان خميده سر برهنه پا\r\nكش اندر كش ستاده بر به سرشان هندوى شاره * بر اندر بر ستاده بر به تنشان عبقرى ديبا\r\nسر شهزادگان در ره چوبى فرسود دارا شد * از آن پركلاه هر تن آمد آسمان‌فرسا\r\nشهنشاه جهان فتحعلى شه آنكه مىزيبد * فريدونش شود برده فريبرزش شود لالا\r\nبود پستان سيه از جفت او اين چارگى مادر * بود دندان سفيد از شبه او اين هفت‌گون آبا\r\nبه دوزخ كين او راندم كشيد از سينه تف دوزخ * به دريا جود او گفتم فشاند از ديده در دريا\r\nفرى از لاله‌زار رأى او اين لالهء احمر * پرى از سبزه‌زار جاه او اين كلهء خضرا\r\nدر آن پهنه كه تخم كين برافشانى پى چالش * شود از بر زيار تيغ تو لاله ستان صحرا\r\nبگر گنج و بكالنجرز شندف بر شود شيون * بسقسين و بقسطنطين ز فرغين درفتد غوغا\r\nگشايى از كمان نيزن كه اينم بيلك پران * ببندى بر ميان دوزخ كه اينم صارم برا\r\nتف قهرت چه درياها كه آرد شورسان وادى * يم تيغت چه واديها كه آرد موج‌زن دريا\r\nشعار راى تو فضلست و شعرى تافت زان مؤمن * بر آن گردون بشد شعرم كه گردون خواندش شعرى \r\n\r\nدر مذمت بعضى از شعراى زمان و مدحت خاقان گيتىشان\r\n من كه به چشمم خسى است ملكت دارا * چون و چرا باخسان شوم به مدارا\r\nخس بنماند چو باد گشت سبك‌سر * كه بنپايد چو گشت كوه گران‌پا\r\nرنجه شود از درشت پنجه پنجه * رنجه سجنجل مكن به صخرهء صما\r\nباد برد خاكشان و باك نيارند * بار حشيش افكند به آتش سوزا\r\nعهد كند ار نخست و ناى گشايد * گوش شو ايدون و چشم سربه‌سر اعضا \r\n\r\n","description":"","footnote":"","page_name":" 1080 ","page_number":388},
  {"content":"\r\n\r\n بيتك ناتندرست خواند و گويد * دم مزن از آرى و ببند لب از نا\r\nلب چو نجنبد ورا بخاى به دندان * دم چو نگيرد ورا بدار بر اهلا\r\nيك‌سخن از تازى آورند و ندانند * رد بنويسند نك به گفتهء اعشى\r\nمصر عيش چون قيصر همت ممسك * مصر عيش چون طويل فكرت دانا\r\nسنگ نهندش بزم كردن گردن * وزن دهندش به طول دادن آوا\r\nگاه نشيد آورند دست به جنبش * تا بچمد شعرشان به گوش دلارا\r\nخام عبارات ناسليس كريهش * جمله ز معنى منزه است و مبرا\r\nمايل احسان به غمز كردن چشمان * طالب تحسين به عرض دادن ايما\r\nخود بگمانند كاين سخيف نكويست * كف به كف آرند از كسادى كالا\r\nگاه بنالند خير خير ز گردون * گاه ببينند تيز تيز بجوزا\r\nبىخردان دگر كه هرزه درآيند * بازندانند مر شرنگ ز حلوا\r\nنام ازينان اگر به صفحهء دفتر * گاو و خر آرم قسم به سورهء طه\r\nاين بنفير آيدى كه اين چه تعدى * آن بنهيق آيدى كه اين چه معادا\r\nچشم بودشان بسان چشم نه ناظر * گوش بودشان به شكل گوش نه شنوا\r\nدم به ستايش در اهتزاز و برانند * قافله‌ها بر فلك ز احسن و اهلا\r\nچاه بجويد زغن نه ساحت گلشن * مشك ببويد جعل نه عنبر بويا\r\nآنكه چو خفاش كى به خانهء خورشيد * سوى چهارم فلك شود چو مسيحا\r\nشب‌پره اينان و من چو مهر فروزان * مرغ مسيحا كجا و بيضهء بيضا\r\nگر كه ستايش كنند قطره قطره * گر كه نكوهش كنند دريا دريا\r\nگو بسرايد كسى كه چرخه چو چرخست * هيچ نكاهد ز قدر گنبد خضرا\r\nهركه نه بيت دو گفت شاعر مفلق * هركه نه حرف دوراند مفلق دانا\r\nرأى رزين پايمرد و دانش وافى * طبع روان دستيار و خاطر رخشا\r\nدم مزن اى عندليب ناى فروبند * رنگ چه پرسى سيه سپيد زاعمى\r\nبگذر ازين ناكسان كسان كه اديبند * سخته سخن آورند و چامه غرا\r\nسبعه واژونه شعرشان و مرا هست * آيه ارض ابلعى چكامه شيوا \r\n\r\n","description":"","footnote":"","page_name":" 1081 ","page_number":389},
  {"content":"\r\n\r\n شير علم جان شكر به جنبش صرصر * شعر دنى دلنشين به شورش غوغا\r\nزاغ فزون آورد غريو ز بلبل * ليك بر آهنگ اين دو دانا دانا\r\nشاد بزى زان كه زير پرده نماند * آنكه بهر پيشه قادر است و توانا\r\nچيست مرا خامه آهويى است غزلخوان * چيست مرا دوده نافه‌يى است مطرا\r\nكام چو تلخ آورى ز حنظل اينان * خامه بگير و بكن قصيده انشا\r\nصفحه بياور ز لوح خاطر قادر * چامه بيارا بنام خسرو دنيا\r\nفخر ملوك زمانه فتحعلى شه * آنكه توانا پس از خداى توانا\r\nخنده‌يى از تيغ آن و سوك موفر * گريه‌يى از كلك آن و سور موفا\r\nگر نبود تيغش آفتاب درخشان * كان بدخشان چراست عرصهء هيجا\r\nگوهر لعلش به بزم جان مصور * جوهر تيغش به رزم مرگ مفاجا\r\nغم نخورم زان كه شاه شعرشناس است * بازشناسد متاع زشت ز زيبا \r\n\r\nدر مدح نايب‌السلطنه مغفور عباس شاه غازى\r\n ترك چشمت به كف آورده از آن تير و كمان را * تا نتانم كه بيارم به تماشاى تو جان را\r\nزلف مشكين تو آزرم دهد مشك ختن را * لعل نوشين تو انگشت كشد شهد روان را\r\nحقهء لعل پراكنده از گوهر رخشا * گر نديدى بنگر اينك آن درج دهان را\r\nخط مدان آنكه به گرد رخ دلدار برآمد * پى به زدودن زنگ غم دل آژده‌سان را\r\nحكم جز رفتن كوى تو نرانيم قدم را * كار جز گفتن وصف تو ندانيم زبان را\r\nداد دشنام به من از پى اثبات دهانش * هم سر آريم به تيغش كه بدانيم ميان را \r\n\r\n","description":"","footnote":"","page_name":" 1082 ","page_number":390},
  {"content":"\r\n\r\n به نكويان جفاپيشه بگوييد خدا را * عهد دارا و جفا باز پيچيد عنان را\r\nشاه‌عباس مهين‌زاده داراى فلك فر * كه گه رزم چو همراز كند دست و سنان را\r\nمستهء باز قضا بينى صد رأى و كرارا * طعمهء گرگ اجل يا بى صد قيصر و خان را\r\nكلك تو گريه كند خنده هر غث و ثمين را * تيغ تو خنده زند گريهء هر پير و جوان را\r\nبحرها موج‌زن آرد كه حبابش فلك آيد * بحر دستت نمى ار بخشد بىآب دخان را\r\nروش چرخ دهد امرش پاينده زمين را * منش خاك دهد نهيش پوينده زمان را\r\nشير سردابه به هيجا شمرد شير عرين را * پيل گرمابه به ميدان نگرد پيل دمان را\r\nبه درد زهرهء بهرام و چند چرخ شكم را * يار آرد چو بهم دست ملك تير و كمان را\r\nسيل تيغ تو نهد پنجه مرسيل عرم را * باد گرز تو زند طعنه مر باد خزان را\r\nپى افسوس سر از لطمهء كف گاه نبردت * هركه بينى ز گوان رنگ كند صفحهء ران را\r\nصارمت خنده زند نى عجب از خندهء رندان * زعفران فرض كند زرد شده چهر گوان را\r\nجادوى ملك خورد رمح تو فربه نشود هيچ * اين چه رمحى است كه ماند به صفت چوب شبان را \r\n\r\n","description":"","footnote":"","page_name":" 1083 ","page_number":391},
  {"content":"\r\n\r\n خنجرت طرفه پزشكيست كه اندر صف هيجا * به علاج خفقان كوشد رنج يرقان را\r\nرخش از جا كنى و چنگ كشى چرخ دوسر را * راست بالا كنى و دست برى گرز گران را\r\nقارن و درگه قارون چو به چرخ آرى اين را * رستم و بنگه عنقا چو به خم آرى آن را\r\nبند بر گردن مه بندد و آرد به فرودش * حفظ تو گر بدهد پهلو مر تار كتان را \r\n\r\nدر حركت موكب خاقانى به سلطانيه و صفت آن مكان\r\n چرخى شده بر پا دگر از موكب دارا * چرخى كه به قير اندر از آن بيضهء بيضا\r\nچرخى كه چو در او نگرى بيش ز انجم * از نوك سنانهاى گوان اختر رخشا\r\nپرگرد ز بس گرد شد از موكب خاقان * تابنده خور اندر شد در چادر ترسا\r\nگفتم كه پژوهش رود از خاك سيه‌فام * دارى ز چه در پيش ره گنبد خضرا\r\nبسرود كه چون رخش ملك پاى گذارد * بر من سرم از فخر شود بر ز ثريا\r\nداراى جهان فتحعلى شاه فلك‌فر * آن شه كه مطيع آمد دهرش بيك ايما\r\nسلطانيه را خاقان از طالع ميمون * خواهد كه برد تارك بر طارم عليا\r\nاز اين سپس اى چرخ به پايش سر خود هل * از اين سپس اى مهر براهش رخ خود سا\r\nخاكش به گهر غاليهء نافهء اذفر * بادش به صف رايحهء عنبر سارا\r\nدر سايهء پندش گذرى روضهء رضوان * در رفعت قصرش نگرى گنبد مينا\r\nقصرى كه پى آورده به زير پى ماهى * قصرى كه سر آورده بر از اوج ثريا\r\nبر گرد همان قصر رفيع آمده دشتى * دشتى كه بهشت آمده زو واله و شيدا\r\nدر ساحت آن دشت كه خارش خز و قاقم * در عرصهء آن راغ كه وردش رخ حورا\r\nاز سندس افرنج وز استبرق رومى * تا ديده كند كار سرادق شده بر پا\r\nسر برده به مه مهجهء خرگاه مطنب * خرگاه چو خود آمده از اطلس ديبا \r\n\r\n","description":"","footnote":"","page_name":" 1084 ","page_number":392},
  {"content":"\r\n\r\n بر ماهى و مه ميخ و ستونهاى ستيخش * پا بر بثرى اندر و سر بر به ثريا\r\nآن دم كه بود يار كف شيران شمشير * آن دم كه بود يار رخ ميران سكبا\r\nهر لاله گوان راست ببر ناوك خونريز * هر سبزه سران راست به پى صارم برا\r\nبر بور صف اندر صف بهمن همه هامون * بر رخش كش اندر كش دارا همه بيدا\r\nاز بيم اگر شير دل‌آشفته و حيران * از سهم اگر پيل‌تن آشفته و دروا\r\nرمح از طرفى رقص‌كنان طالب قيصر * تيغ از طرفى خنده‌زنان مايل دارا\r\nچون اين بطعان اندر سورى همه سندان * چون آن بضراب اندر خارا همه خارا\r\nچون مهر كه بر چرخى تيغيش به كف اندر * شه باره برانگيزد در عرصهء هيجا\r\nاز جسم ستان بينى وادى همه شهلان * از خون نگون يا بى دريا همه صحرا\r\nاين مهرهء خاك آمده از خون دليران * پنهان چو يكى تخم عنب در خم صهبا\r\nاز نايژهء خصم ز بس خون شده جارى * گردون چو يكى دانهء در در تك دريا\r\nتيغ تو ز بس كرده نگون دشمن آمد * از خون گوان چرخ يكى پرشده مينا\r\nيك‌سو نگرى مويه همى رحمت رحمت * يك‌سو گذرى ناله همى بخشا بخشا\r\nآهن‌دليش بين كه به هيجا نشناسد * خود صارم برندهء تو پير ز برنا\r\nرحم آرشها رحم كه ترسم بنماند * يك‌تن كه درين دير كهن گيرد مأوا \r\n\r\nهم در مدح حضرت خاقان مغفور فتحعلى شاه و تاريخ مسجد سمنان گويد\r\n چه باشد آفت معدن چه باشد فتنهء دريا * كف بخشندهء خاقان دل رخشندهء دارا\r\nاگر نبود ز رشك جاه او اين چرخ بررفته * چرا دارد هزاران داغ بر دل ز اختر رخشا\r\nسيه‌پستان ز همسنگ ملك اين چارگى مادر * سپىدندان ز همباز كيا اين هفت‌گون آبا\r\nز دست اوست گر خون در دل لعلست در معدن * ز طبع اوست گر نم بر رخ درست در دريا \r\n\r\n","description":"","footnote":"","page_name":" 1085 ","page_number":393},
  {"content":"\r\n\r\n فتوت در جبين او چو فر و تاب در اختر * جلالت در وجود او چو بوى و رنگ در صهبا\r\nدر آن ساعت كه پر خود تركان همپر پروين * در آن ساعت كه گرد بور گردان همبر بيضا\r\nتو گويى ابر بارد جاى ژاله ناوك پران * تو گويى خاك زايد جاى لاله خنجر برا\r\nچو تيغ آرد به كف درگاه كين بر رود كان آدم * چو تير آرد بزه در پشت زين بر زادگان حوا\r\nبه مويه اين سخن بر لب چه بودى بود مى عنين * به ناله اين نوا در دم چه بودى بود مى نازا\r\nخم چرخش به چنگ اندر كه چاچى چرخم اين شايان * دم مارش بشست اندر كه توزى تيرم اين زيبا\r\nبه شستش تير نبود تير برگو آفت سندان * به دستش تيغ نبود تيغ بر خوان فتنهء خارا\r\nز تيغ دال پشتش تن نبينى جز كه ماهى پو * ز تير دال پرش جان نيابى جز كه مه‌پيما\r\nبه سمنان داد فرمان تا كه عالىمسجدى شايان * بنا آرند و نيت نى بجز دادار بىهمتا\r\nچه مسجد آن‌چنان مسجد كه بينم روز و شب يكسر * به خاك آستانش سجده برنه گنبد خضرا\r\nتو را آن پايه باشد اى خجسته مسجد عالى * كه آمد چون شتالنگى به پايت گنبد مينا\r\nعجب نبود كه اندر جوف گردونى و زان بيشى * ببين در يك بدستى آينهء گردون بود پيدا \r\n\r\n","description":"","footnote":"","page_name":" 1086 ","page_number":394},
  {"content":"\r\n\r\n روان قدسيان عرش در وجد و سماع آيد * ز تسبيحى كه در صحن تو دارد صخرهء صما\r\nغرض چون اين خجسته مسجد از شاهنشه كيهان * به پايان آمد از هر در همه شايسته و زيبا\r\nبگفتا عندليب از بهر تاريخ بناى آن * به پايهء مسجد فتحعلى شه كعبهء عليا \r\n\r\nدر مدح خاقان مغفور نور اللّه مضجعه\r\n خورشيد دگر در حمل آراست جهان را * چون چهر شه ملك‌ستان گاه كيان را\r\nشد مريم هر شاخ به عيسى گل آبست * مانا دم جبريل بود باد بزان را\r\nتا بيد بن آورد به كف خنجر برا * پوشيده زره باد صبا آب روان را\r\nاز ناى خوش قمرى و از نغمهء بلبل * در رقص نگر بر لب جو سرو نوان را\r\nدر گلبن تن بست نفس بلبل اندوه * چون بلبله در بزم برآورد فغان را\r\nاين گاو زرين ز آتش موسى به خوار است * راند كه ز كف باز منه رطل گران را\r\nآفاق ز تشريف كزين سوق سقرلات * آراست ز بس شاه تن پير و جوان را\r\nزيب كله و فر نگين فتحعلى شاه * كز بندگيش چرخ برين بست ميان را\r\nبرنده‌تر آيد ز تن خصم پرندت * گويى تن خصم تو كند كار فسان را\r\nكس ديده دوسر اژدر و حوتى كه سرش پنج * مارى كه پرش چار و بدم برده دهان را\r\nنگشادى اگر ديده بدين بوالعجب اينك * بر دست ملك بازنگر تير و كمان را\r\nبفسرد ز بيم تو بشريان عدو خون * چندانكه در او هيچ نيابى ضربان را\r\nاز خون عدو تيغ تو گر رنگ پذيرد * زنگار چه باكست مر آن تيغ بران را\r\nاز برق حسام تو و تارى تن اعدات * خاكسترى آيد كه دهد صيقل آن را\r\nهرگه كه ستون چپ كنى و راست خم آرى * هم پيشه كند كركس بيلك طيران را\r\nاز عرصهء هيجا به فلك بال گشاده * بينى ز چپ و راست همى مرغ روان را\r\nسايد تن بدخواه چنان گرز گرانت * كز تنش هما هيچ نيابد ستخوان را \r\n\r\n","description":"","footnote":"","page_name":" 1087 ","page_number":395},
  {"content":"\r\n\r\n هم دخمهء قارون نگرى پيكر قارن * چون پنجه سبك باز برى گرز گران را\r\nاز سهم تو بدخواه برنج يرقانست * حوت آر به نيل اندر رنج يرقان را\r\nدر رنج فواق آمده اين تودهء غبرا * بس در دهنش گرز تو انباشت گوان را\r\nدست تو برد دشنه بشريان بدانديش * آرى به لب جوى برندى عطشان را\r\nبدخواه بسوزنده حسام چو هلالت * بيند چو مىآشام هلال رمضان را \r\n\r\nو له ايضا فى المديحه\r\n كوكبهء عيد را بنگر با فر و تاب * مروحه گيرش صبا مشربه‌دارش سحاب\r\nناصيه‌ساى درش شام و سحر آسمان * مجمره‌سوز رهش بيگه و گه آفتاب\r\nباز ز نوبت سراى خاست غوگاو دم * شير فلك را بكفت دل ببر از اضطراب\r\nباز شد آتش نفس اژدر تندر فغان * گشت نهان مرغ زر از چه به پرغراب\r\nباز به بزم ملك غيرت ناهيد گشت * در كف رامشگران نغمهء چنگ و رباب\r\nعيد ز يك‌ساله ره بر در دارا چميد * عيش دوان در عنان فيض روان در ركاب\r\nشاه به جشن سده ميران صف برزده * او ز گهر لعل‌پاش با همگان در خطاب\r\nيكسو شهزادگان گفتى ماهند و مهر * برده نگه بر قدم پرده بدر لعل ناب\r\nخاصه على شاه راد با دوجهان عدل و داد * جود به قدر كمال حسن به حد نصاب\r\nرونق كشمر شكست پردهء نخشب دريد * با قد چون زاد سرو با رخ چون آفتاب \r\n\r\nو له ايضا\r\n ساقى سرمست خيز برفكن از رخ نقاب * در گهرى جام ريز آن مى چون آفتاب\r\nزخم دلم را نمك زان نمكين لعل پاش * مست ميى مست را شور نكوتر كباب\r\nروى تو و موى تو صبحى و شامى بهم * صبح چه و شام چيست ماه و به مه مشك ناب\r\nچرخ به كامم رود نكتهء آن روشن است * كارم مدح ملك خسرو مالك رقاب\r\nداور گردون شكوه فتحعلى شاه ترك * دين عرب را قوام ملك عجم را مآب\r\nآيد از دست شاه بوالعجيبها پديد * گرنه قبول كسى سازمش اكنون مجاب \r\n\r\n","description":"","footnote":"","page_name":" 1088 ","page_number":396},
  {"content":"\r\n\r\n تيغ چو خندد در آن گريهء مام است و رود * كلك چو گريد در آن خندهء پور است و باب\r\nعزم تو را با قضا شبه نيارم از آنك * راه سپارد سپهر دور زند آسياب\r\nدر بر راى تو مهر نيست نظيرش جز اين * تار تند عنكبوت نور دهد آفتاب\r\nشخص تو در جوف چرخ دانى ماند بچه * بحر نهان گر شود در چه به جوف حباب\r\nچونكه به هنگام كين رخش كشى زير زين * تير به شستت گزين تيغ بدستت چو آب\r\nبر پى رستم نماز آرد اسفنديار * بر تن خسرو درود گويد افراسياب \r\n\r\nو له ايضا فى ذكر مرض المحبوب و مدح الخاقان\r\n غم مخور اى خوب‌چهر سيم گرت زر ناب * آرى هم از تب است زرد رخ آفتاب\r\nاز غم بيماريت اين دو سبق مىبرند * سينه ز سوزان شرار ديده ز گريان سحاب\r\nصندل گفتت پزشك سودم آن را به دل * اكنون از راه چشم پاى تو آرم خضاب\r\nحال من اى دلربا دانى چونست چون * چندان درهم كه هست در سر زلف تو تاب\r\nبا عرق آميخته زلف تو دانى كه چيست * بهر تن ناتوان اينت بنفشه در آب\r\nنرگس بيمار تو خواب ز چشمم ربود * زين سپس آوخ چسان روى تو بينم بخواب\r\nزلف به بالين خويش از چه پراكنده‌اى * گفت پزشكت مگر نكهتى از مشك ناب\r\nگر تو به رنج اندرى غم نبود زان كه هست * خاك در خسروان مايهء هر سنگ و آب\r\nدو شه عالىنسب نام حسين و حسن * اين چو يل اسفنديار آن چو رد افراسياب\r\nعرصهء ميدان ازين شام و كنار سپهر * گوشهء ايوان از آن صبح و رخ آفتاب\r\nشاها من بنده را با تو سر داوريست * گوش دارم بگفت كاينكت آرم مجاب\r\nدى ز ره امتحان رفت سؤالى ز من * امروز آوردمت نغز چكامه جواب\r\nاحمد ملك سخن رفت و منش حيدرم * جاى نبى را سزا نبود جز بو تراب\r\nچون يكران سخن آرم زير دوران * عسجديم در عنان عنصريم در ركاب\r\nپس به جهانم بدشت تازى فكرت ز جاى * كلك به شستم چو تير طبع به كامم چو آب\r\nهان بس اى عندليب اين چه سخن وين چه لاف * طبع نماندت سليم رأى نماندت صواب \r\n\r\n","description":"","footnote":"","page_name":" 1089 ","page_number":397},
  {"content":"\r\n\r\n\r\nو له ايضا در مدح دولتشاه قاجار گويد\r\n فرخار روى تو آشوب آفتاب * تاتار موى تو تشوير مشك ناب\r\nاشكم به رخ نگر خوى آر بر به چهر * تا بينمت بهم پروين و آفتاب\r\nعشق تو و خرد خارا و آينه * مهر تو و روان كتان و ماهتاب\r\nزلفت به روى چهر ماه است در كلف * چهرت به زير زلف مهريست در نقاب\r\nخوش آنكه آوريم در محفل وصال * تو از شكر نمك من از جگر كباب\r\nعشق تو در تنم ناريست بر بنى * مهر تو در دلم گنجى است در خراب\r\nلعل تو گاه گفت چون دست دادگر * ريزد به سال و ماه درج در خوشاب\r\nشاه فلك غلام كز تيغ مهرسان * كان بدخش كرد اين تيره‌تن تراب\r\nوان رخش تيزپوى چرخش بدم چو گوى * در وقعه پيل‌زوش در حمله شير غاب\r\nهم آسمان جليل هم كهكشان لگام * هم جرم خورستام هم ماه نوركاب\r\nدر كوه چون پلنگ در بحر چون نهنگ * در كوى چون تذرو در دشت چون غراب\r\nدر واقعه‌اش زمان در حمله‌اش زمين * چون خاك در درنگ چون چرخ در شتاب\r\nبر تازى دمان شه نيك تازه كرد * بر روميان شوم رزم افراسياب\r\nدر مندليج دز از آتشين حسام * آن آسكون روان كش آسمان حباب\r\nچندان شگرف رود زان رزمگه عيان * كز رشك دجله شد در نيلگون ثياب\r\nهندونژاد تيغ رومى گذار گشت * چون سوخت آن بداد خاكسترش به باد\r\nآن را گسست پى اين را دريد چرم * رمحش گه طعان تيغش گه ضراب\r\nگفتى كه مهر را آمد گه غروب * تيغش چو سركشيد از مشرق قراب\r\nچون گرد سيستان خوانمت هم‌عنان * چون ترك آسمان آرمت هم ركاب\r\nنسرين باغ را گويد كسى سهيل * نسرين چرخ را خواند كسى ذباب\r\nعزم تو و زمان حزم تو و زمين * قدر تو و سپهر دست تو و سحاب\r\nچون با زمان زمين چون با زمين زمان * چون به آسمان بشيز چون با سكون سراب\r\nاى خسرو زمان بنيوش از رهى * تا چند مانمت زين راز در حجاب\r\nاز آنكه پر من هم پرآسمان * از آنكه فر تو هم فر آفتاب \r\n\r\n","description":"","footnote":"","page_name":" 1090 ","page_number":398},
  {"content":"\r\n\r\n يعنى پدرم آن داناى شادكام * يعنى پدرت آن داراى كامياب\r\nطغراى نامه‌اش آن نام نامور * گر منكرى از آن اينك كشن كتاب\r\nنامش ازو بماند تا روز واپسين * هم ماندت ز من تا موقف حساب\r\nدوشيزگان طبع گردش چو نامزد * كابين او فشاند او نيز زر ناب\r\nبشتافتم چو من زى شيمهء پدر * بشتاب نيز توزى رسم جد و باب\r\nز انبوه وام‌خواه دارم به سال و ماه * جسمى قرين تب جانى قرين تاب\r\nچون مهر زرفشان در بام درگهم * محراب خاص و عام ملجاى شيخ و شاب\r\nاين خواندم درود آن آردم نماز * اين گيردم عنان آن بوسدم ركاب\r\nدستم به روى چشم چشمم به روى پاى * اين را گه سؤال آن را گه جواب\r\nيكسر دوان‌دوان چون سايه‌ام ز پى * با خاطر پريش با حالت خراب\r\nگويم به شام صبح رانم به صبح شام * آن رنگ و ريو ليك بىرنگ دان تر آب\r\nدر كار من شكست مپسند اى ملك * بايد درست داد زين خدمتم جواب\r\nتا خرگه فلك ستوار بيستون * تا خيمهء سپهر در واخ بىطناب\r\nخرگاه جاه تو بر باد ز آسمان * صبحش زرين ستون مهرش زرين طناب \r\n\r\nو له ايضا\r\n زلفت به روى چهر چو بر ماه مشك ناب * چهرت به زير زلف چو در شام آفتاب\r\nاز لعل شكرين و ز گيسوى عنبرين * هم عنبرت در آتش و هم شكرت در آب\r\nماه است عارض تو و در دل مرا كلف * مهر است چهره تو و در چم مرا سحاب\r\nاز چشم اشكبار و ز آه شررفشان * گاهى حريق آتش و گاهى غريق آب\r\nتا ناقد غم تو شدم در دكان عشق * از ديده سيم دارم و از چهره زر ناب\r\nدر حلقه‌هاى زلف تو دلهاى عاشقان * چونان چكاو كند كه در چنگل عقاب\r\nكيهان فروگرفت جهانتاب حسن تو * چون سرفشان حسام جهانبان كامياب\r\nاى خسرو زمان كه به عهدت ز خون باز * چنگال كبك و تيهو پيوسته در خضاب\r\nنيلى به چهر جاه تو اين نيلگون سپهر * خالى بر وى رأى تو اين روشن آفتاب \r\n\r\n","description":"","footnote":"","page_name":" 1091 ","page_number":399},
  {"content":"\r\n\r\n\r\nايضا در مدح خاقان صاحبقران\r\n دوش ذكرى ز دورى احباب * بود ورد زبان ربودم خواب\r\nكه حبيبم به خواب رخ بنمود * چه رخى آفتاب عالم‌تاب\r\nدست سيمين او ستون ز نخ * بر به گلبرگ مىفشاند گلاب\r\nچون حريقى نشسته در آتش * چون غريقى فتاده در گرداب\r\nگفتمش گريه‌ات ز دورى كيست * گفت نامم به ناله گاه جواب\r\nگفتمش آن منم سرود كه خير * گشتم از اين سخن قرين عذاب\r\nروى او سرخ بود و جسم سمين * نه رخش زرد و تن چو تار رباب\r\nگفتمش جان من چنين بمسوز * گفتمش رخ ز من چنين بمتاب\r\nاز چه بر ابروان فكندى چين * از چه از زلفكان گشودى تاب\r\nدر برآوردمش چنان دلتنگ * برگرفتم ز روى يار نقاب\r\nگفتمش از فراق روى تو رفت * از رخم رنگ و از توانم تاب\r\nتكيه كن بر عصاى وصل و برو * از طبيبى طلب نما جلاب\r\nسر زلف مرا به ياد آور * گر بگويد ز صندل آر خضاب\r\nنوش لعل مرا به خاطر آر * ور سرايد عصارهء عناب\r\nروى بر خاك پاى شاه بساى * كز رياست دهد طبيب جواب\r\nراد فتحعلى شه غازى * كه شد آباد ازو جهان خراب \r\n\r\nو له\r\n بوى سر زلف تو مگر عنبر نابست * كز او دل مجروح مرا در تب‌وتابست\r\nبيدار من از هجر تو و آه كه وصلت * فرخنده مثاليست كه در پردهء خوابست\r\nاشك من و بنيان زمين خانه و سيلست * آه من و اركان فلك باد و حبابست\r\nتا چند جفا مىكنى اى شوخ كسى را * كز جملهء خدام ملك‌زاده حسابست\r\nهرگه شود تخت‌نشين عرش و سرو شست * هرگه كه شود باره گزين ضيغم و غابست \r\n\r\n","description":"","footnote":"","page_name":" 1092 ","page_number":400},
  {"content":"\r\n\r\n\r\nدر مدح خاقان مغفور رحمة اللّه عليه\r\n خيره شد چشمم به چهر مهرسارت * تيره شد روزم ز زلف بىقرارت\r\nمشربهء جانها دو لعل نوشخندت * سلسله دلها دو زلف تارتارت\r\nفتنهء جنت‌رخان هورسوزت * آتش كوثر لبان هيرسارت\r\nدر خرام و در نگه كى هم سرآيد * آهوى دشتى و كبك كوهسارت\r\nبىشكيبم از دو چشم پرفريبت * بىقرارم از دو زلف بىقرارت\r\nدجله‌هاى موج‌زن اندر كنارم * تا كه گردون دور كردم از كنارت\r\nمى نخواهد رفت پا الا به كويت * مى نخواهد گشت جان الا نثارت\r\nبرندارى از ميان رسم جفا را * نى خبر ما ناز عدل شهريارت\r\nداور كشورستان فتحعلى شه * اى هماره دولت فرخنده يارت\r\nمستهء مار خدنگ افراسيابت * طعمهء مور پرنگ اسفنديارت\r\nدست دارى بر جهان بر دست خودنى * كان ببخشش نيست اندر اختيارت \r\n\r\nدر مدح ميرزا ابو القاسم قائم‌مقام گويد\r\n ابو القاسم اى آنكه هر صبح و شامت * فلك چهره سايد كجا بر به كامت\r\nكنوز زمين مضمر اندر بنانت * رموز زمان مدغم اندر كلامت\r\nقمر چيست مسرع تنى بر به بومت * زحل چيست چوبك‌زنى بر به بامت\r\nگهر ريزد از چه ز كلك نزارت * شكر خيزد از چه ز سحر كلامت\r\nچو قايم به ذات تو باشد هماره * سزد گر بزرگى كند احترامت\r\nبه وصفت همين بس كه ظل الهى * سزا ديد و برخواند قائم‌مقامت\r\nسخنهاى من هوش بخشاى جانها * همانا كه نوشيده‌ام درد جامت \r\n\r\nدر لغز و مدح خاقان خلد آشيان فتحعلى شاه\r\n چيست آن پولاد سر گرزه كه چار آن را پراست * هم دهانش در دم و نيش گزانش بر سر است \r\n\r\n","description":"","footnote":"","page_name":" 1093 ","page_number":401},
  {"content":"\r\n\r\n گوهرش باشد سه ضد آن مار يكسر اين شگفت * كاژدهاى دوسرش نام و دو آن را گوهر است\r\nز اخشيجانست و هردم در بسايط راه جوى * از مواليد است و هردم بر سپهرش معبر است\r\nآنكه خرق و التيام از آسمان ممنوع گفت * گو ببين زين صدهزارش روزن اندر پيكر است\r\nزو نه در معراج جسمانى توان چون و چرا * كاين به معراج پيمبر هم دليل ديگر است\r\nچيست دانى مستدل بر اين نهان راز شگفت * از پى دين بيلك شاهنشه دين‌پرور است\r\nبارگى در زير رانش خواجهء پيك‌نظر * گفتيى آذرگشسب اندر فراز صرصر است\r\nمه ركاب و اختران هرا و گردونش جليل * كهكشان تنگ و ستامش مهر و پروين پرگراست\r\nهركه را خوانند شاهش آن نه همسنگار تست * چشم دارد ليك بينايى كجا با عبهر است\r\nهر دو چرخند اين يكى چرخه يكى چرخ فلك * دور اين از زال و گردانندهء آن داور است\r\nهر دو شمسند اين يكى شمسه يكى شمس سپهر * اين همى در چنبر كاخ آن به چرخ چنبر است\r\nهر دو مرغند و بسيج هر دوان از چارگى * شومى اين را در پى است و شاهى آن را در پراست \r\n\r\nدر جواب قصيدهء مرحوم ميرزا تقى علىآبادى و ميرزا ابو القاسم گويد\r\n مى نوش كه بر سر روش چرخ سريع است * گر وصل ربيعى نبود فصل ربيع است \r\n\r\n","description":"","footnote":"","page_name":" 1094 ","page_number":402},
  {"content":"\r\n\r\n گر شير به پستان سحاب اين نه شگفت است * بنگر به چمن طفل نباتات رضيع است\r\nبى روى تو گر نوش بنوشم ز كف حور * سوگند به روى تو كه آن سم نقيع است\r\nگويند به جيحون نتوان نقش زد از چه * بر ديده درم از تو بسى نقش بديع است\r\nاز طبع گرم شعر نه شيواى و نكو خاست * شنعت چه كنى بر من سر واده شنيع است\r\nدانا تقى و راد ابو القاسم كز فضل * آنند كه يك سخره شاه فصل ربيع است\r\nگفتند بدين قافيه نيكوى چكامه * هريك به مرادى كه ربيع است و سميع است\r\nكو درخور تشنيع بود دل نخراشم * زيراكه مرا عفو ملك‌زاده شفيع است\r\nدر بذل چو جابرش به ايوان بلند است * در رزم چو پادرش به ميدان وسيع است\r\nاندر دم دريا چو تكرير فسوس است * اندر دل گردون چو تصحيف ذريع است \r\n\r\nدر صفت خزان و مدح خاقان جنت مكان فتحعلى شاه\r\n جنبش صفرا مگر به طبع خزانست * كز اثرش سبز باغ در يرقانست\r\nباغ كنون گرنه زرد هشتى از چه * ناصيه در زعفرانش هندوسانست\r\nشاخ فشانده به راه ابر زر ساو * بيهده نبود كه ابر سيم‌فشانست\r\nكوه به باحور در بكسوت سنجاب * بس عجب اندر خزان بشرب نهانست\r\nسنگ زرين برنهاده چرخ به ميزان * سيم كشد ور نه از چه سيم عيانست \r\n\r\n","description":"","footnote":"","page_name":" 1095 ","page_number":403},
  {"content":"\r\n\r\n فصل خزان را بمان به وصل نگارم * مژده‌يى آور كه فرودين من آنست\r\nگو به لب جود و روز لاله نرويد * دو رخ او بنگرم كه لاله‌ستانست\r\nهم برخش گلشنى ز سنبل و سورى * بينم كايمن ز تندباد خزانست\r\nسورى و سنبل كسى به سرو نديده * خاصه به سروى كه بذله‌گوى و چمانست\r\nبلبل گر در خناق آمده غم نيست * بلبله در بزم نغمه‌اش به زبانست\r\nگاو زرين به كه در رعافش اجازت * ز آنكه دل از غم به آفت خفقانست\r\nخيز و به شادى بريز خون قنينه * بسرا كاين خون خصم شاه جهانست\r\nداور كيهان خداى فتحعلى شاه * آنكه ز شاهان دهر باج‌ستانست\r\nمجمر بزم تو را نجوم شرار است * مطبخ جود تو را سپهر دخانست\r\nسفتهء تير گزينت شير عرين است * سودهء گرز گرانت پيل دمانست\r\nرنگ گوان تن‌به‌تن به پشت گوزنست * هوش سران سربه‌سر به سايهء جانست\r\nاشك ز بيم تو بر به چهرهء گردان * نه سختى آن دم ز راه گاه گشانست\r\nمىرسد از چارسو بدائع مضمون * هرگه دستم به خامهء دو زبانست \r\n\r\nو له ايضا فى المدح\r\n باد نوروزى نقاب از چهرهء گل برگرفت * بوستان را از دلارا نقش در زيور گرفت\r\nكوه را از لالهء نعمان سراپا لعل ساخت * دشت را از نرگس فتان به سيم و زر گرفت\r\nاز گل و از سوسن و از سنبل و از ياسمين * باغ و راغ و كوه و صحرا رونق ديگر گرفت\r\nسوسن آزاد را اندر خلال لاله بين * چون سياوش كان به ايمان جاى در آذر گرفت\r\nاز پى اثبات فصل فرودين در بزم شاه * شاخ از گلهاى رنگين بر به كف محضر گرفت\r\nاز دهان توب و از زنبوره راه چرخ پيش * بس سيه‌ماران و زنبوران آتش پر گرفت\r\nهركه رخ آراست از گرد رهش زيور ربود * هركه سر بنهاد بر خاك درش افسر گرفت\r\nمور تيغش جايگه در گردهء طغرل گزيد * مار رمحش خوابگه در سينهء سنجر گرفت\r\nتن ز گرز قارنى در پيش قارون جا گزيد * جاز تير آرشى بر شاخ عنقا پر گرفت\r\nاز فنا كردم سؤالى بر به كف خنجير برد * از اجل راندم حديثى از ميان خنجر گرفت \r\n\r\n","description":"","footnote":"","page_name":" 1096 ","page_number":404},
  {"content":"\r\n\r\n يك‌تن از گندآورانش از دودم تيغ بران * روم و هند و كابل گر گنج و كالنجر گرفت \r\n\r\nايضا فى المدح حشمت الدوله\r\n عشقبازان چو حديث از شب هجران آرند * دست اندر خم آن زلف پريشان آرند\r\nاز گل چهرش و از سنبل پيچان زلفش * صفحه را رشك بهار آفت بستان آرند\r\nتوده‌توده به ورق عنبر سارا ريزند * دسته‌دسته به طبق سنبل و ريحان آرند\r\nنقش لعل لبش ار جاى گزيند در چشم * عاشقان چشم همه چشمهء حيوان آرند\r\nباغبانان ننشانند دگر سرو به باغ * ديده گر باز بدان سرو خرامان آرند\r\nتشنگان رشتهء اميد درآويخته‌اند * تا برون آب از آن چاه زنخدان آرند\r\nدستها سوى گريبان رود از مشتاقان * نظره‌يى چونكه بدان چاك گريبان آرند\r\nتقى را دو ابو القاسم آن شخص هنر * كه گه گفت گهر بيش ز عمان آرند\r\nيكسر كلك اگر بر به فلك بفشانند * نه فلك سربه‌سر آموده ز كيوان آرند\r\nوقت انشاى سخن از سخن نغز و بديع * گره اندر نفس صابى و حسان آرند\r\nرخنه آرند چو تير ملك اندر دل خصم * از سخن خلق دل ار سخت چو سندان آرند\r\nشاه آزاده ملك‌زاده حسين آنكه ز فخر * جبهه بر خاك درش قيصر و خاقان آرند\r\nبنهد پاى چو در پهنه و گيرد سرپاش * سركشان سر چو كشف در تن پنهان آرند\r\nآن زمانى كه سواران تو در پهنه ز تيغ * دشت از خون عدو كان بدخشان آرند\r\nمور در مار فشانند همى در ميدان * بر تن خصمان جرارهء پران آرند \r\n\r\nو له ايضا در مدح ظل السلطان\r\n صبحدم بخت جوان بر بر خم در بگشود * از درم با دوجهان ناز درآمد مقصود\r\nچهر در زير دو زلفش شده پيدا گويى * روز نوروز خود از طرهء شب روى نمود \r\n\r\n","description":"","footnote":"","page_name":" 1097 ","page_number":405},
  {"content":"\r\n\r\n زلف در مجمرهء چهرش با دل مىگفت * نه بساييد و بسوزيد دگر عنبر و عود\r\nنرم سوهانى بر گرد رخ آورده ز خط * وه چه سوهان كه از آن زنگ غمم را بزدود\r\nسرش از شرم به پيش و لبش از گفت خموش * نگهش در به زمين و عرقش بر بخدود\r\nگفتم اى خرمى بزمم غم از چه خورى * چون به گلزار رخت سبزهء خط حسن فزود\r\nنگران آمده خلقى به بهار رخ تو * جان سپند آورمت دور ز تو چشم حسود\r\nلبش از اين سخنان شاد و درافشان آمد * چون كف راد شهنشاه جهان درگه جود \r\n\r\nو له\r\n آن پريچهره به رخسار نكو زلف گشود * يا كه دارد به سر مجمرهء آتش عود\r\nبر سر گنج گهر حلقه زده مار سياه * ياد خانى كه به پا خاست ز نار نمرود\r\nساخت هاله بر گرد مه از مشك طرى * يا كه از مجمرهء مهر به پا خاسته دود\r\nخود كمنديست كه انداخته بر گردن مهر * يا كه اندر بر حورى شده درع داود\r\nنى بود خام خم اندر خم شهزادهء راد * ظل سلطان كه كشد چرخ برين را بفرود \r\n\r\n","description":"","footnote":"","page_name":" 1098 ","page_number":406},
  {"content":"\r\n\r\n پور داراى جهان فتحعلى شاه جوان * آنكه در جرك ايازيش هزاران محمود\r\nچون تن خسروى آن بچه در آهن و درع * چون سر پهلوى اين بچه در رويين خود\r\nچرخ گويد به زمين كاينت آثار قيام * خاك راند به فلك كاينت آيات قعود\r\nفتنه آن ران نه بدورست مگر در چم يار * ناله اين را نه به عهد است مگر در رگ رود\r\nآن زمانى كه برآيند به ارغون با كبر * آن زمانى كه درآيند به ميدان با خود\r\nاز سم توسنشان بر به فلك تارى گرد * از دم صارمشان در به زمين جارى رود\r\nبامدادى چو سر از بستر يازيدم مهر * از پس سرد نفس چهره بدرگاهم سود\r\nگفتمش هان چه كسى گفت يكى دل تفته * كه ز جور ملك از دودهء او برشده دود\r\nرخ ترش كردم كاى تب‌زده اين هذيان چيست * زين سيه گفت تو بدنام شوى من مردود\r\nگفت ما ناخبرش نيست زهى بىخبرى * كه به دريا و بكانش چه ستم رفت ز جود\r\nآتشم چون نفتد در تن و افغان در دم * زاده زين دو پريشان نه مرا آمد رود\r\nقدردان نيست درين ملك اگر چه دانم * راست گفتيست كه لوزينه به سيرم آلود \r\n\r\n","description":"","footnote":"","page_name":" 1099 ","page_number":407},
  {"content":"\r\n\r\n ماكيان را بودى مخلب و منقار و ليك * صيد را مخلب و منقار ببايد چون مود\r\nاز خراطين وز خروب كسى خواست پرند * كرم بايست ز ابريشم و برگش از تود\r\nهر شبان را نشود چوب به كف جادو خوار * بايدى دست كليم اللّه و امر معبود\r\nكى معطر شودش مغز كسى كاردبيد * بر سر مجمره و زان طلبد نكهت عود\r\nمن كه بودم به جهان مشتى بىقدر خزف * كه از آن هيچ ز راهى نتوان بردن سود\r\nاينك از ابر عطاى ملك ملك‌آرا * تا فلك از سخنم عقد لآلى منضود\r\nبه فرازندهء چرخ و به فروزندهء مهر * به نهان‌آور غيب و به عيان ساز شهود\r\nبه سبك باد بزان و به سيه‌خاك گران * به گزان نار حريق و بروان آب كبود\r\nبه زمين و به زمان و بدرنگ و بشتاب * به نحوس و بسعود و بفراز و بفرود\r\nبه مسيح و به كليم و بخليل و به صفى * به سليمان و به داود و به هارون و يهود\r\nكاندرين دير كهن نيست چو من سخته سخن * از عدم تازه مگر همسرم آيد بوجود\r\nخواست نساج ازل بافد منسوج تنم * گفت را كرد در آن تار و سخن در آن پود \r\n\r\n","description":"","footnote":"","page_name":" 1100 ","page_number":408},
  {"content":"\r\n\r\n\r\nدر صفت عمارت و باغ دلگشا و مدح خاقان مغفور\r\n اى دلگشا به بال كه امروز روزگار * كامت برآورد ز چه از ظل كردگار\r\nخلدى تونى حديقه چرا ز آنگه داردى * در هريك از قصور تو حورىوشى قرار\r\nهريك چو آهويند و به نيرنگ غمزه‌يى * از چشم آهوانه بود شيرشان شكار\r\nمشكين كمند هريك شان بند پاى دل * چاچى كمان هر تنشان قصد جان زار\r\nريزد ز خنده‌شان شكر هند تنگ تنگ * بيزد ز بذله‌شان نمك مصر باربار\r\nگل‌فام كرده پرتوشان كاخ راستام * گلزار كرده پيكرشان شاه را كنار\r\nباشد بنايشان اثر بلبل سحر * باشد به پايشان روش كبك كوهسار\r\nاى باد مهرگانى هرگز به دو موز * اى ابر نوبهارى دايم درو ببار\r\nاى رشحهء مطر تو دران نقشها بزن * اى نفخهء صبا تو در آن بويها بيار\r\nاى برق جلوه‌يى و زوايد ازو بسوز * اى باد جنبشى و رياحين ازو برآر\r\nاى خاك مضمر است به خاكت گل بهشت * اى باغ مدغم است برايت گل بهار\r\nگفتى كه ضيمران به كنار جداولت * خطى است تازه رسته بگرد عذار يار\r\nچون شوخ دلبرى كه بگرد رخانش زلف * رخسار سرخ‌گل به ميان بنفشه‌زار\r\nگلها ز يكديگر رخ نيكو بتافتند * گويا بناز تافته از هم دو غمگسار\r\nبرگ شكوفه ياسره سيمى كه دست چرخ * هردم بپاى خسرو گيتى كند نثار\r\nظلى ز فر چتر تو اين نوربخش مهر * نيلى بچهر جاه تو اين نيلگون حصار\r\nداهى است آسمانش اگر بخت تو سليل * خاليست آفتابش اگر رأى تو عذار\r\nزايد ز اژدر دوسرش مار چارپر * با هم دو حوت پنج سرش چون شويد نار \r\n\r\nدر مدح شجاع السلطنه و تهنيت فتح خراسان\r\n كه را هردم نهد گردون گردان بر به پايش سر * جهاندار معظم آنكه گردونش كمين چاكر\r\nبه كف ابر و به دل دريا به قد سرو و به رخ بيضا * به رخ خضر و بدم عيسى به تن تنين بغو تندر \r\n\r\n","description":"","footnote":"","page_name":" 1101 ","page_number":409},
  {"content":"\r\n\r\n به ايوان جان روحانى به ميدان فتح يزدانى * به طينت نور سبحانى به صورت باغ بن آذر\r\nقضا را گو به كامش شو كه هان پايست و هين خنجك * قدر را گو برايش رو كه هين مشت است و هان خنجر\r\nدهان بگشايد از زخم پرنگش تودهء غبرا * شكم برد ز دد از سهم خدنگش گنبد اخضر\r\nنديدى از دم تيغ كه شد در دشت كافر دز * ز خون كافران تيره‌دل درياى پهناور\r\nنديدى گرد تارى را دواسبه بر فلك موكب * نديدى مرد كارى را دو بهره بر زمين پيكر\r\nنديدى كز دم تنين تندرغو چسان آمد * هوا پرمار تارى تن زمين پرمور آتشگر\r\nنديد است و نبيند يك پسر در قرنها چون تو * نه هرگز هفت‌گون آبا نه هرگز چارگى مادر\r\nميا در سر كه در چهره ز نوشين گفت شه كآرد * براى آزمون خلق سختى بر رسل داور\r\nيكى اندر چه تارى يكى در اشكم ماهى * يكى آشفته از دريا يكى آسيمه از صرصر \r\n\r\nدر صفت تخت و بارگاه گويد\r\n زهى تخت كيان كز فر داور * ز چرخ افراشتستى پايه برتر\r\nخديو شش‌جهت فتحعلى شاه * كه رويش آفتاب هفت كشور\r\nبه تخت آسوده و ز بيدار بختش * ببسته خواب رخت از چشم قيصر\r\nكمانش كو بخم چون پشت عاشق * كمندش كو به چين چون زلف دلبر\r\nازين بر ديدهء اجرام زوبين * از آن در گردن افلاك چنبر \r\n\r\n","description":"","footnote":"","page_name":" 1102 ","page_number":410},
  {"content":"\r\n\r\n به بزم خلدسانش چرخ ساقى * فروزان مهر و مه صهبا و ساغر\r\nبپاى تخت چرخ‌آساش بر پاى * بتان سرو قد ماه منظر\r\nرخانشان غيرت باغ براهيم * لبانشان آتش آب سكندر\r\nبه حقه رشته‌رشته لعل ناسود * بطره طبله طبله مشك اذفر\r\nرخان تشويرزن بر باغ نسرين * لبان انگشت‌كش بر تنگ شكر\r\nهمه طوطىسخن تورنگ‌رفتار * همه آهونگه طاووس‌پيكر\r\nبتابان چهر هندوى حيل كار * به رخشان مهر جادوى فسونگر\r\nيكى در زنگ لعبت باز زنگى * يكى در خلد ايمان خواه كافر\r\nلبان لعلشان چون چشمهء نوش * در آب خضر نار پور آذر\r\nببين بر چهرشان چين سر زلف * تو گويى بر به چين افتاده عنبر\r\nتناتن شاه را مولا و برده * سراسر شاه را لالا و چاكر \r\n\r\nدر صفت شكارگاه خاقان صاحبقران نور اللّه مرقده\r\n صبحدم چونكه برآوردم سر از بستر * بخت آمد ببرم شادان يعنى دلبر\r\nاز رخش گوى و بين با همه كيهان از مهر * از لبش گوى و بيندا همه گيتى به شكر\r\nبه قمر هشته يكى صفر و سرايدش دهان * بسرين بسته يكى موى و بخواندش كمر\r\nهيچ ديدستى طوبى ثمر آرد جنت * بين به طوبى قدش جنت آورده ثمر\r\nكس شنيدستى آهوى كند شير شكار * غير آهوى دو چشمش كه بود شير شكر\r\nضيمران دسته كند هردم كاينم گيسوى * نسترن توده كند هزمان كاينم پيكر\r\nناز تا بينى در طرز خرامش مدغم * سحر تا جويى در رسم نگاهش مضمر\r\nسنبل و ياسمن آورده كاين چهره و موى * سوسن و نسترن آورده كاين طره و بر\r\nآفتابى كه كما هى نتوان ديد تو را * ور نه بستيم چرا بر برخت راه نظر\r\nهندوى خال تو را در لب ديدم گفتم * بس شگفتى كه كند هندو جا در كوثر\r\nدر سرايى كه رود باد ز زلف جانان * در وثاقى كه شود ذكر ز موى دلبر\r\nكوفتن مشك بود بيهده اندر هاون * سوختن عود بود بيهده اندر مجمر \r\n\r\n","description":"","footnote":"","page_name":" 1103 ","page_number":411},
  {"content":"\r\n\r\n باد انباشته كيهان را از مشك طرى * مگرش در خم گيسوى تو افتاده گذر\r\nيا به خاك در دارا گذر آورد كه شد * بوى جان‌پرور آن آتش مشك اذفر\r\nقهرمان فتحعلى شه كه ز بران تيغش * خواب در چشم مهان گرد به دو كحل سهر\r\nتير در شستش تا جان نگرى گشته هدف * تيغ در دستش تا تن نگرى گشته سپر\r\nرفت فرمان قدرسان بكهان و بمهان * ساز نخجير كه آرند مهيا يكسر\r\nآن يكى چرخ بزه برد چو قد عاشق * آن يكى خام به چين هشت چو زلف دلبر\r\nمور افشاند يكى در دهن آهن مار * تا كه جراره آرد ز دهان آتش پر\r\nدر همه‌شب بغنودند و سرودند همه * زورق چرخ همانا كه فكنده لنگر\r\nاى شب تيره فلك روز تو آرد واژون * چه شبستى كه ز دنبال تو را نيست سحر\r\nشاه را عزم شكار است و چمى آهسته * اى شب تيره بپو كوه بسفتت اندر\r\nز آن شب تيره شكايت به زبانشان زين‌سان * تا برافكند ز رخ پرده عروس خاور\r\nاز غلامان گران توش فزون از اجرام * از وشاقان زره‌پوش فزون از اختر\r\nبرنشستند همه بر زبر خنگ و شدند * سوى برتر ز فلك يعنى دارا را در\r\nشيرسان شاه ز آهو پا آهنگ نمود * گشت همچون جم بر كوههء ديويش مقر\r\nشه رخ آورد به نخجيرگه و از پس‌وپيش * بانگ چاووشان برشد به سپهر اخضر\r\nهمه چون برق فروزان و به كف سرد آتش * همه چون رعد خروشان و به تن گرم آذر\r\nاندر آن پهنه يكى چرخ عيان گشت ز گرد * اخترش پرسنان مهرش ماه اختر\r\nآن يكى مسته به شهباز چشاندى در دشت * وان يكى جره به تيهوى پراندى به كمر\r\nبهرهء تيغ ملك بس‌كه شدى گور و گوزن * دشت را گفتى انباشت به مرگ احمر\r\nناگهش جوق غزالان‌بسم باره همى * سر بسودند و شدندى همگان پوزش‌گر\r\nكاين خطا باشد در عهد تو اى ملك‌آرا * كاين جفا باشد در دور تو اى مهرافسر\r\nگرگ درنده‌اى اى دادگر شيرشكار * بر رخ ما همگان بسته ره آبشخور\r\nموى در چرمش آزرم دهد بر زوبين * كاز در كامش انگشت كشد بر نشتر\r\nدهنش تيره مغاكيست كه بر اطرافش * كوفته دست فنا مانا تير و خنجر\r\nگفت ناورده به پايان كه ز تارى دل گرد * شد پديدار همان جانور شيفته سر \r\n\r\n","description":"","footnote":"","page_name":" 1104 ","page_number":412},
  {"content":"\r\n\r\n حمله آورد ز خاصان ملك سالارى * تا كه از خنجر جان‌سوزش دريد جگر\r\nهركه پايش بجز از رأى تو اينش پاداش * هركه كامش بجز از گام تو اينش كيفر \r\n\r\nدر تهنيت يكى از فتوحات دولت خاقان مغفور گويد\r\n شه اندر گوشهء ايوان رسيد از درد و تن مويان * سرودند از ره خوارزم آمد لشكرى بىمر\r\nهمه ديوان ديوانه مسمر ترسشان چهره * همه غولان بيغوله منفخ خيكشان پيكر\r\nهمه با ناچخ دهره همه درندهء زهره * همه از خير بىبهره همه خود مظهرى از شر\r\nهمه در چنگشان چرخى كه از چا چست و محكم‌پى * همه در شصتشان تيرى كه از تو راست و آهن سر\r\nهمه بادى كه تأثيرش فنا ليكن به تن تنين * همه ابرى كه بارانش اجل ليكن بغو تندر\r\nهمه برسان جراره به جان چون تيره تن خاره * اجل در دستشان ياره فنا در نايشان پرگر\r\nهمه اندر زنخشان موى گو ز هندوى پرور * همه اندر رخانشان رنگ كان كهربا پرور\r\nهمه بر ديو چون . . . ولى چنگالشان خنجك * همه بر باد چون دودى ولى دندانشان خنجر\r\nبه پايان گفت او چون شد ملك آمد به خميازه * چو شير گرسنه كايد غزالى چندش اندر بر\r\nبه ناگه صيحهء سنج و غريو گاودم برشد * وزان افتاد مرشير فلك را لرزه در پيكر \r\n\r\n","description":"","footnote":"","page_name":" 1105 ","page_number":413},
  {"content":"\r\n\r\n چو برشد ويلهء ناى سوم از شير رزم‌آرا * به پروين شد پر خود و باختر شد مه اختر\r\nبه يارى خواند يزدان را و ران افشرد يكران را * گرفت آن آفت جان را شد اندر قلب آن لشكر\r\nاجل در طرف آن صحرا ز خجلت چشمش اندر پا * فنا از هول آن صحرا ز حيرت دستش اندر سر\r\nبه هر سو ديدمى شيرى به زير آورده خنزيرى * برد خندان چو نخجيرى سر ناپاكش از پيكر\r\nتل از لعل مجرد پرشده از تارك بىتن * بپاى دار دارا نظره‌يى گر نيستت باور \r\n\r\nمطلع ثانى در تغزل و مدح شاهزاده شجاع السلطنه\r\n به ياوران يكاد و نشره كن اى خامهء ششتر * بر اين ماه پريچهره بر اين مهر نكومنظر\r\nختن اندر ختن نافه تو را در دلربا گيسو * چمن اندر چمن نسرين تو را در جانفزا پيكر\r\nاگر زان زلف چون سوسن شميمى در مشام من * نسايم مشك در هاون نسوزم عود در مجمر\r\nبنازم نازنينى را كه بر رو زلفكان دارد * به صورت همچو جراره به خاصيت چو سيسنبر\r\nتو اى طوطى زبان خامه مرا گرمى هنگامه * ز چنگ آرم درين نامه چو آهو نافهء اذفر\r\nكند كار كديور صارمش در پهنهء هيجا * اگر نبود كديور از چه آرد لالهء احمر \r\n\r\n","description":"","footnote":"","page_name":" 1106 ","page_number":414},
  {"content":"\r\n\r\n بهشتم آسمان با شير درع هفت تو گردون * چو آرد چار پى افعى گه كين در سه پى اژدر\r\nملك بر پشت زين رمحش نداند درع و پيراهن * كيا درگاه كين تيغش نخواند مغفر و معجر\r\nچو آن سرپاش گرز فربه و لاغر بلارك را * ملك آرد به كف هنگام كين چه فربه چه لاغر\r\nتو را چون آورم همسنگ با آن كش خز و قاقم * به گاه پويه زير گام باشد خنجك و خنجر\r\nكجايى همسر آن كز نگاه مهر خونين‌دل * تو خود در خون كشى درگاه كين كيهانى از لشكر\r\nهمه در پرنيان تنشان همه رخسارشان سورى * نه از اين رنجشان بر تن نه از آن در زكام اندر\r\nتو در برف و تو در باران تو در دشت و تو در عمان * ندانى خلد با نيران نخوانى زهر با شكر\r\nهمه در عبقرى ديبا همه خارايشان خارا * همه با ماه هم‌بالين همه با مهر هم‌بستر\r\nتو را مشت آمده پتك و تو را دل آمده سندان * تو را تن آمده روى و تو را موى آمده خنجر\r\nهمه پا بست و آزاده همه سرمست و دلداده * يكى از ريدك ساده يكى از بادهء خلر\r\nتو شكنى ترك تركان را به خونشان چنگ آلايى * تو را در جام آن باده تو را در چنگ اين ساغر\r\nهمه از باد نوروزى برو پرچين به كين‌توزى * به كف دستارى از تو زى كه بر موشان غبار اندر \r\n\r\n","description":"","footnote":"","page_name":" 1107 ","page_number":415},
  {"content":"\r\n\r\n تويى بر رخش آهن سم كه گويى چرخش اندر دم * فناى ديو خو مردم به كف رمحيست جوشن‌در\r\nهمه سر كنگبين آرند اندر بلغم و صفرا * تو در سودا كه ريزى خون همى از مؤمن و كافر \r\n\r\nو له ايضا فى المدح\r\n چو گيسوى شوخ مرا تاب اندر * تن و جان رهين تب‌وتاب اندر\r\nبه موى ميان بسته سيم‌سرين را * به زلزال گويى كه سيماب اندر\r\nكسى را كه سوداى عشق تو در سر * كجا بر به بيننده‌اش خواب اندر\r\nبگفت شكر زاى تو مضمر ستى * نشاطى كه با بادهء ناب اندر\r\nبه لعل گهربار تو مدغمستى * فروغى كه با لعل خوشاب اندر\r\nتن ناتوان من و عشق جانان * چو نورسته شاخى بلبلاب اندر\r\nخروشد دل از جورت آرى خروشد * به بربط چو آسيب مضراب اندر \r\n\r\nو له ايضا\r\n ثروت آسگونش فضلهء كف * چنبر آسمانش حلقهء در\r\nروشنان از غبار درگه او * چون چراغى كه در ره صرصر\r\nآن زمانى كه گرد از دو سپاه * سرمه بينى به چشم هفت اختر\r\nچون برآيد به چار كامه ز كين * بر به كف آورد سه پى اژدر\r\nشير سردابه شير درنده * پيل گرمابه پيل گردون‌فر\r\nاز فشافاش بيلك پران * موى گردان به تن شود خنجر\r\nاز چكاچاك خنجر بران * بيم دلها زند به جان نشتر\r\nهر طرف بگذرى شكسته عظام * هر طرف بنگرى كفيده جگر\r\nزير ران مديحت آوردم * بارهء كبك‌سير و شاهين‌فر\r\nراست رو كژ نگه سرين فربه * تيز پوكم عنان ميان لاغر \r\n\r\n","description":"","footnote":"","page_name":" 1108 ","page_number":416},
  {"content":"\r\n\r\n هم تنك‌چرم و هم قوىستخوان * هم سبك‌سير و هم گران‌پيكر\r\nبا چنين رخش بادپا ماندم * پهنهء مدحت تو را مضطر \r\n\r\nو له ايضا\r\n چه افسونيست اندر بابلى چاه زنخدانش * كه دل هاروت‌سان با صد فسون مايل به زندانش\r\nاگر ياقوت رمانى نديدى لعل نوشينش * اگر لؤلوئى عمانى نديدى در دندانش\r\nنديدستى اگر مار سيه پيچان به ماه اندر * ببين پيچان به ماه‌چهر زلف اژدهاسانش\r\nلبش را ديدم و خال سيه با خويشتن گفتم * كه اين هندو مسخر آمده ملك بدخشانش\r\nاگر آهن كنى تن را ببرد تيغ ابرويش * و گر سندان كنى دل را بكاود تير مژگانش\r\nنمك گويند با شكر نياميزد كسى بنگر * شكر چون با نمك آميخته اندر نمكدانش\r\nلبى چون غنچهء خندان رخى چون لالهء نعمان * نكوتر زين دو زلفى خم به خم چون خام خاقانش \r\n\r\nو له\r\n ويحك اى چوق غزالان كه شه از پشت پلنگ * شيرسان آورد اينك سوى نخچير آهنگ\r\nبا غزالان پرىپيكر ريبال شكار * با نهنگان پلنگ‌اوژن تنين آهنگ\r\nزلفكان بر رخشان غيرت تاتارى مشك * خم به خم چون خم خام ملك چرخ اورنگ\r\nجان هدف سازيد اندر سر سوزنده سنان * تن سپر آريد اندر دم برنده پرنگ\r\nجان فشانيد به تيغ ملك و دشت كنيد * همه چون سينهء شاهين و چو پرتو رنگ \r\n\r\n","description":"","footnote":"","page_name":" 1109 ","page_number":417},
  {"content":"\r\n\r\n دادگر فتحعلى شاه كه خاك در او * شده از بوسهء شاهان چو نگار ارتنگ \r\n\r\nدر تعزيت و مرثيهء والد ماجد خود فتحعلى خان ملك‌الشعراى كاشانى\r\n كرديم اى چرخ اشك سرخ به دامن * برق فنا افتدت به كشته و خرمن\r\nشخص سخن را كز اوست عاقله در واى * واى كه برديش زير خاك سيه تن\r\nزين غم جانسوز اى سپهر جفاكار * اردى عمرم رسيد از تو به بهمن\r\nاز بن هر مويى از جفاى تو خيزد * روز و شبم صدهزار مويه و شيون\r\nزهر فنا را تنم چو شهد در ارمان * چون دل خسرو براى شاهد ارمن\r\nاز ستم اى كينه‌توز چرخ مشعبد * روى من آمد زرير و اشك چو پرون\r\nهور تو را تيره آورم ز يكى آه * هير فروزى مرا به مجمرهء تن\r\nپس به كمنديت بازوان توانا * سخت ببندم به كامهء دل دشمن\r\nزخم زنم بر تنت فزون ز ستاره * زان سپس آرم تو را بدار شه آون\r\nفخر ملوك زمانه فتحعلى شاه * آنكه پناه جهان بدين و بديدن \r\n\r\nدر مدحت خاقان جنت مكان فتحعلى شاه قاجار طاب ثراه\r\n جسم كه را توان بستود به ز جان * دانا امير عهد داراى جم نشان\r\nدر رأى مستطاب در روى آفتاب * در موى مشك ناب در خوى خلدسان\r\nدستش گه سخا همدست آفتاب * تيغش گه وغا همخوى آسمان\r\nيك بذله از لبش مصريست از شكر * يك فضله از كفش گنجيست شايگان\r\nايوان ز روى او كاخى ز مهر من * ميدان ز تيغ او كانى ز بهرمان\r\nاى تو پناه ملك يعنى غلام شاه * در زير ران بيار هيدخ ز آسمان\r\nاز ماه نو ركاب هرا ز آفتاب * هم اختران جليل هم تنگ كهكشان\r\nبربند بر ميان يعنى بلاى سر * بگشاى از كمان يعنى فناى جان\r\nبدخواه شاه را يك‌تن ممان به‌جاى * از حد باختر تا ملك خاوران\r\nدر حجلهء عروس داماد چون شود * در دشت رزمگاه روآورى چنان \r\n\r\n","description":"","footnote":"","page_name":" 1110 ","page_number":418},
  {"content":"\r\n\r\n چرخ سه پى بدست تير گزين به شصت * اين اژدر دوسر آن گرزهء دمان\r\nاز پيكر عدو در خون گرم او * بس كوه آورى در بحر بيكران\r\nاى عندليب خيز بگشاى ناى خويش * بر راه خسروى زين طرف بوستان\r\nدر نامه در مدح آور ز كان طبع * از خامه مشك تر بفشان بزبرقان\r\nكس ديده در جهان سه مار يك‌دهن * كس ديده در جهان يك مار دو زبان\r\nوانگه به مدح شاه نوش آورد چو نحل * وانگه به خصم شاه نيش آورد گزان\r\nدانى چه باشد اين من بنده را قلم * دانى چه باشد آن من بنده را بنان\r\nدر اين شگرف شعر در اين شگفت بحر * هم در مديح شاه كلك آورم چمان\r\nفتحعلى شه آنك آمد به روزگار * اسكندرش غلام داراش پاسبان\r\nاين نيل رو سپهر اين تند پو نجوم * از مجمرت شرار از مطبخت دخان\r\nطوبى مثال قد جنت همال خد * در پاى تخت شاه بس ماه مهرسان\r\nكس ديده در جحيم جنت كند مقام * كس ديده در سعير طوبى شود روان\r\nطوباى دلنشين قدشان ميان دل * فردوس جان‌نشان خدشان ميان جان\r\nاز خامه مشك تر آورده عندليب * يا بار مشك را بگشاده كاروان\r\nآن دم كه آورم رخش سخن به زين * پس برجهانمش چون صرصر بزان\r\nمفلق هنروران بينيم در ركاب * خنديد شاعران يابيم در عنان\r\nتا اشهب صباح تا ادهم مساء * در زير ران دهر هستند رايگان\r\nصبح عدوى تو شام حبيب تو * چون موى نيكوان چون روى دل‌ستان \r\n\r\nو له ايضا فى مدح الخاقان\r\n چو خورشيد رخش سر برزند از چاك پيراهن * بينبايد به گل گردون ز خجلت مهر را روزن\r\nرخش با زلف مشك‌افشان خويش بر عارض رخشان * لبش با رشتهء دندان دلش در پيكر روشن \r\n\r\n","description":"","footnote":"","page_name":" 1111 ","page_number":419},
  {"content":"\r\n\r\n يكى بر ماه چون هاله يكى بر مهر چون پروين * يكى در لعل چون لؤلؤ يكى در سيم چون آهن\r\nدو چشمش نرگس فتان و لعلش غنچهء خندان * دو زلفش زنگى لعاب و خالش هندوى جوزن\r\nببين در روى نيكويش جهان اندر جهان سورى * نگر در زلف خوشبويش چمن اندر چمن سوسن\r\nمنور روى او را بين بهر تا بيش جان در تب * معنبر موى او را بين بهر تاريش دل آون\r\nبه زلفش باد تا آبى زد از خاك پى دارا * شكسته رونق عنبر دريده پردهء لادن\r\nجهان معدلت فتحعلى شه آنكه در كيهان * بود جيب ستم از سطوت او چاك تا دامن\r\nخداوندى كه طبعش تلخ دارد كام بر دريا * جهانبانى كه جودش سخت دارد كار بر معدن\r\nبه ملكش نيست بيدادى مگر از ديلمى مويان * به عهدش نيست فريادى مگر از كابلى ارغن\r\nبه روزى كاژدها فش تازد اندر بنگه شيران * ز بانگ گاودم ره گم كند اين نيلگون توسن\r\nبه زير اندرش يكرانى كه گوى چرخش اندر دم * بوقعه صرصر تازان بوقفه كوهى از آهن\r\nهمى از سيمگون نعل و همى از پرچم زرين * فلك را گشت پروين گر زمين را شد هلال‌افكن\r\nبه هر سو بنگرى بينى به هرجا بگذرى يا بى * همى درياى لعل‌آگين همى تنهاى تيرآژن \r\n\r\n","description":"","footnote":"","page_name":" 1112 ","page_number":420},
  {"content":"\r\n\r\n فلك از روضهء جاهش بود يك پر نيلوفر * نجوم از دوحهء رايش بود يك برگ نسترون\r\nز برق تيغ او در خاندان فيلقوس افغان * ز جر چرخ او در خانمان آبتين شيون \r\n\r\nو له ايضا در مدح قائم‌مقام\r\n كيست كه چون جان بود چو جسم شود جان * راد ابو القاسم آن يگانهء دوران\r\nآنكه نهد پنجه بر بلاغت صابى * آنكه زند طعنه بر فصاحت سحبان\r\nوقت سخا راد چون نتايج برمك * گاه سخن چير چون ذرارى سبحان\r\nسبحان اللّه آن بدست تو كلكست * بوالعجبى ديدم از زمانه نه چندان\r\nگاه چو يوسف برآيد از چه تارى * باز خرامد به مصر شكر افشان\r\nگه چو خضر بر به چاه مغرب پويد * زان پس سر بركند به چشمهء حيوان\r\nگه چو سكندر به ظلمت اندر تازد * پس بفشاند گهر به ساحت كيهان\r\nهست سيه‌مار اين شگفت كه جان را * نوش فشاند مدام از بن دندان\r\nگر به فلك رشحه‌يى از آن بفشانى * بيش ز انجم به چرخ بينى كيوان\r\nپاك‌منش سرو را به روزى در رى * راز عيان شد ز گنج گفت سخن‌دان\r\nانجمنى كش بكش ز مرد سخن‌سنج * منهم بودم يكى ز زمرهء ايشان\r\nهم تنى از آن بتان كه دانى و دانم * با قد چون سرو و با رخ چو گلستان\r\nمن نه همه عقلها به مويش شيدا * من نه همه چشمها به رويش حيران\r\nچشمش جادو نه آهوى است و ختانى * لعلش مرجان نه طوطى است و غزل‌خوان\r\nزلفش زنگى ولى به ساحت فلخ * خالش هندو ولى به چشمهء حيوان\r\nدل به خم صولجان زلفش چون گوى * بينى هر سو فتاده غلطان غلطان\r\nزلفش سر برد بر لبانش گفتم * مار بود پاسبان كان بدخشان \r\n\r\nو له ايضا\r\n چو عشاق دم سرد از هجر جانان * درآمد ز در شاهدآسا زمستان \r\n\r\n","description":"","footnote":"","page_name":" 1113 ","page_number":421},
  {"content":"\r\n\r\n برآراسته تن سراپا به كشى * به سيم و زرش حليه پيراى آبان\r\nهمش نشره پرداخته كلك آذر * ز آب و زر و زعفران همچو طفلان\r\nهمانا بر آن زعفران ديد ايدر * كه آمد چنين روز و شب برق خندان\r\nز آب معلق برآموده عارض * خوى افشان شده بر باقطاع كيهان\r\nعجب آنكه دردى چو ايام با حور * برآراسته تن بتوزى و كتان\r\nشبستان بيارا ز چهر ربيعى * كه چهرش ربيعى كند در زمستان\r\nبنفشه چو خواهى چنى سنبلش اين * شقايق چو خواهى پرىچهره‌اش آن\r\nز خدش همى باغها پرز نسرين * ز خطش همى راغها پرز ريحان\r\nشكر برفشاند ز هندى طبرزد * نمك برفشاند ز مصرى نمكدان\r\nسيه‌زلفكان بر به چهرش تو گويى * كه زنگى همىشد به چين دست‌افشان\r\nبرافروز مجمر برآراى مجلس * ز صهباى خلر ز رود سپاهان\r\nبه مجمر كه چون آسمان مشبك * نگه كن كه مريخ برزاد كيوان\r\nزر سرخ آتش چو گنج فريدون * سيه‌دود بر آن چو جوشنده ثعبان\r\nچمان شو چمانى چمانه چمان كن * چو گردون گردان چو خورشيد رخشان\r\nبه جام زرين عكس رخسار ساقى * چو باغ براهيم در آب حيوان\r\nچه غم گر نرست از لب جوى سنبل * بر آن چشمهء نوش بين سنبلستان\r\nدر آن خسروى بزم در خسروى راه * نواسنج خنياگر بار بدسان\r\nچنان عندليب از پى نام دارا * كه در بوستان ثنا شد نواخوان\r\nدر آن دم كه از گرد تارى بپوشى * بر اندام ترك فلك تيره‌خفتان\r\nبگيرى به كف مرگ يعنى كه صارم * به يارى بزه زهر يعنى كه پيكان\r\nسر زادشم مستهء مور صمصام * تن تهمتن طعمهء مار قربان\r\nبدست تو گويى كه رخشان بلارك * نهنگ دمانست در بحر عمان \r\n\r\nدر مدح خاقان مغفور طاب ثراه\r\n شاه در بزم و ستاده كش به كش شهزادگان * قد بهارستان كشمر خدنگارستان چين \r\n\r\n","description":"","footnote":"","page_name":" 1114 ","page_number":422},
  {"content":"\r\n\r\n چهر و قدشان همچو بر طوبى عيان باغ بهشت * لعل و خدشان همچو در جنت روان ماء معين\r\nآفت مشك تتارى گيسوان خم به خم * فتنهء عود قمارى زلفكان چين به چين\r\nچهر و قد هريك آمد ناردان بر نارون * خدو خط هر تن آمد ضيمران بر ياسمين\r\nچشمشان حربا صفت بر آفتاب روى شاه * تن‌به‌تن بنهفته در مرجان لب در ثمين\r\nآسمان اندر پرجبريل بربستش قران * روزگار اندر در سيمرغ بنشاندش قرين\r\nكرد جور از داد او در سايهء آهو مكان * گشت ظلم از عدل او در بنگه عنقا مكين\r\nگر تو قهر آرى همه شير عرين شير علم * گر تو مهر آرى همه شير علم شير عرين\r\nتا ابد سوى قفاره بسپرد با باك و بيم * دست منعت‌گر زند پنجه قضا را بر جبين \r\n\r\nو له ايضا در مدح خاقان صاحبقران مغفور نور اللّه روحه\r\n آنچه خورشيد است كز وى شد هويدا اختران * اين شگفت آمد كه خورشيد آورد اختر عيان\r\nگر ندانى كيست روشن آرمت چون آفتاب * جم نگين فتحعلى شه كى نشان شهزادگان\r\nچهرهء هريك تو گويى آفتاب آفتاب * درگه هر تن تو گويى آسمان آسمان \r\n\r\n","description":"","footnote":"","page_name":" 1115 ","page_number":423},
  {"content":"\r\n\r\n پاك فرزند شهنشه ويژه عبد اللّه پاك * آنكه دارا پيشكار است و سكندر پاسبان\r\nآنكه مرگ آرد به كف گويد كه اين بران حسام * آنكه زهر آرد به كف گويد كه اين سوزان سنان\r\nكشتهء آمال را ابر عطايش فرودين * مزرع آجال را تف حسامش مهرگان\r\nقارن و قارون ز باد گرز او هم‌آبخورد * رستم و عنقا ز تف تيغ او هم‌آشيان \r\n\r\nو له\r\n من رخان شنبليد آراسته از ناردان * او لبان نارسان پيراسته بر نارون\r\nشور عشقم بر سر و مويم به بانگ شاه‌رود * خار هجرم در دل و نالم به صوت خاركن\r\nدل پريش عشق و من بىآن دو زلف تارتار * هر زمان گشتم چو كرم پيله بر خود تارتن\r\nنقض پاى مور ديدم بر به تنگ شكرت * جان مشتاقان نه آهن‌كش تو برگيرى سفن\r\nاز ميانت چون كنم ذكرى گره اندر نفس * از دهانت چون كنم يادى شكن اندر سخن\r\nعرصهء معدوم خط دانى چه آن زيبا كمر * نقطهء موهوم خط دانى چه آن نوشين دهن \r\n\r\nو له\r\n دل خلق جهانى را همه آشفته و مفتون * چو مرغ باب‌زن بنگر بر آن رخسار آذرگون\r\nتن روشن رخ گلشن به زير زلف و پيراهن * چو آذرگون كه در سوسن چو نسترون كه در اكسون\r\nخطى چون طرهء سنبل رخى چون صورت سورى * يكى چون چهرهء اهرن يكى چون خاطر اهرون \r\n\r\n","description":"","footnote":"","page_name":" 1116 ","page_number":424},
  {"content":"\r\n\r\n چو ديدم سر نهاده زلف بر خال زنخدانت * به زير لب سرودم بنگر اين هندوى مار افسون\r\nتو چون از نخشبى عارض تو چون از كشمرى بالا * فروزى رشتهء پروين فرازى چهر آذرگون\r\nنه هرگز ديد كس بر شاخهء طوبى گل سورى * نه هرگز ديد كس در حقهء مرجان در مكنون\r\nخدنگت گاه طنازى سنان خسرو غازى * ازين دشت وغا سيحون از آن دامان دل جيحون\r\nشهنشاه جهان فتحعلى شه آنكه از تيغش * گهى هامون شود دريا گهى دريا شود هامون\r\nبه قارن مايهء قارون به قارون پيكر قارن * چو دل در رامش ارغن چو جا در كوههء ارغوان\r\nتواند از خطش بيرون شود اين چرخ پرگارى * اگر نقطه تواند پا نهاد از دايره بيرون\r\nز نعل مركبش برقى كه خيزد چرخ را پروين * ز موج موكبش گردى كه تازد مهر را برهون \r\n\r\nو له\r\n بابلى غمزه‌ات تا شده هاروت فن * دلها هاروت‌سان مانده به چاه ذقن\r\nخط چو سيسنبرت داروى آن درد شد * هردم چون نيش زد عقرب زلفت به من\r\nپر پهن خال تو شست ز خاطر توان * رنگ اگر مىتوان شستن از پرپهن\r\nخطت بر گرد ماه زلفت بر روى مهر * سوسن بر ياسمين سنبل بر ياسمن\r\nاين دل ديوانه را بنگر چون برنهاد * سلسله در سلسله زلف شكن در شكن\r\nمژگان پران خدنگ طرهء پيچان كمند * بر دل مهر اين سنان بر سر چرخ اين رسن\r\nمريم آبستن است عيسى جانبخش را * مريم يعنى دهان عيسى يعنى سخن \r\n\r\n","description":"","footnote":"","page_name":" 1117 ","page_number":425},
  {"content":"\r\n\r\n گر ز ميان دهان هيچ شوم ترزبان * آخر سطحت ميان اول خطت دهن\r\nزلف زره در زره ابرو درهم گره * بر سر شكنى كلاه غارت آرى به من \r\n\r\nو له\r\n اين شوخ كه مىچمد بدين‌سان * آشوب تنست و آفت جان\r\nدر طرهء او جهان جهان دل * در بذلهء او فلك فلك جان\r\nرويش مهر است و عقل شبنم * چهرش ماه است و هوش كتان\r\nخورشيد نهفته بر به عنبر * كاينست بهشت و مار پيچان\r\nمه بر سر سرو برنهاده * كز نخشب و كشمر است ترفان\r\nلؤلؤ برده به حقهء تر * كاين است لبان و عقد دندان\r\nتيرى به كمان نهاده تركش * يعنى خم ابروان و مژگان\r\nاز نرگس جزع و لالهء لعل * چهرش همه آفت گلستان\r\nگرچه بر نازكش چو سوريست * دل در بر اوست همچو سندان\r\nمشك جو جو ز خال مشكين * جو سنگ بدان دو لعل رخشان\r\nآب حيوان به ظلمت اندر * اين ظلمت اندر آب حيوان\r\nبىروى تو اى نگار دارم * چون زلف تو خاطر پريشان\r\nعقل از تو بود به پردهء خواب * هوش از تو بود به سايهء جان\r\nچشمم بر چهر تست واله * عقلم بر روى تست حيران\r\nعناب‌لب و بنفشهء زلف * بيمار غم تراست درمان\r\nچون چرخ مچم بما به‌سختى * بنديش ز عدل و داد سلطان\r\nتا جود تو هم‌خرام خورشيد * همسايهء كيمياست ارمان\r\nتا بأس تو شد به دهر برهون * هرگز نرمد غنم ز سرحان \r\n\r\nو له ايضا\r\n دو زلفش چه آشوب مشك تتارى * دو لعلش چه آزرم كان بدخشان \r\n\r\n","description":"","footnote":"","page_name":" 1118 ","page_number":426},
  {"content":"\r\n\r\n چشمش نرگسى ليك غارتگر دل * لبش لاله‌يى ليك آتش‌زن جان\r\nطبر زد كسى ديده چون نافه بويا * طبر خون كسى ديده چون پسته خندان\r\nرخش شرم يوسف ولى همچو يوسف * هزارانش دل در به چاه زنخدان\r\nتنى آمدش همچو خروار سورى * در آن باشدش سخت‌تر دل ز سندان\r\nز مهرآفرين خوان به جان و تنم شد * پس آنگه گهرريز آمد ز مرجان\r\nگه آرمت ايدون سخنهاى شيوا * به الفاظ اندك به معنى فراوان\r\nخم خام او گو سيه‌گيسوانم * كز آن برنهم بند بر ناى شاهان\r\nزبران پرنگش مرا گوى ابرو * ز پران خدنگش مرا گوى مژگان\r\nز درعش چو خواهى كه گفتار آرى * ببينم به بر حلقه زلف زره‌سان\r\nاگر از سنانش ثنايى سرايى * به بالاى من بين مرا و راست ترفان\r\nمه اخترش را بگو مهرچهرم * اگر مهر خواهى كند روى پنهان\r\nبه سيمين زنخدان و گيسوى من بين * بگو اينت گوى است و آن خم چوگان \r\n\r\nو له ايضا فى مدح الخاقان\r\n دل از كف ربودم بتى نار پستان * رخش مهر و قد آفت نار بستان\r\nچو قد برفرازد زهى دل زهى دل * چو رخ برفروزد خهى جان خهى جان\r\nچو بنهفت رخسار در زلف مشكين * سرودم كه در شام صبح است پنهان\r\nبه لعل لبش برده سر زلف گويى * كه مر گنج را پاسبانست ثعبان\r\nبدين ناز و كشى بت جنگجويم * درآمد ز در بر لبش عقد دندان\r\nهمىگفت مانى تو مدح ملك را * سرايى ز سرو گل و باغ و بستان\r\nشميمى ز خلقش زمين رشك جنت * شرارى ز قهرش زمان شرم نيران\r\nحسامش اگر نيست خورشيد رخشا * چرا دشت ازو گشته كان بدخشان\r\nهمانا به تيغش فنا آب و جوهر * همانا به تيرش اجل پرو پيكان \r\n\r\n","description":"","footnote":"","page_name":" 1119 ","page_number":427},
  {"content":"\r\n\r\n\r\nو له ايضا\r\n عيد صيام است و رشك خلد شبستان * باده ببايد به بزم و برهء بريان\r\nمنتظرانيم و دست شوق تو باشد * گاه به سر از فراق و گه به گريبان\r\nمهر منش در زمان بر وزن من تاب * تا نگرى در هلال مهر درخشان\r\nبوالعجبيها نگر به بزمگه ما * در دل مرغ زر است چشم خروسان\r\nخوان خورش را گشاده بينى رنگين * نال گزك را نهاده يا بى الوان\r\nفندق آن در نوا چو فندق دلبر * پستهء آن در نمك چو پستهء جانان\r\nگر تو لب آرى به جام باده سرايم * رشتهء مرجان نگر به كان بدخشان\r\nروز بسى رفت تا كه باده بمانديم * سبحه سروديم و آيه آيهء قرآن\r\nجرعه بر خاك از آن شراب عقيقى * ريخت ببايد چو خون دشمن خاقان\r\nتيغ بدست اندرش چو خارا خاره * تير به شصت اندرش چو سورى سندان\r\nفتح به تيغ اندرش چو خشكى و آذر * جود بدست اندرش چو ترى و عمان \r\n\r\nو له\r\n بزم سلطانى از ماه و شان تبت و تنگ * كاخ خاقانى از ماه‌رخان خلخ و چين\r\nطرهء ماه‌رخان تا نگرى خم در خم * گيسوى سروقدان تا شمرى چين در چين\r\nهم ز ميگون لبشان با خفقان لعل قرآن * هم ز گلگون رخشان با يرقان مهر قرين\r\nلبشان خنده‌زنان بر چه بر لعل مذاب * دمشان طعنه‌زنان بر چه بر ماء معين\r\nهر طرف مىنگرى بينى تيرى به كمان * هركجا مىگذرى يا بى تركى به كمين\r\nجان شكارند ز تير مژه يكسر گه مهر * چون خدنگ ملك ملك‌ستان درگه كين\r\nقهرمان فتحعلى شاه كه از صولت او * سر نهاده به سرپنجهء غم شير عرين\r\nچرخ گفتا كه منم خنگ ملك از ره فخر * مهر برتافت ز يك‌سو كه منت داغ سرين\r\nآگهى نيست مرا از زبر چرخ ولى * دانم آن قدر كه نبود چو تو بر روى زمين\r\nهر زمانى كه كند دستت با گرز قران * هر زمانى كه شود شستت با تير قرين\r\nگاو نالد به فناى خود و بر شير فلك * شير زارد به هلاك خود و بر گاو زمين \r\n\r\n","description":"","footnote":"","page_name":" 1120 ","page_number":428},
  {"content":"\r\n\r\n مرگ بندى به ميان گويى كاين تيغ بران * زهر آرى به كمان گويى كاين تير گزين\r\nتير آرى به كمان يعنى شباك سپهر * تيغ بندى به ميان يعنى صباغ زمين\r\nبرشوى مهر منش بر چه بر گردون خنگ * در شوى شعله روش در چه در زرين زين\r\nوقت كوشش چو درايى به چه در پهنهء جنگ * گاه چالش چو گرايى به چه در عرصهء كين\r\nجان نيابى مگر از تير دواسبه به فلك * تن نبينى مگر از تيغ دو بهره به زمين \r\n\r\nو له\r\n به گاه بام از غدارى گردون حيلت فن * سرى در جيب بودم خون دل از ديده بر دامن\r\nكه ناگه حلقه زد بر در همايون‌بخت ميمونم * سرودم كيستى گفتا همان كت ديده زو روشن\r\nلبش چون لاله و زلفش چو سنبل عارضش سورى * به سرو راستين آراسته آراسته گلشن\r\nهمان سرو سهى بالا به خنده گفت لا تبكى * همان ماه سيه‌گيسو به شادى گفت لا تحزن\r\nرسيد آن كس كه از جودش به سر دست آورد دريا * رسيد آن كس كه از بذلش به پا چشم افكند معدن\r\nرسيد آن كس كه چرخ آرد به زير و دوزخ اندر كف * كه اينم سرفشان صارم كه آنم ره سپر توسن\r\nبه ميدانش غزالى يا جهان اندر جهان لشكر * بناوردش سوارى يا سپه اندر سپه دشمن\r\nبه دشت خاوران ار كافران زشت تارى دل * هنوز افتاده بينى پشتها از جسم تيرآژن\r\nهنوز از خون شريان يلان درياى پهناور * هنوز از جوى ادواج گوان سيلان بنيان‌كن \r\n\r\n","description":"","footnote":"","page_name":" 1121 ","page_number":429},
  {"content":"\r\n\r\n هنوز از بر ز يارى حسامش سربه‌سر رويد * به جوى و جر همه تر خون به كوه و در همه روين \r\n\r\nدر مدحت نواب شاهزادهء كامكار حسنعلى ميرزاى شجاع السلطنه\r\n به هنگامى كه خاقان زيب ايوان صف به صف ميران * درآمد نامه‌ات اى نامور داراى كيهان بان\r\nچه خاقان فرافريدون چه ايوان رشك نه گردون * چه نامه صحف انگليون چه دارا آفت ميدان\r\nدوم سالار از دارا به فوج جادوان موسى * بدستى نامه چون بيضا بدستى چوب چون ثعبان\r\nپس از خم دادن بالا بگفتا دررسيد اينك * ز شاه خاوران پيكى به خاك پاى كيهان‌بان\r\nدبيرى نامه را بگرفت و سر بگشود از خاتم * بدان آيين كه خود دانى ز اول خواند تا پايان\r\nنبشته چون به پايان شد فرسته سوى خاقان شد * ملك از راز پرسان شد سخن بسرود بىكتمان\r\nكه از آن نامور دارا كه اسمش جفت رسم آمد * كنم روشن‌تر از اين زاد سروى از همين بستان\r\nحسن خان بهادر داور جم پاسبان كامد * اجل را صارمش چنگ و فنا را خنجرش دندان\r\nز تير توزى و خطىسنان هنگام هنگامه * همه صحراى كدكن دز ز كشته گشت چون شهلان\r\nكه ناگه درسيد از ره يكى جبريل دم پيكى * بگفتا ار بكين پرورده‌اى خواهد تو را عصيان \r\n\r\n","description":"","footnote":"","page_name":" 1122 ","page_number":430},
  {"content":"\r\n\r\n به امداد همان كرد قرايى خواسته فوجى * به قصد كين‌ورى از كابل و از كاشغر تازان\r\nهمه با آن سه دوزخ يار و يارى ده به اين گمره * تو گويى چارعنصرشان به كين آميخته يزدان\r\nبه گمراهان خيره‌سر چنين همسر زهى گمره * به نادانان تارى دل چنين همسر خهى نادان\r\nازين سو چار مير از خاوران با لشكرى كين‌ور * كه در چار آخشيج هريكى مردى چو بوى و بان\r\nچو يك ران زير زين آمد بروها پرز چين آمد * ز شه از روى كين آمد به يك‌يكشان چنين فرمان\r\nاگر خار و اگر خارا ز برق تيغتان هم سر * اگر سنگ و اگر سندان ز باد گرزتان يكسان\r\nبفرساييد تنشان را چنان از گاو سر گرزه * كه از آن گمرهان نبود هما را بهرهء ستخوان\r\nز ناى ناكسان بحرى برانگيزد از خنجر * كه گردون اندر آن باشد چو درى در تك عمان\r\nاگر خام خم اندر خم به بند آورد كردى را * به زندانى فرستيدش كه حاجت نى به زندانبان\r\nپس از فرمان دارا گام‌زن زى پهنهء هيجا * چنان كاندر مسيلى سيل بنيان‌كن كند سيلان\r\nهمه با درع سيمين و همه با گرزهء زرين * همه با خود رويين و همه با صارم بران\r\nچراگاه زمين از مركب تازانشان سوده * فراخاى هوا از اختر يازانشان الوان \r\n\r\n","description":"","footnote":"","page_name":" 1123 ","page_number":431},
  {"content":"\r\n\r\n چو ديدند آن گره را ز آب تيغ و آتش خنجر * تو گويى دشت دريا تو گويى كوه شد نيران\r\nكنم كوته سخن از شيرمردان آن گره را شد * يكى را جاى در دوزخ يكى را پاى در عمان\r\nز جسم كشتگان تلى كه الوندش يكى واله * ز خون گمرهان رودى كه اروندش تنى حيران \r\n\r\nدر تعزيهء دولتشاه جنت آرامگاه محمد على ميرزا\r\n اى سپهر كينه‌ور در قير بادت ماه و مهر * كآسمانى را به خاك قيرگون كردى نهان\r\nآسمان داد و دين دولت‌شه فرخنده رأى * آنكه از دست و دلش مويان شدى دريا و كان\r\nتاج را گو تا بمويد بر چه بر اورنگ جم * تخت را گو تا بزارد بر چه بر تاج كيان\r\nگرز بايد زين ستم پيكر كند آزرم تير * رمح بايد زين الم بالا كند شرم كمان\r\nدرع بايد دربار زن تيغ بايد در نيام * چون متاع بىخريدارى كه ماند در دكان \r\n\r\nو له ايضا\r\n سلسلهء دل نگر زلف شبه‌سان او * دامگه جان ببين چاه زنخدان او\r\nمعدن لؤلؤ و لعل ديده به يك جا كسى * معنى اين هر دو بين در لب‌ودندان او\r\nزخم و نمك اى عجب كى بهم اندرخور است * داروى ريش دلم بين به نمكدان او\r\nگرسنه مرغى بود اين دل نادان من * دانهء دانافريب خال زنخدان او \r\n\r\nو له در مدح خاقان مغفور صاحبقران مبرور\r\n به رخش زلف سيه حلقه زده اژدرساى * گنج آرى نبود هرگز بىاژدرهاى\r\nزنگى زلفش بر تبت رو غاليه‌بوى * هندوى خالش بر خلخ رخ لخلخه‌ساى\r\nمويى از كاكل او كاخ مرا عود مسوز * بويى از طرهء او بزم مرا مشك مساى\r\nزلف بر روى فكن پرده برانداز ز چهر * تا بگويند كه خورشيد تو شد مشك‌انداى \r\n\r\n","description":"","footnote":"","page_name":" 1124 ","page_number":432},
  {"content":"\r\n\r\n چند گويند كه پروين نبود بر رخ مهر * مهر روى تو ز خوى آمده پروين‌آراى\r\nالفت اشك من و چهره عجب نيست كه هست * اشك سيماب و مرا چهره چو زرساراى\r\nابرويت همچو دم تيغ ملك صيدافكن * طره‌ات همچو خم خام ملك هوش‌رباى\r\nملك ملك‌ستان فتحعلى شه كه بود * از خداوند بهر بار خدا بار خداى\r\nچون برآيد بگه كوشش بر آهن رك * چون درآيد بگه بخشش بر آهو پاى\r\nامل از رامش دل آيد در هوياهوى * اجل از دهشت جان آيد درها يا هاى\r\nاز لب ناى نوايى نه مگر دردا درد * از دل كوس فغانى نه مگر واياواى \r\n\r\nو له\r\n با اينكه د لطافت روح مجردى * در حيرتم كه از چه به چشمم مصورى\r\nدر رو چو صبح و صلى و در مو چو شام هجر * در تن چو باغ خلدى و در لب چو كوثرى\r\nدر نظره دلربايى و در جلوه غم‌زدا * در بذله انگبينى در خنده شكرى\r\nدر گفت نوش صرفى و در لعل شهد صاف * در زلف مشك نابى و در چشم عبهرى\r\nكس ديده بر به شاخ صنوبر بر آفتاب * در خد چو آفتابى و در قد صنوبرى\r\nكس ديده آفتاب به عنبر شود قرين * در رو چو آفتابى و در مو چو عنبرى\r\nجانم چو سرخ آتش و جسمم چو روزنى * بر اين چو تند آذر و بر آن سمندرى \r\n\r\nدر مدح محمود خان دنبلى\r\n سرودى سود نادان و دانا را زيانستى * بلى زين اى برادر قامتم شرم كمانستى\r\nاگر قرص جوى دانا به خون دل بخوان آرد * از آن ناخورده چهر اشك از رشك كهكشانستى\r\nاگر هر هفت درياى زمين در ناودان گنجد * ز جور نه فلك بيننده‌ام آن ناودانستى \r\n\r\n","description":"","footnote":"","page_name":" 1125 ","page_number":433},
  {"content":"\r\n\r\n به مهره مهر گردون گر كه جان را رشته‌سان آرى * تن تو بهمن و اين حلقه حلقه بر غمانستى\r\nكسى با رستم كيهان و ديو چرخ نستيزد * اگر اسفنديار و پهلو زابلستانستى\r\nبهشت نيكويى محمود خان آن نخبهء دانش * كه از نيكو خصالش نام نيكوتر جمانستى\r\nچو او يازد سه مار يك‌دهانش دو زبان اژدر * ز طبع او به كيهان گنجهاى شكايگانستى\r\nدر آن دم كز دو سو آواى ناى و ويله شندف * بدشت رزم در دلدارى شيراوژنانستى\r\nروان از چرخ تير دال پرزى سينه گردان * چو دالى كو روان در شامگه زى آشيانستى\r\nكشد زير دوران يك ران برامش رايضت كورا * جل و هراو تنگ از چرخ و مهر و كهكشانستى\r\nچرا پيوسته خنداخند آرد تيغ برانت * اگر نى چهر خصمت را مزاج زعفرانستى \r\n\r\nو له\r\n چهره او چو گنج جان سودم ازو نه چون همى * كرد به كنج چهره‌اش زلف سياه اژدرى\r\nحلقهء تار گيسويش فتنهء مار موسوى * گردش چشم جادويش آفت سحر سامرى\r\nزلف دراز او برو زنگى خوى جنتى * خال سياه او به لب هندو زاد كوثرى\r\nياد ز شام مىدهد ذكر ز صبح مىكند * زلفش از مسودى رويش از منورى\r\nتا كه به مجمر رخش شعله‌ور آتش لبان * در دم طاير دلم زمزمهء سمندرى\r\nعارض او به مسلمى رهزن عقل و دين شدم * تا چه ز چشم مست او بهره برم به كافرى\r\nسيم به دامن آورد ديدهء اشكبار من * تا كه غمش به چهره‌ام پيشه گرفته زرگرى \r\n\r\n","description":"","footnote":"","page_name":" 1126 ","page_number":434},
  {"content":"\r\n\r\n\r\n717 غازى مازندرانى\r\nاسمش محمد قاسم خان بن ميرزا حسن و همشيره‌زاده محمد مهدى خان متخلص به شحنه است كه در حرف شين ذكرى ازو رفته و خود در بدايت جوانيست و طبعش در نهايت روانى در حضرت اقدس شاهنشاه اسلام پناه گردون درگاه محمد شاه خلد اللّه ملكه به منصب غلام پيشخدمتى مفتخر است و در آن دربار معدلت آثار خدمتگر به واسطهء انتساب سالهاست كه با من بنده انيس و جليس و معاشر است و غالبا در منزلم حاضر با فقرايش ميلى تمام است و درين مسلك صاحب مقام همتى عالى دارد و طريق جلادت و فتوت مىسپارد قناعتى به مناعت آميخته است و توسلى به توكل آويخته برنايى خليف و دانايى رفيق در طريقهء ذوق مىپويد و احيانا شعرى مىگويد به قصايدش فزون از غزل طبع راغب است و قانون فصحا را متتبّع و مراقب در مبادى حال چاكر تخلص مىكرده سليقه‌اش نيكوست و طريقه‌اش دلجو دور نيست كه در هر فنى اگر كوشد چشمه‌سار ارتقا از وجودش جوشد اين ابيات از اوست در سنهء 1271 در مازندران رحلت كرد :\r\n\r\nدر صفت ابر و باران و مدحت شهريار شهرياران محمد شاه\r\n ابر چو پيل دمان ز پهنهء دريا * لشكر بىمر كشيد تا به ثريا\r\nرعد خروشان همى به ميمنه اندر * برق درخشان همى به ميسره‌اش جا\r\nآب تن آراسته به جوشن داود * برف به هامون كشيده خيمهء دارا\r\nرود ز اطراف بسته سنگر بلور * ساخته بس مارپيچ از در هيجا\r\nابر پراكنده گرد گشت وصف آراست * فوج همىراند بر به گنبد خضرا\r\nريخت به سطح زمين گلولهء سيمين * درع شمر پاره‌پاره كرد سراپا\r\nرعد غريونده همچو توپ شهنشه * برق درخشنده همچو خنجر دارا\r\nخسرو جم آستان كه دست و دل وى * بحر گهرخيز هست و ابر گهرزا \r\n\r\n","description":"","footnote":"","page_name":" 1127 ","page_number":435},
  {"content":"\r\n\r\n\r\nايضا فى مدح السلطان\r\n اى موى تو چون سنبل واى روى تو گلنار * از سنبل و گلنار تو بس نرگس خونبار\r\nگلنار كه ديد است ربايد دل مردم * سنبل كه شنيد است ازو خلق در آزار\r\nسنبل كه شنيد است دل‌آزار و جفاجو * گلنار كه ديد است زره‌پوش و زره‌دار\r\nسنبل كه شنيد است كه گلنارش در بر * گلنار كه ديد است كه سنبل بودش بار\r\nگر سنبل و گلنار به تكرار سرودم * بر زلف و رخش هستم مفتون و گرفتار\r\nتكرار نه زيباست مگر مدحت سلطان * كوهست جهان داور و از دودهء قاجار\r\nگر از دل او گويم بحريست گهرريز * ور از كف او خوانم ابريست درربار\r\nدريا ز دل رادش از اشك به جوش است * ابر از كف بذالش از شرم در آزار \r\n\r\nهم از تغزلات اوست\r\n ربودند از كف دلم را دو دلبر * دو سنگين‌دل جوركيش ستمگر\r\nيكى روى او همچو مهرى به ظلمت * يك زلف او همچو مشكى بر آذر\r\nيكى صيد سازد دلم را به آهو * يكى بند دارد تنم را به چنبر\r\nيكى قد او همچو سروى به بستان * يكى روى او همچو ماهى منور\r\nيكى دانه بنمايد از خال مشكين * يكى دام بگشايد از سنبل تر\r\nبه يك جان چه بازم همى بر دو جانان * به يك دل چه سازم همى با دو دلبر \r\n\r\nدر مدح داراى سكندر جاه حضرت محمد شاه\r\n به گاه بام چو بنمود رخ شه خاور * ز جاى جستم و بستم كمر به عزم سفر\r\nغنوده بود به بستر مرا مهى چون سرو * كه سرو و ماه پى طاعتش ببسته كمر\r\nز جاى جست و بزد دست و دامنم بگرفت * ز جزع بر مه تابان همىفشاند درر\r\nچه گفت گفت اى سست‌عهد سخت‌جفا * چه گفت گفت كه اى ديرآى زودگذر\r\nمرا بهجر نشانى و خود برانى عيش * چنين كنند به معشوق عاشقان دگر\r\nجواب گفتمش اى سرو قد گل‌رخسار * به عجز گفتمش اى مشك‌موى مه‌پيكر \r\n\r\n","description":"","footnote":"","page_name":" 1128 ","page_number":436},
  {"content":"\r\n\r\n كجاست بىتو مرا خواب در به صبح و مسا * كجاست بىتو مرا تاب در به شام و سحر\r\nغمين مباش و به شادى بكوش و عيش بران * كه تا تو ديده بهم برنهى رسم ز سفر\r\nبه بادپاى نشستم روان شدم چون برق * سوى شكارگه شهريار شيرشكر \r\n\r\nو له\r\n عاشق ارنه از چه زلف تابدارش * همچو عاشق پيچد و نبود قرارش\r\nور برويش نيست عابد خالش ارچه * هندوآسا جاى در سوزنده نارش\r\nدر لب او آب حيوان گر نه پنهان * از چه جان بخشد دو لعل آبدارش\r\nلاله اندر باغ رويد وين عجب بين * بر سهى سرو است باغ و لاله‌زارش \r\n\r\nدر ذكر سفر گرگان و مدح شهريار تركان گويد\r\n چه عزم سفر كردم از رى به گرگان * دوران چست كردم حمايل بيكران\r\nيكى اسب كه پيكر بادپيما * سبق برده از باد هنگام جولان\r\nبه گرمى چو آذر به تندى چو صرصر * دو گوشش دو خنجر دو سمش چو سندان\r\nبه هنگام جستن چو برق جهنده * به هنگام غرش چو رعد خروشان\r\nخرامان به زير اندرم رخش تازى * منش بر زبر شسته چون پور دستان\r\nتو چون شير غضبان و اين خيل روبه * گريزد بلى روبه از شير غضبان\r\nچه خواهى ازين تنگ چشمان دشتى * چو وحشى گريزان بدشت و بيابان \r\n\r\nو له\r\n اگر نام جويى و گر كام و نصرت * به خوارزم شه رزم‌جو شور جرجان\r\nبه برج حمل شد چو خورشيد رخشان * درخشيد شاخ و شخ از لعل و مرجان\r\nز اشكوفه‌ها شاخ در درو گوهر * هم از سرخ‌گل شخ چو كان بدخشان \r\n\r\n","description":"","footnote":"","page_name":" 1129 ","page_number":437},
  {"content":"\r\n\r\n\r\nو له\r\n به گاه شام درآمد چو ماه از در من * نگار سيم‌بر سيم‌ساق سيم‌ذقن\r\nبه لب چو لعل بدخشى به مو چو نافهءچين * به چهره چون گل سورى به قد چو سرو چمن\r\nدو لعل باده‌گسارش تن مرا راحت * دو چشم شير شكارش دل مرا رهزن \r\n\r\nدر مخاطبه با زلف يار و مدحت شهريار\r\n اى زلف دلبر من بر ظلمت و فتنى * ظلمات آب حيات يا روزگار منى\r\nبر گل سيه‌زرهى ابرى حجاب مهى * پرحلقه و گرهى پرعقده و شكنى\r\nگاهى تو گل سپرى گه پيش گل سپرى * مشكى و بر شررى قيرى و بر سمنى\r\nهندوى تيره‌دلى زنگى خيره‌سرى * آواره از وطنى در خطهء ختنى\r\nزنگى بىسلبى لرزان و در غضبى * در آتش عجبى دشمن به خويشتنى\r\nهندوى دل سيهى در روم پادشهى * زنديق بىگنهى ياراى اهرمنى\r\nدر نار شعله كشى در آتشى ز خوشى * گم گشته از حبشى افتاده در يمنى\r\nدزدى و بىگنهى بر تختگاه مهى * يوسف‌صفت به چهى آن دم كه بر ذقنى \r\n\r\n718 غيرت اصفهانى\r\nاسمش ميرزا جعفر و از سادات موسوى بوده وفاتش در سنهء 1215 روى نموده از اوست :\r\n افسوس كه تا بوى گلى بود به گلشن * صياد نياويخت ز گلبن قفس ما\r\nغمگين ز گردش فلك پرده در نيم * جور بتان پرده‌نشين مىكشد مرا\r\nدل مىرود به جانبى و جان به جانبى * از هم گسسته مىگذرد كاروان ما\r\nدلم ز كوتهى روز وصل آگه بود * كه قصهء شب هجران بروز هجران گفت\r\nمن در قفس ز ذوق اسيرى ترانه‌سنج * صياد را گمان كه گلستانم آرزوست \r\n\r\n","description":"","footnote":"","page_name":" 1130 ","page_number":438},
  {"content":"\r\n\r\n چشمهء نوش تو را غير بها نشناسند * ور شناسد چو لب‌تشنهء ما نشناسد\r\nگلبنى تا به گلستان و گلى بر شاخست * كاش صياد مرا از قفس آزاد كند \r\n\r\n719 غبار رازى\r\nاسمش ميرزا نبى و در هشت‌ماهگى در غلبهء مرض آبله اعمى گشت و به قدر امكان تحصيل علوم كرده عجب اينكه با وجود عدم بصر به شغل و حرفت عطارى كه به كثرت ادويه معروف است پرداختى و هرچه از او خواستندى از محل معين بىاشتباه و اختلاف به خواهنده دادى قرب دوازده سال بدين كار اشتغال داشت و از ديوان شعرا كه استماع مىكرد تتبعى وافى و حفظى كافى حاصل داشت در اواخر عمر به زيارت مشهد مقدس رضوى عليه السلام رفته سالى دو در آن حرم محترم مجاورت گزيد پس از مراجعت در سنهء 1272 رحلت كرد مدت عمرش سى و چهار سال بوده از قصايد و غزليات او نوشته مىشود از اوست :\r\n باغ را باد بهارى درد رو گوهر گرفت * گلبن از گل همچو افريدون به سر افسر گرفت\r\nاز پى آرايش صحن چمن دست صبا * از شكوفه شاخ را در گونه‌گون زيور گرفت\r\nابر گلبن را به سر بيجاده‌گون دستار بست * باد از فرق بساتين سيمگون معجر گرفت\r\nاز مشجر حله‌ها و از مرصع كله‌ها * بوستان گويى كه تشريف از شه صفدر گرفت \r\n\r\nدر مدحت حضرت امير المؤمنين على بن ابى طالب ( ع )\r\n اى جعد خم اندر خم آن دلبر عيار * در هر سو مويت دل يك شهر گرفتار\r\nگه بر سر گنجينهء حسنى تو چو افعى * گاهى چو غمامى به رخ ماه ده و چار\r\nبشكسته ترى گاهى از توبهء زهاد * آشفته‌ترى گه ز دل عاشق‌افگار\r\nگه تكيه به ناهيد كنى گاه به خورشيد * گه دست به شمشير برى گه به دم مار\r\nپيوسته شب و روز همىدارى مسكن * مانند سمندر همه بر آتش رخسار \r\n\r\n","description":"","footnote":"","page_name":" 1131 ","page_number":439},
  {"content":"\r\n\r\n پيچان به سروگردن آن ماهى چونانك * در گردن بدخواه كمند شه ابرار\r\nجمشيد برازنده ديهيم امامت * خورشيد فروزندهء دين حيدر كرار \r\n\r\nدر صفت فصل بهار و تخلص به مدح شهريار\r\n شد جهان رشك جنان از حشمت ارديبهشت * شد هوا عنبرفشان از نكهت باد بهار\r\nباغ را دادند گويى اطلس گلگون لباس * راغ را دادند گويى ديبهء خضرا دثار\r\nدر سماغ آمد چمن شمشاد و سرو و نسترن * از نواى طوطى و دراج و قمرى و هزار\r\nروى هامون شد ز رنگ سرخ گل كان سمن * صحن بستان شد ز شاخ ارغوان بيجاده‌وار\r\nقامت بيد موله چون قد وامق خميد * در چمن تا جلوه‌گر شد دلبر عذرا عذار\r\nحبذا دشت از طراوت دارد از مينوى ننگ * مرحبا باغ از لطافت دارد از فردوس عار\r\nبس‌كه در آن غمزه زن شد حوريان سيم‌بر * بس‌كه در اين جلوه‌گر شد دلبران گل عذار\r\nدم‌به‌دم آكنده كوه و پى به پى پوشيده دشت * اين ببر حمراحرير وان به سر خضراخمار\r\nبس غزالانند در هامون رمه اندر رمه * بس هزارانند در بستان هزار اندر هزار\r\nمطرب اندر نغمه بربط در فغان ساقى به رقص * جام در گردش مى اندر خنده مينا اشكبار\r\nبر در هر مصطبه رندان رده اندر رده * بر در هر ميكده مستان قطار اندر قطار \r\n\r\nهم در مدح سلطان عصر ابو النصر ناصر الدّين شاه قاجار\r\n ساقى خريف آمد و بگذشت نوبهار * برخيز اى حريف وفاكيش و مى بيار\r\nگر زر در و چمن شده از باد مهرگان * مار از سرخ باده بود چهره چون بهار\r\nگر لاله رخت بسته ز گلزار گو ببند * كاينك به بزم ماست بت لاله‌گون عذار\r\nسورى اگر ز باغ برون رفته باك نيست * سورى و سور ماست لب عارض نگار\r\nبلبل به باغ لب ز ترنم اگر ببست * بذله‌سراست مطرب در بزم چون هزار\r\nسنبل اگر نمانده جبين پرز چين مكن * پرچين و پرشكن بين آن زلف تابدار\r\nگر شد بهار پارين منت خداى را * كامد بهار خرم مولود شهريار\r\nفخر زمانه ناصر دين شاه كامران * كز مولدش جوان شده اين زال روزگار \r\n\r\n","description":"","footnote":"","page_name":" 1132 ","page_number":440},
  {"content":"\r\n\r\n شاها منم كه چون به مديح تو دم زنم * عقد ستاره را فلك آرد پى نثار \r\n\r\nدر مدح شاهنشاه كامكار ناصر الدّين شاه قاجار\r\n گر نه ار مشك است و عنبر زلف آن سيمين‌عذار * از چه شد عنبرفشان و از چه آمد مشكبار\r\nنيست گر روز من و بخت من اين زلف از چه روست * تيره و برگشته و ژوليده و آشفته‌كار\r\nگه به زارى همچو من افتد همى بر پاى دوست * گه بلا به همچو من بوسد همى دست نگار\r\nگه ز عنبر مىكند خورشيد را بر تن زره * گه بپوشاند به مه خفتانى از مشك تتار\r\nگرچه مىگويند مردم در سرا بستان خلد * ره نيارد برد شيطان من ندارم استوار\r\nاينك اندر خلد رويش هردم آن زلف سياه * همچو شيطان دارد اندر روضهء جنت قرار\r\nملك خوبى را مسخر كرده آن مه‌رو از آنك * يك‌دو ره بوسيده خاك راه شاه كامكار\r\nخسرو آفاق فرخ ناصر الدّين شه كه جم * زنده گر گشتى شدى بر درگه او پرده‌دار\r\nغاشيه بر دوش تا زد زادهء ادهم همى * هركجا بر ادهم تحقيق شه گردد سوار \r\n\r\nدر مدح حضرت على بن ابى طالب ( ع )\r\n اى طرهء نگار من اى زلف تابدار * تا چند مشك‌سايى و تا چند مشكبار\r\nهر چين تو نهفته در آن صد هزار چين * هر تار تست پنهان در آن دوصد تتار \r\n\r\n","description":"","footnote":"","page_name":" 1133 ","page_number":441},
  {"content":"\r\n\r\n بر مهر گه حجابى و بر ماه گه سلب * بر گل گهى نقابى و بر لاله گه دثار\r\nپرچين و درهمى تو چو درع فراسياب * پيچان و پرخمى تو چو خام سپند يار\r\nافتاده‌اى گهى چو سر من بپاى دوست * بشكسته‌اى گهى چو دل من بدست يار\r\nخسبيده‌اى چو پيچان اژدر به روى گنج * بنشسته‌اى بسان سمندر ميان نار\r\nگاهى به شكل قامت عاشق خميده‌اى * اما چو عهد عاشق صديقى استوار\r\nپيوسته سر بپاى نگارين نهاده‌اى * چون اهل عرش رخ بدر شاه تاجدار\r\nجمشيد تخت بارگه كبريا على * خورشيد برج معرفت آن دست كردگار\r\nسلطان عرش مسند داراى شش‌جهت * مفتى چار دفتر قسام نور و نار\r\nگردى ز دامنش بود اين خاك مطمئن * چون حلقه‌يى به خنصرش اين چرخ بىقرار \r\n\r\nو له\r\n باغ چو خر خير شد ز بوى سپر غم * باده بياور كه باده شد سپر غم\r\nتا كى در غم به سر بريم حريفا * ساغر لبريز كن ز بادهء درغم\r\nساحت بستان ز سعى ابر بهارى * گشته چو رخسار نيكوان خوش و خرم\r\nخيزد شم زيادگويى از باد * عطسهء مشكين زنند مرغان زان شم\r\nصلصل بگرفته چنگ شادى در چنگ * بلبل بنهفته ناى رامش در دم\r\nچهرهء گلبن چو چشم مجنون پرآب * طرهء سنبل چو جعد ليلى پرخم\r\nدشت اگر نى طراز ديبابافى * از چه شد آراسته به چينى ملحم\r\nلاله چرا شد بسان سينهء سهراب * گرنه به كف داشت باد دشنهء رستم\r\nكوه منقط بسان پشت پلنگ است * برگ شقايق در او چو ديدهء ضيغم\r\nحقهء سيمى است پرز لؤلؤ لالا * شقهء سوسن در او چو افتد شبنم\r\nبارد در خوشاب ابر به هامون * دارد در آستين مگر كف حاتم\r\nعود قمارى خجسته ساخته مضمر * مشك تتارى بنفشه داشته مدغم\r\nگرد گل نوشكفته شاخ بنفشه * چون خط مشكين به چهر لعبت ديلم\r\nگويى در باغ و راغ تعبيه كردند * نكهت خلق خدايگان معظم \r\n\r\n","description":"","footnote":"","page_name":" 1134 ","page_number":442},
  {"content":"\r\n\r\n كعبهء توحيد را روانش محرم * نكتهء تجريد را زبانش محرم\r\nوهم به بام جلال او نبرد راه * كس نتواند شدن به چرخ به سلم\r\nحلقهء گردون چو خاتميش در انگشت * مهر منور بر آن نگينهء خاتم\r\nپا چو به ميدان نهد بلاى مصور * جا چو به ايوان كند عطاى مجسم\r\nچرخ بسيط از در جلالش يك در * بحر محيط از يم نوالش يك نم\r\nنامهء دولت برد ز رايش عنوان * جامهء شوكت شود ز فرش معلم \r\n\r\nو له\r\n در گوشهء وثاق بودم شبى غمين * با ناله هم سرود با گريه همنشين\r\nبا خيل اشك و آه نالان و دادخواه * بر درگه إله كى رب عالمين\r\nدردم شود دوا رنجم شود شفا * گردم ز خون رها خون شويم از جبين\r\nليلم شود نهار فصل ديم بهار * نخلم دهد ثمار رويد گلم ز طين\r\nخارم شود چو گل سركم شود چو مل * جزوم شود چون كل بختم شود معين\r\nشامم شود سحر زهرم شود شكر * سنگم شود گهر درم شود ثمين\r\nزاغم شود هما داجم شود سنا * سقمم شود شفا وصلم شود قرين\r\nمن اندرين سرود چون مام مرده رود * وز ديده زنده‌رود ريزنده بر جبين\r\nآمد ز در درون آرام جان و دل * آن ماه بىنقاب آن سرو راستين\r\nبنهفته در دو زلف يك طبله مشك ناب * بسرشته در دو لب يك كوزه انگبين\r\nگفتى كه موى اوست يك كاروان ز مشك * گفتى كه روى اوست يك باغ ياسمين\r\nانفاس عيسويش پيدا ز لعل لب * اعجاز موسويش پنهان در آستين \r\n\r\nو له\r\n اى زلف بر رخش چه پريشان و پرخمى * چون صبح و شام من ز چه پيوسته در همى\r\nهمخواب زهره‌اى و هم‌آغوش مشترى * با مهر همنشينى و با ماه همدمى\r\nدر تيرگى مشابه با چاه بيژنى * در پيچ‌وخم معاين چون خام رستمى \r\n\r\n","description":"","footnote":"","page_name":" 1135 ","page_number":443},
  {"content":"\r\n\r\n در رايحه به عود قمارى مماثلى * در رنگ و بو ز غالبهء تر مقدمى\r\nمانى درون نار همانا سمندرى * خسبى به روى گنج مگر مار ارقمى\r\nشيطان به خلد ره نبرد پس تو ازچه‌رو * با حور مىنشينى و در خلد مىچمى\r\nدر نفحه همچو مشكى و در گونه‌اى چو قير * اندر مزاج عيشى و در جامهء غمى \r\n\r\nاز غزليات اوست\r\n غير از سر كويت كه ندارم گذر آنجا * جايى نه كه خاكى كنم از غم به سر آنجا\r\nغم پرده در است و اشك غماز * پوشيدن عشق كار من نيست\r\nچيزى كه ورا شماره نتوان * الا غم بىشمار من نيست\r\nشب آنكه بر آتشم زند آب * جز ديدهء اشكبار من نيست\r\nرفتم كه كناره گيرم از غم * شب نيست كه در كنار من نيست\r\nآن دل كه به چشم تو سروكار ندارد * ماند به مريضى كه پرستار ندارد\r\nساقى مكن انديشه و بىپرده بده مى * كه امروز درين پرده كسى بار ندارد \r\n\r\nو له\r\n پر ز كين نشكندش بند به پايش ننهد * در قفس هركه چو من مرغ خوش‌الحان دارد\r\nدلم در پيچ زلف آن بت طناز مىلرزد * چو گنجشكى كه اندر چنگل شهباز مىلرزد\r\nكنون كه عقده‌گشا آن دهان تنگ بود * گشادن دل عشاق مشكل است هنوز\r\nگفتى كه دهى يك بوس زان لعل شكرريزم * گر وعده خلاف افتد صد فتنه برانگيزم\r\nگر بر سر خاك من يك‌بار گذرى آرى * از بوى روان‌بخشت بنشينم و برخيزم\r\nدر دام سر زلفى مىنالم و مىبالم * اى كاش خبر گردند مرغان هم‌آوازم\r\nزاغا ز طلبكارى ديدم ز تو صد خوارى * انجام چه خواهد بود اينست چو آغازم\r\nبه قتل من چه غمى گر گناه دارى تو * كه روز حشر مرا عذرخواه دارى تو\r\nدلا به زلف مشو ايمن از زنخدانش * شبى است تيره و در راه چاه دارى تو\r\nشكنج زلف تو گر نيست چنبر افلاك * چرا به حلقهء آن مهر و ماه دارى تو \r\n\r\n","description":"","footnote":"","page_name":" 1136 ","page_number":444},
  {"content":"\r\n\r\n چه غم اى دل اگر جا اندر آن چاه ذقن دادى * كه از بهر رهايى هم از آن گيسو رسن دارى\r\nاگر كوه است دل با غمزه از جا بركنى او را * مگر اى شوخ شيرين‌لب تو خوى كوه‌كن \r\n\r\nو له\r\n گفتم صنما پيشهء تو گفت جفا * گفتم چه ندارى به جهان گفت وفا\r\nگفتا كه بهاى بوسه‌ام را چه دهى * گفتم دل و دين گفت كه حسبى و كفا \r\n\r\n720 فروغ كاشانى\r\nنام شريفش ابو القاسم خان و خلف الصدق ملك‌الشعراء فتحعلى خان نور اللّه مرقده است و برادر كهتر محمد حسين خان ملك‌الشعراى ثانويست متخلص به عندليب و جنابش مردى است فاضل و كامل اديب خدمتش از مبادى ايام شباب به صحبت فضلا و حكما و عرفا و علما فيض‌ياب آمده از همه علوم بهره‌يى وافى و حظى كافى حاصل كرد چندى به حكم انتساب با جناب ميرزا موسى وزير گيلانى در خراسان متوقف بودى و به منادمت نواب شاهزاده احمد على ميرزا والى خراسان مكلف چون شاهزادهء معظم و وليعهد مكرم نايب‌السلطنهء منصور مغفور به خراسان رفت شرفياب حضرت و نامور به نظم مدحت و مواظبت خدمت شد پس از آن به دارالخلافهء تهران بازآمده پاى در دامن عزلت كشيده از معاشرت ارباب مناصب نفور گرفت غالب اوقاتش به صحبت اصحاب حال و ارباب كمال مصروف مىگشت و خود در علم و عمل و تحقيق و توحيد قدوهء امثال و اقران آمد حسن خلقش در گردن دلها زنجير انجذاب نهاده و لطف بيانش بر روى جانها ابواب انبساط گشاده بالجمله از ادباى زمان و فضلاى اوان است و خدمتش مطبوع خاطر پير و جوان غالبا به مطالعهء اخبار و احاديث حضرت مصطفوى مشعوف و به تحقيق و تصحيح كلمات و خطب مباركه جناب مرتضوى عليه السلام مشغول مىباشند و به عزلت و گوشه‌گيرى از صحبت ابناى دهر راغب و معاشرت كاملين را طالب است اگرچه\r\n\r\n","description":"","footnote":"","page_name":" 1137 ","page_number":445},
  {"content":"\r\n\r\nسالهاست كه رغبت به شاعرى نمىفرمايند و نظمى نمىسرايند از خيالات ايام شباب آن جناب اين ابيات تحرير يافت :\r\n\r\nفى المديحه\r\n بر من زمانه تاختنى كرد ناگهان * كرده ز حادثات يكى لشكر گران\r\nبر پيكر ستبر بياراسته زره * وز بازوى دراز برآويخته كمان\r\nاز قهر دل شكاف به چاچيش در خدنگ * از مرگ جانگزاى به خطيش بر سنان\r\nديو از نهيب تيغش در بيعت ركاب * غول از هراس تيغش در خدمت عنان\r\nچون شعله از زبانش همىريختى شرر * چون كوه از دهانش همىخواستى دخان\r\nگشته چو چنگ شير مگر بر درد جگر * گشته چو ناب ببر مگر بشكر دروان\r\nآن تشنه است كو نچشد جزيمى ز خون * آن گرسنه است كو نچرد جز همى ز جان\r\nجست او به من چو شيرى كو جست بر گوزن * ز داو به من چو بازى كو زد به ماكيان\r\nاز باد حمله‌اش ارچه بشوريد آسگون * از صور صيحه‌اش ارچه بتوپيد آسمان\r\nبر من ظفر نيافت كه آمد بدست من * از حضرت اتابك اعظم خط امان\r\nآن كز خصايل كرمش ملك شادكام * آن كز فضائل شيمش شرع شادمان\r\nبر رزق خلق ريزش كفش شده كفيل * بر نظم ملك جنبش كلكش شده ضمان\r\nلطفش كند به سعى عمل خاك كيميا * فضلش كند به حسن نظر سنگ بهرمان\r\nامروز حكم اوست بهر كار پيشوا * امروز فضل اوست بهر بزم داستان\r\nرايش ز خود فروغ دهد همچو آفتاب * رويش ز خود نشاط فزايد چو بوستان\r\nتابنده‌ييست بىمدد نور مهر و ماه * دارنده‌ييست بىمدد جود بحر و كان\r\nزاير نديده در بر او زجر پيشكار * سايل نديده بر در او منع پاسبان\r\nبىرنج ديدگان نكند چشم سوى گنج * بىره رسيدگان نبرد دست سوى خوان\r\nگويى ز زر ضرر كند ار نيست مستمند * گويى ز خوان زيان كند ار نيست ميهمان\r\nمسكين به خويش نازد اگر اوست مالدار * مهمان به خويش بالد اگر اوست ميزبان\r\nاز لفظ او بجوى و ببين در شاهوار * در بزم او دراى و ببر گنج شايگان \r\n\r\n","description":"","footnote":"","page_name":" 1138 ","page_number":446},
  {"content":"\r\n\r\n چون باس گشته امن مسالك به هر زمين * چون داد گشته نظم ممالك به هر زمان\r\nاى پست گشته در نظر همتت سپهر * اى تنگ گشته بر حشم حشمتت جهان\r\nهم وحش بر مراد تو جنبد به مرغزار * هم مرغ در هواى تو پرد ز آشيان\r\nبا هيبتى چو عرصهء ناورد روستم * با نصرتى چو رايت منصور كاويان\r\nقهر تو در فكنده پلنگان ز كوهسار * عنف تو دركشيده هزبران ز نيستان\r\nپركينه است قهر تو چون سينهء جحيم * پرنعمت است لطف تو چون صورت جنان\r\nآثار روشن تو ز رادى دهد خبر * آيات ظاهر تو ز دولت دهد نشان\r\nدر طاعت تو چيست كه ملكيست بىزوال * در خدمت تو چيست كه سوديست بىزيان\r\nشمشير شهريارى و بر خلق پادشاه * فرمان پادشاهى و بر ملك قهرمان\r\nهستى كمند شاه و كمند ملوك بند * هستى سنان شاه و سنان جهان‌ستان\r\nچون داده‌اى مراد تو بىجستن سؤال * چون خوانده‌اى ضمير تو بىگفتن زبان\r\nطبع تو با حديث نيازرد مستمند * مدح تو با سؤال نياميخت مدح‌خوان\r\nتا كلك را هنر نبود با كف ضرير * تا تيغ را ظفر نبود در دل جبان\r\nتيغ تو باد حاكم افراد كاينات * كلك تو باد ناظم اقطاع كن فكان\r\nوصف كمال تو ز بقا باد لايزال * حد مكان تو ز علا باد لامكان \r\n\r\nدر مدح جناب جلالت مآب صدراعظم نصر اللّه خان المدعو به ميرزا آقاخان\r\n صبحگاهى ناگهان خيل فتن * كرد بر آباد و ويران تاختن\r\nتاج بربود از ملوك تاج‌بخش * تيغ بربود از گوان تيغ‌زن\r\nسهم او بگشاده كام اژدها * بيم او بنموده روى اهرمن\r\nهم دويده بر هزبر اندر عرين * هم جهنده بر عقاب اندر دكن\r\nكاژ مانده چشم ابطال از فزع * كوژ گشته پشت انجاد از محن\r\nاز بركه فوج غولان ديده‌بان * بر سر ره خيل ديوان راهزن\r\nخود بر سر پيلهاى شيردل * تيغ در كف شيرهاى پيل‌تن\r\nاز كمينگه سركشان جسته برون * همچو ديوان رهيده از رسن \r\n\r\n","description":"","footnote":"","page_name":" 1139 ","page_number":447},
  {"content":"\r\n\r\n كرده هرره هفت‌خوانى كاندر آن * اژدرى ره بسته بر صد تهمتن\r\nگشته در چشم جهان زان رستخيز * قصرها چون گور و ديباها كفن\r\nدر دم شيران خروش خاص و عام * در پى پيلان نفير مرد و زن\r\nكاى اميران دلير معتمد * كاى بزرگان هژير مؤتمن\r\nنظم ملكت را كه خيزد از ميان * احتساب صدراعظم گفت من\r\nآن بدانش شاهد غيب و شهود * آن به بينش حاضر سرو علن\r\nدر جلالت آن ظهور ذوالجلال * در كرامت آن بروز ذو المنن\r\nداد را دوران او نعم الكفيل * عدل را دربار او نعم الوطن\r\nفيض بىذاتش عليلى مضطرب * فضل بىوصفش كليلى ممتحن\r\nدر طريقت همچو عشق آگاه راه * در شريعت همچو عقل استاد فن\r\nقسم جانها بازبخشد بىسؤال * راز دلها بازداند بىسخن\r\nنه جلالش پيش دولت در گرو * نه نوالش پيش منت مرتهن\r\nنه دعا بىنام او بخشد اثر * نه ثنا بىاسم او جويد ثمن\r\nرشح طبعش حامل بحر محيط * در لفظش ناظم عقد پرن\r\nگاه مدحش مىنگنجد از نشاط * معنى اندر لفظ و لفظ اندر دهن\r\nپيش رويش در تماشا شيفته * پيش خويش در تمنا مفتتن\r\nباغها پرسورى و پرياسمين * راغها پرخيرى و پرياسمن\r\nيوسف دورانى اى بدر زمين * موسى عمرانى اى صدر زمن\r\nهركه يعقوب است در پهلو نشان * هركه فرعونست در دريا فكن\r\nچند فرعون تو در دار السرور * چند يعقوب تو در بيت الحزن\r\nشاخ اين يعقوبيان از نو برآر * بيخ اين فرعونيان از بن بكن\r\nاى جهنده تير مشكوه از زره * اى برنده تيغ منديش از مجن\r\nكوس برزن اى شجاع ملك‌گير * رخش در تاز اى سوار صف‌شكن\r\nناب شيرى بشكن اين گور و گوزن * چنگ بازى بشكر اين زاغ و زغن\r\nخوش بتاب اى مهر بر پست و بلند * خوش ببار اى ابر بر ربع و دمن \r\n\r\n","description":"","footnote":"","page_name":" 1140 ","page_number":448},
  {"content":"\r\n\r\n تا نلافد آبى اندر آبگير * تا نبالد شمعى اندر انجمن\r\nقوم را دعوت كن از طبع كريم * خلق را حجت كن از خلق حسن\r\nسنگها را ساز از آن لعل بدخش * خاكها را ساز ازين مشك ختن\r\nزان به ديمه زنده كن شاخ درخت * زين به بهمن تازه كن برگ چمن\r\nزان عليلان را شفا كن بىدوا * زين رضيعان را نما ده بىلبن\r\nتا هنر بينند و بگذارند فخر * تا يقين گيرند و بگذارند ظن\r\nبا قمر تا چند گويند از سها * با صمد تا چند لافند از وثن\r\nسال و مه تابنده تا مهر منير * روز و شب گردنده تا چرخ كهن\r\nسعد بختت باد ايمن از نحوس * عهد امنت باد فارغ از فتن\r\nسوزد و ريزد بر آتش دشمنت * اشك خونين همچو مرغ باب‌زن \r\n\r\nدر رحلت خاقان مرحوم محمد شاه طاب ثراه جلوس شاهنشاه عصر سلطان ناصر الدّين شاه خلد اللّه ملكه\r\n چو شد فتنه بر چاراركان مظفر * بزد پنج نوبت بهر هفت كشور\r\nزمان كرد تهديد چون چشم ضيغم * زمين زاد تشويش چون كام اژدر\r\nگشاده كمين فوج غولان هايل * كشيده كمان خيل ديوان منكر\r\nچو ژاله همىريخت از ابر ناچخ * چو لاله همىرست از خاك خنجر\r\nتو گفتى ز لبها همىريزد افيون * تو گفتى ز سرها همىجوشد آذر\r\nنخير پلنگان بر انجاد حاكم * كشيش افاعى در اغوار داور\r\nتف تيغها شعله‌افروز دوزخ * غو كوسها فتنه‌انگيز محشر\r\nز تير رسنده چو رزق معين * ز تيغ كشنده چو مرگ مقرر\r\nگريزنده تنها به درع مزرد * پناهنده سرها به ترس مسمر\r\nز خر بندگان خوف ميران قادر * ز شهروزگان بيم شاهان صفدر\r\nبهر مأمن از سركشان خلق خايف * بهر معبر از رهزنان خلق مضطر\r\nنه كس گوش درداد فرمان ايزد * نه كس كار دربست حكم پيمبر \r\n\r\n","description":"","footnote":"","page_name":" 1141 ","page_number":449},
  {"content":"\r\n\r\n نه بر مادر خسته موييد كودك * نه بر كودك كشته زاريد مادر\r\nچو روزى دو زينسان همىگشت گردون * چو روزى دو زين‌سان همىتافت اختر\r\nبرافراشت دست ظفر در زمانه * لواى ملك ناصر الدّين مظفر\r\nبتوفيد كوه از غو كوس كسرى * بلرزيد دشت از دم سنج سنجر\r\nبر اسبان تازى چو پيل مسلح * سواران غازى چو شير مشمر\r\nهمه نيزه‌ها كرده پيچنده تنين * همه نعره‌ها كرده غرنده تندر\r\nبه فرمان دارا در آب و در آتش * بخوى نهنگ و به طبع سمندر\r\nبه تعظيم نامش به پا خاست دولت * به تبجيل جاهش ز جا جست افسر\r\nزمان بىتكلف شد او را متابع * زمين بىتعسف شد او را مسخر\r\nقوى بود شاه و قوى كرد ملكت * جوان بود شاه و جوان كرد كشور\r\nازو تخت با دولتى بس موفا * ازو تاج با مكنتى بس موقر\r\nفلك پوى قدرش چو فر فريدون * جهان گرد جودش چو صيت سكندر\r\nنه چون فضل او هيچ علمى مرتب * نه چون مدح او هيچ ذكرى مكرر\r\nهم از يمن او زاد طبع عطارد * هم از خوى او زاد خوى غضنفر\r\nبه سنگ ار نهد پاى سنگست چون در * به خاك ار برد دست خاكست چون زر\r\nكه را عقل باشد خرد مهرش از دل * كه را فضل باشد كند مدحش از بر\r\nزند رأيها سخت و ستوار و محكم * كند كارها نغز و شايان و درخور\r\nهنر پيش بردى نشاند مقدم * خرد عرض دادى بدارد مصدر\r\nچه ديباه‌پوشى به تن بر چه خفتان * چه دستار بنهى به سر بر چه مغفر\r\nمخالف شدى رزم رمحست و صارم * مؤالف شدى بزم راحست و ساغر\r\nدليرى دهد تيغ و خفتان و جوشن * دبيرى دهد كلك و طومار و دفتر\r\nبپرسد رعيت ز بيداد حاكم * نماند ولايت به آشوب لشكر\r\nرشيد از غرى بازداند به صورت * ذكى از غبى بازداند به منظر\r\nصدارت سپارد به صدر مدبر * امارت ستاند ز مير مزور\r\nچنين است سلطان چو شد عدل پيرا * چنين است دارا چو شد دادپرور \r\n\r\n","description":"","footnote":"","page_name":" 1142 ","page_number":450},
  {"content":"\r\n\r\n شها زود باشد كه عزم بلندت * به تسخير افلاك تازد تكاور\r\nچو كيخسرو روزگارى ازيرا * سپهبد نگيرى كم از طوس نوذر\r\nچو اسفنديار زمانى ببندى * جز از دست ارجاسب شه دست ديگر\r\nچو قيصر غلام تو شد نيك نبود * گر از ساحت روم سازى معسكر\r\nچو خاقان ببوسد زمين پيش پايت * نهى افسر خسروانيش بر سر\r\nسخن چند زيبا بود در ثنايت * پرآزرم دارد روان سخنور\r\nنه هر تاركى جويد اين تاج و گرزن * نه هر گردنى يابد اين طوق و پرگر\r\nچو دعوى بلند است و پست است حجت * چو سلطان بزرگست و خرد است چاكر\r\nدعا را برآرد كف و باز خواهد * بقاى ملك را ز دادار داور\r\nهمى تا بتابد نجوم درخشان * همى تا بپايد سپهر معمر\r\nبپايى تو اى آسمان معظم * بتابى تو اى آفتاب منور\r\nبه ملكى مصفا چو فردوس و جنت * به عيشى مهنا چو تسنيم و كوثر \r\n\r\nدر ستايش شاهنشاه عهد خاقان معظم ملك ناصر الدّين شاه قاجار\r\n بسى بشنيدم و خواندم ز دفتر * كه گيتى را شهان بود است داور\r\nبرادى بختيارى همچو دارا * به شاهى تاج‌دارى چون سكندر\r\nظفرمندى به چين اندر چو خاقان * عددبندى بروم اندر چو قيصر\r\nفريدون آن به ايوان روى دولت * منوچهر آن به ميدان پشت لشكر\r\nسوار نيزه‌زن چون گيو گودرز * دلير كينه‌كش چون طوس نوذر\r\nچو دستان‌كش به بر بگرفت سيمرغ * چو بهمن‌كش به دم دربرد اژدر\r\nنديدم زان شهان كشورآراى * نديدم زان ملوك ملك‌پرور\r\nهمال ناصر الدّين شاه غازى * شه منصور و داراى مظفر\r\nبه كوششها چو گردون توانا * به بخششها چو درياى توانگر\r\nسفرها كرد چون معراج احمد * ظفرها ديد چون بازوى حيدر\r\nشمار بذل او چون موج دريا * نظام لفظ او چون عقد گوهر \r\n\r\n","description":"","footnote":"","page_name":" 1143 ","page_number":451},
  {"content":"\r\n\r\n ستاده بر خرد رايش مقدم * نشسته بر فلك جاهش مصدر\r\nسپرده صيت او هم شرق و هم غرب * گرفته فر او هم بحر و هم بر\r\nبه بزم اندر به روز بار ديدى * شهنشاه ملك‌خوى فلك فر\r\nفراز تخت كيخسرو نشسته * نهاده تاج كيكاوس بر سر\r\nبه صدر چار بالش تكيه كرده * يگانه پادشاه هفت كشور\r\nدو خرمن در يمين از لعل و از در * دو توده در يسار از سيم و از زر\r\nبه خدمت پيش تختش چرخ اعظم * به طاعت پيش بختش سعد اكبر\r\nشده فرش ره خدام فردوس * زده آب در خرگاه كوثر\r\nدليران كش بكش با تيغ و جوشن * دبيران صف به صف با كلك و دفتر\r\nرسول روميان با نامه در بزم * سفير چينيان با هديه بر در\r\nيكى بگذر به لشكرگاه آن شاه * كه پرهولست چون صحراى محشر\r\nز اسبان تيپها بينى مسلح * ز مردان شيرها بينى مشمر\r\nهمه پيلان به دريا همچو تمساح * همه شيران به آتش چون سمندر\r\nبه گاه حمله ناب شير زوبين * به وقت پويه پاى پيل صرصر\r\nز يك‌سو ويله‌هاى كوس كسرى * ز يك‌سو صيحه‌هاى سنج سنجر\r\nز دهشت كوژ كرده پشت گردون * ز وحشت كاژ كرده چشم اختر\r\nنجنبد در هوا جز پربيلك * نرويد از زمين جز نيش خنجر\r\nشهنشه پيش صف چونان تهمتن * فراز زين رخش كوه پيكر\r\nتو گويى بر فراز كوه البرز * همى افروخته بينند آذر\r\nو يا روييده بر تل بلندى * يكى نخل برومند تناور\r\nمگر خود گرسنه بود است و جست‌ست * به پشت ژنده‌پيلى بر غضنفر\r\nهمانا سوى كوه آهنگ دارد * نهاده زال زر سيمرغ بر پر\r\nبه خود پيچنده رمحش همچو افعى * ز خود سوزنده تيغش همچو اخگر\r\nشكافد سينهء خورشيد تيرش * چو قرص ماه انگشت پيمبر\r\nشها اى آنكه شد بر اقتدارت * نظام اين جهان ز ايزد مقرر \r\n\r\n","description":"","footnote":"","page_name":" 1144 ","page_number":452},
  {"content":"\r\n\r\n نه بىفضلت اگر رزق مقسم * نه بىحكمت اگر عمر مقدر\r\nسزد زان رأى روشن كو همىكرد * ز ظلمتهاى شب روز منور\r\nمن اين زر خلاص ار پيش دارم * شناسى زودش از زيف مزور\r\nسليمانى تو و بلقيس نيكو * سليمان داند از عفريت منكر\r\nسخن يكسان شنيدى از خلايق * ولى بشناخته فربى ز لاغر\r\nببخشى قسم رزق آفرينش * ولى بشناخته مؤمن ز كافر\r\nبتابد بر زمين تا مهر رخشان * بپايد در زمان تا چرخ اخضر\r\nتو را ملك زمين بادا مسلم * تو را دور زمان بادا مسخر\r\nبزى با شوكتى بىشبه و مانند * به پا با دولتى بىحد و بىمر\r\nنكوخواه تو با سور موفا * بدانديش تو با سوك موفر \r\n\r\nو له ايضا در مدح شاهزادهء اعظم امير نظام گويد\r\n ملك و ملت به شادى اسلام * از امير نظام يافت نظام\r\nآن هژبر دمندهء دولت * آن حسام برندهء اسلام\r\nدر سم خنگ سوده پيكر زال * در سر رمح كرده تارك سام\r\nباز صيد است و چنگش از زوبين * شير رزم است و نابش از صمصام\r\nدل بدگو دريد و نيست خدنگ * سر دشمن فكند و نيست حسام\r\nباز از بيم او فكنده دكن * شير از سهم او نهاده كنام\r\nشود ار بنگرد سوى افلاك * كند ار بگذرد سوى آجام\r\nز سهر سرخ ديدهء مريخ * ز فزع زرد چهرهء ضرغام\r\nاثر قهر اوست هرچه زوال * تبع عهد اوست هرچه دوام\r\nلطف او جام رامش ناهيد * عنف او تيغ كوشش بهرام\r\nگم كند ز احتساب شحنهء او * مى ره جام و جام مى ره كام\r\nشيههء ادهمش ز سهم گسست * بر سر اشهب زمانه لگام\r\nكوس بر نام او عجب نبود * بىدوال ار فغان كند بر بام \r\n\r\n","description":"","footnote":"","page_name":" 1145 ","page_number":453},
  {"content":"\r\n\r\n بدل پيك و نامه سوى عدو * تير دارد رسول و مرگ پيام\r\nهم نپيوسته با سخا تعطيل * هم نيالوده با سخن دشنام\r\nبخت ز اقبال او رسيده به فخر * جود ز افضال او رسيده بنام\r\nدر پناه حمايتش افلاك * در جوار رعايتش اجرام\r\nپى دعوت ز فضل كرده رسول * پى حجت ز عقل كرده امام\r\nلجه و طبع او كفيل محيط * قلزم و دست او زعيم غمام\r\nفضل او سر غيب را كشاف * فيض او قسم خلق را قسام\r\nهم سخن ديده از دمش اعزاز * هم سخا ديده از كفش اكرام\r\nاى تو را جنبش ستاره مطيع * اى تو را گردش زمانه غلام\r\nمعجز موسويت خوش برداشت * سحر سحار و حكمت بلعام\r\nباز دست شهى و نيست گريز * از شكار تذرو صيد حمام\r\nتيغ بزدودهء مجرب را * چند ازين رنج و بند و حبس نيام\r\nآخر اى خور بتاب از سر كوه * آخر اى مه برآى بر لب بام\r\nاى سرانگشت احمدى بشكاف * سينهء ماه و دعوتى كن عام\r\nگه سزد جز تو پيشواى عباد * گه بود جز تو اختيار انام\r\nبا نبى كس چه گويد از بوجهل * با صمد كس چه گويد از اصنام\r\nجم چو تدبيرهاى آصف ديد * ننهد كار ملك با دد و دام\r\nقحط كنعان چه مىكند يوسف * مصر بنهاده خوان و كرده طعام\r\nخبر كاهنان چه خواهد كرد * آنكه بشنيد وحى و ديد الهام\r\nمردمان قدر خنجر مريخ * بازداند ز نشتر حجام\r\nدر مصاف فراسياب شناخت * شاه كاووس رستم از رهام\r\nرزم را تا كنند تيغ بران * بزم را تا نهند جام مدام\r\nسر خصم تو باد و ضربت تيغ * لب يار تو باد و بوسهء جام\r\nتا فروزنده مهر آتش‌رنگ * تا خرامنده چرخ مينافام\r\nبىتو اجرام را مباد فروغ * بىتو افلاك را مباد خرام \r\n\r\n","description":"","footnote":"","page_name":" 1146 ","page_number":454},
  {"content":"\r\n\r\n پيش قدر تو اوج گردون پست * پيش حكم تو طبع دوران رام \r\n\r\nدر عزيمت موكب پادشاه مرحوم سلطان محمد شاه قاجار به تسخير هرات\r\n جيش شه رازى هرى تا فتح و نصرت رهبر است * آفت زلزال در گر گنج و كات و كشمر است\r\nتابش صمصام هندى شعله‌سوز دوزخست * نالهء شيپور روسى فتنه‌ساز محشر است\r\nنعرهء كوسى رسول نصرت اندر نصرت است * صيحهء سنجى فتوح كشور اندر كشور است\r\nهم شعاع خود در پر ملايك آتش است * هم سنان رمح در چشم كواكب نشتر است\r\nتا ملك بگرفته چشم از تير بر چرخ‌افكن است * تا فلك دزديده سر از گرز هر كندآور است\r\nدشنه اندر دل‌شكافى زور چنگ ضيغم است * بيلك اندر جانگزايى زهر مار حمير است\r\nتيغ برق‌آسا شرارافروز بزم گيتى است * توپ رعدآوا نواآموز ناى تندر است\r\nلاله‌يى كز دشت رويد نيشهاى خنجك است * ژاله‌يى كز ابر بارد پاره‌هاى اخگر است\r\nكوه پيدا زين سپس از پيكر بىتارك است * ريگ صحرا زين سپس از تارك بىپيكر است\r\nهرچه دربند آورد خام دليران خسرو است * هرچه در پا بسپرد خنگ سواران افسر است\r\nريزد از هم كاخ چاراركان و نه گردون اگر * اين‌چنين روزى كه پويان شاه انجم لشكر است \r\n\r\n","description":"","footnote":"","page_name":" 1147 ","page_number":455},
  {"content":"\r\n\r\n داور گيتىستان عباس شه كز داوران * آستانش از شرف مسجود عرش داور است\r\nخواندمش اسكندر از داد آسمان گفتا سزد * گرنه پهلوگاه دارا چاك از اسكندر است\r\nفرقش اندر ننگ تا در زيب تاج طغرل است * پايش اندر عار تا بر دوش تخت سنجر است\r\nموجهء بحر از نوايش مخزن اندر مخزنست * رشحهء ابر از سخايش گوهر اندر گوهر است\r\nدست جودش ره برد گر جاى قعر قلزم است * پاى صيتش بسپرد گر راه چرخ اخضر است\r\nآيتى از حشمتش هرچه آن شكوه تبع است * نسختى از همتش هرچه آن سخاى جعفر است\r\nشش‌جهت با باد خلقش باغهاى پرگلست * نه فلك با ذكر جودش گنجهاى پرزر است\r\nجشن او را مهر راح ساتكين ساقى است * بزم او را چرخ خاك جرعه‌چين ساغر است\r\nآب رخسار شرف را خاك پايش منبع است * نور خورشيد كرم را دست رادش مصدر است\r\nگاه حكمش در دهان گويى زبان احمد است * روز رزمش در بدن گويى توان حيدر است\r\nكاسهء سگبانش همدستان جام كسرى است * موزهء دربانش همزانوى تاج نوذر است\r\nاز دمش هر نكهتى چون باغها از جنت است * از لبش هر جنبشى چون موجها از كوثر است \r\n\r\n","description":"","footnote":"","page_name":" 1148 ","page_number":456},
  {"content":"\r\n\r\n با نفاذ امر او پاى قضا در ادهم است * با قرار حكم او دست قدر در چنبر است\r\nآب را با قهر او گويى به خلقت آتش است * خاك را با حلم او گويى به فطرت صرصر است\r\nپردلان را طيش او معيار ختم كوشش است * داوران را عزم او قانون فتح كشور است\r\nاز هراس رمح او بر جسمها مو ارقم است * از نهيب تيغ او در چشمها آب آذر است\r\nاين سحابى كز دم شيراوژنانش ريزش است * آن نهالى كز سر گردنكشانش نوبر است\r\nهم زمين از ظل اين بحريست كز موج آتش است * هم هوا از عكس آن دشتى است كز خار در است\r\nاسم اين خلاق نصرت در جدال مشركست * نام آن قلاع هستى در قتال كافر است\r\nداورا اى آنكه رايت اختران را هادى است * خسروا اى آنكه قدرت آسمان را رهبر است\r\nدر وغا تا قارنى گرزت بلاى تاركست * در غزا تا آرشى تيرت فناى پيكر است\r\nحفظ يزدان بينم اندر هر مصافت جوشنست * ظل يزدان بينم اندر هر ستيزت مغفر است\r\nبادى از دين‌پرورى چونان كه گويد دين همى * داورا پاينده‌دارش كاين ملك دين‌پرور است \r\n\r\n","description":"","footnote":"","page_name":" 1149 ","page_number":457},
  {"content":"\r\n\r\n\r\nدر مدح پادشاه فلك جاه سلطان محمد شاه قاجار نور اللّه مرقده\r\n بسى روز شد تا به پيدا و پنهان * ز كس نشنوم داستان سليمان\r\nتو گويى فرامش همىشد جهان را * جم و جوش جيشش كه از انسى و جان\r\nحديث سكندر نهان شد ز مردم * چنان كز سكندر همى آب حيوان\r\nبرآنم كه كاووس و افراسيابى * ندانند مردم در ايران و توران\r\nمصاف زمانه نديد است مانا * سوارى كه بود است نامش نريمان\r\nز پير و ز برنا نيابى كسى كت * يكى داستان سازد از پور دستان\r\nستمديده مردم چرا تا نپرسد * از آن عدل كسرى و زنجير و ايوان\r\nنخواند سخن‌دان به بزم خلايق * ثنايى ز قيصر حديثى ز خاقان\r\nنگارندگان را در اجزاى دفتر * سرايندگان را در اوراق ديوان\r\nنه عنوان اتباعى از قوم تبع * نه دستان سامانى از آل سامان\r\nمگر آفتاب شهان گشت پيدا * كز آن چون كواكب شهانند پنهان\r\nمحمد شه آن كز يكى جلوه جودش * جهانها نمود است بيرون ز دوجهان\r\nدلش را سرايى است در ملك همت * در آن ميزبان جود و آمال مهمان\r\nزمين با تف قهر او قعر دوزخ * زمان با دم لطف او باغ رضوان\r\nبه كردار تأويل احكام احمد * به گفتار تنزيل آيات فرقان\r\nهنر كرد دانا ز رايش همى دل * خرد كرد روشن ز رويش همى جان\r\nگه كفرسوزى بود تيغ حيدر * گه جرم‌پوشى بود فضل يزدان\r\nدهد بختش ار باده از طاس گردون * نهد تختش ار پايه بر دوش كيوان\r\nبه ننگ اندر از كبريا قدرش از اين * به خشم اندر از اعتلا جاهش از آن\r\nبرد جود او عار ذلت ز حاجت * كشد عفو او بار منت ز عصيان\r\nز كاخش درى كوب و زر بر به خرمن * به بزمش رهى جوى و در بر به دامان\r\nبتأييد لطفش بود زخم مرهم * به تدبير مهرش شود درد درمان\r\nچو گفتى دعايش جهانت دعاگو * چو خواندى ثنايش زمانت ثناخوان\r\nچه عكس پرندش چه سوزنده آتش * چه ظل كمندش چه پيچنده ثعبان \r\n\r\n","description":"","footnote":"","page_name":" 1150 ","page_number":458},
  {"content":"\r\n\r\n سزد راى او را كزان مهر واله * رسد جاه او را كز آن چرخ حيران\r\nمفيض شعاع ار كند ذات ظلمت * معين كمال ار كند طبع نقصان\r\nز آب كفش مايهء در برديم * ز خاك درش عنصر زر كند كان\r\nدر آن دم كه آشوب زلزال افتد * زولوال گردان در اركان كيهان\r\nنبينند از آشوب شهروزه از شه * ندانند از آسيب دارا ز دربان\r\nز تاب هوا سر گريزد ز مغفر * ز تف زمين تن گدازد به خفتان\r\nبه خون گوان مرگ آلوده ناخن * به كين سران قهر خاييده دندان\r\nنسيم اجل جنبد از دشت هيجا * غبار فنا خيزد از خاك ميدان\r\nكند صيحهء سنج بر كشته مويه * كشد نعرهء كوس بر خسته افغان\r\nز هيبت جهان روى ديوان بدخو * ز محنت زمان چنگ شيران غضبان\r\nبرد صولتش سختى از جسم آهن * برد هيبتش سرخى از روى مرجان\r\nچو تيغش به ميدان درآيد به كوشش * چو خنگش به هامون درآيد به جولان\r\nز هرجا يكى برق بينى سرافكن * ز هر سو يكى باد بينى برافشان\r\nبسايد به پا اين اگر كوه جودى * بسوزد بدم آن اگر بحر عمان\r\nاجل داده با تف آن دست بيعت * ظفر بسته با پراين عقد پيمان\r\nبريزد ز خون خنجرش رود آتل * بسازد ز تن صارمش كوه شهلان\r\nز سهم مصافش گريزان به هر سو * اجل لرزلرزان به جان و هراسان\r\nشكسته كمان و رميده تكاور * گسسته كمند و دريده گريبان\r\nبنالد زمين كاى ملك از تو بخشش * بزارد زمان كاى كيا از تو فرمان\r\nگنه بينى ار باز دستست و صارم * خطا يا بى ار باز پايست و يك ران\r\nيكى برق قهر آر و بر سوز گيتى * يكى برگ كين ساز و بر شور كيهان\r\nشها اى كه با ريزش ابر دستت * دمد سنبل و سورى از سنگ و سندان\r\nبه يكتايى آنكه در پنج نوبت * نمازآورش پشت درويش و سلطان\r\nنمايى مرا زان كه رأى شهنشه * نمايندهء راز پيدا و پنهان\r\nمحيط كفت چون پسندد كه موجش * بر افلاك و من بنده بر خاك عطشان \r\n\r\n","description":"","footnote":"","page_name":" 1151 ","page_number":459},
  {"content":"\r\n\r\n نه گنجم كه با ريزش دست دارا * نشينم چنين خوار در كنج ويران\r\nنه ظلمم كه در عهد عدلت نزيبد * برونم گذارند روزى ز زندان\r\nنه بخلم كه از لوح دلها سخايت * بشويد چنين نامم از آب نسيان\r\nنه من مشرك و خلق گيتى موحد * نه من كافر و اهل دنيا مسلمان\r\nنكرده به كس بىجفا هيچ كينه * نبسته به كس بىخطا هيچ بهتان\r\nجهانا برنج منت تا چه حجت * زمانا به كين منت تا چه برهان\r\nنهى منتم چند بىهيچ نعمت * دهى كيفرم چند بىهيچ كفران\r\nتو اى شه دهى داد دلهاى غمگين * تو اى شه كشى كين جانهاى پژمان\r\nازين ديوخو چرخ پرريو ور يمن * ازين زشت‌رو دهر پرمكر و دستان\r\nدر افواه تا ذكرى از جام و مجلس * در اقوال تا نامى از تيغ و ميدان\r\nنكوخواه تو جفت با سور و سلوت * بدانديش تو يار با سوك و خسران \r\n\r\nهم در ستايش شاهنشاه جمجاه قطب السلاطين محمد شاه طاب ثراه\r\n باز از پى آشوب دل آن ترك سمنبر * بر چهره همىبرشكند جعد معنبر\r\nاز زلف و رخ آويخته شمشاد ز نسرين * از روى و خط آميخته كافور به عنبر\r\nاز طره گهى جامه كند بر تن خورشيد * از چهره گهى پرده درد بر رخ خاور\r\nبر مهر گه از مشك برآهيخته شمشير * بر ماه گه از مور برانگيخته لشكر\r\nمن فتنهء آن مور كزان ماه به جوشن * من بندهء آن مشك كه زان مهر به چنبر\r\nزلفش كه از آن بىخطرى نافهء تبت * لعلش كه از آن بىاثرى بادهء خلر\r\nچون نقش حسامى است كه بر صفحهء مانى * چون صورت جامى است كه بر دفتر آذر\r\nاز ماه سپر ديدى اگر بر سر شمشاد * از مشك سنان ديدى اگر در كف عبهر\r\nآن سايهء خديست از آن ترك جفاكار * اين صورت چرغيست از آن ترك ستمگر\r\nماه است به رخ گر ننهد طرّهء مشكين * سرو است به بر گر نكند ديبه ششتر\r\nبا ماه‌رخش به كه نگوييم ز نخشب * با سروقدش به كه نگوييم ز كشمر\r\nيك موى ميانش كه كشد اين همه سيماب * يك قطره دهانش كه دهد اين همه شكر \r\n\r\n","description":"","footnote":"","page_name":" 1152 ","page_number":460},
  {"content":"\r\n\r\n من خسته و از بهر من آموخته آزار * من خفتهء و از بهر من افروخته آذر\r\nچون گاه جفا گردش گردون ستمكار * چون روز وغا خنجر داراى فلك فر\r\nبا تيغش اگر سنگ ملامت بر ديبا * با حكمش اگر كوه جنيبت‌كش صرصر\r\nزايد ز رخش مجد چو عيش از مى و بربط * خيزد ز درش فخر چو كام از زر و گوهر\r\nتيغش ز ظفر حاملهء نصرت مهدى * كلكش ز شرف ماشطهء دين پيمبر\r\nچهرش چو يكى جام و در آن مهر چو صهبا * قدرش چو يكى بزم و در آن ماه چو شاعر\r\nاى با سخنت دامن دريا همه پردر * اى با كرمت كيسهء معدن همه پرزر\r\nهم حكم تو زان‌سوى زمين مفتى ملت * هم باس تو زان‌سوى فلك شحنهء كشور\r\nهرگه به نكوخواه دهد مهر تو پاداش * هرگه ز بدانديش كشد كين تو كيفر\r\nزان چهرهء ايام طرازندهء آذين * زين مجمر افلاك فروزندهء آذر\r\nاز تيغ ستم كس ننهد خود به تارك * از تير بلا كس نكشد درع به پيكر\r\nتا حفظ تو بر پيكر دهر است چو خفتان * تا ظل تو بر تارك چرخ است چو مغفر\r\nبا تير تو بر جسم گوان درع چو توزى * با تيغ تو بر ترك يلان خود چو معجر\r\nتا فتنهء جانها همى از چهرهء جانان * تا آفت دلها همى از طرهء دلبر\r\nبزمت ز رخ ماه‌رخان گلشن نسرين * كاخت ز خط سروقدان طبلهء عنبر \r\n\r\nدر مدح وليعهد معظم و شهريار مكرم شاهزادهء اعظم عباس ميرزا\r\n كه از شاهان لشكركش كشد هرگه پرندآور * فلك پرشعلهء دوزخ زمين پرفتنهء محشر\r\nچو جيشش در كمين لرزد همى اركان قسطنطين * چو چينش بر جبين توفد همى بنيان كالنجر\r\nتنش چون در خوى كوشش نهنگ و لجهء قلزم * پيش چون از برابرش پلنگ و قلهء بربر\r\nزمين با پويهء خنگش يكى درياى پرجنبش * هوا با جلوهء رمحش يكى صحراى پراژدر \r\n\r\n","description":"","footnote":"","page_name":" 1153 ","page_number":461},
  {"content":"\r\n\r\n فلك اندر فلك دوزخ به ميدان در چو با صارم * جهان اندر جهان جنت به ايوان در چو با ساغر\r\nشه گيتىستان عباس شه كايد بدر هردم * خراج چينش از خاقان سفير رومش از قيصر\r\nنگاه كور با بأسش ستاند زور از ضيغم * ثبات كوه با حلمش ربايد گوى از صرصر\r\nفنا اندر فنا آنجا كه زوبينش شكافد دل * اجل اندر اجل آنجا كه صمصامش فشاند سر\r\nتن پيل‌افكنان سوزى ز برق صارم بران * بر شيراوژنان دوزى به نوك ناوك صفدر\r\nيكى لشكر كشيدى چست زى خاورزمين از رى * همه كين‌توز و كين‌پرور همه خون‌خوار و غارتگر\r\nتو گويى از فلك بارد به خونريزى همه ناچخ * تو گويى از زمين رويد به كين‌توزى همى خنجر\r\nز سوزان تيغ ميدان دخمهء پرآذر برزين * ز پيچان رمح هامون رخنهء پراژدر حمير\r\nهوا بينى ز گرد تيره اندر كرتهء ادكن * زمين بينى ز خون كشته اندر حلهء احمر \r\n\r\nفى مدايح الصدر\r\n صبحگهى ديده برگشادم حيران * كاين فلك سفله باز بر سر دستان\r\nچون شد آن شرم ابر كز كف يحيى * چون شد آن رشك بحر كز دل قاآن\r\nاز چه نبينند آنكه سلسلهء داد * زيور درگاه كرد و زينت ايوان\r\nمادر ديدى كه كين كودك جويد * آرى اين زشت‌روى مادر كيهان\r\nملك ز جم چون گرفت و جنت زادم * وانگه زان شاد ديو و خرم شيطان \r\n\r\n","description":"","footnote":"","page_name":" 1154 ","page_number":462},
  {"content":"\r\n\r\n بينى گر يونسى ز آفت امت * يا بى گر يوسفى ز فتنهء اخوان\r\nآن چو نگين جم است در دل ماهى * وان چو مه نخشب است در چه زندان\r\nتافت همى آفتاب و من همه دروا * گشت همى آسمان و من همه حيران\r\nكان مه خورشيد چهره بردرم از مهر * تافت چو بر چرخ آفتاب فروزان\r\nظل قدش نقشبند قامت طوبى * عكس رخش رنگ‌بخش طلعت غلمان\r\nمن بشگفتى كه ارچه باز فتاد است * در كف اهريمنى نگين سليمان\r\nاو به بشارت همى سرود كه بگذشت * دور جفاى جهان و كينهء دوران\r\nچند نشينى و روزگار سپارى * بىسر و سامان ز چرخ بىسر و سامان\r\nخيز كه در خرگه است ثروت قيصر * خيز كه در دامن است دولت خاقان\r\nتاج چه جويى چو هست افسر خورشيد * تخت چه خواهى چو هست تارك كيوان\r\nساغر مى نيست هست چشمهء كوثر * بزم طرب نيست هست روضهء رضوان\r\nمطرب بزم‌آزماى زهرهء زهرا * خوان چه زرساز تال مهر درخشان\r\nگاه بطى خواه و نوش ساغر رنگين * گاه بتى جوى و بخش گوهر الوان\r\nهم به نكوخواه گنج‌بخش ز طاعت * هم ز بدانديش ملك‌گير ز طغيان\r\nشهد شكرخواه ريزد از بر حنظل * شاخ سمن جوى رويد از دل سندان\r\nگفتم كاى سحر كاره دعوى معجز * نيست مر آن را كه نيست حجت و برهان\r\nموزه و افسر نيافت آنكه مر او را * سر بگيا برگ و پا بخار مغيلان\r\nگفت به سال و مه اختران همه سيار * گفت به روز و شب آسمان همه گردان\r\nدست گشادى كه نيست طرهء دلبر * چشم گشودى كه نيست چهرهء جانان\r\nخود نه منت جبرئيل و صورت معجز * نامهء فخر زمان كه معنى فرقان\r\nبر صفت مفلسى كه بر سر رهيافت * صرهء گنجى ز گنج خانهء سلطان\r\nخاستم از جا كه هان به راه نشينى * جود كن آن گوهرى كز افسر شاهان\r\nنامه كرم كرد و گفت ميرى اى مور * كز بر جم اين‌چنين رسيدت فرمان\r\nآن خط مشكين و چهر نامه همىبود * سايهء شمشاد برگ ساحت بستان\r\nسطر سيه در سپيد نامه تو گفتى * ماهى خضر است و آب چشمهء حيوان \r\n\r\n","description":"","footnote":"","page_name":" 1155 ","page_number":463},
  {"content":"\r\n\r\n نامه نه چهرنگار كز خط مشكين * نيمى از آن آشكار و نيمى پنهان\r\nنامه نه آن مجمرى ز عود قمارى * كش نفتاد است در دل آتش سوزان\r\nنامه نه آن چشمه‌ييست روشن و دروى * لعبت چندى ز زنگيان همه عريان\r\nمريم آبستن است مانا كه آورد * نقطه ز آبستنى به چهره فراوان\r\nيا همه از بيم چشم زخم بتى را * ريخته در مجمر است مشت سپندان \r\n\r\nدر مدحت خاقان صاحبقران مغفور فتحعلى شاه نور اللّه مرقده\r\n در زمان داور دارا نشان * در قران خسرو جم پاسبان\r\nدادگر فتحعلى شه كش سپهر * جبهه‌سايى سال و مه بر آستان\r\nشعله‌يى از دوزخ قهرش جحيم * جلوه‌يى از جنت لطفش جنان\r\nپايهء گردون چو با قدرش پديد * كينهء كيهان چو با عدلش عيان\r\nژاغر سيمرغ و تخم پرپهن * خنجر مريخ و درع پرنيان\r\nآفتابى شخص دولت را بصر * آسمانى جسم همت را روان\r\nجام رادى را به بزم اندر شراب * رمح مردى را به رزم اندر سنان\r\nگاه كوشش آسمانى خشمگين * روز ريزش آفتابى مهربان\r\nدر صف دشمن چو برق اندر گياه * در دل جوشن چو نار اندر دخان \r\n\r\nهم در ستايش و مدايح خاقان صاحبقران گويد\r\n زين پس بر انس و جان همه سلطانم * كامد به كف نگين سليمانم\r\nسقف سپهر و قرصهء خورشيدش * صحن سراى و شمسهء ايوانم\r\nمر نظم و نثر را چه سخن آيد * گويى روان صابى و سحبانم\r\nاز بوستان طبع روان‌پرور * پرورده‌ييست روضهء رضوانم\r\nرخشنده مهر چيست كز آن نبود * كفى چو كف موسى عمرانم\r\nبررفته چرخ چيست گران نايد * در بزم جود ساغر احسانم\r\nهردم ز كردگار به نظم اندر * ملكى است رشك ملك سليمانم \r\n\r\n","description":"","footnote":"","page_name":" 1156 ","page_number":464},
  {"content":"\r\n\r\n زين‌سان كه بخت شايد اگر رويد * شاخ سمن ز سينهء سندانم\r\nتا نشمرى به خيره ز نادانى * دعوى خلاف و بيهده برهانم\r\nجزو مديح زيور كف بنگر * در بارگاه خسرو دورانم\r\nفتحعلى شه آنكه جهان گويد * جز تيغ او كجاست نگهبانم\r\nآن خسروى كه خاك درش زيبد * گويد گر آب چهرهء خاقانم\r\nبا نام بدسگال به رزم اندر * گرز گران و صارم برانم\r\nبا ذكر نيك‌خواه به بزم اندر * باغ بهشت و جلوهء غلمانم\r\nكلك عطارد است اگر جويى * بر دست حكم منشى فرمانم\r\nاز علم واجب است اگر خواهى * زيب عذار شاهد امكانم\r\nچندان كه گوى چرخ همىگردد * يك لطمه ديده از خم چوگانم\r\nآنجا كه جرم خلق همىبخشند * لطف رسول و رحمت يزدانم\r\nآنجا كه جان خصم همىسوزند * تف سعير و تابش نيرانم\r\nنبود شگفت اگر كه همىبينند * ديباى چرخ‌پرور دامانم\r\nصد كسوتست خاص جهانبانى * بيرون ز كارخانهء دوجهانم\r\nروزى كه خاك پهنه همىگويد * از موج فتنه آفت توفانم\r\nاز خون كشته و تن بىتارك * گه رود نيل و گه كه شهلانم\r\nگلگون سلب نموده مرا يكسر * چون ديده روزگار كه عريانم\r\nچون من كه ديده مام كه در هردم * طفلى است سربريده به دامانم\r\nزان از گلوى ناى و دم سرغين * در گوش چرخ شيون و افغانم\r\nرمحش به خود ز خشم همىپيچد * يعنى من از نژادهء ثعبانم\r\nآن افعيم كه مرگ همىباشد * زهرى كه ريزد از بن دندانم\r\nزين‌سان كه جادوان همى او بارم * گويى عصاى موسى عمرانم \r\n\r\n","description":"","footnote":"","page_name":" 1157 ","page_number":465},
  {"content":"\r\n\r\n\r\nفى التغزل و المديحه\r\n در شگفتم زان كه اين كون و مكان انگيخته * كز كدامين آب و گل اين جسم و جان انگيخته\r\nجز دهان نوش بارش ليك بر كام رقيب * قطره كى دريايى از شهد روان انگيخته\r\nوصل او چون جنت و هجرش چو دوزخ نى شگفت * خويش از آشوب محشر در جهان انگيخته\r\nكند نابرگى نيرزد هشت جنت هركجا * از بهار خلق او يك بوستان انگيخته\r\nكلك مارآساى او بر جان بدخواهان ملك * از لعاب كام زهرى جانستان انگيخته\r\nخطهء گيلان جنان و چشمهء احسان او * كوثر دريا نوالى از جنان انگيخته\r\nبهر تيغش كارفرماى زمين و آسمان * خود نيام از فتح و از نصرت فسان انگيخته \r\n\r\nو له\r\n ساقى و صهبا به كار امروز آيد ازچه‌رو * اين به خم جا كرده و آن پا به دامان آمده\r\nبزم ما را اندر اى و ديده زى ساغر گشاى * بين كه از آب آتش از آتش گلستان آمده\r\nاى خداوندى كه كمتر بندهء دربان تو * پايه‌اش تا بنگرى برتر ز كيوان آمده\r\nگرچه هركس را كه بينى از سخن سنجان راد * در مديحت داستانها زيب ديوان آمده\r\nليك بر من بين كه كيهان سخن خاص منست * اى كه مخصوص وجودت هر دو كيهان آمده\r\nگرچه بودندى بسى مدحت سراى مصطفى * ليك نامد هيچ‌كس چونان كه حسان آمده \r\n\r\n","description":"","footnote":"","page_name":" 1158 ","page_number":466},
  {"content":"\r\n\r\n\r\nدر شكوه از حساد و تخلص به مدح معتمد الدولهء مرحوم گويد\r\n همى سوداست نادان را و دانا را زيانستى * گر اين جنبش ز اختر وين خرام از آسمانستى\r\nسرى كاندر خور جلباب و معجر نيست زين دوران * سزد گر آفتابش شاره چرخش طيلسانستى\r\nخود از اين هفت بستان آن همى برگ طرب سازد * كه سال و مه به غمازى چو سوسن ده‌زبانستى\r\nغريو زاغ بندد ناى بلبل از نوا خوانى * درين بستان همانا باز هنگام خزانستى\r\nبه دعوتگاه نادان شو كه تا بينى به بزم اندر * سخا خوانست و دولت نزل و همت ميزبانستى\r\nبه كوه و دشت اگر بيند به خاك و خاره از گردون * همش آن گوهر دريا همش اين زركانستى\r\nبه دى هنگام اگر زى گلستان و بوستان پويد * زريرش تازه بستانست و خارش گلستانستى\r\nاگر دور است همت زين جهان سفله مىزيبد * كه همت از بزرگان و جهان از سفلگانستى\r\nفراخاى جهان تنگست بر همت همى آن‌سان * كه گويى فر ملك‌آراى داراى جهانستى\r\nسپهر مجد و گردون شرف كز خاك درگاهش * طراز تارك كيوان و فرق فرقدانستى\r\nجهان جود و گردون كرم كز چشمهء جودش * به جوى همت اندر سال و مه دريا روانستى\r\nفلك از غيرت خورشيد گردد خيره سال و مه * كش آن در فر همى پنهان و اين از رخ عيانستى \r\n\r\n","description":"","footnote":"","page_name":" 1159 ","page_number":467},
  {"content":"\r\n\r\n نگنجد قدر گردون‌فر او در ساحت كيهان * كجا مر بحر را گنجايش اندر ناو دانستى\r\nفلك فردا ورا اى آنكه اندر كشور عدلت * همى با مهر گرگان گله در خشم ار شبانستى\r\nبه ژرفى بنگرم در كار تابى جرم چون سوزم * در آن آتش كه با تفش همى دوزخ جنانستى\r\nمخر كالاى آن ريمن خود اندر رستهء دوران * كش اهريمن زرنگ و ريو شاگرد دكانستى\r\nهنوزش دست در خوانست كاندر بزم با مردم * همى ايماى تشويرش ز نزل ميزبانستى\r\nز حرص ار كاروانى از ختا در چين فرود آيد * به خاك ديلمش زان آرزوى ارمغانستى\r\nز درد فاقه چشمش بهرمان بار است بر دامان * اگر دامانش از گوهر چو كان بهر مانستى\r\nزبانش يار مهرآراى و دل بدخواه كين‌پرور * تو خود هشدار كان ماريست كاندر پرنيانستى\r\nبه اسرار خرام نه سپهر و سير هفت اختر * كه كلك راز دانت بر يكايك ترجمانستى\r\nبه نقش چهرهء گردنكشان كاندر گه‌وبيگه * از آن خاك درت آزرم راه كهكشانستى\r\nبه دربان در درگاه گردون پايهء قدرت * كه گه طغرل تكين است آن و گه آلب‌ارسلانستى\r\nبه يادى كز دل و دستت كند دل اندر آن محفل * كه ذكر از كان گوهرزاى و بحر بىكرانستى \r\n\r\n","description":"","footnote":"","page_name":" 1160 ","page_number":468},
  {"content":"\r\n\r\n به آهن‌پاره‌اى كاندر غزاى داد و دين از آن * بدست شيرمردان در پرند جان‌ستانستى\r\nبه مشكين طرهء جانان بنوشين لعل دلبندان * كه مار مشكبار و مهرهء شكر نشانستى\r\nبه نوشين‌چشمه‌يى كز گلستان چهرهء جانان * همى پيدا چو كوثر از بهشت جاودانستى \r\n\r\nتركيب‌بند در تشبيبات و تسبيبات و مغازله و مديحه\r\n جان غلام كوى جانان كرده‌ام * تا كه بر دل عشق سلطان كرده‌ام\r\nتا به كفرم عشق فرمان مىدهد * كافرم گر ياد ايمان كرده‌ام\r\nحكم عشق اينست و من در حكم او * تا نگويى ترك فرمان كرده‌ام\r\nجان همىگويد مياسا از طلب * كاين‌چنين چنين با دوست پيمان كرده‌ام\r\nمن كه در دل درد دارم هيچ نيست * عمر اگر در كار درمان كرده‌ام\r\nبا هواى گوهرى نبود عجب * ديده گر درياى عمان كرده‌ام\r\nتيغ دلدار است و آن را درخور است * گر به خون خويش مهمان كرده‌ام\r\nتير جانانست و اين پيدا بود * كش چرا در سينه پنهان كرده‌ام\r\nنام يار است اين و زان نبود بديع * نامه را گر زيب عنوان كرده‌ام \r\n\r\nو له\r\n آنكه فخر دانش از گفتار اوست * شادى اين دولت از ديدار اوست\r\nچند جور از عشق آن دارا بريم * خيز تا بر درگهش غوغا بريم\r\nدرگه شاهنشه است و جاى داد * به بود كاين داورى آنجا بريم\r\nموج درياييم گر دردى بود * بهتر آن باشد كه بر دريا بريم\r\nزين چنين نخل كرم خوش‌تر بود * بىجفاى خار اگر خرما بريم\r\nزين چنين بحر سخا زيباتر است * بىخطر گر لؤلؤ لالا بريم \r\n\r\n","description":"","footnote":"","page_name":" 1161 ","page_number":469},
  {"content":"\r\n\r\n با رخ ساقى پى مستى چرا * دست سوى ساغر و صهبا بريم\r\nخاك تشريف از فروغ مهر برد * ما كم از خاكيم و از ديبا بريم\r\nپير كنعانيم و در اين قحط سال * غم بر آن يوسف برنا بريم\r\nبا صبا سازيم و از پيراهنش * مژده سوى چشم نابينا بريم\r\nپيشكش را پيش دربانان او * چشم خونين و دل دروا بريم\r\nآنكه زان‌سوى فلك خرگاه اوست * عرش اعظم سايه‌اى از چاه اوست \r\n\r\nو له ايضا\r\n مير ما هم شاه و هم لشكر بود * كيست كاو را كاين سخن باور بود\r\nحبذا بزمى كه مستان را در آن * يار هم ساقى و هم ساغر بود\r\nجان غلام طره‌يى شد كاندر آن * حلقه‌ها هم مشك و هم عنبر بود\r\nحلقه‌ها شد مشك و عنبر تا كه بوى * عاشقان را سوى او رهبر بود\r\nراه ظلماتست و در آن بىخضر * گم كند ره گرچه اسكندر بود\r\nبىكليمى جاى تشويش است و بيم * قعر رود نيل اگر معبر بود\r\nبىخليل اللّه و نوحى چون كنى * گر جهان پرآب و پرآذر بود\r\nكاروان كى ره برد در تيره‌شب * گرنه رهبر تابش اختر بود\r\nآن كند دلداده در هر نيك و بد * كاندر آن ايمايى از دلبر بود\r\nهم ز شاهنشاه ما فرمان رسيد * كش ز نام آذين اين دفتر بود\r\nآنكه سلطان جهان دانش است * آستانش آسمان دانش است \r\n\r\nو له ايضا\r\n نام او حرز امان كرد آسمان * ذكر او تعويذ جان كرد آسمان\r\nآستانش كعبهء مقصود بود * سجده‌گاه انس و جان كرد آسمان\r\nگر صدف وقتى ثناى او نگفت * پرگهر چونش دهان كرد آسمان\r\nكلك او پيدا كند از رازها * آنچه از مردم نهان كرد آسمان \r\n\r\n","description":"","footnote":"","page_name":" 1162 ","page_number":470},
  {"content":"\r\n\r\n اى كه هر درى كه از لفظ تو جست * گوشوار گوش جان كرد آسمان\r\nپيش كلكت در ستايش دور نيست * پشت تير ار چون كمان كرد آسمان\r\nدر ثنايت بىزبانم گر مرا * هر سر مويى زبان كرد آسمان\r\nدر مصافت بسته دستم روز كين * گر كمندم كهكشان كرد آسمان\r\nمدح تو كار زبان من نديد * چند ره چون امتحان كرد آسمان\r\nعاجز آمد چون زبانم در ثنا * گر توان دستى برآرم در دعا \r\n\r\nو له ايضا\r\n خاك پايت توتيا آثار باد * كحل چشم ثابت و سيار باد\r\nتا كه چاراركان بود بر كام تو * گردش نه گنبد دوار باد\r\nچون عصاى دست موسى خصم خوار * در ثنايت خامهء سحار باد\r\nكافران را قهرت اندر كار دين * ذو الفقار حيدر كرار باد\r\nجسم و جان دشمنت با يكدگر * در كمين كينه و پيكار باد\r\nهمچو انجم با فروغ رأى تو * پيش قدرت چرخ بىمقدار باد\r\nخارى ار يابد نسيم لطف تو * جاودان پيرايهء گلزار باد\r\nهر طرف از نكهت خلقت روان * كاروان نافهء تاتار باد\r\nپيش چشمت از طرب تا بنگرى * چهر يار و طلعت دلدار باد\r\nاين دعا دانم كه برشد بر فلك * زان كه آمد بانگ آمين از ملك \r\n\r\nتركيب‌بند اخرى در تغزل و تمدح\r\n بخت اگر غمخوار باشد طالع ار يارى كند * روز هجران بگذرد دلدار دلدارى كند\r\nخارى ار در راه باشد اى دل از ره پا مكش * گر به منزل مىرسى آن خار گلزارى كند\r\nهديه دل داريم و از دل دوست مستغنى بود * تحفه جان داريم و از جان يار بيزارى كند\r\nدولتى كو تا گدا با شاه هم مجلس شود * مكنتى كو تا سها با مهر سيارى كند\r\nبس‌كه بشنيديم از فرخار نام از راه دور * مير ما بنماى رخ تا خانه فرخارى كند \r\n\r\n","description":"","footnote":"","page_name":" 1163 ","page_number":471},
  {"content":"\r\n\r\n چند پويد مشك را اين كاروان سوى تتار * ماه ما فرمان بده تا طره تاتارى كند\r\nما به بند اندر فتادستيم و اكنون شاه راست * با گرفتاران بندش گر ستمكارى كند\r\nبت‌پرستى پيشه سازم دانم ار در كافرى * روزى اندر گردنم زلف تو ز نارى كند\r\nباد بوى از طبلهء عطار گيرد تا بكى * تن بدان گيسو زند تا خويش عطارى كند\r\nجام تا كى مايهء مستى برد از خمر خم * بيند اين بينندگان تا خويش خمارى كند\r\nدل بدان چشم سيه بسپرده‌اى ايمن مباش * كافرى را تا نپندارى كه ديندارى كند\r\nاين دل از جان بگذرد گر يار دستورى دهد * اين سپه رزم آورد گر شاه سالارى كند \r\n\r\nو له\r\n چون به غم شاد است يار ار جان ما پرغم بود * جان ما زين پس به غم شاد از همه عالم بود\r\nاو چو با بىرنگ و عريان به بود عاشق چرا * در لباس رنگ‌رنگ و جامهء معلم بود\r\nزخم تيغش مرهم جانست اى دل تن مدزد * زين چنين زخمى كه هم زخمست و هم مرهم بود\r\nگفتم اى دل دام بىدانه نگيرد هيچ صيد * گفت گيرد دام اگر زان زلف خم در خم بود\r\nچون بدان گيسوى درهم نسبتى خواهيم داشت * با نعم شادى كنيم ار كار ما درهم بود\r\nهرچه زان طبع است مهر است ار به ظاهر كين بود * هرچه زان لعلست شهد است ار به صورت سم بود\r\nآب حيوانست كاندر چشم ما آذر شد است * زلف جانانست كاندر دست ما ارقم بود\r\nاين نه جز يك راز باشد بازگو اى جان مرا * پيش ما گه روشن است اين راز و گه مبهم بود \r\n\r\n","description":"","footnote":"","page_name":" 1164 ","page_number":472},
  {"content":"\r\n\r\n چون نبينى مهر يارت كينهء دشمن شود * چون ندانى عيش سورت اندوه و ماتم بود\r\nجان به جانان ده اگر خواهى كه جان شادان شود * دل به دلبر بخش اگر خواهى كه دل خرم بود\r\nذره مشعلها بگرداند اگر با خور زيد * قطره كشتيها بجنباند اگر با يم بود\r\nچوب به جهد امر اگر از موسى عمران رسد * مرده خيزد حكم اگر از عيسى مريم بود\r\nمشك گردد ليك اگر در نافه خون منزل كند * بوى بخشد ليك با گل گل اگر همدم بود \r\n\r\nو له ايضا\r\n كار تو عشقست اى دل كار را ديگر مكن * جاى جز در حلقهء گيسوى آن دلبر مكن\r\nبوده‌اى زين پيش با دلدار اگر پرسى ز من * باز با دلدار باش انديشهء ديگر مكن\r\nآشناى جعد اويى حرمتش را خويشتن * آشنا با بوى مشك و نكهت عنبر مكن\r\nتا توانى زان رخ زيبا و نوشين لعل گوى * داستان از باغ خلد و چشمهء كوثر مكن\r\nگوهر اشك و در رخسار را تا ممكن است * جز پى آن گوش و گردن قرطه و پرگر مكن\r\nگوهرى كاندر كف آوردى اگر دستت رسد * غير شاهنشاه را پيرايهء افسر مكن \r\n\r\n","description":"","footnote":"","page_name":" 1165 ","page_number":473},
  {"content":"\r\n\r\n تيغ از آن دستست اى دل خود بر تارك منه * تير از آن شصت است اى جان جوشن اندر بر مكن\r\nدل شناسد بوى زلفش گو بدان زين بيش خويش * عنبر سارا مساز و نافهء اذفر مكن\r\nديده در هر صورتى چون مىشناسد مير را * مير را گو خويشتن گه شاه و گه لشكر مكن\r\nخلق دانستند ما را چشم ساقى مست كرد * گو به ساقى عذر ما را باده در ساغر مكن\r\nآرى اى يعقوب بوى يوسف است اين كايدت * گر كسى گويد نه آن بويست ازو باور مكن\r\nكشور يار است بفكن بار و خود را بيش ازين * در بيابانها ميفكن دور ازين كشور مكن\r\nخضر را چون در ره ظلمات بشناسى جز او * رهنماى خويشتن از جيش اسكندر مكن\r\nوصف آن رخسار زيبا چون گزيدى زين سپس * خامه چون گيرى جز آن آرايش دفتر مكن\r\nياد آن رخ گير و ذكر از ساحت نخشب ميار * ذكر آن قد جوى و ياد از عرصهء كشمر مكن \r\n\r\nو له ايضا\r\n كار من بگذشت از آن كز عشق جانان بگذرم * نگذرم از عشق جانان گر كه از جان بگذرم\r\nعندليبم جان و دل پرعشق زيباروى گل * تا ز من باور ندارى كز گلستان بگذرم \r\n\r\n","description":"","footnote":"","page_name":" 1166 ","page_number":474},
  {"content":"\r\n\r\n رنج راه و سختى ظلمات برده سالها * چون سكندر نيستم كز آب حيوان بگذرم\r\nبوده در صف ملائك سالها اندر نماز * نام من شيطان كنيد از امر يزدان بگذرم\r\nحكم شه گشتاسب آمد من كه رويين‌تن بوم * چون پسندى گر ز رزم پور دستان بگذرم\r\nمحرم اسرارم اندر بزم خاص مصطفى * كى ز صدق بوذر و اخلاص سلمان بگذرم\r\nهر زمان نقشى بر ايوان بسته دارد حسن يار * نقش ايوانم گر از يك نقش ايوان بگذرم\r\nگفتى اين مشكل بود كز وصل جانان برخورى * اين نه مشكل باشد ار من از خود آسان بگذرم\r\nزين بيابان چون گذشتى كشور شاه است و من * گرچه ره دور است روزى زين بيابان بگذرم\r\nدرد من عشقست و درمان جان برافشاندن به دوست * دردمند و خسته مانم گر ز درمان بگذرم\r\nبىهنر مردم به پيرى گر به گاه كودكى * از پدر بگريزم از پير دبستان بگذرم\r\nچون صدف آكنده دامانم نبينند از گهر * گر ز بيم موجى از درياى عمان بگذرم\r\nشاه در بزمم نبخشد چون نديمان جام مى * گر ز قرب درگه از غوغاى دربان بگذرم\r\nشاه را زندان و ايوانست و من كز بندگان * درخور ايوان نباشم چون ز زندان بگذرم \r\n\r\n","description":"","footnote":"","page_name":" 1167 ","page_number":475},
  {"content":"\r\n\r\n تير آيد از كمان يار و من اندر مصاف * تاش در بر زود برگيرم ز خفتان بگذرم\r\nمن كه دشمن سوز سلطان نيستم چون تيغ او * زينهار ار ز آفرين تيغ سلطان بگذرم \r\n\r\nو له ايضا\r\n هركجا بارنده دستش چون سحاب آيد همى * غيرت درياى گوهرزا سراب آيد همى\r\nبا فروغ رأى او صد فخر دارد نه فلك * در شمار ذره‌يى گر آفتاب آيد همى\r\nچون بدشتى هيبتش بگذشت اندر دم سزد * سنگ آن سيال اگر مانند آب آيد همى\r\nقهرش ار بانگى زند يك روز صد قرن از فلك * نالهء زنهار زنهارش جواب آيد همى\r\nوهم خود را بيند اندر گوشه‌يى ز اقليم او * هركجا اندر ذهاب و در اياب آيد همى\r\nعالم آباد است چون از جود او گو از كفش * گنج زر و مخزن گوهر خراب آيد همى\r\nآن‌چنان بدهد خبر را بنده كاندر هر خبر * گوييا جبريلى او را با كتاب آيد همى\r\nروزى ار بر رزمگاهش بگذرى هر شب تو را * چون بخسبى شورش محشر بخواب آيد همى\r\nور شبى در خوابت آيد تيرش اندر روزها * پيش چشمت جوف گردون بر شهاب آيد همى \r\n\r\nو له ايضا\r\n دست جودش ابر و طبع همتش دريا بود * قطرهء اين از لآل و موج آن آلا بود\r\nهر طرف حرصى است جودش روز و شب آن‌سو شود * هركجا جرميست عفوش سال و مه آنجا بود\r\nخاك پايش گر فتد در دست فردوس برين * سرمهء جزع و عبير طرهء حورا بود\r\nبا زبانش لفظ دولت‌ساز و دين‌پرور شود * با بيانش كلك كشورگير و ملك‌آرا بود \r\n\r\n","description":"","footnote":"","page_name":" 1168 ","page_number":476},
  {"content":"\r\n\r\n با حديث قهر و لطفش شايد ار نبود محال * شهد اگر باشد شرنگ و خار اگر خرما بود\r\nچهرهء آز و نياز ار چند زشت و ناخوشست * با نوازشهاى جودش بس خوش و زيبا بود\r\nچرخ با خود گفت روزى كاسهء زرين خور * ساقيان بزم او را ساغر صهبا بود\r\nعقل گفت اين آز بگذار اين سفالين كاسه چيست * تا همى سگبان او را كاسهء سكبا بود \r\n\r\nو له ايضا\r\n جشن نوروز است شاهنشاه كيهان داده بار * صف به صف پيش سريرش خسروان تاجدار\r\nخلد پرغلمان وثاقش از بت زرين سلب * چرخ پراختر بساطش از مه سيمين عذار\r\nپاى اين نسپرده غير از تودهء در خوشاب * چشم آن نشمرده غير از خرمن زر عيار\r\nدر برش شيران خنجرزن رده اندر رده * بر درش پيلان گوهركش قطار اندر قطار\r\nخسروى بر چاراركان پادشاه مقتدر * داورى در هفت كشور شهريار كامكار\r\nچهر ساقى اندر آن بشكفته دارد گلستان * رنگ صهبا اندر آن آماده دارد لاله‌زار \r\n\r\nو له ايضا\r\n روز رزم روم و عزم ملك چين است اى ملك * فتح و نصرت در يسار و در يمين است اى ملك\r\nلرزه اندر چار ركن هفت كشور تا تو را * خنگ گردون پويه اندر زير زين است اى ملك\r\nتوپ تنين پيكرت چون نالهء تندر كند * زلزله در كاخ گردون برين است اى ملك \r\n\r\n","description":"","footnote":"","page_name":" 1169 ","page_number":477},
  {"content":"\r\n\r\n كوس رزمت نالدار روزى به ميدان سپه * سالها طاس فلك زان پرطنين است اى ملك\r\nخطبهء فتح تو را بر منبر عرش برين * يك خطيب از قدسيان روح الامين است اى ملك\r\nعزم رزم كافران چون كردى از دين‌پرورى * چرخ گفت النصر لك كاين كار دينست اى ملك \r\n\r\nو له ايضا\r\n بارگاهت آسمان كبريا بينم همى * اختر رايت بر انجم پادشا بينم همى\r\nاز فروغ چهر زيبا شاهد جاه تو را * زيورآراى بساط كبريا بينم همى\r\nچشم انجم را چو گرد موكبت مرمود كرد * از غبار آستانت توتيا بينم همى\r\nدر سپاه بدسگالت روز هيجا از فلك * تيغ‌زن مرگ و خدنگ افكن فنا بينم همى\r\nدشمن جاه تو را در فتنه بزم روز و شب * چون دهان شير و كام اژدها بينم همى\r\nاز رصدگاه زمان خصم تو را در خانمان * كاروان در كاروان رنج و عنا بينم همى\r\nبخت خصمت گرچه پيرست از فلك چون كودكان * سال و ماهش خفته در مهد بلا بينم همى\r\nهردم از تسخير ملكى تهنيت را در برت * در كف برجيس طومار ثنا بينم همى \r\n\r\n","description":"","footnote":"","page_name":" 1170 ","page_number":478},
  {"content":"\r\n\r\n در نمازت قامت شاهان هفت اقليم را * سال و مه چون پشت نه گردون دوتا بينم همى \r\n\r\nو له ايضا\r\n چو شاه را مدد از لشكر و حشر نبود * شگفت نيست گرش بر كسى ظفر نبود\r\nبه شهر و دشت ز شهروزه شاه نشناسند * گر آن روا روش از لشكر حشر نبود\r\nندانى از زن دهقان عروس دارا را * طراز گردن اگر پرگر گهر نبود\r\nبه نارون چه فزونى ز نار بن اگرش * رسيد دى مه و هنگام برگ و بر نبود\r\nدخان برابر زند برق‌وار خندهء طنز * به كوه و دشت گرش گريهء مطر نبود\r\nچه رنگ و بوى بود لالهء قرنفل را * به باغ و راغ گر آن تابش قمر نبود\r\nكس از بخيل نداند كريم را اگرش * پى كرم به كف و كيس سيم و زر نبود\r\nپى ميان نخرندش به رشتهء پشمين * اگر ز لعل و گهر زيور و كمر نبود\r\nنشيب چاه درون شاد كى زيد بيژن * فراز چاه اگر پور زال زر نبود\r\nز تيغ حادثه سر كى برد به روز ستيز * ز حفظ ايزد اگر مرد را سپر نبود\r\nمجو به كشور امن‌وامان اگر روزى * به كشور اندر سلطان تا جور نبود\r\nمجو نظام به ملك ار به ملك در تدبير * وزير لشكر داراى دادگر نبود \r\n\r\nو له ايضا\r\n بانوى عيد كرد ز برقع رخ آشكار * هر هفت كرده باز ز مشاطهء بهار\r\nاز سوريش به جعد نهان‌چهر ماه‌وش * از سنبلش به چهر عيان جعد مشكبار\r\nرويش به رنگ كرده زمين عرصهء بهشت * مويش به بوى كرده هوا ساحت تتار\r\nچرخ از فروغ چهرهء او باغ پرزهر * خاك از شعاع زيور او لوح پرنگار\r\nباشد كه در نظام غلامان به روز عيد * در حضرت تو بوسه دهد پاى پرده‌دار\r\nآثار جود را كرمت كرده معتبر * آيات فضل را سخنت داده اعتبار\r\nهم قدر چرخ از فر جاه تو مستعير * هم تاب مهر از رخ رأى تو مستعار \r\n\r\n","description":"","footnote":"","page_name":" 1171 ","page_number":479},
  {"content":"\r\n\r\n در كوى حلم تست كه خاكست باسكون * در راه حكم تست كه چرخست بىقرار\r\nاختر چو رأى تست گر آن ايمن از افول * گردون چو جاه تست گر آن فارغ از دوار \r\n\r\nدر تهجين و تهديد يكى از معاصرين\r\n نقشهاى زشت پرورد است نازيبا فلك * زان يكى آقا على تا مر تو را باور بود\r\nآنكه از دم سردى گفتار بىمغزش به بزم * بفشرد چون آب در دى مه اگر آذر بود\r\nصورت دنياش اين باشد كه بينى از گناه * تا كدامين صورتش در عرصهء محشر بود\r\nدر بساطى كز زبان تلخ افشاند شرنگ * در زمان حنظل شود گر تنگها شكر بود\r\nچون سؤال آرد ز حرص طبع اندر دامنش * گر سفال و سنگ‌ريزى چون زر و گوهر بود\r\nگر فتاده نعلى اندر كوچه يابد سالها * گردن و گوش زنش را قرطه و پرگر بود\r\nگر پلاسى يابد از كس پيش چشمش از شره * گه پرند چينى و گه ديبهء ششتر بود\r\nنامهء اعمال كفار است كز هر جانبش * خط عصيانى خلاف شرع پيغمبر بود\r\nروز گيرد سبحه و دستار و گردد خود خطيب * ليكن اندر شب خطيب چند را منبر بود\r\nخويش را پرمايه شاعر گيرد اما مايه نيست * بيش از اين كز شاعرانش يك‌دو بيت از بر بود \r\n\r\n","description":"","footnote":"","page_name":" 1172 ","page_number":480},
  {"content":"\r\n\r\n در نيابد خود به عمرى گر كه پرسيش ازچه‌رو * سين سر چون شين شر شد در زمان سر شر بود\r\nچون خر اندر گل بماند زان چه جويى گو چه خلق * جز به تصحيف ار همىخوانند گاهى خر بود\r\nگنجهاى زر ببايد دادش ار گفت ازچه‌رو * چونكه رز مقلوب گردد ناگزير آن زر بود\r\nزن به مزد اگر دو خر آرند پيشت ناحقست * گر بگويى زين دوتا اين فربه آن لاغر بود\r\nبا چنين دانش مجنبان ريش كاندر مدح و ذم * بود خاقانى نكو ليك انورى ديگر بود\r\nكور مادرزاد كى داند ز زيبايان بزم * اين همى زيبا به خويش آن ديگر از زيور بود\r\nاى محنث رزم آن جويى كه مردان را به رزم * سايهء رمح و كمندش افعى و اژدر بود\r\nمنكر شعر صبايى آنكه روح القدس را * مريم طبعش به هنگام سخن مادر بود\r\nگرچه معذورى كز اصحاب آن شناسد مصطفى * كز صفا و صدق چون سلمان و چون بوذر بود\r\nآنكه بو بكر است و در صورت ز اصحاب كبار * منكر كار نبى از سيرت منكر بود\r\nهان و هان تا روز دارى ز ارتكاب اين گناه * عذرى آور كان پسندد گر كسى داور بود\r\nور نه روزى پيشت آيد گر نهيبش كوه را * گر كه پيش آيد چو دريا لرزه در پيكر بود \r\n\r\n","description":"","footnote":"","page_name":" 1173 ","page_number":481},
  {"content":"\r\n\r\n باش اندر محنتى كز درد گويى روز و شب * بر تن شوم پليدت موى چون نشتر بود \r\n\r\nمن قطعاته\r\n به خدايى كه نظم گيتى را * به حسام و كفت مقرر كرد\r\nاز ملوك زمانه پا و سرت * زيب‌گاه و طراز افسر كرد\r\nچون رخ كهكشان ز بوسهء چرخ * چهر خاك درت مجدر كرد\r\nدر جهاد مخالفان تيغت * نايب ذو الفقار حيدر كرد\r\nحكم فصل و قضاى عدلت را * وارث مسند پيمبر كرد\r\nخاك پايت كه حرزنه چرخ است * آب رخسار هفت اختر كرد\r\nشعلهء تيغ و ويلهء كوست * غيرت برق و رشك تندر كرد\r\nامر و نهى تو چون قضا و قدر * كارفرماى هفت كشور كرد\r\nاز نوال كف عطابخشت * رزق آمال را مقدر كرد\r\nكه مرا در فراق خاك درت * كش فلك حرز سعد اكبر كرد\r\nجان رنجور ناتوان از غم * ساز بدرود جسم لاغر كرد\r\nمنم آن گور خستهء لاغر * كش قضا طعمهء غضنفر كرد\r\nمنم آن پشه كز حوادث چرخ * جاى در جلوه‌گاه صرصر كرد\r\nشاد زى شاد گر هزار چو من * جانش از غم وداع پيكر كرد\r\nحكم حق بود و زان گزيرى نيست * نتوان حكم حق چو ديگر كرد \r\n\r\n721 فكرت لاريجانى\r\nنامش سيد نعمت اللّه از اجلهء سادات لاريجان مازندران بوده در اوايل جوانى در شهر بارفروش تحصيل علوم متداوله كرده بعد از فراغت از اكتساب كمالات به تهران آمده به حكم حضرت\r\n\r\n","description":"","footnote":"","page_name":" 1174 ","page_number":482},
  {"content":"\r\n\r\nخاقان صاحبقران فتحعلى شاه قاجار به رتبهء تعليم نواب شاهزادهء والاتبار على خان ظل السلطان رسيده پس منصب شيخ الاسلامى لاريجان يافته سيدى عالم و فاضل و در اغلب كمالات قادر و كامل بوده از اشعار از اوست :\r\n\r\nمن غزليات\r\n كى چو ما زاهد درين خرگاه بيند شاه را * كاو شه از خرگه شناسد ما ز شه خرگاه را\r\nآه ازين سوز درون كز خويش ايمن نيستم * تا كشم از دل بدان سوزى كه خواهم آه را\r\nز طعن غير خموشم من جفاكش و خلق * گمان برند كه آن بىوفا وفاكيش است\r\nخوش مىروند جانب صياد گوييا * يك مرغ دام‌ديده درين مرغزار نيست\r\nهرچند شكايت ز غمت شرط ادب نيست * بااين‌همه غم ترك ادب نيز عجب نيست\r\nخواهم كه شبى با تو به روز آرم و دردا * كانجا كه در آن مهر رخت تافته شب نيست\r\nجنت نبود جاى پرستار غم عشق * كاين خوب تعب كرده و آنجاى تعب نيست\r\nمگو كه قوت برخاستن رقيب ندارد * مرادش اينكه به پيشت به اين بهانه نشيند \r\n\r\n722 فردوس شيرازى\r\nاسمش سيد ابو الحسن و متولى يكى از بقاع شريفهء آن ولايت بوده در آن شهر ارم بهر صحبتش اتفاق افتاده سيدى خليق شفيق بود و در جوانى رحلت نمود از اوست :\r\n مگر آن چاك پيراهن گشادند * كه از بوى گلم ديوانه كردند\r\nز مى ساقى چراغى پيش ره گير * كه مستان گم ره ميخانه كردند\r\nبود پيچيده طومارى دل از غم * كه هر حرفيش باشد دفترى چند\r\nجفا كم كن به مرغان گرفتار * چه مىخواهى ز بىبال‌وپرى چند \r\n\r\n","description":"","footnote":"","page_name":" 1175 ","page_number":483},
  {"content":"\r\n\r\n\r\n723 فطرت بروجردى\r\nاسمش محمد امين بيك و در اصفهان تحصيل علوم كرده پس به هندوستان به سياحت رفته بعد از مدتى رجوع به اصفهان كرده طبعش به قصيده‌سرايى ميل داشته ازوست :\r\n خيال دانهء خال تو قيد طوطى هند * شكنج سنبل زلف تو دام آهوى چين\r\nنهان‌تر است به جادوى زلف آيت كفر * عيان‌تر است بهاروت چشم سحر مبين\r\nبه سيمگون سمن تست خط ز عنبرتر * به بسدين صدف تست عقد در ثمين\r\nداشت به بو ياسمن عبير دلاويز * داشت به مرجان صدف لآلى رخشان\r\nبود لبش چون دم نتيجهء مريم * بود رخش چون كف سلالهء عمران \r\n\r\n724 فردى زند شيرازى\r\nصفر بيك نام داشته مرد سياح درويش منش قلندر مشربى بوده تتبعى چندان در مراتب الفاظ و معانى نداشته به حسب طبع غزلى موزون مىكرده از آن جمله است :\r\n در روزگار هركه عزيز است خوار تست * اين رسم تازه‌ييست كه در روزگار تست\r\nچون من ز جور خويش مرنجان رقيب را * گر دشمن منست ولى دوستار تست\r\nگفتم روم كه چشمت مايل بخواب ناز است * بگشود زلف و گفتا بنشين كه شب درازست\r\nدگر براى چه آهنگ گلستان دارى * بنفشه دارى و گل دارى ارغوان دارى \r\n\r\n","description":"","footnote":"","page_name":" 1176 ","page_number":484},
  {"content":"\r\n\r\n\r\n725 فروغى اصفهانى\r\nاسمش ميرزا محمد از فضلا و حكماى اصفهان و در مجسطى مهارتى كامل داشته در اواسط عمر سفارت و سياحت كرده با تيمور شاه افغان راه يافته ملك‌الشعراى وى شده از اوست :\r\n ز وصل نيست مرا بهره‌يى ز بس‌كه به محفل * در اضطراب ز طبع بهانه‌جوى تو باشم\r\nبر سر تربت فروغى دوش * ناله مىكرد غم ز تنهايى \r\n\r\n726 فداى اردستانى\r\nنام مسعودش ميرزا سعيد از اجلهء سادات حسينى و از احفاد حكيم الملك بانى مدرسهء نيم‌آورد اصفهان مولدش اردستان و موطنش اصفهان سيدى جليل القدر منشرح الصدر نجيب اديب كريم هميم كامل فاضل خليق وفيق حضرت قطب السلاطين محمد شاه قاجار مغفور را با وى توجه بوده بالجمله طبع خوشى و اشعار دلكشى داشته از آن جمله است :\r\n* * *\r\n ما را كه جا به كنج قفس خوش بود چه غم * گر باغبان به باد دهد آشيان ما\r\nبه گريه گفتمش از چيست ناتوانى من * به خنده گفت كه از چشم ناتوان من است\r\nبه فصل گل ستم باغبان نگر كه بريد * همان درخت كه بر شاخش آشيان منست\r\nخلقى طلب كنند وفا با جفاى دوست * تا خود درين ميانه چه باشد رضاى دوست \r\n\r\nمن قصائده\r\n چون فروغ رأى داراى جهانست آفتاب * پرتوافكن بر زمين از آسمانست آفتاب\r\nچرخ نزدش سرفراز از منصب سرهنگى است * ور نشانى بايدت اينك نشان است آفتاب \r\n\r\n","description":"","footnote":"","page_name":" 1177 ","page_number":485},
  {"content":"\r\n\r\n تا روان گشتى سوى ملك خراسان از عراق * عقل گفتا جانب مشرق روانست آفتاب \r\n\r\nو له\r\n در سحرگه شاهدم چون پرده از رخ برفكند * ز اختران مشت سپندى چرخ در مجمر فكند\r\nگفتمش آيى به صحرا بر صراحى برد دست * گفتمش خواهى تماشا ديده بر ساغر فكند\r\nيعنى اندر دشت بايد ساغر صهبا كشيد * يعنى اندر گشت بايد مى به جام زر فكند\r\nاسبكى بود اندر اصطبلم كه رخش چرخ را * در قفاى خود به گاه پويه چون استر فكند\r\nمن عنان بگرفتم و او پا نهادش در ركاب * برگ گل را روزگار اندر كف صرصر فكند\r\nدر كنار سبزه‌زارى جاى بگزيديم ما * كز صفا از چشم ما اين گنبد اخضر فكند\r\nز انعكاس لاله اندر آب صافى گفتيى * تاج دارا عكس در مرآت اسكندر فكند\r\nآن‌قدر نوشيد مى آنجا كه در پايان كار * هرچه ساغر دادمش از بىخودى ساغر فكند\r\nدل در آن حالت گرفتار لبش آمد مرا * اين مگس بيچاره خود را باز در شكر فكند\r\nهرچه گفتم بوسمت لب سر به جيب اندر كشيد * هرچه گفتم بينمت رخ سر به زير اندر فكند\r\nزر به پايش ريختم از خشم آن زر برفشاند * گوهرش دادم به كف از كبر آن گوهر فكند\r\nدفتر نظمش نمودم برگرفت و بوسه داد * ديده گويى بر مديح شاه فرخ‌فر فكند \r\n\r\nو له ايضا\r\n كوثر كه جنت راست چو اشكى است كاندر آرزو * گاه خرام قدر او از چشم طوبى ريخته\r\nبر عارض آن دلربا بنشسته تا خوى از حيا * بر صفحهء مه گوييا عقد ثريا ريخته\r\nيوسف اگر كردى دمى با ما به عشقش همدمى * از چشم يوسف ديدمى اشك زليخا ريخته \r\n\r\n727 فرخ زند\r\nاسمش محمد حسن خان شهير به خانلر خان خلف على مراد خان زند و بطنا نبيرهء سلطان جليل\r\n\r\n","description":"","footnote":"","page_name":" 1178 ","page_number":486},
  {"content":"\r\n\r\nشهيد سعيد محمد حسن خان قاجار بن فتحعلى خان قويونلو جد امجد سلاطين قاجار است و بنا بر نسبت قرابت در حضرت خاقان صاحبقران فتحعلى شاه نور اللّه مضجعه مقرب و معزز بوده مدتى به وزارت شاهزاده شيخ على ميرزا اختصاص داشته وقتى در زمان حكومت نواب عباسقلى خان بن ظهير الدوله ابراهيم خان قاجار حكمران كرمان بدان صفحات مأمور گشته به تفصيلى كه در تاريخ قاجاريه مرقوم كرده‌ام شهيد شد و كان ذلك فى سنهء 1237 از اشعار آن مغفور است :\r\n سرشته مانده به خاكش طراوت تسنيم * نهفته گشته در آتش حلاوت كوثر\r\nكنار خاك درخشنده عارض خيرى * ميان آب فروزنده لالهء احمر\r\nملك‌سرشت و كواكب‌سپاه و مه‌رخسار * جهان‌پناه و فلك‌بارگاه و مهرسپر\r\nولىنواز و مخالف‌گداز و روشن‌رأى * فرشته‌طينت و آدم‌نژاد و پاك‌گهر\r\nحريم قدر تو از بعد آسمان ابعد * حضيض جاه تو از اوج لامكان برتر \r\n\r\nو له\r\n مژگان كندش رخنه به دلهاى نكويان * چون ناوك دل‌دوز شهنشه به سپر بر\r\nتا ابر كفت آب ده مزرع گيتى است * هرگز نرسد كشتهء خصمت به ثمر بر\r\nعنان جايى نمىدارد نگاه آن شهسوار من * كه دست من مبادا ناگهان گيرد عنانش را\r\nدگر به جلوه درآورد ماه‌رويى را * به فكر دلشدگان باز آسمان افتاد\r\nقرينهء فلك اطلسم جهان هنر را * به رتبه از همه بالاترم ستاره ندارم\r\nشود ز خون وى آلوده تيغ بىرحمى * هرآن‌كه خون من از خنجر تو پاك كند\r\nكشيده تيغ به قتلم تغافلى دارى * كه انتظار مرا پيشتر هلاك كند\r\nاى سنگدل كه شيشهء دلها بدست تست * ترسم دل كسى شكنى كان شكست تست\r\nچشمم از اشك پرو ساغرم از مى خالى * اين ز مى تا نشود پر شود آن كى خالى\r\nگر خرقه زهد را به مى رنگ كنم * بالاتر ازين رنگ دگر رنگى نيست\r\nگر از برم آن نكو شمايل برود * سهل است غمش مباد از دل برود\r\nخرسندم ازين كه درد عشقش به دلم * آسان آيد و ليك مشكل برود \r\n\r\n","description":"","footnote":"","page_name":" 1179 ","page_number":487},
  {"content":"\r\n\r\n\r\n728 فانى اصفهانى\r\nاسم شريفش سيد رضا بن مير فاضل هندوستانى كه به ايران آمده در اصفهان متوطن شد و از سادات موسوى بود و در سنهء 1222 رحلت كرد فرزندش سيد رضاى مذكور صاحب علوم عاليه بود و به طريق تصفيه و رياضت و خلوت راغب با مشايخ و ارباب حال از معاشرين ملاقاتش دست نداده ديوان اشعار او را فقير مؤلف مرتب كرده ديباچه در تعريف او بر آن نوشته از اشعار اوست :\r\n دارد آن لحظه فراغ از غم عالم دل ما * كه سر كوى خرابات بود منزل ما\r\nبوى حسرت شنود تا ابد ار كس بويد * هر گياهى كه پس از مرگ دمد از گل ما \r\n\r\nو له\r\n در كوى خرابات بهر رهگذرى نيست * كز بادهء عشق تو در آن بىخبرى نيست\r\nمتاب از دل كه شد سررشته باريك * مسافت بىحد و مقصود نزديك\r\nجهان آيينهء حسن است مطلق * نبينى هيچ بد گر بنگرى نيك\r\nدلا زان غمزهء فتان بپرهيز * گرت عقلست الايماء يكفيك\r\nشكنج دام جسم تيره جان راست * فشار قبر و منزلگاه تاريك\r\nنمىشايد نشان ار بىنشان جست * نشان يا بى چو گشتى بىنشان ليك\r\nمنشين از پا و گرنه پابست شوى * از پاى اگر نيفتى از دست شوى\r\nهشيار گر آيى بر ما مست شوى * وز هستى اگر نيست شوى هست شوى \r\n\r\n729 فرهنگ شيرازى\r\nنام شريفش ميرزا ابو القاسم خلف الصدق ميرزا كوچك متخلص به وصال رحمه اللّه است كه\r\n\r\n","description":"","footnote":"","page_name":" 1180 ","page_number":488},
  {"content":"\r\n\r\nبرخى از حال و مقالش در حرف و او مرقوم مىگردد و فرزندان آن مرحوم همه جوانان نيكوخوى داناى باهنر و كمال و بااخلاق و احوالند و به حسن خط و قوت طبع موصوفند و در آن ولايت به هرگونه هنر معروف و بعد از رحلت والد ماجد برادران در كمال اتحاد و داد با يكديگر اتفاق دارند و در معنى اخوان‌الصفايند اكبر اخوان ميرزا احمد متخلص به وقار است كه مرقوم خواهد شد ثانى ميرزا محمود حكيم است كه رحلت يافته ثالث اخوان الصفا ميرزا محمد داورى است و رابع ميرزاى مذكور است كه شكسته و نسخ را خوب مىنگارد و از علوم ادبيه بهرهء وافى دارد اكنون سى و يك سال از عمرش گذشته همانا بيست سال است كه از ملاقات وى محروم و به تهران متوقفم و استماع رفته كه در كمالات بىنظير است و با جوانى در اخلاق پير در شعر پايهء بلند دارد و از اشعار اوست :\r\n\r\nدر صفت زلزلهء شيراز گويد\r\n از اين منازل ويران و اين ديار خراب * غريب نيست گر آيد همى غريو غراب\r\nدريغ و درد ز مه‌طلعتان زهره‌جبين * كه بسته‌اند ز خون بر به دست و پاى خضاب\r\nدريغ لاله‌رخانى كز اين جهان رفتند * چو لاله داغ نهادند بر دل احباب\r\nهمىبلرزد از بومهن زمين هردم * بدان صفت كه بلرزد بر آينه سيماب\r\nچنان خراب شد آثار اين ديار كه كس * نشان كعبه نداند مگر به اسطرلاب\r\nبه ياد آريم از عيشهاى عهد قديم * چنان كه پير كند ياد روزگار شباب \r\n\r\nو له\r\n بساد زا كه بر او برشدن نيارست ابر * ز بس رفيع بر آن باد را نبود گذر\r\nكه مير ملك‌ستانش چنان گرفت آسان * كه گيرى از كف ساقى ماه رو ساغر\r\nگرفت و كوفت و كشت و گشاد و كرد اسير * حصار و قلعه و خصم و دز و زن و دختر\r\nرهى به پيش گرفت اندرون چنان كه سپهر * اگر گذشتى از آن برشكستيش محور\r\nنسيم آن‌همه باد برنده چون شمشير * گياه آن‌همه خار خلنده چون نشتر\r\nسليح و لشكر و برگستوان و اسب در آن * گداختى ز حرارت چنان در آتش زر \r\n\r\n","description":"","footnote":"","page_name":" 1181 ","page_number":489},
  {"content":"\r\n\r\n به فر شاه از آن ره سپه به آسانى * چنان گذشت كز آتش خليل پيغمبر\r\nبه عزم ثابت و رأى درست و طالع سعد * نمود زان سپس آهنگ زى دز بندر\r\nدزدى چگونه دزى سركشيده بر گردون * دزى چگونه دزى راز گفته با اختر\r\nرسيده شالدهء باره‌اش به گاو زمين * گذشته كنگرهء قلعه‌اش زد و پيكر\r\nبه بام قلعهء او توپهاى آتشبار * همه سپه‌شكن و كوه‌كوب و دريادر\r\nسپه ز جاى بجنبيد و خصم شد به گمان * كه ژرف دريا در جنبش آمد است مگر\r\nز نوك نيزه و از بانگ توپ رعد خروش * ستاره ديده زيان كرد و آسمان شد كر\r\nبه ضرب توپ بدانسان بريخت بارهء او * كه برگهاى خزانى بريزد از صرصر\r\nهنوز تيغش يعنى زبانهء دوزخ * برون نيامده و خفته در نيام اندر\r\nهنوز باج نياورده از بر خاقان * هنوز تاج نيفكنده از سر قيصر\r\nهمان‌كه ساو ستاند ز ملك قسطنطين * همان‌كه لشكر راند به مرز كالنجر\r\nز سم اسب كند پشته‌ها چو چاه عميق * ز خون خصم كند دشتها چو بحر خزر\r\nبروم سكه زند نام شاه ناصر دين * بهند تازه كند دين پاك پيغمبر\r\nبه يك مصاف ز هند آورد هزاران پيل * به پشت پيلان بربسته تختها از زر\r\nسنان و تيرش سرهنگ مرگ و پيك اجل * حسام و گرزش بازوى فتح و پشت ظفر\r\nجهان به حلم تو آرام گشت و يافت سكون * زمين به كوه به‌جاى است و كشتى از لنگر\r\nز فرط عدل تو و نصفت تو بچهء شير * به روزگار تو بىپنجه زايد از مادر\r\nشعاع تيغ تو افتاد بر فلك زان رو * گسست رابطهء روز و شب ز يكديگر \r\n\r\nدر مدح حكمران فارس مؤيد الدوله\r\n سال نو گشت و ملك بازنگرديده ز جنگ * مىندانم زچه‌رو اين همه بگزيده درنگ\r\nآن گروهى كه سر از طاعت او پيچيدند * لشكر اندر پىشان برد ز مير و سرهنگ\r\nچشمشان دوخت به تير و تنشان خست به تيغ * پايشان بست به بند و سرشان كوفت به سنگ\r\nقلعهء خيره‌سران را همه بگرفت و بكوفت * مىندانم كه دگر سوى كه دارد آهنگ\r\nبه گمانم كه به جان و سر و شه ناصر دين * خورده سوگند كه تا زود نيايد از جنگ \r\n\r\n","description":"","footnote":"","page_name":" 1182 ","page_number":490},
  {"content":"\r\n\r\n تا نه افلاك بسوزاند از شعلهء توپ * تا نه آفاق سيه سازد از دود تفنگ\r\nتا نه فرسوده شود خنجرش از خون عدوى * تا نه پردخته شود تركشش از تير خدنگ\r\nتا نه بر پاى دليران بگذارد زنجير * تا نه بر گردن ميران بنهد پالاهنگ\r\nصيت پيروزى تو رفت به كشمير از پارس * نامهء فتح تو از آموى آمد بر زنگ\r\nخرمن عمر عدو سوختى از شعلهء تيغ * ديدهء فتنه‌گران دوختى از تير خدنگ\r\nشد بستوارى از غره و در قلعه بماند * به گمانش كه امان يافت ز چنگال پلنگ\r\nقلعه‌يى ديد برافراخته بر گردون سر * كه بر او باز پريدن نتوانست كلنگ\r\nقلعهء پايهء او بسته به پشت ماهى * قلعهء بارهء او رفته به برج خرچنگ\r\nاو چه دانست كه گرز تو بجنباند كوه * او چه دانست كه تير تو بسنباند سنگ\r\nمىندانست كه با بازنبستيزد كبك * مىندانست كه با شير نياويزد رنگ\r\nواى گورى كه بر او شير ژيان پنجه زند * واى مرغى كه بر او باز بيندازد چنگ \r\n\r\nو له ايضا\r\n فراق دوستان در ديدهء من * جهان دارد به تنگى چشم سوزن\r\nبرآرم آه دل از سينه هردم * چو دودى كو برآرد سر ز روزن\r\nهمه‌شب عارض بيجاده‌گون را * ز خون ديدگان دارم ملون\r\nچنان برگ گل خيرى كه بر وى * فروپاشند هردم آب روين\r\nچگونه مهر دل برگيرم از دوست * نه از پولاد دارم دل نه ز آهن\r\nشكيبايى نخواهد ساخت با عشق * نياميزند با هم آب و روغن\r\nز غم زير ز نخ بنهاده ساعد * ز حسرت جفت زانو دارم آرن\r\nچنان برزيگر مديون مفلس * كش آتش درفتد ناگه به خرمن\r\nتنم چون رشته‌يى گشت از نزارى * دل زارم ز تنگى چشم سوزن\r\nمرا اين رشته و سوزن عجب نيست * اگر رخت فنا دوزند بر تن\r\nهمى از آستان بر من غم آيد * چنان بر قوم موسى سلوى و من\r\nو گر در كار خود چاره سگالم * تو گويى آب مىسايم به هاون \r\n\r\n","description":"","footnote":"","page_name":" 1183 ","page_number":491},
  {"content":"\r\n\r\n مرا اى كاشكى سى سال ازين پيش * پدر عنين شدى مادر سترون\r\nجهانا گرچه با من كين سگالى * ز جورت در دلم نبود زليفن\r\nمرا آراستى چون لعبتى شوخ * ز سرتاپا محلى و مزين\r\nز غم بر گردنم بستى حمايل * نهادى بر سرم از غصه گرزن\r\nبپايم كردى از تيمار خلخال * بدست از رنج و غم دست‌آورنجن\r\nز بىخوابى به چشمم سرمه كردى * به گوشم گوشوار از حرف دشمن\r\nهمه نيكى به‌جايم كردى الحق * نه انصافست از تو شكوه كردن\r\nبنه تا مىتوانى بار بر دل * بكن تا مىتوانى جور بر تن\r\nكه دربار جهاندار معظم * مرا خود بس بود ملجاى و مسكن\r\nخدنگش بر تن خصم بدانديش * همى برگستوان دوزد به جوشن\r\nتو گويى مرد درزى گر فر آويز * همى بر جامه مىدوزد به درزن\r\nچو بگذارد بزه آن تير ده سير * چو بفرازد بدوش آن گرز صد من\r\nاز آن بر تن بدوزد درع بدخواه * بدين بر سر بكوبد ترك دشمن\r\nيكى چون پرنيان در پيش ابره * يكى چون گردكان در زير كوبن\r\nيك انعام تو و صد گنج قارون * يك انگشت تو و صد زور قارن \r\n\r\nو له\r\n آى آخته صد دستهء موزون ز دو بادام * آويخته صد خرمن نسرين به يكى مو\r\nشمشاد قباپوشى و طاوس قدح‌نوش * ناهيد سخندانى و خورشيد غزل‌گو\r\nاى شوخ كمندافكن و اى ترك كمانكش * تير تو ز مژگان و كمان تو ز ابرو\r\nچون زه به كمان افكنى از بيم خدنگت * گر رستم پهلو كه بدزدد ز تو پهلو\r\nاى كاش بدى عهد تو همچون دل تو سخت * اى كاش بدى خوى تو چون روى تو نيكو\r\nهندوى سر زلف تو خونخوار چرا شد * كاين رسم نكوهيده بود در بر هندو\r\nگر جادوى چشم تواش اين شيوه بياموخت * نشكفت كه خونخوار فتد مردم جادو\r\nدر گوشهء چشم سيهت خال معنبر * چون نافهء آهو است نيفتاده ز آهو \r\n\r\n","description":"","footnote":"","page_name":" 1184 ","page_number":492},
  {"content":"\r\n\r\n از بهر بسيجيدن مشك سر زلفت * از غاليه روى تو بسازيده ترازو\r\nاين زلف از آن زلف بچربيد وز آن شد * خال سيهت از پى جو سنگ ترازو\r\nبر چهرهء زردم بنه آن چهرهء گلنار * كز روى من و روى تو گردد گل دورو\r\nبر سينهء سوزانم بگذار سر زلف * تا يكسره خوشبوى شود عرصهء مشكو\r\nزيراكه سر زلف دلاويز تو عود است * تا عود بر آتش نگذارى ندهد بو \r\n\r\nمسمط در مدح مؤيد الدوله طهماسب ميرزا\r\n هلا باده بياريد كه هنگام بهار است * زمين زمردگونست هوا لؤلؤ بار است\r\nبه همراه نسيم سحرى مشك تتار است * به هرجا گذرى گلهء گور است و شكار است\r\nكجا گوش دهى بانگ چكاو است و هزار است * جهان دلكش و مطبوع‌تر است از بت فرخار\r\nكنون باغ تهى گردد از زاغ و غليواج * رودخانهء مرغان خزان جمله به تاراج\r\nز مرغان بهارى به چمن بينى افواج * يكى بر سرو آيد و ديگر به سر كاج\r\nشود دشت پر از قهقههء تيهوى و دراج * شود باغ پر از غلغلهء فاخته و سار\r\nنخست از همگى بادخورك پيشتر آيد * پس آنگاهى وخشينه و اسپيد پر آيد\r\nچو وخشينه بيامد پس از آن داغ سرآيد * پس از داغ سران هدهدك خوش‌خبر آيد\r\nسپس فاخته و قمرى و موسيجه درآيد * دگر سبزقبا آيد و خرچال و خشيسار\r\nهمى بادخورك با غم و اندوه و فغانست * سراسيمه ز هر سو به هوا در طيرانست\r\nچنو پير كه در ماتم فرزند جوانست * سيه‌پوش و دل‌فگار و پريشان و نوانست\r\nتو پندارى كان غم‌زده در سوك خزانست * كه هر لحظه چو ماتم‌زدگان ناله كند زار\r\nچو بر سرو شود فاخته و آواز برآرد * چنو عاشق دلخسته همىنالد و زارد \r\n\r\n","description":"","footnote":"","page_name":" 1185 ","page_number":493},
  {"content":"\r\n\r\n چو ياد آيدش از فرقت يار اشك ببارد * به معشوق زمانى غم هجران بشمارد\r\nپس آنگاه سر خود به سر بال گذارد * شود خسته و خاموش شود باز ز گفتار\r\nيكى تنگ زره شانه سرك كرده ببر بر * به سر مغفر و بر مغفر او ابلق پربر\r\nتو گويى كه يكى دختركى چون بت بربر * زده شانه به دو گيسوى چون عنبر تر بر\r\nپس از شانه زدن شانه فروهشته به سر بر * كه تا زود بيابد چو بجويدش دگر بار\r\nز هر گوشه كلنگان زده بر روى هوا صف * چنان هودج بلقيس روان جانب آصف\r\nو يا لشكر كفار به نيها زده مصحف * و يا اهل زمين را ز فلك آمده هاتف\r\nكه در فصل بهاران مگذاريد مى از كف * بكوشيد به شادى و بنوشيد بىآزار\r\nبهر لحظه همى گاز رك آيد به لب آب * به يك جا نشود ساكن چون قطرهء سيماب\r\nازين‌سوى و از آن‌سوى بپويد به صد اشتاب * تو گويى به گه لعب يكى كودك لعاب\r\nربايد ز دگر كودكان گوى به طبطاب * پس آنگه به زمين افكند آن گوى دگربار\r\nهمى پويان پويان به لب آب بيايد * چنان شاهد كان روى در آيينه نمايد\r\nبه زودى رخ از آيينه دگر ره بربايد * همى دم به زمين آرد و بر خاك بسايد\r\nچنو بادزن چينى گاهش بگشايد * دگرباره بهم باز بپيچدش چو طومار\r\nشبانگاه چو خور بفكند آن خنجر خونريز * نهانى به‌سوى باغ شود مرغ شباويز\r\nبياويزد بر شاخى و فرياد كند تيز * چو آواز ورا گوش كند مرغ سحرخيز\r\nز عشق رخ گل تيز شود آتش او نيز * گهى بر سر سرو آيد و گاهى به سپيدار\r\nچو شب زرد شود تيغ برآرد شه زابل * نسيم سحرى پاره كند پيرهن گل \r\n\r\n","description":"","footnote":"","page_name":" 1186 ","page_number":494},
  {"content":"\r\n\r\n به بستان شود و شانه زند زلفك سنبل * همى آتش غم جوش زند در دل بلبل\r\nزند ناله و فرياد و كند شورش و غلغل * چنو يار جفاديده كه نالد ز غم يار\r\nتذوران قباپوش كه در لاله ستانند * گهى شعر سرايند و گهى قافيه خوانند\r\nگه از شادى ازين‌سوى و از آن‌سوى دوانند * گه استاده بپايند و گهى خفته ستانند\r\nگهى بوسهء چندى ز لب لاله ستانند * گهى برگ گل و لاله بچينند به منقار\r\nبهر باغچه‌يى شاخ گلى سر بفرازد * هزار آوا هردم ز گلو چنگ بسازد\r\nبه شاخى بنشيند به نوايى بنوازد * همى آهو ازين دشت بدان دشت بتازد\r\nگه از شادى در سبزه دود گه بگرازد * چو شاهد پسرى سرخوش و مخمور به رفتار\r\nبه هر دشتى آهوبرگان راه سپارند * صحارى بنوردند و بيابان بگذارند\r\nبه هر دشت كه گردند و بر آن پا بگذارند * همى از سم خود صورت دالى بنگارند\r\nتو گويى به زمين تخم گل و لاله بكارند * كه هر لحظه شكافند زمين از پى شد كار\r\nشقايق به چمن بازنگويى كه چسانست * تو گويى به مثل همچو يكى غاليه‌دانست\r\nدر آن غاليه‌دان غاليهء سوده نهانست * بيالوده بشنگرفش اطراف دهانست\r\nو يا همچو يكى طوطى كى خفته‌ستانست * كش از عود زبان باشد و از بسد منقار\r\nبپوشيده يكى جامهء عيدى گل رعنا * بسى دلكش و مطبوع پسنديده و زيبا\r\nبر آن جامه بود آستر از زرين ديبا * همه ابرهء آن سربه‌سر از مخمل حمرا\r\nبه صد ناز نشسته است بر آن هودج خضرا * چو بر هودج فيروزه نشسته بت فرخار\r\nمرا انده بسيار به دل از گل زرد است * كه بيچاره همه‌ساله قرين غم و درد است \r\n\r\n","description":"","footnote":"","page_name":" 1187 ","page_number":495},
  {"content":"\r\n\r\n ندانم كه مر او را چه فتاد است و چه كرد است * كه با عارض پژمرده و با چهرهء زرد است\r\nتو پندارى مسكين به نهان عاشق درد است * و ليكن نتواند كه كند عشق خود اظهار\r\nگل نرگس بر راه گل سرخ ستاده * چنو سبزقبا شاهد كى دلبر و ساده\r\nگرفته به كف از زر يكى ساغر باده * مر آن ساغر را در طبقى سيم نهاده\r\nبنفشه به دو صد خوارى بر خاك فتاده * كه تا كى به چمن جلوه‌گر آيد گل بر بار\r\nبنفشه چو ز پيروزه يكى خواب‌ستانست * كجا در بن آن سودهء كافور نهانست\r\nو يا همچو سيه‌افعى بگشاده دهانست * كه نى دندان اندر دهن او نه زبانست\r\nفتاده به گلويش دوسه پاره ستخوانست * چو در كاسهء فيروزه فتاده در شهوار\r\nگل سرخ به كردار يكى كودك امرد * كه دستارچه‌يى بر سر بنهاده ز بسد\r\nبياويخته تحت الحنك از سبز زمرد * نهان كرده به دستار درون حقهء ارند\r\nبپاشيده بر آن حقه بسى سودهء عسجد * كه پنهان بود آن حقه و بنهفته به دستار\r\nكنون باز نپرسى كه درين فصل چه شايد * كه زنگار غم از آينهء دل بزدايد\r\nنخستين صنمى شوخ و پريچهره ببايد * كه اندوه برد از دل و شادى بفزايد\r\nدو گيسوش به رخ غاليه و مشك بسايد * به قد سرو قباپوش و به رخ ماه كله‌دار\r\nسپس مطربكى بايد خوش‌طبع و غزل‌گو * پس آنگاه يكى ساقى سيمين‌بر مه‌رو\r\nپرستنده به پيش اندر دو تركك هندو * به بزم اندر دو شيشه از آن بادهء گلبو\r\nبه سيخ اندر ران بره و سينهء تيهو * به مغز اندر بوى گل و اسپرغم و اسفار\r\nنگارين منا مژده كه بگذشت زمستان * بهار آمد گاه طرب و شادى مستان \r\n\r\n","description":"","footnote":"","page_name":" 1188 ","page_number":496},
  {"content":"\r\n\r\n كنون موسم صحرا بود و فصل گلستان * كه خاطر به ملال آيد از كنج شبستان\r\nبيا تا من و تو هر دو خراميم به بستان * به شادى بگذاريم گهى چند به گلزار\r\nبيا تا من و تو جانب گلزار بپوييم * يكى گلبن بشكفته به گلزار بجوييم\r\nبه پايش بنشينيم و بخنديم و بگوييم * مى سرخ بنوشيم و گل سرخ ببوييم\r\nز زنگار غم آيينهء دل پاك بشوييم * بفر شه نيكوسير نيكوكردار\r\nخداوند معظم ملك اعظم امجد * جهان كرم و كان عطا مير مؤيد\r\nكه نازنده به دو گشت روان پدر و جد * عيان از رخ او فرهى و شوكت و سودد\r\nز شمشير كجش راست شده دين محمد * ز فضل و هنرش فضل و هنر يافته مقدار\r\nامير الامراء مير فلك مرتبه طهماسب * كه با فر فريدون بود و شوكت گشتاسب\r\nبه نيرو پسر زال و پسرزادهء لهراسب * به گورابه بلرزد ز نهيبش دل گشتاسب\r\nهمش حكمت لقمان و همش دانش جاماسب * همش خصلت احرار و همش سيرت اخبار\r\nبزرگى كه ازو كار بزرگى به نظام است * گزيده بر خاص است و ستوده بر عام است\r\nبه دو ملك قويم است و ازو دين به قوام است * فزايندهء عزاست و برآرندهء كام است\r\nبرازندهء مدح است و فرازندهء نام است * نوازندهء احرار و گدازندهء اشرار\r\nدليرى كه دوصد ملك بهيك تير ستاند * به شمشير جهان سوز دل از شير ستاند\r\nيكى نيمه جهان از دم شمشير ستاند * دگر نيمه به فرهنگ و به تدبير ستاند\r\nخراج از حبش و باج ز كشمير ستاند * فرستد بر شه ناصر دين قاهر كفار\r\nچو در معركه شمشير وى آهيخته گردد * ز هم سلسلهء هستى بگسيخته گردد \r\n\r\n","description":"","footnote":"","page_name":" 1189 ","page_number":497},
  {"content":"\r\n\r\n چه خونها كه ز لشكرشكنان ريخته گردد * چه سرها كه به فتراك بياويخته گردد\r\nهمه خاك زمين با خون آميخته گردد * ز خون لعل شود يكسره دشت و در و كهسار\r\nزهى نام همايون تو عنوان بزرگى * جهان كرم و مكرمت و كان بزرگى\r\nبزرگى چو بدن باشد و تو جان بزرگى * ز تو رسم جوانمردى و بنيان بزرگى\r\nقوى پى شده از سعى تو اركان بزرگى * همه رسم بزرگى ز تو گرديده پديدار\r\nاگر صعوه‌يى از كنكرهء قصر تو پرد * به منقار دل از كركس و شهباز ببرد\r\nو گر آهو در ملك تو يك روز بچرد * دل شير ژيان و جگر ببر به درد\r\nز تيغت فتد ار عكسى در كان زمرد * زمرد شود از بيم چو بيجاده به يك‌بار\r\nخدنگ تو پيام اجل و نامهء مرگست * سنان تو عدوى زره و دشمن ترگست\r\nبه ملك تو ز عدل تو شبان گله گرگست * خور يوز تو از ران هژير و بر گرگست\r\nخم خام تو بر گردن شاهان بزرگست * كمند تو به بازوى اميران كله‌دار\r\nعدوى تو همانا كه به سر مغز ندارد * كه اندر دل خود تخم نفاق تو بكارد\r\nكه تا محنت و رنج و غم و دردش ثمر آرد * كس از بىخردى ساعد ضرغام بخارد\r\nو يا خود عجبا كس گلوى ببر فشارد * و يا هيچ‌كس انگشت كند در دهن مار\r\nنداند كه نهيب تو دل شير كند آب * بر گرز گران سنگ تو كه را نبود تاب\r\nسمندر ز تف تيغ تو بگريزد در آب * نداند كه ز بيم تو ندارند خور و خواب\r\nگوزنان به سر كوه و هژبران به بن غاب * نهنگان به تك‌آب و پلنگان به دل غار\r\nالا تا به جهان فصل خزانست و بهارا * الا تا به زبان نام تذرو آمد و سارا \r\n\r\n","description":"","footnote":"","page_name":" 1190 ","page_number":498},
  {"content":"\r\n\r\n الا تا به چمن بانگ چكاو است و هزارا * هواخواه تو را عيش و طرب باشد يارا\r\nبدانديش تو را دل به نهيب و به نهارا * قرين غم و جفت الم و همدم تيمار\r\nدوصد سال به گيتى به دل شاد بمانى * دوصد عهد چنين با دل خرم گذرانى\r\nدوصد گنج ببخشى و دوصد ملك‌ستانى * همه كام ببينى و همه عيش برانى\r\nهمه روز تو فرخنده‌تر از روز جوانى * همه كار تو پدرام و همه بخت تو بيدار \r\n\r\nهم از تركيبات و تغزلات اوست\r\n اى چون تو گل نديده كسى در بهارها * سروى نرسته همچو تو در جويبارها\r\nمژگانهاى تو همه خنجرگذار و هست * جادوى چشم تو سر خنجرگذارها\r\nكارى كه نيم غمزهء چشم تو مىكند * رستم نكرده آن به همه كارزارها\r\nاندر قمار عشق توام جز زيان نبود * گرچه زيان و سود بود در قمارها\r\nعكس خطت به ديدهء سيلاب‌بار من * چون عكس سبزه‌ها به لب جويبارها\r\nزلفين دسته‌دسته‌ات از مشك بسته‌ها است * هر بسته حلقه‌حلقه و هر حلقه تارها\r\nتارش همه شكنج و شكنجش تمام چين * هر چين او ز پيچ و گره صدهزارها\r\nهر چين او ز عود قمارى قمطره‌ها * هر تار او ز مشك تتارى تتارها\r\nبا مشك و عود نسبت زلفت نمىدهم * كز مشك و عود زلف تو را هست عارها\r\nتا نام مشك و عود به زلفت نهاده‌ام * اين كبرها فروشد و آن افتخارها\r\nتا آفتاب روى تو پنهان شدم ز چشم * دامانم آسمان شد و اشكم ستارها\r\nاز آب ديده چشمم چون جوى آب شد * مژگان به گرد چشمم چون آبيارها \r\n\r\nاز غزليات او است\r\n به پيش شيخ كنم عيب مى كه ره نبرد * به‌سوى ميكده كانجا نه جاى اهل رياست\r\nبىتو من زار و دل‌افگار و تو بىمن خوش‌دل * خود بگو تا دل تو سخت بود يا دل من \r\n\r\n","description":"","footnote":"","page_name":" 1191 ","page_number":499},
  {"content":"\r\n\r\n\r\nو له\r\n اگر تيغم زند زان دست و بازو * نه آنم من كه چين آرم بر ابرو\r\nمرا يك‌لحظه دل نشكيبد از دست * مگر بنشيندم چون دل به پهلو\r\nندانم چارهء من چيست در عشق * دل من بىقرار و يار بدخو\r\nنه او يك‌دم تواند ساخت با من * نه من يك‌دم توانم ساخت بىاو\r\nاگر بىاو نشينم با چه طاقت * و گر با او ستيزم با چه نيرو\r\nچه پوشى راز خويش از خلق فرهنگ * كه مى بدهد گواهى زردى رو\r\nبلى عاشق توان از چهره بشناخت * شكر از چاشنى و نافه از بو \r\n\r\nو له\r\n دردار كه مرا عمر گرانمايه به عشقت * چندى به اميدى شد و چندى به خيالى\r\nبخت بد ما بين كه شب و روز و مه و سال * با دوست قرينيم و نديديم وصالى\r\nاين واقعه پيش كه توان گفت كه در بحر * غرقيم و همان تشنه‌لب آب زلالى\r\nما با تو به صلحيم و ارادت كه نداريم * با ساعد سيمين تو نيروى جدالى \r\n\r\nو له\r\n روم در گوشهء ميخانه گيرم زين سپس جايى * كز آفات جهانم خوش‌تر از اين نيست ملجايى\r\nچه مىبود اينكه امشب داد ساقى مىپرستان را * كه هر رندى ز جامى بىخود افتاده است در جايى\r\nبيار اى باد نوروزى ز كوى آن صنم بويى * كه ما هم با سر زلفش سرى داريم و سودايى\r\nعجب دارم از اين آتش كه جان عاشقان دارد * كه مىسوزند و دارند از سرشك ديده دريايى \r\n\r\n","description":"","footnote":"","page_name":" 1192 ","page_number":500},
  {"content":"\r\n\r\n\r\n730 فخر ايروانى\r\nو هو فخر المحققين فخر الدّين عباس بن مسلم الايروانى المدعو به ميرزا آقاسى والد ماجدش ميرزا مسلم از طايفه بيات ايروان و از علماى آن سامان بوده و از به دو جوانى فرزند سعادتمند خود ميرزا عباسعلى را به جهت كسب كمالات ظاهرى و اقتباس حالات باطنى به خدمت علماى شريعت و حقيقت عتبات عاليات عرش درجات برده در مقام تربيت وى برآمد چون جناب فخر العلماء فخر الدّين عبد الصمد همدانى به علوم صورى و معنوى مسلم آن عهد و در عتبات معتكف بود فرزند را به سدهء سينه آن محقق خداىپرست برده به دو سپرده وى نيز او را به فرزندى درپذيرفت و به تربيت او اهتمام تمام فرمود سالها در خدمت جنابش بود تا در سنهء 1215 كه طايفه ضالهء مضله وهابيه نجديه عتبات عاليات را غارت كردند و سكان و وطان آن روضهء ارم حوزه را به قتل آوردند فخر الدّين عبد الصمد چنان كه سابقا اخبار و اظهار كرده بود به سعادت شهادت رسيد و ميرزا پس از رفع آن غايلهء هايله عيال جناب استاد مكرم و مربى معظم را برداشته به همدان آمده پس به آذربايجان شد و از پريشانى خاطر عزم مسافرت و مهاجرت تصميم داد محرم حرم محترم مكه معظمه زادها اللّه تعالى شرفا گرديد و در لباس فقر و درويشى پياده بدان جانب سياحت گزيد پس از زيارت به آذربايجان بازآمد و عظما و امراى آن حدود خدمتش را معزز داشتند و بتوقيرش همت گماشتند چندى در نزد ميرزا موسى خان برادر قائم‌مقام ثانى رتبهء تعليم داشت و اميرزادگان معظم فرزندان نواب شاهزادهء اعظم نايب‌السلطنه به صحبتش مشعوف بودند و در آن ايام چنان كه از مشايخ به دو رسيده بود و از بزرگان شنيده داشت به نواب اميرزاده اعظم محمد ميرزا وعدهء سلطنت كبرى داد بعد از جلوس بر تخت جد امجد خاقان كبير صاحبقران فتحعلى شاه حسن ظنى كامل بلكه ارادتى محكم به وى حاصل فرموده لهذا خدمتش را مختار و مطاع ملك و دولت فرمود قريب به چهارده سال در نهايت اقتدار و استقلال به حل و عقد امورات مملكتى پرداخت و جمعى را پرورد تا در سنهء 1264 كه آن شهريار حق‌پرست به حق پيوست امناى دولت به روى او بيرون آمدند وى روى به عتبات كرده معتكف شد در رمضان سنهء 1265 بىمرض صورى و رنج وصيت كرده درگذشت رسالات\r\n\r\n","description":"","footnote":"","page_name":" 1193 ","page_number":501},
  {"content":"\r\n\r\nمحققانه تأليف فرموده كه غالبا از ميان رفته گاهى به نظم مبادرت مىنموده كه جمع نگرديده و اين ابيات متفرقه از آنها نمونه‌يى است :\r\n\r\nاز غزليات آن جناب است\r\n قسمت رندان گرفت پير مغان جام را * زان كه مى آتشين پخته كند خام را\r\nمژدهء وصل مىدهد گردش آسمان مرا * هيچ نبود از فلك اين حركت گمان مرا\r\nبهر صلاح مىكشم منت هر طبيب را * كرده ز عالمى خجل اين دل ناتوان مرا\r\nدر خس و خار باغبان مىزند از غضب شرر * غافل از اينكه برق خود سوخته آشيان مرا\r\nاى دل تو را كه كار نه كفر و نه دين بود * رو بار عشق كش كه سزاى تو اين بود\r\nبدين زارى نبيند تا مرا كى منفعل گردد * كه قاتل كشته را چون ناتوان بيند خجل گردد\r\nمزن دامان برين يك‌مشت خاكستر كه مىترسم * در آن از آتش دل مانده باشد مشتعل گردد\r\nز بند و پند هيچ آشفته آرامى نمىگيرد * نه هر زنجير چون كاكل نه هر ديوانه دل گردد\r\nدلى كاندر خم زلف نگارى آشيان دارد * كجا ميل تماشاى فضاى بوستان دارد\r\nتمناى وصالم نيست اما شوق آن دارم * نهم سر بر كف پايى كه سر بر آستان دارد \r\n\r\n","description":"","footnote":"","page_name":" 1194 ","page_number":502},
  {"content":"\r\n\r\n ببر بندى كه بر پايم ز مهر اين و آن بستى * كه عنقاى دلم زين پس هواى آشيان دارد\r\nشكست دل گهى از زلف و گه از چشم مست افتد * ظفر مشكل چو قلبى را شكست اندر شكست افتد\r\nنداند حال دل را در خم زلفش گرفتارى * مگر آن مرغ و آن ماهى كه اندر دام و شست افتد\r\nچنانش مست مىخواهم به محفل كز سر مستى * به پا خيزد صراحى ريزد و جامش ز دست افتد \r\n\r\nو له ايضا\r\n سمن رونق ز سنبل لاله زيب از مشك چين دارد * بنفشه زينت از گل گل ز خال عنبرين دارد \r\n* * *\r\n بسيار جعد مشك‌فشان پرخم اوفتد * اما چو جعد مشك‌فشانت كم اوفتد\r\nدل گر شكست گشت به زلف تو آشنا * همرنگ زود الفتشان با هم اوفتد\r\nدر كنج لب چو خال بينى عجب مدار * هندو به كودكى به حرم محرم اوفتد \r\n\r\nو له\r\n چشيديم و به بود ز آب حيات * زلالى كه در آن لب نوش بود\r\nاسير كمند آمد آهوى من * ز مشكين كمندش كه بر دوش بود \r\n\r\nو له\r\n براى شكوه ز جورت نيافتم در ديگر * ستاند از تو مگر داد من ستمگر ديگر\r\nبه‌سوى دام تو چون برپرم كه ريخته بالم * مگر ز تير تو از تن برآورم پر ديگر\r\nبه روز حشر اگر پا نهى به عرصهء محشر * حساب جمله خلايق فتد به محشر ديگر \r\n\r\n","description":"","footnote":"","page_name":" 1195 ","page_number":503},
  {"content":"\r\n\r\n\r\nدر مدح قطب السلاطين محمد شاه ثانى قاجار نور اللّه مرقده\r\n دلى كز جور او خون شد ز چشمانم بدر كردم * براى راحت جان حزين فكر دگر كردم\r\nنه چون بلبل به پاى گلبنى روزى به شب بردم * نه چون پروانه با شمعى يكى شب را سحر كردم\r\nگفتم به چرخ مقصد تو چيست زين شتاب * تقبيل آستان ملك گفت در جواب\r\nداراى روزگار محمد شه آنكه هست * چون بخت كامكار و چو افلاك كامياب \r\n\r\nو له\r\n اين گلستان را به طرح ديگر آيين بسته‌اند * مشك را بر ياسمين سنبل به نسرين بسته‌اند\r\nنيش را با نوش و شكر با شرنگ آميختند * تلخ گفتارى بدان لبهاى شيرين بسته‌اند\r\nقتل عامل خلق را فرمان دهد گويى مگر * درگه سلطان عادل را به زرفين بسته‌اند\r\nساقى بده جامى گران زان مى كه دهقان پرورد * انده برد غم بشكرد شادى دهد جان پرورد\r\nدر خم دل پير مغان در جام مهر زرفشان * در دست ساقى قوت جان رخسار جانان پرورد \r\n\r\nو له ايضا\r\n اگر باده مهر درخشان نمىشد * لب يار لعل بدخشان نمىشد\r\nاگر جام با جم نمىكرد يارى * بدان مايه داراى كيهان نمىشد\r\nرهايى به عشق ار ز عقلم نبودى * مرا هرگز اين مشكل آسان نمىشد\r\nمرا خاطرى جمع بودى چو پروين * اگر زلف آن مه پريشان نمىشد \r\n\r\nو له\r\n بر لب ميگون جانان نشاء جان داده‌اند * لؤلؤ مكنون او را درج مرجان داده‌اند\r\nناز را جنگ هويدا چشم را خشم آشكار * خنده بر لبها براى صلح پنهان داده‌اند\r\nگر كند بخت مدد و اختر يار آيد * در فراز آيد و در بزم نگار آيد\r\nلب مىآلوده به كف ساغر مينايى * رخ برافروخته در ديده خمار آيد\r\nبر مه نهاده خوشهء پروين و گفته زلف * بر گل نهاده نقطهء مشكين و خوانده خال \r\n\r\n","description":"","footnote":"","page_name":" 1196 ","page_number":504},
  {"content":"\r\n\r\n او زير زلف مشكين چون در سحاب بدر * من غرق اشك خونين چون در شفق هلال\r\nهمايون عيد نوروز است و گيتى را جوان بينى * زمين پرلاله كوه و دشت را پرمشك‌بان بينى \r\n\r\nاز مثنويات او است\r\n باز اندر سر هواى كوى يار * سوى تبريزم كشان گيسوى يار\r\nمن چو مجنون روز و شب در كوه و دشت * بهر آن ليلايم اندر سير و گشت\r\nطال هجرى علتى داء النوى * دق جسمى ذاب من ماء الهوى\r\nصير و نى كل آن بالوصال * نقضى عمرى و قد ضاق المجال\r\nاذرعى يا ناقتي ارض الفلا * نحو من اشتاقه الا فلا\r\nشادن ما زال فى طرفه سقم * دمع عينى فاض منه و النجم\r\nقده غصن له شمس ثمر * خطه مسك محيط بالقمر\r\nفارسى كو گرچه گل خندان بود * ژاله بر وى بهتر از باران بود \r\n\r\nمن رباعياته\r\n آراست تن از قباى چون گلنارش * شد تازه‌گلى كه هيچ نبود خارش\r\nاز عكس رخش گشته قبا گلنارى * يا عكس قبا فتاده بر رخسارش\r\nبر چهره پريشانى آن زلف سياه * ابريست كه گاه‌گاه پوشد رخ ماه\r\nگفتم كه پريشان ز چه رويى گفتا * سلطان حبش كشيده بر روم سپاه \r\n\r\n731 فريب اصفهانى\r\nاسمش عبد الغفار طبيب و پدرش فتحعلى خوشنويس اصفهانى است اگرچه معروف است به طبيب ولى جوانى است اديب و در اكثر علوم و فضائل دانا و لبيب هرچند هنوزش بامداد\r\n\r\n","description":"","footnote":"","page_name":" 1197 ","page_number":505},
  {"content":"\r\n\r\nجوانى و ريعان زندگانى است جامع فروع و اصول و حاوى معقول و منقول است بتدرب در علم ادب و جامعيت به لغت و بيان عجم و عرب در مجالس و محافل اعالى و اسافل معروف است و به ذهن صافى موصوف و از فرط كياست طرز معالجهء جديد اطباى فرنگ را مزيد طب قديم كرده و در تحقيقش چنان پاى فشرده كه مىتوانش طبيب عيسوىهش خواند نه آدمىكش و رساله درض ض كثير العاملهء و با به زبان تازى تأليف كرده كه جامع معالجات ايرانى و فرنگى است و منظومه‌يى نيز در تشريح به پارسى به نظم آورده كه هر دو را امتياز تمام است و در فن سخن‌سرايى طبعى دارد قادر كه به طرز متقدمين غزل و قصيده را نيكو مىسرايد و كمال فصاحت از طبعش مىتراود و چون وقتى در خط نستعليق سرآمد اقران و جزء اساتيد بود به مناسبت خطاط تخلص كردى تا اينكه تغيير تخلص داده فريب تخلص نمود اين اشعار از او انتخاب شد :\r\n\r\nاز قصايد او است\r\n گه رحيل كه بودم قرين رنج و محن * بر من آمد آن ماه‌روى زهره ذقن\r\nمرا چو ديد به عزم رحيل و ساز سفر * شكسته عهد حبيب و گسسته دل ز وطن\r\nهمىفشاند به گلبرگ ژاله از نرگس * همىگرفت به لؤلوئى تر عقيق يمن\r\nگهى سرشك فروريخت بر عذار چو ماه * چنان كه ژاله به گلبرگ يا به برگ سمن\r\nشخود عارض چون ماه را به ناخن غم * بدان صفت كه به برگ سمن چكد روين\r\nبدان مثابه پريشان نمود زلف سياه * كه شد نهان مه رويش ميان چين و شكن\r\nبه ناله گفت زهى بىوفا كه بگزيدى * فراق را به وصال اغتراب را به وطن\r\nتو را چه شد كه ز يار و ديار بگسستى * سفر گزيدى و غربت به صدهزار محن\r\nترا وثاق پريچهرگان چه رنج آورد * كه قاع و شخ بگزيدى و ساختى مسكن\r\nمگر نه وعده نمودى مرا كه وقت بهار * پى نشاط فرازيم خيمه در گلشن\r\nهمى نبيد بنوشيم زير سايهء گل * به لحنهاى خوش عندليب دستان زن\r\nكنون كه نوبتى ارديبهشت گشت و به باغ * وطن گرفت هزار و سفر گزيد زغن\r\nبه خنده شد گل سورى به شاخسار چنان * كه از نشاط و طرب لعبتان غنچه دهن \r\n\r\n","description":"","footnote":"","page_name":" 1198 ","page_number":506},
  {"content":"\r\n\r\n ز شاخسار شكوفه نمود روى سپيد * چو كودكى كه لب آلوده ساخته به لبن\r\nدرين بهار نمودى تو سازوبرگ سفر * مرا نبود به بىمهرى و جفاى تو ظن\r\nكجا رواست كه ما و تو در بهار چنين * به روى سبزه ننوشيم باده‌هاى كهن\r\nمكن بسيج سفر تن مده به رنج و عنا * مكن كناره ز مه‌طلعتان سيمين‌تن\r\nگرفتم اينكه به دامن كنى تو گوهر ناب * گمان مدار كه لعل لب مراست ثمن\r\nگرفتم آنكه ز مشك ختن كنى خروار * كجا به قيمت زلف منست مشك ختن\r\nگرفتم اينكه به جزع يمانت ميل فره است * مراست نرگس سيراب به ز جزع يمن\r\nهمىبگفت وز نرگس بلاله ريخت گلاب * همىبگفت و سلب چاك كرد تا دامن\r\nبه ناله گفتمش اى ماه‌روى غاليه‌بوى * به صبر كوش و ازين بيش برمكن شيون\r\nمرا به خدمت مير زمانه خواند قضا * بدين قضاى ببايد تو را رضا دادن\r\nامير عادل و باذل شهاب ملك ملك * كه نار قهرش سوزد به ملك ديو فتن\r\nچو نام مير فلك قدر بر زبان راندم * به صد هزار ادب نزد آن بت ارمن\r\nز جاى جست و زمين بوسه داد و كرد سجود * بدان صفت كه صنم را به گاه سجده شمن\r\nزهى بزرگ اميرى كه همچو فر هماى * شد است فر تو بر فرق دهر سايه‌فكن\r\nخداى ديد بزرگى سزاى گوهر تو * از آن بزرگ تبارت نمود فخر زمن\r\nسه بنده‌اند تو را بخت و دولت و اقبال * كه در ركاب تو هستند ز ايسر و ايمن\r\nشود فقير ز كمتر نوال تو قارون * نهد گداى ز كوچك عطاى تو مخزن\r\nدو نوبهار به يك سال شد بدين ملكت * ز فر و رحمت دادار قادر ذو المن\r\nيكى بهار نوآيين ز فر فروردين * دگر ز موكب مير خجسته رأى فطن\r\nازين بهار طراوت رسيد بر جانها * از آن بهار خضارت گرفت صحن چمن\r\nحسود خواست بر تبت شود تو را انباز * زمانه گفت هلا خاك باشدت به دهن\r\nنه هر عصاى كند معجز عصاى كليم * نه هر فروغ بود نور وادى ايمن\r\nمهين بنان سليمان چو آفريد خداى * روا نباشد خاتم بدست اهريمن\r\nطلوع كرد ز مشرق چو آفتاب منير * كجا فروغ بماند دگر ز نجم پرن\r\nعنان توسن دولت قضا بدست تو داد * بهر كجاى كه خواهى بتاز اين توسن \r\n\r\n","description":"","footnote":"","page_name":" 1199 ","page_number":507},
  {"content":"\r\n\r\n هميشه تا كه مزين شود ز باد بهار * چمن ز سنبل و نسرين و لاله و سوسن\r\nبزى تو خرم و شادان به گاه حشمت و جاه * مديح‌خوانت فريب آسمان فضل و سخن \r\n\r\nو له ايضا فى المسمط\r\n اى صنم نوش‌لب خيز و به شادى گراى * راه گلستان بگير در صف مستان درآى\r\nنوبت باغ است و راغ نى گه كاخ و سراى * خيز و به بستان دراى با رخ شادىفزاى\r\nمطربكى خوش بخواه شاهد و بذله سراى * ساغر مى نوش كن زير گل و ياسمين\r\nباز شد آراسته باغ ز سرو و سمن * لاله فروزد ز شاخ همچو سهيل از يمن\r\nشاخ شكوفه شد است غيرت عقد پرن * باد بهارى شكست قيمت مشك ختن\r\nبس‌كه پراكند مشك بر به طلال و دمن * نافه مگر دارد او دايم در آستين\r\nصبح دمان از سحاب لؤلؤ تر ريخته * گويى حور از بهشت مرسله بگسيخته\r\nخاك چمن با گلاب يكسره آميخته * يا به سر مىكشان مشك فروريخته\r\nيا بر ما بوى عود خادم انگيخته * خادم مجلس كجا عود بسوزد چنين\r\nتا ز پس فرودين آمد ارديبهشت * خاك چمن را صبا باز به عنبر سرشت\r\nخوردن بايد نبيد خاصه در اطراف كشت * با صنمى نوش‌لب رخ چو بهار و بهشت\r\nگشته به مىخوارگان از ازل اين سرنوشت * خوردن مى روز و شب خاصه مه فرودين\r\nباده بسى خوش بود خاصه به فصل بهار * با صنمى بذله‌گو بر به لب جويبار\r\nاى بت شيرين‌سخن وى صنم مىگسار * خيز و به بستان ببين لالهء سورى ببار\r\nمشكوى پرويز شد باغ ز رنگ و نگار * بلبل و صلصل شدند باربد و رامتين\r\nآنكه در اين نوبهار زيسته بىجام مى * با مى گلگون كشيد بىطرب و چنگ و نى \r\n\r\n","description":"","footnote":"","page_name":" 1200 ","page_number":508},
  {"content":"\r\n\r\n كرده به رغم منا عمر به بيهوده طى * قول حريفان كنيد زود علاجش به كى\r\nهات صبوح اسقنى بالقدح يا بنى * چند تعلّل كنى خيز و بد ، ساتكين\r\nگل به سپيده‌دمان رخ بنمايد همى * فاخته بر شاخ سرو خوش بسرايد همى\r\nنرگس از خواب ناز خوش بدرآيد همى * ميكده را مىفروش در بگشايد همى\r\nگرد و غبار از بر خم بزدايد همى * پس بنشاند برش مغ‌بچهء نازنين\r\nلالهء نعمان به باغ مشعله افروخته * گويى زان مشعله رخت فروسوخته\r\nغنچه به جيب اندرون مشت زر اندوخته * بلبل همچون نديم شعر تر آموخته\r\nسرو چو نوكودكان جامهء نو دوخته * بر به لب جويبار گشته اقامت گزين\r\nبايد امسال كرد عيش فزون‌تر ز پار * گاه به گل گشت باغ گه به لب جويبار\r\nزان كه به لطف خداى درين خرم بهار * شادى ديگر نمود روى به ما روزگار\r\nگر تو بخواهى كنون بر تو كنم آشكار * هوش به من ده هلا گوش فراز آر هين\r\nخسرو مالك رقاب وارث ديهيم جم * آنكه بود تيغ او حارس ملك عجم\r\nباز ز تشريف نو كرد مزيد نعم * بهر خداوند ما مير كريم الشيم\r\nآنكه بود رأى او غيرت بدر الظلم * والى والانشان مهتر با داد و دين\r\nآمده تشريف شاه بهر امير اجل * مهتر آزادگان در همه خوبى مثل\r\nآنكه بزرگى در او داده خداى ازل * آنكه بر حلم او كوه ندارد محل\r\nآنكه همه‌سال و ماه نيست جز اينش امل * بندگى و طاعت داور دادآفرين\r\nآنكه به بزم آمد است همچو مه و آفتاب * آنكه به رزم آمد است قارن و افراسياب \r\n\r\n","description":"","footnote":"","page_name":" 1201 ","page_number":509},
  {"content":"\r\n\r\n دولت و اقبال و بخت آمدش اندر ركاب * بهر بقايش فراشت دست دعا شيخ و شاب\r\nدانم كاين دعوتست در بر حق مستجاب * ز آنكه خود آمين به عرش گويد روح الامين\r\nشاه جهان چون بديد در همه كارش سزا * خلق جهان را اميد دولت و دين را رجا\r\nخواست ز تشريف نو جاه فزايد ورا * داد ز تشريف خاص زيب تنش برملا\r\nآرى شه را بدوست رحمت بىمنتها * ز آنكه به هر خدمت است طاعت شه را ضمين\r\nماند تشريف شاه خاص بر اندام مير * همچو يكى حله‌نور در بر مهر منير\r\nسايهء مير از شرف سر به سپهر اثير * چهرهء بدخواه گشت زرد بسان زرير\r\nعارض حاسد نمود تيره چو انگشت و قير * گشت به غم مقترن شد به الم همنشين\r\nمير جوان‌بخت را فر خدايى بود * غير خدايش ز خلق جمله جدايى بود\r\nچرخ مرا و را پى كام‌روايى بود * فره تأييد او جمله سمايى بود\r\nبختش بر اين سخن خوش بگوايى بود * لطف خدا گر نبود كار كجا شد چنين\r\nآنكه به درگاه مير روى نياز آورد * شايد اگر بر درش چرخ نماز آورد\r\nآنچه بخواهد برش بخت فراز آورد * اشهب دولت مدام در تك و تاز آورد\r\nفرق عدو را همىدردم گاز آورد * ز آنكه بود لطف مير همچو سد آهنين\r\nگاه عطا دست مير غيرت بحر است و كان * گوهر و زر بخشد ابر همه‌كس رايگان\r\nسخت شود بىنياز سايل ازو جاودان * معدلتش محو كرد قصهء نوشيروان\r\nخلق بسان مه است مير بر ايشان شبان * نيست به غير از شبان بر رمه يار و معين\r\nطبع نيارد سرود جز به مديحش سخن * مدحت او طبع راست همچو روان در بدن \r\n\r\n","description":"","footnote":"","page_name":" 1202 ","page_number":510},
  {"content":"\r\n\r\n زان كه به نعمت بود مدحت او مقترن * جود به كفش مقيم همچو در اندر عدن\r\nگرچه جوانست مير هست به دانش كهن * در خرد و مردمى نيست مر او را قرين\r\nهست فسانه كنون مير به عقل و ادب * عزت و دولت خداى مىندهد بىسبب\r\nدوخته دست قضا بر قد او اين سلب * خدمت او پيشه كن عزت و شادى طلب\r\nزان كه بود خدمتش مايهء عيش و طرب * مجلس او بين اگر خواهى خلد برين\r\nتا كه بود روزگار مير خوش ايام باد * كار جهانش مدام يكسره بر كام باد\r\nاشهب دولت بر رايض او رام باد * با خوشى و خرمى تا ابدش نام باد\r\nاز مى عيش و طرب در كف او جام باد * بادهء چون سلسبيل ساقى چون حورعين \r\n\r\nو له ايضا\r\n رمضان آمد اى دل به‌سوى توبه گراى * هله تا چند ز بار گنهت پشت دوتاى\r\nعذر بگذشته زمانى نفس سرد برآر * پيش از آن روز كه گردد نفست سرد به‌جاى\r\nخفتى از جام هوس مست به خلوتگه امن * سخت ايمن شده اى زين فلك حادثه‌زاى\r\nاى سيه‌نامه تو را شرم از آن موى سپيد * كه رخ از باده كنى سرخ به بانگ دف و ناى\r\nهمه سرمايهء عمر تو به بازار هوس * ديو بربود و ندانم چه تو را داد بهاى\r\nروز بادا فرهت هيچ نمىآيد ياد * كه چه عذر آورى آنجا ببر بار خداى\r\nعاقبت مىنكنى جز كفن آرايش تن * اطلس چرخ كنى خواجه اگر عطف قباى\r\nكاخ و ايوان برافراشته و عيش فراخ * مى نيرزد بگه رفتن ازين تنگ‌سراى\r\nهركجا سيم و زرى هست ربايى تو ز حرص * همچو كاهى كه ربايد ز شره كاه‌رباى\r\nدر پى سيم و زرت حيله و افسون تا كى * او چو مار است و تو گويى به مثل مارفساى\r\nهمچو شهباز پى صيد كبوتر تا چند * اى خوشا كنجى و ستخوان قناعت چو هماى\r\nرو مجرد شو ز آلايش نقصان بدرآى * چند اندوده كنى آينهء غيب‌نماى \r\n\r\n","description":"","footnote":"","page_name":" 1203 ","page_number":511},
  {"content":"\r\n\r\n نه تو آيينهء صافى بدى از روز ازل * زنگ غفلت هله زين آينه يك‌ره بزداى\r\nرهروان در حرم قرب و تو در باديه فرد * اى سيه‌كاسه تو هم در صف خاصان بدر آى\r\nقدمى بيش نباشد ز قدم تا به حدوث * يك‌قدم خواجه كه از خويش برون بنهى پاى\r\nپاى در دامن عزلت كش و بر عذر قديم * به‌سوى حضرت او دست دعايى بگشاى\r\nلقمهء مشتبه‌ات چون به كف افتد زنهار * ترك آن لقمه كن و در عوضش خاك بخاى\r\nخاك خاييدن از آن به كه خورى خون كسان * جان‌گزا زهر تو را خوش‌تر ازين برگ و نواى\r\nيك گنه سرزد از آدم كه ز مينوش به قهر * راند ايزد كه از اينجا به دگر جاى بپاى\r\nمىندانم به چنين مايه گنه در همه عمر * روز بادا فره ايزد چه دهد بر تو سزاى\r\nاى خداى متعال اى به همه حال بصير * عذر من بنده ببين و به گنه بربخشاى\r\nمر مرا نام مسلمان وز فعل بد من * ننگ دارند بهر جاى يهود و ترساى\r\nبه حق ذات خود و احمد مرسل يا رب * كه بدين مايه گناهم به عقوبت مگر اى \r\n\r\nغزليات\r\n دلا يك‌چند در كويش تحمل كن بخواريها * كه طفلست و هنوز آن مه نداند رسم ياريها\r\nعنان دادخواهى چون توان بگرفت از طفلى * كه بازش نوبت شير است و وقت نى سواريها\r\nسگان كوى آن مه را همه‌شب خون دل دادم * نگشتند آشنا با من ببين بىاعتباريها\r\nنخواهم گاه مردن بر سرم آيد كه مىترسم * دلش آزرده گردد چون ببيند جان‌سپارىها\r\nاگر چون من ببينى بىقراريهاى زلفش را * ملامت كى كنى ناصح مرا از بىقراريها\r\nفريبا گر نمىباشد هواى آن مه رويت * چرا از ديده هر شب مىكنى اخترشماريها \r\n* * *\r\n كنم هم ناله با خود هر سحرگه پاسبانش را * كه تا آن مه نداند برده‌ام پى آستانش را\r\nنمودم صرف زارى عمر خود را بر سر كويش * نكردم مهربان آخر دل نامهربانش را\r\nز خيل دادخواهان ره نباشد بر سر كويش * كجا گيرد به خاك افتاده‌يى چون من عنانش را\r\nز خون رنگين كند مرغ دلم هر خار و خاشاكى * كه شايد زين نشان صياد جويد آشيانش را\r\nچه شادى باغ و بستانم دهد كاين مرغ دل با من * به هرجا پا نهد يك‌ره نمىبندد فغانش را \r\n\r\n","description":"","footnote":"","page_name":" 1204 ","page_number":512},
  {"content":"\r\n\r\n جفاى آسمان و جور يار و بخت نامقبل * فريب امشب دهد شرح كدامين داستانش را \r\n\r\nو له\r\n ندهم زمان پيرى به دوعالم آن دمى را * كه قد خميده گيرم سر زلف پرخمى را\r\nبه كجا پناه جويم به كه راز عشق گويم * كه دو نرگسش بهم زد به كرشمه عالمى را\r\nنكشيده‌ام به شادى نفسى به صبحگاهى * كه نديدم از قفايش به شبانه ماتمى را\r\nتو اگر نمك به زخمم بپراكنى نكوتر * كه ز دست غير گيرم من خسته مرهمى را\r\nغم دل‌فريب آن به كه به دل نهفته دارد * به كه راز عشق گويد كه نديده محرمى را \r\n\r\nو له\r\n چندان به دام ماندم ناديده بوستان را * كآخر پس از رهايى گم كردم آشيان را\r\nچون نيست آشيانى ما را به شاخسارى * خوش باد جويباران مرغان نغمه‌خوان را\r\nتا آن درخت ما را با ناز پروراند * عهديست در ميانه ما را و باغبان را\r\nدايم جز اين نخواهد نامهربان زمانه * كز هم جدا نمايد ياران مهربان را\r\nبا محنت زمانه اى دل صبور مىباش * تدبير چون توان كرد تأثير آسمان را\r\nتا سر نهد به زارى روزى فريب آنجا * يا رب مباد آسيب آن خاك آستان را \r\n\r\nو له\r\n اى دل غمين مشو كه جهانت به كام نيست * كاسايش زمانه به كس مستدام نيست\r\nآن را كه شهد عيش به كام است بامداد * از شام غير زهر هلاكش به جام نيست\r\nگيرم كه برتر است ز جمشيد نام تو * اينك نظاره كن كه ازو غير نام نيست\r\nزنهار بد مكن به كس اى خواجه كآسمان * يك‌دم نمىرود كه پى انتقام نيست\r\nما مرغ پرشكسته و درخون‌طپيده‌ايم * صياد را بگوى كه حاجت به دام نيست\r\nمى نوش و غم مدار فريبا كه عاقبت * عيش و غم زمانه به كس بر دوام نيست \r\n\r\n","description":"","footnote":"","page_name":" 1205 ","page_number":513},
  {"content":"\r\n\r\n\r\nو له\r\n مرغ دل پاى گر از دام تو آزاد كند * گلشنى كوكه در آن خاطر خود شاد كند\r\nاندر آن بزم كه پيك سحرى راه نيافت * كس كجا از من بىنام و نشان ياد كند\r\nاز من اى باد صبا خدمت آن خسرو ناز * عرضه مىدار گرت گوش به فرياد كند\r\nكشورى را كه تو ويرانه نمودى مپسند * كز ترحم دگرى آيد و آباد كند\r\nتا قيامت كفنم جامهء شاديست فريب * گر به خاكم گذر آن لعبت نوشاد كند \r\n\r\nو له\r\n در دلم حسرت يك بوسه نه از يار بماند * بوسه‌يى داد ولى حسرت بسيار بماند\r\nتا گره‌گير شد آن زلف مسلسل به رخش * دل صد سلسله جاويد گرفتار بماند\r\nنيست گر سبحه‌ام اى شيخ مكن عيب كه دوش * مست بودم من و در خانهء خمار بماند\r\nما به‌هرحال نپيچيم سر از طاعت دوست * چه غم ار سبحه برفت از كف و زنار بماند\r\nاى طبيبى كه دم عيسى مريم با تست * در قفايت نگران ديدهء بيمار بماند\r\nپاسبان خفت به كوى تو و از بيم رقيب * تا سحر چشم من غم‌زده بيدار بماند\r\nدارد آن طاير بىپر خبر از حال فريب * كه به كنج قفسش حسرت گلزار بماند \r\n\r\nو له ايضا\r\n اين نكويان كه به زيبايى و خوبى سمرند * حيف و صد حيف كز آيين وفا بىخبرند\r\nهركه را مهر فزونست جفا بيش كنند * گويى اين قوم جفاپيشه ز كيش دگرند\r\nبربايند دل و روى بپوشند ز ناز * پردهء خلق بدرند و پس پرده درند\r\nدل مكن شيفته بر منظرشان زان كه مدام * پى آزار دل مردم صاحب نظرند\r\nسروبالاى نكويان ندهد ميوهء وصل * حيف ازين تازه‌نهالان كه چنين بىثمرند\r\nدل فريبا مده از دست كه دل‌باختگان * دل چو دادند ز كف جان به سلامت نبرند \r\n\r\n","description":"","footnote":"","page_name":" 1206 ","page_number":514},
  {"content":"\r\n\r\n\r\nو له\r\n مبين به زاهد شهر و به زهد عاريتش * كه غير حيله و سالوس نيست در نيتش\r\nرطب مخواه از آن خاربن كه يك‌عمرى * به شوره‌زار شآمت كنند تربيتش\r\nدلا به كعبهء عشق ار سفر كنى زنهار * مباش بىخبر از رهزنان ناحيتش\r\nهرآن مريض كه از درد عشق شد بيمار * هزار بار بود مرگ به ز عافيتش\r\nخوش آن شهيد كه جان داد و روى جانان ديد * كه كشتهء ره جانان همين بود ديتش\r\nمگر كه زلف تو از مرگ عاشق آگه گشت * كه همچو غم‌زدگان حلقه زد به تعزيتش\r\nعلاج غم بجز از بادهء مروق نيست * كه سالهاست فريب آزموده خاصيتش \r\n\r\nو له\r\n از كعبه گريزان به‌سوى دير مغانم * اى پير مغان در پس خم ساز نهانم\r\nبربند در ميكده از اهل خرابات * تا يار نباشند بجز مغبچگانم\r\nيك‌چند شدم در حرم و دير و كليسا * شايد كه كشد بخت سوى دوست عنانم\r\nترسا بچگان با خم گيسوى دلاويز * كردند خوش آسوده ز قيد دوجهانم\r\nگفتم كه كنون فاش كنم راز دوعالم * گفتند يكى راز و ببستند دهانم\r\nاى ترك چه نازى به پريشانى گيسو * در حالت من بين كه پريشان‌تر از آنم\r\nخستى چو فريبم به يكى ناوك مژگان * من در عجب از بازويت اى سخت كمانم \r\n\r\nو له\r\n بازد در بزم من اى سرو روان آمده‌اى * دلكى دارم و دانم پى آن آمده‌اى\r\nنى خطا گفتم ديريست مرا طاير دل * كرده‌اى صيد و كنون از پى جان آمده‌اى\r\nترسمش رنجه كنى موى ميان اى سر زلف * زان كه پرحلقه و چين تا به ميان آمده‌اى\r\nگر نكردى گذر اندر خم آن زلف سياه * از چه‌اى باد صبا مشك‌فشان آمده‌اى\r\nهيچ دل از تو نشد خسته به غير از دل من * وه كه اى تيرمژه خوش بنشان آمده‌اى\r\nما ز صد تير نناليم تو اى عاشق گل * از يكى زحمت خارى به فغان آمده‌اى \r\n\r\n","description":"","footnote":"","page_name":" 1207 ","page_number":515},
  {"content":"\r\n\r\n زخم شمشير تو را مرهم جانست فريب * كه به ميدان بلا رقص‌كنان آمده‌اى \r\n* * *\r\n اى دل اندر سر آن زلف نياويزى به * زين سيه‌دام اگر يكسره بگريزى به\r\nبا لبش راز نهان اى دل مجروح مگو * زخم خود با نمك‌سوده نياميزى به\r\nتا به خلوتگه معنى بنشينى بر دوست * از سر دين و دل‌وجان همه برخيزى به\r\nتا به كاشانهء قربت قدمى راه دهد * زين هوس جان و دل اندر قدمش ريزى به\r\nعشق ميدان بلاخيز و تو دلخسته فريب * توسن اندر صف اين رزم نينگيزى به \r\n* * *\r\n چندان جفا نمودى كاخر فسانه كردى * خود را بسست مهرى ما را به سخت‌جانى\r\nبر حال ناتوانان روزى ترحمى كن * پرهيز كن خدا را از روز ناتوانى\r\nتا كس گلى نچيند از بوستان وصلت * ما را سزد درين باغ پيوسته باغبانى\r\nكس چون فريب نبود آگه ز راز پنهان * كى موسيش توان گفت هركس كند شبانى \r\n* * *\r\n چندى به هوس كردم پرواز بهر بامى * غافل كه پى صيدم گسترده قضا دامى\r\nچون نيست پرو بالى سهلست گرفتارى * سر گر برود گو رو چون نيست سرانجامى\r\nرندى كه ببدنامى با نام و نشان آمد * مشكل گذرد روزى در كوى نكونامى\r\nتا چند دهى پندم ناصح به شب هجران * آرام نگيرد دل بىروى دلارامى\r\nاى باد صبا ما را آرام دلى اما * قانع نتوان بودن از دوست به پيغامى\r\nما كوثر و غلمان را زاهد به تو بخشيديم * آن روز كه بگرفتيم از مغ‌بچه‌يى جامى\r\nگلزار فريب امروز خوش باد به مرغانش * ما را سر گلشن نيست بىروى گل‌اندامى \r\n\r\nرباعيات\r\n زلف تو چو سر بر مه رخسار نهد * زاغيست كه آشيان به گلزار نهد\r\nخط تو كه خوش سر زده زير خم زلف * موريست كه سر به حلقهء مار نهد\r\nمحمود كه چهرش آتش نمرود است * الحان خوشش ترانهء داود است \r\n\r\n","description":"","footnote":"","page_name":" 1208 ","page_number":516},
  {"content":"\r\n\r\n در ملك دلم صلاى شاهى زده است * اين طرفه ببين اياز من محمود است \r\n\r\n732 فطرت نوايى\r\nنام شريفش چراغ‌على خان اصلش از اهل قصبهء نواى مازندران و از نجباى آن سامان بوده در مبادى دولت خاقان صاحبقران طاب ثراه در آن حضرت اعتبار وافر داشته پس بوزارت سركار نواب شاهزاده حسينعلى ميرزا فرمانفرماى فارس مأمور شد و سالى چند در كمال استقلال آن خدمت به انجام برد چنان ياد دارم كه وقتى به منزل والد مؤلف درآمد و زمان نوروز بود مرا در پهلوى خويش بنشاند و همانا چهارساله بودم مشتى از زر و سيم مسكوك نوروزى پيش من فرا داشت و نگرفتم از استغنا و شرم منش نيك خوش‌آمد و جيبم به زر بينباشت و با پدرم گفت كه اين فرزند مردى بلندهمت مستغنى الطبع باحجب و وقر خواهد شد كه نام تو به دو زنده خواهد ماند علىاىحال همانا وزيرى خوش‌شمايل هميم كريم فاضل عاقل بوده زياده ازينم ازو به ياد نيايد ولى صفات وى را از معاصرين شنيده‌ام آخر الامر از آن منصب معاف شد و به حضرت خاقان صاحبقران بازگشت و رحلت كرد اين بيت را به نام او باز خوانند كه گفته‌اند :\r\n ابرو نه دو سرو نو دميده * كز نار به هر طرف خميده \r\n\r\n733 فروغى بسطامى\r\nاسمش ميرزا عباس و خلف آقا موسى برادر اكبر دوستعلى خان خزانه‌دار خاقان صاحبقران مغفور بوده در زمانى كه از ملازمت خاقان اكبر شهيد آقا محمد شاه طاب ثراه استعفا گزيد و به عتبات عاليات رفته مجاور و معتكف گرديد وى در سنهء 1213 در آنجا متولد شده بعد از چندى به\r\n\r\n","description":"","footnote":"","page_name":" 1209 ","page_number":517},
  {"content":"\r\n\r\nمازندران رجوع و در سارى ساكن و وى روزگارى در حضرت خاقان ملتزم ركاب و مداح خاص بود چندى نيز در كرمان به ثناگويى نواب شجاع السلطنه حسنعلى ميرزا مىپرداخت و تخلص او را كه سابقاً مسكين بود به لقب فرزند خود فروغ الدوله نسبت داده فروغى مقرر داشت و لقب ميرزا حبيب شيرازى را كه مداح و پروردهء نعمت او بوده حبيب تخلص مىكرد هم به فرزند ديگر خود اوكتاقاآن ميرزا نسبت كرد قاآنى مقرر فرمود الحاصل ميرزاى سابق الذكر را حالت طلب و درويشى غالب بود و غالب اوقات با آن طايفه معاشرت خوش داشت و به خدمت بسيارى از مشايخ و اهل حال معاصرين رسيد ولى ارادت واقعى به جناب ميرزا امين شيرازى كه از سلسلهء چشتيه بود حاصل كرد سالها با او به سر برد و در تهران سكونت اختيار كرد و بعدها اصلًا قبول ملازمت ننمود در زمانى كه مؤلف از شيراز به دار الخلافه آمد وى را كه در شيراز و كرمان به سابقهء دوستى و مودت امتياز داشت ملاقات نمود با حالتى خوش يافت و معاشرت قديم تجديد پذيرفت و هنوز برقرار است الحاصل ميرزا فروغى مردى نجيب و قانع و فقير غيور و شاعر پخته است در سياق غزل‌سرايى مرتبه‌يى بلند دارد و مضامين پسنديده در اشعار درج مىنمايد و غزليات او مقبول طباع است و غالب غزلياتش را به مدح حضرت شاهنشاه عهد خلد اللّه و ملكه موشح و مزين نموده است در بيست و پنجم محرم سنهء 1233 در تهران درگذشت و ميرزا محرم در تاريخ او گفته است : بىفروغى هست خورشيد سخن اندر حجاب بعضى از اشعارش در اين كتاب مرقوم داشتم :\r\n* * *\r\n كى رفته‌اى ز دل كه تمنا كنم تو را * كى بوده‌اى نهفته كه پيدا كنم تو را\r\nبا صدهزار جلوه برون آمدى كه من * با صدهزار ديده تماشا كنم تو را\r\nبالاى خود در آينهء چشم من ببين * تا باخبر ز عالم بالا كنم تو را \r\n* * *\r\n قامتم از خميدگى صورت چنگ شد ولى * چنگ نمىتوان زدن زلف خميدهء تو را\r\nقطره خون تازه‌اى از تو رسيده بر دلم * به كه به ديده جا دهم تازه‌رسيدهء تو را\r\nخستهء طرهء تو را چاره نكرد لعل تو * مهره نداد خاصيت مارگزيدهء تو را\r\nباز فروغى از درت روى طلب كجا برد * زان كه كسى نمىخرد هيچ خريدهء تو را \r\n\r\n","description":"","footnote":"","page_name":" 1210 ","page_number":518},
  {"content":"\r\n\r\n من بيچاره چون بوسم ركاب شهسوارى را * كه نگرفته است دست هيچ سلطانى عنانش را\r\nچو ممكن نيست بوسيدن دهان يار نوشين‌لب * لبى را بوسه بايد زد كه مىبوسد دهانش را\r\nبا مدعى بكشتن من مشورت مكن * ترسم خدا نكرده پشيمان كند تو را \r\n* * *\r\n با سر ناوك دل‌دوز تو آسوده دلم * خوش‌تر آنست كه از او نكشم پيكان را\r\nگر تو زيبا صنم از دير درآيى به حرم * كافر آنست كه آتش نزند قرآن را \r\n\r\nو له ايضا\r\n بالاى خوش‌خرامى آمد بلاى جانم * يا رب كه برمگردان از جانم اين بلا را\r\nدر قيمت دهانت نقد روان سپردم * آخر به هيچ دادم جان گرانبها را\r\nساقيا مى كمتر امشب از كرم دادى مرا * تا سحر پيمانه پر كردى و كم دادى مرا\r\nمن نمىدانم كه در چشم خمارينت چه بود * كز همه تركان آهوچشم رم دادى مرا\r\nچون ميسر نيست ديدار تو ديدن جز بخواب * پس چرا بيدارى از خواب عدم دادى مرا \r\n\r\nو له\r\n يار بىپرده كمر بست به رسوايى ما * ما تماشايى او خلق تماشايى ما\r\nنقد دنيا به بهاى لب ساقى داديم * تا كجا صرف شود مايهء عقبايى ما\r\nمگرش زلف تو زنجير نمايد ور نه * در همه شهر نگنجد دل صحرايى ما\r\nعزيز هر دوجهان باشى اى محبت دوست * كه خوارى تو فزون كرد اعتبار مرا\r\nدوش در آغوشم آمد آن مه نخشب * كاش كه هرگز سحر نمىشدى آن شب \r\n\r\n","description":"","footnote":"","page_name":" 1211 ","page_number":519},
  {"content":"\r\n\r\n مهوشى از مهر در كنار من آمد * چون قمر اندر ميان خانهء عقرب\r\nعشق به جايى مرا رساند كه آنجا * گردش گردون نبود و تابش كوكب\r\nدم ز تقرب مزن به حضرت جانان * زان كه خموشند بندگان مقرب\r\nهست به سر تا هواى كعبهء مقصود * كوشش راكب خوشست و جنبش مركب\r\nتا كرم ساقيست و بادهء باقى * كام دمادم بگير و جام لبالب\r\nهر گرفتار كه در بند تو مىنالد زار * مىبرد حسرت مرغى كه گرفتارتر است\r\nعقل مىگفت كه دشوارتر از كشتن نيست * عشق فرمود فراق از همه دشوارتر است\r\nتيشه بر سر زد و پا از در شيرين نكشيد * كوه‌كن در ره عشق از همه پادارتر است\r\nلعل خندان تو پرورده به خون جگر است * حيف كز حالت خونين‌جگران بىخبر است\r\nكسى ناديده فتح از لشكر برگشته حيرانم * كه چون تسخير دلها مىكند برگشته مژگانت\r\nز يك‌سو باد و يك‌سو شانه يك‌سو شورش دلها * چسان آرام گيرد چين زلف عنبرافشانت\r\nبه تاريكى قدم زد دل به تار زلفت و شادم * كه چاهى نيست در راهش بجز چاه زنخدانت \r\n\r\n","description":"","footnote":"","page_name":" 1212 ","page_number":520},
  {"content":"\r\n\r\n كوه‌كن تا به دل انديشهء شيرين دارد * گر به مژگان بكند كوه گران اين همه نيست\r\nدل تنگ و قدم لنگ و ره باديه پرسنگ * در راه طلب كس به گران‌بارى من نيست\r\nبيدارى مردم همه خواب از پى آن هست * در عشق تو خواب از پى بيدارى من نيست\r\nسر يزدان‌پرستى نيست هرگز بت‌پرستى را * كه زنارى بدست آورده است از تار گيسويت\r\nبعد كشتن تن صد چاك مرا بايد سوخت * كه هنوز از تو به دل باز تمنايى هست\r\nاثرى آه سحر در تو ندارد فرياد * ور نه آه سحرى را اثرى نيست كه نيست\r\nبىخبر شو اگر از دوست خبر مىجويى * زان كه در بىخبريها خبرى نيست كه نيست\r\nدل ز بىانصافى صياد گرم زاريست * واى بر صيدى كه كارش سخت و زخمش كاريست\r\nماه ما را نسبتى با ماه كنعان هيچ نيست * كاين بتى خرگه‌نشين و آن شاهدى بازاريست\r\nتا محشر اگر خاك زمين را بشكافند * از خون شهيدان تو يابند علامت \r\n\r\nو له\r\n نه دل را جا نه ما را خانه‌يى هست * خوش آن ديوانه كش ويرانه‌يى هست\r\nبه غفلت مگذر از پا بست زلفت * كه اين زنجير را ديوانه‌يى هست\r\nغمش را غير دل سرمنزلى نيست * دريغ آن هم نصيب هر دلى نيست \r\n\r\n","description":"","footnote":"","page_name":" 1213 ","page_number":521},
  {"content":"\r\n\r\n نشاطى هست در قربانگه عشق * كه مقتولى ملول از قاتلى نيست\r\nكسى عاشق نمىبينم و گرنه * ميان جان و جانان حايلى نيست\r\nپسند تيغ او هر پيكرى نيست * كه اين افسر سزاى هر سرى نيست\r\nرموز عشق با زاهد مگوييد * كه مرد بار عيسى هر خرى نيست\r\nكسى پيوسته ديدار تو بيند * كه هرگز ديده‌اش بر ديگرى نيست\r\nسرشك و چهره‌ام بين تا نگويى * گداى عشق را سيم و زرى نيست \r\n\r\nو له\r\n عهد همه بشكستم در بستن پيمانت * دامن مكش از دستم دست من و دامانت\r\nخون همه در مستى خوردى به زبردستى * دست همه بربستى گرد سر دستانت \r\n\r\nو له\r\n بنشست و ز رخ پرده برانداخته برخاست * كار من دل‌سوخته را ساخته برخاست\r\nپيداست ز باليدن بالاى بلندش * كز بهر هلاك من دل‌باخته برخاست\r\nز بس در عاشقى بر سر هواى سوختن دارم * پس از مردن سپهر از خاك من پروانه مىسازد\r\nدل من حال مجنون را بهر ويرانه مىداند * كه حال مردم ديوانه را ديوانه مىداند\r\nبه جان رسيده‌ام از دست ساده‌لوحى دل * كه يار وعده خلاف آنچه گفت باور كرد\r\nمخور فريب نگاهش اگر مسلمانى * كه هرچه كرد به من آن دو چشم كافر كرد \r\n\r\nو له\r\n زان بر سر بيمار غمش پا نگذارد * ترسد كه مبادا نفسى داشته باشد\r\nدادن باده حرامست به نادانى چند * كاب حيوان نتوان داد به حيوانى چند\r\nبه بوسه‌يى ز دهان تو آرزومندم * فغان كه با همه حسرت به هيچ خورسندم\r\nآنكه به تيغ امتحان ريخت به خاك خون من * كاش براى سوختن زنده كند دوباره‌ام\r\nمردم و از دلم نرفت آرزوى جمال او * وه كه به مرگ هم نشد در غم عشق چاره‌ام \r\n\r\n","description":"","footnote":"","page_name":" 1214 ","page_number":522},
  {"content":"\r\n\r\n\r\nو له\r\n كى توان منع جوانان كردن از عشق نكويان * من كه پيرى سالخوردم صيد طفلى خردسالم\r\nلب و زلفش سر دلجويى ما هيچ نداشت * وه كه بىبهره هم از مهره هم از يار شديم\r\nعالم بىخبرى طرفه بهشتى بود است * حيف و صد حيف كه ما دير خبردار شديم\r\nطاير تيرخورده‌ام ره به چمن نبرده‌ام * فصل خزان فسرده‌ام موسم نوبهار هم\r\nچه كنم اگر نگردم پى صاحبان خرمن * كه فقير خانه بر دوش و گداى خوشه‌چينم\r\nاول نگهش كردم و آخر برهش مردم * وه وه كه چه نيكو شد آغازم و انجامم \r\n\r\nو له\r\n باخبر از حال عشق هيچ نخواهى شدن * تا نكند با تو عشق آنچه به ما كرده‌اى\r\nسر تا قدم نشانهء تير تو گشته‌ام * تيرى خدا نكرده مبادا خطا كنى\r\nمسجد مقام عجبست ميخانه جاى مستى * زين هر دو خانه بگذر گر مرد حق‌پرستى\r\nنخواهى بر سر خاك من آمد روز محشر هم * كه در هر سو هزاران كشتهء خونين‌كفن دارى\r\nاز سرخى منقار عيانست كه طوطى * خون مىخورد از حسرت قندى كه تو دارى \r\n\r\n734 فروغ الدّين اصفهانى\r\nاسمش ميرزا محمد مهدى خلف الصدق ميرزا محمد باقر متخلص به بهجت مستوفى بيوتات و قورخانه و آتش‌خانهء نواب شاهزاده اعظم و وليعهد معظم عباس ميرزاى مغفور است ولادتش به شهر تبريز در سنهء 1223 اتفاق افتاده از هفت‌سالگى به تحصيل علوم پرداخته در خدمت فضلا و حكماى معاصرين اكتساب كمالات نمود تا فارغ التحصيل شد و به متابعت جناب قائم‌مقام و ملازمت نواب نايب‌السلطنه و ولد ارشد او فريدون ميرزا پيوست سالها در سفر و حضر به استيفاى خاص آن مغفور در آذربايجان و فارس مخصوص بود و غالباً به تأليف و تصنيف كتب\r\n\r\n","description":"","footnote":"","page_name":" 1215 ","page_number":523},
  {"content":"\r\n\r\nو رسائل اشتغال داشت كه از جملهء آنها كتاب صحايف العالم است و آن بر پنج صحيفه مرتب و قريب است به دو صدهزار بيت چون نواب فريدون ميرزا صاحب طبع موزون و اشعار به فصاحت مشحون بود و فرخ تخلص مىفرمود ميرزاى سابق الذكر فروغ فرخى لقب داشت و به نام نامى آن اميرزادهء موقر گرامى رسالات مىنگاشت در همان ايام فىمابين مؤلف و ميرزا رشتهء مؤانست و مودت محكم گرديد و ازآن‌پس به دارالخلافهء تهران آمده به خدمت ديگر مأمور گرديد اكنون نيز در ديوان اقدس همايون به منصب استيفا و سررشته‌دارى معاملات ديوانى مىپردازد الحاصل دبيريست سحرنگار و مترسلى بلاغت‌آثار فاضلى گرانمايه و اديبى بلندپايه نامهاى تازى و پارسى و قصيده‌هاى عربى و عجمى نگاشته كه غالباً در تذكرة الشباب كه محتوى بر حالات اوست مسطور است و به همه‌گونه سخنان منظومه و منثوره قادر است و قصايد و غزليات و مثنويات و قطعات بديعه از طبع وقادش صادر كه بعضى از آنها نگاشته مىشود از اوست :\r\n\r\nدر تهنيت جلوس سعادت مأنوس حضرت ناصر الدّين پادشاه\r\n اى ناصر دين حق حسامت * ديباچهء نصرت است نامت\r\nاز روز ازل نوشته يزدان * بر لوح ابد خط دوامت\r\nآموخته صادر نخستين * نظم ملكوت از نظامت\r\nمهر قدر است بر يمينت * شمشير قضاست در نيامت\r\nناموس شريعت الهيست * در پردهء حفظ و اعتصامت\r\nانوار هدى است در ضميرت * اسرار خداست در كلامت\r\nهم دست خدا در آستينت * هم پاى جهانيان به دامت\r\nاز كون و مكان نبود مقصود * جز آنكه روا شود مرامت\r\nبودى چون به عون حق سزاوار * اقبال رسيد و احتشامت\r\nتكريم انام خواست يزدان * فرمود شهنشه انامت\r\nگر خسرو رادى از جهان برد * بخشيد به‌جاى او مقامت\r\nميراث پدر ز تخت و ديهيم * بر تست بحل چو شير مامت \r\n\r\n","description":"","footnote":"","page_name":" 1216 ","page_number":524},
  {"content":"\r\n\r\n صد زهره‌جبين به پيش ايوان * چون زهره به كف گرفته جامت\r\nخم كرده سپهر قامت خويش * از بهر چه بهر احترامت\r\nخورشيد چو حاجبان به درگاه * كيوان چو نگاهبان به بامت\r\nمسرور جهانيان ز عدلت * معمور جهان ز اهتمامت\r\nهم فتنهء دهر جسته آرام * هم توسن چرخ گشته رامت\r\nهم روح فتوح در جلوست * هم هول قيام در قيامت\r\nتا گردش چرخ برقرار است * آماده به دهر باد كامت \r\n\r\nهم از قصايد او است\r\n فصل بهار و نوبت بستانست * هنگام عيش و صحبت مستانست\r\nگلبن چو نخل وادى ايمن شد * بلبل بسان موسى عمرانست\r\nبر مفرش مطرز ز نگارى * شيرازهء شكوفه پريشانست\r\nشبنم نشسته بر ورق گلبن * الماس با زبرجد و مرجانست\r\nظلمات نيست طرف چمن ليكن * در وى هزار چشمهء حيوانست\r\nمرغان كشيده نغمهء داودى * تا باغ همچو تخت سليمانست\r\nبر پاى لاله آب زده حلقه * گويى مگر كه يوسف و زندانست\r\nآن تيره‌ابر و قطرهء بارانش * گويى سياه زنگى گريانست\r\nرعد سحاب و بانگ غريو او * چون اژدر سطبر غريوانست\r\nاز اشك چشم زنگى گرينده * آن را چه غم كه ساغر خندانست\r\nوز زخم نيش اژدر غرنده * آن را چه اضطراب كه درمانست\r\nپيش آر جام بادهء ريحانى * تا در چمن روائح ريحانست\r\nآنجا ستاده سرو به بزم ما * اين سروقد نگار خرامانست \r\n\r\nدر مدح سلطان عهد ناصر الدّين شاه\r\n در قصر افجه بارگه عام بسته‌اند * وزبهر جشن خسرو ايام بسته‌اند \r\n\r\n","description":"","footnote":"","page_name":" 1217 ","page_number":525},
  {"content":"\r\n\r\n خرگاه را براى شه و بارگاه را * از بهر عرضه دادن خدام بسته‌اند\r\nتابان هزار قبهء زرين ز بام آن * گويى ز شمس شمسه بر آن بام بسته‌اند\r\nزرين نقوش منظر آن قصر دل‌فريب * از نور پرده بر رخ گل‌فام بسته‌اند\r\nتصويرهاش چون صنم و خلق چون شمن * كز جان كمر به خدمت اصنام بسته‌اند\r\nشد پرستاره روى زمين همچو آسمان * ازبس مشاعلش بدر و بام بسته‌اند\r\nخنياگران همچو نكيسا و باربد * ناهيد را ز نغمه لب و كام بسته‌اند\r\nصد رزمه حله از پى خلعت بريده‌اند * صد بدره سيم از پى انعام بسته‌اند\r\nاز هر طرف كه مىنگرى خلق فوج‌فوج * سوى حريم درگهش احرام بسته‌اند \r\n\r\nو له\r\n بنگر به چرخ و گردش وارونش * گردن منه به بازىگردونش\r\nغره مشو به صلح سحرگاهش * غافل ممان ز جنگ شبيخونش\r\nبگسل به قهر رشتهء طنبورش * بشكن به سنگ ساغر گلگونش\r\nزهر است در عصارهء ترياقش * در دست در خميرهء معجونش\r\nرنگى كه او به حيله بياميزد * نتوان همىسترد به صابونش\r\nدنيا متاع بازى طفلانست * تف بر چنين متاع و بمفتونش\r\nذلت كشد افاضل و اشرافش * عزت برد مقامر و مأبونش\r\nبا هر قبيله عمر به سر برديم * با سربلند گيتى و با دونش\r\nالقصه هرچه بيش بگرديديم * راهى نيافتيم به بيرونش\r\nنتوان بلى ز دايره بيرون شد * تا نگذرى ز مركز و برهونش\r\nگيرم مراست آيت موسايى * كس ننگرد به موسى و هارونش\r\nگيرم مراست معجز عيسايى * كس نگرود به عيسى و شمعونش\r\nآن را كه رنجهاى گران بردم * تا ساختم خلاصهء گردونش\r\nخواندم گهى به تخت سليمانش * گفتم گهى به عقل فلاطونش\r\nاكنون كه روز اجر و مكافاتست * جز بنده نيست خاسر و مغبونش \r\n\r\n","description":"","footnote":"","page_name":" 1218 ","page_number":526},
  {"content":"\r\n\r\n\r\nفى الحكمة و الموعظة\r\n تو عطشان و دنيا سراب ملمع * مجو آب اميد ازين كهنه مصنع\r\nخردمند را آن چو قيد است و زندان * ولى خوش علف گاو را سبز مرتع\r\nبود جان پاكيزه را جاى گردون * تن تيره را خانه اين خاك بلقع\r\nبه گردون چو خورشيد مىباش رخشان * به نخشب نه ماننده ماه مقنع\r\nگهى بر تفكر گهى بر تذكر * بكن جمله اوقات خود را موزع\r\nمده رقعه‌هاى تقاضا به مردم * بگو نان جوين باش و جامه مرقع\r\nتو در اين افق در حضيض غروبى * برآور سر از مشرق حسن مطلع\r\nتغاير به رتبت بود در مظاهر * نه در فطرت اى مرد داناى مصقع\r\nيكى نور قدس است تابان به عالم * به دانا مشاهد ز نادان مبرقع\r\nز ميل نزولى و اوج صعودى * مراتب گرفت آن جمال مشعشع\r\nهم او گشت وامق هم او گشت عذرا * همو هست واحد هم او هست اربع\r\nز وحدت همى كثرت آمد نمايان * فروردين مكدر فرازين مرصع\r\nكدورت در آن نه بجز بعد مبدا * طراوت درين نه بجز قرب مربع\r\nبه قدرت اثر كرده ارفع به اسفل * به طاعت نظر كرده اسفل به ارفع \r\n\r\nو له\r\n ماه رمضان رفت و درآمد مه شوال * برگير در اين ماه نو آن مهر كهنسال\r\nاشكال فلك را همگى تازه شد اوضاع * اوضاع جهان را همگى تازه شد اشكال\r\nقنديل كواكب همه افروخته از نور * گلزار حدايق همه سيراب ز سلسال\r\nبىبلبلهء باده مشو مست چو بلبل * بستان قدحى را كه كند چارهء بلبال\r\nبردار از آن بادهء چون كوثر مواج * برگير از آن ساغر چون آتش سيال\r\nهم عود بسوزيد درين بزم به خروار * هم باده بنوشيد درين عيش به ارطال \r\n\r\n","description":"","footnote":"","page_name":" 1219 ","page_number":527},
  {"content":"\r\n\r\n\r\nدر تحقيق و تجريد گويد\r\n يكى چشم نظر بگشا و عالم را تماشا كن * درين سير و تماشا آنچه منظور است پيدا كن\r\nتو را مقصد بقا باشد تن خاكى چه كار آيد * بقاى جان اگر خواهى تن ديگر مهيا كن\r\nهيون نفس سركش را مهارى ساز در بينى * به تدبير رياضاتش ذلولى راهپيما كن\r\nهرآن نعمت كه گردد منقطع لذت نمىبخشد * از آن نعمت كه هرگز منقطع نبود تمنا كن\r\nتعلق را بينداز و مجرد باش و چون موسى * يد بيضا نماى و همچو عيسى مرده احيا كن\r\nنمىبخشد تو را در نفس معنى هيچ تأثيرى * سرادق را مطرز ساز و ايوان را مطلا كن\r\nبه وصف مفرش زرتار و تازىمركبان نازى * عرض نازش ندارد جوهر تو را وصف و الا كن\r\nبراى عزتى طاعت مكن مانند برصيصا * به جمع رتبتى حكمت نه همچون پور سينا كن\r\nاگر حكمت بخوانى از براى حق‌شناسى خوان * اگر طاعت كنى محض از براى حق تعالى كن\r\nدلت آيينهء غيب است زنگ ظلمتش بزدا * در آن آيينه پس انوار بىچون را تماشا كن \r\n\r\nدر صفت عمارت و مدح حضرت شاهنشاه ناصر الدّين شاه\r\n اى قصر خجستهء همايون * چون خلد مباركى و ميمون\r\nيك شمسه ز طاق تست خورشيد * يك قبه ز كاخ تست گردون\r\nتشوير ز شمسه‌ات به انجم * تشويش ز بركه‌ات به جيحون\r\nنقش تو زبرجد است و مينا * فرش تو ستبرق است و اكسون\r\nدر محفل تو مى و طبرزد * در گلشن تو گل و طبر خون\r\nبر صدر تو مسند سليمان * بر تخت تو تكيهء فريدون\r\nزوار تو در حريم زاير * سكان تو در بهشت مسكون\r\nجانها همه فتنهء جنانند * جنت به جمال تست مفتون\r\nدلها همه مرتهن به گيتى است * گيتى به بهاى تست مرهون\r\nشد معتدل آن‌چنان هوايت * كز صحن تو گل دمد به كانون\r\nحيران مثال بىمثالت * اقليدس صورى و فلاطون\r\nدوران سپهر و مهر و اختر * از دايرهء تو نيست بيرون \r\n\r\n","description":"","footnote":"","page_name":" 1220 ","page_number":528},
  {"content":"\r\n\r\n هم پاى تو پايگاه گيتى * هم چتر تو سايبان گردون\r\nهمسايهء برجهاى افلاك * همپايهء گنجهاى قارون\r\nدر بيت سعادتت كند جاى * داراى جهان چو مهر گردون\r\nشاهنشه دهر ناصر الدّين * كز طينت قدسى است معجون\r\nچون دست برد به تيغ خونريز * چون پاى نهد به پشت گلگون\r\nصد پشته برآورد ز كشته * صد لجه روان نمايد از خون\r\nاز بهر بناى اين عمارت * چون رفت اشارت همايون\r\nاتمام گرفت با سعادت * اين منظرهء بلند استون\r\nبنگاشت فروغ بهر تاريخ * اين كاخ لقا به شاه ميمون \r\n\r\nهم در مدح شهريار جمجاه ناصر الدّين شاه\r\n دلا اكنون نظر كن ملك ايران را گلستان بين * هم آبادان همه ويرانه‌هاى ملك ايران بين\r\nبه عهد دولت محمود ديدى شهر غزنين را * بيا اكنون به دوران شهنشه شهر تهران بين\r\nخديو راد سلطان ناصر الدّين خسرو عادل * براى ديو مردم حكم او را چون سليمان بين\r\nپى تعليم قانون نظام دولت و ملت * يكى دار الفنون پرداخته به هر دبستان بين\r\nبه هر دار الطباعه صدهزاران نسخهء حكمت * به هر دار الصناعه صدهزاران صنع يزدان بين \r\n\r\nو له\r\n زلف او همچون شب است و روى او چون آفتاب * صبحگاهان را من آن چاك گريبان گفته‌ام\r\nآن مدور چهره را از سيم گويى خوانده‌ام * آن محلق زلف را از مشك چوگان گفته‌ام\r\nسايهء خط را به گرد عارض او فى المثل * راست همچون هاله گرد ماه تابان گفته‌ام \r\n\r\n","description":"","footnote":"","page_name":" 1221 ","page_number":529},
  {"content":"\r\n\r\n گنج حسن و خوبى است آن چهرهء چون آفتاب * زلف بر آن گنج روشن تيره ثعبان گفته‌ام\r\nظلمت گيسوى او را اهرمن گفتند و من * شعلهء رخسار او را نور يزدان گفته‌ام \r\n\r\nغزليات\r\n اى برشده آسمان مينايى * بيهوده چه مىروى چه مىآيى\r\nزين گردش واژگون دولابى * آخر ز چه يك‌دو دم نياسايى\r\nمقصود تو نيست باللَّه از گردش * جز اينكه روان من بفرسايى\r\nزين قالب ناتوان چه مىخواهى * گيرم كه تو را بود توانايى\r\nسيلى ز سرشك خون برانگيزم * ريزم همه طاقهاى دروايى\r\nنارى ز شرار دل برافروزم * سوزم همه پرده‌هاى مينايى\r\nتا چند مرا قرين همىدارى * با مردم هرزه‌گرد هرجايى\r\nبا همت دون تو نه خرسندم * از جمله متاع و مال دنيايى \r\n\r\nو له\r\n هركه بيند سر آن زلف چليپايى را * سر تسليم گذارد خط ترسايى را\r\nآنكه را ديده بدان طلعت زيبا نفتاد * نشناسد به جهان لذت بينايى را\r\nيا بوسه يا دشنام ده اين عاشق ناكام را * دل دوست دارد از لبت هم بوسه هم دشنام را\r\nاز سيم خام ساعد صاف سيمين اوست * يا دستهء گل است كه در آستين اوست\r\nجانا غم تو جز دل من خانه ندارد * كس جز غم تو خانهء ويرانه ندارد\r\nلب جان‌بخش تو دعوى مسيحايى كرد * به خدا من به خداونديش ايمان دارم\r\nدر آتش فراق تو مىسوزم و خوشم * گويى سمندرم كه شكيبا به آتشم\r\nبه كمند سر زلفت گره انداخته‌اى * به كدامين دل بيچاره كمين ساخته‌اى\r\nكشتگان غم تو سينه‌فگارند مگر * بر سر كشتهء خود اسب جفا تاخته‌اى \r\n\r\n","description":"","footnote":"","page_name":" 1222 ","page_number":530},
  {"content":"\r\n\r\n زخم دل را نمك از حقهء لب ريخته‌اى * اين چه شور است كه باز از شكر انگيخته‌اى\r\nچونكه بر زلف زنى شانه بترس از دل خلق * كه به هر تار دلى بسته و آويخته‌اى\r\nآن نه ابروست كه از وسمه سياهش كردى * تيغ هنديست كه بر قصد من آهيخته‌اى\r\nخالهايى كه بدان چهرهء گلگون افتاد * مشك ناب است كه بر صفحهء گل بيخته‌اى\r\nبر سر دل‌شدهء خويش فراز آمده‌اى * دين و دل هر دو ازو برده و بازآمده‌اى\r\nپا نهادى به سر بندهء افكندهء خويش * شرمسارم كه چنين بنده‌نواز آمده‌اى \r\n\r\nقطعات\r\n بهشت روى زمين مرغزار تبريز است * مكان زهره‌جبينان فتنه‌انگيز است\r\nصبوح را به سحرگاه خود مده از دست * كه فتنهء فلك دون‌نواز شب‌خيز است\r\nوفا مجوى در آن سرزمين كه آنجا دوست * به قصد دوست چو دشمن نشسته خونريز است\r\nچه تاب‌وتب كه ز تبريز در روان منست * قسم به جان تو تبريز نيست تب‌خيز است\r\nهرآن كسى كه ز اهل صلاح آن ملكست * به فتنه اهرمن و در فساد چنگيز است\r\nوفا و مردمى از اهل آن مجو زنهار * كه بسته عهد موالاتشان به يك تيز است \r\n\r\nدر طلب سيورغال و تيول\r\n اى صدر روزگار كه در آستان تو * خورشيد چرخ را شرف و قدر و جاه نيست\r\nاجرام چون به ستر حريم تو محرمند * از اين سبب به فطرت اجرام باه نيست\r\nويرانه قريه‌ييست به ويدهر چون دلم * دودى اگر بخيزد از آن غيره آه نيست\r\nتخم‌افكنش چو چهرهء من شوره‌زار نيز * جز آب ديده مزرع آن را گياه نيست\r\nملبوس ساكنان وى از تار و پود دهر * جز تار و پود تابش خورشيد و ماه نيست\r\nگر دستشان بدى به فلك قرص ماه را * خوردندى از گرسنگى آوخ كه راه نيست\r\nاين قريه را ز لطف تو مستدعيم همى * بر من گر اين ثواب نمايى گناه نيست \r\n\r\n","description":"","footnote":"","page_name":" 1223 ","page_number":531},
  {"content":"\r\n\r\n\r\nدر هنگام مأموريت به محاسبهء قراجه‌داغ و شكوه از حاكم گفته\r\n خيز ازين ورطهء خطر بگريزيم * جانب تبريز از اهر بگريزيم\r\nمردم اين ملك چون صوامت خيلند * خيز كز اين خيل گاو و خر بگريزيم\r\nسود سفر خود سلامتى است ازين ملك * سود بجوييم و از ضرر بگريزيم\r\nنشتر خان گر گريزمان ندهد ما * از پشهء تندنيش‌تر بگريزيم\r\nفتنهء خان صبح‌خيز و سخت‌ستيز است * نيمه‌شب آن به كه بىخبر بگريزيم\r\nديدهء خان‌زاده با نظر بزند تير * خيز كزان ناوك نظر بگريزيم\r\nمعدهء اهل حريم خان همه خاليست * طعمه شويم ارنه زودتر بگريزيم\r\nگردن اين گرگ بين و تيزى دندان * خيز چو بز جانب كمر بگريزيم \r\n\r\nو له\r\n شها تا كاشغر يك تاختن كن * همه يغما ز سقين تاختن كن\r\nاسيرى بر غلام خويشتن بخش * غلامى را اسير خويشتن كن \r\n\r\nدر سفر گرگان در طلب اسيرى از تراكمه به نواب فريدون ميرزا فرستاده\r\n افكند بنايى به زمين صدر فلك قدر * چون همت خود عالى و فرخنده مبانى\r\nروشن چو فلك گنبدش از ثابت و سيار * ايمن چو جنان روضه‌اش از باد خزانى\r\nرخشنده قصورش همه بىشعلهء خورشيد * سرمست طيورش همه بىجام مغانى\r\nبا مردم هشيار تصاوير قصورش * گويند سخن بىحركتهاى زبانى\r\nچون روح سبل سير هوايش به لطافت * چون كوه گران سنگ اساسش به گرانى\r\nچون اوج زحل چتر سرادق به بلندى * چون روح روان آب مصانع به روانى\r\nاو عقل نخست است و مقامش زبر عرش * اين كاخ چو كرسى است در آن گوهر ثانى\r\nفرخنده نظام الملك آن گوهر اقبال * از دانش و فرهنگ دلش بحر معانى\r\nفرخ خلف صدر جهان صهر جهاندار * شخص دوم و عقل نخستين به جوانى\r\nكلكش به بنان كرده همه عقده‌گشايى * دستش به كرم كرده همى گنج‌فشانى \r\n\r\n","description":"","footnote":"","page_name":" 1224 ","page_number":532},
  {"content":"\r\n\r\n سير قلمش را اثر سبعهء سيار * نقش رقمش را صفت سبع مثانى \r\n\r\n735 فرهنگ اصفهانى\r\nنامش آقا محمد على و شغلش تذهيب كلام اللّه مجيد است و در تهذيب اخلاق و وفا و وفاق در همهء گيتى وحيد كتابى در مطايبه نگاشته كه به طرب الاحباب موسوم است گاهى به نظمى مىپردازد از اوست :\r\n\r\nقصيده\r\n غير سرو قد او كآورده زلف مشكبار * سرو را هرگز نديدستم كه آرد مشك‌بار\r\nمشك دارد بار و در مشگش يكى تابنده مهر * مهر دارد بار و بر مهرش يكى خرم بهار\r\nاى كه ديدستى شگفتيها ببين در كار من * تا شگفتيها فزون بينى ميان ما و يار\r\nسرو را جا در كنار جويبار و سرو من * تا كنارم جويبار آرد ز من جويد كنار\r\nمور و مارم خوش‌تر از روح و روان تا ديده‌ام * خط او جوشنده‌مور و زلف او پيچنده‌مار\r\nحال من دانى چسان باشد جدا از روى او * حالم ار ديدى جدا از آستان شهريار\r\nخسرو گيتى محمد شه كه از خاك درش * آسمان را بر به تارك هست تاج افتخار \r\n\r\nو له\r\n يا رب اين تنگ‌قبايان كه چو تنگ شكرند * تا كى از حال دل تنگ‌دلان بىخبرند\r\nنتوانم من از اين طايفه برداشت نظر * كه به چشمان سيه فتنهء اهل نظرند\r\nروز و شب در طلب وصل تو اين جمع پريش * به دو زلف تو كه از زلف تو آشفته‌ترند \r\n\r\nو له\r\n خجل است مه ز بامى كه در آن مقام دارى * بچه روى مه برآيد كه تو جام به بام دارى \r\n\r\n","description":"","footnote":"","page_name":" 1225 ","page_number":533},
  {"content":"\r\n\r\n چه ستاره‌يى چه نورى چه فرشته‌اى چه حورى * مگر آنكه خود بگويى تو پسر چه نام دارى\r\nز چه خون ما گدايان تو همى حلال دانى * كه تو يك نظاره بر ما ز رخت حرام دارى \r\n\r\n736 فيروز فارسى\r\nپسر ملا كاووس يزدانى بهى كيش پارسىنژاد بوده در هندوستان متولد شده و با پدر خود در ده‌سالگى به ايران آمده قريب دوازده سال به تحصيل علوم و كمالات پرداخته ديگرباره عزم وطن مألوف كرده به نشر علوم حكمت و تاريخ و نظم پيشواى پيروان خود شد از نامه‌هاى باستانى دساتير پادشاهان فرزانه ايران بدست آورده لغات غريبهء قديمه آن نامه را تصحيح و تنقيح كرده به قالب طبع برآمود و منتشر نمود و نسختى چند به ايران رسيد و خردمندان سخنان فرزانه‌پسند در آن يافتند پس از آن ايام در وقتى كه حاجى ميرزا ابو الحسن خان شيرازى سفير دولت عليه ايران به هندوستان مأمور و مراجعت كرد و در آستان حضرت خاقان صاحبقران از دانش و كمال او شرحى معروض داشت و به كارگزران دولت بهيهء انگريزيه در رعايت وى اظهارى رفت لهذا او را گرامى داشتند و مقررى نيكو دادند و به نظم تاريخى در ذكر حالات بزرگان دولت و فتوح هندوستان مأمور كردند و وى قريب به چهل‌هزار بيت به وزن تقارب منظوم كرده و به نام نامى پادشاه انگلستان جارج‌نامه نام نهاد و در سنهء 1242 درگذشت برادرزادهء وى رستم بن قباد آن كتاب را به قالب طبع درآورده ديباچهء آن را به نام پادشاه والاجاه انگلند ملكهء اعظم ويكتوريا مزين كرد و مبلغ هزار تومان به وى اكرام و انعام شد و در كمال رفاهيت زندگانى نمود چون كتاب مذكور مبسوط و محتوى بر وقايع عجيبه و اسامى غريبه است بعضى از آن ابيات را جسته جسته انتخاب نمودم از اوست :\r\n\r\nدر توحيد گويد\r\n به نام خداوند آيين و مهر * ز دانش سخن را فروزنده چهر \r\n\r\n","description":"","footnote":"","page_name":" 1226 ","page_number":534},
  {"content":"\r\n\r\n پرستش سزايان با آب و جاه * به درگاه او كم‌تر از خاك راه\r\nمر اين آفرينش مخوان سرسرى * خرد بوده ده در ميانجىگرى\r\nبدين ده خرد نه فلك شد به پاى * وزان پس به آخشيج شد رهنماى\r\nچو زينها بشد كار پرداخته * مواليد را كار شد ساخته\r\nيكى كان و روييدنى شد دگر * سيم از سه فرزند شد جانور\r\nروان زين سه‌پايه چو شد برفراز * به تكميل و تفصيل شد سرفراز\r\nفرستادگان خداوند پاك * فرشته ولى آفريده ز خاك \r\n\r\nدر مدح شاه\r\n جهاندار با داد و با فرهى * به نازش به دو تاج و تخت مهى\r\nبه هامون و دريا پلنگ و نهنگ * ز چنگش گريزند هنگام جنگ\r\nمدار جهان باد بر كام او * به دلها چو نقش نگين نام او \r\n\r\nدر ذكر مجملى از حال خود گويد\r\n ز زادن چو ده سال بردم به سر * به ايران مرا برد فرخ پدر\r\nدو شش سال بودم در آن سرزمين * كه بادا بر آن بوم و بر آفرين\r\nبسى ديدم از ويژگان خرد * كه گفتى روانشان خرد پرورد\r\nچو كاووس در بند مازندران * به هند اوفتادم به بند گران\r\nدلم پرسخن كس خريدار نه * متاع خرد گرم بازار نه\r\nنوآيين درختى همىخواستم * به پيراستن شاخش آراستم\r\nيكى نامه كردم بدان پيشگاه * كه بنمود بخت نماينده راه\r\nفرشته نيارد ز چرخ كبود * ز نيكوسخن راز ديگر فرود\r\nكسى كاو بدين دانش آگاه نيست * بدانستنش هيچ‌گون راه نيست\r\nچو پيرايه پوشد سخن از خرد * نيوشنده زان رامش جان برد\r\nپسنديدهء به خردان به سخن * چه زين‌سان نباشد مبادا ز بن \r\n\r\n","description":"","footnote":"","page_name":" 1227 ","page_number":535},
  {"content":"\r\n\r\n الا تا نكارى درخت زقوم * كه نه انگبين ديد خواهى نه موم \r\n\r\nدر صفت حسن دختر پادشاه\r\n پرىچهره‌يى بد به مشكوى شاه * كه بىروى او بود مشكو سياه\r\nبه ديدار و رخ گيتىافروز بود * ميان دو شب روى او روز بود\r\nسنن بر بتى دلبرى سيم‌تن * كشيده به بالا چو سرو چمن\r\nبه قند لبش ره نبرده مگس * درش را نسفته به الماس كس\r\nز دريا به خشكى چو آمد فرود * حجازى نواى مخالف سرود\r\nگرفتندش اندر ميان همچو دف * سنان جاى زخمه نهاده به كف\r\nنكردند در گوشمالش دريغ * چو طنبور ليكن به زوبين و تيغ\r\nدر آن بزم از خون زمين لاله‌رنگ * ز گرز آمده ناى و از خود چنگ\r\nچكاچاك خنجر بم و زير بود * مى و نقل از خون و شمشير بود\r\nهمان اژدر توپ آتشفشان * فشاند آتش مرگ بر بدنشان\r\nشد از دود باروت گردون سياه * نهان گشت رخشنده خورشيد و ماه\r\nتو گفتى برآيد يكى تند ميغ * كه بارانش خنجر بد و برق تيغ\r\nنويدى فرستاد هم در زمان * سبك‌روتر از پيك وهم و گمان\r\nيكى اسب شايستهء كارزار * كه آسان تواند كشيدن سوار \r\n\r\nو له\r\n به تندى چو آتش به پويه چو باد * به هنگام آرام خاكى نهاد\r\nميان لاغر و فربهش هر دوران * سمش سنگ خارا دمش خيزران\r\nدو شير ژيان را بهم بود جنگ * شد اندر ميان كشته آهوى لنگ\r\nبه گيتى هرآن‌كس كه بيچاره‌تر * دل او به تيغ ستم پاره‌تر\r\nبه دنيا هرآن‌كو كم‌آزارتر * به مينو روانش سبك‌بارتر\r\nتوانا كه برنا توان كرد زور * نخسبد به آرام در خاك گور \r\n\r\n","description":"","footnote":"","page_name":" 1228 ","page_number":536},
  {"content":"\r\n\r\n به شيران چه پيچى چو شيريت نيست * دليرى مكن چون دليريت نيست\r\nكسى كاو بود سرور انجمن * نشايد بود مرد پيمان‌شكن\r\nبه هردم از اين رنگ‌آور جهان * هويدا شود رنگ نو از نهان\r\nمخور رنگ از رنگ گلزار او * كه از گل فزون‌تر بود خار او\r\nبه باغش مشو غره بر سيب او * كه در سيب پوشيده آسيب او\r\nيكى لشكر كشن شد انجمن * سر از خود و ز آهن بپوشيده تن\r\nچو دريا كه از باد آيد به موج * ز تندى زدى موج درياى فوج\r\nبه پيكار و پرخاش و جنگ و ستيز * درافكند در دشمنان رستخيز\r\nبه هردم ازين گنبد تيزرو * شگفتى هويدا شود نوبنو\r\nدو بهره شدند آن سپاه بزرگ * به خون بره تيزدندان چو گرگ\r\nبه خشكى بياورد بهرى فراز * به كشتى دگر بهره بگذاشت باز\r\nچو ديوان گشته ز دوزخ رها * به تن پيل‌پيكر به دم اژدها\r\nز خشك و ز تر ره به آيين جنگ * نمودند چون ديدهء مور تنگ \r\n\r\nدر مرثيه گويد\r\n الا اى ستمكار گردون دون * دلت چون دلم باد از درد خون\r\nبكندى ز بيخ آن بهشتى نهال * چنان سايه‌ور سرو فرخنده‌فال\r\nكز اندازه بفزود جاه مرا * برآورد از ميغ ماه مرا\r\nدريغ آن خردمندى و بخردى * روان و دل و دست دور از بدى\r\nبفرسود نازك تنش زير خاك * روانش روان شد به مينوى پاك\r\nبه گيتى هرآن تخم نيكى كه كشت * ز بر بهره‌ور باد اندر بهشت\r\nبشد ميسره راست با ميمنه * همان ساقه و قلبگاه و بنه\r\nدليران لشكر به ميدان كين * بر ابرو ز كينه درافكنده چين\r\nهمه نيزه و تيغ هندى به كف * به پيش اندر از توپ بربسته صف\r\nپس توپ پيلان جنگى بپاى * پرآواز گيتى ز هندى دراى \r\n\r\n","description":"","footnote":"","page_name":" 1229 ","page_number":537},
  {"content":"\r\n\r\n دو لشكر فزون‌تر ز مور و ملخ * گرفته فرو دشت و ميدان و شخ\r\nتكاور هيونان ز برگستوان * تو گفتى شده كوه آهن روان\r\nروانه ز بس آتشين ژاله گشت * هوا همچو باغى پر از لاله گشت\r\nز دلها ره مردمى گم شده * زمين تشنه بر خون مردم شده \r\n\r\nصفت جنگ\r\n بسا نام بردار شمشيرزن * چو لاله بپوشيده از خون كفن\r\nجوانمرد هرگز نترسد ز مرگ * سرش گر به بالين بود گر به ترگ\r\nمرا ساليان شد به پنجاه و پنج * تواناتنم ناتوان شد ز رنج\r\nهرآنگه كه كافور شد مشك‌موى * بپژمرد از سرديش رنگ و بوى\r\nرود از گل خرمى بوى و رنگ * به باغ جهان نيست جاى درنگ\r\nگر اين رنج را نيست كس خواستار * بماند ز من در جهان يادگار\r\nز گيتى كسى برد انجام نيك * كه بگذاشت اندر جهان نام نيك\r\nبد و نيك گيتى همه بگذرد * چرا غم خورد آنكه دارد خرد \r\n\r\nدر منع شراب\r\n چو زنجير در چرخ پيوسته جام * لب جوى و تشنه هيون بىلجام\r\nسراسر ز باده گرفتند كام * مى پخته خوردند و گشتند خام\r\nزمام خرد داده يكسر ز دست * چه پرسى ز ديوانه چون گشت مست\r\nز باده شود گرم هرگه دماغ * خرد را فروپژمراند چراغ\r\nبه اندازه خوردن بود غمگسار * كمش نوشدارو پرش زهرمار\r\nهمه لشكر مست از كف تفنگ * به دشمن سپردند بىكين و جنگ\r\nزمين گشته چون آهن تافته * ز گرمى دل كوه بشكافته\r\nچو بر تابه ماهى به درياى آب * شده از تف و تاب گرما كباب\r\nبسى خفته بر جاى خفته بماند * دگر نامهء زندگى برنخواند \r\n\r\n","description":"","footnote":"","page_name":" 1230 ","page_number":538},
  {"content":"\r\n\r\n همى مرگ باريد از ميغ تيغ * بدانسان كه باران ببارد ز ميغ\r\nسياهان بنگاله از سرخ خون * نموده بديده درون سرخ‌گون\r\nجهان پرفشافش ز تير تفنگ * روان در كشاكش ز پيكار و جنگ \r\n\r\nدر مذمت منجم\r\n ز پيروزى كارزار و شكست * نه اختر بداند نه اخترپرست\r\nدو كس را چو افتد بهم كارزار * يكى شاد گردد دگر دل‌فگار\r\nبه فرجام گردد يكى چيردست * به پيش اندرآيد يكى را شكست\r\nبود آنكه فرزانه و هوشيار * مر اين هر دو داند ز پروردگار\r\nنداند ز رأى و ز تدبير خويش * ز نيروى بازوى چون شير خويش\r\nنه ز افزونى لشكر و ساز جنگ * نه از گردش پردهء هفت‌رنگ\r\nاگر ياورى نايد از كردگار * نه دانش بيايد نه لشكر به كار\r\nچو فيروز گردد كسى در نبرد * سر دژمنش آورد زير گرد\r\nورا داشت بايد ز يزدان سپاس * وز او داشت دل بر اميد و هراس\r\nچو دشمن به زنهار آيد به پيش * مر او را بدارد به زنهار خويش \r\n\r\n737 قاآنى شيرازى\r\nاسم شريفش ميرزا حبيب خلف الصدق ميرزا محمد على متخلص به گلشن است و اصل ايشان از ايل زنگنه بوده و در عراق و فارس سكونت نموده جناب ميرزا حبيب در شيراز متولد گرديده و طريقهء تحصيل گزيده كسب علوم كرد و طبعش از صغر سن موزون بود رفته‌رفته ترقى نمود در خراسان و كرمان ساليان دراز بزيست و مدحت شجاع السلطنه براند تا در كمالات مرتبهء عالى حاصل كرد و در شاعرى به مقامات اعلى و اصل آمد در شيراز و كرمان و تهران فقير سالها به\r\n\r\n","description":"","footnote":"","page_name":" 1231 ","page_number":539},
  {"content":"\r\n\r\nصحبت وى رسيده و اشعار نيكو از وى شنيده الحق شاعريست فاضل و دبيريست كامل اديبى است سخن‌دان و حبيبى است مهربان در علوم ادبيه و فنون عربيه و نظم و نثر كمال قدرت دارد و در قصيده‌سرايى همت بر مضامين عاليه مىگمارد كتابى موسوم به پريشان نگاشته و رسالات ديگر در روزگار به يادگار گذاشته از فحول فصحاى معاصرين و صاحب اشعار بلند متين است از مداحان مقرر شاهنشاه عهد و راتبه خواران اين دولت ابد مهد و باريافتگان حضور ساطع النور اعلى است قريب به هفده هزار بيت ديوانش را جمع كرده‌اند و در انواع سخن قادر در دارالخلافهء تهران در سنهء 1270 درگذشت چون ديوانش را مكرر باسمه كرده‌اند و بين الناس مشهور و معروف است بعضى اشعار فصاحت آثار آن مغفور اجمالا در اين كتاب مسطور گرديد در اواخر زمان دولت پادشاه مغفور شاه طاب ثراه مدحتى به حضرت اعلى آورد و صفتى از مدايح نواب شاهزاده عباس ميرزا كه او را به ملاحظهء آن اسم شريف نايب‌السلطنه لقب بود بيان نمود و چون تربيت آن شاهزاده در عهدهء من بنده بود از مؤلف نيز به نيكويى ياد كرد و آن اين است :\r\n نايب‌السلطنه را كيست اتابك دانى * آنكه صد گنج لآليش نهان در دو لب است\r\nجوهر فضل هدايت كه سراپاى جهان * ز آتش فكر فروزندهء او ملتهب است \r\nعلى الجمله از اشعارش بندى مرقوم افتاد و الا اشعار خوب حكيم قاآنى مغفور از غالب شعرا بيشتر است :\r\n\r\nمن قصائده فى مدح معتمد الدوله\r\n خيز اى غلام و زين كن يك ران را * آن برق سير صاعقه جولان را\r\nآن گرم جنبشى كه بتوفاند * از باد حمله تودهء شهلان را\r\nخارا به نعل خاره‌شكن كوبد * زان سان كه پتك كوبد سندان را\r\nچون زين نهى به كوههء او بينى * بر پشت باد تخت سليمان را\r\nديگر ممان به پارس كه رونق نيست * در ساحتش فصاحت سحبان را\r\nگيرم كه بو مسيلمه قرآن ساخت * از وى چه ننگ مصحف سبحان را\r\nمن نوح وقت و هركه مرا منكر * گو شو پذيره آفت طوفان را\r\nگر بد كنش به سختى سوهانست * تفسيده كوره‌ام من سوهان را \r\n\r\n","description":"","footnote":"","page_name":" 1232 ","page_number":540},
  {"content":"\r\n\r\n با خود مرا به خشم ميار اى چرخ * گردن مخار ضيغم غضبان را\r\nكز خشم چشم من چو شود تيره * از مشترى نداند كيوان را\r\nداند سخن كه قدر سخن‌دان چيست * گوى آگه است لطمهء چوگان را\r\nآوخ كه مى بكاست هنر جانم * چون مه كه مى بكاهد كتان را\r\nاى خيره اهريمن مردم‌خوار * بر آدمى مشوران غيلان را\r\nبهراس از اينكه بر تو بشورانم * ركن ركين دولت ايران را \r\n\r\nدر صفت ابر و باران بهارى\r\n به گردون تيره‌ابرى بامدادان برشد از دريا * جواهرخيز و گوهرريز و لؤلؤبيز و گوهرزا\r\nتنش با قير آلوده دلش با شير آموده * برون پرسرمهء سوده درون پرلؤلؤ لالا\r\nلب غنچه رخ لاله برون آورده تب‌خانه * ز بس باران ازين ژاله به‌طرف گلشن و صحرا\r\nعذار گل خراشيده خط ريحان تراشيده * ز بس الماس پاشيده به باغ از ژالهء بيضا\r\nخروشد هردم از گردون بپوشد بر تن هامون * ز سنبل كسوت اكسون ز لاله خلعت ديبا\r\nز بس لاله ز بس نسرين دمن رنگين چمن مشكين * ز بوى آن ز رنگ اين هوا دلكش زمين زيبا \r\n\r\nو له\r\n اى رفته پى صيد غزالان سوى صحرا * بازآ به‌سوى شهر پى صيد دل ما\r\nما در تو گريزيم و گريزد ز تو آهو * او صيد تو غافل شده ما صيد تو عمدا\r\nيارا تو همه انسى و آهو همه وحشت * بارى بده انصاف تو مطبوع‌ترى يا \r\n\r\n","description":"","footnote":"","page_name":" 1233 ","page_number":541},
  {"content":"\r\n\r\n چون خود به كمند آر غزل‌گوى غزالى * كز مشك زره سازد و از نافه چليپا\r\nاز آهوى سيمين بستان آهوى زرين * تا خانه چو مينو كنى از شاهد و مينا\r\nاى زلف تو تاريك‌تر از خاطر نادان * وى موى تو باريكتر از فكرت دانا\r\nشهديست مصفا لبت اما بنيايد * بىجهد موفا به كف آن شهد مصفا\r\nاى لعل شكرخاى تو يك حقهء گوهر * وى طلعت زيباى تو يك شقهء ديبا\r\nزان حقه بود در دل من رشكى پنهان * زان شقه بود بر رخ من اشكى پيدا\r\nاى دست تو بخشنده‌تر از ابر به مجلس * وى تيغ تو رخشنده‌تر از برق به هيجا\r\nتيغت عجبا هيچ نگويم به چه ماند * برقيست على اللّه نه كه مرگى است مفاجا\r\nجوهرش ثريا بود و شكل مه نو * ويحك به مه نو نشنيديم ثريا\r\nدر دست تو ماند به يكى زورق سيمين * كز لطمهء امواج برون جسته ز دريا \r\n\r\nو له\r\n نسيم خلد مىوزد مگر ز جويبارها * كه بوى مشك مىدهد هواى مرغزارها\r\nبه چنگ بسته چنگها بتاى هشته زنگها * چكاوها كلنگها تذروها هزارها\r\nز خاك رسته لالها چو به سدين پيالها * به برگ لاله ژالها چو در شفق ستارها\r\nز هر كرانه مستها گرفته مى بدستها * ز مغز مىپرستها نشانده مى خمارها\r\nز ريزش سحابها بر آبها حبابها * چو جوى نقره آبها روان در آبشارها\r\nدرختها بارور چو اشتران باربر * همى ز پشت يكدگر كشيده صف قطارها\r\nمهاركش شمالشان سحابها رحالشان * اصولشان عقالشان فروعشان مهارها\r\nدرين بهار دلنشين كه گشته خاك عنبرين * ز من ربوده عقل و دين نگارى از نگارها\r\nرفيق‌جو شفيق‌خو عقيق‌لب شقيق‌رو * رقيق‌دل دقيق‌مو چه مو ز مشك تارها\r\nبه طره كرده تعبيه هزار طبله غاليه * به مژه بسته عاريه برنده ذوالفقارها\r\nدو كوزه شهد در لبش دو چهره ماه نخشبش * نهفته زلف چون شبش به تارها تتارها \r\n\r\n","description":"","footnote":"","page_name":" 1234 ","page_number":542},
  {"content":"\r\n\r\n\r\nدر مدح حاجى ميرزا آقاسى\r\n دو قلاع كفرند با هم مصاحب * يكى تيغ خسرو يكى كلك صاحب\r\nيكى ماشطهء چهر ملك از مساعى * يكى واسطهء رزق خلق از مواهب\r\nدرين مه كه باشد عمل پارسا را * گهى لف شاره گهى فص شارب\r\nز انديشهء صوم و تشويش سرما * گروهى ز مى برخى از توبه تايب\r\nچنان لعل دلبر بخندد صواعق * چنان چشم عاشق بگريد سحايب\r\nكند ابرها طل ز تقطير ژاله * زمين را چو گردون پر از نجم ثاقب\r\nپرندوش چون مهرهء اختران را * برون ريخت از حقه چرخ ملاعب\r\nچو از قعر وارون چهى سنگ‌ريزه * ز چرخ معلق عيان شد كواكب\r\nدرآمد ز در آن بت ماه‌چهرم * پراكنده بر ماه مشك از دو جانب\r\nخرامان و سرمست مخمور و بىخود * شكسته كله تاب داده ذوايب\r\nچو بنشست برخاستم از سر جان * سرودم كه اى جان به وصل تو راغب\r\nتو و كوى من بخ‌بخ اى بخت مقبل * من و روى تو خه‌خه اى دهر خاطب\r\nشب و آفتاب آنگهى كوى مسكين * بيابان و آب آنگهى كام لايب\r\nز رويت چو روز است روشن كه امشب * پس از صبح صادق دمد صبح كاذب \r\n\r\nو له\r\n اى تو را در چهره آب و اى تو را در طره تاب * در دلم زان آب تاب و بر رخم زين تاب آب\r\nهست در چشمم عيان و هست در جسمم نهان * هرچه در روى تو آب و هرچه در موى تو تاب\r\nبس‌كه لاغر ز اشتياقم بس‌كه دلتنگ از فراق * بىخليلم چون خلال و بىحبيبم چون حباب\r\nسيم در سنگست و سنگ اينك تو را در سيم‌بر * مشك در چين است و چين اينك تو را در مشك ناب \r\n\r\n","description":"","footnote":"","page_name":" 1235 ","page_number":543},
  {"content":"\r\n\r\n پرنيان سوزد در آتش وين چه سحر است اينكه تو * بر عذار آتشين از پرنيان بستى نقاب\r\nچون ببينى چشم گريانم بپوشى رخ بلى * از نظر پنهان شود خورشيد چون گريد سحاب\r\nگر دهانت نيست سيمرغ از چه باشد بىنشان * گر وصالت نيست اكسير از چه باشد ديرياب\r\nهم ز سيمرغت به دل بارى مرا چون كوه قاف * هم ز اكسيرت به رخ اشكى مرا چون سيم ناب \r\n\r\nو له\r\n شنيده بودم بيمار را نگيرد خواب * همىبپيچد بر گرد خويش از تب‌وتاب\r\nگزافه بود و دروغ آن سخن كه مىگفتند * دروغ نزد حكيمان نتاند آرد تاب\r\nاز آنكه چشم تو بيمار هست و در خوابست * به جاى او همه زلف تراست پيچش و تاب\r\nو گر شنيدم در چين ز مشك نايد بوى * مشام عقلم ازين هم نيافت بوى صواب\r\nاز آنكه زلف تو مشك است و بارها ديدم * كه هست او را در چين شميم عنبر ناب\r\nو گر شنيدم سيماب هست عاشق زر * هم اين فسانهء محض است اى اولو الالباب\r\nكه زرد چهره من بر سپيد عارض تو * عيان نمود كه زر عاشق است بر سيماب\r\nو گر شنيدم با آب دشمنست آتش * قسم به جان تو اين هم نداشت رونق و آب\r\nز من ندارى باور يكى در آينه بين * كه چهرهء تو به يك جا هم آتش است و هم آب \r\n\r\nو له\r\n در چشم منست آنچه به رخسار تو آب است * در جسم منست آنچه به گيسوى تو تابست\r\nگويند كه از نار بود مار گريزان * چونست كه مار تو به نار تو حجاب است\r\nمهر من و جور تو و بىمهرى گردون * اين هر سه برون چون كرم شه ز حساب است\r\nرمحش به چه ماند به يكى غژمان تنين * كاندر دمش از خون عدو سرخ لعاب است \r\n\r\n","description":"","footnote":"","page_name":" 1236 ","page_number":544},
  {"content":"\r\n\r\n تيرش به چه ماند به يكى پران شاهين * كز آن به بدانديش جهان پرغراب است\r\nتيغ تو نهنگ و تن بدخواه تو بحر است * تير تو هژبر و دل اعداى تو غاب است\r\nگاو ز مى از جنبش جيش تو ستوه است * شير فلك از آتش تيغ تو كباب است\r\nهر عرصه كه يك‌بار بر او تاختن آرى * تا شامگه حشر بخونابه خضاب است\r\nهر پهنه كه يك روز در آن تيغ بيازى * تا روز جزا معدن ياقوت مذاب است \r\n\r\nدر صفت بهار و مدحت شهريار\r\n گاه طرب و روز مى و فصل بهار است * جان فارغ و دل خرم و شاهد به كنار است\r\nسورى به چه ماند به يكى حقهء ياقوت * كان حقهء ياقوت پر از مشك تتار است\r\nنسرين به چه ماند به يكى بيضهء الماس * كان بيضهء الماس پر از عود قمار است\r\nماناز سفر تازه رسيده است بنفشه * كش بر خط مشكين اثر گرد و غبار است\r\nدر پهلوى گل خار شگفتا به چه ماند * ماند به رقيبى كه در آغوش نگار است\r\nمست است مگر نيلوفر از مى لاله * كافتان خيزان چون صنمى باده‌گسار است\r\nنىنى چو يكى بختى مست است ازيراك * بينيش چو بختى كه به بينيش مهار است\r\nنرگس به چه ماند به يكى كفهء الماس * كان كفهء الماس پر از زر عيار است\r\nيا حقه‌يى از كاه ربا بر طبق سيم * يا ساغر سيماب پر از زرد عقار است\r\nنىنى يد بيضاى كليم است و به سفتش * از پارهء زربفت يهودانه غيار است\r\nبط بچهء پيلست به خون در زده خرطوم * يا شاخ بقم رسته ز پيشانى مار است\r\nاى ترك بياتات ببوسم كه به نوروز * فكر دل عاشق همه بوسيدن يار است\r\nبرخيز و بده باده نه ايّام گريز است * بنشين و بده بوسه نه هنگام فرار است\r\nپار از تو به يك بوسه دلم كرد قناعت * و امسال نه قانع به هزار و دو هزار است\r\nور منع كنندت كه مده بوسه بر آشوب * كاين سنت عيد است و در اسلام شعار است\r\nگر سنت پارينه بجز بوسه نبد هيچ * امسال همه قاعدهء بوس و كنار است\r\nهرچند كه بدعت بود اين قاعده ليكن * اين بدعت امسال به از سنت پار است\r\nگر باده دهى زود كه انده به كمين است * ور بوسه دهى گرم كه عشرت بگذار است \r\n\r\n","description":"","footnote":"","page_name":" 1237 ","page_number":545},
  {"content":"\r\n\r\n بوسى دوسه مستانه مرا بخش به تعجيل * كز وصل تو واجب‌ترم ايدون دوسه كار است\r\nيك امشبكى بيش مجال سخنم نيست * فردا همه هنگامهء عيد و صف بار است\r\nمدح ملك و تهنيت عيد ضرور است * كاين هر دو زمان را سبب رفع ضرار است \r\n\r\nو له\r\n روز مى و وقت عيش و گاه سرور است * يار جوان مى كهن خداى غفور است\r\nميل و سكون شوق و صبر ذوق و تحمل * شعله و خس برق و كشت سنگ و بلور است\r\nزهد گنه مى ثواب و هجر قيامت * وصل جنان يار حور و بزم قصور است\r\nجعد و بناگوش و زلف و رخ خط و رؤيت * هاله و مه ابر و مهر سايه و نور است\r\nخشم و رضا كين و صلح و هجر و وصالست * خار و رطب نيش و نوش و سوك و سرور است\r\nگريه مطر اشك قطره ديده سحاب است * عشق شرر شوق شعله سينه تنور است\r\nيار عدو چرخ ضد زمانه مخالف * نفس رضا دل حليم و طبع صبور است\r\nداد به‌جا دادخواه زنده عدو طى * ملك مصون شرع شاد و شاه غيور است\r\nشاه جهان جم دهر مير زمان‌كش * مهر عنان مه ركاب و چرخ ستور است\r\nدانش و دل جود و طبع جودت و فكرش * نكهت و گل بوى و مشك تابش و هور است\r\nخصمش بسته كفش گشاده دلش شاد * تا خور و مه روز و مه سنين و شهور است \r\n\r\nدر مدح جناب جلالت مآب حاجى ميرزا آقاسى\r\n عاشق بىكفر در شرع طريقت كافر است * كافرى بگزين دلا گر شور عشقت در سر است\r\nكفر دانى چيست آزادى ز قيد كفر و دين * آوخا زين قيد آزادى كه قيد ديگر است\r\nكفر صورت چيست در دفتر و سوز عاشقى * درد آن و سوز اين الحق عجب جان‌پرور است \r\n\r\n","description":"","footnote":"","page_name":" 1238 ","page_number":546},
  {"content":"\r\n\r\n نفس را كامل نمايد درد فقر و سوز عشق * بانگ كوس از ضربت است و بوى عود از آذر است\r\nعكسهاى فطرت تست آنچه اندر عالم است * نقشهاى فكرت تست آنچه اندر دفتر است\r\nهست يك خورشيد رخشان و آنچه بينى روزنست * هست يك هستى مطلق و آنچه يا بىمظهر است\r\nترك اوصاف طبيعت گو دلا كز روى طبع * هرچه خيزد ناقص است و هرچه زايد ابتر است\r\nخلق نيك كز طبيعت مىبزايد مرد را * پيكرى بىجان بسان صورت صورتگر است\r\nفكر و ذكر اختيارى چيست دام مكر و شيد * كان كه بىمى مستى آرد در پى شور و شر است\r\nاژدهاى نفس نگذارد كه رو آرى به گنج * اژدهاكش شو گرت در سر هواى گوهر است\r\nشير حق آن اژدها را كشت اندر عهد مهد * لاجرم هر آدمى كو حيه درشد حيدر است\r\nاژدهاكش اندرين ايام مىدانى كه كيست * مير احمد سير تست و صدر حيدر گوهر است\r\nميرزا آقاسى آنكو وصف روى رأى او * زانچه آيد در گمان فهم و دانش برتر است\r\nذات بىهمتاى او قلب است و گيتى قالبست * عدل ملك‌آراى او روح است و عالم پيكر است\r\nلاغرستش كلك اگرچه فتنهء عالم بخورد * آرى آرى هركجا بسيار خوارى لاغر است \r\n\r\n","description":"","footnote":"","page_name":" 1239 ","page_number":547},
  {"content":"\r\n\r\n محضر قدر رفيع اوست گردون لاجرم * اين همه انجم بر او چون مهرها بر محضر است\r\nكلك او يك شبر نى باشد ولى دارم شگفت * كز چه آن يك شبر يك هندوستان نيشكر است \r\n\r\nدر مدح وليعهد مغفور نائب‌السلطنهء مبرور\r\n هست از دو كعبه امروز دين خداى خرسند * كز فر آن دو كعبه است شاخ هدى برومند\r\nآن كعبه صدر ملت اين كعبه پشت دولت * آن را به شرع پيما اين را به عدل پيوند\r\nصيد اندر آن حرام است در ملت پيمبر * مى اندرين حلالست در مذهب خردمند\r\nاز فر آن عرب را سايد به چرخ اكليل * از قرب اين عجم را نازد به عرش اورند\r\nاين قبلهء ملوكست آن قبلهء ملائك * آن خانهء خدايست اين خانهء خداوند\r\nعباس شاه غازى كز يارى جهاندار * صيت جهانگشايى در هفت كشور افكند\r\nكوهى است بحر پرواز بحريست كوه‌پيكر * مهريست ابرهمت ابريست مهرمانند\r\nبا حلم او سه كوى است شهلان و طور و جودى * با جود او سه جوى است عمان و نيل و اروند\r\nدى در سرخس ديدى از حملهء سپاهش * يك شهر بنده آزاد يك ملك خواجه دربند \r\n\r\nو له ايضا\r\n فلك خورشيد و جنت حور و بستان ياسمن دارد * عيان اين هر سه را در يك گريبان ماه من دارد\r\nكجا با لعل او هم‌بر كجا با روى او همسر * عقيقى كز يمن خيزد شقيقى گرد من دارد\r\nسمن بر كاج و گل بر سرو و مه بر نارون بندد * شبه بر عاج و شب بر روز و سنبل بر سمن دارد\r\nعقيقستش لب رنگين عبيرستش خط مشكين * عقيق او شكر ريزد عبير او شكن دارد \r\n\r\n","description":"","footnote":"","page_name":" 1240 ","page_number":548},
  {"content":"\r\n\r\n قدش چون نارون موزون لبش چون ناردان گلگون * دلم زان ناردان سازد تنم زين نارون دارد\r\nز ابجد عاشق جيمم به دنيا طالب سيمم * كه رنگ اين و شكل آن نشان زان موى و تن دارد\r\nسرانگشتان من هرگه كه با زلفش كند بازى * همه بند و گره گيرد همه چين و شكن دارد\r\nشود مرغ دلم تا ز آتش رخسار او بريان * دو مژگان بابزن سازد دو گيسو بادزن دارد\r\nگهى نار غمم روشن بدين دو بادزن خواهد * گهى مرغ دلم بريان بدان دو بابزن دارد \r\n\r\nو له ايضا\r\n آن كيست كه بازآمد و در بزم نظر كرد * جان و دل ما از نظرى زير و زبر كرد\r\nخيزيد و بگيريد و بياريد و بپرسيد * زان فتنه كه ناگاه سر از خانه بدر كرد\r\nنى هيچ مگوييد و مپوييد و مجوييد * من يافتم آن شعبده كان شعبده‌گر كرد\r\nاينست همان يار كه هر روز دوصد بار * ناكرده يكى كار ز نو كار دگر كرد\r\nگه از بر من رفت و دوصد نوع دغل باخت * گه بر سر من آمد و صدگونه حشر كرد\r\nگه خادم و گه خاين و گه دشمن و گه دوست * گه دست به خنجر زد و گه سينه سپر كرد\r\nگه خانه‌نشين گشت و گهى خانه نشان داد * گه خون ز رخم شست و گهم خون به جگر كرد\r\nگه موى سر زلف فرستاد به معشوق * و آن را ز گرفتارى خود نيك خبر كرد\r\nگه شد به منجم ز پى ساعت تزويج * گه مشت به حمدان زد و نفرين به پدر كرد\r\nگه گفت خدا كاش مرا چشم نمىداد * كو ديد و دلم را هدف تير خطر كرد\r\nمن گاه پى تسليه گفتم مكن اين كار * هشدار كز اين حادثه بايست حذر كرد\r\nعشق چه و كشك چه و پشم چه فروهل * وسواس تو عرض من و خون تو هدر كرد\r\nرو جان پدر جلق زن و دلق به سر كن * هردم به بتى دست نشايد به كمر كرد \r\n\r\n","description":"","footnote":"","page_name":" 1241 ","page_number":549},
  {"content":"\r\n\r\n خنديد كه اين جان پدر جان پدر چند * هر چيز به من كرد همين جان پدر كرد\r\nقاآنيكا تن زن و انصاف ده آخر * با يار خود اين‌قدر توان بوك و مگر كرد\r\nمن يار تو باشم تو به كارم نكنى ميل * يزدان دل سختت مگر از روى و حجر كرد\r\nاين گفت و خراشيد رخ از ناخن و پاشيد * اشكى كه به يك رشحه زمين را همه تر كرد\r\nگفتم چه كنم نيست مرا برگ عروسى * خود حاضرم ار هيچ توانى خر نر كرد\r\nبرتافت زنخدان مرا با سر انگشت * و اندر رخ من ژرف نگاهى به عبر كرد\r\nگفتا تو عروس منى اى خواجه بدين حسن * كز روى تو زنگى به شب تار حذر كرد\r\nخر گايم و نر گايم و آنگاه چنين زشت * ويحك كه تو را بار خدا اين‌همه خر كرد\r\nگويند حكيمى تو كه آباد شود فارس * خرتر ز تو آن‌كس كه تو را نام بشر كرد\r\nشعرى دوسه در مدح امير الامراء گوى * ميرى كه تو را صاحب اين جاه و خطر كرد \r\n\r\nو له ايضا\r\n هله نزديك شد اى دل گه زمستان گذرد * دور بستان شود و عهد شبستان گذرد\r\nابر بر طرف دمن گريان گريان پويد * لاله بر صحن چمن خندان خندان گذرد\r\nهر سحر كبك چو از راغ خرامد سوى باغ * طفل گويى ز شبستان به دبستان گذرد\r\nساق بالا زند اندر شمر آب كلنگ * همچو بلقيس كه بر صرح سليمان گذرد\r\nاز پس ابر چو خور پىسپر آيد گويى * نيل مصر است كز آن موسى عمران گذرد\r\nگلبن از باد چو زيبا صنمى باده‌گسار * مست و حيران به چمن افتان‌خيزان گذرد\r\nتا نگويى به زمستان دل ما داشت ملال * نوبهار است ز مستان چو به مستان گذرد\r\nكار مشكل شود آنگاه كه مشكل گيرى * گرش ز اول شمرى آسان آسان گذرد\r\nخاطر خويش منه در گرو شادى و غم * تا كه بر دل غم و شادى همه يكسان گذرد \r\n\r\nدر مدح سلطان گيتىستان شاهنشاه اسلام پناه محمد شاه غازى قاجار\r\n هر زمانم كه بر آن ترك سروكار افتد * صلح خيزد ز ميان كار به پيكار افتد\r\nمن به عمدا ز پى صلح همىجويم جنگ * كز پس صلحم با بوسه سروكار افتد \r\n\r\n","description":"","footnote":"","page_name":" 1242 ","page_number":550},
  {"content":"\r\n\r\n نفسم بر دو يك افتد ز سبك روحى شوق * عدد بوسهء من چون به سه و چار افتد\r\nبر ميانش چو كمر آورم از شوق دو دست * نقطه را ماند كاندر خط پرگار افتد\r\nاى خوش آن وقت كه خيزد بت من از پى رقص * وز طرب رعشه در آن گنبد دوار افتد\r\nساعد و ساق چو بالا زند آن ترك پسر * دختر طبع مرا كيك به شلوار افتد\r\nخوش‌تر آنست كه از غايت مستيش سخن * همچو سرمازده در كام به تكرار افتد\r\nگاه بنشيند و از جاى به يك‌پا خيزد * گاه برخيزد و از پاى به يك‌بار افتد\r\nآفتاب خردش روى نمايد به غروب * بس‌كه چون سايه همى بر در و ديوار افتد\r\nمژه‌اش از طرف چشم فتد بر رخسار * راست مانند عصا كز كف بيمار افتد\r\nمست در بستر من خسبد و رندان دانند * حالت مست كه در بستر هشيار افتد\r\nتا به صبح آن قدرش بوسه زنم بر رخسار * كه چو منش آبله از بوسه به رخسار افتد\r\nصبح اگر حالت شب عرضه نمايد بر شاه * كارم از بيم به سوگند و به انكار افتد\r\nور به خاك قدم شاهم سوگند دهد * ناگزيرم كه مرا عزم به اقرار افتد\r\nهم به خاك قدم شه كه قسم مىنخورم * گر نه ز اول به كفم خاتم زنهار افتد\r\nشاه زنهار اگرم بدهد اقرار كنم * ور نه حاشا زنم و مسأله دشوار افتد\r\nنى خطا گفتم شاه از دل ما آگاهست * مىبخواهد كه همى پرده بر اسرار افتد\r\nهم خدا داند و هم شاه كه هر شب در شهر * زين نمط رندى و قلاشى بسيار افتد\r\nچون بر ابناى زمان باز خدا ستار است * لاجرم سايهء او بايد ستار افتد\r\nمىخوران را شه اگر خواهد بر دار كند * گذر عارف و عامى همه بر دار افتد\r\nور به دژخيم كند حكم كه شان گوش برد * همه گوش است كه در كوچه و بازار افتد\r\nاين همه طيبت محض است كه در دولت شاه * گر همه كافر حربى است نكوكار افتد\r\nشعرا را بود اين قاعده از عهد قديم * كه حديث از مى و معشوقه در اشعار افتد \r\n\r\nو له ايضا فى المديحه\r\n چون خواست كردگار كه گيتى نظام گيرد * دولت قويم گردد ملت قوام گيرد\r\nملك رميده از سرباز انقياد جويد * دين شميده از نو باز انتظام گيرد \r\n\r\n","description":"","footnote":"","page_name":" 1243 ","page_number":551},
  {"content":"\r\n\r\n عباس شاه ملك ستان را نمود ملهم * تا زين نهد برابرش بر كف حسام گيرد\r\nاجزاى من از مددش التيام جويد * بنياد جور از سخطش انهدام گيرد\r\nآرى چو شاه تازى آيد به ترك تازى * شك نى كه دين تازى از نو نظام گيرد\r\nآرى كند چو حيدر فتح قلاع خيبر * زان ملت پيمبر نظمى تمام گيرد\r\nشه چون بخشم آيد هوش عدو ربايد * شاهين چو پر گشايد بىشك حمام گيرد \r\n\r\nايضا من قصائده\r\n غم و شاديست كه با يكدگر آميخته‌اند * يا مه روزه به نوروز درآميخته‌اند\r\nدر كفى رشتهء تسبيح و كفى ساغر مى * راست با عقد ثريا قمر آميخته‌اند\r\nهمه را چهره چو صندل شده از درد و ليك * صندلى هست كه با دردسر آميخته‌اند\r\nهمه با روزه بجنگند و علاجش نكنند * روبهانند كه با شير نر آميخته‌اند\r\nزاهدان را اگر از سبحه كرامات اينست * كه يكى رشته به صد عقده درآميخته‌اند\r\nساقيان راست ازين معجزه كز ساغر و مى * آب و آتش را با يكدگر آميخته‌اند\r\nآتش طور عجين بايد بيضا كردند * نار نمرود به آب خضر آميخته‌اند\r\nكرده در جام بلورين مى چون لعل روان * نىنى الماس به ياقوت تر آميخته‌اند\r\nباده در كام فروريخته از زرين جام * خاوران گويى با باختر آميخته‌اند\r\nكرده در جام هلالى مى خورشيد مثال * يا هلالى است كه با قرص خور آميخته‌اند\r\nقطرهء آب بهم بسته كه هيچش نم نيست * با روان آتش نمناك درآميخته‌اند\r\nآب بىنم نگر و آتش پرنم كه به طبع * هر نمش را به هزاران شرر آميخته‌اند\r\nتا همى از زر و ياقوت مفرح سازند * مى ياقوتى با جام زر آميخته‌اند \r\n\r\nو له ايضا\r\n هرجا كه پارسا بت من جلوه‌گر شود * بس شيخ پارسا كه به رندى سمر شود\r\nگر بگذرد به باغ گل از بهر ديدنش * با آنكه جمله روست سراپا بصر شود\r\nرخسار آبدار تو در زلف تابدار * ماند به گرد ماه كه كژدم سپر شود \r\n\r\n","description":"","footnote":"","page_name":" 1244 ","page_number":552},
  {"content":"\r\n\r\n كژدم سپر شود مه گردون و اى شگفت * در پيش گرد ماه تو كژدم سپر شود\r\nدل رند و لاابالى و شيدا شد از غمت * خرم غمى كه مايهء چندين هنر شود\r\nگويى كه چشم من شمرى پركواكب است * هر شب كه بىرخ تو كواكب شمر شود\r\nآيى شبى به دامن اى كاش مر مرا * تا دامنم ز سرو قدت كاشمر شود\r\nزى مرز غاتقر به سياحت چرا روم * هرجا تو پرده برفكنى غاتفر شود\r\nور نسخه‌يى بر نذر رويت به زنگبار * يغما شود حصار شود كاشقر شود\r\nچونان كه سيم اشك من از رنگ لعل تو * مرجان شود عقيق شود معصفر شود\r\nجز زلف تيرهء تو نديدم كه زاغ را * ماه دوهفته تعبيه در زير پر شود\r\nبرخيز و مى بياور و بنشين و بوسه ده * تا جيب و آستين و لبم پرشكر شود \r\n\r\nدر مدح نواب فريدون ميرزا فرمانفرماى فارس گفته\r\n بستم به عزم فارس چو از ملك رى كمر * زين برزدم به كوههء يك ران ره سپر\r\nاسبى به گاه پويه سبك‌روتر از خيال * اسبى به گاه حمله مهياتر از نظر\r\nمن بر جهان‌نوردى زين‌سان كه گفتمت * بنشسته چون بر اوج هوا مرغ نامه‌بر\r\nبس دشتها بريدم دنيا در آن سراب * بس كوهها نبشتم گردون در آن كمر\r\nگاهى به يال شير فلك بد مرا گذار * گاهى به ناف گاو زمين بد مرا گذر\r\nاطوار سير بنده چو ادوار روزگار * گه پست و گه بلند و گهى زير و گه زبر\r\nاى بس شگرف رود كه بر وى بسان باد * بگذشت بادپايم و گامش نگشت تر\r\nناشسته روى و موى هنوز از غبار راه * كآمد دوان دوان برم آن يار سيم‌بر\r\nقد يك بهشت طوبى و لب يك يمن عقيق * خط يك بهار سنبل و رخ يك فلك قمر\r\nگيسوش زادها اللّه يك قيروان ظلام * دندانش صانها للَّه يك كاروان گهر\r\nبارى چه گفت گفت كه اى نظم و نثر تو * چون زر و سيم در همه آفاق منتشر\r\nچونى چگونه‌اى چه خبر سرگذشت چيست * چون آمدى به راه و چه آوردى از سفر\r\nيارت كه بود و كار چه بود و عمل كدام * نخل دوسالهء هجرت بارى چه داد بر\r\nگفتم حديث رفته نگارا چو زلف تو * گرچه مطولست بگويمت مختصر \r\n\r\n","description":"","footnote":"","page_name":" 1245 ","page_number":553},
  {"content":"\r\n\r\n رفتم به رى شدم بر شه گفتمش ثناى * كرد آفرين و داد صله ساخت مفتخر\r\nايدون مرا به فارس ندانم وظيفه چيست * گفتا وظيفه مدحت سلطان نامور\r\nگفتم مرا وسيله نباشد به درگهش * جز يك جهان اميد كه هابوك و هامگر\r\nنه نصرتم كه گيرم در موكبش قرار * نه دولتم كه يابم بر درگهش مقر\r\nگفتا بر آستانهء شاه هنرپرست * اى دون كدام واسطه خواهى به از هنر\r\nبوى گل است واسطهء گل به هر مشام * نور مه است واسطهء مه به هر بصر\r\nمعيار هر وجود عيان گردد از صفات * مقدار هر درخت پديد آيد از ثمر\r\nبر فضل تيغ پاكى جوهر بود نشان * بر قدر مرد نيكى گوهر بود اثر\r\nعود از نسيم خويش در ايام شد مثل * مشك از شميم خويش در آفاق شد سمر\r\nهست از ظهور طلعت خود ساده را قبول * هست از بروز نشأ خود باده را خطر\r\nاز ثروت سپهر كواكب كند حديث * از نزهت بهار شقايق دهد خبر\r\nاحمد كه كس نبود شناساى قدر او * گشت از ظهور معجز خود سيد البشر\r\nيزدان كه كس نديد و نبيندش در زمان * گشت از بروز قدرت خود واهب الصور\r\nبارى چو برشمرد از اين‌گونه بس حديث * بوسيدمش دهان و لب و دست و پاى و سر\r\nزان پس به مدح خسرو عالم به عون كلك * بنوشتم اين قصيدهء شيرين‌تر از شكر \r\n\r\nهم در مدحت فرمانفرما گفته\r\n كاى همچو ابر جود تو فايض به خشك و تر * چون ماه و مهر نام تو معروف بحر و بر\r\nدستت به بزم چون ملك العرش كام‌بخش * تيغت به رزم چون ملك‌الموت جان شكر\r\nبا هيبت تو خون چكد از شاخ ارغوان * با رحمت تو گل دمد از نوك نيشتر\r\nهنگام خشم غالب بر هركه جز خداى * در روز رزم سابق بر هركه جز ظفر\r\nگردون به پيش كاخ تو خجلت بر از زمين * دريا به نزد جود تو حسرت‌كش از شمر\r\nهر هشت جنت از گل روى تو يك نسيم * هر هفت دوزخ از تف قهر تو يك شرر\r\nگر آفتاب رأى تو تابد به زنگبار * تا حشر زنگيان را رومى بود پسر\r\nور شكل خنجر تو نگارند در بهشت * مؤمن كشد نفير كه يا حبذا سقر \r\n\r\n","description":"","footnote":"","page_name":" 1246 ","page_number":554},
  {"content":"\r\n\r\n روز وغا كه از تك‌اسبان رهنورد * سيماب‌وار لرزه درافتد به بوم و بر\r\nسندان به‌جاى ژاله همىبارد از هوا * پيكان به‌جاى لاله همىرويد از مدر\r\nاز گرد ره چو زلف عروسان شود زره * وز رنگ خون چو تاج خروسان شود تبر\r\nتوفان خون بر اوج فلك موج‌زن شود * هرگه چو نوح خشم تو گويد كه لا تذر\r\nاز تيغ تو سران را همچون گوزن شاخ * وز تير تو يلان را همچون عقاب پر\r\nنايب مناب روح شود ناوكت به دل * قائم‌مقام هوش شود صارمت به سر\r\nتيغت فروزد آتش كين در دل عدو * آرى به ضرب آهن آتش دهد حجر \r\n\r\nدر مدح ناصر الدّين پادشاه قاجار\r\n الا از خميده سر زلف دلبر * كه همرنگ مشكى و همسنگ گوهر\r\nچو فخرى عزيز و چو فقرى پريشان * چو كفرى سياه و چو ظلمى مكدر\r\nهمه سايه در سايه‌اى همچو بيشه * همه پايه در پايه‌اى همچو منبر\r\nبه شب شمع و مه ديدم اما نديدم * شب تيره در شمع و ماه منور\r\nچو بپريشدت باد بر چهر جانان * پريشيده گردند دلها سراسر\r\nبلى چون پريشان شود آشيانى * درافتند در خاك مرغان بىپر\r\nدخانى تو وان رخ فروزنده آتش * بخارى تو وان چهره خورشيد انور\r\nبه تن عقرب و سم تو نافهءچين * به شكل افعى و زهر تو مشك اذفر\r\nبه خورشيد كردى از آنى برشته * به فردوس خسبى از آنى معطر\r\nو يا چون دو هندو كه اندر بر بت * به زانو همى از دو سودست چنبر\r\nو يا چون دو كودك كه نزد معلم * سبقهاى مشكل نمايند از بر\r\nسيه‌چادرى را به تركيب مانى * كش از رشتهء جان بود بند چادر\r\nغلام وليعهدى از آن ز دستى * سراپرده بر روى خورشيد خاور\r\nوليعهد شاه جهان ناصر الدّين * كه دين ناصرش باد و داورش ياور\r\nبه خشمش نهانست مرگ مفاجا * به جودش منوط است رزق مقدر\r\nمقدم به هفت آسمان چار طبعش * بر آن‌سان كه بر نه عرض پنج جوهر \r\n\r\n","description":"","footnote":"","page_name":" 1247 ","page_number":555},
  {"content":"\r\n\r\n تعالى اللّه از توسن برق سيرش * كه از نسل باد است و از صلب صرصر\r\nدم افشاند و روبد اجرام انجم * سم افشاند و كوبد اندام اغبر\r\nعرق ريزد از پيكرش گاه پويه * چو از ابر باران چو از چرخ اختر\r\nفلك‌تاز و مه‌سير و كه‌كوب و شخ‌بر * كم‌آساى و پرتاب و ره‌پوى و رهبر\r\nتنش كشتى و قلزمش دشت هيجا * تنش بادبان چار سم چار لنگر\r\nعجب‌تر كه آن بادبان است ساكن * ولى لنگرش بادبان‌وار رهور \r\n\r\nو له ايضا فى مدح السلطان\r\n فروبگرفته گيتى را به باغ و راغ و كوه و در * نم ابر و دم باد و تف برق و غو تندر\r\nشخ از نسرين هوا از مه چمن از گل تل از سبزه * حواصل بال و شاهين چشم و هدهد تاج و طوطى پر\r\nعقيق و كهربا و بسد و پيروزه را ماند * شقيق و شنبليد و بوستان افروز و سيسنبر\r\nبه صحن باغ و طرف راغ و زير سرو و پاى جو * بزن گام و بجو كام و بخور جام و بكش ساغر\r\nبويژه با بتى شنگول و شوخ و شنگ و بىپروا * سخن‌پرداز و خوش‌آواز و افسون‌ساز و حيلت‌گر\r\nبرش ديبا فرش زيبا قدش طوبى خدش جنت * تنش روشن خطش جوشن رخش گلشن لبش شكر\r\nبه بالا كش به سيما خوش به مو دلكش بخو آتش * به چشم آهو به قد ناژو بخد مينو به خط عنبر\r\nدو هاروت و دو ماروت و دو گلبرگ و دو مرجانش * پر از خواب و پر از تاب و پر از آب و پر از شكر \r\n\r\n","description":"","footnote":"","page_name":" 1248 ","page_number":556},
  {"content":"\r\n\r\n ز عشقش چون انار و نار و مار و اژدها دارم * برى كفته دلى تفته تنى چفته قدى چنبر \r\n\r\nدر مديحه گويد\r\n طراز تاج و تخت و دين و دولت ناصر الدّين شه * كه جويد نام و راند كام و پاشد سيم و بخشد زر\r\nحقايق‌خوان دقايق‌دان معارك‌جو بلارك‌زن * فلك‌پايه گران‌مايه هماسايه همايون‌فر\r\nز فيض فضل و فرط بذل و خلق خوب و خلق خوش * دلش صافى كفش كافى دمش شافى رخش انور\r\nزهى اى بر تن و اندام و چشم و جسم بدخواهت * عصب زنجير و رگ شمشير و مژگان تير و مونشتر\r\nحسام فر و فال و بخت و اقبال تو را زيبد * سپهر آهن قضا قبضه شرف صيقل ظفر جوهر\r\nدر آن روزى كه گوش و هوش و مغز و دل ز هم پاشد * غو كوس و تك‌رخش و سر گرز و دم خنجر\r\nخراشد سنگ و پاشد گرد و ريزد خاك و سنبد گل * به سم اشهب به دم ابرش به تك ادهم به نعل اشقر\r\nبلا گاز و بدن آهن سنان آتش زمين كوره * تبر پتك و سپر سندان نفس دم مرگ آهنگر\r\nبه زيرت ادهمى چالاك و چست و چابك و چيره * شخ‌آشوب و زمين‌كوب و ره‌انجام و قوىپيكر\r\nسرين و سم و ساق و سينه و كتف و ميان او * سطبر و سخت و باريك و فراخ و فربه و لاغر \r\n\r\n","description":"","footnote":"","page_name":" 1249 ","page_number":557},
  {"content":"\r\n\r\n دم و اندام و يال و بازوى و زين و ركاب او * شراع و زورق و بلط و ستون و عرشه و لنگر\r\nپيش باد و سمش سندان تنش ابر و تكش توفان * كفش برف و خويش باران دوش برق و غوش تندر\r\nشها قاآنى از درد و غم و رنج و الم گشته * قدش چنگ و تنش تار و دمش نار و دلش مرمر\r\nسزد كز فيض و فضل وجود و بذلت زين سپس آرد * نهالش بيخ و بيخش شاخ و شاخش برگ و برگش بر \r\n\r\nدر مدح ميرزا نبى خان امير ديوان\r\n شد كاسه‌ام از باده تهى كيسه‌ام از زر * زان رو نكند ياد من آن ترك سمنبر\r\nپارينه مرا برگ و نوا بود فراوان * و اسباب فراغت به همه حال ميسر\r\nشهد و شكر و شيشه و شمامه و شاهد * رود و دف و طنبور و نى بربط مزمر\r\nهم سادهء سيمين بد و هم بادهء رنگين * هم جوز منقا بد و هم لوز مقشر\r\nهيچ از بر من يار نرفتى به دگر جاى * زان سان كه زن صالحه از خانهء شوهر\r\nبر ساق سپيدش چو فروبرد مىانگشت * زانو بگشادى كه برم دست فراتر\r\nبر سينهء سيمينش چو برمىزد مىپشت * بازو بگشادى كه مرا گيرد در بر\r\nصد بوسه اگر مىزدمش باز به شوخى * لب غنچه نمودى كه زنم بوسهء ديگر\r\nو امسال كه هم كيسه و هم كاسه تهى شد * آن از مى پالوده و اين از زر احمر\r\nما هم شده دمساز به تركان سپاهى * يارم شده همراز به رندان قلندر\r\nهرگه كه مرا بيند در كوچه و بازار * چشمك زند از دور به صد طعنه و تسخر\r\nكاين است همان شاعرك خام طمع‌كار * كاين است همان مفلسك زشت بداختر\r\nبر بوى بت ساده روانست به هر كوى * بر ياد بط باده دوانست به هر در\r\nها صورت زشتش نگر و قد خميده * ها هيكل نحسش نگر و روى مجدر\r\nبيكارتر از اين نبود در همه اقليم * بىعارتر از اين نبود در همه كشور \r\n\r\n","description":"","footnote":"","page_name":" 1250 ","page_number":558},
  {"content":"\r\n\r\n حالى چو هلالى شدم از غصه ازيراك * انگشت‌نما كرده مرا طعنهء دلبر\r\nاى سيم تو خيزى ز دل سنگ و هم از تو * هر سنگ‌دلى سيم‌برى گشته مسخر\r\nاى سيم چو جان سخت عزيزى تو به هر جاى * جز در كف شمس الامراء مير مظفّر\r\nسالار نبى اسم نبى رسم كه تيغش * آمد گه كين با ملك‌الموت برابر \r\n\r\nو له ايضا\r\n دلكا هيچ خبر دارى كان ترك پسر * دوشم از ناز دگر باز چه آورد به سر\r\nبا لب نوشين آمد شب دوشين به سراى * حلقه بر در زد و برجستم و بگشودم در\r\nتنگ بگرفتمش اندر بر و بر تنگ دهانش * آن‌قدر بوسه زدم كز دو لبم ريخت شكر\r\nگفت قاآنيكا تا كى خسبى به سراى * خيز كز روزه شد اوضاع جهان زير و زبر\r\nغالباً مست چنان خفته‌اى اندر شعبان * كز مه روزه و از روزه تو را نيست خبر\r\nمن شكر بودم و بگداختم از بىآبى * گرچه رسم است كه بگدازد از آب شكر\r\nمن گهر بودم و آوردم دريا ز دو چشم * گرچه شك نيست كه از دريا آرند گهر\r\nبه دل بانگ نيم بانگ مؤذن در گوش * عوض خون رزم خون دل اندر ساغر\r\nمن كه بىغمزه نمىخواندم يك روز نماز * ورد بو حمزه چسان خوانم هر شب به سحر\r\nگفتم اى روى تو بر قد چو به طوبى فردوس * گفتم اى زلف تو بر رخ چو بر آتش عنبر\r\nغم مخور زان كه به يك حال نماندست جهان * شادى آيد ز پس غصه و خير از پى شر\r\nنذر كردم صنما چون مه شوال آيد * نقل و مى آرم و طنبور و نى و رامشگر\r\nوام يك‌ماهه كت از بوسه به من بايد داد * همه را بازستانم ز تو بىبوك و مگر\r\nبوسهايى كه در آن تنگ‌دهان جمع شده است * به شمار از تو بگيرم سپس يكديگر\r\nهى همىبوسمت از شوق و تو چون ناز كنى * به ادب گويم اى ماه غلط شد بشمر \r\n\r\nدر صفت رمضان و مطايبه گويد\r\n ماه رمضان آمد اى ترك سمن‌بر * برخيز و مرا سبحه و سجاده بياور \r\n\r\n","description":"","footnote":"","page_name":" 1251 ","page_number":559},
  {"content":"\r\n\r\n و اسباب طرب را ببر از مجلس بيرون * زان پيش كه ناگاه ثقيلى رسد از در\r\nوان مصحف فرسوده كه پارينه ز مجلس * بردى به شب عيد و نياوردى ديگر\r\nبازآر و بده تا كه بخوانم دوسه سوره * غفران پدر خواهم و آمرزش مادر\r\nمى خوردن اين ماه روانيست كه اين ماه * فرمان خدا دارد و يرليغ پيمبر\r\nدر روز حرام است به اجماع و ليكن * رندانه توان خورد به شب يك دوسه ساغر\r\nبيش از دوسه ساغر نتوان خورد كه تا صبح * بويش رود از كام و خمارش رود از سر\r\nيا خورد بدان‌گونه ببايد كه ز مستى * تا شام دگر برنتوان خاست ز بستر\r\nمن مذهبم اينست ولى وجه ميم نيست * وين كار نبايد بجز از مرد توانگر\r\nناچار من و مصحف و سجاده و تسبيح * وان ورد شبانروزى و آن ذكر مقرر\r\nوان خواب دعايى كه ابو حمزه همىخواند * ما نيز بخوانيم به هر نيمه‌سب اندر\r\nدى واعظكى آمد در مسجد جامع * چون برف همه جامه سفيد از پا تا سر\r\nتسبيحك زردى به كف از تربت خالص * مهرى به بغل صد درمش وزن فزون‌تر \r\n\r\n","description":"","footnote":"","page_name":" 1252 ","page_number":560},
  {"content":"\r\n\r\n دو آستى خرقه نهاده ز چپ و راست * زان گونه كه خرطوم نهد پيل تناور\r\nتحت‌الحنكى از بر دستار فكنده * چون جيب افق از بر گردون مدور\r\nداغى به جبين برزده از شاخ حجامت * كاين جاى سجود است ببينيد سراسر\r\nچشميش به‌سوى چپ و چشمى به‌سوى راست * تا خود كه سلامش كند از منعم و مضطر\r\nزان سان كه خرامد به رسن مرد رسن‌باز * آهسته خراميدى موزون و موقر\r\nدر محضر عام آمد و تجديد وضو كرد * زان سان كه بود قاعده در مذهب جعفر\r\nوز آب به بينى زدن و مضمضهء او * گر مى بدهم شرح دراز آيد دفتر\r\nبار به شبستان شد و در صف نخستين * بنشست و قران خواند و بجنباند همى سر\r\nفارغ نشده خلق ز تسليم و تشهد * برجست چو بوزينه و بنشست به منبر\r\nوانگه به سر و گردن و ريش و لب و بينى * بس عشوه بياورد و سخن كرد چنين سر\r\nكاى قوم سر خار بيابان كه كند تيز * وان بعرهء بز را كه كند گرد به مبعر\r\nآن گرز گران را كه سپر داشت بخشخاش * وان قامت موزون ز كجا يافت صنوبر \r\n\r\n","description":"","footnote":"","page_name":" 1253 ","page_number":561},
  {"content":"\r\n\r\n بر جيب شقايق كه نهد تكمهء ياقوت * بر تارك نرگس كه نهد قاب مزعفر\r\nالقصه بترسيد ز غوغاى قيامت * فىالجمله بپرسيد ز هنگامهء محشر \r\n\r\nدر مدح قطب السلاطين محمد شاه قاجار طاب ثراه\r\n چو ز آشيانهء چرخ اين عقاب زرين‌بر * به هر دريچه ز منقار ريخت شوشهء زر\r\nدريچهء فلك از نقرهء سپيد گشود * وزان ميانه فروريخت دانه‌هاى گهر\r\nبر اين سپهر رمادى يكى نعامهء زرد * گشود بال و فروخورد هرچه بود اخگر\r\nز آب خيزد نيلوفر و شگفت اينست * كه خاست چشمهء آب از كنار نيلوفر\r\nبسان بخت شهنشه ز خواب شستم روى * كه تا چو خامهء ببندم به مدح شاه كمر\r\nهنوز خامه نيالوده بد به مشك دهان * كه آن غزال غزلخوان رسيد مست از در\r\nبر آفتاب پريشيده بر و بال غراب * به لاله برگ نهان كرده تنگهاى شكر\r\nز لعل سرخ حصارى كشيده گرد عدم * ز مشك ناب هلالى نموده زير قمر\r\nبه زير قرص قمر كنده چاهى از سيماب * فراز تنگ شكر بسته جسرى از عنبر\r\nچه گفت گفت مگر هيچت آگهى نبود * ز فتنه‌يى كه برانگيخت خصم بدگوهر\r\nز نام خود به طمع اوفتاد و زين غافل * كه هدهدى نشود پادشا به يك افسر\r\nز رى شهنشه اعظم پى سياست او * گسيل كرد سپاهى چو مور بىحد و مر\r\nبه جاى تن هم البرز بسته در جامه * به جاى دل همه الوند هشته در پيكر\r\nنهفته عاريه چنگال شير در شمشير * نموده تعبيه دندان گرگ در خنجر\r\nچهل عرادهء گردنده توپ قلعه‌گشاى * نهنگ هيبت و تندر خروش و برق شرر\r\nهمه جحيمى و ديوار آن جحيم آهن * همه سحابى و باران آن سحاب آذر\r\nبه طالع شه و تأييد خواجه لشكر خصم * چنان شدند گريزان كه پشه از صرصر\r\nكى از طنين ذبابى پلنگ راست زيان * كى از حنين حبابى نهنگ راست حذر\r\nبس است بخت شه و عون خواجه ناظم ملك * نه جهد لشكر بايد نه رنج تيغ و تبر \r\n\r\n","description":"","footnote":"","page_name":" 1254 ","page_number":562},
  {"content":"\r\n\r\n\r\nو له ايضا\r\n يار نيكوتر از آنست كه من ديدم پار * باش تا سال دگر خوب‌ترك گردد يار\r\nپار يك بوسه به صد عجز نمىداد به من * خودبه‌خود مىدهد امسال به من بوسه هزار\r\nزان‌سوى بوسه كشيد است مرا كار كنون * بس‌كه مىبينم كز بوسه ندارد انكار\r\nراستى پار اگر يار مرا دادى بوس * از سر خشم يكى داد و همىكرد شمار\r\nو اينك امسال چو بر روى و لبش بوسه زنم * شصت را شش شمرد سى را سه چل را چار\r\nشعر من همچو عزايم شده افسون پرى * كه پرىوار كند ساده‌رخان را احضار\r\nشعر من گر به سر زلف نكويان بندى * با تو آن‌گونه شود رام كه با افسون مار\r\nهر شب آيد بر من دوست چو يك خرمن گل * وز لب خود دهدم قند و شكر يك خروار\r\nغالبا شعر من اين‌گونه از آن رايج شد * كه پسند افتاد در حضرت مخدوم كبار \r\n\r\nدر مدح نظام الدوله صاحب اختيار فارس\r\n سوگند خورده‌اند نكويان اين ديار * كز رى چو سوى فارس رسد صاحب اختيار\r\nيك جا شوند جمع چو يك گله حورعين * يك هفته مى خورند علىرغم روزگار\r\nبىناز و كرشمه و بىجنگ و بىجدل * شكرانه را دهند به من بوسه بىشمار\r\nماهى دو مىرود كه ز سوداى اين اميد * باز است صبح و شام مرا چشم انتظار\r\nتا دوش وقت آنكه لبالب شد آسمان * چون بحر طبع من ز گهرهاى آبدار\r\nكز ره نفس گسيخته آمد يكى ز در * چون دزد چابكى كه كند از عسس فرار\r\nجستم ز جاى و بانگ بر او برزدم ز خشم * كاى دزد شب كه اى به شكر خنده گفت يار\r\nزلفش تمام حلقه و جعدش همه فريب * جسمش همه كرشمه و چشمش همه خمار\r\nبر سرو ماه هشته و بر ماه ضيمران * بر رخ ستاره بسته و در پشت كوهسار\r\nتركان پارسى همه از در درآمدند * با زلف شانه كرده و با موى تابدار\r\nصورت به نور مشعله سيما به رنگ گل * گيسو بسان سلسله كاكل به شكل مار\r\nصد جعبه تير بسته به مژگان فتنه‌جوى * صد قبضه تيغ هشته در ابروى فتنه‌بار\r\nتاركتان به‌جاى ميان بسته بر كمر * تل سمن به‌جاى سرين هشته در ازار \r\n\r\n","description":"","footnote":"","page_name":" 1255 ","page_number":563},
  {"content":"\r\n\r\n سيمين سرينشان متحرك ز روى شوق * بر هيئتى كه زلزله افتد به كوهسار\r\nگفتندم اى حكيم سخن‌سنج مژده‌ده * كان وعده‌يى كه كرد وفا كرد روزگار\r\nبهره پذيره خادمك خويش را بگوى * تا زين نهد به كوههء آن رخش رهسپار\r\nگفتم به خادمك هله تا كى ستاده‌اى * برزن به پشت رخش من آن زين زرنگار\r\nخادم صفير كى زد و از روى ريشخند * گفتا بمان كه جوش كند رخش راهوار\r\nمن ايستاده حاضرم اينك به‌جاى اسب * بارى شگفت نيست كه بر من شوى سوار\r\nمانا كه مست بودى و غافل كه اسب تو * يك‌باره خرج مىشد و ياران مىگسار\r\nهيچت به ياد هست كه صدبار گفتمت * مفروش اسب خويش و عنان هوس بدار\r\nهى گفتيم زمانه عقيم است دم مزن * هى گفتيم خداى كريم است غم مدار\r\nگفتم كه چارپاى اگرم نيست باك نيست * پايى دو رهسپار مرا داده كردگار\r\nآن خادمك دوبار بخنديد زير لب * گفت آفرين به رأى تو وين عقل مستعار\r\nيك قرن پيشتر ادب آموختى مگر * روزى چنين رسد كه ادب را برى به كار\r\nامروز جاى آنكه به سر راه بسپرى * خواهى به پاى رفت سوى صاحب اختيار\r\nصدر اجل پناه امم ناظم دول * غوث زمين غياث زمان مير نامدار\r\nخصم تو گر نه نايب تيغ تو شد ز چيست * پشتش خميده اشكش خونين تنش نزار\r\nمانا كه آفرينش گيتى تمام گشت * روزى كه آفريد تو را آفريدگار\r\nچون وصف خنجر تو نويسم به مشت من * انگشت من بلرزد چون دست رعشه‌دار\r\nروزى خيال جود تو در خاطرم گذشت * تا روز حشر خيزد از آن در شاهوار\r\nهستى گران ندارد در حيرتم كه چون * حزمت به گرد عالم هستى كشد حصار\r\nيا للعجب مگردم تيغت جهنم است * كارواح اشقيا همه گيرد درو قرار\r\nگر در بهشت صورت تيغ تو بركشند * در دوزخ از نشاط برقصد گناهكار\r\nاز زهرهء كفيده خصمت به روز كين * كس دشت كينه را نشناسد ز مرغزار \r\n\r\nدر هزل و مطايبه و جواب قصيدهء سوزنى سمرقندى\r\n آمد به برم دوش يكى ساده پسر بر * از مشك فروهشته دو گيسو به قمر بر \r\n\r\n","description":"","footnote":"","page_name":" 1256 ","page_number":564},
  {"content":"\r\n\r\n خوى كرده رخش ديدم و گفتم كه سرينش * ماند به يقين چون گل نسرين به مطر بر\r\nاز صورت سيمينش تخمين بگرفتم * كاور است سرينى چو گل تازه ببر بر\r\nاز ساق سپيدش چو فراتر نگرستم * يك‌باره سرين بود همه تا به كمر بر\r\nلغزنده بر او مردمك چشم ز صافى * چون گوى كه لغزد به يكى صاف حجر بر\r\nمانندهء كوهى كه ز نرمى جهد از مشت * مى بجهد از آغوش چو گيريش ببر بر\r\nسيمين كفلش رنگ به شلوار همىداد * چون مه كه دهد رنگ به اثمار و زهر بر\r\nچون مار خرامنده ز درآمد و بنشست * رويش چو يكى مهر درخشان به نظر بر\r\nننشسته و ناگفته و حرفى نشنفته * كامدش يكى شيخ ريايى باثر بر\r\nدستار به صابون زده آن‌گونه كه گفتى * پيچيده سرين صنمى ساده به سر بر\r\nتحت‌الحنكش طوق‌زنان گرد زنخدان * همچون اثر ختنه بر اطراف ذكر بر\r\nبر جبههء نحسش اثر داغ مزور * همچون اثر داغ‌گرى بر خر گر بر\r\nدستارى چون حلقهء كون پرشكن و پيچ * پيچ و شكنش حلقه‌زنان يك به دگر بر \r\n\r\n","description":"","footnote":"","page_name":" 1257 ","page_number":565},
  {"content":"\r\n\r\n ريشش متحرك به زنخدان ز پى ذكر * چون تو برهء پشمين بر چانهء خر بر\r\nالقصه به صد وسوسه شيخ آمد و بنشست * دزديده همىكرد در آن شوخ نظر بر\r\nگه‌گه سوى من ديد و من از فرط تجاهل * كردم با افق چشم چو مقرى به سحر بر\r\nآهسته سر آوردم در گوش نگارين * چندانكه لبم خورد به آويز گهر بر\r\nكاى ترك بيا ترك اقامت كن ازيراك * عيش من و عيش تو شد امشب به هدر بر\r\nبستان سر خر يافت هلا بار بخر نه * ماهى تو و آن به كه رود مه به سفر بر\r\nگفتا هله هشدار كه اين كهنه حريفى است * كش نيست دل از ذل معاصى به حذر بر\r\nفرسوده نگردد سپر از هيچ سنانش * چون ببر بيان بر بدن رستم زر بر\r\nپيموده مع القصه بغربيله و غمزه * جامى دوسه لبريز بدان شعبده‌گر بر\r\nخوش‌خوش به نشاط آمد و برجست و فروجست * چون عنتر رقاص به زير و به زبر بر\r\nبر رست چنارى ز ميان رانش كه آن را * صد فعله نيارست شكستن به تبر بر\r\nكف بر دهن آورده چو مصروع و فتاده * باديش بدان كنده سر از عجب و بطر بر \r\n\r\n","description":"","footnote":"","page_name":" 1258 ","page_number":566},
  {"content":"\r\n\r\n آن شوخ ز چستى كه بدش در فن كشتى * پايين زد آن‌گونه كه افتاد به سر بر\r\nبرتافت زنخدانش و برجست به پشتش * چون كرهء نجدى كه جهد بر خر نر بر\r\nشلوار فروكردش و ناگه دره‌يى ديد * ناديده نظيرش به تواريخ و سير بر\r\nچاهى به ميان دره آكنده به زرنيخ * چون تيره چه ويل ازو جان به خطر بر\r\nمانند يكى شلغمك خشك مجوف * وان خشك مجوف شده مشحون به گزر بر\r\nچندين چه دهم شرح فراجست به پشتش * مانند گوزنى كه خرامد به كمر بر\r\nاز پاچهء شلوار برآورد قضيبى * آميخته چون نقل مهنا به شكر بر\r\nبا دانهء خرما كه نمايد ز بر نخل * يا شاخهء نورسته كه رويد ز شجر بر\r\nهندى بچه‌يى بود تو گفتى كه مر او را * عمامه‌يى از اطلس رومى است به سر بر\r\nبسپوخت درو ژرف بدان‌گونه كه گفتى * ماهى است درافتاده به درياى خزر بر\r\nدر زاويهء قايمه بنشست عمودش * زان سان كه يكى سهم نشيند به وتر بر\r\nفوارهء سيمش عوض آب فروريخت * بس گوهر ناسفته بر آن بركهء زر بر \r\n\r\n","description":"","footnote":"","page_name":" 1259 ","page_number":567},
  {"content":"\r\n\r\n\r\nدر مدح حاجى ميرزا آقاسى گفته\r\n شب گذشته كه همزاد بود با محشر * وز آفرينش گيتى كسى نداشت خبر\r\nسپهر گفتى فرسوده گشته از رفتار * بمانده بهر سكون را به نيمه‌راه اندر\r\nشبى چنان كه تو گفتى سپهر شعبده‌باز * بر آستين فلك دوخت دامن اختر\r\nبه غير چشم من و بخت خواجه زير سپهر * جهانيان همه در خواب رفته سرتاسر\r\nبتم درآمد بر توسنى سوار شده * كه گاه حمله ز سر تا سرين گرفتى پر\r\nز جاى جستم و او را سبك ز خانهء زين * بكش كشيدم و تنگش گرفتم اندر بر\r\nهمى چه گفتم گفتم بتا دراى دراى * كه نار با تو بهشت است خلد بىتو سقر\r\nجحيم و توفان بر من برفت از دل و چشم * ز بس‌كه آتش و آبم گذشت بىتو ز سر\r\nبه گريه گشت روان از دو چشم من لؤلؤ * به خنده گشت عيان از دو لعل او گوهر\r\nتو گفتى آن لب و اين چشم هر دو حامله‌اند * يكى به گوهر خشك و يكى به گوهر تر\r\nبه صد هراس درآويختم به زلفينش * بدان نمط كه به مار سياه افسونگر\r\nهمه كتاب مجسطى است گفتى آن سر زلف * ز بس‌كه دايره سر كرده بود يك به دگر\r\nبه چشم بود چو آهو به زلف چون افعى * ولى خلاف طبيعت نموده هر دو اثر\r\nنشانده آن عوض مشك زهر جان‌فرساى * نموده اين بدل زهر مشك جان‌پرور\r\nبه حجره بردم و آوردمش به پيش ميى * كه داشت گونهء ياقوت و نفحهء عنبر\r\nاز آن شراب كه از دل چو در جهد بدماغ * سپيد مغز بتوفد به رنگ سرخ جگر\r\nبخست روى و فروريخت بسد از بادام * بكند موى و برانگيخت لاله از عبهر\r\nدويد بر مهش از ديده خوشهء پروين * دميد بر گلش از لطمه شاخ نيلوفر\r\nبه پنج ماهى سيمين طپانچه زد بر ماه * به ده هلال نگارين همى شخود قمر\r\nثناى خواجهء ايام گفت حز تو بس * تو مدح گوى و مينديش از هزار خطر\r\nظهير ملك عجم اعتضاد دولت جم * خدايگان امم قهرمان نيك سير\r\nمعين ملت اسلام حاجى آقاسى * سپهر مجد و معانى جهان شوكت و فر\r\nجلال او بر از انديشهء گمان و يقين * نوال او بر از اندازهء قياس و نظر \r\n\r\n","description":"","footnote":"","page_name":" 1260 ","page_number":568},
  {"content":"\r\n\r\n\r\nدر مدحت حضرت اقدس شاهنشاه گيتىپناه محمد شاه قاجار\r\n در شب عيد آن سمن‌عذار سمن‌بر * با دو غلام سيه درآمدم از در\r\nهر دو غلامش به نام عنبر و ريحان * يعنى زلف سياه و خط معنبر\r\nهر دو رخش يك حديقه لالهء حمرا * هر دو لبش يك قنينه بادهء احمر\r\nجستم و بوييدمش دو دستهء سنبل * رفتم و بوسيدمش دو پشتهء شكر\r\nگفت مگر روزه با شدت به شب عيد * كت نبود راح روح‌بخش به ساغر\r\nخيز و زمانى سر از دريچه برون كن * تا كندت بوى گل مشام معطر\r\nابر جواهر نثار بين كه ز فيضش * گشته جواهرنگار تودهء اغبر\r\nطرف دمن بين ز لاله معدن ياقوت * صحن چمن بين ز ژاله مخزن گوهر\r\nابر به صحرا گسسته رشتهء لؤلؤ * باد به بستان كشيده پشتهء عنبر\r\nرشتهء باران چو تار الفت ياران * بسته و پيوسته‌تر ز ابروى دلبر\r\nفكر بط باده كن كه با بت ساده * مى نشود عيش بىشراب ميسر\r\nسرخ ميى آن‌چنان‌كه در شب تاريك * شعله كشد هر زمان به‌گونهء آذر\r\nوجه مى ار نيست كهنه خرقهء پارين * رهن مى ناب را برون كن از بر\r\nخرفهء پارين تو را به كار نيايد * كوه موقر كجا و كاه محقر\r\nبر تن همچون تويى نزيبد الاك * خلعت ميمون پادشاه مظفر\r\nخرقهء ننگين بهل كه خرقهء رنگين * آيدت از خازنان حضرت داور\r\nخاصه كه عيد است و داد شاه جهانيان * مر همه را اسب و جامه و زروزيور\r\nگفتم اى ترك ترك اين سخنان گوى * خيز و مريز آب روى مرد سخنور\r\nطلعت شه بايدم نه خلعت ديبا * پرتو مه شايدم نه تابش اختر\r\nشاه‌پرستم نه مال و جاه‌پرستم * عاشق گنجينه‌ام نه شايق اژدر\r\nاحمد مختار و ياد طوبى و غلمان * حيدر كرار و حرص جنت و كوثر\r\nشايق فردوس نيست عاشق يزدان * مايل افسار نيست حامل افسر\r\nيار دورنگى دگر درنگ مفرما * خيز و وداعم كن و صداع مياور\r\nفصل بهارم خوشست و وصل نگارم * ليك نه چندان كه مدح شاه فلك‌فر \r\n\r\n","description":"","footnote":"","page_name":" 1261 ","page_number":569},
  {"content":"\r\n\r\n آنكه ز شاهان به رتبت است مقدم * گرچه ز شاهان به صورت است مؤخر\r\nهمچو محمد كز انبيا همه آخر * ليك به رتبت ز انبيا همه برتر\r\nمرگ مخالف نه بلكه برگ مؤالف * هر دو به جانسوز برق تيغش مضمر\r\nآرى نبود عجب كز آذر سوزان * سنبل و ريحان دمد به زادهء آذر\r\nگنج موافق نه بلكه رنج منافق * هر دو به جان‌بخش ابر دستش اندر\r\nآرى نيلى كزوست سبطى سير آب * خون شود آبش به كام قبطى ابتر\r\nتفته شود از لهيب تيغش جوشن * گفته شود از نهيب گرزش مغفر\r\nتيغ سرافشان او بدست زرافشان * يا كه نهنگى دمان به بحر شناور\r\nكافر در دوزخ است اينت شگفتى * تيغ تو چون دوزخست در دل كافر\r\nنيست عجب گر چنين ز هيبت قهرت * پير برون آيد از مشيمهء مادر\r\nدولت بالد به شه نه شاه به دولت * افسر نازد به شه نه شاه به افسر\r\nگردون روشن ز مه نه ماه ز گردون * كشور ايمن ز شه نه شاه ز كشور\r\nنام تو آمد رواج درهم و دينار * وصف تو آمد كمال خطبه و منبر\r\nوصف نبوت بلوغ يافت ز احمد * رسم ولايت كمال يافت ز حيدر\r\nعرش و رواقت زمين و عرش معظم * مهر و ضميرت سما و مهر منور \r\n\r\nدر تتبع طرز حكيم ابو الحسن فرخى گفته\r\n بس دلبركانند به هر بوم و به هر بر * يا رب چه كند يك دل بااين‌همه دلبر\r\nگه مىكشدش آن به دو ابروى مقوس * گه مىكشدش اين به دو گيسوى معنبر\r\nاين مىكندش صيد به دو تافته چوگان * و اين مىنهدش قيد به دو بافته چنبر\r\nگاهى غمش از شوق سرينى شده فربه * گاهى تنش از عشق ميانى شده لاغر\r\nگه تاب برد آن يكش از تاب دو سنبل * گه خواب برد اين يكش از خواب دو عبهر\r\nگه مىچرد از زلف بتى سنبل بويا * گه مىخورد از لعل لبى قند مكرر\r\nمسكين دلكم را كه خدا باد نگهدار * خود را نتواند كه نگهدارد در بر\r\nبيند لب اين را لبش از غصه شود خشك * بيند رخ آن را رخش از گريه شود تر \r\n\r\n","description":"","footnote":"","page_name":" 1262 ","page_number":570},
  {"content":"\r\n\r\n گه طرهء اين بيند و اندوه كند ساز * گه غرهء آن بيند و فرياد كند سر\r\nمن اين دل سودازده باللَّه كه نخواهم * بيرون كشمش با رگ و با ريشه و پيكر\r\nبفروشمش ار كس خرد از من به زر و سيم * كامروز همم سيم به كار آيد و هم زر\r\nور كس به زر و سيم دل از من نستاند * بشتابم و سودا كنمش با دل ديگر\r\nنىنى غلطم كس دل ديوانه نخواهد * ديوانه بود هركه به ديوانه كند سر \r\n\r\nو له ايضا\r\n يك‌دو مه پيشترك زان كه رسد فصل بهار * دلكى داشتم و دلبركى باده‌گسار\r\nچون بهار آمد و گل رست ز من دل ببريد * بىوفايى ز گل آموخت مگر يا ز بهار\r\nالغرض دلبركى بود غزل‌خوان و لطيف * گل‌رخ و سروقد و سنگدل و سيم‌عذار\r\nبه دو زلفش عوض شانه همه تاب و شكن * به دو چشمش بدل سرمه همه خواب و خمار\r\nمارى از ماه درآويخته كاينم گيسو * نارى از سرو برافروخته كانم رخسار\r\nچهرش آن‌سان كه كشى نقش مهى از شنگرف * خطش آن‌سان كه كنى طرح شبى از زنگار\r\nزلف بر چهرهء او هندوى خورشيدپرست * حسن در صورت او مانى تصويرنگار\r\nلب او مركز خوبى به دو خط چنبر حسن * گرد آن چنبر زلفين سيه چون پرگار\r\nخال بر چهرهء او در خم گيسو گفتى * نقب بر گنج زند در شب دزدى عيار\r\nطره‌يى داشت چو شبهاى زمستان تاريك * وندران طره رخى تازه‌تر از روز بهار\r\nزلف و رخسارهء او بود چو باغى كه درو * يك طرف سنبل بررويد يك‌سو ز نگار\r\nخلق گويند حكيمى به‌سوى خوزستان * آمد از هندو در آن شهر شكر كرد انبار\r\nگفتم اين حرف دروغست و ندارم باور * تا شبى زلف و لبش ديدم و كردم اقرار\r\nزان كه آن زلف سيه نيست كم از جراره * كه به گرد شكرين لعلش گردد هموار\r\nزان شكر عقرب جرار همىگشت پديد * تا از آن شهر شكر كس نخرد بار به بار \r\n\r\nو له ايضا من قصايد\r\n اى طره و چهر تو يكى مار و يكى نار * بىنار تو در نارم بىمار تو بيمار \r\n\r\n","description":"","footnote":"","page_name":" 1263 ","page_number":571},
  {"content":"\r\n\r\n بىنار تو يار است مرا ناله و اندوه * بىمار تو كار است مرا مويه و تيمار\r\nجز من كه به نار تو و مار تو گريزم * ديار گريز ندهم از مار و هم از نار\r\nنبود عجب ار رام شود مار تو با من * زيراكه شود رام چو مقلوب شود مار\r\nبيزار ز آزار شود مردم عالم * من مىنشوم هيچ ز آزار تو بيزار\r\nاى خال سياه تو درون خط مشكين * چون نقطه‌يى از مشك ميان خط پرگار\r\nروى تو به موى تو چو بر غاليه سوسن * موى تو به روى تو چو بر آينه زنگار\r\nدر هالهء خط لالهء تو تا شده پنهان * بر لالهء من ژاله ز اشكست پديدار\r\nزين لاله مرا ژاله چكيده است به چهره * زان هاله تو را لاله دميد است به رخسار\r\nاز كاهش هجر تو توانم شده اندك * از خواهش وصل تو غمانم شده بسيار\r\nدر چهرهء تو خال تو اى غارت كشمر * بر قامت تو زلف تو اى آفت فرخار\r\nچون زنگيكى ساخته در خلد نشيمن * چون هندوكى آمده از سرو نگونسار\r\nبا شاخ گل آميخته‌اى عنبر سارا * بر برگ سمن ريخته‌اى نافهء تاتار\r\nدوشينه كه در محفل اغيار نشستى * با ثابت و سيار مرا بود سروكار\r\nرشكم همه بر شادى اغيار تو ثابت * اشكم همه از دورى رخسار تو سيار\r\nچهرم همه زرخيز و سرشكم همه در ريز * اين زر و گهر را نبود نزد تو مقدار\r\nزر را نكند جز تو كسى خاك صفت پست * در را نكند جز تو كسى خار صفت‌خوار\r\nالا به گه جود و سخا مير جهان‌بخش * الا به گه فضل و عطا مير جهاندار\r\nاكنون كه چمن راست به بر خلعت زربفت * اكنون كه سمن راست به تن كسوت زر تار\r\nبىزمزمهء سار همه ساحت گلشن * بىقهقهء كبك همه دامن كهسار\r\nآن راغ كه از لاله بدى تودهء شنگرف * وان باغ كه از سبزه بدى معدن زنگار\r\nدامان وى از ابر كنون معدن گوهر * سامان وى از باد كنون مخزن دينار\r\nاز باد چمن زردتر از گونهء عاشق * از ابر فلك تار تر از طرهء دلدار\r\nمن مانده برى با نفس سرد مشوش * من گشته برى در قفس برد گرفتار\r\nآزادى من با اثر بذل تو آسان * آسايش من بىنظر فضل تو دشوار \r\n\r\n","description":"","footnote":"","page_name":" 1264 ","page_number":572},
  {"content":"\r\n\r\n\r\nدر مدح وليعهد مغفور گويد\r\n المنة للَّه كه وليعهد مظفر * شد ناظم ملك پدر و دين پيمبر\r\nچون خود كه جهان گيرد بىنصرت انجم * بگرفت جهان را همه بىيارى لشكر\r\nاى گرز تو چون بخت نكوخواه تو فربه * وى تيغ تو چون جسم بدانديش تو لاغر\r\nبستى و شكستى سپه خصم تناتن * رفتى و گرفتى كرهء خاك سراسر\r\nصدبار به يك‌باره تو را گشت مسلم * صد بقعه به يك وقعه تو را گشت مسخر\r\nيك دشت پلنگستى يك چرخ ستاره * يك بحر نهنگستى يك بيشه غضنفر\r\nالبرز بر برز تو و گرز تو گويى * كاهى است محقر ببر كوه موقر\r\nبا هوش فلاطونى با توش فريدون * با عزم سليمانى و با رزم سكندر\r\nدر روز وغا از تف شمشير تو گردون * ماند به يكى آهن تفسيده در آذر\r\nآن كس كه بر البرز نديد است دماوند * گو گرز تو بيند ببر زين تكاور\r\nاز سطوت تو ويله به خوارزم و بخارا * از صولت تو مويه به كشمير و لهاور\r\nبا خشم تو خشتى است فلك در ره سيلاب * با قهر تو خاريست فلك در ره صرصر\r\nدر دولت تو حال من و حالت دهقان * يكسان بود اى شاه ملك‌خوى فلك فر\r\nاو داس به كف دارد و من كلك در انگشت * او تخم به گل كارد و من شعر به دفتر\r\nاو حاصل كشتش نه بجز گندم و ارزن * من حاصل گفتم نه بجز لؤلؤ و گوهر \r\n\r\nو له ايضا\r\n سحر چو زمزمه آغاز كرد مرغ سحر * بسان مرغ سحر از طرب گشودم پر\r\nهنوز نامده سلطان يك سواره برون * شدم به مشكوى جانان دواسبه راه سپر\r\nبه آب شسته رخش كارنامهء مانى * به باد داده لبش بارنامهء آذر\r\nز رنگ عارض او سقف بنگهش بلور * ز عكس ساعد او فرش مشكويش مرمر\r\nدو خال بر لب نوشش دو داغ بر لاله * دو زلف بر سر دوشش دو زاغ بر عرعر\r\nغنوده اين چو دوزنگى به شاخهء طوبى * نشسته آن چو دو هندو به چشمهء كوثر\r\nدو سوسنش را از برگ ضيمران بالين * دو سنبلش را از شاخ ارغوان بستر \r\n\r\n","description":"","footnote":"","page_name":" 1265 ","page_number":573},
  {"content":"\r\n\r\n چمانه ديدم و چنگ و چغانه و طنبور * پياله ديدم و تار و ترانه و مزمر\r\nبه طرز بيضهء بيضاش در كفى مينا * به رنگ لؤلؤ لالاش در كفى ساغر\r\nگلوى شيشهء صهبا گرفته اندر چنگ * چنان كه گيرد خصمى گلوى خصم دگر\r\nبه ناى بلبله ساغر فروگشاده دهن * چو شيرخواره به پستان مهربان مادر\r\nز حلق مرغ صراحى چو مرغ حق حق‌گوى * فروچكيد همى قطره قطره خون جگر\r\nبسان مرغك آذر فروزد از منقار * همى به بال‌وپر خويش برفشاند آذر\r\nقنينه را خفقان و پياله را يرقان * ز عكس سرخ مى و رنگ بادهء احمر\r\nز فرط خشم فروچيدم از غضب دامن * به طعن راندمش اى خوب‌روى بدگوهر\r\nحرام صرف بود باده خاصه بر ساده * تو ساده‌رويى ساقى مخواه و باده مخور\r\nبه خنده گفت مرو صبر كن غضب بنشان * صواب ديدى بنشين و گرنه رخت ببر\r\nمگر نگفته نبى تا بروز بازپسين * خداى هر دوجهان توبه را نبندد در\r\nشراب خوردن و آسايش از وساوس نفس * به از سپاس بزرگان و احتمال خطر\r\nشراب خوردن از آن به كه در سراى امير * به غرچه‌يى دوسه بىپاوسر شوى همبر\r\nنچيده ميوهء شرم و نبرده نام حيا * نديده سفرهء مام و نخورده نان پدر\r\nز تنگ‌چشمى هم چشم درزن درزى * ز سخت‌رويى هم‌دست تيشهء درگر\r\nنه شربشان بجز از ريم و پارگين و زقوم * نه خوردشان بجز از گوز و گند ناو گزر\r\nهزار مرتبه ما نافزون شنيدستى * كه يار بد بود از مار جانگزاى بتر\r\nنه از قران زحل مشترى بود منحوس * چو از تقارن مريخ زهرهء ازهر\r\nنه قيرگون شود از الفت زگال پرند * نه زهرگين شود از صحبت شرنگ شكر\r\nنه شام تارى گردد حجاب چهرهء روز * نه ابر مظلم آيد نقاب پيكر خور\r\nنه شاخ تازه بخوشد ز الفت لبلاب * نه شمع زنده بميرد ز صحبت صرصر\r\nجواب را ز سر خشم برگشادم لب * به طنز گفتمش اى سرو قد سيمين‌بر\r\nرواق خواجه بود بحر و بحر بىپايان * سراى مير بود رود و رود پهناور\r\nنه رود گردد از غوطه گراز پليد * نه بحر آيد از آميزش بر از قذر\r\nبه خنده گفت كه نيكو تشبهى كردى * بر و دو بحر و جهان كاخ خواجه را ايدر \r\n\r\n","description":"","footnote":"","page_name":" 1266 ","page_number":574},
  {"content":"\r\n\r\n اگر جهان نبود از چه بر مثال جهان * بود هماره داناگداز و دون‌پرور\r\nو گرنه رود و نه دريا چرا چو خار و حشيش * و گرنه رود و نه دريا چرا چو سنگ و گهر\r\nدر آن گزيده گران‌مايگان نشست نشيب * در آن گرفته سبك‌پايگان قرار زبر\r\nدر آن مكابره من تند گشته با جانان * در آن محاوره من گرم گشته با دلبر\r\nكه ناگه از ره پيرى خميده قد چو كمان * دمان درآمد با موى شيرگون از در\r\nقدش به هيئت گفتى كمان حلاج است * شميده پنبهء محلوجش از كرانهء سر\r\nسرودمش چو كسى گفت پيريم سياح * گهى چو باد شتابان به بحر و گاه ببر\r\nچو اين بگفت به زانو نشست و بال افراخت * ز سر نهاد كلاه از ميان گشاد كمر\r\nبدان فصاحت كاحسنت خيزد از خاره * به لحن دلكش برخواند اين قصيده زبر \r\n\r\nفى النصائح و المواعظ\r\n مباش غره دلا در جهان به فضل و هنر * كه شاخ فضل و هنر فقر و فاقه آرد بر\r\nبه مرد سفله مكن در هواى نان تكريم * به عرق مرده مزن از براى خون نشتر\r\nچو راد رفت ز كيهان چه حمق و چه دانش * چو مرد رفت ز ميدان چه خود و چه معجر\r\nچه روى مهر ز قومى كه مهرشان همه كين * چه راى سود ز خيلى كه سودشان همه ضر\r\nبه نيش كژدم هرگز بود ز مهر نشان * به ناب افعى هرگز بود ز سود اثر\r\nمجو ز گنبد نيلوفرى وفاق از آنك * كس آرزو نكند از سراب نيلوفر\r\nازين مسدس گيتى مدار چشم خلاص * كه مهره راه رهايى ندارد از شش‌در\r\nبه پهنه‌يى كه در آن راه گم كند خورشيد * به لجه‌يى كه در آن گام نسپرد صرصر\r\nبه توسنى چه برآيى كه نيستش كامه * به زورقى چه نشينى كه نيستش لنگر\r\nپى مجاهدهء نفس تن به است نزار * كه گاه معركه رهوار به بود لاغر\r\nز خويشتن چو گذشتى به خويشتن مگراى * ز جان و تن چو رهيدى به جان و تن منگر\r\nستون خانه شكستى فرود او منشين * طناب خيمه گسستى نشيب او مگذر\r\nمه حقيقت‌جويى به بام عشق درآى * ره طريقت پويى طريق فقر سپر \r\n\r\n","description":"","footnote":"","page_name":" 1267 ","page_number":575},
  {"content":"\r\n\r\n\r\nايضا فى المدائح\r\n اى ترك مىفروش اى ماه مىگسار * بنشين و مى بنوش برخيز و مى بيار\r\nپيش آر چنگ و نى بردار جام مى * بفشان ز چهره خوى بنشان ز سر خمار\r\nبرگير چنگ و جام در ده صلاى عام * خوش‌تر از آن كدام بهتر ازين چه كار\r\nمى ده مرا چنانك هردم ز بىخودى * آويزمت به جهد در زلف مشكبار\r\nهى گويمت سخن هى گيرمت ببر * هى بويمت دهان هى بوسمت عذار\r\nدانش به پاى طبع بنديست آهنين * فكرت به راه نفس داميست استوار\r\nآن بند در شكن آن دام درگسل * زان بند شو برون زان دام كن گذار\r\nنىنى ز عقل و هوش ما را گريز نيست * كاين هر دو لازمند در مدح شهريار\r\nسلطان بحر و بر داراى خشك و تر * نقاد خير و شر قلاب نور و نار\r\nشخصش ببين به رخش با دست گنج‌بخش * ابر ار نديده‌اى بر فرق كوهسار\r\nبنگر به روز جنگ گرزش درون چنگ * كوه ار نديده‌اى در بحر بىكنار\r\nاز ترك‌تاز مرگ ايمن شود روان * از حزمش ار كشد بر گرد تن حصار\r\nمهرش سرشته‌اند در جان آدمى * ور نه نيافتى جان در بدن قرار \r\n\r\nدر مدح جناب فضائل مآب حاجى ميرزا آقاسى\r\n راستى را كس نمىداند كه در فصل بهار * از كجا گردد پديدار اين همه نقش و نگار\r\nخيرى از مهر كه شد زين‌سان به گلشن زردرو * لاله از عشق كه شد زين‌سان به بستان داغدار\r\nاز چه بىزنگار سبز است از رياحين بوستان * از چه بىشنگرف سرخ است از شقايق كوهسار\r\nباد بىعنبر چرا شد اين‌چنين عنبرفشان * ابر بىگوهر چرا گشت اين‌چنين گوهر نثار \r\n\r\n","description":"","footnote":"","page_name":" 1268 ","page_number":576},
  {"content":"\r\n\r\n بر كف اين تسبيح ياقوت از چه گيرد ارغوان * بر سر اين تاج زمرد از كه دارد كوكنار\r\nچون مجوسان بلبل از ياد كه دارد زمزمه * چون عروسان گلبن از بهر كه بندد گوشوار\r\nچهر سورى از چه شد بيغازه زين‌سان سرخ‌رنگ * زلف سنبل از چه شد بىشانه زين‌سان تابدار\r\nراستى چون خواجه بايد عارفى يزدان‌پرست * تا شناسد قدر صنع و قدرت پروردگار\r\nبدر ايران صدر ايمان حاجى آقاسى كه هست * هم مريد خاص يزدان هم مراد شهريار \r\n\r\nو له ايضا\r\n در دو لعل مى فروشش هرچه در صهبا سرور * در دو چشم باده‌نوشش هرچه در مستى خمار\r\nچهر او يك خلد حور و روى او يك عرش نور * خط او يك گله مور و زلف او يك سله مار\r\nتودهء زلف سيه پيراهن رخسار او * برجى از مشكست گفتى در بر سيمين حصار\r\nرشته اندر رشته زلفش همچو تار عنكبوت * حلقه اندر حلقه جعدش همچو پشت سوسمار\r\nطره‌اش چون پنجهء باز شكارى صيدگير * مژه‌اش چون چنگ شير مرغزارى جان شكار\r\nچاه يوسف تعبيت كرد است گفتى در ذقن * ماه گردون عاريت بسته است گفتى بر عذار \r\n\r\n","description":"","footnote":"","page_name":" 1269 ","page_number":577},
  {"content":"\r\n\r\n نى غلط كردم خطا گفتم كه نشنيدم به عمر * هيچ چاهى واژگون و هيچ ماهى بىمدار\r\nهى لبش بوسيدم و هى شد دهانم شكرين * هى خطش بوييدم و هى شد مشامم مشكبار\r\nقند و شكر بد كه مىخوردم از آن لب تنگ تنگ * مشك و عنبر بد كه مىبردم از آن حظ باربار \r\n\r\nهم در مدح جناب حاجى ميرزا آقاسى گفته\r\n بهار آمد و دى را گرفت و كرد مهار * چنين كنند بزرگان چو كرد بايد كار\r\nنمود رنگين شمشير خود به خون خزان * چنين نمايد شمشير خسروان آثار\r\nدوهفته پيشتر از آنكه پادشاه ختن * ز برج حوت به كاخ حمل گشايد بار\r\nبهار را كه به دو پشت عشرتست قوى * بخواند و گفت كه اى جيش عيش را سالار\r\nشنيده‌اى به گلستان چه ظلم كرده خزان * كه شاخ شوكت او خشك باد و زرد و نزار\r\nكفيده حنجر بلبل دريده معجر گل * گسسته طرهء سنبل شكسته پشت چنار\r\nرداى سبزه ربود است و گوشوار سمن * ازار لاله دريدست و طيلسان بهار\r\nربوده است و گرفته است و برده است به عنف * ز لاله تاج و ز گل ياره از سمن دستار\r\nز فرق غنچه درافكند بسدين معجر * ز ساق سبزه برون كرده زمردين شلوار\r\nدهان كبك گرفته است تا نخندد خوش * گلوى ابر گشاد است تا بگريد زار\r\nبهار خورد به اقبال پادشا سوگند * كه من سپاه خزان را برافكنم ز ديار\r\nسپه كشم ز رياحين و سازم از پى جنگ * هرآن سليح كه بايد نبرد را ناچار\r\nكمان ز قوس قزح سازم و تبيره ز رعد * درفش از گل سورى طلايه از انهار\r\nز ابر رانم جمازه‌هاى آتش سير * ز برق سازم زنبورهاى آتشبار\r\nپيادگان ز رياحين برم گروه گروه * سوارگان ز درختان كشم قطار قطار\r\nقلاوزان ز غزالان و رهبران ز نسيم * مناديان ز تذروان و چاوشان ز هزار\r\nيزك ز باد بهاران قراول از باران * علم ز برگ شقايق جنيبت از اشجار \r\n\r\n","description":"","footnote":"","page_name":" 1270 ","page_number":578},
  {"content":"\r\n\r\n سنان ز لاله كمند از بنفشه خود از گل * زره ز سبزه تبرزين ز غنچه تير از خار \r\n\r\nدر مدح نواب شاهزاده معظم حسنعلى ميرزاى شجاع السطنه\r\n طراق سندان برخاست اى غلاك از در * يكى بپوى و ز كوبنده مىبجوى خبر\r\nببين كه طارق ليل است يا كه سارق خيل * ببين كه طالب خير است يا كه جالب شر\r\nبگو كه اى چه كسى كيستى چه دارى نام * بدين سراى درين شب كه آمدت رهبر\r\nشبى چنين كه اگر بچه‌يى بزايد حور * سيه‌تر از دل عفريت بينيش پيكر\r\nشبى چنين كه هوا بس‌كه روى شسته بقار * همى به چرخ ره قطب گم كند محور\r\nبه خانه‌يى كه ز خردى كسش نبيند روز * مرا عبور تو در تيره‌شب فزود عبر\r\nور آن نگار پرىپيكر است در بگشاى * مباد آنكه بماند دراز در پس در\r\nو گر كسى پى كسب كمال جويد بار * بگو برو كه فلان نيست در سراى اندر\r\nشب است و گاه شرابست و يار و تار و نديم * بط و چمانه و چنگ و چغانه و مزمر\r\nبويژه آنكه بهار است و مغز مرد جوان * همى چو كورهء آتش بتوفد اندر سر\r\nبه شوق باده ز بس خون من به جوش آمد * بر آن سرم كه هم از موى خود كنم نشتر\r\nنقاب ابر مگر ننگرى به روى هوا * نشيد مرغ مگر نشنوى ز شاخ شجر\r\nز موج بركه ببر كرده آهنين جوشن * ز برگ غنچه به سر هشته زمردين مغفر\r\nدمن به حلهء حمراز برگ آذريون * چمن به كلهء خضرا ز شاخ سيسنبر\r\nفروغ نرگس شهلا فتاده در سنبل * چو عكس شهپر جبريل در دل كافر\r\nشكوفه بر زبر شخ چو چشم ناخنه‌دار * كه استخوانش بپوشد همه سواد بصر\r\nو يا چو ديدهء احول بود كه گاه‌به‌گاه * سپيديش همه زير است و تيرگى به زبر\r\nهمى شكوفه و بادام در برابر هم * چنان نمايد كان احولست و اين اعور\r\nيكى برون‌شو و برشو بر آن جهنده سمند * كه گاه پويه ز سر تا سرين برآرد پر\r\nرونده‌تر ز خيال و دونده‌تر ز گمان * جهنده‌تر ز شهاب و رونده‌تر ز شرر\r\nتنش به نرمى همتاى اطلس و قاقم * پيش به گرمى همزاد آتش و صرصر\r\nهمان عمامهء مشكين و طيلسان سپيد * كه بود قسمت و ميراث من ز جد و پدر \r\n\r\n","description":"","footnote":"","page_name":" 1271 ","page_number":579},
  {"content":"\r\n\r\n ببر بدكهء خمار و هر دو را بگذار * برهن شرعى يك ساتكين مى احمر\r\nاز آن شراب كه از دل چو برجهد به دماغ * سپيد مغز بتوفد به رنگ سرخ جگر\r\nاز آن شراب كه گر پرتوش فتد به سحاب * سهيل و ماه فشاند همى به جاى مطر\r\nچنين نماند و نماند جهان شعبده‌باز * چنين نبود و نباشد زمان شعبده‌گر\r\nبه يك و تيره نجنبد همى عنان قضا * به يك مشابه نگردد همى ركاب قدر\r\nزمان بگردد و در گرد شش هزار اميد * فلك بجنبد و در جنبشش هزار اثر\r\nبه پايه‌يى نرسد شخص بىركوب و خطوب * به مايه‌يى نرسد مرد بىخيال و خطر\r\nچو نيك درنگرى اين دو مشت كون و فساد * ز نيستهاست كه آميخته است يك به دگر\r\nگهى به ملك نباتى كشد جماد سپاه * گهى به عالم حيوان كشد نبات حشر\r\nگهى سپارد حيوان به ملك انسان رخت * گهى نمايد انسان به‌سوى خاك سفر\r\nبهم فتاده گروهى سه چار بيهده‌كار * گهى به كينه و گاهى به صلح بسته كمر\r\nنه كس ز مقطع و مبداى كينشان آگه * نه كس به مرجع و منشاى صلحشان رهبر\r\nهزار خرگه و نوبت زنى نه در خرگاه * هزار لشكر و فرماندهى نه در لشكر\r\nولى چو ژرف همىبنگرى به كار جهان * يكى جهان فراخست در جهان مضمر\r\nدرين جهان و برون زين جهان چو جان در جسم * درين جهان و فزون زين جهان چو دل در بر\r\nگدا و شاه به يك آستان گرفته قرار * سها و ماه به يك آسمان گزيده مقر\r\nنه حرف ميم و مباين درو ز حرف الف * نه نقش سيم و مخالف درو ز نقش حجر\r\nدر اين جهان ز فراخى به هرچه درنگرى * گمان برى كه جز آن نيست هيچ‌چيز دگر\r\nبلى تنافى اضداد و اختلاف حدود * ز تنگدستى هستى است در لباس صور\r\nهمه تنزل بحر محيط و تنگى اوست * كه گه خليج شود گاه رود و گاه شمر\r\nهمه حدود مباين بدين قياس شناس * همه فريق مخالف بدين‌طريق شمر\r\nدر آن جهان نهان لاجرم هرآن‌كه رسيد * عروس هستيش از رخ برافكند چادر\r\nبه غير بيند و با خويش يابدش همتا * به صبح بيند و با شام يابدش همسر\r\nمجاورين ديارش بهر صفت موصوف * مسافرين بلادش به هر لقب رهبر\r\nدرون و بيرون چون نور عقل در خاطر * نهان و پيدا چون جان پاك در پيكر \r\n\r\n","description":"","footnote":"","page_name":" 1272 ","page_number":580},
  {"content":"\r\n\r\n مخوف و ايمن چون اهل نوح در كشتى * روان و ساكن چون قوم عاد از صرصر\r\nدراز و كوته چون عكس سرو در ديده * نگون و و الا چون نور مهر در فرغر\r\nچو نقش دريا در سينه جامد و جارى * چو عكس كوه در آيينه فربى و لاغر\r\nعزيز و خوار چو محمود در جوار اياز * بزرگ و خورد چو پرويز در حضور شكر\r\nبرون ازين همه ذاتيست كز تصور او * به حسرتند عقول و به حيرتند فكر\r\nحديث معرفتش هرچه گفته‌اند هبا * خيال منزلتش هرچه كرده‌اند هدر\r\nهلا سخن به درازا كشيد قاآنى * زهى سخن كه رود بر هزار گونه سير\r\nزهى سخن كه چو دريا گهى كه موج زند * بر اوج افكند از قعر صدهزار درر\r\nمگر به حكم ضرورت همين‌قدر دانيم * كه ناگزير ز فرمانده است فرمان‌بر\r\nو گرنه نحل چه داند كه از عصارهء شهد * مهندسانه توان ساخت خانهء شش‌در\r\nو يا به فكرت خود عنكبوت چتواند * كه از لعاب كند نسج ديبهء ششتر\r\nو يا چه داند مورى كه تخم كزبره را * چهار نيمه كند تا نرويد از اغبر \r\n\r\nفى المدح\r\n ز گرگ بره بفرمودهء كه جست فرار * ز باز كبك به دستورى كه كرد حذر\r\nبه زورقى كه نگارند نام خنجر شاه * درون آب ز گرمى بسوزدش لنگر\r\nپديد نوك پرندآورش ز كوههء پيل * چنان كه اخگر سوزان ز تل خاكستر\r\nچو وصف خنگ تو خوانم بپردم خامه * چو مدح تيغ تو رانم بسوزدم دفتر\r\nنشسته‌اى ز بر باد كاين مرا توسن * گرفته‌اى ز نخ مرگ كاين مرا خنجر\r\nگواه عدل تو اينك بس است خنجر تو * كه جمع كرده به يك جاى آب با آذر\r\nنشان عزم تو اينك بس است بارهء تو * كه يك‌زمان رود از باختر سوى خاور \r\n\r\nو له ايضا فى المدح و بيان المعراج\r\n من از ملك نشدم دور دور كرد مرا * سپهر كشخان‌كش خانه باد زير و زبر\r\nچو هست قرب نهان گو مباش قرب عيان * كه نيست قرب عيان را به نزد عقل خطر \r\n\r\n","description":"","footnote":"","page_name":" 1273 ","page_number":581},
  {"content":"\r\n\r\n مگر نه مهر به چارم سپهر دارد جاى * وزو فروزان هر روز تودهء اغبر\r\nمگر نه يزدان كز فكرت و قياس برون * به ماست صدره نزديك‌تر ز سمع و بصر\r\nملك به خطهء كرمان و من به طوس برش * ستاده دست بكش همچو چاكران دگر\r\nخجسته زاده خسرو شجاع سلطنت آنك * به نزد بحر كفش بحر در شمار شمر\r\nحسام او ملك‌الموت را همىماند * كه جان ستاند يك‌تن ز يك جهان لشكر\r\nمن آنچه ديدم از خنگ برق رفتارت * به هركه گويم ناديده نايدش باور\r\nچگونه آرى باور كند كه كوه گران * به گاه پويه همى باج گيرد از صرصر\r\nبود خيال مجسم و گرنه همچو خيال * چگونه آسان مىبگذرد به بحر و به بر\r\nبود گمان مصور و گرنه همچو گمان * چگونه يكسان مىبسپرد نشيب و زبر\r\nبه گرد نقطهء پرگار چون خط پرگار * همىبگردد و ساكن نمايدت به نظر\r\nاز آنكه چون خط پرگار بر يكى نقطه * به گردش آيد و بر وى كند سريع گذر\r\nز چابكى كه مر او راست خلق پندارند * كه قطب‌سان به يكى نقطه ساكن است ايدر\r\nاگر به سمت فلك سير او بدى مقدور * به عون تربيت رايض قضا و قدر\r\nمجال شبهه نماندى كه از سمك به سماك * شدى چگونه به يك‌دم براق پيغمبر\r\nعنان خنگ خيالم گرفته رايض طبع * كه از حكايت معراج مصطفى مگذر\r\nشبى ز بس‌كه زمين روشن از فروغ نجوم * چو برگ لاله عيان از درون سنگ شرر\r\nشبى ز گنبد نيلوفرى عيان پروين * چو هفت نرگس شهلا ز شاخ نيلوفر\r\nرسول امى مشكوى ام هانى را * نموده از رخ و لب رشك جنت و كوثر\r\nكه جبرئيل امين فرخجسته پيك خدا * به امر ايزد دادار حلقه زد بر در\r\nز بانگ حلقه سرحلقهء انام ز شوق * همى چو حلقه ندانست پاى را از سر\r\nخطاب كرد به جبريل كى پيمبر پاك * بگو پيام چه دارى ز ايزد داور\r\nجواب دادش جبريل كى پيمبر پاك * تو خود پيام‌دهى و تو خود پيام‌آور\r\nسخن ز دل به زبان و ز زبان به دل گذرد * درين ميانه زبان منهيست و فرمان‌بر\r\nاگرچه آينه حاكى بود ز صورت شخص * بود به واسطهء شخص شخص را مظهر\r\nپر از شكوفه برون آيد و شكوفه ز شاخ * گمان خلق چنان كز شكوفه خيزد بر \r\n\r\n","description":"","footnote":"","page_name":" 1274 ","page_number":582},
  {"content":"\r\n\r\n ثمر نهفته ز اصلست و آشكار ز فرع * كنون تو اصلى و من فرع و حى همچو ثمر\r\nگرت هوس كه ز من بشنوى حكايت خويش * درون آينهء حق‌نماى من بنگر\r\nولى چو آينهء من محيط ذات تو نيست * حكايتش ز تو ناقص نمايد و ابتر\r\nمن و ملائك و سكان آسمان و زمين * تمام مظهر ذات توايم اى سرور\r\nهزار آينه بنهاده است خرد و بزرگ * درين هزار يكى را هزار گونه صور\r\nيكيست عين هزار ارچه هست غير هزار * كه مختلف به ظهورند و متفق به گهر\r\nيكيست ساقى و هر لحظه در يكى مجلس * يكيست شاهد و هر لحظه در يكى زيور\r\nكنون مجال سخن نيست برنشين ببراق * كز انتظار تو بس ديده است در معبر\r\nنبى برآمد چون برق بر براق و بخست * به بيت مقدس چون پيك و هم كرد گذر\r\nوزان به مسجد اقصى چميد و شد ز كرم * خجسته روح رسل را به‌سوى حق رهبر\r\nفزود پايه و بخشود مايه داد فروغ * بهر فرشته بهر آسمان بهر اختر\r\nبه سدره ماند زره جبرئيل زان گونه * كه بازماند از پيك وهم پيك نظر\r\nرسول گفتش كاى طاير حظيرهء قدس * سبب چه بود كه كردى به شاخ سدره مقر\r\nجواب دادش كاى محرم حريم وصال * من ار فراتر پرم بسوزدم شهپر\r\nتو شه‌نشانى و ما شه تو شاه و ما بنده * تو آفتابى و ما مه تو ماه و ما اختر\r\nتو نيز هستى خويش اندرين محل بگذار * بسيج بزم بقا كن و زين فنا بگذر\r\nبراق عقل رها كن برابر فرف عشق * كه عقل را نبود با فروغ عشق اثر\r\nبه پشت رفرف برشد نبى ز پشت براق * چنان كه مرغ ز شاخ نگون به شاخ زبر\r\nز سدره شد به مكانى كه بود بيگانه * در آن مقام تن از جان و جانش از پيكر\r\nصعود كرد به اوجى كزان نمود هبوط * رجوع يافت به ملكى كز آن نمود سفر\r\nز سدره صدره برتر چميد از پى آنك * ز سدرهء ابد و جيب لا برآرد سر\r\nدو قوس دايره در ملتقاى نقطهء امر * سر از دو بهم آورد چون خط پرگر\r\nوجود شاهد و مشهود اتحاد گزيد * چو اتحاد فروغ بصر به ذات بصر\r\nنه اتحاد حلولى كه رأى سوفسطاى * بود به نزد خردمند زشت و ژاژ و هدر\r\nبل اتحاد و جودى كه نيست هستى وصف * به غير هستى موصوف هيچ‌چيز دگر \r\n\r\n","description":"","footnote":"","page_name":" 1275 ","page_number":583},
  {"content":"\r\n\r\n ميان هستى موصوف و وصف فرق اين بس * كه متحد به وجودند مختلف به فكر\r\nيكيست اصل و حقيقت يكيست فرع و مجاز * يكيست عين و هويت يكيست تيغ و اثر\r\nكمال و نقصان كرد از يكى مقام ظهور * وجوب و امكان برزد ز يك گريبان سر\r\nبه يك خزينه درآميخت قرصهء زر و سيم * ز يك دريچه عيان گشت تابش مه و خور\r\nدو تاجدار مكان كرده در يكى اورنگ * دو گل‌عذار نهان گشته در يكى چادر\r\nشنيده‌ام كه نبى آن شب از وراى حجاب * به گوشش آمد آواز حيدر صفدر\r\nو ديگر آنكه به هنگام بازگشت به دو * نمود حمله يكى شرزه‌شير اژدر در\r\nبه كام شير سليمان فكند خاتم و داد * پس از نزول على را از آن حديث خبر\r\nز گفت خاتم پيغمبران ز خاتم لعل * فشاند حيدر كرار تنگ تنگ شكر\r\nپس از تبسم جان‌بخش خاتمى كه سپهر * بود چو حلقهء خاتم ز شرم آن چنبر\r\nز كان جيب برآورد و كرد گوهروار * نثار خاتم پيغمبران بشير بشر\r\nز نعت حيدر كرار لب فروبندم * ز بيم آنكه مسلمان نخواندم كافر\r\nبه پيش دشمن يأجوج خو كشيد ستم * ازين قصيدهء ستوار سد اسكندر \r\n\r\nو له ايضا\r\n از شب نرفته دوش پاسى دو بيشتر * من پاسدار آنك آن مه كند گذر\r\nبسته روان دو چشم بر چرخ تيره جرم * از روشنان چرخ در چشم من صور\r\nگردون باژگون بر من نمود عرض * از سير دم‌به‌دم بس گونه‌گون صور\r\nگفتى نشسته‌اند در آبگون غراب * خوبان قندهار تركان غاتقر\r\nكيوان نموده چهر چون پير منحنى * بهرام تفته رخ چون ترك كينه‌ور\r\nناهيد و مشترى چون اهل لهو و زهد * آن ارغنون به كف ابن طيلسان به سر\r\nماهى و گاو را جايى شده مقام * خرچنگ و شير را سويى شده مقر\r\nهم خوشه هم بره پيدا نه و سروى * هم كژدم و كمان بىچشم و بىوتر\r\nگفتى كه آسمان گرديده آسكون * زو ماهيان سيم‌آورده سر بدر\r\nيار آمد و نشست ناگه مرا به كاخ * با چهر دل‌ستان با زلف دل‌شكر \r\n\r\n","description":"","footnote":"","page_name":" 1276 ","page_number":584},
  {"content":"\r\n\r\n گفتى طلوع كرد در آن فضاى تنگ * يك چرخ مشترى يك آسمان قمر\r\nقد يك بهشت سرو رخ يك سپهر ماه * اين ماه سروقد آن سرو ماه‌بر\r\nاز زلف خم به خم يك شهربند و دام * از چشم باسقم يك دهر شور و شر\r\nسنگيش در بغل باغيش در رخان * كوهيش در ازار موييش در كمر\r\nنوشيد ساغرى پر كرد ديگرى * بر من بداد و گفت اى مرد هوش‌ور\r\nدر پيش عاشقان هستى بود و بال * در كيش بىدلان مستى بود هنر\r\nوارستگى به است از قيد كفر و دين * وارستگى خوش است از فكر نفع و ضر\r\nوارسته در جهان دانى كنون كه كيست * مولاى نامدار دستور نامور\r\nآقاسى آنكه هست شخصش در اين جهان * چون روح در بدن چون نور در بصر\r\nاو قطب وقت و دهر گردان به گرد او * چونان كه نه فلك پيرامن مدر\r\nدل در هواى او ننديشد از جنان * جان به اولاى او نهراسد از سقر\r\nجودش چو فيض ابر نازل بخار و گل * فيضش چو نور مهر شامل به خشك و تر\r\nنفس شريف اوست گر هيچ جلوه كرد * تأييد آسمان در كسوت بشر\r\nهرچند بوالبشر نسرايمش و ليك * امروز خلق را باشد همى پدر \r\n\r\nو له\r\n مرا ماهى است در مشكو كه مشكين زلف پرچينش * بهر تار است صد تبت بهر چين است صد چينش\r\nبتى دارم كه بر سورى بود يك راغ ريحانش * مهى دارم كه بر طوبى بود يك باغ نسرينش\r\nرخش ماهى بود رخشا كه ريحانست جلبابش * خطش مشكى بود بويا كه كافور است بالينش\r\nچو پر باز بود اسپيد رو از روشنى آوخ * كه ابر تيره تارى تر نمود از چشم شاهينش \r\n\r\n","description":"","footnote":"","page_name":" 1277 ","page_number":585},
  {"content":"\r\n\r\n فلك از ابر آن دون آبنوسى گشته خورشيدش * چمن از باد ايدر سندروسى گشته نسرينش\r\nهرآن كانون كه مهر افروخت در مرداد و شهريور * عيان بر آسمان دود از چه در آبان و تشرينش\r\nتو گويى تخم بيد انجير خورد است ابر آبانى * كه از رشح پياپى ظاهر است آثار تليينش\r\nنك از باد خزان برگ رزان لرزان تو پندارى * فلك در حضرت صدر جهان كرد است توهينش\r\nمخمر ز آب و خاك و باد و نارستش بدن اما * حيا آبش وفا نازش رضا بادش عطا طينش \r\n\r\nدر مخاطبه با زلف معشوق خود گويد\r\n اى زلف نگار اى حبشىزادهء شبرنگ * اى ذات تو از نوبه و اى اصل تو از زنگ\r\nاى مادر اهريمن و اى خواهر عفريت * اى دايهء پتياره و اى مايهء نيرنگ\r\nريحان مگرت بوده پدر غاليه مادر * كت مانده به ميراث از آن بوى و ازين رنگ\r\nجادوى سيه‌كارى جاسوس شب تار * دربان رخ يارى درمان دل‌تنگ\r\nيك حلقه پريشانى يك سلسله شيدا * يك گله پرستويى يك باديه سارنگ\r\nيك مملكت آشوبى يك معركه غوغا * يك طايفه ريحانى يك قافله شبرنگ\r\nاز تخمهء ريحانى وز دودهء سنبل * همشيرهء قطرانى نوباوهء ارژنگ\r\nتارى ز تو و نافهء تاتار دو صدبار * بويى ز تو و سنبل خودروى دوصد تنگ\r\nچون دام همه پيچى و چون خام همه چين * چون ديو همه ريوى و چون زاغ همه رنگ\r\nبا عود پسر عمى و با مشك برادر * با غاليه همرنگى و با سلسله همسنگ\r\nجادوى رسن‌سازى و هندوى رسن‌باز * ديوان را سالارى و دزدان را سرهنگ\r\nآويخته بر ماهى آميخته با گل * سوداگر سودانى همسايهء افرنگ\r\nهم سركشى اى زلف سيه هم متواضع * با نخوت گل‌چهرى بالا به اورنگ \r\n\r\n","description":"","footnote":"","page_name":" 1278 ","page_number":586},
  {"content":"\r\n\r\n صوفى صفتى ساخته از كبر تواضع * باطن همه نيرنگى ظاهر همه بىرنگ\r\nبر ماه سراپرده ز دستى اگر از عجب * خواهى كه چو نمرود به معبود كنى جنگ\r\nزنگى بچه فرهنگ و ادب هيچ ندارد * چون شد كه تو نهمار ادب دارى و فرهنگ\r\nصبر دل عشاق همىسنجى ازيراك * چون كفهء ميزان به دو سو بينمت آونگ\r\nچون چنگ نكيسايى هر موى تو از تو * آويخته چون تار بريشم به بر چنگ\r\nميزان رخ يارى و در كفهء نازت * صد تبت و تاتار نسنجد به دو جو سنگ \r\n\r\nدر مدح جناب جلالت مآب فخر المحققين حاج ميرزا عباس الشهير به ميرزا آقاسى\r\n خيز اى غلام تا زين بر باد پا زنيم * اورنگ جم به كوههء باد صبا زنيم\r\nبهر پذيره روى به دشت آوريم و دست * اندر عنان توسن صدر الورى زنيم\r\nهرچند ماه روزه و هنگام زاهديست * ما تيغ كين به تارك روى و ريا زنيم\r\nهرجا كه شاهدى چو رنودش ببر كشيم * هرجا كه زاهدى چو جهودش قفا زنيم\r\nتا هركسى مجله نگارد به كفر ما * در هر محله ساغر مى برملا زنيم\r\nاز شادى قدوم خداوند مى خوريم * پس تكيه بر عنايت خاص خدا زنيم\r\nعباس آنكه گاه تقاضاى خشم او * دست رجا به دامن مرگ فجا زنيم\r\nدر عهد چون تو صدرى انصاف ده رواست * تا ما قدم به مدرسه بر بوريا زنيم\r\nزان جانور كه طعمهء او جسم آدميست * هر شب ز خشم جامهء جان را قبا زنيم\r\nچون مطربى كه زخمه به چنگ دوتا زند * ناخن به‌جاى زخمه به پشت دوتا زنيم\r\nزان رشك‌ريزها كه چو خشخاش دانه‌هاست * خاك ستم به ديدهء نوم و كرى زنيم\r\nخشخاش دانه داروى خوابست و ما بدان * از كوى خواب خرگه راحت جدا زنيم\r\nنه كيمياگريم كه تا كوره و دمى * در پيش رو نهاده دم از كيميا زنيم\r\nنه سيميا نگار كه از مشك و زعفران * چندين طلسم كرده دم از سيميا زنيم\r\nما شاعريم و از سخن روح‌بخش خويش * هردم هزار طعنه بر آب بقا زنيم\r\nيا دولتى كه بازرهيم از فنا و فقر * يا همتى كه بر در فقر و فنا زنيم\r\nاين جمله طيبت است هنيئاً لنا كه ما * در بزم نامرادى جام بلا زنيم \r\n\r\n","description":"","footnote":"","page_name":" 1279 ","page_number":587},
  {"content":"\r\n\r\n كسب معاش لايق عقل و نهى بود * نهى است پيش عشق كه لاف از نهى زنيم\r\nعشق است چون سهيل و نهى كم‌بها سها * با پرتو سهيل چه دم از سها زنيم \r\n\r\nدر مدح نواب فريدون ميرزا گويد\r\n در شهر رى امسال به هر سو كه نهم گام * هركس صنمى دارد گلچهر و گل‌اندام\r\nهر شام كشد تنگ در آغوشش تا صبح * هر صبح زند چنگ به گيسويش تا شام\r\nدانند حسودان كه من از رشك بجوشم * هرگه كه دلارام شود با دگرى رام\r\nآيند و برآرند ز دل آهى و گويند * كايا خبرت هست ز بدعهدى ايام\r\nآن ترك ختا را كه ز ما مىنكند ياد * آن ماه ختن را كه ز ما مىنبرد نام\r\nدوشينه يكى مردك قلاش ببوسيد * بوسى كه از آن پرز شكر گشت در و بام\r\nاين نيز عجب‌تر كه فلان شوخ ز باده * بىخود شد و بر خاك نهاد آن رخ گل‌فام\r\nاو خفت و حريفان به كنارش بغنودند * ز آغاز توان يافت كه چون باشد انجام\r\nچون من شنوم اين سخنان را بخروشم * وز خشم مرا تيغ زند موى بر اندام\r\nنه قدرت و زورى كه بريزم همه را خون * نه تاب‌وتوانى كه بدوزم همه را كام\r\nآوخ كه شدم پير به هنگام جوانى * از هجر جوانان جفاپيشهء خودكام\r\nشب نيست كه از غصه به دندان نگزم لب * دور از لب‌ودندان جوانان دلارام\r\nمدحى به سزا گويم و فردا بگه بار * خوانم بر دادار جهان داور اسلام\r\nجمجاه محمد شه غازى كه ز سهمش * سهراب گريزد ز صف جنگ چو رهام\r\nاى خشم تو گيرنده‌تر از پنجهء شاهين * اى تيغ تو درنده‌تر از ناخن ضرغام\r\nنشگفت كه دريا نزند موج ازين‌پس * ازبس‌كه جهان يافته از عدل تو آرام\r\nچون نيزهء تو رويد از آجام همى نى * تب دارد از آن روى به تن شير در آجام\r\nشمشير تو شيرى كه به تن دارد بيشه * پيكان تو پيكى كه ز مرگ آرد پيغام \r\n\r\nايضا در مدح فريدون ميرزا\r\n ايا غلام من امروز سخت پژمانم * چو گيسوان تو سر تا قدم پريشانم \r\n\r\n","description":"","footnote":"","page_name":" 1280 ","page_number":588},
  {"content":"\r\n\r\n يكى برو سوى اصطبل و آستين برزن * بشوى يال و دم خنگ كوه كوهانم\r\nهمان دو زين مغرق كه پاريار قديم * به رسم تحفه فرستاد از خراسانم\r\nببر به حجره و برزن چنان كه مىدانى * يكى به پشت جنيبت يكى به يك رانم\r\nبكش جنيبتم از پيش و چار اسبه بران * يكى ببين روش خنگ برق جولانم\r\nزمين فراخ چو بر خويش جاى دارم تنگ * كسى نبسته بر پاى كوه شهلانم\r\nمگو ز زنج سفر در سرت بتوفد مغز * كه پتك حادثه را من سطبر سندانم\r\nچنان ببرم دشت و چنان بكوبم كوه * كه روزگار تشبه كند به توفانم\r\nهرآن كسى كه بخفتان تنم نظاره كند * گمان برد كه پر از اژدهاست خفتانم\r\nروم به جايى كز اشتمال ظل و حرور * ز باغ خلد تبرى كند شبستانم\r\nحكايتى كنمت نى شكايتى كه هگرز * زبان مطيع نباشد بهزل و هذيانم\r\nدرستى سخنم از درشتى است پديد * نهفت اطلسم ارچه بگفت سوهانم\r\nزنان خلق چو طبلم شكم اگرچه تهيست * اگر به چوب زنى برنيايد افغانم\r\nبه پارس هيچم اگر نيست گو مباش كه هست * به مهر چهر ملك‌زاده دل گروگانم\r\nخديو كشور جم حكمران ملك عجم * كز او بذروهء كيوان رسيد ايوانم \r\n\r\nدر مذمت و شكايت حمام گويد\r\n نعوذ باللَّه حمام نى بيابانى * تهى ز امن و سلامت لبالب از دد و دام\r\nخزينه چون ره مازندران پر از گل و لاى * جماعتى چو خراطين در آن گزيده مقام\r\nتمام نيت غسل جماع كرده به دل * به غسل توبه كه ننهند پا در آن حمام\r\nز كثرت وزغ و سوسمار ديوارش * به ديدگان متحرك همىنمود مدام\r\nبه نوره خانه‌اش اندر جماعتى همه عور * چو كودكى كه برون آيد از مشيمهء مام\r\nقضيب در كف و از غايت برودتشان * بسان خايهء حلاج لرزه بر اندام\r\nستاده زنگيكى بدقواره تيغ به كف * بهم كشيده جبين از غضب چو كف لئام\r\nبه دستش اندر طاسى به شكل كون و درو * چو قطره‌هاى منى برف مىچكد از بام\r\nچو پنبه‌يى كه به سوراخ است مرده نهند * پديد رستهء دندانش از ميانهء كام \r\n\r\n","description":"","footnote":"","page_name":" 1281 ","page_number":589},
  {"content":"\r\n\r\n\r\nدر مدايح گفته\r\n يك خنده از لبانش و تا بنگرى عقيق * يك جلوه از رخانش و تا بنگرى سمن\r\nچون توده‌هاى ريگ كه از جنبش نسيم * سيمين سرينش موج زند گفتى از سمن\r\nگو چهره‌اش نظر كن از حلقه‌هاى زلف * يزدان اگر نديدى در بند اهرمن\r\nكابل خدا نه دهرى آبستن از فساد * كابل خدا نه چرخى آموده از فتن\r\nآمد به مرز خاور خاور مهان همه * با يكدگر بياريش از ريو راىزن\r\nخسرو شنيد و رفت و دريد و بريد و كوفت * بست و شكست و خست از آن لشكر كشن\r\nاز رمح و تيغ و خنجر و فتراك و گرز و تير * اندام و ترك و تارك و بازوى و برزوتن\r\nبس تن كه كوفت از چه ز كوپال جان شكر * بس سر كه كفت از چه ز صمصام سر فكن\r\nازبس‌كه كشته پشته گر انبار شد زمين * ازبس‌كه خسته بسته به زنهار شد ز من \r\n\r\nدر مدح سلطان منصور و وليعهد مغفور نايب‌السلطنهء مبرور\r\n الحمد كه از تربيت مهر درخشان * از لاله و گل گشت چمن كوه بدخشان\r\nهامون ز رياحين چو يكى طبلهء عنبر * بستان ز شقايق چو يكى حقهء مرجان\r\nاز برگ سمن طرف چمن معدن الماس * از ابر سيه‌روى فلك چشمهء قطران\r\nسختم عجب آيد كه چرا شاخ شكوفه * نارسته دمد موى سپيدش ز زنخدان\r\nپيريش همانا همه زانست كه چون من * هيچش نبود بار به دربار جهانبان\r\nداراى جوانبخت وليعهد كه در مهد * بر دولت او كودك يك‌روزه ثناخوان\r\nبر كوههء رهوار پلنگ است ببر بر * در پهنهء پيكار نهنگ است به عمان\r\nتركى ز كلاه سپهش چرخ مدور * تازى ز لباس حشمش مهر فروزان\r\nشاها نكند زلزله با كوه دماوند * كارى كه تو امسال نمودى به خراسان\r\nفغفور به صدسال گرفتن نتواند * ملكى كه به شش ماه گرفتى چو خور آسان\r\nقومى كه به چنگ اندرشان سنگ سيه موم * اينك همه در چنگ تو چون موم بفرمان\r\nاين بوم همان بوم كه خشتش همه زوبين * اين مرز همان مرز كه خارش همه پيكان\r\nاز عدل تو آن كان يمن گشته ز لاله * از داد تو اين دشت ختن گشته ز ريحان \r\n\r\n","description":"","footnote":"","page_name":" 1282 ","page_number":590},
  {"content":"\r\n\r\n اين خيل همان خيل كه دلشان همه پولاد * اين فوج همان فوج كه تنشان همه سندان\r\nاينك همه از عجز رخ آورده به درگاه * اينك همه از شرم سرافكنده به دامان\r\nاين خلق همان خلق خشن‌پوش كه گفتى * تنشان همه قير است و بدنشان همه قطران\r\nاز جود تو اينك همه در قاقم و سنجاب * از فر تو ايدون همه در توزى و كتان \r\n\r\nو له ايضا\r\n مهين خديو محمد شه آفتاب ملوك * سپهر عز و معالى جهان جود و فطن\r\nبه سال پنجه و انداز پس هزار و دويست * چو كرد آهوى خاور به برج شير وطن\r\nبه عزم چالش افغان خدا ز رى به هرات * سپه كشيد و برانگيخت عزم را توسن\r\nهزار بختى سرمست و هركدام به شكل * چو زورقى كه ازو چار لنگر است آون\r\nفراز هريك زنبوره بركشيد زفير * چو اژدرى كه گشايد ز بوقبيس دهن\r\nنود عرادهء گردنده توپ قلعه‌گشاى * چنان كه بر كتف باد سدى از آهن\r\nز كوه و دشت چنان درگذشت موكب شاه * كه از كريوهء كهسار سيل بنيان‌كن\r\nهزار پهلو پولادخاى پتياره * گزيده بهر حراست در آن حصار سكن \r\n\r\nو له\r\n درشت‌هيكل و عفريت‌خوى و كژمژگوى * سطبرساعد و باريك‌ساق و زفت‌بدن\r\nزمخت‌سيرت و زنجيرخاى و ناهنجار * وقيح‌صورت و مويين‌لباس و رويين‌تن\r\nسران شاه به فرمان شاه پره زدند * چو لشكر اجل آن باره را به پيرامن\r\nپرند هندى تركان نمودى از پس گرد * چو در شبان سياه از سپهر عقد پرن\r\nبگو تو آل حصار آن‌چنان جهان شد تنگ * كه حصن ناى به مسعود و چاه بر بيژن\r\nبه عجز يكسره برداشتند مصحف و تيغ * ز سر فكنده كله بر كتف نهاده رسن\r\nدمان شدند و امان خواستند و شاه جهان * رسن گشود و ضمان گشتشان ز خلق حسن \r\n\r\nدر مطايبهء مسجد و زاهد مزور و مرگ آن پير معمر\r\n دوش چو سلطان چرخ گشت به مغرب مكين * جانب مسجد شدم از پى تكميل دين \r\n\r\n","description":"","footnote":"","page_name":" 1283 ","page_number":591},
  {"content":"\r\n\r\n ديدم در پيش صف پاك‌گهر زاهدى * چون قمرش تافته نور هدى از جبين\r\nرشتهء تحت الحنك از بر عمامه‌اش * حلقه‌زنان چون افق از بر چرخ برين\r\nاز پى تكميل فرض بسمله را داد عرض * مرغ صفت زد صفير از پى اشباع سين\r\nبر سمت قاريان پنج محل كرد وقف * از زبر بسمله تا به سر نستعين\r\nنيز از آنجا گذشت تا به عليهم رسيد * يك دوسه ساعت كشيد مد و لا الضّالين\r\nناگه پيرى نزار پيرتر از روزگار * آمدوشد مرمرا جاىكنان در يمين\r\nماسكه رفته ز كار گشته هرم آشكار * از ورمش تن فگار و ز هرمش جان غمين\r\nسرفه‌كنان دم‌به‌دم ضرطه‌زنان پى به پى * سرفه به اخلاط جفت ضرطه به غايط عجين\r\nسرفهء بالا خشن ضرطهء سفلى عفن * جان به تنفر از آن دل به تحير ازين\r\nهيكل باريك او تا به قدم جمله كج * جبههء تاريك او تا به زنخ جمله چين\r\nمن شده از كردگار مرگ و را خواستار * پير ز پروردگار ملتمس حور عين\r\nناوك نفرين من شد ز قضا كارگر * راست چو تير از كمان خاست اجل از كمين\r\nناگه مانند قير گشت سيه رنگ پير * وز ره حلقوم پس زد نفس واپسين\r\nپير بدان ضرطه مرد رخت از آن ورطه برد * من شدم از وى خلاص او ز تكاليف دين \r\n\r\nو له\r\n مخسب اى صنم امشب بخواه بادهء روشن * بيار شمع به مجلس بريز نقل به دامن\r\nمخور چمانه‌چمانه سبوسبو خور و خم‌خم * مده پياله پياله قدح قدح ده و من من\r\nدن ارچه داشت دلى پرز خون ز توبهء مستان * به خنده خنده برون كرد جام مى ز دل دن\r\nزمين زمين چمن از فرش اطلس و ديبا * هوا هواى بهشت از بخور عنبر و لادن\r\nتو نيز اى بت چين اى به چهره آذر برزين * پى پذيره بيا تا كه زين زنيم به توسن\r\nكه بامداد ز خاور چو آفتاب برآيد * برآيد از طرف خاور آفتابى روشن\r\nز حلقه حلقهء جوشن عيان به عرصه تن او * چنان كه نور درخشندهء آفتاب ز روزن \r\n\r\nدر مدح شاهنشاه جهان‌پناه سلطان گيتىستان محمد شاه غازى\r\n اى ترك من اى عيد تو چون روى تو ميمون * بر طرهء مفتون تو دلها همه مفتون \r\n\r\n","description":"","footnote":"","page_name":" 1284 ","page_number":592},
  {"content":"\r\n\r\n عقل تو كهن بخت تو نو وقت تو خرم * اى سال تو نكوحال تو خوش فال تو ميمون\r\nچون بوسه بود توشهء جان خاصه به نوروز * اى ترك بياتات ببوسم لب ميگون\r\nهى بويمت آن لب كه به طعم است طبرزد * هى بوسمت آن رخ كه برنگست طبرخون\r\nاى طرفه سر از غرفه برون آر و برون آى * كامد مه نيسان و بشد نوبت كانون\r\nقانون نشاطى كه به كانون شدى از دست * نو كن به مى سرخ‌تر از آتش كانون\r\nبنشين و بخور باده مگو باده‌خورم چند * برخيز و بده بوسه مگو بوسه دهم چون\r\nآن‌قدر بده بوسه كه بىخود شوم ايدر * آن‌قدر بخور باده كه از خود روى ايدون\r\nقانون چه كنى بوسه و مى هر دو فزون ده * عدل ملكست آنچه برون نيست ز قانون\r\nشاهنشه آفاق محمد شه غازى * كش تخت سليمان بود و بخت فريدون \r\n\r\nهم در مدحت سلطان السلاطين محمد شاه قاجار غازى\r\n ماه دو هفت سال من آن يار نازنين * هر هفت كرده آمد يك هفته پيش ازين\r\nپى خسته دم گسسته كمر بسته بىقرار * مىخورده ره سپرده عرق كرده خشمگين\r\nبيرون شديم هر دو ز دروازه سوى دشت * دشتى درو كشيده سراپرده فرودين\r\nبلبل فكنده غلغله ز آهنگ دلنواز * قمرى كشيده زمزمه ز آواى دلنشين\r\nدر مغز عقل لخلخه از بوى ضيمران * بر دست روح آينه از برگ ياسمين\r\nگفتى به سحر تعبيه كرد است روزگار * در حلق مرغ زمزمهء چنگ را متين\r\nصحرا سپهر و لاله درو قرص آفتاب * بستان بهشت و بركه درو جوى انگبين\r\nخيرى به مرغزار پراكنده زرناب * سنبل به جويبار پريشيده مشك‌چين\r\nرفتيم تا كنارهء دشتى كه سنبلش * ديباچه مىنوشت ز گيسوى حور عين\r\nما هر دو در ملاعبه وان رخش رهنورد * گفتى همى به جنبش بادى بود بزين\r\nچالاك‌تر ز برق و مشمرتر از خيال * آماده‌تر ز وهم و مهياتر از يقين\r\nازبس دونده باد به بال اندرش نهان * ازبس جهنده برق به نعل اندرش به كين\r\nكف از لبش چكيده چو آويزه‌هاى در * كوه از سمش كفيده چو دندانه‌هاى سين\r\nگاهش ز خوى بدن شده پرلؤلؤ عدن * گاهش ز كف دهان شده پرگوهر ثمين \r\n\r\n","description":"","footnote":"","page_name":" 1285 ","page_number":593},
  {"content":"\r\n\r\n گه شد به بيشه‌يى كه زمين پيش او فلك * گه شد به پشته‌يى كه فلك نزد او زمين\r\nبس رودها نبشت به پهناى روزگار * ليكن بسى شگرف ترازو هم دوربين\r\nبس تيغ‌ها گذاشت به باريكى صراط * ليكن بسى درازتر از روز واپسين\r\nناگه برآمد ابرى و باريد آن‌چنانك * گفتى ذخيره دارد دريا در آستين\r\nوين طرفه‌تر كه شب شد ظلمات نيستى * گفتى به گرد هستى حصنى كشد حصين\r\nگفتم بتا بيا كه بمانيم و صبحگاه * رانيم تا كه باز درآيد شب از كمين\r\nگفتا تبارك اللّه ازين رأى و اين خرد * اين كار و اين كفايت و اين يار و اين معين\r\nباللَّه كه تير بارد اگر بر سرم ز چرخ * باللَّه كه تيغ رويد اگر در رهم ز طين\r\nنه نان خورم نه آب نه راحت كنم نه خواب * رانم به كوه و جوى و جر و رود و پار كين\r\nروزى دو بسپرم ره و آنگاه بسترم * گرد سفر به درگه داراى جم نگين\r\nشاهنشه زمانه محمد شه آنكه هست * آثار فرخش همه درخورد آفرين\r\nآثار او مهذب و اخلاق او نكو * رايات او مظفر و آيات او مبين \r\n\r\nايضا فى المغازلة و المطايبة\r\n روى سيمينش سپر گيسوى مشكينش كمند * زلف پرچينش زره مژگان خونريزش سنان\r\nبر قدش گيسو چو مارى بر فراز نارون * در لبش دندان چو درجى در ميان ناردان\r\nرويش اندر طرهء مشكين قمر در سنبله * خالش اندر چهرهء سيمين زحل بر فرقدان\r\nعشق دارد مار بر سرو روان ور منكرى * زلف چون مارش ببين بر قد چون سرو روان\r\nزلف بر دوشش عزازيلى بدوش جبرئيل * دل در آغوشش دماوندى ميان پرنيان\r\nگفتمش اى ترك غارتگر كه در اقليم حسن * نيكوان را شهريارى دلبران را قهرمان\r\nكوه را آرى و پوشى در قصب كاينم سرين * موى را آرى و بندى بر كمر كاينم ميان\r\nتا كى از دردت بميرم گفت بخ‌بخ گو بمير * تا كى از هجرت نمانم گفت هىهى گو ممان\r\nگفت اى ابله ندانى اين‌قدر كز وصل تو * من همان بينم كه بيند گلشن از باد خزان\r\nروى زشت خود نديدستى مگر در آينه * تا به جهد از خود گريزى قيروان تا قيروان\r\nالكنى كورى كرى لنگى شلى زشتى كلى * بدسرشتى احولى سستى نحيفى ناتوان \r\n\r\n","description":"","footnote":"","page_name":" 1286 ","page_number":594},
  {"content":"\r\n\r\n\r\nهم از قصايد اوست\r\n ساقى درين هواى سرد زمستان * ساغر مى را مكن دريغ ز مستان\r\nخون به عروق آن‌چنان فسرده كه گويى * شاخ بقم رسته است از رگ شريان\r\nكوه پر از برف زير ابر قوىدست * ديو سپيديست زير رستم دستان\r\nبس‌كه بهم در هوا ز شدت سرما * يافته پيوند قطره قطرهء باران\r\nگويى زنجير عدل داودستى * كامده آون همى ز گنبد گردان\r\nخلق خليل اللّه ارنيند پس از چه * بر همه سوزنده آتش است گلستان\r\nباد سبك سير ز ابرهاى گران‌سنگ * مىكشد اكنون هزار عرش سليمان\r\nداروى اين درد برد آتش سرد است * آتش سردى به گرمى آتش سوزان\r\nوه چه خوش آيد مرا بويژه درين فصل * با دلى آسوده از مكارهء دوران\r\nمجلسكى خاص و ياركى دوسه همدم * نقل و مى و رود و جام و يار خوش‌الحان\r\nشاهدكى شوخ و شنگ چارده‌ساله * چارده ماهش غلام طلعت تابان\r\nآفت يك شهر دل ز طرهء جادو * فتنهء يك ملك جان ز نرگس فتان\r\nلوح سرينش چو گوى عاج مدور * ليكن گويى نخورده لطمهء چوگان \r\n\r\nدر مدح شاهنشاه جمجاه غازى سلطان گيتىستان محمد شاه قاجار\r\n آن خال سيه از بر آن نرگس جادو * چون نافهء مشكى است جدا گشته ز آهو\r\nبا پنجهء سيمين بتان پنجه محالست * تا زر به ترازو نبود زور به بازو\r\nگو زهدفروشان همه دانند كه ما را * با گردش مينا نبود خواهش مينو\r\nچون حلقه تهى شد دلم از فكر دوعالم * تا چنگ زدم در خم آن حلقهء گيسو\r\nدر چشم ترم عكس رخ دوست فتاد است * زان گونه كه در چشمه دمد لالهء خودرو\r\nگيسوى تو مار است و خطت مور و من از غم * بىمار تو چون مورم و بىمور تو چون مو\r\nدر زير خطور زلف تو رخسار تو ماهى است * نيميش به عقرب درو نيمى به ترازو\r\nبر قامت زيباى تو زلفين تو گويى * از تازه‌نهالى شده آونك دو هندو\r\nنه مجمره‌افروزم نه عنبرسوزم * كز زلف تو امروزم مشكين شده مشكو \r\n\r\n","description":"","footnote":"","page_name":" 1287 ","page_number":595},
  {"content":"\r\n\r\n يك نقطه بود لعل تو يا رب به چه اعجاز * كردى به يكى نقطه نهان سى و دو لؤلؤ \r\n\r\nو له ايضا\r\n دو چشم باز و دو گوشم فراز مانده به راه * كه كى بشارت فتح آيد از معسكر شاه\r\nهمى معاينه بينم كه مژده را بت من * دوان دوان خوش و خرم درآيد از درگاه\r\nبه جهد رانده ز تك مانده تنگ بسته كمر * نفس گسيخته خوى كرده كج نهاده كلاه\r\nعرق نشسته به رويش چو بر سمن باران * غبار مانده به چهرش چو بر صواب گناه\r\nسپيد كرد رهش بر دو زلف غاليه‌گون * بسان سودهء كافور تر به مشك سياه\r\nبشارت آرد كامد بشير و پره زدند * به گردش از دو طرف جوق جوق بنده و داه\r\nبه مال و جاه عدو غره گشت و غافل ازين * كه مال او همه مار است و جاه او همه چاه\r\nغريو توپ دزآشوب از محال هرى * گمان برم كه فراتر شد از ديار فراه\r\nز بس‌كه بهر تماشاى رزم خم شد چرخ * چو چرخ چاچى شاهش بماند پشت دوتاه\r\nهمى به فرق ملك خود آهنين گفتى * فكنده سايه بلند آسمان به تارك ماه\r\nز تير شاه كه ده‌ده به يكدگر مىدوخت * كسى نيافت كه پنج است خصم يا پنجاه\r\nسپهر قلزم خوناب گشت و تير ملك * دور به قوت بازو همىنمود شناه\r\nزمان زمان پى يورش به بارگاه ملك * دوان‌دوان زهرى صف به صف سپيد و سياه \r\n\r\nو له ايضا\r\n برهنه پا و سرانند در ولايت عشق * كه قوتشان همه جوع است و جامه عريانى\r\nهمه برهنه و چون مهر عور عريان‌پوش * همه گرسنه و چون علم قوت روحانى\r\nغلام درگه شاه ولايتند همه * كه در ولايت جان مىكنند سلطانى \r\n\r\nو له ايضا\r\n عقرب جراره دارد ماه من بر مشترى * يا ز سنبل بر شقايق حلقهء انگشترى \r\n\r\n","description":"","footnote":"","page_name":" 1288 ","page_number":596},
  {"content":"\r\n\r\n عقرب اندر زهره‌دارى سنبله بر آفتاب * ذو ذبابه در قمر دارى ذنب در مشترى\r\nمشك تر بر عاج دارى ضيمران بر ارغوان * غاليه بر نسترن عنبر به گلبرگ طرى\r\nمردمان عنبر ز بحر آرند و من از ديدگان * بحر آرم در غم آن زلفكان عنبرى\r\nياد زلف حلقه‌حلقه تست در سوزان دلم * همچو فولادين زره در كورهء آهنگرى\r\nچون مگس دستى به سر دارم ز حسرت روز و شب * تا تو را جوشان مگس بر گرد قند عسگرى \r\n\r\nو له\r\n قمر آوردى از گردون به شاخ نارون بستى * گهر دزديدى از عمان نهان در ناردان كردى\r\nيكى گردنده كوهى را لقب سيمين سرين دادى * يكى باريك مويى را صفت لاغر ميان كردى\r\nز چين گيسوى مشكين فكندى رخنه اندر دين * جزاك اللّه خيرا كز زره كار سسان كردى\r\nپرى بگريزد از آهن تو اى ماه پرىچهره * چرا يك پاره آهن را نهان در پرنيان كردى\r\nگره كردى چو مشت پهلوانان زلف مشكين را * به صد نيرنگ و فن افتاده‌يى را پهلوان كردى \r\n\r\nتركيب‌بند در صفت زلف دلبند\r\n اى زلف يار سايهء بال فرشته‌اى * يا از سواد ديدهء حورا سرشته‌اى\r\nآن رخ ستاره است و تو چرخ ستاره‌اى * يا نى فرشته است و تو بال فرشته‌اى\r\nبر گرد مه ز مشك سيه توده‌توده‌اى * بر سرخ‌گل ز سنبل تر پشته‌پشته‌اى\r\nهندو به چهره لام كشد وين عجب كه تو * هندويى و به صورت لام نوشته‌اى\r\nعودى نه عنبرى نه عبيرى نه نافه‌اى * دامى نه حلقه‌اى نه كمندى نه رشته‌اى\r\nطومار تيره‌بختى مايى و از جفا * طومار عمر زنده‌دلان درنبشته‌اى \r\n\r\n","description":"","footnote":"","page_name":" 1289 ","page_number":597},
  {"content":"\r\n\r\n برگشته‌اى چو لشكر برگشته از قتال * ماناز غارت دل ما بازگشته‌اى\r\nدر باغ خلد پويى ازآن‌رو معطرى * در آفتاب گردى ازآن‌رو برشته‌اى\r\nاز عود نردبانى از آن پايه‌پايه‌اى * از مشك بادبانى از آن رشته رشته‌اى\r\nآيد چو خاك مقدم شاه از تو بوى مشك * زلفا مگر به مشك‌فروشان گذشته‌اى\r\nشاه جهان محمد سلطان راستين * كش جاى دست بينى دريا در آستين \r\n\r\nو له ايضا\r\n اى زلف همچو چنگل شهباز بينمت * يا ليت اگر به چنگل شهباز بينمت\r\nازبس به گونه تيره و در حمله چيره‌اى * پرغراب و چنگل شهباز بينمت\r\nچون بخت دشمن ملك آشفته‌اى و ليك * چون بخت شاه سركش و طناز بينمت\r\nشاه جهان مگر به تو دستى دراز كرد * كز فرط فرهى همه تن ناز بينمت\r\nطراره‌اى به سيرت و جراره‌اى به شكل * جادوى هند و كژدم اهواز بينمت\r\nشيرازهء صحيفهء حسنى و از جفا * شور عراق و فتنهء شيراز بينمت\r\nبوى تو ره نمايد ما را به‌سوى تو * مشكى شگفت نيست كه غماز بينمت\r\nمانند سايهء علم شه به كوه و دشت * گه بر نشيب و گاه بر افراز بينمت\r\nاندر قفاى لشكر دلهاى خستگان * چون كرد خنگ شاه سبك‌تاز بينمت\r\nدر پاى يار من به ارادت سر افكنى * ويحك چو جيش خسرو سرباز بينمت\r\nشاهى كه چون به جوشن ماهى در انجم است * يا غوطه‌ور نهنگى در بحر قلزم است \r\n\r\nو له\r\n اى زلف دانمت ز چه دايم مشوشى * زان رو مشوشى كه معلق در آتشى\r\nآن را كه هست سودا دايم مشوش است * آرى تراست سودا زان رو مشوشى\r\nبدخوى سركشان را برند سر ز تن * زان رو سرت برند كه بدخوى و سركشى\r\nسر برده‌اى به جام لب ماه من مگر * ز انجام خورده مى كه بدين‌گونه بيهشى\r\nگر مى نخورده‌اى ز لب ما هم از چه روى * بىتاب و بىقرار و سيه‌مست و سرخوشى \r\n\r\n","description":"","footnote":"","page_name":" 1290 ","page_number":598},
  {"content":"\r\n\r\n هندو بهند طعم شكر مىچشد تو نيز * طعم شكر از آن لب شيرين همىچشى\r\nزان لعل شكرين مگس خال برنخواست * با آنكه همچو مروحه دايم به جنبشى\r\nايمان و دين روان و خرد صبر و اختيار * در يك‌نفس به يك حركت خصم هر ششى\r\nديوانه‌اى و عذر تو اين بس‌كه روز و شب * اندر جوار آن رخ خوب پرىوشى\r\nهمچون محك سياهى و سايى به چهر يار * مانا در آزمايش آن سيم بىغشى\r\nگاهى نگون به چاه زنخدان چو بيژنى * گه در گشاد تير بلا همچو آرشى\r\nبستر ز ماه دارى و بالين ز آفتاب * مانا غلام خسرو خورشيد بالشى\r\nشاه زمان محمد خاقان شرق و غرب * سلطان بر و بحر و جهانبان شرق و غرب \r\n\r\n738 قطرهء اصفهانى\r\nاسمش ميرزا عبد الوهاب اصلش از چهارمحال من توابع شهر اصفهان ظهورش به روزگار دولت پادشاه صاحبقران فتحعلى شاه متخلص به خاقان نور اللّه مرقده از معارف سخن پيوندان يگانه و از مشاهير و دانشمندان زمانه مداحى خاقان مغفور و ملك‌زادهء منصور نواب شاهزاده محمود ميرزا مىنموده در همه انواع سخنورى اظهار قدرت را به برهان سخت ثابت فرموده اگرچه نامش قطره ولى طبعش درياست اگرچه اشعارش بسيار ولى در مرتبهء لؤلؤ لالاست گويند بيست هزار بيت ديوان ساخته و كتابى در وزن تقارب در فتوحات مختار مسمى به فتح‌نامه مشتمل بر ده هزار بيت پرداخته و قريب بيست هزار بيت نيز در غزوات و فتوحات حضرت نبى مختار و حيدر كرار صلوات اللّه عليهم اجمعين نظم كرده فقير ديوان و مثنوى او را هنوز نديده از انجمن خاقان و سفينة المحمود بعضى اشعار آن جناب را درين كتاب نقل مىنمايد :\r\n چرخ اجلال و جهان حشمت و كان كرم * كوه تمكين و سپهر عزت و بحر سخا\r\nاصل حلم و معنى انصاف و شخص مكرمت * بحر جود و معدن تو قير و گردون وفا\r\nزير بار طاعت او قامت پير و جوان * زيربند قدرت او گردن صبح و مسا \r\n\r\n","description":"","footnote":"","page_name":" 1291 ","page_number":599},
  {"content":"\r\n\r\n عفو و خشم او بود سرمايهء سود و زيان * خشم و عفو او بود پيرايهء خوف و رجا\r\nبگذرى تا در جوار او شكوه اندر شكوه * بگذرى تا در حريمش كبريا در كبريا \r\n* * *\r\n شده غنچه چنين خندان ميان ساحت بستان * زند تا بوسه‌ها شادان بدست خسرو و الا\r\nشه جم رتبه محمود آن همايون سايهء يزدان * كه راز سينهء كيهان بود بر رأى او پيدا\r\nظفر از رايتش بر پا چو از روح روان قالب * بقا بر دولتش شيدا چو بر رخشنده خور حربا \r\n\r\nو له\r\n للَّه الحمد كه آمد به سلامت ز سفر * موكب عالى داراى جهان فخر بشر\r\nزبدهء عالم ايجاد به اقبال و به جاه * شرف دودهء قاجار به اجلال و به فر\r\nسفرهء فتنه ز دادش شده پرپارهء دل * كاسهء ظلم ز عدلش شده پرلخت جگر\r\nراه بندد شمر از تربيتش بر دريا * حكم راند عرض از تقويتش بر جوهر\r\nنظر از هرچه توان بست به گيتى نتوان * بستن از بندگى درگه عاليش نظر\r\nطبع وقاد تو گرديده به انصاف شهير * دست نقاد تو گرديده به اكرام سمر\r\nنظم دلجوى تو پيوسته‌تر از عقد لآل * نثر نيكوى تو رخشنده‌تر از درج گهر\r\nمحترق ز آتش قهر تو شود بر گردون * اخترى را كه به خاك در تو نيست گذر \r\n\r\nدر صفت نهاوند و عمارت سركار شاهزاده محمود\r\n در باغ درع رستم پوشيده است سنبل * در راغ تير آرش افكنده است عبهر\r\nزاهد اگر تو منكر هستى كه ره ندارد * هندو به حوض كوثر در باغ خلد كافر\r\nبر روى و لعل او بين آن زلف و خال كامد * كافر به باغ جنت هندو به حوض كوثر\r\nقطره در آخر عمر صد شكر كن كه ديدى * خير البلاد اعظم ذات‌العمادش اندر\r\nخير البلاد اعظم دانى كجا نهاوند * ذات‌العمادش آمد آن حصن روىپيكر\r\nحصنى كه زير و بالاش عمان و قاف آمد * عمانش بحر رحمت قافش سپهر اخضر\r\nبر قله‌هاى قافش بر جاى سنگ ياقوت * در فرجه‌هاى عمانش بر جاى ريگ گوهر \r\n\r\n","description":"","footnote":"","page_name":" 1292 ","page_number":600},
  {"content":"\r\n\r\n در ثقبه‌هاى برجش بنموده‌اند مأوى * بر عادت عصافير نسرين سيمگون پر\r\nدر پايهء بروجش ذات البروج اعظم * در سايهء جدارش سعد السعود ازهر\r\nگوهر در او پديدار از دست شاه گيتى * زمزم اگر عيان شد از پاى پور هاجر\r\nتا رستخيز برجاست اين گوهر مصفا * زان سان كه ماند برجا زان زمزم مطهر\r\nرويين زر ار نديدى بر حصن شاه بگذر * رويين تو ار نديدى بر روى شاه بنگر\r\nكيهان‌گشاى دارا گيتى خدا خداوند * گردون‌گراى خسرو گردون جناب داور\r\nمحمود شاه غازى كاورده پيش تختش * تيغ و كمر ملك شه اكليل و گرز سنجر \r\n\r\nو له\r\n هوايت دلگشا همچون هواى گلشن جنت * زلالت جانفزا همچون زلال چشمهء كوثر\r\nبه‌جاى خاك اندر مرغزارت بيخته لادن * به‌جاى ريگ اندر چشمه‌سارت ريخته گوهر\r\nبيفزايد فضايت عيش و آرد عرصه‌ات عشرت * ببالايد هوايت مشك و زايد ساحتت عنبر\r\nز رأى مهرسوزش عكسى و خورشيد در پرده * ز جيش بحر جوشش تركى و بهرام در معجر\r\nبه هرجا ابر دست او جهان اندر جهان جنت * به هرجا برق تيغ او محيط اندر محيط آذر\r\nكفش را نام بر آنجا كه جويى بحر بىپايان * دلش را ياد كن آنجا كه جويى بحر بىمعبر\r\nعروس ملك و ملت را ازو پيرايش و زينت * جمال دين و دولت را ازو آرايش و زيور \r\n* * *\r\n مرغ همچون عيسى يك روزه شد گويا زبان * شاخ همچون مريم دوشيزه آمد باردار\r\nباغ شد خضراثياب و راغ شد حمرىسلب * باد شد عنبرشميم و ابر شد گوهرنثار \r\n\r\nدر صفت عمارت و تاريخ بنا و هر مصراعى به حسب عدد تاريخ سال اتمام است\r\n ويحك اى قصر فرح‌مايه كه در لطف و كمال * آمد انباز و قرين بهر تو ناياب و محال\r\nسدهء دلكش تو قبلهء ارباب نجاح * ساحت سدهء تو كعبهء اصحاب كمال\r\nجست از سدهء اعلات به صد لا به پناه * به پناه شه‌فيروز چو ديدت اقبال\r\nشاه محمود كه با دست جوادش جاويد * گوهر و سيم شود منفعل از سنگ سفال \r\n\r\n","description":"","footnote":"","page_name":" 1293 ","page_number":601},
  {"content":"\r\n\r\n آفتابى است همه سايهء او دامن امن * بحر بريست همه زادهء او در لآل\r\nبه گه بر و سخا سايل وى داور طى * به دم حرب و دها بردهء او رستم زال\r\nاز كريمان عطاپرور دوران به قديم * زر نسنجيد كسى جز به حساب و مثقال\r\nاين زمان بين كه ز احسان و ز بر كف او * زر به قنطار بسنجند به هرجا چو رمال\r\nآن فريدون فر دارا در كاووس كلاه * آن سياوش‌وش جم عهد منوچهر جمال\r\nحكم بنمود كه در ساعت مسعود كنند * قصرى آباد چنان لطف منير صلصال\r\nاين قصيده ز تمامى مصارع آمد * بهر اتمام وى از لطف بنا شاهد حال\r\nكرده با قصر امل تا كه زوال انبازى * باد اين قصر مصون از همه آفات و زوال\r\nدر زمان عدل وى بگشا و از چنگال شير * هر گره كافكنده بود ايام بر شاخ غزال \r\n\r\nو له ايضا\r\n ديده بپوش از نفع و ضر دامن بكش از خشك و تر * نالان مشو از خير و شر غمگين مباش از بيش و كم\r\nخيز اى نديم و جام ده جامى مى گل‌فام ده * هم صبح ده هم شام ده غفلت مكن كارد ندم \r\n\r\nاز قصيدهء محذوف النقط كه در مدح محمود ميرزا گفته\r\n كه رسم عدل درآورد در همه عالم * كه كرد در همه عالم رسوم عدل علم\r\nكرم كه كرد درم كاسه كاسه گاه عطا * عطا كه كرد گهر كوه كوه گاه كرم\r\nسر ملوك كه و در ملوك كه اعلا * مه كرام كه و در كرام كه اكرم\r\nسر ملوك ممالك ملك محل محمود * كه كرد كار ممالك كمال او محكم\r\nهلال صارم و هرماس سهم و مهر كلاه * سما علو و عطارد كمال و ماه علم\r\nرمال گاه عطا كرده او همال گهر * همال گاه كرم كرده او رمال و درم\r\nمحال آمد درك علو درگه او * سما گواه كه او كرده و هم را سلم\r\nهمال و محرم او آمده در اول كار * عروس ملك كه محروم كرده هر محرم \r\n\r\n","description":"","footnote":"","page_name":" 1294 ","page_number":602},
  {"content":"\r\n\r\n\r\nو له\r\n اى خط و رخسار تو تيره‌شب و صبحدم * صبح تو با شام جفت شام تو با صبح ضم\r\nپيش كه مرغ سحر قفل گشايد ز دم * خيز و گشا مردوار از در دل قفل غم\r\nحضرت محمود شاه آن شه با فر و جاه * كز ازل ايام او گشته به جاويد ضم\r\nمسام تهمتن نهيب رستم دستان ركيب * بهمن دارا دراى خسرو بهمن خدم \r\n* * *\r\n تا غمزهء ناوك‌فكنت گشته كمانكش * رخسار تو گرديده پر از زلف زره‌سان\r\nبا روى تو بيهوده بود تابش خورشيد * با كوى تو بيغوله بود روضهء رضوان\r\nصددل ببرى تو به يكى غمزهء جادو * صد صف شكنى تو به يكى ناوك مژگان\r\nبا روى تو خار است گل گلشن فردوس * با لعل تو خونست دل لعل بدخشان\r\nتا خيره نسازى تو مرا چهر ميفروز * تا طيره نسازى تو مرا طره ميفشان\r\nسرخ است مرا اشك از آن چهرهء گلگون * چاكست مرا سينه از آن چاك گريبان\r\nاز هيبت او چاك شود زهرهء ضيغم * وز سطوت او كور شود ديدهء ثعبان\r\nآنجا كه زند دم ز فصاحت نزند دم * با گاز گشايند ز هم گر لب سحبان\r\nدر جملهء آفاق ز عدلش نتوان يافت * غير از دل بدخواهش يك‌خانهء ويران \r\n* * *\r\n شه آذر پس از آزار لشكر راند در بستان * چو بهمن جانب زابل سپس از رستم دستان\r\nحسامت برق و از نيران بود آن برق را آتش * كمانت ابرو از پيكان بود آن ابر را باران \r\n\r\nو له ايضا\r\n چنان روشن ازو كيهان كه درزن از كف كورى * اگر افتد به دريايى تواند در دمش جستن\r\nز بيم رمح او در كه پلنگان را ببر خفتان * ز سهم سهم او در يم نهنگان را به تن جوشن\r\nاگر گردونش گويم ننگش از اين چنبرين قامت * اگر كيهانش خوانم تنگش اين پيروزه پيراهن \r\n\r\n","description":"","footnote":"","page_name":" 1295 ","page_number":603},
  {"content":"\r\n\r\n ز شخصش دهر را گفتم تو گنجانديش در ساحت * ز جاهش چرخ را گفتم تو آورديش در دامن\r\nزهى بىشرمى و رسوايى اين دريا و اين كوزه * خهى بىباكى و خودرايى اين خورشيد و اين روزن\r\nسپهرت مزرعى در خرمن او سنبله خوشه * نجومش دانه آمد كهكشان كاه اندر آن خرمن \r\n\r\nاز بحر تقارب او است\r\n مهان جهان پيش تختش به پاى * به سر برش فر همايون هماى\r\nبه آرام كوه و به جنبش سپهر * به جوشش چو دريا به تابش چو مهر\r\nبه روشن روان آسمانى سروش * خجسته به فر و به رأى و به هوش\r\nبه بزم اندرون رشك خرم بهار * به رزم اندرون ابر شمشير بار\r\nجهان پاك‌آباد از داد او * دو گوش جهان سوى فرياد او\r\nبه كين هيبت او چو تندى كند * همان تيغ پولاد كندى كند\r\nخروشيد همچون خروشنده رعد * به پيش سپه رفت پرمايه سعد\r\nبزه كرد چاچى كمان را دلير * ز تركش برآورد پرنده تير\r\nعقابى ز الماس منقار او * شب و روز پرندگى كار او\r\nبه پرندگى چار پر كرده باز * به منقار يك تير بالا دراز\r\nبه شاخ گوزنان درآويخته * بسا خون شيران نر ريخته\r\nدرآمد ميان كمان فراخ * درختى به بيخ و سرش هفت شاخ\r\nز نيروى مردان همه آب او * به پهلوى شيران همه خواب او\r\nخروش زه آمد ز چاچى كمان * چو هنگام زادن خروش زنان\r\nتو گفتى جهانى به ميغ اندر است * ستاره به كوپال و تيغ اندر است \r\n\r\n","description":"","footnote":"","page_name":" 1296 ","page_number":604},
  {"content":"\r\n\r\n\r\n739 قابل ابروانى\r\nاسمش حسنعلى خان فرزند محمد خان قاجار ايروانى است سالها در خدمت شاهزاده محمود ميرزا ابن خاقان صاحبقران طاب ثراه معزز زيسته اين ابيات را در سفينة المحمود از او ديده‌ام :\r\n گفتى به روز مرگ بيايم بپرسشت * بارى چنان بيا كه بيايى به كار ما\r\nزاهد به زهد نازى و ترسم سبق برد * از نامهء سفيد تو روى سياه ما \r\n* * *\r\n گر خود هه دل باشد و آرد خبر وصل * خواهم ز سر كوى تو كس شاد نيايد\r\nاز دست ستمهاى تو دارم گله بسيار * ما را گله بسيار و تو را حوصله بسيار\r\nتنها نه من آشفتهء آن زلف درازم * ديوانه چو من هست درين سلسله بسيار \r\n\r\n740 قتيل جرفادقانى\r\nاسمش سيد مرتضى و در خدمت نواب شاهزاده مكرم حيدر قلى ميرزا حاكم گلپايگان موظف و منعم مىزيسته طبع خوشى داشته از ابيات اوست :\r\n اين قافله روزى كه بدان كوى سفر كرد * با نالهء من ساخت فلك بار جرس را\r\nچو نيست در دل صياد رحمى از چه بنالم * چو هست راحت من از كمندش از چه خروشم\r\nبه‌جاى ديده گر بنشانمش ناشاد برخيز * و گر صد تير بر چشمم زند ناشاد ننشينم \r\n\r\n","description":"","footnote":"","page_name":" 1297 ","page_number":605},
  {"content":"\r\n\r\n\r\n741 قانع جرفادقانى\r\nنامش محمد و در بدايت عمر نساجى كردى پس از آن روى به صحبت فضلا آوردى اگرچه از شعراى معاصرين و مردى بوده آزاده ولى ملاقاتش اتفاق نيفتاده غزل و قصيده هر دو را مىگويند و درين راه در مرحلهء خير الامور مىپويند بارى ترك غزلياتش گوييم و به حسب ضرورت از قصايدش انتخابى جوييم در مدح شاه ولايت گويد :\r\n اصل ايمان نور يزدان بحر عرفان بوالحسن * كز قضاى حق نبودى نارضا در هيچ باب\r\nمعدن حلم و مروت منبع جود و سخا * مخزن صدق و فتوت هادى راه صواب\r\nاز پى بزم نشاطش ماه و زهره مشترى * آن يكى جام مى اين ساقى دگر خنياگر است\r\nآنكه ذات بىهمالش ز التفات ذوالجلال * جز خدا و مصطفى از هرچه باشد برتر است \r\n\r\nو له\r\n اگر به گل نگرم ور به نرگس مخمور * به غير چهره و چشمت نباشدم منظور\r\nاگر به سرو و گلت يك‌رهى نظر فكنند * بهشتيان ز نظر افكنند طوبى و حور\r\nز فيض آه شبانگاه و نالهء سحرى * دميد صبح وصال و رسيد روز سرور\r\nفضاى دهر دگر گشت غيرت فردوس * ز يمن موكب اجلال خسرو منصور\r\nشهى كه در بر قصر جلال او دارند * قصور روضهء فردوس اعتراف قصور \r\n\r\n","description":"","footnote":"","page_name":" 1298 ","page_number":606},
  {"content":"\r\n\r\n\r\n742 قائم‌مقام فراهانى\r\nاسم شريفش ميرزا عيسى و شهير به ميرزا بزرگ ابن ميرزا حسن كه نواب مستطاب شاهزاده عباس ميرزا به ايالت آذربايجان اختصاص يابد و جناب ميرزا محمد شفيع مازندرانى صد اعظم حضرتش را در تبريز استقلال دهد او را نايب مناب خلافت عظمى خواندند و جناب ميرزا بزرگ را قائم‌مقام صدارت كبرى لقب دادند و در آذربايجان مصدر خدمات عمده گشت و رفتارى به سزا كرد وزيرى صايب‌تدبير صافى ضمير كافى خليق داناى شفيق بود وى والد ماجد ميرزا ابو القاسم قائم‌مقام ثانويست كه ثنايى تخلص فرمودى و ثناى سلطان عهد سرودى بالاخره در سنهء 1237 رحلت يافت اين چند بيت منسوب به آن جناب است :\r\n\r\nدر مدح خاقان اعظم صاحبقران فتحعلى شاه\r\n خدايگان سلاطين و شهريار جهان * جهان جود و كرم روزگار امن‌وامان\r\nابو المظفر فتحعلى شه آنكه سپهر * دهد ز خاك درش زيب افسر كيوان\r\nبه فر بخت بيفروخت صدر مسند جم * به يمن جاه بيفزود قدر تخت كيان\r\nفرود پايهء تختش فراز غيب و شهود * شكوه سايهء بختش طراز كون و مكان\r\nبه طبعش اندر لطف و به دستش اندر جود * خطا چه پوشد اين و عطا چه بخشد آن\r\nميان شاه و سكندر چه نسبت است كه هست * هزار همچو سكندر به درگهش دربان\r\nگر آن به چشمهء حيوان نبرده ره اين برد * ز خاك درگه خود آب چشمهء حيوان\r\nشها خديوا اى آنكه با دل و دستت * حقير باشد بحر و فقير باشد كان\r\nحجاب جاه تو را نابسوده دست خيال * حريم قدر تو را ناسپرده پاى گمان \r\n\r\nدر تاريخ عمارت آيينه خاقان صاحبقران\r\n شهنشاه جهان فتحعلى شه خسرو گيتى * كه چون او ديدهء گيتى نبيند داور ديگر\r\nز قدر او زمين بگرفت قدر و قيمتى از نو * ز جاه او جهان بفزود زيب و زينت ديگر \r\n\r\n","description":"","footnote":"","page_name":" 1299 ","page_number":607},
  {"content":"\r\n\r\n يكى فرخنده كاخ افراخت كز عالىبناى آن * فراز نه فلك را شد فروزان اختر ديگر\r\nچو رأى عالم‌آراى شهنشاه و چو جام جم * ز هرآيينه‌اش روشن رموز كشور ديگر\r\nبدان چون اندرآيد كى بود تاريخ سال وى * ز هرآيينه‌يى پيدا شود اسكندر ديگر \r\n\r\n743 قضايى يزدى\r\nاسمش آقا محمد صادق و شغلش شعربافى و شوقش به شعرگويى طبعش صاف و غزلياتش خوب است :\r\n همه براى شكستن اگر بود يارا * چه مىشود كه بدست آوردى دل ما را\r\nره به مقصود ار نبردم در طلب نبود عجب * رهنماى خويش كردم اين دل گمراه را\r\nداد ار ندهى بريز خونم * تا دست بدارم از سنانت\r\nماندى به شكنج زلفش اى دل * شد دام تو آخر آشيانت\r\nبه خاك نيز نخواهى فراغتى يابم * ز رحم نيست كه بر تربتم گذار كنى \r\n\r\n744 قانع شيرازى\r\nنامش شيخ محمد بن شيخ على البحرانى همشيره‌زادهء ميرزا محمد على گلشن تخلص است مردى نجيب ظريف لطيف نظيف بوده در مدرسهء حكيم مقيم و سالها با من رفيق شفيق قناعتى به مناعت آميخته داشت از اوست :\r\n زهرى است كه در فراق خورديم * آن سبزه كه رويد از گل ما\r\nنه مسلمانى و نه كفر به كارى آيد * اين قدر هست كه هركس ز پى كارى هست \r\n\r\n","description":"","footnote":"","page_name":" 1300 ","page_number":608},
  {"content":"\r\n\r\n چه حاصل گر كند ديگر نگاهى * كه من ز اول نگاهش رفتم از هوش\r\nندانم قانع از لعلش چه بشنيد * كه با چندين زبان گرديد خاموش\r\nخوشا ميخانه و مستى كه گاهى * نبستم هيچ طرف از خانقاهى \r\n\r\n745 كوكب خراسانى\r\nاسمش ميرزا عبد العلى خلف الصدق عالىجناب ميرزا محسن است كه به استدعاى تقى خان يزدى از خراسان بيزد آمد و مدرس مدرسهء خان گرديده و ميرزا در يزد متولد شده به تحصيل كمالات پرداخت و در خطوط خاصه خط نسخ از امثال ميرزا احمد تبريزى محسوب مىگرديد و در دولت خاقان صاحبقران فتحعلى شاه مغفور به منصب جليل صدارت مفتخر و سفرا و حضرا در خدمت حضرت شاهنشاهى مقرب و معتبر بوده‌اند گاهى به نظم قطعات و غزليات رغبت مىفرموده اين چند بيت از نتايج طبع وقاد آن جناب است :\r\n\r\nاز غزليات و قصايد اوست\r\n اگر چه يار بكشتن نكرد يارى ما * اميدها بود از زخمهاى كارى ما\r\nدل كه رسوا شد و در كوى ملامت بنشست * به دوعالم ندهد گوشهء رسوايى را\r\nاينكه مىبينم به بالينم همانا يار نيست * يا اگر يار است چشم آسمان بيدار نيست\r\nبه من چشم عنايت دارد آن ماه * اگر برهم گذارد آسمان چشم \r\n\r\nو له\r\n گفتم از چيست فتنه‌ها مستور * تيغ عدل شه جهان برخاست\r\nگفتم از چيست انتظام جهان * خنجر شاه از ميان برخاست\r\nبر در شه نشان ز جم جستم * پاسبانى ز آستان برخاست \r\n\r\n","description":"","footnote":"","page_name":" 1301 ","page_number":609},
  {"content":"\r\n\r\n دشمنان را ز آتش تيغش * دود يكسر ز دودمان برخاست \r\n\r\nو له\r\n اى مهر تو مرهم دل خستهء من * وى مهر تو بر لب فروبستهء من\r\nعفو و كرم و عطاست زيبندهء تو * جرم و گنه و خطاست شايستهء من \r\n\r\n746 گلشن شيرازى\r\nاسمش ميرزا محمد على اصلش از ايل زنگنهء كرمانشاهان مدتى در اصفهان و شيراز به سر بردى در عروض و قافيه تتبعى داشته در ايام مشيب او كه زمان شباب مؤلف بود مكرر در شيراز صحبتش دست مىداد مردى قانع درويش مشرب متوسط الطبع بود بزرگان عهد رعايتش لازم مىشمردند سياق اشعارش پسنديدهء فصحاى زمان بيفتاد پسران قابل از او ماندند كه يكى از آنها جناب ميرزا حبيب اللّه متخلص به قاآنى رحمه اللّه بود و از فحول فضلاى شعراى معاصرين گرديد و بعضى از قصايدش در حرف قاف مرقوم افتاده علىاىحال از اشعار آن پير بااخلاق اين چند بيت در اين اوراق ثبت شد :\r\n دلم دارد تمناى وصالش * دريغا از تمناى محالش\r\nبه بالينم مياريدش دم نزع * مباد از مردنم گيرد ملالش\r\nشده تابش ز زلف از تاب زلفى * پريشانى به جمع لشكرش بين\r\nز ناز آن خون كه مردم را به دل كرد * كنون بر عارض از چشم ترش بين\r\nطفلى كه او را سالها پروردم اكنون كردمش * خون از شكاف كون چكان از حجره بيرون كردمش \r\n\r\n","description":"","footnote":"","page_name":" 1302 ","page_number":610},
  {"content":"\r\n\r\n\r\n747 كامى اصفهانى\r\nاسمش اسماعيل و مولدش بر خوار اصفهان و شغلش تجارت و در ايام جوانى وداع زندگانى كرده ناطق اصفهانى در تاريخش گفته :\r\nعندليبى همچو كامى از جهان ناكام رفت از اوست :\r\n گريان نبود سحاب هنگام بهار * نالان نبود به گلستان بلبل زار\r\nچون ديدهء اشك‌ريز من در غم دوست * چون سينهء ناله‌خيز من در غم يار \r\n\r\n748 كوكب شيرازى\r\nاسمش آقا محمد صادق بن حاجى آقاسى و از مردمان نجيب با كمال شيراز بود به هندوستان رفته در مدرس درگذشت بعضى از مسوده‌جات اشعارش به ايران رسيد فرزندانش آقا حسين قلى و آقا بزرگ و ميرزا محمد على كه از رفقاى دبستان مؤلف بودند بعضى از آنها را جمع كرده به وزن هفت‌پيكر حكايتى منظوم كرده بود كه اكنون مفقود است و از اشعارش چيزى در نظر نيست الا اين دو بيت كه نوشته شد از اوست :\r\n بريخت خون دلم چشم مىپرستش و گيرم * ز لعل باده فروشش به حكم عشق غرامت\r\nجان برافشانم مرا چون از برابر بگذرى * رخ بپوشانى تو را چون در مقابل بگذرم \r\n\r\n749 كوكب خراسانى\r\nاسم شريفش ميرزا محمد باقر و اصلش از خاوران و از اهل راز و قوشخانهء خبوشان در مبادى\r\n\r\n","description":"","footnote":"","page_name":" 1303 ","page_number":611},
  {"content":"\r\n\r\nشباب از خراسان به دارالخلافهء تهران آمده به تحصيل علوم ادبيه پرداخته تتبعى كامل حاصل كرد و از غالب علوم به حظى وافر رسيد و در رياضى و طبيعى نيز مقامى يافت و غالب اوقات در خدمت فخر الدوله حاج محمد حسينخان قاجار مروزى و ساير فضلاى امراى دربار خاقان صاحبقران طاب ثراه اكتساب حالات و اقتباس كمالات منادمت و مصاحبت داشت در اواخر حال چندى در معصومهء قم سكونت گرفت پس از آن به دار الخلافه آمد اعاظم عهد خاصه مقرب الخاقان ميرزا فضل اللّه وزير نظام و فرزند كرامش ميرزا مصطفى قلى مستوفى او را رعايت مىنمودند چون سنين عمرش در مراحل هفتاد افتاد ضعف بر قوايش غالب شد و از كثرت افيون بكاست تا در سنهء 1272 رحلت نمود ديوانش جمع نگرديده و اشعارش مرقوم نيفتاده فقير مؤلف از فرزندش مسوده‌يى چند گرفته كه تحرير نمود از اوست :\r\n\r\nدر مدح بعضى از اكابر دربار حضرت شاهنشاه قاجار\r\n شب دوشين به بحر روى دلبر * نهادم سر به زانو ديده بر در\r\nز شور آن نگار پرنيان‌پوش * ز خار و خاره‌ام بالين و بستر\r\nچو پاسى زان شب ديجور بگذشت * به گوش آمد صداى حلقه از در\r\nدرآمد آرزوى ديده و دل * ز هرچش ديده و دل خواست خوش‌تر\r\nفرود آمد چو مه در برج جوزا * كجا از جور چرخ اين لطف باور\r\nنشست و برقع از عارض برافكند * گشود از عطف چادر تكمهء زر\r\nبرويم دست رحمت سود و آنگه * برآورد از سر زانو مرا سر\r\nعتاب‌آميز با من در سخن شد * نخستين گفت كاى پير سخنور\r\nچرا ماندى چنين محزون و دروا * چرا هستى چنين زار و مكدر\r\nدوروزه عمر اگر راحت و گر رنج * گذشت و بگذرد چون باد صرصر\r\nسنين عمرت از ستين چو بگذشت * همىدون بگذرد يك‌چند ديگر\r\nتو را از اهل دانش اهل دانش * شمردى هركجا كردند محضر\r\nتو معيار بزرگى در بزرگى * فراوان ديده‌اى ميران مهتر\r\nكسى كاندر تبار او بزرگى است * تو را بىشبهه بخشد جامهء زر \r\n\r\n","description":"","footnote":"","page_name":" 1304 ","page_number":612},
  {"content":"\r\n\r\n بويژه اندرين دور همايون * كه شاهنشه بود داراى كشور\r\nفلك اندر سخا مانند او را * نيارد از قران هفت اختر\r\nفريدونيست با عقل فلاطون * فلاطونيست با فر سكندر\r\nز سرتاپا بود آزرم‌گويى * حيا دادش به جاى شير مادر\r\nاگر موج شمر دانى شمردن * شمار جود او گردد ميسر\r\nنظام الملك آن نور مجسم * نظام الملك آن عقل مصور\r\nنظام الملك آن دريا كه بخشد * به جاى آب تلخ و شور گوهر\r\nنظام الملك پور صدراعظم * كه گردون جلالت راست محور\r\nبكشت دوستان چون ابر آزار * به باغ دشمنان چون برق آذر\r\nبه زير پر در آرد شرق تا غرب * گشايد چون هماى همتش پر\r\nاگر پيكر پذيرد مردى و جود * نظام الملك جان آن دو پيكر \r\n\r\nو له\r\n وقت صبوح است خيز اى بت كشمر * سادهء خلخ بخواه و بادهء خلر\r\nگرنه رخ ساقى است گنج فريدون * از چه برو حلقه حلقه زلف چو اژدر\r\nهندوى جوزن گرفته عرصهء فردوس * جادوى ريمن نشسته بر لب كوثر\r\nبا خدش اندر خدوك صفحهء مانى * با خطش اندر خطاست خامهء آذر\r\nحاوى خورشيد اگر هلال نديدى * پنجهء ساقى ببين به دورهء ساغر \r\n\r\nدر مدح ستر كبرى شاهزادهء خاقان‌نژاد عظمى گويد\r\n اى فلك مرتبه خاتون اجل * اى تو را پايه بر اورنگ زحل\r\nآن شكوه است تو را در معجر * كه شهان راست ز الكيل و كلل\r\nتارى از مقنعهء عصمت تو * حوريان راست به از زيب و حلل\r\nروى مستور كنيزان تو را * جز در آيينه نبيند احول\r\nگرچه شد راست فراوان دختر * چون تو كس نيست به علم و به عمل \r\n\r\n","description":"","footnote":"","page_name":" 1305 ","page_number":613},
  {"content":"\r\n\r\n\r\nو له ايضا\r\n اى ملك طينت خاتون عجم * فخر دولت شرف دودهء جم\r\nاى تو در حشمت و شوكت بلقيس * وى تو در عصمت و عفت مريم\r\nاى تو در زهد و عبادت راحيل * وى تو در جود و سخاوت حاتم\r\nجبهه‌سا بر در جاهت خورشيد * و آسمان بهر سجودت شده خم\r\nتو نگهبان جهانى آرى * شير ماده است نگهبان اجم\r\nدر بر همت تو خاره و خاك * لعل و بيجاده و دينار و درم\r\nبطن ارحام تو را تا حوا * صلب اسلاف تو را تا آدم\r\nبطن در بطن همه بانوى ملك * صلب در صلب همه مير امم\r\nاز بزرگان زمانى اولى * وز كريمان جهانى اكرم\r\nآنكه سر سود به خاك در تو * گو بنه بر سر خورشيد قدم \r\n\r\nدر لغز و مدح مقرب الخاقان ميرزا محمد يوسف آشتيانى مستوفى الممالك ايران\r\n چيست آن لعبت كه دارد دو زبان در يك‌دهن * گاه سيمينش تن آمد گاه زرينش بدن\r\nلعبتى شايستهء آغوش هر پير و جوان * شاهدى زيبندهء جيب و كنار مرد و زن\r\nشاهدان را پيرهن از ديبه است و پرنيان * اى عجب كاين شاهد از آيينه دارد پيرهن\r\nسالكان را در سفر مقياس تحديد طريق * زاهدان را شاهد تعريف در فرض و سنن\r\nگر نشد ديوانه چون بر پاى دارد سلسله * ور نشد عاشق چرا زار و نزارستى به تن\r\nگاه باشد از نظر پنهان چو حور پردگى * گاه خسبد بىحجاب اندر ميان انجمن\r\nگاه چون دزدان مجرم سرنگون آويخته * گاه چون ميران محرم هرچه گويد مؤتمن\r\nگاه ازو مرغى فشاند بال و گردد نغمه‌خوان * گه بود بىزخمهء مضراب مطرب چنگ‌زن\r\nدايره بر دايره بربسته بر وى چون سپهر * منطقه بر منطقه بربسته بر وى بىرسن\r\nهرچه در وى دايره جنبنده بر يك تار موى * هرچه در وى منطقه بربسته بر وى بىسجن\r\nبر همه چيزش شرف باشد از آن معنى كه هست * سال و ماه و روز و شب منظور مير انجمن\r\nميرزا يوسف عزيز مصر عزت آنكه هست * شاه را مستوفى كل ممالك بىسخن \r\n\r\n","description":"","footnote":"","page_name":" 1306 ","page_number":614},
  {"content":"\r\n\r\n باز عدلش پرفشان آمد ز چين تا باختر * پيك بذلش تاختن آرد ز صنعا تا يمن\r\nتا جهان باقى بود اندر جهان باقى بود * در همه ايام باشد حكمران مرد و زن\r\nسيم و زر بخشد به شاعر از همه رادان فزون * خاصه مصداق لغز را گر همىبخشد به من \r\n\r\nدر التزام عناصر اربعه و مدحت يكى از اكابر عهد\r\n چو زد بر آتش دل باد شوق او دامان * به خاك ريخت مرا آبرو چو آب روان\r\nمرا كه از دل و چشم اندر آتش و آبم * ز بادخوارى و از خاكساريم چه زيان\r\nاگر ز كوى تو خاكى به‌سويم آرد باد * بود بر آتش دل آب چشمهء حيوان\r\nز آب و آتش كز چشم و دل مرا زايد * به باد بردهدم خاك پيكر پژمان\r\nز آتش شرر عشق و باد بادهء شوق * ز آب ديده كنم خاك بسّد و مرجان\r\nنعامه‌وار خورم آتش و چو ارقم خاك * بريده ز آب چو ماهى به تيره‌خاك طپان\r\nبدان خداى كه از چار خصم آتش و باد * و خاك و آب برآراست پيكر انسان\r\nبدان رسيده كه از خاك و باد و آتش و آب * برم پناه به عدل خدايگان جهان\r\nپناه خاكى و آبى اجل نظام الملك * كه باد قهرش آتش كند نسيم جنان\r\nبه عزم و حزم و به صفوت چو باد و خاك و چو آب * و ليك ز آتش قهرش زبانهء نيران \r\n\r\n","description":"","footnote":"","page_name":" 1307 ","page_number":615},
  {"content":"\r\n\r\n به خشم آتش سوزان به لطف آب لطيف * به عزم باد سبك رو به حزم خاك گران\r\nچو باد خلقش بر آتش حجيم وزد * همان كند كه به خاك كرد در بستان\r\nبه روز رزم كه آتش جهد ز تيغ چو آب * بگوى خاك سم بادپا شود چوگان\r\nز تيغ آتش بارو ز دشنهء چون آب * ز باد بسد رويد ز خاك بر مرجان\r\nفراز خاك‌نوردى نشينى آتش نعل * گران چو خاك ركاب و سبك چو باد عنان\r\nزند ز نعل فرس باد و آتش اندر خاك * ز چشمهاى زره خون چكد چو آب روان\r\nز باد گرز زنى آتش اجل در خصم * به خاك ريزى چونان كه آب خون يلان \r\n\r\nو له ايضا\r\n تازه آيين جهاندارى عيان كرده آسمان * پير فرتوت جهان را نوجوان كرد آسمان\r\nظلم را دندان كشيد و فتنه را ناخن بريد * ساحت آفاق پرامن‌وامان كرد آسمان\r\nمرز ايران را كه ويران بود چندين روزگار * اين زمان رشك بهشت و بوستان كرد آسمان\r\nعنصر سنگ سيه را معدن الماس ساخت * خارهء كهسار كان را بهرمان كرد آسمان \r\n\r\n","description":"","footnote":"","page_name":" 1308 ","page_number":616},
  {"content":"\r\n\r\n راحت اندر راحت است و رحمت اندر رحمت است * وين‌همه در دولت صدر جهان كرد آسمان\r\nصدراعظم اعتماد الدوله كز روز نخست * اين خلف را فخر چندين دودمان كرد آسمان\r\nجنس امكان بهتر از اين فصل در ممكن نديد * زان كمال نوع را در وى عيان كرد آسمان\r\nطبع او را دشمن دريا و كان ديد آفتاب * دست او را خصم گنج شايگان كرد آسمان\r\nپايه زان زاقران فراتر يافت كيوان كز ازل * در جناب صدر او را پاسبان كرد آسمان\r\nتا بريزد برگ و بار نخل عدوان را به خاك * قهر او را در اثر باد خزان كرد آسمان\r\nهركجا قهرش زمان پرنارنيران كرد چرخ * هركجا لطفش زمين باغ جنان كرد آسمان\r\nامن و سلوت را ركاب اندر ركاب آورد دهر * روح و راحت را عنان اندر عنان كرد آسمان\r\nبا نظام حكمت او نيست در گيتى خلل * بارها برهان حكمت را بيان كرد آسمان\r\nخاتمش آمد زمرد خصم گو باش اژدها * كز زمرد چشم افعى ناتوان كرد آسمان\r\nجود او را مايهء طنز بنى شيبان نمود * عدل او را غيرت ساسانيان كرد آسمان \r\n\r\n","description":"","footnote":"","page_name":" 1309 ","page_number":617},
  {"content":"\r\n\r\n\r\nدر مرثيه حسينخان بن عزيز خان سردار كل نظام\r\n باز اجرام سپهر و باز اجزاى زمان * شد مصائب را ضمين و شد نوايب را ضمان\r\nهم عناصر را به گيتى ناموافق شد مزاج * هم كواكب را به گردون نامساعد شد قران\r\nماه را ننگ خسوف آمد چو شد بدر تمام * مهر را بيم زوال آمد چو شد اوجش مكان\r\nهركجا سروى به باغ زندگانى شد بلند * آخرش از بيخ و بن بركند از باد خزان\r\nمن گرفتم هفت كشور شد مسخر مر تو را * برنهادى پاى از حشمت به فرق فرقدان\r\nاى بسا سلطان كه تخت سلطنت بدرود كرد * ملك را بگذاشت با افسوس و حسرت رايگان\r\nفر افريدونى و چهر منوچهرى نماند * نى ز جم برجاست جام و نى ز كيخسرو نشان\r\nيك جهان مردى به حسرت خاك را منزل گزيد * تنگ شد چون بر جلالش وسعت اين خاكدان\r\nزادهء سردار كل جان عزيز او حسين * چون عزيز مصر عزت شد به خلد جاودان\r\nديدهء خورشيد روشن زين عزا تاريك ماند * آسمان از چشم كوكب بر زمين شد خون‌فشان\r\nكلك كوكب سال تاريخ وفاتش ز در قم * با حسين بن على محشور بين اندر جنان \r\n\r\nاز غزليات او است\r\n ترك چشم تو اگر برد به غارت جان را * گو ببر زلف تو ره از چه زند ايمان را\r\nدل غريب است به زلف تو عزيزش مىدار * عزتى هست بهر سلسله نو مهمان را\r\nمهرم افزون شده تا خط برخ ماه تو سرزد * اين بود خاصيت آرى همه جا مهر گيارا\r\nمست آمد و شمشير به كف بر سر ناز است * اى جان به لب آمده هنگام نياز است\r\nتا كى سخن از زلف دلاويز نكويان * كوتاه كن اى دل سر اين رشته دراز است\r\nكوكب ز جفاهاى فلك باك ندارد * تا عدل شهنشاه جهان بنده‌نواز است\r\nداراى جهان فتحعلى شه كه ز عدلش * آرامگه كبك درى چنگل باز است\r\nاز چاه آن ذقن بدر آرم هزار دل * افتد اگر بدستم از آن زلف رشته‌اى\r\nخط غبار بر لب ياقوت‌فام تو * طمغاى قتل ماست كه بر خون نوشته‌اى\r\nگر ناله‌اى به دام تو كردم ز من مرنج * پنداشتم كه از سر قتلم گذشته‌اى\r\nاگر دو زلف دلاويز را بهم شكنى * هزار دل شكنى در شكنج هر شكنى \r\n\r\n","description":"","footnote":"","page_name":" 1310 ","page_number":618},
  {"content":"\r\n\r\n شكن‌شكن خم زلف تو مسكن دل ماست * چه دشمنى است كه دلهاى ما بهم شكنى\r\nجفا و جور ز حد مىبرى به دشمن و دوست * يقين كه بىخبر از عدل صدر انجمنى \r\n\r\n750 كوكب مازندرانى\r\nاسمش سيد احمد اصلش از شهر بارفروش و در آن شهر منصب نقابت و با عشاق مذهب رقابت داشته از موزونان معاصرين است گاهى غزلى يا رباعىيى مىگفته اين رباعى را در تهديد محبوب خود گفته :\r\n اى آنكه گرفته مدعى جا به درت * آيد گه و بيگاه چو خواهد ببرت\r\nكاكل مفشان شب و مخور با او مى * در خواب مشو ور نه رود گرد سرت \r\n\r\n751 گوهر كرمانى\r\nنامش ميرزا عبد الرزاق شغلش خطابت مشربش طبابت چندى مفلس و خطيب تخلص داشتى چون از خطباى حضرت خاقان صاحبقران شد و تجملى يافت تخلص خود را گوهر مقرر كرد در شهر كرمان هنگام بيمارى من و غشى با جبه‌يى رنگارنگ و دستارى عجيب و قيافه‌يى غريب به بالينم آمد ديده گشادم وى را بر سر خود نشسته ديدم گفت مرا شناسى گفتم آرى گفت كيستم گفتم همانا حضرت عزراييلى كه در اين گوشهء كربت و زاويهء غربت و حالت بيمارى و مقام بىيارى به قبض روحم آمده‌اى لختى بخنديد و به صحبت بگذشت و همين مايهء آشنايى و مراودت گشت طبع متوسطى داشت و گاهى نظمى مىرانده و بر همگنان مىخوانده سالى چند است كه درگذشته است اكنون از اشعارش چيزى حاضر نيست الا اين چند بيت كه در جواب\r\n\r\n","description":"","footnote":"","page_name":" 1311 ","page_number":619},
  {"content":"\r\n\r\nقصيدهء مصنوعهء عبد الواسع جبلى و خسرو دهلوى منظوم كرده است :\r\n شد اورنگ حمل تا تكيه‌گاه خسرو خاور * فلك شد شاد و دهر آباد و خوش‌دل بحر و خرم بر\r\nز فيض ابر نوروزى برون آمد بيفروزى * ز گلبن گل ز مينا مى ز دريا درزنى شكر\r\nدرين فصل آنكه دارد عقل يك‌دم برنمىدارد * دل از گلشن سر از سبزه كف از مينا لب از ساغر\r\nسحرگاهان گذر سوى گلستان كردم و ديدم * بتى صيدافكن و سنگين‌دل و صياد و سيمين‌بر\r\nقد و زلف و خطوخالش شكسته رونق و قيمت * هم از سرو و هم از سنبل هم از مشك و هم از عنبر\r\nسرشك و رنگ و كام و ديده‌يى در هجر او دارم * ز خون سرخ و ز تب زرد و ز غم خشك و ز گريه تر\r\nچو ابر و غنچه و بدر و هلالم در خيال او * گهى گريان گهى خندان گهى فربه گهى لاغر\r\nمگر در درگه خسرو گذارم از جفاى او * جبين بر خاك و جان در راه و سر بر پاى و رخ بر در\r\nبود ايمن به عهد دولت و جاه و جلال او * غنم از گرگ و گور از شير و كبك از باز و خير از شر\r\nمه است و انجم و خورشيد و گردون بزم قدرت را * يكى شمع و يكى نقل و يكى عود و يكى مجمر\r\nتو را باشد به زين در روز رزم جنگ و كين رخشى * فلك‌سير و جهان‌پيما و هامون‌گرد و كه‌پيكر\r\nگه سير و سكون و رفتن و جستن سبق برده * هم از آب و هم از خاك و هم از باد و هم از آذر \r\n\r\n","description":"","footnote":"","page_name":" 1312 ","page_number":620},
  {"content":"\r\n\r\n\r\n752 گلشن گلپايگانى\r\nنامش ميرزا محمد و نسبش به هفت واسطه به شيخ بهاء الدّين محمد العاملى رحمه اللّه مىرسد و غالب آبا و اجدادش در سلك علما و فضلا منسلك بوده‌اند والد ماجدش در علوم فاضل و در مراتب فقر و سلوك مقامى داشته و خود وى از جوانى و شباب به تحصيل علوم متداوله پرداخته به قدر كفاف جامع فضل و كمال گرديده در خطوط زحمتى كامل برده تا مرتبتى بلند يافته در خط شكسته و نستعليق خوشنويس و غالب جوانان زيبا در هفته يك‌دو بار به جهت تعليم خط حجرهء گلخن گلشن را رشك بهشت مىنمايند و خطى موفور دارد از اشعار او اين چند بيت نوشته شد از اوست :\r\n محبوب جفاكيشى و منظور ستمكار * بازيگر عيارى و افسونگر مكار\r\nبر روى مه دوست تويى تيره‌تر از ابر * بر گنج رخ يار تويى چيره‌تر از مار\r\nبا چشم سيه‌پوشى و با گوش هم‌آغوش * افتاده چو مدهوشى استاده چو هشيار\r\nدر حلقه‌ات آن روى ببيند كه نديد است * خورشيد درخشنده هويدا به شب تار\r\nيك شست نه‌اى افزون اى زلف ندانم * چونست دل‌وجان جهان در تو گرفتار\r\nپيوسته پريشانى و آشفته‌تر از من * ما جمله پريشان تو اى طرهء طرار\r\nاى زلف خدا را دل ما را مشكن باز * ور نه برمت شكوه به داراى جهاندار \r\n\r\nتغزل\r\n بىخبر مرغ دل افتاده از آن دانه به دام * اين كبوتر خبر از حيلت صياد نداشت\r\nترك مست تو كشد مردم و خود هشيارى * وه كه بدمستى از آن نرگس هشيار خوش است\r\nدوش چو ضحاك آن دو مار سيه را * ديدمش افكنده بود تا به سر دوش\r\nپيچان زلفش كمند رستم دستان * رنگين لعلش به رنگ خون سياووش\r\nطرهء مويش قرين غرهء رويش * تيره شبى را به روز كرده هم‌آغوش\r\nساقى مجلس چه سود باده ز مينا كه ما * لب‌به‌لب ساده‌يى دوش بسى سوده‌ايم \r\n\r\n","description":"","footnote":"","page_name":" 1313 ","page_number":621},
  {"content":"\r\n\r\n گرچه هر لحظه خيال تو وصالست مرا * در وصال توام و از غم هجران گريم \r\n\r\nاز ترجيعات او است\r\n صبحدم با نسيم باد بهار * مىگذشتم به ساحت گلزار\r\nجمله اجزاى آن گلستان بود * مظهرى از مظاهر دلدار\r\nاز دهان غنچه نرگس از ديده * سنبل از زلف و لاله از رخسار\r\nحسن گل از فروغ طلعت دوست * قد سرو از طراز قامت يار\r\nمترقص در آن هزار تذرو * مترنم درين هزارهزار\r\nچشم بگشاده نرگس از حيرت * لب فروبسته سوسن از گفتار\r\nمن تماشاكنان و سرگردان * چون نسيم سحر در آن گلزار\r\nناگه از شاخ گل كشيد صفير * بلبل خوش‌ترانه از منقار\r\nچشم حق بين گشا مبين جز دوست * دوجهان پرتوى ز طلعت اوست \r\n\r\n753 لطيف اصفهانى\r\nنامش ميرزا عبد اللطيف و از فضلا و ادباى معاصرين بوده در سلك دبيران حضرت نايب‌السلطنه عباس ميرزاى قاجار انسلاك و انعقاد داشته بلطايف سخن و هزل و رؤياى محصوله معروف :\r\n آنكه گفته لطيف ملعون را * بهر ايذاش اهتمام كنم\r\nبه خدا گفته ناسزا و سزاست * كه زنش را به دو حرام كنم\r\nباللّه از فتنه بگذر و بگذار * تا من اين تيغ در نيام كنم\r\nقافيه از چهل فزون دارم * همه بر نامت اختتار كنم \r\n\r\n","description":"","footnote":"","page_name":" 1314 ","page_number":622},
  {"content":"\r\n\r\n\r\n754 مجد الدّين ساوجى\r\nو هو ابو الفضل محمد بن ابو الفضائل حاج ميرزا فضل اللّه الساوجى سلمه اللّه اصل ايشان از سلسلهء عليهء شاملو و موطن ايشان ساوه من اعمال قم و جناب حاج معظم اليه در محامد اخلاق و محاسن اوصاف و مراتب فضل و درجات كمال و حسن خط وجودت طبع معروف آفاق است و اباعن‌جد به كمالات طاق آباى كرامش همه ندماى سلاطين عظام و در هر زمان در محافل بزرگان به احترام بوده‌اند چنانچه خود در زمان صاحبقران فتحعلى شاه جنت مكان به تعليم نواب شاهزاده ظل السلطان نور اللّه روحه اختصاص يافت مجانس و مجالس مجلس خاص شد اكنون نيز از فحول فضلا و معارف علماست الحاصل فرزند ارجمندش مجد الدّين ابو الفضل در دارالخلافهء تهران به تكميل علوم زحمتى وافى برده و بهره‌يى كافى حاصل كرده از اكثر علوم و صنايع با حظى موفور و مكانتى مشهور است حتى در نگارش خطوط تالى و ثانى خوشنويسان معروف سلف و خلف است و در حكمت الهى و طبيعى مسلم دانايان زمان و اوان با آنكه در اين هنگام كه شمار هجرى به يك هزار و دو صد و هفتاد و سه انجاميده و از عمرش زياده از بيست و سه سال نگذشته به حسن اخلاق و علو درجات عديم العديل است گاهى به نظم غزل و قصيده رغبتى مىنمايد و نيكو مىسرايد از اوست :\r\n\r\nدر صفت بهار گفته\r\n به گردون ابر آزارى برآمد خوش‌خوش از دريا * ز دريا سوى صحرا گشت ريزان لؤلؤ لالا\r\nبپوشيدند بر گلبن مگر از پرنيان جامه * بگستردند در بستان مگر از شش‌درى ديبا\r\nبپويى هرچه اندر راغ جويى تبتى نافه * بپويى هرچه اندر باغ بويى بصر وى مينا\r\nدمن تا بسپرى بينى سراپا حورى احمر * چمن تا بگذرى چينى سراسر لالهء حمرا\r\nتو گويى بوستان تاتار شد ازبس‌كه مشك‌آگين * تو گويى گلستان فردوس شد ازبس‌كه روح‌افزا \r\n\r\n","description":"","footnote":"","page_name":" 1315 ","page_number":623},
  {"content":"\r\n\r\n\r\nاز تغزلات او است\r\n ترك من بر آفتاب از مشك آرايد نقاب * كيست كارايد نقاب آفتاب از مشك ناب\r\nاى عيان در لعل روح‌افزاى تو آب حيات * وى نهان در درج جان‌بخشاى تو در خوشاب\r\nهم ز لعل نوشخندت طعنه بر كان يمن * هم ز زلف مشك رنگت طعنه بر پرغراب\r\nتاب من بربودى از تن زان دو زلف تابدار * خواب بر من بستى از سر زان دو چشم نيم‌خواب\r\nدر خيال موى تو جسمى بود ما را نزار * در فراق روى تو چشمى بود ما را پرآب\r\nهركجا عدلش دود با هم همى آهو و شير * هركجا بامش پرد با هم همى كبك و عقاب\r\nمنعش آرد باد را با اين شتاب اندر درنگ * حكمش آرد خاك را با اين درنگ اندر شتاب \r\n\r\nو له ايضا\r\n باد در باغ گشت عنبربيز * ابر در راغ گشت گوهربار\r\nبرگشادند گويى اندر باغ * تخت بزاز و طبلهء عطار\r\nبهر تزيين نوعروس چمن * ابر باريد لؤلؤ شهوار\r\nتا دمن بسپرى همه سبزه * تا چمن بنگرى همه ازهار\r\nاندرين فصل باده بايد خورد * باده‌يى سرخ‌تر ز لعل نگار\r\nكه گرفته است باغ زيور و زيب * همچو گيتى ز عدل صدر كبار \r\n\r\n","description":"","footnote":"","page_name":" 1316 ","page_number":624},
  {"content":"\r\n\r\n\r\nو له ايضا\r\n آورد صبا به بوستان لشكر * بست از گل و لاله باغ را زيور\r\nبر باغ فشاند نافهء تبت * بر راغ كشيد ديبهء ششتر\r\nشد طرف چمن ز لاله چون خر خير * شد صحن چمن ز سرو چون كشمر\r\nهرجا نگرى شقايق و سورى * هرجا سپرى شكوفه و عبهر\r\nخيز اى بت من كه از رخ خوبت * خجلت زده مانده خسرو خاور\r\nدر لعل تو رشته‌رشته مرواريد * بر ماه تو دسته‌دسته سيسنبر\r\nزلف تو زده است طعنه بر نافه * لعل تو زده است خنده بر شكر\r\nاز قد تو شرمگين بود طوبى * از لعل تو دل غمين بود كوثر\r\nكس سرو نديده سنبلش بالين * كس ماه نديده عنبرش بستر\r\nاكنون كه چمن شده است چون جنت * در جام بريز بادهء خلر\r\nجز خوردن مى به فصل فروردين * اى يار چه كار دانيا خوش‌تر\r\nكاندر پى جشن فرخ نوروز * بر صدر جهان شوم ثناگستر \r\n\r\nو له ايضا\r\n دوش آمد در برم چون باغ مينو آن پسر * با برى نسرين همال و با لبى شكرشكر\r\nتا بديدم زلف او بر روى او ديدم عيان * ماه را عنبر سپار و لاله را سنبل سپر\r\nتا بديدم چهر او بر قد او كردم يقين * بر فراز سرو مىسازد مه تابان مقر\r\nگفتمش كاى بىوفا دلبر چه شد كه امشب مرا * بر خلاف پيش كردى از وصالت بهره‌ور\r\nگفت دارم مژده‌يى گفتم بگو كز بهر آن * جان فشانم چون ندارم در جهان من سيم و زر\r\nمفتخر دوران جهان دانش و چرخ و سخا * آفتاب مردمى بحر وفا كان هنر\r\nداور باذل هدايت مير با دانش كه هست * ثانى حسان به فضل و تالى نعمان به فر\r\nشخص او چرخى ز دانش ليك چرخى بىكنار * دست او بحرى ز گوهر ليك بحرى پرگهر\r\nاى بزرگى كز تو ماند در جهان بس قرنها * از كمال و دانش و فضل و سخا نيكواثر\r\nهمره ذات تو شد نيكى چو با جوهر عرض * لازم خوى تو شد مردى چو در نيسان مطر \r\n\r\n","description":"","footnote":"","page_name":" 1317 ","page_number":625},
  {"content":"\r\n\r\n\r\nو له ايضا سلمه اللّه تعالى در تغزل خطاب به معشوق و مدح سلطان ناصر الدّين شاه\r\n اى نهان كرده به لعل لب خود طعم شكر * همچو نى لعل نديديم شكر آرد بر\r\nگرد روى تو عيان زلف سياه تو چنانك * گرد خورشيد به ديدار بود نافهء تر\r\nبس‌كه پرحلقه و تابست تو را زلف سياه * باد در آن نتواند كه شود حلقه شمر\r\nخط به روى تو عيان چون به مه از مشك زره * رخ به موى تو نهان چون به شب تيره قمر\r\nروى و موى تو دليلست به گيتى به دو چيز * كز يكى خير عيان گردد و از ديگر شر\r\nباد نوروزى در باغ بپاشيد عبير * ابر آزارى بر راغ بباريد گهر\r\nگشته پرپيچ چو زلفين نكويان سنبل * گشته پرناز چو چشمان نگاران عبهر\r\nخورد بايد مى گلرنگ كنون زان كه جهان * شد جوان ديگر چون بخت شه نيك اختر\r\nخسرو دهر شهنشاه جهان ناصر دين * ظل حق شاه نكورأى عدالت‌گستر\r\nذكرى از نام وى و عرصهء مينو گيتى * ذكرى از خلق وى و ساحت خلخ كشور\r\nزهى آن پيكر خميدهء فرخندهء نغز * كه دهد شكل وى از ابروى دلدار خبر\r\nچون يكى چرخ بود عرصهء ميدان نبرد * او بر آن چرخ هلالست به ديدار و اثر\r\nگرچه پير است ولى بخت جوانست او را * كه كشد سروقدى را گه پيكار ببر\r\nهست چون مار به ديدار خميده‌تن و زار * بوالعجب مارى كاو را زد و زاغست دوسر\r\nكركس چارپرى گاه شود انبازش * گه ازو طاير جان را بود آسيب و خطر\r\nچون هلالست و همى بال گشايد از دل * بالش از دل بدرآيد بپرد تا به قمر\r\nدانه و آب خورد كركسش اندر گه رزم * دانه از خشم عدو آب هم از خون جگر\r\nآفت سام سوار است و بود پيكر او * چفته و خم‌شده و گوژ چنو ابروى زر\r\nجسته از عين جگر راست زبانش بيرون * مرغ ديدى كه زبانش ز جگر رويد بر\r\nهست در دست شهنشاه جهان ناصر دين * بغزا شيرشكار و به وغا پيل‌شكر \r\n\r\nو له ايضا\r\n ايا به گرد مه افكنده زلف غاليه‌بار * نديده ماه كسى آورد ز غاليه بار\r\nبه روى لاله ز سنبل همىكنى تصوير * به گرد ماه ز عنبر همىكشى پرگار \r\n\r\n","description":"","footnote":"","page_name":" 1318 ","page_number":626},
  {"content":"\r\n\r\n نديده چون تو كسى سرو را تذرو خرام * نديده چون تو كسى ماه را شكر گفتار\r\nتراست گر به رخ آن زلف مشكبوى مراست * قلم به مدحت فخر زمانه مشك نگار\r\nجهان شوكت و فر اعتضاد سلطنت آن * كه هست مفخر دوران و اختيار تبار\r\nكمينه چاكر علمش هزار افلاطون * كهينه خادم فضلش هزار بهمن يار\r\nبه وقت بخشش دستش محيط گوهرريز * به گاه كوشش تيغش نهنگ مرد او بار\r\nبه هركجا كرمش برجهد ز آهن گل * به هركجا سخطش بردمد ز سورى خار \r\n\r\nو له\r\n رسيد موسم دى وز نهيب باد شمال * فسرده گشت زمين و سترده گشت جبال\r\nز سيم سوده هوا زد به كوه و دشت رقم * ز زر ناب زمين زد به باغ و بستان خال\r\nبه پيش مجمر و كانون فسرد در تن خون * چو آب صافى اكنون به كوزه‌هاى سفال\r\nهمىسپارى تا بسپرى تو بر هامون * همىبينى تا بنگرى تو بر اطلال\r\nعيان به هر طرفى توده‌هاى زر عيار * روان به هر گذرى سوده‌هاى سيم حلال\r\nاگر نبود مرا هجر آن نگار نبود * كنون ز گردش دوران و روزگار ملال\r\nبتى كه از غم او بر كنار ميلاميل * ز خون ديده مرا جويهاست مالامال\r\nغمم ز دل نزدايد مگر مديح كسى * كه اوست مهتر ابرار و دودمان جلال\r\nلبش به گاه افادت مفتح الابواب * كفش به گاه عنايت مهيج الآمال\r\nبه وقت بخشش دستش محيط گوهرخيز * به گاه كوشش تيغش نهنگ دشمن مال\r\nچو جا به عرصهء ايوان كند به وقت سخا * چو پا به كوههء يك ران نهد به گاه جدال\r\nكمر ببندد بر بندگيش حاتم طى * ميان ببندد بر چاكريش رستم زال\r\nكفش درخشان چونان كه ابر گاه بهار * دلش درفشان چونان كه مهر وقت زوال\r\nدل مطهر او منبع علوم و همم * كف مكرم او مظهر عطا و نوال \r\n\r\nدر صفت خزان و زمستان\r\n به صحن بوستان گويى كشيدند * به هر سو فرشى از پرحواصل \r\n\r\n","description":"","footnote":"","page_name":" 1319 ","page_number":627},
  {"content":"\r\n\r\n غريو زاغ هر سو گشته بر پاى * به‌جاى صوت قمرى و عنادل\r\nنجويى از زمين جز زر سوده * نگردد از هوا جز سيم نازل\r\nوزير ملك خارج كز كف او * غنى شد هركجا در ملك سايل\r\nدلش رخشنده چون خورشيد تابان * كفش بخشنده چون باران و ابل\r\nبين رأى رزينش گر نديدى * يك درياى بىپهناى و ساحل\r\nبجو دست سخايش تا بجويى * بهر انگشت او صد رود آتل\r\nبه هر لفظش همه حيران بمانند * به گيتى هرچه باشد از افاضل\r\nبه هرجا حكم او كوه است چون باد * به هرجا حلم او باد است كاهل \r\n\r\nو له\r\n كشيد خسرو دى سوى باغ و راغ سپاه * فراشت رايت شاهى فراز قبهء ماه\r\nبه جاى خيل هزاران دگر گروه‌گروه * به باغ لشكر زاغان همىرسند ز راه\r\nبه كين باغ كمر گر نبسته است غدير * چرا بپوشد جوشن ز قهر بيگه و گاه\r\nبه سر نهاده تو گويى به بوستان گلبن * به‌جاى كلهء خضرا ز سيم ساده كلاه\r\nاگرنه باد خزان كيمياگر است چرا * بدل به سودهء زر مىكند به باغ گياه \r\n\r\nتغزل در ستايش زلف محبوب كه به مؤلف فرستاده\r\n اى مشعبد زلف جانان تا كى اين نيرنگ‌بازى * گاه تن را مىگدازى گاه جان را مىنوازى\r\nگر نه اقبال كريمانى چرا دارى نژندى * ور نه آمال لئيمانى چرا دارى درازى\r\nزاغ را مانى به صورت ليك صيد مرغ دل را * حلقه و پيچ و شكنجت كرده چنگ شاهبازى\r\nهندوان خورشيد رخشان مىپرستند و شگفتم * پاىكوبان بر رخ خورشيد رخشان از چه تازى \r\n\r\n","description":"","footnote":"","page_name":" 1320 ","page_number":628},
  {"content":"\r\n\r\n هست چون شمع‌طرازان چهره از خوبى و كشى * تو برو پيچيده همچون دود بر شمع طرازى\r\nپشت پيرانى همانا زان تن خود چفته دارى * عيش ميرانى همانا زان دل‌وجان تازه سازى\r\nعاقبت محمود گردد هركه را با او قرينى * يادگار اى زلف جانان گويى از جعد ايازى\r\nبا دل‌وجانهاى مشتاقان همانا كينه‌توزى * همچو در آغاز اسلام از عجم فرسان تازى\r\nبر صحيفه چهر جانان چون نگارى خط مشكين * نيستى گر كلك آن گو چاكرش صد فخر رازى\r\nداور باذل هدايت مير بادانش كه دارد * طبع دريا مايهء او مخزنى دانش ركازى\r\nاز خورنق رونق كاخ سخن بگذشت ازيرا * چون سنمار است مشكين خامه‌اش در كار رازى\r\nاى خداوندى كه اقليم سخن از تير كلكت * شد مسخر چون جهان از تيغ شاهنشاه غازى\r\nاز نخستين نكته‌ات در شش‌در عجزند عالم * چون ز چارم نامهء يزدان فصيحان حجازى\r\nهر مجاز اندر حديثت بر حقيقت نكته گيرد * گر مجاز اينست ما و بعد از اين عشق مجازى\r\nكى هدايت يافتى ره سوى ظلمات معانى * خضر كلكت گر قدم ننهادى اندر چاره‌سازى\r\nدر نيستان قلم شيرى غزل زيبا غزالت * از پى مردار هرگز با گرازان كى گرازى \r\n\r\n","description":"","footnote":"","page_name":" 1321 ","page_number":629},
  {"content":"\r\n\r\n در خوى تشوير شعرم شست رخ ز آزرم مدحت * آرى آرى خجلت دوشيزه هست از بىجهازى\r\nكلك من كلك عطارد نيست تا راند مديحت * قاصرم قاصر ز چوبين تيغ كى آيد جرازى\r\nبه كه كوشم در دعايت باد عمرت جاودانه * قافيه‌گو شو غلط من راضيم تو باش راضى \r\n\r\nفى مسمطات الربيعية و مدايح السلطان\r\n دست صبا باغ را باز ز نو غازه كرد * ز آمدنش دهر را جمله پرآوازه كرد\r\nعيش ببايد نمود ساز طرب تازه كرد * باده بىاندازه خورد عيش بىاندازه كرد\r\nزان مى كو مانده است از جم و كى يادگار * سپند و بهمن گذشت بهار نيكو رسيد\r\nز باغ شد ناپديد سونش سيم سپيد * به صحن بستان صبا فرش زمرد كشيد\r\nبه تن ز ديباى سبز جامه بپوشيد بيد * ابر به بستان نمود لؤلؤ لالا نثار\r\nرسيد آزار مه گذشت هنگام دى * بيا بدين تهنيت بطى بياور ز مى\r\nبه صوت تنبور و چنگ به بانگ آواز نى * كه نوبت شاه دى به دهر گرديده طى\r\nوقت ازين به كجا باده پياپى بيار * گيتى از نو گرفت ديگر فر و بها\r\nغيرت تاتار شد باغ ز سعى صبا * خجلت فرخار شد راغ ز فيض هوا\r\nساحت آن روح‌بخش عرصهء اين جان‌فزا * آن يك چون موى دوست اين يك چون چهر يار\r\nاى بت سيمين بدن اى مه مشكين سلب * گاه بهار است و هست موسم عيش و طرب\r\nبايد رندانه خورد بادهء صاف عنب * از سر شب تا صبوح وز پى آن تا به شب\r\nآرى كارى ازين به نبود در بهار \r\n\r\n","description":"","footnote":"","page_name":" 1322 ","page_number":630},
  {"content":"\r\n\r\n\r\nو له ايضا\r\n آمد فصل بهار خيز بده جام * تا چو لب جام گيرم از دهنت كام\r\nرام نگردى به من اگر عجبى نيست * آهو هرگز بشير مىنشود رام\r\nمىرمد از من اگر دو چشم تو نشگفت * رم ز غزالان خوشست و حمله ز ضرغام\r\nخال تو ديديم و دل به زلف تو داديم * مرغ گرفتار دانه گردد در دام\r\nناصر دين شاه آنكه در صف ميدان * شيرى و ماهى بود به صفهء ايوان\r\nاى ملك ملك‌گير اى شه شاهان * وى سر شاهان تراست در خط فرمان\r\nشيرى چون پا نهى به عرصهء آورد * ماهى چون جا كنى به صفهء ايوان\r\nسايهء يزدانى و به خلق بپايى * پايد آرى به خلق سايهء يزدان\r\nدولت و تخت شه آنكه جمع نخواهد * باد چو زلف بتان هميشه پريشان\r\nهركه ندارد سرى به چنبر حكمت * بادا غلطان سرش چو گوى به چوگان\r\nشير نديدى اگر به زين تكاور * شيرى بر باره بين شهنشه دوران\r\nخسرو عادل كه آمد از دل و از چهر * ثانى گرشاسب و همال منوچهر \r\n\r\nمنتخب افراد بعضى غزليات اوست\r\n گر سر خويشم نباشد با خيالت نى شگفت * برنيايد با خيالت خويشتن‌دارى ما\r\nچون دل غم‌ديده را ناچار بايد غم‌خورى * از تو مىآيد غمى هردم به غمخوارى ما\r\nبر خلاف خضر اى چشمهء جانبخش خضر * جان بكاهد لب چون آب بقاى تو مرا\r\nقابل سرى كه خاك به راه وفاى تست * لايق دلى كه چاك ز تير جفاى تست\r\nپشت پا بر حشمت جم برزنى از شش‌جهت * هفت خط جام او را دانى ار تفسير چيست\r\nآنان كه در آيينهء رويت نگرانند * انصاف توان داد كه صاحب‌نظرانند\r\nبينند اگر جز به تو زهاد عجب نيست * كاين قوم دو بين طايفهء بىبصرانند\r\nكافرى كارش و شايستهء زنار بود * هركه را جز به تو در هر دوجهان كار بود\r\nنه عجب گر به دلم كرد غمت ره كه طبيب * اندر آن خانه كند راه كه بيمار بود\r\nبسته بر ديدهء جمعى دگر امشب ره خواب * تا دگرباره در آغوش كه شد بارگهش \r\n\r\n","description":"","footnote":"","page_name":" 1323 ","page_number":631},
  {"content":"\r\n\r\n تا به چندين صفت آراسته بينيم تو را * نگران بر سر هر موى نظرها داريم\r\nسر و جان از طرفى سينه و دل از طرفى * پيش پيكان بلاى تو سپرها داريم\r\nدست در سلسلهء زلف نگارى زده‌ايم * چشم بد دور كه خوش دست به كارى زده‌ايم\r\nچون از زلال خضر بود آب تيغ تو * بر زنده كى فزوده‌اى آن را كه كشته‌اى\r\nچون هيچ‌كس از دوران بىتلخى كامى نه * گر تلخ شود كامت هم از مى ناب اولى\r\nبردار تيغ و خون زن و مرد را بريز * با عاشقان شهر مدارا چه مىكنى \r\n\r\n755 محمود خان ملك‌الشعراء كاشانى\r\nفرزند بىمانند محمد حسين خان ملك‌الشعراء متخلص به عندليب خلف الصدق سلطان الفصحاء فتحعلى خان متخلص به صبا ملك‌الشعراء خاقان صاحبقران فتحعلى شاه طاب ثراه است كه اشعار هر دو در حروف عين و صاد مرقوم افتاد وى از به دو شباب به تحصيل علوم پرداخته با آنكه در حضرت خاقان صاحبقران عزتى مخصوص و قربتى اعلى به تحصيل علوم پرداخته با آنكه در حضرت خاقان صاحبقران عزتى مخصوص و قربتى اعلى داشته از اكتساب هنر بازنمانده در مراتب علم به توقف مقامى قانع نگشته ايام عمر عزيز به لهو و لعب و عيش و طرب تضييع نفرموده و دامن تقدس و تعبد را به ادناس شهوانى و ارجاس نفسانى نيالوده همه عمر با ارباب حال و اصحاب كمال به سر برده و پيوسته به تحصيل و تكميل علوم متنوعه كوشيده تا چنان شده كه در اين ايام عديم النظير افتاده در علوم ادبيه اديبى كاملست و در رياضيات و حكميات عالم و عامل اخلافش به اوليا مشابهست و مماثل در سقم و صحت مباحث رايش برهان قاطع و تبيان ساطع است خطوطش از خطوط ميرزا صالح و شفيعا واپس نيايد و نقوشش از تصاوير صادق و بهزاد كمتر نيرزد در نظم و نثر از امثال و اقران ممتاز و در فضل و علم از توصيف و تعريف بىنياز اى عجب بااين‌همه فضائل گرد كبر و غرور بر دامان خصايلش ننشسته و گرد پندار و دعوى نگذشته عمانى بىجوش است و خزرى بىخروش\r\n\r\n","description":"","footnote":"","page_name":" 1324 ","page_number":632},
  {"content":"\r\n\r\nكوهى متين است و چرخى آرميده آفتابى فيض‌بخش است و صبحى بردميده ذلت و عزت را در نظر همتش وقعى چندان نه و فقر و دولت را در نزد مكانتش فرقى چنان نى اگرچه ميلى به شاعرى ندارد گاهى تفنا تغزلى يا مدحتى منظوم كند كه طعنه بر گفتار بلغاى سلف زند و دانشمندش هم‌رتبهء سحر مبين خواند و هم‌پايهء در ثمين داند در اين دولت ابد مدت بالارث و الاستحقاق ملك‌الشعراى بالاستقلال است از اوست :\r\n\r\nمن قصائده فى مدايح الوزير فخر الدّين عباس ايروانى\r\n بيامد ماه قوس و رفت عقرب * هر آنج آن گشت ابعد اين شد اقرب\r\nخرامان كبك را بر دامن كوه * به سيم اندوده شد پاى مخضب\r\nدرآوردند گويى نوعروسان * نگارين پاى در سيمينه‌جورب\r\nالف‌وارند نك عريان و ساده * صف ناژو كه بد چون سطر معرب\r\nبتكرارند زاغان بر يكى حرف * چو زنگى بچگان در درس مكتب\r\nبشورد بر هوا ابر از بر باد * چو درهم رفته خطهاى مورب\r\nهمه‌كس جاى خود داند درين روز * بداند هم و جار خويش ثعلب\r\nجز از من در هوان و ذل غربت * تو هم دانا و هم بينايى اى رب\r\nدو ديده زرد كرده همچو آبى * دو گونه سبز كرده همچو طحلب\r\nهمه فال من است از بانگ مرغان * همه درس منست از يال مركب\r\nز دل برداشته ياد عم و خال * ز سر بگذاشته ياد اخ و اب\r\nشده همخواب با غولان رهزن * شده مأنوس با گرگان غلب\r\nبه عيشى از لقاى مرگ او حش * به جايى از دو چشم شير اهيب\r\nازين‌پس چارهء خود بازجويم * ندارم خويش را چندين معذب\r\nالا اى خادم ديرينه بر بند * يكى زرينه زين بر اسب اشهب\r\nهماى آهوى خوش‌خوى تكاور * همان طاوس طناز مؤدب\r\nبه سختى چار سم او مسلم * به گردش چار ركن او مجرب\r\nبپيچد تن به عطف اندر چو اژدر * برآرد دم به عدو اندر چو عقرب \r\n\r\n","description":"","footnote":"","page_name":" 1325 ","page_number":633},
  {"content":"\r\n\r\n كف سمش بسان سطح سندان * سر گوشش بسان نوك مثقب\r\nببرم صعب و سهل كوه و وادى * شتابان در يكى روز و يكى شب\r\nگهى بر يال مركب زى مقعر * گهى بر دم توسن زى محدب\r\nفرود آيم به درگاه كسى كاو * به نعمت سير دارد چشم اشعب\r\nوزير ملك فخر الدّين كه از وى * ببارد فيض چون باران منصب\r\nبتوفد از نهيش كوه قارن * بلرزد از هراسش ليث اغلب\r\nنه جز بر امر و نهيش گوش گردون * نه جز بر قبض و بسطش چشم كوكب\r\nبه پيش مؤمنان از شكر احلى * به پيش كافران از آهن اصلب\r\nنه برگيرد كسى از مهر او دل * نه بردارد كسى از سهم او لب\r\nبه كار شرع از هر عالم اولى * به كار ملك از هر سايش انسب\r\nسياست مرو را زيبد كه دارد * دل پاكيزه و رأى مهذب\r\nدهد جا و دهد منصب و ليكن * خود او فارغ ز حب جاه و منصب\r\nبكرده بهر تعديل طبايع * ز قهر و لطف معجونى مركب\r\nبراى مستفيد و تشنهء علم * بيانى زاب حيوان دارد اعذب\r\nحسود او ترندى بس حقير است * نديده باز را منقار و مخلب\r\nالا تا نه مثلث چون مربع * الا تا نه مدور چون مكعب\r\nمبادا در دل احباب او غم * مبراد از تن اعداى او تب \r\n\r\nدر ستايش و مدح شاهنشاه گيتىپناه سلطان ناصر الدّين پادشاه\r\n زين همه پادشهانى كه بخواندم ز كتاب * ناصر الدّين شه غازيست فزون از همه ناب\r\nبشبابش خرد و تجربت پيرانست * خرد و تجربت پير كه دارد بشباب\r\nبر خردمند مشيران چو درى بسته شود * نزد شاه است كليدى ز پى فتح الباب\r\nز رعيت چو ستاند بستاند بدرنگ * چون به لشكر برساند برساند بشتاب\r\nروى فرخندهء اين شاه به باغى ماند * كه به باران بهاريش بشسته است سحاب\r\nبه شهنشه نتوان گفت كه بسيار مبخش * نه به خورشيد درخشنده كه هر روز متاب \r\n\r\n","description":"","footnote":"","page_name":" 1326 ","page_number":634},
  {"content":"\r\n\r\n شاعران راست سخنها به گزاف و به دروغ * سخن من به مديحش همه صدقست و صواب\r\nبر تذروان خوش و خرم كه ملك كرد به تير * صافى اين روى هوا راز رباينده عقاب\r\nكشت تخمى كه بود بهرهء آن‌سو رو سرور * كند بيخى كه بود ميوهء آن رنج و عذاب\r\nجغد ازين‌پس به‌سوى خانهء بدخواه رود * كه نماند است درين پادشهى جاى خراب\r\nتربيت يافتن مرد هنر بر در اوست * كه به درياست درون تربيت در خوشاب\r\nروى او رامش جانهاست به هنگام حضور * ياد او شادى دلهاست به هنگام غياب\r\nمگذارد كه ببرد ز لبى هرگز نان * نپسندد كه بريزد ز رخى هرگز آب \r\n\r\nدر ستايش سلطان السلاطين شاهنشاه عصر ابو النصر ناصر الدّين شاه قاجار خلد اللّه سلطانه\r\n قرار مملكت و جشن عيد و فصل بهار * خجسته بادا بر شهريار دولت يار\r\nپناه دولت اسلام ناصر الدّين شاه * كه روى او چو بهشت است و خوى او چو بهار\r\nيكى شگفت به دربار شاه ديدستم * بگفت بايد در انجمن مرا ناچار\r\nبه چشم خويش بديدم بهار را كامروز * همى به بارگه شهريار جستى بار\r\nهمىبگفتش دربان كه نام و كام تو چيست * كه بار جويى زى شهريار شيرشكار\r\nبساط پادشه است اين و بوسه جاى شهان * نه جايگاه تهىمايگان بىمقدار\r\nدر او ملوك به چهره روند همچون آب * در او صدور به سينه شوند همچون مار\r\nبساط عالم بالا نه جاى هر دد و دام * بسيط عرصهء مينو نه جاى هر خس و خار\r\nبهار چون سخن پرده‌دار شاه شنيد * زبان به پوزش او برگشاد چاكروار\r\nبگفت بندهء ديرين شهريارم من * بر آستان ملك بوسه داده‌ام بسيار\r\nبه بندگان ملك نام من نهفته نبود * شناخته است مرا هركس از صغار و كبار\r\nمنم كه روى من از خاك مىكند خلخ * منم كه بوى من از باد مىكند تاتار\r\nمنم كه بر رخ گلنار ريختم شنگرف * منم كه از بر كهسار بيختم زنگار\r\nز من به گوش گرفتند قمريان الحان * ز من به ياد سپردند بلبلان اشعار\r\nمنم كه خلعت نوروزيم فرستد شاه * چو بندگان و غلامان به ساليان هموار\r\nبگفت دربان گر زان كه بندهء شاهى * درآى و پاى خود از جايگه برون مگذار \r\n\r\n","description":"","footnote":"","page_name":" 1327 ","page_number":635},
  {"content":"\r\n\r\n به زيب و زيور و رنگ و نگار غره مباش * كه چون تواند بهر گوشه در هزار هزار\r\nبهار درشد و از دور ديد خورشيدى * دميده از بر تختى چو گنبد دوار\r\nبه تاركش بر تاجى ز تاب ديده رباى * به زانويش بر تيغى ز سهم جان او بار\r\nز يك‌سويش صف گردان چو بيشهء ضيغم * ز يك‌سويش صف تركان چو عرصهء فرخار\r\nبه‌پاى تختش البرز كوهى از درهم * به‌پيش دستش الوند كوهى از دينار\r\nبه سجده درشد و غلطيد پيش شاه به خاك * به بوسه روى زمين كرد پرز نقش و نگار\r\nبگفت شاها چندان بمان كت آيم من * هزار بار به پيرايه‌بندى گلزار\r\nكنم هواى تو مشكين به باد عنبربيز * كنم بساط تو رنگين به ابر لؤلؤبار\r\nدرون گردن قمرى نهم يكى بربط * ميان حنجر بلبل نهم يكى مزمار\r\nز لعل و مينا بافم به صحن باغ بساط * ز در و گوهر سازم بدست شاخ سوار\r\nبهار گفت ثناى شه و بر سم عبيد * چو نقش پرده در استاد از بر ديوار\r\nهرآن‌كه طلعت شه را بهار خواهد گفت * سزد رهى را بر مادح چنين انكار\r\nبهار بندهء شاه است و من به بندگيش * به هر دو گوش خود از وى شنيده‌ام اقرار\r\nجهان خديوا بىاختيار كام و زبان * برون كنم به مديح تو از دهن گفتار\r\nشمار همت تو چون حساب نعمت تست * كسى نداند اين هر دو را قياس و شمار\r\nز نور راى تو افتد به چشم مهر رمد * ز اوج جاه تو گيرد به مغز چرخ دوار\r\nسه‌روزه راه به روزى درون بپيمايند * به‌سوى درگهت از ذوق بخششت زوار\r\nبباز گشتن يك روزه راه را هرگز * سه‌روزه رفت نيارند از گرانى بار\r\nدولاى خم كمندت رسد به گردن خصم * اگر ز اوج ثريا بودش جاى فرار\r\nبه تيغت از بر فرق و به تيرت از پس پشت * حوالتى است عدو را گه قرار و فرار\r\nچو قصد مدح تو كردم شدم به دريايى * كه هر طرف كه ببينم پديد نيست كنار\r\nهميشه تا كه بود خار خوارتر از گل * هميشه تا كه بود گل عزيزتر از خار\r\nمباد آنكه نخواهد ولى شاه عزيز * مباد آنكه نخواهد عدوى دولت خوار \r\n\r\n","description":"","footnote":"","page_name":" 1328 ","page_number":636},
  {"content":"\r\n\r\n\r\nدر ستايش شاهنشاه جمجاه سلطان فتحعلى شاه نور اللّه مرقده گفته\r\n سبزه‌ها بر دشت بين چون طوطى گسترده‌پر * وان درختان چون گه مستى دم طاوس نر\r\nبرق خندد آن‌چنان كش بردرد چاك دهن * رعد غرد آن‌چنان كش بگسلد بند جگر\r\nابرها خيزان ز پشت كوه چون تيره شبه * آبها غلطان به روى دشت چون روشن گهر\r\nصبحگاهان چاوچاو افتد به انبوه درخت * بامدادان قاه‌قاه افتد ز بالاى كمر\r\nلاله‌ها گويى خروسانند با هم كرده تاج * شاخه‌ها گويى تذروانند درهم بسته پر\r\nمرغكان سرخ غبغب چون عروسان چگل * گلبنان زردپيكر چون غزالان تتر\r\nرنگ را گاه جدال از مشك مىبينى سنان * گور را وقت گريز از سيم مىبينى سپر\r\nقمريان يك بر دگر گردنكشان در آشيان * آهوان يك بر دگر پهلوزنان در آب‌خور\r\nبلبلان چون در خروش آيند تاب آيد به دل * قمريان چون در سرود آيند دود افتد به سر \r\n\r\nذكر رحيل قطب السلاطين محمد شاه و جلوس شاهنشاه عهد ناصر الدّين شاه\r\n ببال اى فلك و شاد باش اى اختر * كه كامتان به برآمد ز گردش بىمر\r\nهمى ز كوشش آزرده‌تان نگشت روان * همى ز گردش فرسوده‌تان نگشت گهر\r\nبه گرم‌خيزى چون عاشقان همىرفتيد * برفتن اندر پيدا نه پايتان از سر\r\nچنان شديد كه بيچاره از پس چاره * چنان شديد كه دلداده از پى دلبر\r\nز بعد آنكه بر اميدتان بتفت روان * ز بعد آنكه بر آرمانتان بكفت جگر\r\nهرآنچه جستيد اندر ازل ز دور زمان * همى به سعى فراوان بيافتيد ايدر\r\nعيان شد آنكه نديديد در هزار قران * نظير او نه ببينيد در هزار دگر\r\nبدستيش در كلك و بدستيش شمشير * ز سوى راستش آب و ز سوى چپ آذر\r\nامير كشور و لشكر اتابك اعظم * كه مهر او همه خير است و كين او هم شر\r\nبه بوى لطفش لاغر همىشود فربه * به ياد عنفش فربه همىشود لاغر\r\nچو تخت ملك تهى ماند از محمد شاه * كه نوشه باد روانش به عالم ديگر\r\nبه شهر تبريز اندر خبر رسيد به شاه * كه حال ملك دگر شد ز كينهء اختر\r\nاز آن خبر بنگويم ملك چه گفت و چه كرد * از آنكه كس به شنيدن نمىكند باور \r\n\r\n","description":"","footnote":"","page_name":" 1329 ","page_number":637},
  {"content":"\r\n\r\n همىبگشت درون دو چشم خسرو آب * هم از فراق پدر هم ز شورش كشور\r\nز بهر ساز سفر چون ز سوك شه پرداخت * بگشت در سر خسرو هزار گونه فكر\r\nبخواند پيش پى مصلحت خديو بزرگ * هرآن‌كه بود به درگه ز كهتر و مهتر\r\nچو صف زدند به پاى سرير تن در تن * خديو ايران برداشت مهر گنج و گهر\r\nبگفت كز روش دهر و گردش گردون * فتادمان سفرى پرز هول و پرز خطر\r\nتهى شد است سرگاه كى ز شاه و كنون * برفت بايدمان تا به تختگاه پدر\r\nهزار غول ز هر پشته ساز كرده كمين * هزار ديو به هر گوشه گرد كرده حشر\r\nسپاه جمله پراكنده ملك شوريده * چگونه بايد برگ سپاه و ساز سفر\r\nهمه سران بشنيدند و در جواب ملك * به پشت پا نگرستند و روى يكديگر\r\nامير اعظم چون اين سخن شنيد ز شاه * ز خاك پاى ملك داد روى را زيور\r\nبه شاه گفت كه شاها تو شاد و خرم باش * به هيچ كارى اندوه روزگار مبر\r\nتو اين غمان ز پى من گذار و شاد نشين * كه شادى از پى شاه است و غم پى چاكر\r\nبراى ساز سپاه و براى كار عدو * منم ستاده به درگاه شاه بسته كمر\r\nچگونه پايد در پيش حملهء تو عدوى * چگونه كوشد با تندباد خاكستر\r\nبر آفتاب فلك خشم گير ار به مثل * دهان خويش بدوزد همى ز خنده سحر\r\nبدست تانى بگرفت از آشيانه عقاب * كه از نهيب فرامش كند به پهلو پر\r\nهزار رود به دريا فرستى از هر آب * گر از نيام سراسر برآورى خنجر\r\nزمين ندارد زيباى اسب تو ميدان * فلك ندارد شايان نام تو منبر\r\nتو ساز لشكر و كار عدوت ساخته گير * كه ايزد است درين كار در تو را ياور\r\nبه پيشگاه ملك چون سخن به پايان برد * برون شد از بر شه با لبى ثناگستر\r\nنهاد دل همه بر ساز راه و از هر سو * به پيش خواند بزرگان كشور و لشكر\r\nهمى به پيكرشان برفكند ديبهء روم * همه به دامنشان درفشاند بدرهء زر\r\nكمند داد و كمان داد و خود داد و زره * كلاه داد و كمر داد و تيغ داد و سپر\r\nبگفت بايدتان ساختن كنون سپهى * كه هم نبرد ندارند شير شرزهء نر\r\nكشن سپاهى چونان كه نامدش بشمرد * كس ار تواند بشمرد قطره‌هاى مطر \r\n\r\n","description":"","footnote":"","page_name":" 1330 ","page_number":638},
  {"content":"\r\n\r\n و گر ندانم و دانم همى كه چارم روز * بر آستان ملك خواست از حشر محشر\r\nبه روز پنجم غريد خسروانى كوس * بر آن صفت كه بغرد بر آسمان تندر\r\nسپس چنان كه برآيد بر آسمان خورشيد * برآمد از برزين شهريار شير شكر\r\nگرفت راه و برفتند و دورباش كنان * چو چاوشانش به پيش سپاه فتح و ظفر\r\nنكرد كس ز عدو پاى در رهش ستوار * از آنكه پشه نتابد به زور با صرصر\r\nسپه به مرز رى اندر چنان فرود آرد * كه باد سخت نياشفت جامه‌شان در بر\r\nسپس به كوكب مسعود و طالع فيروز * برآمد از بر او رنگ و برنهاد افسر\r\nچه ديد هركه بديد از عنايتش پاداش * چه برد هركه ببرد از سياستش كيفر\r\nبه مهر پيش همىخواند امير اعظم را * به خنده از بر لعلش عيان شده گوهر\r\nچنان كه درخور چونان بهشت چونين مير * به گفتش اى به من از ملك من گرامىتر\r\nهرآنچه ديده‌ام از خدمتت همى به عيان * كس از وزيرى نشنيده هرگز آن به خبر\r\nكنون مسخر امر تو شد چه بر و چه بحر * كنون مسلم رأى تو شد چه خشك و چه تر\r\nبه هركه لطف كنى روى را كنم چو بهشت * به هركه خشم كنى تيغ را كنم چو سقر \r\n\r\nدر رجعت موكب فيروزى كوكب حضرت شاهنشاهى ناصر الدّين شاه از سفر خراسان\r\n دوست پاداش كجا بيند و دشمن كيفر * تا شهنشه ننهد بر تن خود رنج سفر\r\nزين سفر بر ملك روى زمين گشت عيان * رازهايى كه ندانست كس آن را به خبر\r\nمايهء لشكر و اندازهء كشور بشناخت * تا كه لشكر شد ازو لشكر و كشور كشور\r\nكشورى ساخت چو دلدار كه آرايد روى * لشكرى ساخت چو طاوس كه بگشايد پردانش\r\nكس نرسد براثر دانش شاه * شاه شاه است به هر دانش و چاكر چاكر\r\nدانش شاه چو خورشيد بود انجم‌سوز * دانش ما چو چراغيست زبون صرصر\r\nروز بازآمدن شاه سوى دار الملك * آن‌چنان بود كه ناديده ندارى باور\r\nروى شاهنشه ايران چو عيان شد ز غبار * گفتى از تيره سحابى بدرخشيد قمر\r\nآن يكى از بر چتر ملك افشاند گلاب * وان دگر زير پى اسب شهنشه گوهر\r\nهنر شاه توان ديدن از گوهر شاه * هنر تيغ توان ديدن آرى ز گهر \r\n\r\n","description":"","footnote":"","page_name":" 1331 ","page_number":639},
  {"content":"\r\n\r\n گوهر شاه ز دين‌پرورى و دينداريست * ناصر الدّين شه ازين روى و را خواند پدر\r\nهمه عزم است و شتابست به روز پاداش * همه حلم است و درنگست به روز كيفر\r\nپيش شمشير ملك عرصهء رزمست چنان * كه بر گرسنه خوانى بنهد خاليگر\r\nدوست دارد كه ظفر يابد بر مرد گناه * دوست‌تر زان كه ببخشد گنه از بعد ظفر\r\nگر تو خواهى كه عطاهاى ملك را دانى * ريگ اين دشت و بيابان را يك‌يك بشمر\r\nشهريارا به سفر كار تو با شيران بود * اوفتاد است تو را كار غزالان به حضر\r\nچند بر پرده بم كوس تو غريد به دشت * زين سپس نوبت كاخ آمد وزير مزمر\r\nمهرگان هيچ نماند است كه آيد سوى باغ * زعفران آرد و كافور بىاندازه و مر\r\nچون ببايد كه گذر گيرد از روى غدير * آب زير پى او سخت شود چون مرمر\r\nسر هر كوه شود يكسره پرسونش سيم * صحن هر باغ شود يكسره پرسودهء زر\r\nبادها تيغ برآرند هم ايدون ز نيام * سپرى بايد كردن پس ازين از آذر\r\nتا كه در فصل بهار از اثر باد بهار * بوستان يكسره پرگل شود و سيسنبر\r\nورق لاله شود روى عروسان چگل * دهن غنچه شود ناف غزالان تتر\r\nبوى گل خيزد هر روز ز اطراف چمن * بانگ كبك آيد هر صبح ز بالاى كمر\r\nبه هواى تو بود گردش اين نه گردون * به مراد تو بود تابش اين هفت اختر\r\nگه درآميخته با عيش چو با مشك عبير * گه درآويخته با يار چو با شير شكر \r\n\r\nدر مدح شاهنشاه جمجاه الناصر الدّين اللّه سلطان ناصر الدّين شاه\r\n نه بديدم به عيان و نه شنيدم به خبر * عهد ازين خوب‌تر و دولت ازين والاتر\r\nچند بشنيدى ازين پيش ز آثار ملوك * چشم بگشا و در اقبال شهنشاه نگر\r\nناصر الدّين شه غازى ز شهان افزون شد * خوانده‌ام قصهء شاهان جهان از دفتر\r\nگرچه بخت ملك از جمله شهان افزونست * ليكن از بخت فزون دارد اين شاه هنر\r\nچون شهنشه نه كسى لشكر آراسته داشت * نه بدين برگ و نوا بود شهان را كشور\r\nلشكر شاه چنانست كه پر طاوس * كشور شاه چنانست كه روى دلبر\r\nدر همه ملك شهنشاه كران تا به كران * نه ز بيداد نشانست و نه از ظلم اثر \r\n\r\n","description":"","footnote":"","page_name":" 1332 ","page_number":640},
  {"content":"\r\n\r\n ابر زفتى نكند نيز به هنگام نوال * شاخ سستى نكند نيز به هنگام ثمر\r\nابر گريان به گه خويش و رعيت خندان * كيسهاى همگان فربى و غمها لاغر\r\nآخر سال ستانند خراج رعيت * اول سال رسانند عطاى لشكر\r\nاجريت را بدهد خازن شه بىكم‌وكاست * سيم اگر خواهى سيم و زر اگر خواهى زر\r\nدل اين مردم بر مهر ملك شيفته شد * بر زبانشان نبود غير دعا چيز دگر\r\nبا دعايش بگشايند ز بسترها چشم * با دعايش بگذارند به بالشها سر\r\nاى كه از جود تو ديدند به هر كوى نشان * اى كه از داد تو بردند به هر سوى خبر\r\nپيش تخت ملك امروز رهى را سخنى است * بر زبان راند و از داد تو خواهد داور\r\nعنصرى در سخن از چاكر تو بيش نبود * صد چو محمود شه اى شاه تو دارى چاكر\r\nاو چنان بود بدان روز و من امروز چنين * آن كن اى شاه كه از داد تو باشد درخور\r\nشصت سال افزون جد و پدر من سفتند * به مديح پدر و جد تو اى شاه گهر\r\nتا كه گشتند به درگاه نياكان ملك * با اميران گرانمايه به رتبت همبر\r\nبودشان زر فراوان و غلامان بديع * خانه و باغ و ده و اشتر و اسب و استر\r\nتو ز جد و پدر اى شاه فزونى بسيار * نيز كمتر نيم اى شاه من از جد و پدر\r\nكى روا باشد در عهد شهنشاهى تو * كه مرا حادث ايام كند زير و زبر\r\nدهن آلوده نكردم به ثناى دگران * جز به مدحت نشود خامهء من هرگز تر\r\nديرگاهى است كه بر درگه شه منتظرم * بو كه يك‌ره فكند شاه سوى بنده نظر\r\nنظر شه به مثل تابش اين خورشيد است * كه طرازد ز يكى سنگ سيه‌رو گوهر \r\n\r\nو له ايضا من قصائده\r\n چون درآمد بخواب چشم عسس * اظلم الليل و هو قد عسعس\r\nنه عجيج و جوش و همس قدم * نه نباح كلاب و بانگ جرس\r\nلب فروبسته از سؤال و جواب * شب به كردار زنگى اخرس\r\nبرنياورده از گرانى سر * ذقن از سينه پاسبان و عسس\r\nهردم از بام اين كبود حصار * سوى ديوى فروفتاد قبس \r\n\r\n","description":"","footnote":"","page_name":" 1333 ","page_number":641},
  {"content":"\r\n\r\n دست نساج گفتى اندازد * تار زرين به نيلگون اطلس\r\nبرنهادم بر اسب جارى زين * اى ز باد اسرع و ز آب اطلس\r\nلاحقى تو بدانچه رفت از پيش * فاقد تست هركه هست از پس\r\nبگذرى گر بگويمت بگذر * برسى گر بگويمت كه برس\r\nمن بگيرم عنان تو امشب * چون طبيبى به احتياط مجس\r\nتو مزن شيهه و ميفشان دم * نزنم نيز من درشت نفس\r\nباشد اينك كه بر درم زندان * بر تن خود چو مرغ نيم قفس\r\nچون بكردم هرآنچه گفتم من * وانچه گفتم همه شنود فرس\r\nاندر افكندمش به نيروى بخت * در يكى پهن‌وادى املس\r\nمتلالى چو جمره در كانون * چشم هر افعى از بن هر خس\r\nبر اميد نگار و بوى وصال * يك‌دم از تاختن نكردم بس\r\nتا به جست از عقيب رنج دراز * صبح از بند و مهر از محبس\r\nبرسيدم بوادييى كه بدند * جعد مويان لين المس\r\nمهمهى از تن وحيد اوحش * مربعى از دل خراب ادرس\r\nمطخ او مجال هر ثعلب * مسلخ او مطاف هر كركس\r\nپس ز وحشت عنان بتابيدم * كرده دو ديده همچو رود ارس\r\nبا دلى منقطع زمى و زحى * سوى درگاه آن كس هركس\r\nكهف اسلام حاجى آنكه بود * كرمش منبت و شرف مغرس\r\nآنكه در كار رعيت و لشكر * دامن طاعتش نديده دنس\r\nبر همه راجيان صرير درش * بانگ لا تقنط است و لا تيأس\r\nفعل او ايمن از خطور شكوك * دل او فارغ از هجوم هوس\r\nبر همه موليى بود مولى * از همه كيسى بود اكيس\r\nقول حسادش آن كند كه كند * با عقاب ژيان طنين مگس\r\nبر همه مردم از طراز و حجاز * پهن گسترده مطعم و ملبس\r\nباد را و هواى ديگر جاى * من و سلوى و طمع سير و عدس \r\n\r\n","description":"","footnote":"","page_name":" 1334 ","page_number":642},
  {"content":"\r\n\r\n تا پديد است احور از ازرق * تا عيانست شامخ از افطس\r\nباد حكم تو زينت مسند * باد درس تو مفخر مدرس\r\nعمر خصم تو را مباد بقا * روز عز تو را مباد سپس \r\n\r\nدر مدح و دعاى دولت ابد مدت حضرت شاهنشاه ايران ناصر الدّين شاه\r\n شاها هزار سال چنين شهريار باش * هر سال نو نكوتر و خوش‌تر ز پار باش\r\nمردم بسان كشت و تو همچون سحاب شو * عالم بسان باغ و تو همچون بهار باش\r\nزينت‌فزا چو مهر به رخسار روز شو * ظلمت‌زدا چو ماه به شبهاى تار باش\r\nتو نوبهارى و تن مردم چو شاخسار * اى نوبهار خرمى شاخسار باش\r\nاى چتر شاه هم‌سفر آفتاب شو * اى عمر شاه پىسپر روزگار باش\r\nاى قهر شاه خصم‌كش و ديوسوز شو * اى عفو شاه تازه‌رخ و بردبار باش\r\nاى كلك شه تو لطف شهى بر يمين نشين * اى تيغ شه تو قهر شهى بر يسار باش\r\nاى چرخ تازيانهء قهر ملك ببين * اى اسب نرم و رام به كام سوار باش\r\nاى دشمن ملك چو گراز پليد شو * اى تيغ شهريار چو شير شكار باش\r\nبر تو نهاده است شهنشه بناى فتح * اى تيغ شاه قاعدهء كارزار باش\r\nدر فتح ملك خصم گهى چون كليد شو * در حفظ ملك‌شاه گهى چون حصار باش\r\nاى كلك شاه آرزوى مردمان تويى * اميد اگر نهال زند آبيار باش\r\nاى آنكه انتظار نظير ملك برى * تا روز حشر در گرو انتظار باش\r\nشاها چو نوبهار درآمد به مرغزار * با نوبهار زيب ده مرغزار باش\r\nگاهى چو ابر بر كتف كوهسار رو * گاهى چو سرو در طرف جويبار باش\r\nاى شهريار فر و بهاى جهان به تست * برپاست تا جهان تو جهان شهريار باش\r\nتا چرخ پايدار بود پايدار مان * تا كوه برقرار بود برقرار باش \r\n\r\n","description":"","footnote":"","page_name":" 1335 ","page_number":643},
  {"content":"\r\n\r\n\r\nدر تهنيت عيد سعيد نوروز فيروز و مدحت شاهنشاه اعظم ناصر الدّين شاه\r\n خجسته آمدن عيد و جشن فروردين * به شهريار بلنداختر بزرگ‌آيين\r\nنصير ملت اسلام ناصر الدّين شاه * كه كلك اوست ترازوى عدل را شاهين\r\nدل موافق او باغ و لطف او نيسان * رخ مخالف او برگ و قهر او تشرين\r\nبزرگوارى و مردى رميده اسبى بود * گرفت ناصيه‌اش شاه و برنهادش زين\r\nچو برنشست هماوردجو عنانش داد * به دشت رزم نه رستم بماند و نه گرگين\r\nعروس‌وار ظفر در كنار شاه آمد * به شرط آنكه بود تيغ خسروش كابين\r\nبراى نصرت دين لشكرى چنان دارد * كه روز معركه آهن‌دلند و خاره‌جبين\r\nبه چشم و روى عدو بهر جستن و خستن * چو تيرها به كمانند و شيرها به كمين\r\nنشاط شاه بر آن‌سو كه دشمنى است بزرگ * هواى شير بر آن‌سو كه آهويست سمين\r\nبه بوى شاه كلاه و نگين سفر كردند * گهى ز فرق نيال و گهى ز دست تكين\r\nقرار يافت به فرق خجستهء تو كلاه * مقيم گشت به دست مبارك تو نگين\r\nبه حاجت اندر دست ملك ذخيرهء ماست * چو بىقرار كند فاقه او دهد تسكين\r\nنبرده رنجى هرساله سوى ما آيد * عطاى خسرو بر دست حاملان امين\r\nبرابرى نكند شكر ما به نعمت شاه * كه شكر بنده نزار است و جود شاه سمين\r\nهزار حصن برآريم لاجرم به دعا * چو شب فراز رسد گرد شاه جمله حصين\r\nجهان‌پناها عالم رهين همت تست * به همت است كه عالم شود رهى و رهين\r\nبه عهد عدل تو منسوخ گشت آيت كفر * به دور داد تو منصوب گشت رايت دين\r\nنه با عصاى تو كوشند خسروان به حسام * نه با يسار تو تابند مهتران به يمين\r\nاگر بدست شود گوشه‌يى ز دامن تو * عصابهء قمر است و حمايل پروين\r\nبه سلم و حرب چه خاصيت است در قلمت * كه بر حبيب سكينه است و بر عدو سكين\r\nجهان‌پناها دى رفت و هر زمان به جهد * به شاخ عرعر و بادام باد فروردين\r\nدميد از بر البرز سهمگين و دژم * به روى چرخ سپيد و سيه يكى تنين\r\nنمود برق پرندوش بر هوا تيغى * كشيده از در خوارزم تا به قسطنطين\r\nنسيم باد صبا غازه‌يى بدست گرفت * كه روى لاله و گل را بدان كند رنگين \r\n\r\n","description":"","footnote":"","page_name":" 1336 ","page_number":644},
  {"content":"\r\n\r\n ازين سپس ملكا سوى باغ بايد رفت * كه زير پى همه ديباى رومى است زمين\r\nچميد بايد بر روى سنبل و سوسن * نشست بايد در پيش لاله و نسرين\r\nگهى شنيدن بانگى كه غم زدايد و رنج * گهى كشيدن زلفى كه حلقه دارد و چين\r\nگهى روايت شعر رهى به مدح ملك * چو آب باران صافى چو انگبين شيرين\r\nهميشه تا كه ز بيخ وفاق خيزد مهر * هميشه تا كه ز تخم نفاق رويد كين\r\nدل موافق تو جفت با سرور و نشاط * لب مخالف تو يار با حنين و انين\r\nتو را عظيم سپاهى چو موج بحر محيط * تو را منيع جوارى چو يال شير غرين \r\n\r\nدر صفت كاخ شاهانه و تاريخ بناى آن\r\n زهى اى رشك روضه مينو * شاه را كاخ و ماه را مشكو\r\nكه ز گردان چو بيشهء ضيغم * كه ز خوبان چو مرتع آهو\r\nدر تو بسته دست هر نقاش * بر سر كلك لعب صد جادو\r\nگويى از تندباد لرزانست * شكل هر بيد و نقش هر ناژو\r\nقمريان را به كلك سحر نگار * از طرب درفكنده دم به گلو\r\nناظران منتظر كه هان برسيد * باز پرنده از بر تيهو\r\nباد همواره اين همايون كاخ * بر شهنشاه فرخ و نيكو\r\nناصر الدّين شه آنكه تيغ وى است * ياور ياور و عدوى عدو\r\nگر رسيد تير او بدين سوى سنگ * به يقين در جهد به ديگر سو\r\nور رسد تيغ او بدين روى پيل * بىگمان درشود به ديگر رو\r\nكندى تيغ را زيانى نيست * شاه را پيش سختى بازو\r\nتيغ شه هندو است و مىسوزد * دشمنان را به سيرت هندو\r\nچه كند پيش گرز شه سر خصم * چه كند پيش سنگ خاره سبو\r\nآفرين زان خجسته مركب شاه * كه غلط نيست بر تنش يك مو\r\nتندى و گرم‌خيزيش برداشت * رنج مهماز از بر و پهلو\r\nكوه البرزش ار نهى بر پشت * از گرانى نلرزدش بازو \r\n\r\n","description":"","footnote":"","page_name":" 1337 ","page_number":645},
  {"content":"\r\n\r\n گرز شه را به رزم بردارد * هيچ پيلى ندارد اين نيرو\r\nشهريارا به صولت شيران * بستردى ز روى ملك آهو\r\nاينك اندر چنين همايون كاخ * چندگاهى مراد دل مىجو\r\nلعل لب را به روى دوست بنه * راز دل را به گوش يار بگو\r\nتا كه بادى و زان شود بر شاخ * تا كه آبى روان شود در جو\r\nبگذران روزگار و خوش بگذار * كار گيتى بجنبش ابرو\r\nداد مىورز و شادمان مىباش * به حق لا إله الا هو\r\nسال تاريخ اين همايون كاخ * اين بنا يا كه روضهء مينو \r\n\r\nدر تهنيت عيد سعيد و مدح حضرت سلطان ناصر الدّين شاه\r\n تجربت كردم هر عيد كه آمد سوى شاه * دارد اقبالى زيباى شهنشه همراه\r\nشاه ايران ملك روى زمين خواهد شد * ياد دار اين ز من و باش بر اين گفته گواه\r\nاز سرافرازى اين اختر و الا پيداست * كه برآيد سوى گردون و ببوسد لب ماه\r\nنقش هر سيم و زرى ناصر دين شاه كنند * خسروان بر در عاليش بسايند جباه\r\nبس‌كه لطف تو به ما خندهء شادى آموخت * لب ما كرد فراموش به دوران تو آه\r\nدشمن از هيبت تو چون به هزيمت نرود * در بر حملهء صرصر چه كند خرمن كاه\r\nاندر آن بيشه كه از شير علامت باشد * نتوان يافت در آن بيشه نشان روباه\r\nهفت اقليم بگيرى چو تو را هست سه چيز * تيغ بران و كف راد و ضمير آگاه\r\nرنج برخيزد از آن تن كه تو بدهيش امان * درد بگريزد از آن دل كه تو باشيش پناه\r\nروى تو همچو بهار است و دل ما چو شجر * دست تو همچو سحابست و تن ما چو گياه\r\nخرد آموزد هركو شنود از تو سخن * هنر اندوزد هركو فكند در تو نگاه\r\nخسروا ابر بهارى ز بر كوه دميد * عندليبان به گلو تعبيه كردند ستاه\r\nماه فروردين زودا كه به صد رنگ و رنگار * بر تن كوه يكى جامه كند از ديباه\r\nگسترد بر طرف راغ يكى بيرم سبز * بر مى سبز نه زان گونه كه بافد جولاه\r\nپس به روزى كه لب جوى ز مرزنگوش است * خوش‌تر اى شه كه لب جوى فرازى خرگاه \r\n\r\n","description":"","footnote":"","page_name":" 1338 ","page_number":646},
  {"content":"\r\n\r\n به‌سوى باغ شوى وز پى نظاره و لهو * دست تو گاه عنان سايد و گه زلف دوتاه\r\nتا همى مرغ زند بر طرف شاخ صفير * تا همى ماغ كند بر زبر آب شناه\r\nهرچه زر است بر او نام ملك باد نگار * هرچه شاه است بر او باد ملك شاهنشاه\r\nگاه گويند سپاهش به فلان قلعه رسيد * گاه گويند بريد ظفر آمد از راه\r\nگاه گويند كه بر مرد گنه جست ظفر * گاه گويند ظفر جست و ببخشيد گناه \r\n\r\nو له ايضا\r\n شبى قيرگون چون دل‌وجان گبرى * دهان باز كرده بلا چون هژبرى\r\nبهر پشته‌يى تابش چشم گرگى * بهر بيشه‌يى ز غژغ ناب ببرى\r\nقضا را بهر جا كمين بلايى * قدر را بهر سو شبيخون قهرى\r\nكواكب به كردار حور بهشتى * برون كرده هريك سر خود ز قصرى\r\nسوى خاك گشته نهان شهب نازل * چو از دست گشته روان جام خمرى \r\n\r\n756 ميرزا مهدى منشى خويى\r\nخلف الصدق ميرزا محمد نصير مغفور است والد ماجدش از اعاظم آن ولايت بوده و مدتها در خدمت نواب شاهزادهء كبير بىنظير محمد على ميرزا متخلص به دولتشاه حاكم كرمانشاهان و ولد اكبر حضرت خاقان صاحبقران فتحعلى شاه قاجار جنت آشيان به وزارت و انشاى ديوان مخصوص بوده خود ميرزاى معظم اليه در همهء كمالات محسود اقرانست خطى مشكين و طبعى متين دارد و در دارالانشاى خاقان مغفور محمد شاه متفرد بوده قطع نظر از كمالات صورى به خدمت مشايخ معاصرين رسيده و سعادت ارادت جناب قطب الاقطاب حاج محمد حسين اصفهانى نور اللّه مرقده را برگزيده صاحب اخلاق و مقامات عاليه گشته گاهى نظمى در حقايق و معارف مىسراييد كه در كمال امتياز فصاحت است بعضى از آنها نوشته شد .\r\n* * *\r\n\r\n","description":"","footnote":"","page_name":" 1339 ","page_number":647},
  {"content":"\r\n\r\n اين فلك از من ربود يار مرا * برد ز من يار غمگسار مرا\r\nبود ز درد و غمم حصار ولى * زير و زبر كرد آن حصار مرا\r\nبو كنارم ازو چو باغ بهشت * خار نشاند است در كنار مرا\r\nبود قرارم به وصل او و كنون * نيست ز هجران او قرار مرا\r\nمنتظرم تا اجل فرارسدم * گر نكشد درد انتظار مرا\r\nاى دل به هرجا مىروى آن يار هرجايى طلب * بگذار نام و ننگ را در عشق رسوايى طلب\r\nبگذر ز تن جان شو همى زنده به جانان شو همى * يك‌چند نادان شو همى وانگاه دانايى طلب\r\nخواهى شوى ز اهل نظر بر خاك راهش كن گذر * زان خاك كن كحل بصر زان كحل بينايى طلب\r\nاندر پى فرخنده پى طومار اين ره ساز طى * وز خويش دم دركش چونى دم از دم نايى طلب \r\n\r\nو له ايضا\r\n نگار من ز مشك ناب بر مه سايبان دارد * و يا در سايه خورشيد جهان‌آرا نهان دارد\r\nاگر رويش نه گنج شايگانست ازچه‌رو دايم * دو مار جانگزا از هر كنارش پاسبان دارد \r\n\r\n","description":"","footnote":"","page_name":" 1340 ","page_number":648},
  {"content":"\r\n\r\n فريدون خوانمش زيراكه اندر ملك زيبايى * ز زلف عنبرين هر سو درفش كاويان دارد\r\nفداى آن دو شمشادم كه اندر نسترن غلطد * اسير آن دو گيسويم كه جا در پرنيان دارد\r\nسبك روح است زلف مشكساى او ولى با من * چو فخر دين و دنيا گاه‌گاهى سر گران دارد\r\nمغيث دين و دولت حاجى آقاسى امين شه * كه رأى پير او مر دين و دولت را جوان دارد\r\nنمىدانم مثل كردن به چيزى دست رادش را * همىدانم كه اندر آستين دريا و كان دارد\r\nغرض عشق محمد بود ور نه خود محالست اين * كه جبريلى هواى صحبت اين خاكيان دارد\r\nمحمد شاه غازى آنكه چتر عدل و انصافش * به زير سايه اندر قيروان تا قيروان دارد \r\n\r\nو له\r\n دلبرى دارم كه مشكين زلف و مه‌سيما بود * مه كه مشكين زلف باشد دلبر و زيبا بود\r\nعنبر ساراى او چنبر زند بر گرد ماه * چنبر مه ديده‌اى كز عنبر سارا بود\r\nلالهء حمرا به سنبل بستر آيد آى عجب * بستر آن زلف پرچين لالهء حمرا بود\r\nعاشق و شيداى او گر گشته‌ام معذور دار * هركه عاشق گشت بايد لاجرم شيدا بود\r\nزهر مىبارد از آن لعلى كه باشد كان قند * زهر ديدستى كه كانش لعل شكرزا بود\r\nگر ز نسل آدم و حوا پرى گشتى پديد * گفتمى كان مه ز نسل آدم و حوا بود\r\nفتنه و غوغا فكندى اى صنم در ملك‌شاه * چون دو شه را شد مسلم كشورى غوغا بود\r\nاى بت يغما چنين دين و دل از مردم مبر * كى پسندد شاه كاندر ملك او يغما بود\r\nخسرو غازى محمد شاه كز روى شرف * كمترين دربان او اسكندر و دارا بود \r\n\r\n","description":"","footnote":"","page_name":" 1341 ","page_number":649},
  {"content":"\r\n\r\n گوى و چوگان چون ببازد در صف ميدان دهر * صولجانش چرخ و گويش تودهء غبرا بود\r\nبارگاه رفعت و اجلال او چون برزنند * قبه‌يى از خيمه او گنبد مينا بود\r\nرخنه در ملكش نيارد كرد دور آسمان * ناظم آن چون مغيث الدّين و الدنيا بود\r\nحاجى آقاسى كه از پاس رسوم عدل او * مرتع گرگ و غنم همواره در يك جا بود \r\n\r\nو له ايضا\r\n آن كس كه روزگار بود دشمنش * ايمن چگونه باشد از آن ريمنش\r\nاهريمن زمانه زن جو زنى است * تا كى خورى فريب ز اهريمنش\r\nاهريمنى است اين فلك حيله‌باز * كاهرون فريب مىخورد از اهرنش\r\nخار است پيش بينش من نوگلش * تار است پيش ديدهء من روشنش\r\nچون خرمنم به باد دهد روزگار * از خوشه‌اش چه حاصل و از خرمنش\r\nنيشت زند چو باز خورى نوش او * سيرت دهد چو آب دهى سوسنش\r\nدل در جهان مبند كه بس بىوفاست * و آميخته است سورش با شيونش\r\nچون نفس سركشى كند و توسنى * افسار لاى نافيه بر سرزنش\r\nفرعون هستى تو چو مستى كند * موسى صفت به نيل درافكن تنش\r\nيا پاى نه به بتكده همچون خليل * بينى هرآنچه بت به تبر بشكنش\r\nيا چون على به دوش پيمبر براى * هر بت به كعبه در به زمين بفكنش\r\nآن باب شهر حكمت كانوار علم * تابد به خلق از در و از روزنش\r\nشاهى كز آفرينش گر انبيا * مغز ندا و به مغز بود روغنش\r\nگويى به روز معركه در كارزار * يك بيشه شير دارد پيراهنش\r\nگنجى است وحى و خاطر او خازنش * زرى است علم و سينهء او معدنش \r\n\r\nو له ايضا\r\n دوش يار من آن جهان وفاق * مست و سرخوش درآمدم به وثاق\r\nگفت چونى چگونه‌اى و چراست * ماه عيش تو اين‌چنين به محاق \r\n\r\n","description":"","footnote":"","page_name":" 1342 ","page_number":650},
  {"content":"\r\n\r\n نه به عشرت هميشه بودى جفت * نه ز محنت هماره بودى طاق\r\nچه شد آن باده‌ها كه مىگفتى * گلشكر بود طعمشان به مذاق\r\nچه شد آن جامهاى بلورين * كه لبالب بد از مى رواق\r\nنه بت ساده در ميانهء كوى * نه بط باده بر كنارهء طاق\r\nچه شد آن نظمهاى در درى * مدحت خواجهء على الاطلاق\r\nفخر دين رحمت خداى كه هست * منفرد در مكارم اخلاق\r\nآن به معنى خلاصهء انفس * آن به صورت يگانهء آفاق\r\nآنكه كلك عطاى او ز سخا * كرده تفسير آيت انفاق\r\nهمه گيتى عيال رزق ويند * جز خداوند خالق الارزاق \r\n\r\nدر مدح حضرت امير المؤمنين على عليه السلام\r\n منت خداى را كه قديمست و لم‌يزل * بىمثل و بىعديل و شريكست و بىبدل\r\nاز هرچه فكر جويد كنهش بود رفيع * وز هرچه عقل گويد ذاتش بود اجل\r\nپاى خرد ز حضرت اجلال اوست لنگ * دست طلب ز دامن ادراك اوست شل\r\nاى آنكه از تو بر پا اين خيمه و نطاق * وى آنكه از تو پيدا اين سهل و اين جبل\r\nاز درك ذات تست همى عقل را عقال * از فهم كنه تست همى چشم را سبل\r\nزلفين مه جبينان از تست مشكبار * چشمان شوخ چشمان از تست مكتحل\r\nبر شاخها تو بندى پيرايه و حلى * بر باغها تو بخشى سرمايه و حلل\r\nبر ذات پاك تو نه محلست و نه مكان * نبود بلى به ذات محل‌آفرين محل\r\nغير از دل شكسته‌دلان نيست جاى تو * آن دل كه گشته است مطهر ز غش و غل\r\nگر فى المثل مصور بودى به صورتى * بودى على عالى بىشبهه ممتثل\r\nباشد على اعلى ذات تو را مثال * سبحان من تفرد عن مثل و المثل \r\n\r\nو له ايضا\r\n مرا از گردش اين واژگون تل * شد اوضاع معيشت جمله مختل \r\n\r\n","description":"","footnote":"","page_name":" 1343 ","page_number":651},
  {"content":"\r\n\r\n حماك اللّه از اين ديوان بىدين * معاذ اللّه ازين غولان جنگل\r\nمن از لاحول اين ديوان پرريو * سرايان بر زبان هر لحظه حوقل\r\nگهى از بهر دفع شر ايشان * عزايم‌خوان مثال مرد مندل\r\nفتادند از حسد در پوستينم * چنان در پوستين كهنه قمل\r\nمزاج شه به من تغيير دادند * به بهتان و به جادوى و به تنبل\r\nترازويى كه بر شه بسنجد * بود الوندش اندر كفه خردل\r\nز دستش چشمهء انعام جارى * به شأنش آيت انفاق منزل\r\nبه نهى او برآيد خل از خمر * به امر او بجوشد خمر از خل\r\nاگر يك‌ذره از رأيش بتابد * شود چون روز روشن ليل اليل\r\nپريشانى چنانم برده از كار * كه شكر را نمىدانم ز حنظل\r\nدلى دارم همى آكنده از خون * به مانند يكى ناپخته دمل \r\n\r\nدر مدح حضرت شاه اوليا و فخر اوصيا عليه السلام\r\n شصت سال آمد كه اندر بند و زندانم * پايبند اين تن خاكى بود جانم\r\nدشمن جان من آمد است اين تن خاكى * دشمن تن نيز اين گردنده كيهانم\r\nبر تن من حادثات از وى همىريزد * گويى اندر زير پتك چرخ سندانم\r\nجان همى پرواز مىجويد كه از عرشم * تن همى بر خاك مىچسبد كه ز اركانم\r\nآن همىگويد كه من پاك سبك‌روحم * وين همىگويد كه من خاك گران‌جانم\r\nآن شتابان كارجعى را كار مىبندم * وين سرايان كابلعى را بنده فرمانم\r\nجان چو احمد تن چو جبريل آمده است آرى * جان براند تن فروماند كه نتوانم\r\nجز تن احمد كه خوى جان او دارد * گويدش ميران كه من هم با تو مىرانم\r\nتنش جان عالم است و جان او حيدر * اى دو صد ره جان فداى آن تن و جانم\r\nتنش گر جان نيست پس كو سايه‌اش آخر * سايه گويد ز آفتاب او گريزانم\r\nنى غلط گفتم كه دارد سايهء وان كبود * آنكه مىگويد كه فخر آل عمرانم\r\nنى غلط گفتم كه نقش او بود حيدر * ناطق است اين قول را ايزد ز فرقانم \r\n\r\n","description":"","footnote":"","page_name":" 1344 ","page_number":652},
  {"content":"\r\n\r\n او مدينه علم حق آمد على بابش * هم بر اين معنى حديث اوست برهانم\r\nاز درآيد وارد و صادر رود از در * زين در اندر دل بسى سرهاست پنهانم\r\nپس به يك معنى على جبريل او باشد * تا نيارد وحى گويد كى سخنرانم\r\nچون على دست خدا آمد چه كفر آيد * كارها گر جمله از دست خدا دانم\r\nجز محمد هيچ‌كس نشناخت ذاتش را * من چه تانم گفت در ذاتش كه حيرانم \r\n\r\nو له\r\n اى داغ دل‌فگار مسكينم * اى باغ گل و بهار نسرينم\r\nشبها كه كنم خيال زلفينت * پرمشك شود كنار و بالينم\r\nگر گلشن خلد بىتو دلتنگم * ور باغ بهشت بىتو غمگينم\r\nزهر است به جام بادهء نوشم * تلخ است به كام شهد شيرينم\r\nچون حاصل عمر داده‌ام بر باد * خرمن گو ماه و خوشه پروينم\r\nشاهين زمانه تيزچنگالست * من در كف اين گرسنه شاهينم\r\nبس بس فلكا نه رستم زالم * رو رو نه سپند يار رويينم\r\nاى خواجه به كبر سوى من منگر * زين روى كه بس حقير و مسكينم\r\nاز اسب پياده بينيم گر چند * بيدق نكنى گمان كه فرزينم\r\nاكسون و ستبرق است در بارم * روپوش درين لباس پشمينم\r\nسنگم بمبين كه لعل نايابم * تلخم بمخوان كه شهد شيرينم\r\nتو كتان و من چو ماه تابانم * تو روبه و من چو شير خشمينم\r\nصد شكر خداى را كه در فطرت * اسلام همىنموده تلقينم\r\nدنيا تنين و من به حمد اللّه * بيرون شده از دهان تنينم\r\nرفت از برم آن عروس نازيبا * دانست مگر كه مرد عنينم\r\nتا حب على رسيد در جانم * در سينه نماند با كسى كينم\r\nشبها به خيال او چو خواب آيد * گلزار شود كنار و بالينم \r\n\r\n","description":"","footnote":"","page_name":" 1345 ","page_number":653},
  {"content":"\r\n\r\n\r\nدر مدح سلطان كامكار محمد شاه غازى قاجار طاب ثراه\r\n در عرصهء گيتى بسى داراى كيهان ديده‌ام * وندر جهان بس نامور شاه جهانبان ديده‌ام\r\nآثار شاهان سربه‌سر از بو الملوك دادگر * يك‌يك همى از خير و شر تا عهد خاقان ديده‌ام\r\nاز رسم عدل دادشان وز طبعهاى رادشان * وز خاطر آزادشان دفتر فراوان ديده‌ام\r\nدر عدل و در جود و هنر در رادى و مردى و فر * با داد و دين باللّه اگر چون شاه ايران ديده‌ام\r\nغازى محمد شه كه جم در درگهش كمتر خدم * در پيشگاهش پشت خم صد قيصر و خان ديده‌ام\r\nروزى كه با خيل عدو چون سيل آيد روبه‌رو * شيرى به جوشن جنگجو ببرى به خفتان ديده‌ام\r\nبا آن دو دست زرفشان گر از پريشانى نشان * با ياد زلف مهوشان خوابى پريشان ديده‌ام \r\n\r\nو له\r\n كى باشد رخت ازين جهان بندم * تختى به سراى جاودان بندم\r\nكى باشد كى كزين قفس پرم * بر سدرهء طوبى آشيان بندم\r\nخواهد پريد ازين خراب‌آباد * صد رشته اگر به پاى جان بندم\r\nسرمنزل من حظيرهء قدس است * دل از چه بكنه كاهدان بندم\r\nپيراهن تن برافكنم وانگه * از سندس قدس طيلسان بندم\r\nبر من همه از من است درد و رنج * تهمت زچه‌رو به اين و آن بندم\r\nخواهم كه به كام دل همىچندى * از هرچه نه ياد حق زبان بندم\r\nيك‌چند ميان به خدمت و طاعت * بر درگه شاه انس و جان بندم \r\n\r\n","description":"","footnote":"","page_name":" 1346 ","page_number":654},
  {"content":"\r\n\r\n دل بركنم از ولاى هر والى * بر عترت پاك خاندان بندم\r\nبر حجت اين زمان پناه آرم * در بر رخ اهل اين زمان بندم\r\nاز مهر و ولايشان كنم حرزى * بر جيب وجود و جيد جان بندم \r\n\r\nدر جواب ناصر خسرو علوى و نصايح و مواعظ معنوى\r\n اى تن تو دانه و آسياى تو گردون * سودهء آسى همى چو دانهء مطحون\r\nدانهء تو سوده گشت و هيچ ندانى * كان رخ گلگون چرا چنين شد زريون\r\nهيچ نگويى كه از براى چه آخر * نخل بلندت چنين شد است چو عرجون\r\nراستى آور بجز زمانه كه كرد است * كان الف اكنون خميده بينم چون نون\r\nآرد فروريخت بر سر و ز نخ تو * گرد برآورد از نهاد تو گردون\r\nزال زمانه بود عجوزهء جوزن * از چه به زال زمانه ماندى مفتون\r\nدور شو از خورد و خواب زان كه تو را كرد * خوردن و خفتن ز آدميت بيرون\r\nاز تو فروماند اندرين بنه خاك * گر سپه قارنست ور زر قارون\r\nفردا بينى به زير خاك نهان در * آن خد چون آفتاب و آن قد موزون\r\nكبر و منى را ز سر برون كن ازيرا * كابليس از كبر گشت رانده و ملعون\r\nاى تن دتو خون و استخوان و رگ و پى * فخر چه آرى به استخوان و رگ و خون\r\nبل شرف مرد جان اوست كه باشد * با خرد و فضل و دانش مقرون\r\nقصهء ذو النون شنيده باشى و ماهى * اين تن تو ماهى است و جان تو ذو النون\r\nاو به چهل روز شد خلاص ز زندان * تو به چهل سال مىنيايى بيرون\r\nگر تو به ضحاك نفس چيره شدستى * رو كه فر تو فزون بود ز فريدون\r\nرو دل محزون به ياد دوست بدست آر * خيره چه افتاده‌اى پى گل مسنون\r\nزينت تن ژنده‌ييست با دل زنده * چند بپوشى ور استبرق و اكسون \r\n\r\nدر تتبع قصيدهء حكيم سنايى و مدح سلطان الاولياء\r\n كار عاشق چيست دل از ما سوى برداشتن * خويشتن را فانى و باقى به دلبر داشتن \r\n\r\n","description":"","footnote":"","page_name":" 1347 ","page_number":655},
  {"content":"\r\n\r\n خلوت دل روفتن از غير با جاروب لا * پس به إلّا اللّه درون آن مصور داشتن\r\nبا قضاى حق رضا دادن بهر اميد و بيم * حنجر تسليم اندر پيش خنجر داشتن\r\nكشتى تن را روان كردن به درياى بلا * پس ز عشقش بادبان و ز صبر لنگر داشتن\r\nهمنشين خلق در زندان اسپنجى سراى * چار بالش ليك فوق هفت منظر داشتن\r\nزهر و حلوا را يكى دانستن ازبس بىخودى * كفر و ايمان را همى با هم برابر داشتن\r\nاى برادر علم و فضل آموز و بر بينش فزاى * زان كه از بينش توان دل را منور داشتن\r\nرو دم عيسى بدست آور و گرنه هيچ‌كس * نايب عيسى نخواهد بودن از خر داشتن\r\nبىاجازت از خداى و بىوصيت از رسول * چون تواند هيچ‌كس جاى پيمبر داشتن\r\nبا وجود شير حق آن باب حكمت كى رواست * كلهء بوزينه را محراب و منبر داشتن\r\nآنكه بر جاى پيمبر خفت و جان كردش نثار * او تواند شرع را با زينت و فر داشتن\r\nاين همه بگذار و بگذر از ره انصاف پوى * ذكر آنان كى توان با نام حيدر داشتن\r\nدست اميد من و دامان او حيفست حيف * بلكه فخر ما بود دامان قنبر داشتن \r\n\r\nدر اظهار تجريد و توحيد و تفريد گويد\r\n اى دل آخر با خدا بايد شدن * وز هواى خود جدا بايد شدن\r\nخاك بايد شد به زير پاى خلق * چند خار زير پا بايد شدن\r\nخواهى ار بر قاف استغنا شوى * در قناعت چون هما بايد شدن\r\nبا خدا زرق و ريا محض خطاست * خالى از زرق و ريا بايد شدن\r\nخود فناى تن بقاى جان بود * گر بقا خواهى فنا بايد شدن\r\nاز ولاى دوست گر دم مىزنى * آرزومند بلا بايد شدن\r\nاحتمال حادثات دهر را * سنگ زير آسيا بايد شدن\r\nهم دوا در تست و هم از تست درد * درد خود را خود دوا بايد شدن \r\n\r\nدر جواب منوچهرى دامغانى و شكايت از نوايب آسمانى\r\n فغان ز چرخ سفله وز خطاى او * كه بىبناست كارم از بناى او \r\n\r\n","description":"","footnote":"","page_name":" 1348 ","page_number":656},
  {"content":"\r\n\r\n از آن به مدعا نگشت كار من * كه بود كار من به مدعاى او\r\nوز آن به راستى خميد پشت من * كه تكيه‌زن شدم به متكاى او\r\nچگونه با قضاى او رضا شوم * كه با رضاى من نشد قضاى او\r\nتنم بخست حادثات سخت او * سرم بسود سنگ آسياى او\r\nجفا برم چو از وفاش دم زنم * قفا خورم چو افتم از قفاى او\r\nسوار باد گشتم و نمىرسد * سمند من به گرد باد پاى او\r\nنه حلق و ناى من ز دست او رهد * نه دست من رسد به حلق و ناى او\r\nبه انتها رسيد عمر من ولى * نمىرسد به انتها عناى او\r\nبه داور زمانه داورى برم * كه او دهد به‌جاى من جزاى او\r\nجناب حاجى آنكه صيت سطوتش * رسيده از سمك سوى سماى او\r\nز كبرياى او چگونه دم زنم * كه عقل دم زند ز كبرياى او \r\n\r\nدر مدح سلطان كامكار و شهريار گيتىمدار سلطان ناصر الدّين شاه قاجار\r\n اى يار سمن‌روى سمن‌بو * اى زلف تو چوگان ذقنت‌گو\r\nدو زلف تو مشكين دو كمند است * و اندر دو كمند تو دو آهو\r\nجادو به حيل چشم ببندد * بندد به حيل چشم تو جادو\r\nهندوى تو را خلد مقام است * خلدت كه نشان داده به هندو\r\nگل را رخ و زلف تو نگارا * آن رنگ همىداده و اين بو\r\nگر زلف ز هم بر بگشايى * مشكين شود از زلف تو مشكو\r\nشب‌بوى ز زلف تو همى باد * بگرفته و بسپرده به شب‌بو\r\nزلف تو پرستوى و من اى ماه * پيوسته پرستار پرستو\r\nتا چند زنم فاخته‌سان من * اى سرو روان بهر تو كوكو\r\nبس كن كه نهم بهر تظلم * بر درگه شه ناصر دين رو\r\nشاهى كه چو سنجند عطايش * كوهيش بود گه به ترازو\r\nبأسش به حواشى ممالك * با روى كشيده همه بارو \r\n\r\n","description":"","footnote":"","page_name":" 1349 ","page_number":657},
  {"content":"\r\n\r\n اى شاه كه شاهان همه يكسر * بر درگهت افتند به زانو\r\nنبود چو سليمان نهد ار تاج * اندر سر خود بيهده پوپو\r\nهر گردو گرد است و ليكن * هر گرد نمىباشد گردو \r\n\r\nدر مدح حضرت امير المؤمنين على عليه السلام\r\n اين گرد گرد گنبد مينايى * از من ببرد تاب‌وتوانايى\r\nبويا بدم چو گل به شباب اندر * پيرى ببرد ازين گل بويايى\r\nگويا بدم به هر لغتى و اكنون * پيرى ببست منطق گويايى\r\nداراى عهد خويش بدم و اينك * پيرى شكست شوكت دارايى\r\nمرگست بىگمان سپس پيرى * چونان كه پيرى از پس برنايى\r\nزنگ گناه كرده دلت تاريك * تا كى ز توبه‌ايش بنزدايى\r\nاز خود چو نى تهى شو و بيرون آى * تا زنده دم شوى ز دم نايى\r\nرو نه به درگهى كه كنند آنجا * ميكال و جبرئيل جبين سايى\r\nنور خدا على كه بود بهتر * خاك درش ز سرمهء بينايى \r\n\r\nو له ايضا\r\n اى زلف دلبر من دلبند و دلگشايى * هم رشتهء حياتى هم حلقهء بلايى\r\nگه باغ خرمى را زيبنده باغبانى * گه گنج خسروى را پيچنده اژدهايى\r\nگه خوشهاى سنبل ريزان به خرمن گل * گه دامهاى مشكين بر آهوى ختايى\r\nهم عنبرين كمندى هم سايبان خورشيد * هم ماه را كلاهى هم سرو را قبايى\r\nگه جنگجوى و سركش چون دودى و چو آتش * گه نرم‌خوى و دلكش مانندهء هوايى\r\nبخت منى و با من هرگز دمى نسازى * عمر منى و با من هرگز دمى نپايى\r\nدر دست هركه آيى چون رشتهء حياتى * بر فرق هركه افتى چون سايهء همايى\r\nگه ناز خواجه دارى گاهى نياز بنده * يك روز سرفكنده يك روز سرگرايى \r\n\r\n","description":"","footnote":"","page_name":" 1350 ","page_number":658},
  {"content":"\r\n\r\n\r\nو له ايضا\r\n اى كه هرگه زلف را بر روى مشك افشان كنى * روز روشن را به زير تيره‌شب پنهان كنى\r\nگاه درع سر و سازى زان دو زلف خم به خم * گاه گوى ماه را زان عنبرين چوگان كنى\r\nگاه بر مه كله‌بندى از سحاب عنبرين * گاه مر خورشيد را از مشك شادروان كنى\r\nگاه در خلدش كنى منزل گهى در نار جاى * گه چو آدم سازى او را گاه چون شيطان كنى\r\nگه همى چون مار ضحاكش براندازى به دوش * گه همى مانندهء زنجير نوشروان كنى\r\nگه چو ز نارش كنى گاهى به تركيب صليب * گه به شكل عقرب آرى گاه چون ثعبان كنى\r\nجاى كافر آتش سوزنده باشد تو همى * كافران را جاى اندر روضهء رضوان كنى\r\nنرخ جان ارزان كنى چون زلف بر عارض نهى * دل به بر لرزان كنى چون طره را لرزان كنى\r\nدسته‌ها بندى همى از سنبل و ريحان به هم * تا كه زيب بزمگاه خواجهء دوران كنى\r\nحاجى آن درياى بىپايان كه باشد قطره‌يى * گر به طبع او قياس لجهء عمان كنى \r\n* * *\r\n نه اين فلك بىبن و پى خواهد ماند * نه نعش و بنات نه جدى خواهد ماند\r\nخوش باش و بخور باده كه اندر دوران * نه جام و نه مىخواره نه مى خواهد ماند \r\n\r\n757 مشتاق اصفهانى\r\nاسمش سيد على و از سادات حسينى و از عهد شباب رغبت به نظم كرده چون تتبعى در شيوهء بيان بلغاى متقدمين نمود از طرز شعراى متأخرين دولت صفويه و امثالهم كه در ديباچهء اول اين كتاب مستطاب به تحقيق آن شرحى نگاشته آمده نفور گرديد و در مقام اقتفا به طريقهء متقدمين برآمد و به مرافقت حاجى لطف‌على بيگ‌آذر و سيد احمد هاتف و ديگران از معاصرين شيوهء فصحا را مروج و مجدد شد قرب شش هزار بيت ديوان اشعار از او به روزگار بماند و در سنهء يك هزار و يك‌صد و هفتاد و يك بر عالم فانى دامن برافشاند قصايدش نيز بر سبك غزليات است و از\r\n\r\n","description":"","footnote":"","page_name":" 1351 ","page_number":659},
  {"content":"\r\n\r\nغزليات و رباعياتش نوشته شد از اوست :\r\n\r\nافراد غزليات اوست\r\n مخوان ز ديرم به كعبه زاهد كه برده از كف دل من آنجا * به ناله مطرب به عشوه ساقى به خنده ساغر به گريه مينا\r\nغم دل كس به اميد چه گويد دلستانش را * چرا بلبل خروشد نشنود چون گل فغانش را\r\nمكن اى گل جفا با بلبل خود اين قدر ترسم * رود از باغ و نتوانى تهى ديد آشيانش را\r\nنخواهم رفت جايى مرغ دست‌آموز صيادم * دو روزى از براى امتحان بندم ز پا بگشا\r\nدرين فصل گلم مشتاق نبود بهر مى رهنى * به كوى مىفروشان خانه‌يى دارم خراب اما\r\nكاش بيرون فتد از سينه دل‌زار مرا * كشت ناليدن اين مرغ گرفتار مرا\r\nدر وصلم و از هجر بود نالهء زارم * آويخته صياد ز گلبن قفسم را\r\nگامى نرفته خار وفا دامنم گرفت * پنداشتم كز آن سر كو مىتوان گذشت\r\nفصل گل شد چه به مرغى گذرد آه كه او * بىپروبال به كنج قفسى افتاد است\r\nبه كوى يار مرا بار در گل افتاد است * فتاده بار من اما به منزل افتاد است\r\nتو را فلك به من اى ماه مهربان نگذاشت * چراغ كلبهء من بودى آسمان نگذاشت \r\n\r\n","description":"","footnote":"","page_name":" 1352 ","page_number":660},
  {"content":"\r\n\r\n چه از بهار خود آن شاخ گل به گلشن ديد * كه شد خزان و بر آن مرغى آشيان نگذاشت\r\nبودم منظور كنج چشمى * چشم بد روزگار نگذاشت\r\nعشقم گلچين اين چمن كرد * روزى كه گلى به بار نگذاشت\r\nتا دست تو ز آستين برآمد * در دست كس اختيار نگذاشت\r\nمشتاق تو را گرفت از غير * بلبل گل را به خار نگذاشت \r\n\r\nو له\r\n مرغى نگشوده پر به شاخى * صد باغ به غارت خزان رفت\r\nاز رفتن همرهان دريغا * تنها مانديم و كاروان رفت\r\nكس راه چمن نبسته اما * بيرون ز قفس نمىتوان رفت\r\nننالم در قفس اى گل ز دست خار هجرانت * از آن نالم كه نالد مرغ ديگر در گلستانت\r\nمكن دست رقيبان را به خود گستاخ مىترسم * گل از بسيارى گلچين نماند در گلستانت \r\n\r\nو له\r\n من و پاس تير جفاى او كه مباد بر جگرى رسد * كه ز غيرتم كشد آن ستم كه ز دوست بر دگرى رسد\r\nدل بىقرار عاشق نفسى قرار گيرد * كه تو در كنارش آيى و ز خود كنار گيرد\r\nگشايد از در ميخانه هر در كآسمان بندد * مبادا در به روى هيچ‌كس پير مغان بندد \r\n\r\n","description":"","footnote":"","page_name":" 1353 ","page_number":661},
  {"content":"\r\n\r\n جفاكارند خوبان سهى قد واى بر مرغى * كزين نازك‌نهالان بر نهالى آشيان بندد \r\n\r\nو له\r\n گرنه ز بىوفايى گل ياد مىكند * بلبل به باغ بهر چه فرياد مىكند\r\nخسته دلم صيد كودكيست كه هرگز * رحم به مرغ شكسته‌بال ندارد\r\nبه راز عشق كجا پى برند اهل خرد * مگر كنند فراموش آنچه دانستند\r\nاز خيل اسيران كهن نيستم اما * روزى زده‌ام در قفسى بال‌وپرى چند\r\nدلم دانسته در دام تو افتاد * تو پندارى كه صيد غافلى بود\r\nكجا شايستهء دامست مرغى * كه صيدش از فريب دانه كردند\r\nسر كوى اوست جايى كه صبا گذر ندارد * چه عجب كه مردم از غم من و او خبر ندارد\r\nرسمى است كهن كه شحنهء عشق * هشيار به‌جاى مست گيرد\r\nدانسته مزاج نازك گل * مرغى كه ترانه پست گيرد\r\nدر ميكده دست مىفروش است * دستى كه هزار دست گيرد\r\nبس كن ستم اى ترك جفاپيشه مبادا * غافل كشد آهى و به گردون نگرد كس\r\nشاديم به زندان محبت كه ندارد * همچون قفس آن رخنه كه بيرون نگرد كس\r\nدهم جان و نيم نوميد ازو يك‌بارگى شايد * چراغ تربتم گردد نشد گر شمع بالينم\r\nنخستم لطفها كردى و كشتى عاقبت زارم * چنان بود اول عشقم چنين شد آخر كارم\r\nچه مىكردم گر از كف دامن وصلت نمىدادم * پرىرويى تو ديوان از پيت من آدميزادم\r\nاز كوى تو روزى كه ز بيداد تو رفتم * فرياد كه اول قدم از ياد تو رفتم\r\nشد كفن دوختم آنجا مه كه از تار وفا * سيه آن روز كه اين رشته به سوزن كردم\r\nآخرم دوست نگشتى تو و داغم كه چرا * دوستان را به خود از بهر تو دشمن كردم\r\nگفتم از عشق فروغى رسدم آه كه شد * تيره‌تر روزم ازين شمع كه روشن كردم\r\nكشتى از جورم و من بر سر عهد تو ببين * به جفاكارى خويش و به وفادارى من\r\nچمنها از تو سبز اى ابر رحمت * به حرمان گياه زرد من بين \r\n\r\n","description":"","footnote":"","page_name":" 1354 ","page_number":662},
  {"content":"\r\n\r\n اى ميوهء اميد فرود آى خود ز شاخ * يا آنكه دست كوته ما را بلند كن\r\nزد به تيغم بوسه بر دستش زدم * خود گرفتم خونبهاى خويشتن\r\nنخواهم دور از آن گل زيست امروز است يا فردا * كه خالى آشيان عندليبى در چمن ماند\r\nغافلى آنچه دلم مىكشد از سينهء تنگ * نالهء مرغ اسير از قفسى مىشنوى\r\nز وصل او كه من پيوسته مىپنداشتم روزى * دلى دارند ياران خوش كه منهم داشتم روزى\r\nمنال بلبل از آن شاخ گل كه نتوانى * به شاخ ديگر از آن آشيان بگردانى\r\nزهدم افسرده خوشا وقت قدح‌پيمايى * كه شود مست و زند دست و بكوبد پايى\r\nآگه از روز جزايى و كشى زارم آه * اگر امروز نمىداشت ز پى فردايى\r\nحالم آن ماهى لب‌تشنه به هجرت داند * كه به خاك افكندش موجه‌يى از دريايى\r\nدرين گلشن مكن كو گلشن‌آرا گلشن‌آرايى * كه جز در دامن گلچين نبيند گل تماشايى \r\n\r\nو له\r\n مشتاق كه نقد دل نهانى به تو داد * آخر جان را ز ناتوانى به تو داد\r\nگفتى دوسه روز شد فلان پيدا نيست * قربان سر تو زندگانى به تو داد\r\nوصل تو نصيبم اى دل‌فروز مباد * ور باد ز پى هجر جگرسوز مباد\r\nگفتى شبى آيم ببرت روز روم * اميد كه باد آن شب و آن روز مباد\r\nغم بىحد و درد بىشمار و من فرد * يا رب چه كنم كه صبر نتوانم كرد\r\nيا درد به اندازهء طاقت بفرست * يا حوصله‌يى بده به اندازهء درد \r\n\r\nو له\r\n بس شيشهء دلها كه شكستى اى عشق * بس رشتهء جانها كه گسستى اى عشق\r\nدست همه را به پشت بستى اى عشق * دستى اى عشق و پشت دستى اى عشق\r\nپيدا چو گهر ز قطرهء آب شديم * وانگاه نهان چو در ناياب شديم\r\nبوديم به خواب در شبستان عدم * بيدار شديم و باز در خواب شديم\r\nتا عشق مرا فاش نمىدانستى * با من ره پرخاش نمىدانستى \r\n\r\n","description":"","footnote":"","page_name":" 1355 ","page_number":663},
  {"content":"\r\n\r\n در عاشقى خويش مرا شهرهء شهر * دانستى و اى كاش نمىدانستى \r\n\r\n758 مجيد طالقانى\r\nدر كسوت درويشانه از قزوين مسافرت به عراق عجم و در شهر اصفهان كسب كمال كرد و در خط شكسته قدرتى كامل حاصل نمود بعضى او را بر شفيعا و ميرزا حسن رجحان دادند و برخى مانند ايشان شمردند در شهر اصفهان روزگارى در خانهء محمد رشيد بيگ ولد فتحعلى خان ارشلوى افشار مىزيست و در غالب نوشتجاتش چنين رقم كرده الحاصل مردى با ذوق و قانع و خوش‌اخلاق و محبت‌پيشه و باسليقه بوده در سنهء 1185 در اصفهان درگذشت غزلكهاى عاشقانه داشته بعضى از آنها اين است :\r\n پرسيد كسى دوش ز بزمت خبر از من * پنداشت كه من داشتم از خود خبر آنجا\r\nظلم است كه بيرون كنيم از قفس اكنون * كز جور توام ريخته شد بال‌وپر آنجا\r\nدور از تو مجيد آرزوى خلد ندارد * كانجا كه تويى از همه جا خوب‌تر آنجا\r\nنشد يك‌ره گذر افتد ز راهى آن جفاجو را * كه از هر سو نگيرد دادخواهى دامن او را\r\nجز دام تو جاى ديگرم نيست * حاجت به شكستن پرم نيست\r\nبر بام حرم نمىنشيند * مرغى كه پرد ز طرف بامت\r\nچنان گذر بر بيگانگان ز من كايشان * گمان كنند تو را با من آشنايى نيست\r\nشدم افسوس ز ناديدن روى چو مهت * به رهت خاك و نيفتاد بر آن خاك رهت\r\nهست گاهى مهر و گه كين با منت * من چه خوانم دوستت يا دشمنت\r\nآه از شب هجران تو و روز قيامت * كان را شبى از پى نه و اين را سحرى نيست\r\nمن و زين پس گلستان خيالت * كه نه گلچين درو نه باغبان است\r\nكف خاكى تو را بر در نباشد * كه از خون شهيدى تر نباشد\r\nبه محشر داوريها با تو دارم * اگر شور تو در محشر نباشد \r\n\r\n","description":"","footnote":"","page_name":" 1356 ","page_number":664},
  {"content":"\r\n\r\n نه آدميست كسى كو تو را پرى داند * پرى كى اين همه شوخى و دلبرى داند\r\nعلاج درد دل من توانى و نكنى * فغان كه چارهء اين كار دانى و نكنى\r\nازين فزون نتوانى به من جفا ور نه * تو آن نه‌اى كه جفايى توانى و نكنى\r\nمجيد از تو بدر دست و چارهء دردش * كسى بجز تو نداند تو دانى و نكنى\r\nخطت دميده چو پرواى گلستان دارى * بنفشه بر گل و سنبل بر ارغوان دارى\r\nشادى كه دلت شادى عالم با اوست * آگاه ازين نه‌اى كه غم هم با اوست\r\nگويى كه غم جهان ندارد دل من * دارى دل من كه يك جهان غم با اوست\r\nاى كاش زمانه سازگاريم كند * يارم به يكى ازين دو ياريم كند\r\nيا كار مرا به زخم ديگر سازد * يا چارهء زخمهاى كاريم كند \r\n\r\n759 مطرب همدانى\r\nنامش آقا على اكبر و از آزادگان همدان و طالبان فقراست در مجلس خاص حضرت شاهنشاهى ناصر الدّين شاه قاجار از محارم و در نواختن ناى بىهمتاى روزگارى رفته كه درين فن مانند و نظير ندارد گاهى به نظم غزل مىپردازد از آن جمله است :\r\n با خويش دشمن آنكه شود آشناى دل * آرى رضاى خويش كجا و رضاى دل\r\nگر جست‌وجوى اين دل گم‌گشته مىكنى * در زلف خود بجوى كه آنجاست جاى دل \r\n\r\n760 محرم يزدى\r\nنامش ميرزا محمد على خلف الصدق آقا محمد هاشم نسخ‌نويس اصفهانى استاد متأخرين است و خود در يزد متوطن شده به تهذيب اخلاق و تذهيب اوراق اشتغال داشت از اوست :\r\n\r\n","description":"","footnote":"","page_name":" 1357 ","page_number":665},
  {"content":"\r\n\r\n سبب ناله چه پرسيد ز مرغى كه فلك * كردش از گلشنى آواره كه نامش قفس است\r\nكار من و دل در عشق افتاده بسى مشكل * من در پى مستورى دل در پى رسوايى \r\n\r\n761 مشرب عامرى\r\nميرزا اشرفش نام بوده و اصلش از اعراب بنى عامر و در دولت پادشاه قهار نادر شاه افشار به واسطهء عمل ولايتى از ولايات عراق و طمع سودا از آن عمل به يك خشم نادر شاه يك چشم جهان‌بين زيان كرد پس به لباس درويشى ملبس شده راه توحيد مىسپرد و خوب و زشت و گدا و شاه را به يك چشم مىديد تا در دولت زنديه به شيراز متوطن شد و در سنهء 1180 درگذشت از اوست :\r\n افسانهء عشق ما خوانند به دستان‌ها * طفلان به دبستانها مرغان به گلستانها\r\nچه ره نواختى اى مرغ خوش‌ترانهء عشق * كه نه رواق مقرنس پر از ترانهء تست\r\nوصل تو گفتم رسد پيش‌ترم از اجل * آه كه از بخت بد اين نرسيد آن رسيد \r\n\r\nو له\r\n جفا كم كن از آن ترسم كه چون روز شمار آيد * تو را هم در شمار آرند با خيل جفاكيشان\r\nنه كامى از وطن جستم نه طرفى بستم از غربت * نه از بيگانگانم شاد شد خاطر نه از خويشان\r\nنمىدانم كه اين زيبا پسر دارد پدر يا نه * و گر دارد پدر چون او دگر دارد پسر يا نه \r\n\r\nو له\r\n باشد نهفته گنج دو كونش در آستين * دست توكلى كه نزد حلقه بر درى \r\n\r\n","description":"","footnote":"","page_name":" 1358 ","page_number":666},
  {"content":"\r\n\r\n\r\nهمانا اين رباعى را در عهد دولت نادر شاه گفته\r\n چون نيست درين سراچهء كون و فساد * از گردش آسمان دلى خرم و شاد\r\nخوشوقت كسى است كاين دم از عالم رفت * بدبخت كسى است كاين دم از مادرزاد \r\n\r\n762 منعم شيرازى\r\nبه اسم تخلص مىكرده مردى بدهيكل عجيب‌خلقت كريه‌منظر طويل ضرير طماع جماع كثير العمر قليل الحيا بود در زمان شيب او كه آغاز شباب من بود يك‌بار او را ديده‌ام از اوست :\r\n مانند گلبنى كه به ويرانه جا كند * آگه كسى نشد ز بهار و خزان ما\r\nمرا پروانه‌سان آتش به جانست * كه يارم شمع بزم ديگرانست\r\nنسبت خط نكويان به بنفشه غلط است * كاين ز گل مىدمد و آن ز گل آيد بيرون\r\nسوزد و گريد و افروزد و خاموش شود * هركه چون شمع بخندد به شب تار كسى \r\n\r\n763 مشفق كرمانشاهانى\r\nنامش پير مراد بيك و اصلش از زنگنه و در جوانى ملازم زنديه و در پيرى مربى فرزندان امراى شهر شيراز بود وى را ديده بودم معقوليتى داشت و از صحبت فضلا و شعرا مشعوف مىگشت بر اشعار حافظ نثرى شرح‌دار مىنوشت كه مطبوع اماجد نيفتاد ميرزا حيدر على نام فرزندش از معارف بود غالبا عاملى و چاكرى مىكرد بارى اين چند بيت از اوست :\r\n عشقبازى بود از روز ازل پيشهء ما * خوش‌تر است از همه انديشه‌اى انديشهء ما\r\nنمودم بىقرارى تا دلش را مهربان كردم * پس از اين بىقراريها قرارى كرده‌ام پيدا \r\n\r\n","description":"","footnote":"","page_name":" 1359 ","page_number":667},
  {"content":"\r\n\r\n زيان نبود نظر كردن كسى را * كه منظورش تماشاى تو باشد\r\nبود دور از وفا مرغ چمن را در قفس كشتن * اگر دارى سر قتلم قفس را در گلستان بر\r\nچه حاجت زحمت خنجر كشيدن از پى قتلم * ز حسرت تا دهم جان بر زبان نام شهيدان بر\r\nهرچه آيد بر سر ما بگذرد * وصل او بگذشت و هجران نيز هم \r\n\r\n764 مخلص شيرازى\r\nاسمش ميرزا محمد نبى بود و در كسوت طلاب و علما جلوه مىكرد در زمان جوانى وى را چند كرت به شيراز ديده بودم كه به سن كهولت مىزيست از متوسطين شعراى عصر است از اوست :\r\n نمىگويم كه از كنج قفس آزاد كن ما را * بهرجا طايرى آزاد بينى ياد كن ما را\r\nدوش در بزم من آن مه دوسه ساغر زد و رفت * مجلسى بود خوش افغان كه به هم برزد و رفت\r\nيار با غير قرين بود به محفل شب و روز * من درون آمدم او از در ديگر زد و رفت\r\nوامانده دلى داشت به كوى تو كه مخلص * مىرفت به صد حسرت و از پى نگران بود\r\nآشفته‌ام ز رفتن خود كردى و كنون * همراه غير آمدى آشفته‌تر شدم\r\nقفس شد تنگ بر من طايران باغ را مخلص * غلط كردم كه از ذوق گرفتارى خبر كردم \r\n\r\nو له\r\n يك قطره خون بود از دست جورش * رفت و شد اكنون دريا دل من\r\nمشكل توانند با هم برآيند * خارا دل او مينا دل من\r\nباشد دل من خوش با غم او * دارد غم او خو با دل من \r\n\r\nو له\r\n سينه‌يى دارم پر از درد و دل چاكى در او * جسمى از غم ناتوان و جان غمناكى در او \r\n\r\n","description":"","footnote":"","page_name":" 1360 ","page_number":668},
  {"content":"\r\n\r\n نهاده سر به گوش چشم فتانت نمىدانم * كه با او تا چه رازى بازدارد در ميان ابرو\r\nنبود در شكن دام توام بال‌وپرى * كه گهى زير پرآرم ز جفاى تو سرى\r\nمن كيستم آتش به جهان‌افروزى * محنت‌زدهء خسته و غم‌اندوزى\r\nچون نالهء زار خود سراسر دودى * چون شعلهء آه خود سراپا سوزى \r\n\r\n765 مهجور اصفهانى\r\nاسمش محمد على از موزونان آن شهر و حرفتش تعليم اطفال دبستان است و حالتش تماشاى باغ و بستان بيتى دو از وى معلوم افتاد و نگاشته آمد :\r\n هنگام نزع يوسف من از سفر رسيد * عمرم به سر رسيد چو عمرم به سر رسيد\r\nبه آشنا چو نمىگشتى آشنا يا رب * تو را چگونه به بيگانه آشنا بينم \r\n\r\n766 مهجور قمى\r\nنامش حسين و از سادات عالىدرجات رضوى چون والدش به حيدرآباد دكن رفته متأهل شده وى در آنجا متولد گرديده به ايران بازآمده در اسدآباد همدان فوت شده .\r\n زابا اگر سؤالى كنى عالى النسب * ز اسلاف اگر جواب دهم مفخر الكبار\r\nزانها من شكسته چو خارم ز گلستان * ز آنان من فسرده چو خاكسترم ز نار \r\n\r\n","description":"","footnote":"","page_name":" 1361 ","page_number":669},
  {"content":"\r\n\r\n\r\n767 مونس اصفهانى\r\nاسمش ميرزا محمد مردى سودايى پريشان دماغ سياه بىمعرفت بوده و از سفر هندوستان به اصفهان بازگشته ماليخوليا بر وى مستولى بود و در آن حالت متوفى شده از اوست :\r\n چون حسن يوسفى او را محبت افزايد * ملامتى كه ز يوسف بود زليخا را\r\nز اشتياق تو خون شد دل و ز ديده برون شد * چه شد كه ديده تو را ديد و دل كشيد غرامت\r\nگريهء من به جهان هيچ بنايى نگذاشت * كه كسى سر نهد از عشق تو بر ديوارش\r\nترسم به مردن از من جانا ترا ستانند * نتوان تو را و جان را چون امتياز كردن\r\nتا چهره ز تاب حسن افروخته‌اى * آتش زده‌اى به جان و دل سوخته‌اى\r\nخوبان همه ناز از تو آموخته‌اند * تو اين همه ناز از كه آموخته‌اى \r\n\r\n768 مايل اصفهانى\r\nنامش شيخ رحيم و از شاگردان درويش مجيد طالقانى بوده و اين بيت از اوست :\r\n دنبال دل فتاده بهر خانه مىروم * ديوانه‌ام كه در پى ديوانه مىروم \r\n\r\n769 مظفر كرمانى\r\nنامش ميرزا محمد تقى خلف الصدق ميرزا كاظم طبيب بوده و در مبادى شباب تحصيل علوم عقلى و نقلى كرده در حكمت الهى و طبيعى و علوم ادبيه و عربيه مرتبه‌يى عالى يافته به صحبت\r\n\r\n","description":"","footnote":"","page_name":" 1362 ","page_number":670},
  {"content":"\r\n\r\nمشايخ عهد رغبت نموده به مواظبت ذكر و فكر و تخليه و تجليه و تزكيه و تصفيه به مقامات بلند رسيده در نظم و نثر تحقيقات كرده محققين كرمان او را مولوى كرمانى خوانند و نظير مولوى رومى دانند ديوان اشعار و مثنوياتش ديده شد در شاعرى نظير متقدمين است در سنهء 1215 در عراق عرب درگذشت چون اشعارش تازه و رنگين است قدرى نوشته مىشود رسالهء مجمع البحار در تفسير بحر الاسرار و مشتاقيه و خلاصة العلوم و كبريت احمر از ايشان است .\r\n دهر چون باغ و شجر چرخ و ثمر انسانست * باغبان حضرت خلاق على الشان است\r\nكيست انسان به حقيقت بنگر صاحبدل * كه تن خاكى او با دل و دل با جانست\r\nصاحبدل چو نشد شخص تو انسانش مخوان * گرچه ناطق بود اما به صفت حيوانست\r\nنيست اين پيكر مخروطى جسمانى دل * بلكه اين بارگه و حضرت دل سلطانست\r\nدل يكى سر الهى و دم رحمانيست * كه برو هر نفسى صد نظر رحمانست \r\n\r\nفى الاشارة الى النبوة و الولاية\r\n خيمه چو زد در جهان حضرت سلطان عشق * كون و مكان آمدند بندهء فرمان عشق\r\nعشق چو چوگان ناز در كف قدرت گرفت * نه فلك آمد چو گوى در خم چوگان عشق\r\nابطحى يثربى بوى چمن خوش كشيد * جانب يثرب وزيد چون دم رحمان عشق\r\nعشق مجرد ببين آمده جوياى حسن * حسن مقدس نگر آمده جانان عشق\r\nحسن مقدس نبى عشق مجرد على * عشق نگر آن حسن حسن نگر آن عشق\r\nديدهء معنى گشا يك دل و يكرو ببين * عشق به دوران حسن حسن به دوران عشق\r\nآن رخ خوب حسن اخترى از برج حسن * آن دل پاك حسين گوهرى از كان عشق\r\nآن دو گهر را كه برد عرش پى گوشوار * چيست دو در يتيم از دل عمان عشق \r\n\r\nهم از تغزلات قصايد او است\r\n بادى ز كوى دلبر شيرين شمايلم * آمد شگفت از نفسش غنچهء دلم\r\nخورشيد از مشارق غيبى طلوع كرد * بگرفت جاى آينه‌سان در مقابلم\r\nزنجير زلف اوست و گرنه بدان صفت * ديوانه گشته‌ام كه ببندد سلاسلم \r\n\r\n","description":"","footnote":"","page_name":" 1363 ","page_number":671},
  {"content":"\r\n\r\n زين پس مرا به قبهء زهاد كار نيست * تا دل به طاق ابروى او گشته مايلم\r\nبس عقده‌ها ز دهر به دل جا گرفته بود * انگشت او گشود ز دل عقد مشكلم\r\nساقى بريز بادهء صافى به جام صاف * تا حل كنم به روى تو يكسر مسايلم\r\nزان مى كز آن صعود كند جان نازلم * زان مى كز آن عروج كند جسم سافلم\r\nزان مى كه مطمئن شود اين جسم ملهمم * زان مى كه متصل شود اين سر واصلم \r\n\r\nو له ايضا فى المناقب\r\n راهيست سوى كوى تو چون موى تو اى محتشم * باريك و تاريك و سيه طولانى و پرپيچ‌وخم\r\nبسيار در وى عقدها چون عقدهاى تو به تو * بسيار در وى دامها چون دامهاى خم به خم\r\nذكر تو ورد هر زبان در مسجد و در ميكده * نام تو حرز هر جنان در كعبه و بيت الصنم\r\nدر گفت آرى چون دو لب منسوخ سازى اى عجب * رسم فصاحت از عرب طرز ملاحت از عجم\r\nمن با نياز او نازنين من تيره‌بخت او مه‌جبين * من خاكسار و مستكين او تاجدار و محتشم\r\nساقى گلاب و مى بهم تركيب كن اندر قدح * مطرب رباب و نى بهم تأليف كن اندر نعم\r\nتا رخ نمايد جلوه‌يى از صنع وهاب الصور * برقع گشايد عشوه‌يى از حسن خلاق العدم\r\nدر باطل معدوم خوش‌بينم وجود حق عيان * در حادث موهوم خوش‌بينم رخ شاه قدم\r\nاغيار گرداگرد من لشكر به لشكر صف به صف * نام خوش تو ورد من لحظه به لحظه دم‌به‌دم \r\n\r\n","description":"","footnote":"","page_name":" 1364 ","page_number":672},
  {"content":"\r\n\r\n عزت كجا ماند مرا من دور و ايشان مقترب * حرمت كجا ماند مرا من خوار و ايشان محترم\r\nلطفست ما را قهر تو نوش است ما را زهر تو * ترياق باشد بهر تو گر روز و شب نوشيم سم\r\nدر حضرت علم و عيان نور تو كشاف الحجب * در ظلمت و شك و گمان روى تو مصباح الظلم\r\nجودت برى از لا و لن بودت عرى از ما و من * شأنت برون از علم و ظن ذاتت فزون از كيف و كم\r\nنور جمال عصمتت هرگز نگردد مختفى * ذيل كمال عفتت هرگز نگردد متهم\r\nبا شمس نور كاملت شمس مضى آمد سها * با بحر جود شاملت يم وسيع آمد چو نم\r\nعالم همه يك‌ذره و رخسار تو شمس الضحى * كونين همه يك قطره و هستى تو مانند يم \r\n\r\nدر مدايح و مناقب حضرت امير المؤمنين على بن ابى طالب ( ع )\r\n وجود شخص كامل قطب و گردون همچو آسستى * وجود آس را بر قطب دوران و اساسستى\r\nازآن‌رو اهل دانش آسمان خوانند گردون را * كه گردان بر وجود مرد حق مانند آسستى\r\nو زآن‌رو اهل بينش مرد حق را قطب گويندى * كش اندر منزل تمكين ثبوت بىقياسستى\r\nعوام الناس را نسناس خواندن هست لايق‌تر * به خاصان خدا مخصوص اين اطلاق ناسستى \r\n\r\n","description":"","footnote":"","page_name":" 1365 ","page_number":673},
  {"content":"\r\n\r\n چو نسيا منسيا انگاشت او جز حق تعالى را * ازيرا ناس مرد عارف كامل شناسستى\r\nعلى ممسوس فى ذات اللّه است از قول پيغمبر * كه با ذات خدا جان على را خوش شناسستى\r\nهرآن‌كس را كه مجنون گشت ممسوسش عرب گفتى * بدين معنى كه جن را با وجود او تماسستى\r\nبه پيغمبر همىگفتند مجنون شد على مانا * كه آن شه را نه خوردستى نه خواب و نه نعاسستى\r\nعيان شد مستى جانش مگر جن كرده مس او را * معاين شورش و شرش نه در ستر و لباسستى\r\nپيمبر گفت ممسوس است حيدر مست و آشفته * نه زان گونه كه جن با جان ممسوسان مماسستى\r\nعلى ممسوس فى ذات اللّه است اى قاصرانديشان * على فرد را كى وصف مساس و مماسستى\r\nجلال كبريا چون بحر و حيدر ماهىآسايى * كه اندر بحر قدرت دايم او را انغماسستى\r\nعلى ممسوس فى ذات اللّه آمد لا به ذات اللّه * على را در بحار عزت حق ارتماسستى\r\nچو در نور خدا مغموس آمد جان پاك او * از آن شمس فلك را از رخ او اقتباسستى\r\nچو نور او بجز نور خدا نبود از آنستى * كه از نور على مر انبيا را التماسستى\r\nشه جم بنده كاندر مجلس رندان خاص او * فلك چون ساقى و شمس و قمر چون جام و كاسستى \r\n\r\n","description":"","footnote":"","page_name":" 1366 ","page_number":674},
  {"content":"\r\n\r\n عظيم الخلق ذات اعظمى كز مغز پاك او * وجود حضرت روح القدس چون يك عطاسستى\r\nاگر پرداختى با صنعت اكسير رأى او * زر قلب همه پيغمبران همچون نحاسستى\r\nدم از مردى زدى چون همتش آباى علوى را * ز باران امهات‌آسا همه حيض و نفاسستى\r\nرسولا شمهء شأن على بر خلق ظاهر كن * مگر جان تو را از طعن مشتى خس هراسستى\r\nمترس از ناس بلغ فى على كل ما انزل * كه حفظش عاصمى جان تو را از شر ناسستى\r\nعلى را گر اطاعت ناورى اى دل خجل مانى * در آن روزى كه يدعى بالانام هر اناسستى\r\nالا تا مادح خير النبيين آمده حسان * الا تا مادح سجاد جان بو فراسستى\r\nبه مدح مرتضى بادا زبانم دايما ناطق * به مغزم تا كه عقل و فكر و تدبير و حواسستى \r\n\r\nفى الترجيع و التضمين و مناقب حضرت سيد المرسلين\r\n چو ارادت شه ذو الكرم به ظهور داشت تعلقى * به كمال داشت شه‌قدم به جمال خويش تعشقى\r\nكه توجه صمديتش به تجلى احديتش * ازليتش ابديتش به كمال داشت تحققى\r\nز لبش بديع عبارتى ز مژه لطيف اشارتى * به ظهور داشت بشارتى به كمال لطف و تأتقى \r\n\r\n","description":"","footnote":"","page_name":" 1367 ","page_number":675},
  {"content":"\r\n\r\n شه مطلقى همه عز و شان به كمال جان جهانيان * ز نهان عيان شدش آن‌چنان‌كه نماند راه تطرقى\r\nبه جناب حضرت خاص رب به كمال مسكنت و ادب * به ثنا و حمد گشود لب بتضرعى به تملقى\r\nسوى حق چو كرد انابتى بگشود لب به شفاعتى * ز حضور يافت كرامتى به بحار قرب تعزقى\r\nچو خدا نمود اجابتش چو قبول كرد شفاعتش * ز حيا رخ با لطافتش بنمود رشح تعرقى\r\nز فيوض رشحهء آن عرق فيضان فطرت ما خلق * كه به خلق حضرت ذات حق به كمال داشت تحققى\r\nرشحات روى بديع او لمحات خوى شفيع او * لمعات كوى رفيع او به تمام داد تصدقى\r\nتو كجا و وصف كمال او تو كجا و حرف جمال او * تو كجا و نعت خصال او كه تمام ضعف و ترققى\r\nمن و وصف دلبر لايقم من و نعت خسرو فايقم * تو بگوى سعدى عاشقم كه تمام ذوق و تشوقى\r\nبلغ العلى بكماله كشف الدجى بجماله * حسنت جميع خصاله صلوا عليه و آله \r\n\r\nبند ديگر\r\n صنما به قامت معتدل تو چو سرو گلشن فاستقم * چو نهار روى تو منجلى و چو ليل تو مدلهم\r\nبدر تو آمده بنده‌يى به عنايتى ز تو زنده‌يى * چه شود اگر كه به خنده‌يى شود آن دو لعل تو مبتسم \r\n\r\n","description":"","footnote":"","page_name":" 1368 ","page_number":676},
  {"content":"\r\n\r\n خم موى پرخم و چين تو ره دل به جانب دين تو * كه به غير حبل متين تو همه عروه آمده منفصم\r\nمن و دست و ذيل عنايتت من و پاى و كوى هدايتت * كه به مرهمى ز شفاعتت همه زخمها شده ملتهم\r\nشده از عنايت و فضل تو شود از كفايت عدل تو * درجات عاليه مرتفع دركات هاويه منقسم\r\nصفحات روى نكوى تو ز لوامع آمده منجلى * فقرات پشت عدوى تو به مقاعد آمده منقصم\r\nبحرم رويم براى تو سوى مروه قصد صفاى تو * كه به مستجار لقاى تو همه عاشقان شده ملتزم\r\nغبرات خاك ره تو را عتبات بارگه تو را * همه سالكان شده مكتحل همه واصلان شده ملتثم\r\nمن و عزم بيت رفيع تو من و قصد صحن بديع تو * كه به غير حصن منيع تو همه حصنها شده منهدم\r\nمن و عشق روى لطيف تو من و مهر موى لفيف تو * كه به غير ذيل عفيف تو همه ذيل‌ها شده متهم\r\nمن و وصف شاه مليح من تو بگوى شيخ فصيح من * كه نظام ملك مديح من شود از بيان تو منتظم\r\nبلغ العلى بكماله كشف الدجى بجماله * حسنت جميع خصاله صلوا عليه و آله \r\n\r\nايضا بند ديگر\r\n بنشين به ملك جهان جان كه تو شاه تخت لعمركى * كه به متكاى جلال و شان نسزد به غير تو متكى \r\n\r\n","description":"","footnote":"","page_name":" 1369 ","page_number":677},
  {"content":"\r\n\r\n ز شكنج زلف تو مقبلم چو گشود عقدهء مشكلم * نه گمانى آمده در دلم نه به سينه مانده مرا شكى\r\nچه شناخت عاقله حد تو چه به سر و نسبت قد تو * چه به گل لطافت و خد تو كه بسى لطيفى و نازكى\r\nشودم ز دوده غبار غم شودم گشوده عقود هم * چو به خلوت دل من قدم بنهى به يمن و مباركى\r\nتو چو بحر بىحد و انتها رشحات بحر تو عينها * رشحات هستى ماسوا ز بحار جود تو اندكى\r\nدوجهان چو آينه سربه‌سر ز تو هريكى شده جلوه‌گر * ز هزار آينه در نظر نشود مشاهده جز يكى\r\nرخت آفتاب سپهر رب شده پردگى و جهان چو شب * شب احتجاب تونى عجب كه بتافت مهر چو كرمكى\r\nچه شود نهى قدمى برون همه عاشقان تو غرق خون * ز جفاى دست سپهر دون شده در جناب تو مشتكى\r\nمن و غير لعل تو مشربى من و غير وصل تو مطلبى * من و غير عشق تو مذهبى من و غير راه تو مسلكى\r\nرخ نيكوان همه ديده‌ام ز بتان حديث شنيده‌ام * دگرى نه بر تو گزيده‌ام كه مراست عقلى و مدركى\r\nچو به راه كوى وفا رسى چو به مدح شاه صفا رسى * بشنو ز سعدى فارسى نه ز عنصرى نه ز رودكى\r\nبلغ العلى بكماله كشف الدجى بجماله * حسنت جميع خصاله صلوا عليه و آله \r\n\r\nايضا\r\n ز جناب حق به تو دل‌ستان چو خطاب آمده يا و سين * نبود به مذهب عاشقان چو تو دلربا چو تو نازنين \r\n\r\n","description":"","footnote":"","page_name":" 1370 ","page_number":678},
  {"content":"\r\n\r\n رخ ما شكفته ز روى تو دل ماست زنده به بوى تو * غبرات حضرت كوى تو به مژه بروفته حورعين\r\nز تو ديده قامت معتدل ملكوتيان و شده خجل * تو صفى و آدم پاكدل به ميان كدرت ما و طين\r\nچو تو در بحر شفاعتى چو تو لعل كان كرامتى * چه شود به چشم عنايت نگرى به جانب اين غمين\r\nنباء عظيم بيان تو خلق عظيم بشان تو * شده ميهمان به خوان تو همه انبيا همه مرسلين\r\nچو عرق كه مانده به جاز گل چو كرم كه مانده به جاز مل * ز تو ختم قاطبهء رسل به جهان سلالهء طاهرين\r\nچو تو را مقام غدير شد لب تو بشير و نذير شد * ز دمت على كبير شد به امير جملهء مؤمنين\r\nشه ذو العناية و ذو الكرم مه ذو الكرامة و النعم * كه به غير نور شه‌قدم نبود ز جبههء او مبين\r\nز حقايقش همه آگهى به معارجش همه همرهى * بنموده نقش يداللهى چو نموده دست ز آستين\r\nبه نوال نعمت ما سبق به كمال مبدا ما خلق * به جلال قدرت ذات حق به جمال رحمت عالمين\r\nز كجا زبان و كمال او ز كجا بيان و جمال او * ز كجا بنان و خصال او بشنو ز مصلح داد و دين\r\nبلغ العلى بكماله كشف الدجا بجماله * حسنت جميع خصاله صلوا عليه و آله \r\n\r\nايضا\r\n تويى آنكه آيت و الضحى قسم خداست به روى تو * دگر آن لطيفه طاوها خبرى ز طرهء موى تو \r\n\r\n","description":"","footnote":"","page_name":" 1371 ","page_number":679},
  {"content":"\r\n\r\n لب سلسبيل كنايتى ز لبت كه عين عنايتى * خلق عظيم حكايتى به كلام پاك ز خوى تو\r\nملكوتيان لطيف دل كه برند سجده به آب و گل * نگرند ز آدم معتدل به جمال روى نكوى تو\r\nنفحات روضهء عنبرين نسمات جنت حور عين * نوحات خلد مخلدين وزد از جوانب كوى تو\r\nدم رحمت شه ذو المنن كه به يثرب آمده از يمن * به مدينه آمده از قرن به مشام جان تو بوى تو\r\nكتب و رسائل لامكان زبر و صحايف آسمان * صحف و دفاتر با بيان ز حضور تست به‌سوى تو\r\nنه بحار جود تو منقطع نه كسى ز فيض تو ممتنع * كه بحار سبعهء متسع چو يكيست جرعه ز جوى تو\r\nچو نهال قد تو رسته شد ره مدعى همه بسته شد * كه به ذو الفقار شكسته شد فقرات پشت عدوى تو\r\nز مى تو مست شد ملك ز لبت به زخم دلش نمك * رسد اين زجاجهء نه فلك به گلوش مى ز سبوى تو\r\nبه شرابخانهء كن فكان تو شراب بخش به مىكشان * مه و مهر و پيكر آسمان شده جام و كاس و سبوى تو\r\nسخن از كمال صريح او تو بگوى شيخ مليح او * كه سخن‌سراى مديح او شده نطق نادره‌گوى تو\r\nبلغ العلى بكماله كشف الدجى بجماله * حسنت جميع خصاله صلوا عليه و آله \r\n\r\nايضا\r\n نگشوده ديده ناظرى به جمال مثل تو شاهدى * به جمال قبلهء كافرى به كمال كعبهء زاهدى \r\n\r\n","description":"","footnote":"","page_name":" 1372 ","page_number":680},
  {"content":"\r\n\r\n ز فيوض نور قديم تو دل عام راست مشاربى * ز عيون فيض عظيم تو لب خاص راست مواردى\r\nنه به دير سينهء عاشقان چو رخ تو جلوه‌نما بتى * نه به خلوت دل عارفان چو لبت لطيفهء واردى\r\nبه سماء عزت رفعتت حفظه ملائك نقمتت * ز شهاب ثاقب سطوتت چو مجال خطبهء باردى\r\nمرساد چشم عدوى تو به جمال دلكش روى تو * ز سپند خال نكوى تو چه محل نظرهء حاسدى\r\nنه چو روت نور مبين بود نه چو موت حبل متين بود * كه به سوت روح امين بود ز جناب رب شده قاصدى\r\nنكشيده كلك مهندسى چو رخ تو طاق مقرنسى * نه يداللّه ازلى كسى بشنيده بسته به ساعدى\r\nتو قدم نهى به معارجى كه نديده ديدهء عارجى * به سما و جان چو تو دارجى به طباق دل چو تو صاعدى\r\nز خدا تراست مراتبى ز حضور خاص مناصبى * كه سزاى وصف و مناقبى كه بخورد مدح و محامدى\r\nبنواز سعدى اصول را بسرا مقام وصول را * نشنيده‌ايم رسول را چو تا مادحى چو تو حامدى\r\nبلغ العلى بكماله كشف الدجى بجماله * حسنت جميع خصاله صلوا عليه و آله\r\nرخ توست آن مه خرگهى كه برد ز ما دل واگهى * ز جمال روى تو نى تهى نه مساجدى نه معابدى \r\n\r\nايضا\r\n چو خداى گفته به آسمان سخن خصال محمدى * به چه حد كنم من بىزبان صفت كمال محمدى \r\n\r\n","description":"","footnote":"","page_name":" 1373 ","page_number":681},
  {"content":"\r\n\r\n به بهشت عدن موحدين بنگر به چهرهء عارفين * پس از آن به ديدهء پاك بين بنگر جمال محمدى\r\nبنگر تو به آتش با لهب تو به عين مسكنت و ادب * ز جحيم با لهب و غضب بنگر جلال محمدى\r\nبه حسابگاه مشو خجل ز فعال خويش نه منفعل * همه خلقهات چو معتدل شده ز اعتدال محمدى\r\nبنگر صفى جميل را بنگر نجى جليل را * بنگر كليم و خليل را همه در ظلال محمدى\r\nبه شعيب و هود فصيح بين به ذبيح و لوط مليح بين * بنشسته خضر و مسيح بين به لب زلال محمدى\r\nبه دوروزه فرصت خصم رد تو مباش تيره و در كمد * ز ازل معاينه تا ابد بنگر مجال محمدى\r\nز جمال و حسن گرفته خوش همه ملكت ختن و حبش * ختنيش روى لطيف و كش حبشى است خال محمدى\r\nچو سرود سعدى پاكدل صلوات احمد معتدل * بسراى تا نشوى خجل صلوات آل محمدى\r\nبلغ العلى بكماله كشف الدجى بجماله * حسنت جميع خصاله صلوا عليه و آله \r\n\r\nالترجيع الاخرى فى مدح سلطان الاوصياء على بن ابى طالب\r\n فرياد ز مكر نفس كاذب * امارهء مستبد لاعب\r\nلا هى ز معارج و مقامات * ساهى ز مدارج و مراتب\r\nغافل ز حقايق و معارف * ز اهل ز مكارم و مناقب\r\nهمواره انيس با اباعد * پيوسته جليس با اجانب\r\nبا فكر هوا شده معانق * از ذكر خدا شده مجانب \r\n\r\n","description":"","footnote":"","page_name":" 1374 ","page_number":682},
  {"content":"\r\n\r\n عقل آن مه صافى از غواشى * عقل آن شه عارى از معايب\r\nاز لطف شود به وى مناصح * از نصح شود به وى معاتب\r\nنه لطف پذيرد او ز ناصح * نه نصح پذيرد او ز عاتب\r\nچون عقدهء نفس عقل نگشود * با فكر قويم و حدس صايب\r\nما و دم پاك عشق سرمد * سلطان مشارق و مغارب\r\nعشق است به حق على مطلق * هستى همه باطلست و او حق \r\n\r\nايضا\r\n بسيار ره خرد سپرديم * در خدمت عقل رنج برديم\r\nاجزاى كتب بسى كشيديم * اوراق صحف بسى شمرديم\r\nمعقول به لوح جان نوشتيم * موهوم ز رق دل سترديم\r\nخوانديم نجات و بود قيدى * ديديم شفا ولى بمرديم\r\nعقل ار چه بسى نمود گرمى * اين طرفه نگر كه ما فسرديم\r\nالقصه ز جام حكمت عقل * يك جرعهء غم‌زدا نخورديم\r\nانصاف خرد نگر كه مىگفت * ما گرچه حكيم سالخورديم\r\nليكن به بساط پاكبازان * با عشق نه مرد دستبرديم\r\nاو پخته و ما هنوز خاميم * او بالغ و ما هنوز خرديم\r\nاو مطلق و ما هنوز در قيد * او صافى و ما هنوز درديم\r\nعشق است به حق على مطلق * هستى همه باطلست و او حق \r\n\r\nايضا\r\n نگشود خرد گره ز كارى * از وى بشديم بر كنارى\r\nزهد آمد و دام در ره انداخت * صياد شد او و ما شكارى\r\nاز رنج صلاة گه گرفتيم * بر دوش دل‌شكسته بارى\r\nاز جوع صيام گه فكنديم * در سينهء خويش خار خارى \r\n\r\n","description":"","footnote":"","page_name":" 1375 ","page_number":683},
  {"content":"\r\n\r\n گاهى به دعا برون كشيديم * از سوز درون نفير زارى\r\nگاهى ز زكات كسب كرديم * در چشم خلايق اعتبارى\r\nالقصه به صيقل عبادات * از دل نزدودمان غبارى\r\nمصحف چو ز رخ نقاب برداشت * پيدا شد ازو خط عذارى\r\nدر آينهء اشد حباً * ديديم جمال خوش‌نگارى\r\nچون حب شديد وصف عشق است * جز عشق مگير هيچ يارى\r\nعشق است به حق على مطلق * هستى همه باطلست و او حق \r\n\r\nايضا\r\n سميت زهر را چو ترياق * آمد از عشق صاحب اشفاق\r\nباب التهذيب عشق بگشاد * از دفتر حسن فصل اخلاق\r\nگه تخليه كن ز خبث اوصاف * گه تحليه جو ز طيب اعراق\r\nحكمت بگرفته در ميانه * از جربزه وبله شده طاق\r\nاز حرص و جمود بر كرانه * بر خويش عفيف كرده اطلاق\r\nبگذشته ز جبن و از تهور * خود را خوانده شجاع آفاق\r\nاز ظلم وز انظلام رسته * بسته به ميان ز عدل منطلق\r\nبااين‌همه خلقهاى محمود * بااين‌همه ضوء و نور و اشراق\r\nآيينه نكو زدوده ليكن * خود را ديده در آن زهى عاق\r\nاز حيلهء نفس كس نرسته * جز حضرت عشق و جمع عشاق\r\nعشق است به حق على مطلق * هستى همه باطلست و او حق \r\n\r\nايضا\r\n دلبر شه ملك ناز و هستى * چون خواست ز دل نياز و پستى\r\nنفس آمد و بازى دگر باخت * چالاكى نفس بين و چستى\r\nاز عشق مجاز دامى انداخت * بنياد نهاد شور و مستى \r\n\r\n","description":"","footnote":"","page_name":" 1376 ","page_number":684},
  {"content":"\r\n\r\n افكند به قوس ابروان تير * خوش جانب دل به صاف‌دستى\r\nخوبان همه دعوى خدايى * كردند ز عين خودپرستى\r\nعشاق شكسته بنده‌آسا * در راه فشانده نقد هستى\r\nدلها همه ماهيان بىخويش * افتاده به دام زلف شستى\r\nآن را كه علاقه بود وصفى * سختى علاقه يافت سستى\r\nوان را كه علاقه بود ذاتى * خوش يافت شكستگى درستى\r\nرو بادهء عشق ذات حق نوش * همواره ز ساغر الستى\r\nعشق است به حق على مطلق * هستى همه باطلست و او حق \r\n\r\nايضا\r\n چون رنج مجاز يافت بهبود * از عشق حقيقت آن شه جود\r\nلعبت گر نفس چست و چالاك * بازآمد و جست لعبتى زود\r\nابواب رسائل الحقائق * مفتاح نظر فكند و بگشود\r\nگاهى ز فصوص محيى الدّين * احياى دل فسرده بنمود\r\nگاهى ز رموز منطق الطير * الحان طيور قدس بشنود\r\nبااين‌همه ذوق و شوق معلوم * بااين‌همه وجد و سكر معهود\r\nجز فكر هوا نداشت مطلوب * جز ذكر سوا نداشت مقصود\r\nاز بادهء حسبنا كتاب * چون نشاء او مدام افزود\r\nدر خدمت پير عشق يك‌ره * گامى به ره وفا نفرسود\r\nعشق است دليل و پير و رهبر * عشق است امام وحى و معبود\r\nعشق است به حق على مطلق * هستى همه باطلست و او حق \r\n\r\nايضا\r\n فتاح قلوب پير عشق است * كشاف كروب پير عشق است\r\nاين هستى ما تمام عيب است * ستار عيوب پير عشق است \r\n\r\n","description":"","footnote":"","page_name":" 1377 ","page_number":685},
  {"content":"\r\n\r\n خودبينى ما گناه اعظم * غفار ذنوب پير عشق است\r\nاين كون و مكان تمام قشرند * وان لب لبوب پير عشق است\r\nخوبان جهان تمام زشتند * آن دلبر خوب پير عشق است\r\nآن شه كه نمود شكل ثعبان * در صورت چوب پير عشق است\r\nآن مه كه نمود كف بيضا * از شق جيوب پير عشق است\r\nعشاق و بتان همه مجاذيب * وان شاه جذوب پير عشق است\r\nربى كه به‌سوى حضرت او * ها نحن نتوب پير عشق است\r\nعشق است كه سر غيب داند * علام غيوب پير عشق است\r\nعشق است به حق على مطلق * هستى همه باطلست و او حق \r\n\r\nمن غزلياته\r\n ديدن جمال خوب تو خاموشى آورد * ياد رخت ز غير فراموشى آورد\r\nريحان ز گلستان بدمد ليك روى تو * ريحان تر ز خط بناگوشى آورد\r\nزين عقل هوشيار ملول آمدم بسى * ساقى بيار باده كه بيهوشى آورد\r\nنبود عجب ار بر ما شد پير مغان مشفق * بر مغبچگان او را مهر پدرى باشد\r\nز پاى دل نگشودند قيد گيسو را * كه در طريقت عشاق ز اهل سلسله بود\r\nچشمم از بحر دل نمىدارد * عالم گريه عالمى دارد\r\nما غم يار و زاهدان غم حور * هر دلى طاقت غمى دارد\r\nخوان احسان ولىنعمت ما هركه بديد * نه فلك در نظرش چون عدسى مىآيد\r\nزاهدى رو به‌سوى ميكدهء ما آورد * يا به سرمنزل عنقا مگسى مىآيد\r\nآفتى نيست بتر راهروان را از عجب * پر طاوس بود آفت جان طاوس\r\nچشم آلوده ز ما عيب ببيند ور نه * دامن همت ما هست ز هر تهمت پاك\r\nبر در ميكده رندان قلندر ماييم * كه ستانيم و دهيم افسر شاهان عظام\r\nمن طاير خجستهء طوبى نشيمنم * كامروز گشته اين قفس خاك مسكنم\r\nخود پا درين قفس ننهادم ولى فكند * حبل المتين زلف تو دامى بگردنم \r\n\r\n","description":"","footnote":"","page_name":" 1378 ","page_number":686},
  {"content":"\r\n\r\n در ظاهر ارچه در قفس صورتم و ليك * بگشوده سوى گلشن معنى است روزنم\r\nبهشت عدن كه گفتند كوى ميكده است * كه هيچ نيست در آنجا نه غصه نه المى\r\nنديده ديده‌يى در هيچ دورى * چو من ديوانهء عقل‌آفرينى\r\nمنم اندر خرابات مغان آن رند سرمستى * كه نشناسم سر از پايى نه بالا دانم از پستى\r\nبه درياى فنا شو غرقه اى دل زان كه زين دريا * اگر رستى هلاكى ور در آن غرق آمدى رستى\r\nدر سينهء ما گهى نهان آمده‌اى * بر ديدهء ما گهى عيان آمده‌اى\r\nاين نام و نشان تمام از تست و عجب * بااين‌همه بىنام و نشان آمده‌اى \r\n\r\n770 مجذوب همدانى\r\nو هو قدوة المحققين حاج محمد جعفر بن حاج صفر خان الهمدانى القراگوزلو آبا و اجداد و اعمام امجاد وى همه بزرگ طايفه و حاكم ولايت بوده‌اند ولى او خود از علماى فاضل شد و سالها به نشر علوم مشتغل آمد رياضات شرعيه كشيد و تعديل اخلاق كرد و سرآمد امثال گرديد به مولانا محمد مهدى نراقى كاشانى و جناب ميرزا ابو القاسم قمى نسبت تلمذ داشته و از ايشان اذن اجتهاد يافته ولى بدان نپرداخته به عبادات كوشيد چنان كه فضلا او را سلمان اين عهد مىخواندند و جهلا او را متهم كردند لهذا رسائل در عقايد و حقايق نگاشت مرآة الحق و مراحل السالكين از آن جمله است و اينك در نزد من بنده حاضر و محتوى بر تحقيقات عاليه پس از شصت سال عمر و طاعات در سنهء 1239 در تبريز رحلت فرمود و در شاه حمزه مدفون شد از اوست :\r\n من نگويم خدمت زاهد گزين يا مىفروش * هركه حالت خوش كند در خدمتش چالاك باش\r\nدر عشق موى دوست به مانند مو شدم * وز ياد او چنان شدم آخر كه او شدم\r\nز خاموشى بريدم من زبان هرزه‌گويان را * دو لب برهم نهادم كار شمشير دودم كردم \r\n\r\n","description":"","footnote":"","page_name":" 1379 ","page_number":687},
  {"content":"\r\n\r\n\r\n771 ميرزا محمد مازندرانى استرآبادى\r\nبرادر حاجى ميرزا يحيى مستوفى بود و در دولت خاقان صاحبقران در شيراز تعبيهء صورت مجالس كربلا را مروج مىگشت سالها با منش و داد و اتحاد اين بيت را از افكار خود مىخواند :\r\n نمىدانم ز منع گريه مقصد چيست ناصح را * دل از من ديده از من اشك از من آستين از من \r\n\r\n772 محوى استرآبادى\r\nنامش حاج ملا محمد باقر از فضلا و عرفاى اين عصر بوده در شيراز خدمتش دست داد و هم در آنجا وفات يافت گاهى به حسب ذوق شعرى مىگفته از آن جمله است :\r\n هرچند پنهان مىكنم در سينهء خود راز را * گويد كه من تنگ آمدم بركش ز دل آواز را\r\nگر باده خرابت كرد هم باده كند آباد * اين خانه‌خرابان را تعمير چنين باشد \r\n\r\n773 محمد ساروى\r\nملا محمد نام داشته از طلاب بوده در علوم ترقى نموده فضيلتى يافته و در خدمت خاقان اكبر شهيد آقا محمد شاه قاجار مكانتى حاصل كرده تاريخى در آن دولت نوشته و تاريخ محمدى نام كرده طرزى تازه دارد كه موقوف به خواندن آن است گاهى شعرى مىگفته از آن جمله است :\r\n گريه‌هايى كز فراقت مىكنم * عاقبت دانم كه آبم مىبرد \r\n\r\n","description":"","footnote":"","page_name":" 1380 ","page_number":688},
  {"content":"\r\n\r\n\r\n774 مشفق استرآبادى\r\nآقا كوچك نام داشته و ملاقاتش روزى نگرديده از اشهارش جز اين بيت درنيافته‌ام :\r\n كار آن عالم ندانم چون كنى * هست خون عالمى در گردنت \r\n\r\n775 مظهر استرآبادى\r\nنيز از معاصرين بوده نامش مير محمد صادق مردى مهربان و خليق و در آن شهر به كمالات معروف طبعى سليم داشته غزل‌سرايى مىكرده اين دو بيت از اوست :\r\n ز تيغش بس‌كه زخم كاريم در دل بود ندهد * به غير از مردم چشمم كسى يك قطره آب امشب\r\nبراى كشتن من خود كشيده دلبر تيغ * هزار شكر كه قتلم به غير وا نگذاشت \r\n\r\n776 مطيع مازندرانى\r\nميرزا زكى نام داشته عمر معقولى نموده از اشعارش اين بيت در نظر است و نوشته مىشود :\r\n فرقى ز صبح و شام نكرد است هركه او * با صبح و شام زلف و رخت را قرين كند \r\n\r\n","description":"","footnote":"","page_name":" 1381 ","page_number":689},
  {"content":"\r\n\r\n\r\n777 ميناى افشار\r\nاسمش فريدون بيك و از طوايف افشاريهء شهر ارومى بوده مدت عمر را به ملازمت بزرگان و مواظبت تركان گذرانيده به جهت منظورش كه درد گلو داشته گفته :\r\n ديشب همه‌شب اى آرزوى مينا * اين بود به خويش گفت‌وگوى مينا\r\nكز درد گلويت اى مه مينوچهر * دل خون شد و ريخت از گلوى مينا \r\n\r\n778 ميرزا محمد كوزه كنانى\r\nاصلش از كوزه‌كنان تبريز و موطنش اصفهان به توسط ابو المعالى معتمد الدوله نشاط اصفهانى رحمه اللّه به حضور خاقان صاحبقران شرفياب شده در ديوان انشا منصب گرفت و به امر اعليحضرت كتابى مسمى به زينت الحكايات قريب به پنجاه هزار بيت ترتيب داد و عمر معقولى دريافت شرف صحبتش در دارالخلافهء تهران دست نداده اما مردى صاحب حال بوده همانا رحمت تخلص مىفرموده اين چند بيت از اوست :\r\n اى خوشا عشق و خوشا بدناميش * عين كام آمد همه ناكاميش\r\nاز تو پيدا هرچه ناپيداستى * وز تو زيبا هرچه نازيباستى\r\nتا عطايت چشم رحمت باز كرد * دوزخى بر اهل جنت ناز كرد\r\nهستى ما يك‌دو روزى بيش نيست * وقت اندك قابل تشويش نيست\r\nشادى و اندوه عالم يك‌دم است * بهر يك‌دم اين چه اندوه و غم است\r\nداستان عقل و عشق از هم جداست * هر متاعى را به بازارى بهاست\r\nخود مگو درد طلب حيرانى است * عاشقى اسباب سرگردانى است\r\nخود ندانى تا نه از خود رسته‌اى * كز كه ببريدى كجا پيوسته‌اى \r\n\r\n","description":"","footnote":"","page_name":" 1382 ","page_number":690},
  {"content":"\r\n\r\n\r\n779 محمد قلى خان كازرونى\r\nاز معارف ضباط كازرون بوده چنان ياد دارم كه اين بيت را به نام خود مىخوانده\r\n خال به كنج لب يكى طرهء مشك‌فام دو * واى به حال مرغ دل دانه يكى و دام دو \r\n\r\n780 مطبوع شيرازى\r\nاز موزونان عهد ما بود در سن شباب به شيرازش ديدم كه روزها به مجلس محمد مهدى خان شحنه آمدى و غزل خواندى جوانى رشيق القامه لاغر اندام خوش‌شمايل بود از اشعارش چيزى به ياد ندارم و در جايى نديده بودم و از كسى نشنيده‌ام الا اين قطعه كه در باب خواجه متهم با غلام منظوم كرده :\r\n خواجه پير غنى بوالحسن قزوينى * آنكه از داغ فرج دنبه بريان دارد\r\nگفتمش فاعل اسپيد بسى هست چرا * با فرج طبع تو اين ميل فراوان دارد\r\nگفت رو و تو چه گويى كه سيه‌روست فرج * ظلماتيست كه صد چشمهء حيوان دارد \r\n\r\n781 مشعوف قاجار\r\nاسم شريفش حاجى امام قلى آقا و برادر مهتر موسى خان وصاف بوده جوانى نجيب و خليق و خوش‌فطرت و بلندهمت بوده به واسطه صفاى ذات ترك ملازمت ديوانى گفته طريقهء سلوك و رياضات و ترك دنيا و تصفيهء نفس پذيرفته با مشايخ اهل حال و معارف اهل كمال رابطه‌يى\r\n\r\n","description":"","footnote":"","page_name":" 1383 ","page_number":691},
  {"content":"\r\n\r\nكامل حاصل كرده و در آن مراتب و مدارج عارج معارج شد و صفاى قلب حاصل نمود گاهى به زيارات مشاهد مقدسه و ملاقات مشايخ معاصرين مىپرداخت و گاهى به طاعات و انزوا مىگذرانيد مكرر مىگفته كه آسمان بر سر من خراب خواهد شد آخر الامر سقف خانه بر سرش فرود آمده رحلت نمود از اوست :\r\n نه هراس دوزخ و نى هوس بهشت ما را * شود آخر آنچه اول شده سرنوشت ما را\r\nچو مؤثرى نبينم به وجود غير صانع * به نظر نكو نمايد همه چيز زشت ما را\r\nخوش آن عاشق كه اندر عشق بىنام و نشان گردد * بجز جانان نداند هيچ‌كس نام و نشانش را\r\nمخوان ز بتكده‌ام زاهد از تبه‌كارى * به‌سوى صومعه كانجا بتى دلارا نيست\r\nاگرچه هست گرفتار چند يوسف را * ولى كسى به گرفتارى زليخا نيست\r\nبه تكلم بگشا نقطهء موهوم دهان * تا همه خلق بدانند تو را هم دهن است\r\nجز كمند سر زلف تو نيارد بيرون * يوسف دل كه گرفتار به چاه ذقن است\r\nبدن نازكت ازبس‌كه لطيف است و صبيح * شود آزرده گر از برگ گلش پيرهن است\r\nدل گرفتار اندر آن زلف چو زنجير است و من * بسته در زنجير بودن درخور شير است و من\r\nدو قطره بيش نخوردم من از پيالهء عشقت * چو بحر قلزمم از چيست اين تلاطم مستى \r\n\r\n","description":"","footnote":"","page_name":" 1384 ","page_number":692},
  {"content":"\r\n\r\n كنى چو ميل به پستى رسى به عالم بالا * كه قطره گوهر غلطان شود چو جويد پستى\r\nشرط اول قدم آن است كه از جان گذرى * با سر زلف بتان گر سر سودا دارى \r\n\r\n782 آقا محمود كرمانشاهانى\r\nو هو قدوة المحققين و فخر المجتهدين كهف الحاج الحرمين عالم الربانى آقا محمود بن آقا محمد على الكرمانشهى البهبهانى نور اللّه مرقده از مبادى سن شباب به تحصيل علوم مشتغل و به خلاف مشرب پدر فاضل به صحبت اهل حال مايل گشته گويند در ايام صباوت به ميرزا محمد تقى كرمانى كه به حكم حضرت خاقانى مأمور به توقف در خانهء والدش بوده مؤانستى حاصل گرديد و وقتى مريض گشته ميرزاى مذكور كه در حكمت الهى و طبيعى مشهور بوده وى را معالجه نموده لهذا رابطه حاصل گشته ازآن‌پس رغبت به صحبت ارباب صفا كرده به طريق ترك و تجريد و ذوق و توحيد قدم گذاشته صاحب حالات و مقامات عاليه شده خدمتش روزگارى در دارالخلافهء تهران سكونت داشته و در مسجد حكيم امامت و وعظ مىفرموده قطب السلاطين سلطان محمد شاه قاجار بن نايب‌السلطنه مغفور طاب ثراهما با جنابش التفاتى كامل و توجهى محكم مرعى مىفرموده و به اكرام و انعام در معاشش مدد مىنموده آن جناب نيز رسالات محققانه به نام نامى آن پادشاه درويش دوست تأليف و تصنيف مىكرده در روزگار شاهنشاه عهد ابو النصر ناصر الدّين پادشاه خلد اللّه سلطانه نيز معزز و مكرم و بر امثال و اقران مفتخر مىزيسته الحق در علماى معاصرين فاضلى بدين حال و عارفى بدين كمال كمتر ديده شده همتى بلند و حالتى عالى و خلقى لاهوتى و ملكاتى ملكوتى داشته تا اينكه لواى رحلت برافراشته به عالم باقى روى نهاده رسالات حقايق آياتش متعدد است از جملهء آنها گاهى برحسب ذوق به نظمى مىپرداخته از آن جناب است :\r\n\r\n","description":"","footnote":"","page_name":" 1385 ","page_number":693},
  {"content":"\r\n\r\n\r\nمن غزلياته نور اللّه مرقده\r\n ساقى چه نشينى كه چمن رشك بهشت است * هم لاله و هم لاله‌رخى بر لب كشت است\r\nخورشيد بتابيده و گيتى شده روشن * يا پرتوى از چهرهء آن حور سرشت است\r\nزاهد اگرش عشق بتان نيست عجب نيست * اعمى چه شناسد كه چه زيبا و كه زشت است\r\nحاجى كه ندارد به دل از عشق نصيبى * صدره به‌سوى كعبه شود اهل كنشت است\r\nمحمود مده دامن وصلش ز كف امروز * فرداست كه اين كالبدت يك‌دوسه خشت است\r\nاى كه راه دوست پيمايى مدار از جان دريغ * زان كه جان داد به راه دوست اول منزلست\r\nدلم از كشمكش دهر ملول است ملول * اى خوش آن روز كه جانان ز پى جان باشد\r\nبر سر كوى تو آوردن جان عاشق را * بردن زيره بلى جانب كرمان باشد\r\nكوى عشقست و كسى راه به جانان نبرد * هركه را مىنگرم واله و حيران باشد\r\nغره‌اى زاهد افسرده به طاعات مشو * كه متاع تو در اين مرحله ارزان باشد\r\nذوق يك سجده كه از روى محبت باشد * بهتر از طاعت صدساله كه بىجان باشد\r\nآن روز اميد دل برآيد * كايام وصال دلبر آيد\r\nيك سجده به روى دوست جان را * از هشت‌بهشت خوش‌تر آيد\r\nيك قطرهء اشك در ره او * بهتر ز هزار كوثر آيد\r\nخرم دل بىدلى كه هردم * در بحر غمش شناور آيد \r\n\r\nو له\r\n چو بوسيدم حجر را يادم آمد از لب لعلى * كه چون مشك ختن خالى نمايان بود بر رويش\r\nبه محراب عبادت بودم و هر لحظه مىگفتم * خوشا روزى كه جان را قبله باشد طاق ابرويش\r\nگر از چاه زنخدانش رها شد مرغ دل اما * براى دانه‌يى افتاد اندر طاق گيسويش \r\n\r\n","description":"","footnote":"","page_name":" 1386 ","page_number":694},
  {"content":"\r\n\r\n\r\nو له\r\n اى خوش آن روز كه خاك ره عشاق تو را * سرمه‌سا گيرم و در ديدهء نمناك كنم\r\nاين غبار تن خاكى به سرشك خونين * دارم اميد كه از چهرهء جان پاك كنم\r\nبا چنين عشقى كزان مجنون آن جانانه‌ام * يادم از فرزانگى آيد مگر ديوانه‌ام\r\nمن همان مرغم كه بودم آشيان در قاف قرب * نيست غم گر ساعتى محبوس اين ويرانه‌ام\r\nعندليب قدس بودم فارغ از قيد بتان * عاقبت شد زلف و خال دوست دام و دانه‌ام\r\nهمرهم با كاروان مكه اما همرهان * شوقمند كعبه من مشتاق صاحبخانه‌ام\r\nاى غم جانان برونى از جهات * در دل تنگم چسان گنجيده‌اى\r\nدل كه نالان شد ز غم گردد رها * خوش بزى اى دل اگر ناليده‌اى\r\nتا نگريد ابر آزارى به باغ * كس نبيند غنچهء خنديده‌اى\r\nهيچ گل بىخار نايد در نظر * گرد اين بستان اگر گرديده‌اى\r\nيك دل بيغم نديدم در جهان * من نديدم خود بگو گر ديده‌اى\r\nگنج با رنج آمد و غم با فرح * عسر با يسر است اگر بشنيده‌اى\r\nكلك اين نقاش را گر ديدمى * گرد آن خامه بسى گرديدمى\r\nعاشقم بر نقش نقاش ازل * زين سبب هر نقش را بوسيدمى\r\nگر به گلزارى گلى شد جلوه‌گر * يا كه صوت بلبلى بشنيدمى\r\nيا كه سروى شد عيان از جويبار * يا كه ميوه بوستانى چيدمى\r\nچون ازو آمد وزو دارد نشان * عشق با هريك جدا ورزيدمى\r\nزاهد خشك اگر خود نبود تردامن * آتش عشق چرا جامه نگيرد او را\r\nور در آن جبه و تحت‌الحنكش خبثى نيست * پس چرا شاهد رندان نپذيرد او را\r\nگل دل گل شود از نكهت عشق اى زاهد * خار به باشد از آن گل كه در آن بويى نيست\r\nبوى عشقى اگرت هست درا ور نه برو * كاين چمن منزل هر خشك جفاجويى نيست\r\nاى خفته كه بر بستر نازى برخيز * با دوست بگو راز و نيازى برخيز\r\nعمرت همگى بخواب غفلت بگذشت * دارى به قفا خواب درازى برخيز \r\n\r\n","description":"","footnote":"","page_name":" 1387 ","page_number":695},
  {"content":"\r\n\r\n\r\nمثنوى ساقىنامه\r\n ره زاهدان گرچه راهى خوش است * ره عاشقى مسلكى دلكش است\r\nمحبت به دل چون قوىپى شود * چو ماء العنب آخرش مىشود\r\nمحبت در درج دانشور است * به صندوق دل دلنشين گوهر است\r\nمحبت مقام حبيب اللّه است * زبان ستايش از آن كوته است\r\nمحبت يقين حوض كوثر بود * كه سرچشمه‌اش دست حيدر بود\r\nمس جان ز اكسير آن زر شود * دل ار سنگ باشد كه گوهر شود\r\nز كفر و ز دين هر دو بيزار شد * هرآن‌كس كه او طالب يار شد\r\nدل بنده از بندگى شاد به * ز بيم و طمع هر دو آزاد به\r\nدرين وادى ار رفته باشى دمى * وزين باده گر خورده باشى كمى\r\nبدانى كه منظور و مقصود چيست * عبادت چه و قرب معبود چيست\r\nچه عالم چه زاهد چه صاحب عمل * نرسته ز تسويل نفس دغل\r\nلباسش سراپاى مانند شير * ولى در سياهيش دل همچو قير\r\nبه صد جلوه آيد در انظار خلق * كه آرد به صندوق دينار خلق\r\nز درهم بسى خاطرش در همست * دلش پرغم اما غم درهم است\r\nبه هر مجلسى مجلس‌آرا شود * كه تا فضل او آشكارا شود\r\nچنان نخوتى در دماغ آورد * كه طاوس رنگين به باغ آورد\r\nچو نور نماز است بىشك حضور * حضور ار نباشد در آن نيست نور\r\nسر هر گنه چيست حب جهان * جهان چيست دام ره گمرهان\r\nچو مار است منزلگه دلپسند * در اين آب و گل چند باشيم بند\r\nكرم پيشه‌فرما كه بايست مرد * متاع جهان را ببايد سپرد\r\nبيا تا برآريم و با هم خوريم * چرا واگذاريم و حسرت بريم\r\nچو آخر درين خاك بايد خزيد * چرا چون سقر قول هل من مزيد\r\nز آز و طمع لختى ار كم كنيم * دوصد ناز بر اهل عالم كنيم \r\n\r\n","description":"","footnote":"","page_name":" 1388 ","page_number":696},
  {"content":"\r\n\r\n\r\nايضا فى المثنوى\r\n گر تو را در دل غم دلدار نيست * سبحهء زهدت كم از زنار نيست\r\nرشتهء دنياى دون از دل گسل * ميخ استر را به گل زن نى به دل\r\nاى مدرس تا به كى قشرى صفت * دم زنى از معرفت بىمعرفت\r\nاى كلامت زينت هر انجمن * حرفى از لعل لبانش هم بزن\r\nاز حقيقى يا مجازى تا به كى * همچو طفلان خاكبازى تا به كى\r\nدل خراب از جنبش اين صرصر است * دل كباب از سوزش اين اخگر است\r\nاز شرار عشق سوزان خرمنم * چاك شد از دست غم پيراهنم\r\nجان به فانوس تنم پروانه‌وار * از شعف گردد به گرد شمع يار\r\nتا كه دل گرديده بيمار از غمى * از خدا خواهم دمى عيسى دمى\r\nروزگارى شد كه بيمار توام * عندليب زار گلزار توام\r\nيك شفايى بر دل بيمار ده * شربتش زان آب آتشبار ده\r\nزان زلالم ده كه مستى آورد * نى از آن دردى كه هستى آورد\r\nباز مجنون سوى هامون مىرود * سوى ليلى باز مجنون مىرود\r\nباز زنجير جنون را پاره كرد * خويش را از شهر و ده آواره كرد\r\nباز شوق دشت و كشت كوه كرد * باز ياد ناله و اندوه كرد\r\nباز طاوس نرم شد چترزن * مىنمايد جلوه در صحن چمن\r\nاين قفس بر طوطيم تنگست تنگ * در ميان جان و تن جنگست جنگ \r\n\r\n783 مشفق شيرازى\r\nاسمش ميرزا محمد روزگارى در خدمت نواب شاهزاده محمد تقى ميرزا حكمران بروجرد به طبابت پرداختى در اواخر دولت خاقانى به شيراز مراجعت كرد و در آن ايام نواب فيروز ميرزا از\r\n\r\n","description":"","footnote":"","page_name":" 1389 ","page_number":697},
  {"content":"\r\n\r\nجانب سلطان محمد شاه قاجار به ايالت فارس افتخار داشت مشار اليه در دربارش عزّتى و در خدمتش منزلتى يافت و جوانى خوش‌صحبت دانشمند بود غالبا با هم مىزيستيم اكنون در گذشت از خيالات اوست :\r\n يك كلك و دو بنانش پيدا كند سه مولود * كو چار مام نبود در عقد هفت شوهر\r\nآرام و عافيت را گر كس نشانه جويد * آن در دم نهنگ است اين در دهان اژدر\r\nمشفق به كام مدعى آن بىوفا نمود * وصل حلال خويشتن آخر حرام ما\r\nما كه از حسرت آن چاه زنخدان مرديم * لب جان‌بخش تو گو دعوى اعجاز كند\r\nمده كام رقيب از كشتن من * مشو راضى به خون بىگناهى\r\nچو مشفق كس غزل شيرين نگويد * ندارد طعم شكر هر گياهى \r\n\r\n784 محمود شيرازى\r\nاز صاحب جمالان عهد بود و از ملازمان ميرزا محمد حسين آصفى صيت حسنش به دار الخلافه رسيد و احضار شد و حضرت خاقان اكبر صاحبقران را از خادمان دربار چندى در نظر مبارك خاقانى جلوهء ايازى در نظر محمودى كرد و حضرت خاقان در ضمن غزليات خود مىفرموده كه :\r\nمحمود من از اياز خوش‌تر تا عاقبت الامر از بخت نامحمود محمود مقبول مردود و معزول آمد غزال چشمش كه دل شيران مىبرد و خون پلنگان مىخورد به نيش گزلك قهر در خون كشيده شد و پس از تضييع عينين به شيراز آمد غزلى دردناك مىگفت همانا ساغر تخلص مىكرد از اشعارش لختى شنيده‌ام و از آنها جز اينم در خاطر نمانده از اوست :\r\n نه پايى كه گاهى گذارم به صحرا * نه دستى كه بيرون كشم خارى از پا\r\nتماشاى گل خوش به مرغان گلشن * كه بستند ما را نظر از تماشا \r\n\r\n","description":"","footnote":"","page_name":" 1390 ","page_number":698},
  {"content":"\r\n\r\n\r\n785 منظر اصفهانى\r\nاسمش ميرزا محمد خلف الصدق ميرزا عبد اللّه بن ميرزا عبد الباقى كلانتر سابق اصفهان است كه در خدمت دولتشاه به وزارت مىگذرانيد و احوالش در حرف با مرقوم افتاده و ايشان از نجباى سادات اصفهان و از بنى اعمام ابو المعالى معتمد الدولهء نشاط اصفهانى رحمه اللّه مىبوده‌اند خانوادهء ايشان از عهد صفويه تاكنون به شرافت و جلالت معروف مىباشند و خود ميرزاى مشار اليه برادر كهتر ميرزا محمد تقى نايب كلانتر اصفهان است و كلانترى اكنون با ميرزا محمد رحيم برادرزادهء معتمد الدولهء مغفور است خود در اين ايام در دارالخلافهء تهران به نويسندگى بعضى معاملات ديوانى اشتغال دارد جوانى است خليق و شفيق و مهربان نكته‌دان خوش‌شمايل نيكوخصايل ان‌شاءالله ترقيات خواهد كرد گاهى به نظم غزليات مىپردازد از اوست :\r\n\r\nقصيده\r\n از شقايق چمن پر از شنگرف * از رياحين دمن پر از زنگار\r\nرفته در تاب سنبل مشكين * جسته از خواب نرگس بيمار\r\nصحن باغ از شكوفه عطرآميز * طوف راغ از بنفشه عنبربار\r\nمحو در پاى سرو مانده تذرو * مست بر شاخ گل نشسته هزار\r\nاى تو رايات شرع را رافع * اى تو بنياد عدل را معمار\r\nخورده گردون به حشمت تو يمين * برده كيهان ز دولت تو يسار\r\nبوده دهرت به بندگى قايل * كرده چرخت به چاكرى اقرار\r\nرفعتت از سپهر دارد ننگ * همتت از زمانه دارد عار \r\n\r\nمن غزلياته\r\n پيش شبهاى فراق تو و آن قد بلند * قصهء روز قيامت سخنى مختصر است\r\nامشب از وجد نگنجد به تن غم‌زده جان * گوييا دل به وصال تو گمانى دارد \r\n\r\n","description":"","footnote":"","page_name":" 1391 ","page_number":699},
  {"content":"\r\n\r\n حذر از ترك نگاهت چه كنم گر نكنيم * زان كه مست است و به كف تير و كمانى دارد\r\nهركه بر چشم من از هجر رخت كرد نگاه * گفت اين چشمه عجب آب روانى دارد\r\nصنمى كه صيد وحشى نگريزد از كمندش * چه كند اگر نيفتد دل عاشقان ببندش\r\nز سؤال خاطرش را به عبث چه رنجه دارم * چو نمىدهد جوابى لب لعل نوشخندش\r\nنيايد بر سرم شبهاى بيمارى كس از ياران * همان شمعست دارد جا اگر گاهى به بالينم\r\nتو ترك عربده اى چشم يار نتوانى * كه ترك مستى و خنجر به دست و مغرورى\r\nبازآى و انيسم باش در وقت اجل جانا * مپسند سپارم جان در گوشهء تنهايى \r\n\r\n786 مهرى خويى\r\nنام شريفش ملا مهر على و از اجلهء فضلا و فقراى زمان ما بوده صاحب ذوق سليم و طريقهء مستقيم و تجريد و تفريد و حال و كمال و اشعار عربيه و فارسيه و تركيه بوده اين رباعى را در عالم مزاح در تمنى نكاح فرموده :\r\n آن كيست كه خاطر مرا شاد كند * وين گردنم از بند غم آزاد كند\r\nيا خرج عروسيم به گردن گيرد * يا آنكه مرا به خويش داماد كند \r\nو قصايد عربيه و تركيه بسيار دارد از جمله قصيده در مدحت حضرت امير المؤمنين عليه السلام گفته كه مطلع آن اين است :\r\n ها على بشر كيف بشر * ربه فيه تجلى و ظهر \r\nو در تاريخ فوت وزير بىنظير ميرزا عيسى فراهانى قائم‌مقام معروف به ميرزا بزرگ رحمه اللّه قصيده گفته كه مادهء تاريخ آن اين است : مهد السموات عيسى تيمنى\r\nچون در ليلةالرغايب كه شب جمعه اول ماه رجب المرجب است رسم اهالى تبريز است كه جهت خيرات اموات حلوايى پخته به مقابر برند و در آن شب به دو نرسيده اين دوبيتى را به جناب مجتهد الزمانى ميرزا احمد مجتهد تبريز فرستاده :\r\n\r\n","description":"","footnote":"","page_name":" 1392 ","page_number":700},
  {"content":"\r\n\r\n در رغايب اين همه حلوا كه ملا خور شده * كس كرم ننموده از آن حلواى ملاخور مرا\r\nبر فقيه شهر لازم شد كه تعزيرش كند * هركه گويد بعد ازين ملاى حلواخور مرا \r\n\r\n787 مصور مشهدى\r\nنامش حاجى عليقلى بن حاجى رضا قلى مسقط رأسش تهران فى سنهء 1227 اما غالبا در مشهد تحصيل علم نقاشى و شاعرى كرده از هرگونه شعرى دارد و مردى معقول و مهربانست از اوست :\r\n دگر از شرق شارق شد درخشان طلعتى كز فر * فروبردند سر پيشش هزاران چهر مهرآسا\r\nگهى افشاند زر شش سرى بر كوه و بر برزن * گهى پاشيد سيم ده‌دهى بر دشت و بر صحرا\r\nعلى بر خير و شر قاهر على بر نفع و ضر قادر * على بر ديو و دد آمر على بر نيك و بد دانا\r\nنماز آرد همى چرخش بر ايوان فلك رفعت * نياز آرد همى مهرش به دربار سماآسا \r\n\r\nو له ايضا\r\n پير و پتياره جهان را اى دل از پيرى مشو شو * بكر و مكاره زمان را اى تن از بكرى مكن زن\r\nچند پويى چون سكندر اى دل اندر گرد گيتى * چند پايى چون سليمان اى تن اندر دهر اهرن\r\nبىبنا بنيان جهان دانى چه باشد رخنه سرپل * بىپى و پايان زمان دانى چه باشد سيل پل كن\r\nانبيا را بس اذيتها شد از ايذاى موذى * اوليا را بس تحملها بد از آزار دشمن\r\nآدم از گفتار شيطان نوح از رفتار خلقان * موسى از فرعون و هامان يونس از نون يوسف از زن \r\n\r\n","description":"","footnote":"","page_name":" 1393 ","page_number":701},
  {"content":"\r\n\r\n غنچه در باغ حديث لب خندان تو خواست * در سخن بود كه باد آمد و زد بر دهنش \r\n\r\n788 مستورهء كردستانى\r\nاز نسوان نجيبهء مشهوره صبيهء ابو الحسن بيك و منكوحهء خسرو خان والى سنندج بوده اغلب خطوط را خوش مىنگاشته زنى عفيفهء جميلهء مردانه بوده و ماه شرف نام داشته در سنهء 1267 رحلت يافته از اوست :\r\n پيش بالاى بلندت به چمن از سر شرم * سرو پوشيده به خود كسوت كوتاهى را\r\nرحمتى كاورم اينك به شفاعت ببرت * اشك گلگون و دل خون و رخ كاهى را\r\nمىسوزم و مىنالم پيوسته به هجرانت * رحمى به دل‌وجانم دست من و دامانت\r\nدل‌خسته و محزونم از نرگس بيمارت * سرگشته و مجنونم از زلف پريشانت\r\nعشق چون پخته شد و گشت جنون عاشق زار * دردى از يار كه دارد به دوا نفروشد\r\nدهن و لعل لب و ديده و گيسوى توام * از نبات و شكر و نرگس و سنبل خوش‌تر\r\nگوش بر موعظهء بيهدهء شيخ مدار * زين همه قول و فسون ساغرى از مل خوش‌تر \r\n\r\nو له\r\n نه تنها من به دام زلف مشكينش گرفتارم * هزاران عاشق سرگشته دارد جعد طرارش\r\nفشاند جان شيرين در رهش از شوق مستوره * دهد از مهر گر خسرو به بزم خويشتن بارش\r\nگرم خسرو چو شيرين از وفا پابست ننمودى * به عالم خويش را رسواتر از فرهاد مىكردم\r\nخمار نرگس مستت چنان ببرده ز دستم * كه گر به حشر درآيم هنوز بىخود و مستم\r\nاز شمع بپرسيد كه از سوزش هجران * شبها زد و چشمم بچه‌سان اشك چكيده\r\nآبروى گل سورى برى ار روى نپوشى * رونق مه شكنى گر رخ چون مهر نمايى \r\n\r\n","description":"","footnote":"","page_name":" 1394 ","page_number":702},
  {"content":"\r\n\r\n حاجت شمع و چراغش نبود محفل عالم * گر شبى همچو مه از جانب مغرب بدر آيى \r\n\r\nو له\r\n علم اللّه كه به سر شد ز غم دوست جوانى * آتش عشق همىسوزدم اما به نهانى\r\nپيش چشم تو بميرم كه بدان ناوك مژگان * جان و دل صيد نمودى چه عجب سخت كمانى\r\nهركس بدان به دلارامى دارد سر سودايى * تو شوخ پرىپيكر آرام دل مايى\r\nعالم همه گرديدم و آفاق نور ديدم * در كشور نيكويى نبود چو تو زيبايى \r\n\r\n789 مخزن كرمانشاهى\r\nنامش عبد المحمد و از معارف نجباى آن بلد و صاحب خط بوده به معلمى فرزندان اعيان مىگذرانيد در سنهء 1246 كه سىساله بود به طاعون درگذشت از اوست :\r\n اشك چون گلنار دارم قامت چون حلقه تا او * حلقه‌ها از مشك تر بر تودهء گلنار دارد\r\nزلف او هاروت مشكين است و لب ياقوت شيرين * ديده از هاروت و ياقوتش عجب بسيار دارد\r\nكاندر آن هاروت مشكين زهرهء رخشان نهفته * وندران ياقوت شيرين لؤلؤ شهوار دارد\r\nگر نه بيمار است چشم نيم‌خوابش از چه علت * چون بر او بينى به عينه حالت بيمار دارد\r\nور بود بيمار چون جا كرده در آن جنت رخ * باغ جنت ساكن خود را چرا بيمار دارد \r\n\r\n","description":"","footnote":"","page_name":" 1395 ","page_number":703},
  {"content":"\r\n\r\n نهرهاى جنت رويش همىآيد برويم * چهرهء او جنت است و روى من انهار دارد\r\nآن زره گر طرهء داود فعلش بين به عارض * كو چو ابراهيم آتش را به خود گلزار دارد\r\nكافر است آن زلف و آتش گلستان گرديده بر وى * گويى اندر سينه مهر حيدر كرار دارد \r\n\r\nو له\r\n مرنج اگر به قدت همسرى نمايد سرو * از آنكه عقل نباشد بلندبالا را\r\nطبيب ما كه دارد نوش‌دارو در لب خندان * گذارد تا به كى بيمار چشم ناتوانش را\r\nدنيا به سر نرفته و آفاق برقرار * كان قامت بلند قيامت نموده است\r\nچشم تو بيمار و زلف آشفته ابرو خم‌شده * اينكه مىگويد كه در باغ بهشت آزار نيست\r\nآخر اى درد محبت چه بلاى عجبى * كه مداوا نكند حكمت افلاطونت \r\n\r\nو له\r\n گر مقيم كعبه آن صيد حرم خواهد شدن * كعبه يك‌بار دگر بيت الصنم خواهد شدن\r\nعشق جانان ننگم از كف مىربايد نام هم * همچو دلبر صبرم از دل مىبرد آرام هم\r\nسوختم از طعن خاص و عام رو بنما به خلق * خاص تا گيرد ره آتش‌پرستى عام هم\r\nمرغ دل خلق را بود دام * آن حلقهء زلف عنبرين‌فام\r\nدندان و لب تو كام جان را * شهد شكر است و مغز بادام\r\nدر پيرهن لطيفت اى سرو * برگ سمن است يا كه اندام \r\n\r\n","description":"","footnote":"","page_name":" 1396 ","page_number":704},
  {"content":"\r\n\r\n\r\n790 منعم شيرازى\r\nنامش ميرزا محمد ابراهيم فرزند محمد على بيك پيشخدمت خاصهء مرحوم حسينعلى ميرزاى فرمانفرماى سابق فارس بوده خود از جوانى به تحصيل پرداخت خطى پسنديده و طبعى گزيده يافت اكنون در شيراز به درويش مشربى و حسن خلق معروف و به صفات حسنه موصوف است :\r\n بجز لطفى كه او با ما ندارد * كدامين لطف سرتاپا ندارد\r\nنصيب جان هركس نيست ور نه * بلايى نيست كان بالا ندارد\r\nوفا و مهر مىگويد كه دارم * به ياران كهن اما ندارد \r\n\r\nو له\r\n سخا به طبع تو مضمر چو نشأ در صهبا * حيا ز روى تو ظاهر چو گرمى از آذر\r\nوفاى و مهر و دلت راست الفتى با هم * چنان كه شهد و شكر يا چو آب و نيلوفر\r\nرهين فضل تو يك شهر عارف و عامى * گواه عدل تو يك ملك مؤمن و كافر\r\nز تست نرمى گفتار ناظمان سخن * به تست گرمى بازار پيروان هنر \r\n\r\nو له ايضا\r\n هرچه داريم ز سوداى تو دلبر داريم * حيف باشد كه ز سوداى تو دل برداريم\r\nخلق از حالت ما بىخبرانند كه ما * عالم ديگر و انديشهء ديگر داريم\r\nبىنيازيم به ديدار تو از سرو چمن * نه سر سرو و نه سوداى صنوبر داريم\r\nشاه را شادى ما نيست كه ما درويشان * نه غم ملك و نه انديشهء لشكر داريم\r\nساقيا جام پياپى بده انديشه مكن * كه اگر كاسه تهى كيسهء پرزر داريم\r\nآن زرى را كه به ما كرده عطا خواجهء دهر * همه را وقف مى و مطرب و ساغر داريم\r\nاز پى جامهء نو داده به ما ليكن ما * به كهن جامهء خود ميل فزون‌تر داريم \r\n\r\n","description":"","footnote":"","page_name":" 1397 ","page_number":705},
  {"content":"\r\n\r\n گر بپرسد چه شد آن خلعت انعامى ما * دل ز انديشه نبايد كه مكدر داريم\r\nروى آريم بدان بقعهء معروف نخست * كاندر آنجا دوسه تن يار توانگر داريم\r\nعاريت را بستانيم يكى جامهء نغز * تن بدان عاريتى جامه به زيور داريم\r\nگر از آنجا نشد از جاى دگر كام رواست * نفس و ابليس به مقصود دو رهبر داريم\r\nبر سر هركه اجل تاختن آرد به سرش * حاضر و چشم ز مردار به بستر داريم\r\nهرچه از كهنه و نو دست دهد برگيريم * زيب آغوش و بر و دوش و تن و سر داريم\r\nاگر اين هم نشد آن هم نشد اين هم نشود * فكرت ديگر و انديشهء ديگر داريم\r\nروز عيد است و كسان جامهء عيدى دارند * ما نداريم و نبايد بدل آذر داريم\r\nنه كم از راه زنانيم هرآن خرقه كه به * خفه دم صورت از دوش يكى برداريم\r\nاز پس‌وپيش ببنديم بر او راه گريز * خشك بر جايش چون مهره به شش‌در داريم\r\nبا چنين چستى و چالاكى ماشاءالله * منعما هرچه بگويى ز تو باور داريم \r\n\r\n791 محرم يزدى\r\nنام شريفش ميرزا عبد الوهاب پسرزادهء آقا محمد هاشم زرگر اصفهانى است كه در خط نسخ مسلم زمان بوده و پدرش ميرزا محمد على مردى دانا و محرم تخلص مىنموده و خود ميرزا عبد الوهاب در شهر يزد متولد شده و هم در صغر سن والدش محرم درگذشته وى پس از تكميل علوم به اقتضاى طبع موزون تخلص پدر را به تجديد و تأييد وارث شده مسافر سفر عتبات عرش درجات گرديده در كرمانشاهان توقف گزيد و بر كمالات افزود پس به دارالخلافهء تهران روى نمود و به مداحى خاقان مغفور محمد شاه زبان گشاد و مورد الطاف شاهنشاهى شد به ملك‌الشعراى عراقين ملقب گشته منشور صادر كرد مرسوم يافت و با فضلاى عهد و مقربين شاهنشاه رسم مخالطت پيش گرفت و راه طريقت سپرد و در تهران ساكن شد در محافل اغنيا و فقرا محرم اسرار و مخزن اطوار آمد وقتى به تحصيل لغت و ترقيم خط فرانسه رغبت كرده و\r\n\r\n","description":"","footnote":"","page_name":" 1398 ","page_number":706},
  {"content":"\r\n\r\nنيكو بياموخت چنان كه اكنون در مدرسهء دار الفنون نوآموزان را آموزگار و خليفهء اين خط و لغت دشوار است چون روزگارى به هوا و هوس بگذاشت از مشتهيات دنيوى دل برداشت به فكر خاتمت كار و فايدت طبع غوايت شعار افتاد و بهترين كارى كه كفارهء مدايح ناواجب گذشته تواند بود مدح و منقبت حضرت رسول صلى اللّه عليه و آله و سلم و مرثيهء امام والامقام حضرت سيد الشهداء و شهداى راه خدا دانسته و مسمطات در مراثى گفته چند بند از مسمطش بعد از اين قصايد نگاشته خواهد شد الحق طرزى تازه و بديع و اشعارش بلند و بيانش فصيح است و از آن جمله است :\r\n\r\nاز قصايد اوست كه در اظهار طلب و موعظه گفته\r\n گم‌كرده‌ره به وادى آزيم پىسپر * هين رهنماى از كرم اى خضر راهبر\r\nبيمى نبودى از خطر راه كردمى * از صبر و از قناعت اگر توشهء سفر\r\nافغان من از اينكه درين دشت پربلا * فرياد من ازينكه درين كوى با خطر\r\nفرصت نداد چرخ كه خارى كنم ز پاى * مهلت نداد مرگ كه خاكى كنم به سر\r\nبشكست شاخ عيشم و از كيد چرخ نيست * كز خويشتن همىشكند شاخ بارور\r\nروزى گرفته بودم خوش دامن خرد * كاى اهل راه را تو قلاووز و راهبر\r\nاى ذات تو به معنى همخانهء ملك * وى شخص تو به صورت همسايهء بشر\r\nچون بركنم ز مهر جهان دل كه شاهديست * دلبند و دل‌فريب و دل‌آشوب و لشكر\r\nگه خواندم به صعب رهى كاينت جلب نفع * گه راندم به ژرف چهى كاينت دفع ضر\r\nراهى كه گشته دروى تنها بسى هبا * چاهى كه رفته در وى جانها بسى هدر\r\nوقت است كم ز كيدش يارى دهى ز لطف * چون نيست جز به عون تو بر وى مرا ظفر\r\nبگشاد لب به خنده و گفت اين حديث نغز * بشنو ز من كه رستى زين بوك و زين مگر\r\nتسبيح اگرت دام ره و مايهء غرور * ز نار اگرت بند دل و مانع گذر\r\nبنديش هان بديدهء تحقيق و هركدام * كت مانع ره است بدل كن به يكديگر\r\nدانى چو آخر از مدد پنجهء قضا * بينى چه آخر از اثر كينهء قدر\r\nخواهد سپرد گردون مشك تو را به سيم * خواهد فروخت گيتى سيم تو را به زر \r\n\r\n","description":"","footnote":"","page_name":" 1399 ","page_number":707},
  {"content":"\r\n\r\n كم گو غزل به ياد غزالان مشك‌مو * كم ران سخن به وصف ظريفان سيم‌بر\r\nداراى هوشى ار تو بيان كن كه چون شدند * داراى تخت‌گستر و هوشنگ تاجور\r\nدرداد آن به زارى در گور تيره‌تن * بنهاد اين به خوارى بر خاك خيره‌سر\r\nچون خون دل خورى پى لعل و عقيق كان * خونى فسرده آمد اندر دل حجر\r\nهشدار كآنچه كردى ز آثار غفلت است * غير از ثناى ذات خداوند دادگر \r\n\r\nهم از قصايد سابقهء اوست كه در مدح گفته\r\n اى فلك جاه آسمان خرگاه * اى مهين بانوى سرادق شاه\r\nاز تو پيوسته روى بخت سفيد * وز تو همواره روز خصم سياه\r\nمهر حكم تو حرز بازوى چرخ * طوق طوع تو زيب گردن ماه\r\nاى كه سياح فكر مىنارد * كرد در بحر مدحت تو شناه\r\nشد بلندى و پستى خصمت * گه سردار و گاه در بن چاه\r\nبيش ازين جاه و پايه ممكن نيست * گويم ار حق تو را فزايد جاه\r\nطاعتى كاندر آن رضاى تو نيست * بىگمان به ز طاعتست گناه\r\nمىنجويد عدو محبت تو * برنيايد ز شوره مهر گياه\r\nآز را گاه زرفشانى تو * برگدازد بدن چو زر در كاه\r\nخصم را چالش است با تو و چرخ * از تعجب بمانده در قهقاه\r\nزان كه داند اثر چه خواهد داشت * حملهء شير و حيلهء روباه\r\nسخن اندر جهان روا نبود * جز به مدح تو هين سخن كوتاه \r\n\r\nدر تتبع قصيدهء حكيم ناصر خسرو گفته\r\n نايافته رسم و راه عشق او * چون گويى لا إله الا هو\r\nجادوى زمانه خود تويى از مكر * تا كى نالى ز حيلهء جادو\r\nزنهار كه بر جهان نبندى دل * چونان كه به شاخ نخل بر راسو\r\nكاين زال ببرده دست از دستان * وين ديو ربوده برز از برزو\r\nامروز كشيد تن به خاك اندر * آنكش به فلك رسد سر ديرو \r\n\r\n","description":"","footnote":"","page_name":" 1400 ","page_number":708},
  {"content":"\r\n\r\n دستان جهان ندانى از بر گوى * كو رستم زال و طوس نوذر كو\r\nبين روى چو لالهء مرا زرين * دستان سپهر را بدان زين رو\r\nبس غره مباش كت نخواهد ماند * سرپنجهء زور و قوت بازو\r\nديوت ز سر رضا نهد گردن * بر ديو هوا چو يافتى نيرو\r\nبس ميوهء خوشگوار بر شاخ است * قانع نشويم تا به رنگ و بو\r\nبس تنگدلم كه تا كيم محنت * زين شاهد نيك صورت بدخو\r\nكو بست دلم به زلف چين بر چين * كو برد دلم به جعد تو بر تو\r\nبس شكر خداى را كه اكنون نيست * در مويه دلم ز عشق مو يك مو\r\nآن شد كه ز دست من ربودى دل * بىجادهء لعل و پيچش گيسو\r\nوان شد كه به سروقامتى مىزد * پيوسته دلم چو فاخته كوكو\r\nزردى عذار و جوى اشكم به * از ديدن سبزه و كنار جو\r\nهان گر تو به سبزه مىچمى برچم * كم دل نكشد به سبزهء مينو\r\nبا نيروى دوست محرما تن زن * از كينهء خصم و طعنهء بدخو\r\nمىشو به ره نجات و از خاطر * جز مدح على و آل را مىشو\r\nرستم ز بلاى ديو چون صاحب * از نيروى لا آله الا هو \r\n\r\nاز مسمطات اوست كه در مراثى گفته\r\n چون شاه ز يثرب هوس كرب‌وبلا كرد * در كرب‌وبلا خيمهء اجلال به پا كرد\r\nبنمود به حق وعده و بر وعده وفا كرد * سلطان به حق بود و حق خويش ادا كرد\r\nدر كشته شدن حكم همايون به قضا كرد * هم كار شفاعت ز پى قرب خدا كرد\r\nقربى كه تو عاجز شوى از ترجمهء آن * چون ترجمهء اين عظمت قسمت ما شد\r\nو اقبال مترجم به چه بر عرش علا شد * در تكيهء دولت زدم اهل صفا شد\r\nهر كار شد از همت مردان خدا شد * وز شيخ زجاجى نظرى راهنما شد\r\nكز نام غلامى به در شاه رضا شد * خوش آنكه به ميدان رضا داد سر و جان\r\nاندر شب عاشورا فرمود شهنشه * كاى زمرهء اصحاب كه ما را شده همره \r\n\r\n","description":"","footnote":"","page_name":" 1401 ","page_number":709},
  {"content":"\r\n\r\n باشيد ز فرمان خدا يكسره آگه * كاندر ره پيمان خداوند منزه\r\nفردا همه آغشته به خونيم على اللّه * تا باز رود آنكه بود واقف درگه\r\nكاين درگه عشق است و حقش حاجب و دربان * تا هست شب و بر سر دستست سياهى\r\nاز بيعت ما دست كشد يار و سپاهى * فردا هنرى بايد با عهد الهى\r\nدر معركهء عشق هنرمند پناهى * درد و الم شيعه شود نامتناهى\r\nشمر از سر من دور كند افسر شاهى * هركس سر خود گيرد ز آزادى پيمان\r\nهركس كه مرا يار پى سيم و زر آمد * صد حيف كه بس همت او مختصر آمد\r\nتا باز رود كابله و كوته نظر آمد * چون عيسيم از صحبت احمق حذر آمد\r\nاين رتبه كجا درخور هر بىهنر آمد * كايين ره شاه‌پرستى دگر آمد\r\nهو بوالهوسى را نرسد دم زدن از آن * افسوس بر آن قوم كه پيمان بشكستند\r\nپيمان بشكستند و دل فاطمه خستند * ز اخيار بريدند و به اشرار ببستند\r\nگم كرده ره حق و ره باطل جستند * وز پادشه خويش چنان عهد گسستند\r\nكز غصه دل شاه‌پرستان بشكستند * اى واى بر آن كو شكند بيعت سلطان\r\nآن حجت يزدان ز پى حجت مردم * چون بود ز حق معدن احسان و ترحم\r\nنى از روش عجز و نه از روى تظلم * برزد به زمين نيزه و آمد به تكلم\r\nكاى قوم دغا حق پيمبر نشود گم * اى معنى اهريمن و اى صورت مردم\r\nمردود حق و راندهء درگاه سليمان * آيا ز شما ديوان صاحب‌نظرى هست\r\nبنياد شناسندهء يزدان گهرى هست * آيا كه درين ظلمت تابان قمرى هست\r\nوز زمرهء نااهلان اهل هنرى هست * بر خشكى لعل لب ما جرع ترى هست\r\nفرمودهء يزدان را آيا اثرى هست * در جان شما اهرمن بىدل و بىجان\r\nپس گفت ابا خويش كه اى عبد جفاكار * با زادهء پيغمبر ما چيست تو را كار\r\nكامروز حسين است به حق حجت دادار * مولا و شفيع است در اين دار و در آن دار \r\n\r\n","description":"","footnote":"","page_name":" 1402 ","page_number":710},
  {"content":"\r\n\r\n از وسوسهء اهرمن و ديو غلطكار * حالى ز در توبه و آيين ستغفار\r\nخاكى به دهن افكن و بر ديدهء شيطان * زد تيغ عدو سوز به هر حمله چو خورشيد\r\nوان قوم سيه‌روى ز جان آمده نوميد * بس ضربت كارى كه ز نامرد كسان ديد\r\nدر خون خود آزاده و مردانه بغلطيد * وز هاتف غيبى علم اللّه چو بشنيد\r\nكاشتافت ازين بقعه به سرمنزل جاويد * خوش آنكه شتابد به‌سوى رحمت يزدان\r\nافتاد چو از ضربت آن فرقهء بىباك * بر خاك بهين پيكر آن شير غضبناك\r\nجا كرد چو بر روى زمين آن بدن پاك * افزود بسى در شرف و مرتبهء خاك\r\nآمد به سر كشتهء او سيد لولاك * مىساخت به صد رأفت خون از رخ وى پاك\r\nخونى كه روانست هنوز از رگ شريان * رو كرد ظهير اسدىزادهء حسان\r\nزى آن گله روبه چون ضيغم غژمان * مىگفت كه امروز من و عرصهء ميدان\r\nمن فارس مىدانم نى جالس ايوان * حالى كه ز سلطان به جهاد آمده فرمان\r\nفرمودهء يزدان شمرم گفتهء سلطان * وز گفتهء سلطان نگرم طاعت يزدان\r\nناگاه بحير آن پسر اوس جفاكار * بنمود ز كين حمله بر آن يك‌تنه سردار\r\nوز هر طرف آمد به تنش ضربت بسيار * كامد تن آن گرد سرافراز نگونسار\r\nبس فخر همىكرد بحير از در اين كار * گفتا خردش ويلك ازين كرده و كردار\r\nوان بىخرد از كرده همىگشت پشيمان * از بهر نمازش سوى حق روى نياز است\r\nزى كعبه كند چهره و خود كعبهء راز است * قربان نيازى كه از آن مايهء ناز است\r\nسلطان عراق است و شهنشاه حجاز است * تا اوست در رحمت حق بر همه باز است\r\nبل ذات رحيم است و بود معنى رحمان * ز اخبار رسيد است بدين‌گونه روايت\r\nچون گريه كند شيعه ز آغاز حكايت * مرويست كه آن فرقهء بىفهم و درايت\r\nكافراشته در ظلم و ستم يكسره رايت * مهلت نبدادند به سلطان ولايت\r\nكز بهر نماز آن گهر بحر هدايت * همراز شود با گهر هادى ديان \r\n\r\n","description":"","footnote":"","page_name":" 1403 ","page_number":711},
  {"content":"\r\n\r\n بشنو سخن از مرتبه و حشمت هاشم * درياست همى قطره‌يى از همت هاشم\r\nغرقند بزرگان همه در نعمت هاشم * در شاه‌پرستى زهى از خدمت هاشم\r\nما را هله فيضى رسد از رحمت هاشم * داند كه بجز بار خدا قيمت هاشم\r\nكز اهرمن آمد گهرى جفت سليمان * تعظيم كن از حشمت اين هاشم مرقال\r\nآن هاشم مرقال نكوفر نكوفال * كاندر ره آل است و را چهره به خون آل\r\nزين گرد تهمتن به پسر طعنه زند زال * پويان به ركابش چو ملك نصرت و اقبال\r\nبسراى كه طوبى لك ازين حشمت و اجلال * برگوى بناميزد ازين مرتبه و شان\r\nفضل بن على در نظر فضل خداوند * بر لشكر دشمن چو پدر بود ظفرمند\r\nبر بود سر از كيفر با فر خداوند * آن فر سليمان ز تن اهرمنى چند\r\nبر سوخت تهمتن ز پى چشم بد اسپند * خون گريه كن از ماتم آن نخل برومند\r\nگر پاى درآورد و را تيشهء دوران * پس عابس فرخنده يل شاكرى از جاى\r\nبرجست و رخش گشت پى شكر زمين‌ساى * با شوذب آزاده همىگفت تو را رأى\r\nتا چيست پى خدمت شاهنشه يكتاى * ناليد كه اى مير من اى گرد صف‌آراى\r\nدر پاى ملك سر دهد اين بىسر و بىپاى * كاو خسرو دينست و بود بىسروسامان\r\nگفتا كه مرا نيز گمان بر تو همين بود * بشتاب هلا خدمت شاهنشه ما زود\r\nكز فر شهادت بر شه قدر تو افزود * ديباى سعادت را هم تارى و هم پود\r\nوز تست خداوند و نبى راضى و خوشنود * عقل تو در اين كار ره باديه پيمود\r\nبا عشق رخ كعبه خوشا خار مغيلان * چون كار چنين ديد خروشيد و بزد دست\r\nخوش خوش‌خوش زره و خود بهم برزد و بشكست * بسرود كه من عاشق جانبازم و سرمست\r\nعاشق نيم امروز اگر پيرهنى هست * با تيغ يلى كرد بسى را به زمين پست\r\nتا كشتهء جانان شد و از قيد جهان رست * در عين حياتست ولى كشتهء جانان\r\nشيراوژن و نام‌آور و ضرغام و دلاور * دارندهء فرخ علم لشكر داور \r\n\r\n","description":"","footnote":"","page_name":" 1404 ","page_number":712},
  {"content":"\r\n\r\n شيران همه در جوشن اين شبل غضنفر * كاو حمزهء اول بود و ثانى حيدر\r\nچون شير خدا در صف كين حيدر صفدر * در دودهء هاشم لقبش ماه منور\r\nگرديد منور ز رخش عرصهء ميدان * آن ماه بنى هاشم و خورشيد علمدار\r\nدر شاه‌پرستى علم لشكر دادار * در خدمت شه راضى ازو احمد مختار\r\nبا حكم جهاندار و با اذن جهاندار * غژمان شده شبل اسد اللّه علىوار\r\nبرزد به صف لشكر چون حيدر كرار * هين قوت بازو نگر و قدرت يزدان\r\nعشق آمد و زد خيمه براز طارم اخضر * كز خيمه چو خورشيد برآمد على اكبر\r\nاى آنكه تويى عاشق ديدار پيمبر * بنگر به على علوى حضرت اكبر\r\nمعشوق و گرامى پسر عاشق داور * شبل اسد اللّه بود و شبه پيمبر\r\nالعزة للَّه ازين فخر و ازين فر * بر دور پدر گشت پس از رخصت مادر\r\nناليد كه اى خسرو بىناصر و ياور * ما ناصر حقيم و به حق ناصر ايمان\r\nچون اهل حرم نالهء شهزاده شنيدند * از خيمه برون آمده زى شاه دويدند\r\nچون سرو و مه آن قامت و رخساره بديدند * يك‌باره سرانگشت تحير بگزيدند\r\nگفتند سخن با وى و پاسخ بشنيدند * وز فرقت شهزاده به تن جامه دريدند\r\nسخت است بلى فرقت جان دورى جانان * افشاند يكى بر گل رخساره گلابش\r\nزد شانه يكى سنبل پرحلقه و تابش * آورد يك از پردگيان اسب عقابش\r\nرخ سود به خاك قدم حضرت بابش * پرسيد بسى نكته و شه داد جوابش\r\nكز كار شفاعت چه رسد روز حسابش * در خدمت پيغمبر و در حضرت رحمن\r\nاى سلسلهء شيعه بياييد بياييد * وز گيسوى او سلسله‌ها بازگشاييد\r\nوز اشك روان گرد ركابش بزداييد * گر زان كه شما مردم خورشيد ستاييد\r\nخورشيد خدا را به خدايى بستاييد * وز مهر نظر بر مه رويش بنماييد\r\nمعشوق امام است و بود عاشق يزدان \r\n\r\n","description":"","footnote":"","page_name":" 1405 ","page_number":713},
  {"content":"\r\n\r\n ديوانه شدم حلقه و زنجير بياريد * سرپيچم ازين حلقه اگر دير بياريد\r\nسررشته از آن زلف گره‌گير بياريد * يك رطل گران از كرم پير بياريد\r\nصد حلقه كباب از جگر شير بياريد * چون قافيه صوتى به بم و زير بياريد\r\nكى قافيه سنجد دل ديوانهء حيران * ديوانه‌ام از فكرت آن طرهء پرخم\r\nزنجير من آن زلف سياهست مسلم * زخم دل عاشق نشود طالب مرهم\r\nزيرا دل عاشق طلبد زخم مادم * بىحلقهء آن زلف در اين حلقهء ماتم\r\nديوانه بود محرم در ماه محرم * سنگى چه دريغست ز ديوانهء عريان\r\nمن عاشق و ديوانه‌ام اى خلق بدانيد * زنهار مرا عاقل و فرزانه مخوانيد\r\nبا دل سخن از گيسوى شهزاده مرانيد * دل را به پريشانى خود باز بمانيد\r\nوز ما بر عشاق سلامى برسانيد * كز گفتهء ما خون دل از ديده فشانيد\r\nهنگام وداعست و بود نوبت هجران * شهزادهء اكبر به خدا دست پيمبر\r\nبوسيد و علىوار بزد بر صف لشكر * هر حملهء او آيتى از حملهء حيدر\r\nگفتى به صف رزم بود حيدر صفدر * اين شير دلاور كه بود شبل غضنفر\r\nغژمان شد و برزد به صف لشكر كافر * تا با صف گرگان چه كند ضيغم غژمان\r\nخورشيد ولايت به مه عارض فرزند * از مهر نظر كرد به آن نخل برومند\r\nفرمود در اين كار گواه است خداوند * كاين شبه پيمبر كه مرا ناصر و فرزند\r\nانصار و مهاجر ز جمالش همه خرسند * چون شير رود جانب گرگ ستمى چند\r\nتنها بود اين شير و سپه گرگ فراوان * هرگاه كسى شايق ديدار پيمبر\r\nگشتى نگرستى به رخ حضرت اكبر * خير و بركت دور ازين زمرهء كافر\r\nهر سوى پراكنده شود قوم ستمگر * راضى نشود زيشان از كهتر و مهتر\r\nخواندند كه ماييم تو را ناصر و ايدر * شمشير كشيدند پى كينه و عدوان\r\nشه بانگ همى بر پسر سعد لعين زد * كاى زادهء اهريمن و خواهر پسر دد \r\n\r\n","description":"","footnote":"","page_name":" 1406 ","page_number":714},
  {"content":"\r\n\r\n از ما چه همىخواهى اى كافر مرتد * بادا به زمين نسل تو مقطوع مؤبد\r\nاى قاتل خوبان نبرى صرفه بجز بد * كار دوجهان بر تو مبارك نشود خود\r\nمردود خداوندى و از دودهء شيطان * چونان كه رعايت نكنى اى سگ ناكس\r\nنزديكى ما را به خداوند مقدس * زودا كه خدا بر تو مسلط كند آن‌كس\r\nكاو ذبح كند سگ را در جامهء اطلس * بادا فره اين آتش بيداد همان بس\r\nاى مشت خسان جمله بدانيد كزين پس * هستيد مخلد همه در آتش نيران\r\nشبل اسد اللّه على آن ضيغم غژمان * آمد به صف معركه و گشت رجزخوان\r\nاحباب درو واله و اعدا همه حيران * گفتند بناميزد از اين مه تابان\r\nكش تيغ عدوسوز بود مهر درخشان * آن گفت تعالى اللّه پيغمبر يزدان\r\nاين گفت على اللّه على زادهء عمران * فرمود على بن حسين بن على را\r\nبينيد همان طنطنهء شيردلى را * خوانيد چو بينيد مه روى على را\r\nاز چهر و لبش ذكر خفى ورد جلى را * فر ابدى آيت لطف ازلى را\r\nاكرام خداوند نبى را و ولى را * اول ز همه خلق به پيغمبر يزدان\r\nدر نصر پدر مىزنم اى لشكر بيداد * بر سينهء باطل گروان نيزهء پولاد\r\nضرب على هاشم از دست خداداد * حاكم نشود بر ما آن تخم زنازاد\r\nزو زلزله در ميمنه و ميسره افتاد * هر ضربت او ياد ز بازوى على داد\r\nكز نسل يداللّه بود اين ضيغم غضبان * از كوفى و شامى همه حيران جمالش\r\nمندك شده از شعشعهء نور جلالش * اين گفت به گيتى نبود شبه و مثالش\r\nمانند پيمبر قد و رخسار و مقالش * چون شير خدا يكسره شيريست خصالش\r\nخون من اگر ريزد چون شير حلالش * شير است و برون تاخته از بيشهء شيران\r\nاى شيعه فغان از دل عشاق جگر ريش * اين قطرهء خون آب شود از غم و تشويش\r\nكايد چه پس از رزم شهنشاه تو را پيش * دارد دل زار تو مگر صبر ازين بيش \r\n\r\n","description":"","footnote":"","page_name":" 1407 ","page_number":715},
  {"content":"\r\n\r\n كز ضربت يك طايفه اهريمن بدكيش * آن فرهء يزدان شد نزد پدر خويش\r\nتا بازمكد خاتم انگشت سليمان * گفت اى پدر از تشنگى آمد جگرم خون\r\nوز ثقل حديد آمده تفسيده تنم چون * اهلا كه مرا گشت كنون حال دگرگون\r\nطوبى كه همىبينم آن قامت موزون * در خدمت پيغمبر و در حضرت بىچون\r\nچون جد و پدر دوست پذيراى من اكنون * مهمان نگر اى عشق و پذيرندهء مهمان\r\nفرمود سخن پير خرد پور جوان را * بنهاد به كامش ز ره لطف زبان را\r\nنوشيد از آن شربت چون روح روان را * تا بهر شفاعت سپرد گوهر جان را\r\nزد بوسه بدست شه و برتافت عنان را * برزد به هم آن طايفهء كفرنشان را\r\nكاى لشكر كفار منم گوهر ايمان * دردا كه گر اين رايت اسلام شود خم\r\nزنهار خلل درفتد اندر همه عالم * بگرفته ابر كوه روان سرو سهى خم\r\nبين لشكر حق را كه نگون آمد پرچم * ليكن همه از يزدان با فتح دمادم\r\nفيروز بود لشكر اسلام مسلم * در روز شفاعت رسد اين گفته به برهان\r\nليكن پى آن شيعه كند گريه و زارى * وز غم شودش خون دل از هر مژه جارى\r\nكامد به تن حضرت آن شير شكارى * از فرقهء روبه‌منشان ضربت كارى\r\nشير غضب‌آلوده صفت حجت بارى * دريافت پسر را ز پى نصرت و يارى\r\nحق حافظ ايشان ز خدا حافظ ايشان * تا كيست درين محنت و اندوه مرا يار\r\nكز گريه كنم يارى پيغمبر مختار * زين درد كه سوزد جگر حيدر كرار\r\nخود تا به كجا بازرسد خاتمت كار * اين اول زاريست به آهنگ دل زار\r\nهين اسب عقاب آمده بىآن شه صف‌دار * رخ داده مگر حادثه‌يى در صف ميدان\r\nكاى اسب عقاب آن خلف شير خدا كو * معنى حق و صورت پيغمبر ما كو\r\nآن ماه بنى هاشم خورشيدلقا كو * در محفل سربازان آن شمع هدى كو\r\nآن قبلهء حق كعبهء ارباب صفا كو * آن ما صدق ذبح عظيم از شهدا كو\r\nكز فر فديناه بود قابل قربان \r\n\r\n","description":"","footnote":"","page_name":" 1408 ","page_number":716},
  {"content":"\r\n\r\n چون چشم شفاعت بود از خالق اكبر * صدبار فداى ره او اكبر و اصغر\r\nور كشته نگردم بود اين رتبه ميسر * اينست كه عشق عجبى آمده بر سر\r\nوين‌سان هنرى خواهد اين عشق هنرور * نى بهر شفاعت پى خوشنودى داور\r\nسر بر سر نى خوش‌تر و جان در بر جانان \r\n\r\n792 منشىباشى طبرستانى\r\nنام ناميش ميرزا عبد اللّه والد ماجدش ميرزا محمد قلى منشى برادرزادهء آقا ميرزا محمد نديم قديم حضرت خاقان مغفور و سلسلهء ايشان اصلا از اعيان و انجاب شهر ايروان كه به حكم نادر شاه كوچانيده به دار المرز آورده متفرق سكنى دادند در زمان طلوع نير دولت قوىشوكت قاجاريه آبا و اجداد ايشان به ملازمت پرداختند ميرزا كاظم پدر نديم به خوان سالارى سلطان سعيد نور اللّه مرقده اختصاص داشت و فرزند او بعد از تكميل كمالات نديم خاص و كتاب‌خوان با اختصاص خاقان مغفور بوده والد منشىباشى برادرزادهء نديم مرحوم بوده و به سمت مصاهرت وى نيز اختصاص يافته منشىباشى و چند برادر با كمال از آن مغفور بماندند وى در به دو جوانى به تحصيل كمالات و علوم عربيه و ادبيه رنجى برده تا گنجى حاصل آورده اينك فاضلى است منشرح الصدر و اديبى مرتفع القدر دبيريست گرانمايه و مشيرى بلندپايه صحبتش باعث فتوح و خدمتش مفرح روح با حالتى خوش و مقالتى دلكش رفيقى است شفيق و شفيقى وفيق به اخلاق حميده موصوف و به اوصاف گزيده معروف حكيمى است نيكوخصال و نديمى شيرين‌مقال منثوراتش خوب و منظوماتش مرغوب بعضى از قصايد و مثنوياتش تيمنا نوشته مىگردد :\r\n\r\nدر تهنيت ورود حسام السلطنه حكمران خراسان از مراجعت حضور حضرت شاهنشاهى ناصر الدّين شاه\r\n خدا به ملك خراسان دو نوبهار آورد * كه فرخجستگى از اين دو روى كار آورد \r\n\r\n","description":"","footnote":"","page_name":" 1409 ","page_number":717},
  {"content":"\r\n\r\n يكى بهار كه زينت فزود بر افسر * يكى بهار كه افسر ز كوكنار آورد\r\nيكى بهار كه بشكفته شد شكوفه ازو * گل مراد بهار دگر ببار آورد\r\nيكى بهار كه پرلاله كرد صفحهء باغ * يكى ز خون عدو عرصه لاله‌زار آورد\r\nيكى بهار به كف برگرفته خنجر بيد * يكى بهار حسامى چو ذو الفقار آمد\r\nيكى بهار همى كوه و دشت و هامون را * ز جلوه غيرت كشمير و قندهار آورد\r\nيكى بهار كه رايات فتح و نصرت را * به هيرمند و به فرغانه و حصار آورد\r\nيكى بهار ز تأثير ابر نيسانى * ز بحر عدن گهرهاى شاهوار آورد\r\nيكى بهار همىكشتى خراسان را * ز موج فتنه و آشوب در كنار آورد\r\nيكى بهار كه شاخ عناى فصل خزان * ز بن بريد و درختان ميوه‌دار آورد\r\nيكى بهار كه بيخ جفا و جور بكند * درخت عدل نشانيد و بر ثمار آورد\r\nيكى بهار كه در پيشگاه شاهنشاه * به قدر و جاه بيفزود و اقتدار آورد\r\nمراد سلطان سلطان مراد كز اقبال * هرآنچه خواست ز درگاه شهريار آورد\r\nحسام سلطنه كش پادشاه را ز نهان * ز نظم ملك سراييد و آشكار آورد\r\nمهابت و سخط او به جان دشمن شاه * همان نمود كه با پرنيان شرار آورد\r\nنمود مهرش با جان دوستان ملك * هرآنچه با چمن و بوستان بهار آورد\r\nبه كام دشمن و بدخواه شاه شهد و شكر * چو زهر قاتل بس سخت و ناگوار آورد\r\nعدو چو ديد كه بيرون ز ملك او نتوان * از اين جهان به جهان دگر فرار آورد\r\nنسيم خواست كه مشكين نفس شود چو بهشت * به خاك درگه او لمحه‌يى گذار آورد\r\nدبير وهم نياردش تا به روز شمار * عطا و بخشش يك روزه در شمار آورد\r\nچو مهر خاور تيغيش بر فراز سپهر * چو جا به رخش هنرمند راهوار آورد\r\nهمى گذار كند بيلك تو از تن خصم * به تن ز آهن و فولاد گر حصار آورد\r\nتكاور تو گه رزم از غبار زمين * بسيط هامون يك‌لحظه كوهسار آورد\r\nسياست و سخطت كوه را به گاه عتاب * بسان زيبق رجراج بىقرار آورد\r\nعجب نباشد تيهو گر از رعايت تو * همىتواند شهباز را شكار آورد\r\nاناملت به دو انگشت نى جزاك اللّه * به وقعه كار دوصد تيغ آبدار آورد \r\n\r\n","description":"","footnote":"","page_name":" 1410 ","page_number":718},
  {"content":"\r\n\r\n اگر نباشد تيغت چو نوبهار چرا * فضاى معركه را رشك لاله‌زار آورد\r\nهماره دست تو از مور تيغ و مار سنان * به جان خصم روان خيل مور و مار آورد\r\nجهان‌پناها هريك ز جان‌نثارانت * به شكر مقدم تو هديه و نثار آورد\r\nكمينه بندهء شرمنده منشى اسرار * به هديه مدح تو را بيتكى سه چار آورد \r\n\r\nهم در صفت بهار و مدحت نواب سلطان مراد ميرزاى حسام السلطنه\r\n كرد فيض ابر آزارى هوا را اشكبار * كرد بوى باد نوروزى صبا را مشكبار\r\nابر اگر نى ديدهء من از چه شد گوهرفشان * باد اگر نى خاطر من از چه آمد بىقرار\r\nابر و من هر دو همىباريم آب از ديدگان * او ز فصل اين بهار و من ز فصل آن نگار\r\nمن ز جزع خويشتن مرجان نشان بر روى زر * او ز چشم خويشتن لؤلؤفشان بر جويبار\r\nسورى نورسته در گلشن رديف اندر رديف * بلبل دل‌خستهء در گلبن قطار اندر قطار\r\nگلبن ارنى همچو ليلى از چه خندد زود زود * بلبل ارنى همچو مجنون از چه نالد زارزار\r\nنرگس و سنبل اگر چون چشم و زلف يار نيست * از چه آن شد پرخمار و از چه اين شد تابدار\r\nوين عجب طفل شكوفه بوده سالى در فطام * باز از پستان مام ابر آمد شيرخوار\r\nگر هوا دريا شجر در وى صدف نى ازچه‌رو * مىفشاند از شكوفه شاخ در شاهوار\r\nباد خيزد گر همى عنبرفشان در صحن باغ * مشك ريزم من همى بر صفحه از كلك نزار\r\nكلك من بر صفحه بارد گاه گوهر گاه مشك * خاصه هنگامى كه مىرانم ثناى شهريار\r\nسرور دريادل باذل حسام السلطنه * كز كف رادش خجل ابر بهارى روزبار\r\nعم سلطان سليمان منزلت سلطان مراد * كز وجودش ملك را فراست و دولت را فخار\r\nدشمن از تيغش همىگويد به هيجا كالحذر * فتنه از فرش همىراند به گيتى كالفرار\r\nفارغ است از فاقه هر مسكين كه او را در كنف * ايمنست از جور هر عاجز كه او را در جوار\r\nپيش طبع عالى او ماه سيم بدمحك * پيش چشم همت او مهر زر كم‌عيار\r\nخنگ او گيرد سبق روز وغا از تندباد * تيغ او جويد مدد هنگام رزم از ذو الفقار\r\nفتنه و آشوب در ملكش نمىيابد گذر * درهم و دينار در دستش نمىگيرد قرار\r\nهركه او را خصم بيند در دو گيتى انتقام * هركه او را دوست گردد در دو گيتى رستگار \r\n\r\n","description":"","footnote":"","page_name":" 1411 ","page_number":719},
  {"content":"\r\n\r\n فيضها جويد كه جان در راه او سازد فدا * سودها يابد كه سر در راه او سازد نثار\r\nطارم نيلى به چشم او كم از تلى رماد * تودهء اغبر به پيش او كم از مشتى غبار\r\nآمل از جود و سخاى او نگردد نااميد * سايل از بذل و نوال او نبيند انتظار\r\nنى شود پيدا سپهر شوكت او را گران * نى شود ظاهر محيط همت او را كنار \r\n\r\nو له\r\n حسام سلطنت شهريار ناصر دين * به فتح و نصرت و فيروزى آمدست قرين\r\nحسام كيست يكى آسمان فضل و هنر * حسام كيست يكى آفتاب دانش و دين\r\nنبيرهء شه و عم شه و برادر شه * حسام سلطنه سلطان مراد با تمكين\r\nبه حد تيغش فتح هزار شهر نهان * به نوك كلكش نظم هزار ملك قرين\r\nولى شوكت او را زمانه جويد مهر * عدوى دولت او را ستاره ورزد كين\r\nدهنده بحر بود پاى چون نهى در بزم * دمنده سيل بود پاى چون كند بر زين\r\nملك‌خصالا فرماندها ستاره فرا * تراست مملكت جم همى به زير نگين\r\nهمين نه فتح هرى ثبت در مآثر تست * فتوح مرو و سرخس از تو يافته تدوين\r\nعدوى جاه ملك پور آصف آنكو داشت * سپاه صف به صف از حد مرو تا غزنين\r\nهمه به روز وغا چون فراسياب دلير * همه به روز غزا چون سفنديار گزين\r\nهمه برون شده از صلب باب با خنجر * همه برآمده از بطن مام با زوبين\r\nچو پور آصف در صف بشد چو زاده صحر * برون شدى تو ز صف چون مبارز صفين\r\nبه هركه تيغ تو سرزد كشيد پا ز ركاب * به هركه تير تو پر زد نهاد سر به زمين\r\nبدان مثابه كه يك‌تن نماند از آن گرگان * كه بر هزيمت رخ مىنكرد چون گرگين\r\nهنوز ماهچهء رايت تو در آن ملك * همىدرخشد چون مهر بر سپهر برين\r\nمهار امرت در بينى قضا و قدر * كمند طوعت در گردن شهور و سنين\r\nمحررى كه كند وصف خلق تو تحرير * قلم به دستش چون نيشكر شود شيرين\r\nسرشته طينت پاكت همىبود از نور * ازين سبب سزدت فخر بر سلالهء طين\r\nبه نام شاه جهان ملك چين شود مفتوح * به نيم لحظه كه تو برزنى به ابر و چين \r\n\r\n","description":"","footnote":"","page_name":" 1412 ","page_number":720},
  {"content":"\r\n\r\n به نثر نشر ثناى تو كرده‌ام زان روى * گذشته پايهء نثرم ز نثره و پروين\r\nهميشه تا كه ز ستين فروبود پنبه * مدام تا كه ز خمسين فزون بود ستين\r\nعداد روز و مه و سال عمر تو بادا * يكيش ده دوى آن بيست هفت آن سبعين \r\n\r\nو له\r\n كامجوى رويش آن باشد كه ناكاميست كامش * كامران كويش آن رادان كه گم ناميست نامش\r\nمهبط وحى است دل جان خوشه‌چين خرمن او * زان كه از دل دررسد پيوسته از جانان پيامش\r\nشو هلال‌آسا چميده لاغر و زرد و خميده * جذبهء نورى اگر جويى تو از ماه تمامش\r\nمى طلب از ساقى كوثر همى جام محبت * با وجود او چه مىجويى تو از جمشيد و جامش\r\nيا على شد در مديحت شكرستان كام منشى * كى روا باشد كه دارى در قيامت تلخكامش \r\n\r\nدر تشكر از بهبودى و رفع مرض رعاف نواب معتمد الدوله\r\n رسيد معتمد الدوله را چو رنج رعاف * شفاش داد كه فرخنده پور عبد مناف\r\nرسول هاشمى آن كز شرف ملائك عرش * به گرد بارگه عز او كنند طواف\r\nدرود بىحد از كردگار فرد و دود * بر او و عترت و آل و نتايج و اخلاف\r\nبهاى مهر به بازار حسن طلعت او * همان معاملهء يوسف است و زال و كلاف\r\nقباى قد معاليش را رسا نكند * گرش كنند ز نه اطلس سپهر سجاف\r\nچو دوستدار على بود و يازده فرزند * نمودش از الم و رنج اين رعاف معاف\r\nچو او مواظب شرعست و حامى ملت * رسول برحق از روى رافت و الطاف\r\nهمى ز فرقان بهر شفاى مير هژير * نمود نشره و تعويذ سورهء احقاف \r\n\r\n","description":"","footnote":"","page_name":" 1413 ","page_number":721},
  {"content":"\r\n\r\n به سيم صاعقه چون اين خبر رسيد به مير * حسام سلطنه فخر اعاظم و اشراف\r\nاگر سرايم كز چشمهاى حق‌بينش * روان ز اشك يكى جوى كرد نيست گزاف\r\nدر آن ليالى از اين خبر چو لاله نمود * ز خون ديده همى رنگ جانب و اطراف\r\nاگر برادرى اينست در زمانه نديد * كسى برادر چون او به معرض انصاف\r\nبه قصد معتمد الدوله گر شفا يابد * سجل نمود طوامير خير از اوقاف\r\nحسام كيست يكى آسمان فضل و هنر * كه تير چرخش گويد محامد اوصاف\r\nرموز چالش از وى همىبياموزند * هزار رستم و اسفنديار روز مصاف\r\nعدو به دوزخ چون تير او جهد ز كمان * دوپاره خصم چو تينش برون شود ز غلاف\r\nعجب مدار ز تيغ وى ار بود لاغر * كه لاغر است هرآنكش مدام هست رعاف\r\nبزرگ ميرا آنى تو كز حصافت رأى * به آب آتش حكم تو مىدهد ايلاف\r\nاگر به رفع رعاف تو زر به مژده دهند * به مژده سر دهم و نيست باللَّه اين به خلاف\r\nو گر سرايم مهر سپهر چون گويى است * به جيب جاه تو حرفى نگفته‌ام به گزاف\r\nهرآنچه بر همه پوشيده از علوم و حكم * ز رأى روشن تو كرد بايد استنكاف\r\nبه مهر مىگو با رأى او ز نور مبال * به چرخ مىخوان با رفعتش ز اوج ملاف\r\nفخار خلق به مال و تو را به خلق بلى * فخار مار به دندان و آهوى است از ناف\r\nبه شعر مادح تو شاعران ثنا گويند * هزار عيب اگر باشدش به ردف و زحاف\r\nعروس دهر كه هردم بر يكى است چو كشت * به نام خادم او برگرفته راه عفاف\r\nنه منشى طبرى عاجز است در وصفت * كه عاجزند ز وصفت هزار چون وصاف\r\nهميشه تا كه فروتر ز شين آمده سين * مدام تا كه فزون‌تر ز كاف آمده قاف\r\nهماره حافظ جان تو سورهء ياسين * هميشه حارس جاه تو سورهء اعراف \r\n\r\nدر مدحت حضرت سلطان السلاطين سلطان ناصر الدّين شاه\r\n آمد بر من آن ختنى ترك سيم‌تن * رخ چون مه دوهفته و در زلف صدشكن\r\nچون روى ماه او نبود مه به آسمان * چون سرو قد او نشود سرو در چمن\r\nآنجا كه جعد پرشكنش هرچه پيچ‌وتاب * و آنجا كه چشم پرفتنش هرچه مكر و فن \r\n\r\n","description":"","footnote":"","page_name":" 1414 ","page_number":722},
  {"content":"\r\n\r\n خالى عيان به گوشهء لب بودش آن‌چنان * هندو كنار چشمهء حيوان كند وطن\r\nنرگس به لاله بودش و در لاله مشكناب * در مشكناب غنچهء سورى بدش دهن\r\nزان توده‌توده عنبرم آمد همىشگفت * كاميخته است با گل نسرين و ياسمن\r\nلعل لبانش چشمهء حيوان و كس نديد * اندر ميان چشمهء حيوان در عدن\r\nبر رخ عرق نشسته و بر ابروانش چين * خشم آوريده گفتى با من همى سخن\r\nتا چند از شواشو اين نيلگون سپهر * باشى به گونه‌گونه آزار ممتحن\r\nتا چند از روارو اين دهر بىثبات * بر تن بپوشى از غم و اندوه پيرهن\r\nبشتاب سوى درگه شاهنشه زمان * بگراى سوى بارگه ظل ذو المنن\r\nكيهان خداى ناصر دين شاه كز نخست * مرغ ظفر به نام همايونش بال‌زن\r\nزو يك نظاره بارهء چرخست و ولوله * زو يك اشاره بام سپهر است و بومهن\r\nگاه سخط به نظرهء قهر آرد از نظر * بر روشنان منظر اين طارم كهن\r\nگردآورد بسان پرن افتراق نعش * بپراكند بنات صفت مجمع پرن\r\nاى خسروى كه من سخاى تو را به دهر * جز ذات ذو المنن همه آفاق مرتهن\r\nبا تو اگر به كينه سگالى سرآورند * اين تودهء زمين و مر اين چرخ ديودن\r\nسازى به روز رزم به كيوانش هم قرين * آرى به گاه كينه به قارونش مقترن\r\nز اقطار حشمت تو به قطرى كجا رسد * آيد هزار قرن گر افلاك دورزن\r\nمدحت‌سرايى تو به طبع سخن‌سراى * چون نطق در زبان بود و روح در بدن\r\nپروردهء عنايت شاهم ازآن‌جهت * زيبد مرا تفاخر بر خلق اين زمن \r\n\r\nو له\r\n پيرى و سرما و نامرادى و افيون * مهلك مرد است اگرچه هست فلاطون\r\nاين تن لاغر به بحر عجز تواند * در شكم حوت فاقه بود چو ذو النون\r\nليك بر كس جبين عجز نسايد * واثق باشد به عون خالق بىچون\r\nسفسطه و لعبت است اكنون ممدوح * فلسفه و حكمت است اكنون مطعون\r\nشخص وفادارى و صفا و مروت * سلسله در گردن و مقيد و مسجون \r\n\r\n","description":"","footnote":"","page_name":" 1415 ","page_number":723},
  {"content":"\r\n\r\n لشكر بغض و نفاق و بخل و خديعت * برده به مهر و صفا و صدق شبيخون\r\nزيرا كاندر طوارق حدثان نيست * يارى كو گويدت كه حالت تو چون\r\nگردد قارون هرآن‌كه آمد ديوث * آمده مأمون هرآن‌كه باشد مابون\r\nاطلس‌پوش است آن ز فرج زن و دخت * روزىخوار است اين ز روزنهء كون\r\nآن يك دارد به كام سادهء گل‌رخ * اين يك ريزد به جام بادهء گلگون\r\nديدم زين‌سان يكى به فر سكندر * بل ز سكندر به حشمت آمده افزون\r\nمنطقه ز الماس بسته چيست نشسته * بر زبر زين زر به كوههء ارغون\r\nگفتم باشد مگر به مسخره ولاغ * زادهء چنگيز خان و نامش ارغون\r\nور نه سزاوار نيست غير شهان را * زين‌سان رفتن به بارگاه همايون\r\nمالك ملك عقار هر خس و هر خار * صاحب يسر و يسار هر دنى و دون\r\nكار پريشان مرا چو طرهء ليلى است * بلكه پريشيده‌تر ز حالت مجنون\r\nگنج قناعت مرا دو صدره خوش‌تر * تا كه به ذلت هزار گنج چو قارون\r\nرازق و واهب چو كردگار جهان است * هيچ نبايد تو را دفينه و مخزون\r\nچون كرم او ذخيره سقم و علل را * هست شفاگو مباش موجز و قانون\r\nچون بود امراض را طبيب خداوند * چيست طبرزد ترا و كيست طبرخون\r\nنزد على ولى كه مهر و ولايش * با گلم اندر الست آمده معجون\r\nقيمت كالاى حاجت آبروى تست * مشترى ار غير اوست باشى مغبون\r\nگر كنم اظهار حالتى كه مرا هست * نيست بر به خردان مخالف قانون\r\nزيرا مسئول دوستان و محبان * در بر وى با اجابت آمده مقرون\r\nمقتضى همت و جبلت ذاتيش * هست به حاجت‌روايى هه مفتون\r\nكيوان چون خاكروب درگه او شد * آمده جاهش ز مهر و مشترى افزون\r\nاى كه قباى بزرگوارى و سودد * آمده بر قامت جلالت موزون\r\nعاريت از رأى تست نور مه و خور * پايهء قدر تو بر ز ذروهء گردون\r\nسردى دى با من آن كند كه همىكرد * با تن گيلانيان شرارهء طاعون\r\nخنجر ضحاك تير با جم جسمم * ساخته كارى كه در رگم نبود خون \r\n\r\n","description":"","footnote":"","page_name":" 1416 ","page_number":724},
  {"content":"\r\n\r\n بو كه ز ضحاك تير مه بستاند * داد مرا عدل شاه همچو فريدون\r\nجامهء پشمينه نى ميسر و مىبود * كرتهء الوان مرا ز ديبه واكسون\r\nخرقهء سنجاب و خز مراست مهيا * ليك بود نزد وام‌خواهان مرهون\r\nگر سيكى نيم‌گرم دارم خوش نيست * هيمهء خشكى كه برفروزم كانون\r\nمرد غنى گر بود معيل درين شهر * گردد محتاج اگرچه باشد قارون \r\n\r\nمن مثنوياته\r\n الا اى لاله‌رخسار سمن‌بوى * غزال مشك مو ماه سخنگوى\r\nگل گوينده خورشيد قدح‌نوش * بت جاندار ماه پرنيان‌پوش\r\nدو گيسويت دو دام تاب داده * دو ابرويت دو تيغ آبداده\r\nرخت رنگين‌تر از بستان شداد * دلت سنگين‌تر از سندان فولاد\r\nنكويى خانه‌زاد ماه رويت * زيارتگاه جانها خاك كويت\r\nپرى در زير زلفت خانه كرده * پرى را حسن تو ديوانه كرده\r\nسر زلف تو در هر چين و هر تار * نهفته صد هزاران چين و تاتار\r\nكمان‌وار ابروى پيوسته دارى * به هر مويش خدنگى بسته دارى\r\nدر ايوان شمع و بر بام آفتابى * به عارض گل به خوشبويى گلابى\r\nغلام خال مشكين تو عنبر * به گرد ماهت از عنبر دو چنبر\r\nدو گيسويت شب قدر است و رخ بدر * بسى طرفه است بدر اندر شب قدر\r\nسيه‌خالت به زير زلف پرتاب * تو گويى هست هندويى رسن‌تاب\r\nبه گيسويت كه دست‌آويز جانست * به ياقوت تو كان قوت روانست\r\nكه از هجرت دلى پردرد دارم * سرشكى گرم و آهى سرد دارم\r\nچو مويت خاطرى دارم مشوش * همىپيچم به خود چون مو در آتش\r\nز هجر موى تو چون موى در تاب * درونم پرز آتش ديده پرآب\r\nسر مويى شدم تا از برت دور * شدم چون تار مويت زار و رنجور\r\nطلب كردم ز گيسوى تو تارى * كه ماند از تو پيشم يادگارى \r\n\r\n","description":"","footnote":"","page_name":" 1417 ","page_number":725},
  {"content":"\r\n\r\n ز مشكين گيسويت دل خواست مويى * كز آن مو ماندش در مغز بويى\r\nتو بر كام دلم زان تار گيسو * فرستادى برم يك حلقهء مو\r\nز گيسويى نمودى حلقه‌يى كم * كه تارى زو همىارزد به عالم\r\nدرون نامه موى خود نهادى * وزان مو طاقتم بر باد دادى\r\nچو ديدم تار آن مشكين سلاسل * مرا ديوانه‌سان شوريده شد دل\r\nچه مو بود اينكه مغزم عنبرين كرد * لبالب دامنم از مشك چين كرد\r\nتو گويى حلقهء آن موى دلبند * مرا با رشتهء جان داشت پيوند\r\nنبستى در طراز گوهر او را * نيالودى به مشك و عنبر او را\r\nدرين رحمت كه فرمودى به حالم * ز دل غم رفت و از خاطر ملالم\r\nچو فصلش اين كند وصلش چه باشد * چو فرعش اين بود اصلش چه باشد\r\nمن اكنون موى خود بستم به مويت * بدين معنى فرستادم به سويت\r\nبه يك مه كرد هجرانت هلاكم * به سالى گر كشد يك‌مشت خاكم\r\nچه باشد اى بت شيرين شمايل * كت آيد دل به طوف كعبه مايل\r\nبه آهنگ حجاز از اين ره راست * بيا بنگر چه شور و ناله برپاست\r\nز چهرى خوش‌تر از صبح نشابور * به يك فن در عراق و اصفهان شور\r\nرهاوى از طرب در راه سر كن * به عشاق حسينى خو نظر كن\r\nتو كز خون دلم بسته نگارى * بهر ره رو نمايى بختيارى\r\nچو مه در هر مقامى نورگستر * چه بغداد و چه تبريز و چه شوشتر\r\nتو را آوازهء حسن دل‌فروز * دوصد ره خوش‌تر از آواز نوروز\r\nشده بختت همايون رخ خجسته * لبت شور جهان زلفت شكسته\r\nحدىخوانان ببين در وادى نجد * شترها جمله چون زنگوله در وجد\r\nنواى حاجيان از شوق در راه * ز گردون بر زمين زيرافكن ماه\r\nبزرگ و كوچك از شورت نواخوان * پى قرب تو جان آورده قربان\r\nپريوش سوى تخت جم بكش رخت * چو شه نازى كن از منصورى بخت\r\nروان بنگر ز چشمم چشمهء خون * چو اندر ماوراءالنهر جيحون \r\n\r\n","description":"","footnote":"","page_name":" 1418 ","page_number":726},
  {"content":"\r\n\r\n ز اشكم زنده رود ازبس روانست * تو پندارى كه شيراز اصفهانست\r\nصفاى كعبه از صدقم عيان بين * ز چشمم چشمهء زمزم روان بين\r\nخدا خواهى دلم را كن زيارت * كه بشكستى ز غم با صد مرارت\r\nشكسته دل سراى كردگار است * نه ژاژ است اين حديثى استوار است\r\nچو فرمودى طواف كعبهء دل * بفرما عزم طوف كعبهء گل\r\nز شيرين‌لب به زمزم شورى انداز * ز عارض كعبه را بتخانه‌يى ساز\r\nتذرو خوش‌سخن كبك خوش‌آواز * گوزن نازنين آهوى طناز \r\n\r\nو له\r\n مسلسل گيسويت زنجير جانم * دو ياقوت لبت قوت روانم\r\nبه محفل ماهى اندر بزم خورشيد * مهت را مشترى صد مهر و ناهيد\r\nز خواب چشم مستت فتنه بيدار * به مستى فتنهء يك شهر هشيار\r\nلبت ضحاك و زلفت مار ضحاك * به نسبت اين دو با هم زهر و ترياك\r\nسر مويى ندارم فكر عالم * چو مويت خاطرم تار است و درهم\r\nچه مو بود اينكه اندر نامه بستى * كه چون مويى رگ جانم گسستى \r\n\r\n793 مجمر اصفهانى\r\nنام شريفش آقا سيد حسين و از سادات طباطبايى اردستان بوده در آغاز شباب به دارالخلافهء تهران آمده به واسطهء ميرزا عبد الوهاب اصفهانى عليه‌الرحمه كه منشى الممالك بوده در درگاه خاقانى بار جسته مجتهد الشعراء لقب يافت و در مجلس شاهزادگان به منادمت شتافت در سنهء 1225 فوت شد ديوان مختصرى از او مانده اشعار نمكين دارد اگر دير زيسته بود همانا ترقى كلى مىنمود از اشعار او نوشته مىشود :\r\n\r\n","description":"","footnote":"","page_name":" 1419 ","page_number":727},
  {"content":"\r\n\r\n\r\nمن غزلياته\r\n تا نه بر ناوك آهيش نشانم مجمر * چون به تيرم زند از سينه كشد پيكان را\r\nدام دو هزار مرغ وحش است * اين رشته كه بر پراست ما را\r\nگو سنگ مزن كه نحل اميد * عمريست كه بىبرست ما را\r\nنوش لب بين كه لبش هركه به انگشت نمايد * در همه عمر نشيند سر انگشت بخايد\r\nباز از پى خرابى ما از چه مىرسد * سيلى كه صدره آمد و ما را خراب ديد\r\nجهان بىدانه صيد او چه مىكرد * اگر در دام بودش دانه‌يى چند\r\nنه گرفتار بود هركه فغانى دارد * نالهء مرغ گرفتار نشانى دارد\r\nاز نگاهى كام دل عشاق حاصل كرده‌اند * اين هوسناكان به خود اين كار مشكل كرده‌اند\r\nعاقلى گويند شد ديوانهء طفلان ولى * گر من آن ديوانه‌ام ديوانه عاقل كرده‌اند\r\nروزى دو نگهدارش ار دل ببرآيد * يك‌چند عزيز است كسى كز سفر آيد\r\nگه به حال مرگ و گه خاك ره و گه خوار غير * اين قدر هم دل به عشق نيكوان مايل نبود\r\nراند از بزمم و هركس رسد از ره گويم * جاى تنگست بمان تا كه كسى برخيزد\r\nعشق را چاره محالست و ندانم كه چرا * بيشتر جا به دل مردم بيچارهء كند\r\nنالم به شام هجر و خوشم زان كه عاشقان * شادند از اينكه نالهء مرغ سحر بود\r\nز نور در شهر غوغاييست گويا * كسى را كودكان ديوانه كردند \r\n\r\nو له\r\n به چه عضو تو زنم بوسه نداند چه كند * بر سر سفرهء سلطان چو نشيند درويش\r\nتو به فكر اينكه ز اندر به چه حيله‌ام برانى * من ساده‌دل به اين خوش كه گريزگاه دارم\r\nگه دستم از تو بر دل و گاهى بر آسمان * آن فرصتم كجاست كه خاكى به سر كنم\r\nبه غير اينكه بپوشد رخ تو از نظرم * چه سود از اينكه نهى آستين به چشم ترم\r\nپنجهء شيران همه در پنجه‌ات * تا چه كند قوت بازوى تو \r\n\r\n","description":"","footnote":"","page_name":" 1420 ","page_number":728},
  {"content":"\r\n\r\n\r\nو له\r\n زنجيرها گسستم و زلف تو عاقبت * بستم چنان كه عاجزم اكنون برشته‌يى\r\nمگشا در به روى عشق كه عشق * چون درآمد برون نشد ز درى\r\nبا توام ليك از تو بىخبرم * چون در آيينه چشم بىبصرى\r\nگويم دل از كمند تو خواهد رهيد و تو * خندان نگه بطرهء طرار مىكنى\r\nصد جان به يك نگه نخرى از هجوم خلق * چندين زيان ز گرمى بازار مىكنى\r\nاگرچه گردش چشمت بلاى جان منست * مباد آنكه ز من اين بلا بگردانى\r\nغم تو از پى جان رفت و دوست آن باشد * كه گر به خاك روى آيدت بدمسازى\r\nدلم جاى غم او شد كه مىگفت * نمىگنجد محيطى در حبابى \r\n\r\nو له\r\n تو اى اخترنشان ديبا و اى گوهرفشان خارا * سپهرى در تن خورشيد و كانى در بر دريا\r\nهمه زيبى مگر اندام يارت بوده ديباگر * همه حسنى مگر روى نگارت بوده نقش‌آرا\r\nيكى باغى ز سرتاپا شكفته سال و مه ليكن * نديدم باغ را بيجاده گردد خرمىافزا\r\nبدستى آستينت بوسه زن كز شرم آن موسى * كشد در آستين دست ار شود از آستين پيدا\r\nهمه فيض الهى بين و انگشتش چو در محفل * همه زور خدايى بين و بازويش چو در هيجا\r\nبيايى دامنت سر سوده كامد گرد نعلينش * عبير جامهء رضوان و عطر دامن حورا\r\nجهان‌افروز چهرى آشكارا از گريبانت * كز آتش سر به جيب شرم خورشيد جهان‌آرا\r\nپديد از پيكر گيتىفروزت پيكر خسرو * چنان كآيينهء اسكندر و پيدا در آن دارا \r\n\r\nدر ستايش خاقان صاحبقران جنت آشيان\r\n چرخ را قدر و زمين را حلم و انجم را ضيا * ملك را زيب و جهان را فخر و عالم را بنا\r\nرزم را فتح و سپه را نظم و دشمن را اجل * بزم را عيش و طرب را ساز و عشرت را نوا\r\nطبع را جود و بيان را حسن و سيرت را شرف * رأى را عزم و زبان را نطق و فكرت را ذكا\r\nجسم را روح و روان را مايه و دل را طرب * مغز را عقل و خرد را معنى و جان را صفا \r\n\r\n","description":"","footnote":"","page_name":" 1421 ","page_number":729},
  {"content":"\r\n\r\n آنكه با عدلش ستم را قصهء سنگ و سبو * آنكه با عفوش خطا را الفت برق و گيا\r\nچرخ با عزمش رود چونان كه طفلى با سرين * مهر با رأيش شود چونان كه كورى با عصا\r\nمهر چرخ برترى فتحعلى شه كامدش * مهر بر در خاكبوس و چرخ بر ره جبهه‌سا\r\nگوشه‌يى از محفلش را ماه شمعى در لگن * روزنى از مطبخش را چرخ دودى بر هوا \r\n\r\nهم در مدح حضرت خاقان مغفور صاحبقران نور اللّه مرقده\r\n چيست آن پيك مبارك مقدم فرخ‌مآب * روز و شب اندر تحرك سال و مه اندر شتاب\r\nنامه‌اش در دامن و اندر گريبانش عبير * عنبرش در جيب و اندر آستينش مشكناب\r\nپيكرش پنهان و طبعش بارد و جسمش لطيف * مقدمش جان‌بخش و نامش دلكش و فعلش صواب\r\nبا پلنگان بسته گه در كوه پيمودن گرو * از غزالان برده گه در دشت‌پيمايى شتاب\r\nرهروى بىپا و سر ديوانه‌يى بىعقل و هوش * عاشقى بىخانمان آواره‌يى بىخورد و خواب\r\nكس نمىداند كه از عشق كه باشد بىقرار * كس نمىيابد كه از هجر كه دارد اضطراب\r\nروى بحر از جنبش و آرام او باشد مدام * چون جبين شاه گاه لطف و هنگام عتاب\r\nاز سپاه جنگجويت باشد اندر روز رزم * يك پياده آسمان كور است گاه احتزاب\r\nمغفر از مهر و زره از انجم و تيغ از هلال * پالهنگ از كهكشان اسپر ز مه رمح از شهاب \r\n\r\n","description":"","footnote":"","page_name":" 1422 ","page_number":730},
  {"content":"\r\n\r\n بره و روباه و مور و پشه از نيروى تو * برده و بشكسته گاه زور و هنگام عتاب\r\nگردن گرگان چيره گردهء پيلان مست * پنجهء گرگان خيره زهرهء شيران غاب\r\nدشمن بىحاصلت را چار چيز اندر جهان * حاصل از به دو وجود آمد الى يوم الحساب\r\nدل خروشان همچو بحر و سينه سوزان همچو برق * ديده تر همچون سحاب و خشك لب همچون سرآب\r\nبر دگر مورى سليمان را پى حاجت بدر * تحفه‌يى روزى تو را هر روز مىآرد به ناب\r\nمرغ بيضه كرم پيله مار مهره نحل نوش * گاو عنبر ظبىنافه شاة بره پيل ناب\r\nدشمنانت را به محفل باد تا باشد به بزم * دوستانت را كباب و باده و چنگ و رباب\r\nاز دل نالان رباب از قامت خم‌گشته چنگ * ز اشك خون پالا شراب از سينهء بريان كباب \r\n\r\nدر صفت نامه و مدح ابو المعانى نشاط اصفهانى\r\n چيست آن غنچه كه نشكفته ز باد سحر است * غنچه نشنيده كسى كش به صبا پرده درست\r\nمنت از ريزش ابرش نى و رشح باران * ابر و باران وى از دود دل و چشم تر است\r\nگويى از سوز درون و جگر سوخته‌ام * آتشى در دلش افتاده كه دودش به سر است\r\nغنچه نىنامه‌يى از مجمر دل سوخته است * غنچه نىنامه‌يى از مجمر خونين جگر است\r\nبه جنابى كه منش بندهء آزار كشم * به جنابى كه مرا خواجهء بيدادگر است\r\nصاحب كلك و نگين آنكه پى رونق ملك * خامه را در كف او نطق و نگين را نظر است\r\nگوهر افشاند و در ريزد كلك تو مگر * هوس عادت دست و دلت او را به سر است \r\n\r\n","description":"","footnote":"","page_name":" 1423 ","page_number":731},
  {"content":"\r\n\r\n\r\nو له ايضا\r\n خسروا ملك و دين قرين تو باد * تا ابد هر دو همنشين تو باد\r\nحد سير و سكونشان تا حشر * از يسار تو تا يمين تو باد\r\nآفتاب جمال و صبح جلال * طالع از مطلع جبين تو باد\r\nدست موسى چو دعوى آغازد * حجت آن در آستين تو باد\r\nعرصهء خلد و وادى دوزخ * ساحت مهر و دشت كين تو باد\r\nروى گردون اگر بيارايند * از پى سجده بر زمين تو باد\r\nزلف ناهيد اگر بپيرايند * بسته بر چنگ رامتين تو باد\r\nگر نمىداشت رخنه حصن سپهر * گفتمى بارهء حصين تو باد\r\nگر نمىشد لواى مهر نگون * گفتمى رايت متين تو باد\r\nچرخ چون حلقه گشت تا كه مگر * گويم آن حلقهء نگين تو باد\r\nننگ آن آهنين سم است ار نه * گفتمش نعل آهنين تو باد\r\nواهب روح و قابض ارواح * در فناى عدو ضمين تو باد \r\n\r\nدر تهنيت شكار و حركت خسرو فلك اقتدار حاحبقران مغفور\r\n گو صبا را كه ره قصر ملك برگيرد * قدم از آن‌سوى افلاك فراتر گيرد\r\nتا كه در هر نفسى نفحهء ديگر بخشد * تا كه در هر قدمى نكهت ديگر گيرد\r\nگرد وادى همه از سودهء كافور آرد * خاك هامون همه در تودهء عنبر گيرد\r\nطبله در طبله به كف عود قمارى دارد * نيفه در نيفه به بر نافهء اذفر گيرد\r\nقبه در قبهء آن برزده طارم گردد * ذروه در ذروهء آن برشده منظر گيرد\r\nپا به هر غرفه گذارد به زمين رخ سايد * رو به هر سكنه گرايد قدم از سر گيرد\r\nمهر را رخ نگذارد كه بر آن درمالد * چرخ را جا نگذارد كه در آن درگيرد\r\nحور اگر از پى بوسيدنش آيد ز بهشت * تا بشويد لبش اول لب كوثر گيرد\r\nخاك آن گرچه ز سرهاست به ره افشاند * خار اين گرچه ز جانهاست ز ره برگيرد\r\nپس بر شاهد باغ آيد و گويد كه چو شاه * خنكا بخت تو گر خرمى از سر گيرد \r\n\r\n","description":"","footnote":"","page_name":" 1424 ","page_number":732},
  {"content":"\r\n\r\n خفته‌اى فارغ ازين مژده و خرم همه روز * كه نسيم سحرت شب همه در بر گيرد\r\nخاك وادى همه زان پرتو خورشيد دهد * ريگ هامون همه زان تابش اختر گيرد\r\nهاون لاله فروشوى كه عنبر سايد * آتش غنچه برافروز كه مجمر گيرد\r\nلاله را دست رها دار ز دامن كه مدام * لب جوى و لب كشت و لب ساغر گيرد\r\nدختر شاخ اگر خندهء بيهوده زند * گو به پيش لب خود گوشهء معجر گيرد\r\nگوش گل را نه چنان سازگران كو شنود * نالهء بلبل اگر صد رهش از سر گيرد\r\nهم از آنجا به چمنها و به آبشخورها * راه آمد شد بر گور و غضنفر گيرد\r\nچند گويد كه چنين بيهده در باديها * اين به ره پى نهد آن گام زره برگيرد\r\nرو به نخجير كه آريد كه شايد روزى * سرتان كام دل از آن دم خنجر گيرد\r\nباز بازآمد در دامن كوه و لب كشت * ره بازى همه بر كبك و كبوتر گيرد\r\nگويد اين ننگ رهايى همه را چند خوش آنك * بختتان جاى در آن حلقهء چنبر گيرد\r\nزود باشد كه سبك‌سير پروبال شما * زيب از ناوك آن تير سبك‌پر گيرد\r\nباز با خاك سرايد كه زهى دير بپاى * كه قضا با فلكت پايه برابر گيرد\r\nزان وشاقان وشق‌پوش كه با صارمشان * ترك گردون به سرا ز جرم خور اسپر گيرد\r\nباش تا ساحت تو غيرت خلخ گردد * باش تا عرصهء تو رونق كشمر گيرد\r\nگاه گردت همه بر خط چليپا سايد * گه غبارت همه بر زلف معنبر گيرد\r\nآن يكى تكيه گه از عنبر سارا سازد * اين دگر بوسه گه از غاليهء تر گيرد\r\nپاى هر ذرهء تو بر سر خورشيد نهد * جاى چون در قدم شاه مظفر گيرد\r\nاندر آن روز كه از بيم يلان خواهد طفل * جا به صلب پدر از پهلوى مادر گيرد\r\nشخص خواهد كه همى زير زمين جاى كند * مرد خواهد كه همى روى هوا پر گيرد\r\nگاه آن يك به تن اين يك خفتان درد * گاه اين يك ز سر آن يك مغفر گيرد\r\nرخش چندانكه چو از دشت سوار انگيزد * تيغ چندانكه چو در دست دلاور گيرد\r\nهمه اجزاى زمين صورت پروين جويد * همه اجرام فلك شكل دو پيكر گيرد\r\nتو برون تازى و از تاختنت ترك سپهر * بوسه هردم ز سم و نعل تكاور گيرد\r\nنصرت اندر شكن پرچم منجوقت جاى * چون دل ما به خم طرهء دلبر گيرد \r\n\r\n","description":"","footnote":"","page_name":" 1425 ","page_number":733},
  {"content":"\r\n\r\n گم شود قابض ارواح چنان از ابدان * كه به هر گام ز صمصام تو رهبر گيرد\r\nتيرت آن مرغ در آن معركه كاندر دل خصم * اخگر افروزد و پس جاى در اخگر گيرد \r\n\r\nدر مدح ميرزا موسى گيلانى\r\n چيست آن بحر كه در جوف صدف جا دارد * نى غلط جا گهرى در دل دريا دارد\r\nآفتابيست پرانديشه كجا ديدستى * آفتابى كه به دل لؤلؤ لالا دارد\r\nدين و دولت را با امن و سلامت جويد * ملك و ملت را بىفتنه و غوغا دارد\r\nرأى دستور ملكزاده اگر نيست چرا * كار ملكش همه بر وفق تقاضا دارد\r\nميرزا موسى آن كز پى پروردن دين * منكران را به بغل در يد بيضا دارد\r\nكو براور ز پى دعوى و انديشه مدار * همه دانند كه اين معجزه موسى دارد \r\n\r\nدر مدح و ستايش خاقان مغفور جنت آرامگاه فتحعلى شاه قاجار\r\n به سطح قبهء خضرا چو شد هلال صفر * عيان چو بر گرهى نيلگون خطى از زر\r\nهمىنمود بر اين تل آبگون كيوان * چو هندويى كه نشيند فراز خاكستر\r\nبه شام تيره ثريا چو عقد دندانى * كه گاه خندهء اهريمن آيدت به نظر\r\nشرر ز اخگر اگر مىشود پديد چرا * نهان شد اخگرى و شد عيان هزار شرر\r\nنمود چرخ ملاعب هزار مهره پديد * چو زير حقهء سيمين نهفت مهرهء زر\r\nشبى چنين و من اندر وداع اهل ديار * شبى چنين و من اندر بسيج راه سفر\r\nكه ناگه آمدم آن ماه‌روى سيم‌اندام * كه ناگه آمدم آن سروقد سيمين‌بر\r\nچنان كه آهوى صياد ديده‌اى از راه * چنان كه طاير از دام جسته‌اى از در\r\nپرش ز خون درون در دو چشم خون پالا * چو در پياله جزع اندرون مى احمر\r\nز باغ عارض خود شاخ سنبل از عناب * همىبكند و به جايش نشاند نيلوفر\r\nگهش قرين به يكى ماه گشت پنج هلال * گهش روان به دو خورشيد شد هزار اختر\r\nگهى دو دست به هم برنهاد و روى بر آن * چنان كه جاى گزيند ميان هاله قمر\r\nبه شاخ عاج گهش سيب سيمگون چونان * كه گوى عاج به چوگان سيمگون اندر \r\n\r\n","description":"","footnote":"","page_name":" 1426 ","page_number":734},
  {"content":"\r\n\r\n گهى نهفت ز فندق بنفشه در غنچه * گهى فشاند به لاله شكوفه از عبهر\r\nز بس‌كه آه برآورد بر سپهر از دل * ز بس‌كه خاك بيفشاند از زمين بر سر\r\nاز آن به سطح سپهر و ازين به روى هوا * سپهر ديگر پيدا شد و زمين دگر\r\nهمى به طعنه برآورد تلخ از شيرين * همى به شكوه فروريخت حنظل از شكر\r\nچه گفت گفت كه در هجر خود مرا مگذار * چه گفت گفت كه از وصل من بيا مگذر\r\nبه صد گناه نگيرد كسى دل از دلدار * تو بىگناه گرفتى چرا دل از دلبر\r\nبه لا به گفتمش اى نخل حسن راز تو بار * به گريه گفتمش اى شاخ عشق راز تو بر\r\nبلى سفر سقر است و حضر بهشت ولى * به اختيار نرفت از بهشت كس به سقر\r\nچو اين شنيد درآورد اندر آغوشم * دو دست خويش و منش نيز همچو دو پيكر\r\nهمىنمودى از طوق دست من رويش * چو آفتاب ز حلقه چو ماه از چنبر\r\nاز آن سپس كه ز شب نيمه‌يى تباه شود * مرا به حال تبه رفت همچو جان از بر\r\nهمان نرفته دو گامى كه اندر افتادم * به وداىيى كه به هر گام از آن هزار خطر\r\nبه غير موى هژبران از آن نرسته گياه * به غير شاخ گوزنان از آن نرسته شجر\r\nنه غير سايلهء چشم ماندگانش زلال * نه غير آبلهء پاى رهروانش سمر\r\nهزارساله در آن ز استخوان هما را قوت * ولى نكرده ز بيم اندر آن هماى گذر\r\nبه غير بيم نبودى كسى مرا همراه * به غير ديو نگشتى كسى مرا رهبر\r\nگهى پياده و گاهى سواره برشدمى * چو اشك خويش به زير و چو آه خود به زبر\r\nكه ناگهان بنمودى ز حجله‌گاه افق * عروس صبح رخ از طرف نيلگون چادر\r\nبه سرخى شفق اندر نمود پيكر چرخ * چنان كه هندوى آتش‌پرست در آذر\r\nبخورده سودهء الماس چرخ پندارى * كه ريخت هردمش اندر كنار لخت‌جگر\r\nرهم فتاده به لشكر گهى كه گاه نبرد * به حمله هريك از ايشان قرين صد لشكر\r\nهزار سال همه تيغ‌بند و تيغ‌گذار * هزار سال همه جنگجوى و جنگ‌آور\r\nپلنگ‌وار به كوه اندرون و شير به دشت * نهنگ‌وار به بحر اندرون ببر به بر\r\nبه دورها همه را دهر مانده در زندان * به قرنها همه را چرخ بوده در چنبر\r\nنرفته جز به يكى صيدگاه با ضرغام * نخفته جز به يكى خوابگاه با اژدر \r\n\r\n","description":"","footnote":"","page_name":" 1427 ","page_number":735},
  {"content":"\r\n\r\n هزار قبّهء زرين چو شمسهء گردون * هزار خرگه ديبا چو گنبد اخضر\r\nميان آن‌همه در قبه‌يى و خرگاهى * بر از سپهر و بر از مهر و شه بدان اندر\r\nابو المظفر فتحعلى شه آنكه بود * به زير ظل لوايش پناه فتح و ظفر \r\n\r\nهم در مدحت خاقان صاحبقران مغفور انار اللّه مرقده\r\n دوش از ديدهء مردم چو عروس خاور * كرد رخساره نهان از پس نيلىمعجر\r\nاز پى جلوه در اين كاخ زراندود ز روى * پرده برداشت دوصد لعبت سيمين‌پيكر\r\nمن ازين رشك شدم تا كه به خلوتگه طبع * پرده بردارم از روى عروسان فكر\r\nخلوتى ديدم چون روضهء رضوان و در آن * لعبتانى به پس پردهء عصمت اندر\r\nگاه در پرده ولى پيدا چون مردم چشم * گاه بىپرده ولى پنهان چون نور بصر\r\nزان ميان بود يكى شاه و تمامى بنده * زان همه بود يكى ماه و سراسر اختر\r\nپى مشاطگيش خواستم آوردن پيش * جامه از برگ سمن غاليه از عنبر تر\r\nقدى افراختم افراخته چون قامت سرو * رخى آراستم آراسته چون روى قمر\r\nدادم از رأى خود آيينه به دستش آرى * صورت نيك در آيينهء صافى بهتر\r\nعكس آن روى در آن آينه گفتى كه بود * صورت يوسف در آينهء اسكندر\r\nبود در زير خم زلف سياهش پيدا * خال مشكين چو دل سوخته‌يى در مجمر\r\nگفتمش خيز و كنون راه جنابى پيماى * كش نپيموده جز از سر فلك راه سپر\r\nصاحب تيغ و سنان فتحعلى شاه كه برد * تيغش از فتح همى نام و سنانش ز ظفر\r\nگفت حاشا رخ زشت من و خاك در او * خاصه اكنون‌كه نه زيبى است مرا نه زيور\r\nگفتم اين عذر بنه خيز برو دوشت را * نيست جز خاك درش زينت و زيبى ديگر\r\nاز پس آنكه گشودند ز رويت برقع * از پس آنكه گرفتند ز فرقت معجر\r\nبه خدايى كه وجود تو چنان نيك نهاد * كه ز سر تا قدمت نايد عيبى به نظر\r\nبه كماندارى تركان دليرت كه ز شست * هر خدنگى كه گشادند ز دل كرد گذر\r\nبه كمين پايهء درگاه شهنشاه كه نيست * هيچ سوگند ازينم به تو ديگر برتر\r\nكز من اين مطلع تابنده بخوان تا خورشيد * ماند از شرم پس پردهء ظلمت اندر \r\n\r\n","description":"","footnote":"","page_name":" 1428 ","page_number":736},
  {"content":"\r\n\r\n اى تو را مهر كمين بنده مرا مه چاكر * زان كه تو شاه جهانى و منت مدحت‌گر\r\nگيرد از خشم تو گر نفس نباتى تأثير * يابد از قهر تو گر قوهء ناميه اثر\r\nجاى غنچه ز سر شاخ برآيد پيكان * جاى سبزه ز دل خاك برويد خنجر\r\nفتنه از ملك تو با ديدهء تر شد آرى * چون نگريد كه دگر بازنگردد ز سفر\r\nخصم تو پر چو برآورد ز تيرت افتاد * اينكه مىگفت كه پرواز كند مرغ از پر \r\n\r\nدر تهنيت عيد رمضان و مدحت صاحبقران جنت آشيان خاقان مغفور گويد\r\n المنة للَّه كه بدل گشت دگربار * سجاده به پيمانه و تسبيح به زنار\r\nرفت آنكه گشودند در صومعهء شيخ * رفت آنكه ببستند در خانهء خمار\r\nشد باز صفاى دل رندان قدح‌نوش * قفل در تزوير و كليد در اسرار\r\nدر دايرهء وعظ نه جز واعظ و آن هم * چون نقطهء بيهوده درون خط پرگار\r\nچند از پى ايمان شدن از خانه به مسجد * آرى غم جانان نفروشند به بازار\r\nصد سبحهء زاهد به غبارى زره دوست * صد دفتر واعظ به حديثى ز لب يار\r\nصد بانگ مؤذن به سرودى ز دل چنگ * صد ذكر مسبح به نوايى ز رگ تار\r\nزاهد نه اگر بيهده گفت از چه به قولش * ناورد يكى از پس سى روز جز انكار\r\nسى روز پى روزه گرفتيم و نديديم * جز ضعف دل و رنج تن و زردى رخسار\r\nدر روزه اگر جان و تنى بود چنان بود * كآيينه به زنگ اندر و سيماب به زنگار\r\nعيد آمد و شد روزه بده باده كه ديگر * نتوانم ازين بيش خجل بود ز خمار\r\nگر جام نبايد به لب آورد به گردون * مه از چه به شكل لب جام است نمودار\r\nزين پس من و عيشى كه نشايد بجز آن عيش * زين پس من و كارى كه نبايد بجز آن كار\r\nبزمى و نديمى و نوايى همه از عيش * كنجى و رفيقى و نديمى همه از يار\r\nيارى كه شب قدر و شب عيد من او راست * اين گيسوى آشفته و آن طرهء طرار\r\nرويش مه و لب مهره ولى تا نبرى دست * آن ماه بر عقرب و آن مهره بر مار\r\nآن عقرب و آن مار به افسانه و افسون * خفته ز بر نور و زده حلقه بر نار\r\nگر رخ ز پس بام برآرد بنمايد * ماه از لب ايوان و خور از گوشهء ديوار \r\n\r\n","description":"","footnote":"","page_name":" 1429 ","page_number":737},
  {"content":"\r\n\r\n ور باد گذر يابد از آن زلف و بناگوش * كافور به خرمن برد و مشك به خروار \r\n\r\nو له ايضا\r\n دى چون عذار شاهد صبح و عروس شب * در پرده شد نهان و شد از پرده آشكار\r\nسلطان نيمروز و شهنشاه نيم‌شب * شد از فلك پياده و شد بر فلك سوار\r\nچون يوسف آن نگون شد و چون بيژن اين روان * در چاه غم به زارى و از چاه غم نزار\r\nآن در شد از بلندى و اين برشد از مغاك * قارون‌صفت به خاك و به گردون مسيح‌وار\r\nآيينهء سكندر و جام جم آسمان * پنهان در آستينش و از جيبش آشكار\r\nگفتى گسيخت مرسلهء چرخ از ميان * دزد شبش ربود يكى گوى زرنگار\r\nافسرد اخگر خور و اين طرفه بين كه گشت * زان اخگر فسرده فروزان بسى شرار\r\nپروين به روى چرخ و مه از گوشهء فلك * آن يك چو اشك عاشق و اين يك چو روى يار \r\n\r\nدر تتبع طرز عبد الواسع جبلى و مدح خسرو مغفور صاحبقران نور اللّه مضجعه\r\n لب و رخسار و قد و زلف و گفتار و دهان تو * شراب و شاهد و شمع و شب و شيرينى و شكر\r\nمرا از خشم و كين و درد و رنج تو نشد خالى * دل از مهر و سر از عشق و تب از جسم و تن از بستر \r\n\r\n","description":"","footnote":"","page_name":" 1430 ","page_number":738},
  {"content":"\r\n\r\n به حسن و زيب و رنگ و بو بود گل چون تو گر دارد * بر از سيم و دل از سنگ و رخ از ماه و خط از عنبر\r\nز سوداى و جفاى و دورى و سوز غمت دارم * به كف باد و به سر خاك و به رخ آب و به دل آذر\r\nنسيم از مسكن و كويت شميم از طره و بويت * عبيرآميز و عنبربيز و مشك‌آويز و جان‌پرور\r\nشكر خند لب و چشم و نگاه و خط و رخسارت * بهار و صبح و طرف باغ و ساقى و مى و ساغر\r\nقد و مژگان و ابروى تو در چشمم به خونريزى * بود چون رمح و تيغ و تير شاه معدلت‌گستر\r\nشهنشاهى كه برد از حلم و حزم و طبع و تائيدش * زمين تمكين و گردون سير و انجم فعل و دوران فر\r\nنداند گاه جود و بخشش و بذل و سخا دستش * شبه از لعل و لعل از سنگ و سنگ از سيم و سيم از زر\r\nز جود و سعى و خلق و رأى او بود اينكه پيدا شد * زر از كان و در از بحر و گل از خار و خور از خاور \r\n\r\nدر تهنيت نوروز سلطانى و مدحت حضرت فردوس آشيانى\r\n عيد را پيرايهء دولت به بر كردند باز * شاهدى را بر در شه جلوه‌گر كردند باز\r\nدرگهى چشم بد از وى دور كز روى شرف * خاك پايش اختران كحل بصر كردند باز\r\nساحتش از كبر و خود ايوانش از طاق نطاق * بحرى از فولاد و كانى از گهر كردند باز\r\nدر سلاسل هر طرف پيل دژآهنجى روان * باد را زنجير و كه را پويه‌ور كردند باز\r\nنوك دندانها پديدار از دهانشان يا به شب * اختران از جيب گردون سر به در كردند باز\r\nحلقه‌هاشان زيب دندان يا حلىبندان بدست * بار را دستينهاى سيم و زر كردند باز\r\nبر ميان رامشگران بربسته آن مشكين رسن * سرو سيمين را نطاق از مشك تر كردند باز \r\n\r\n","description":"","footnote":"","page_name":" 1431 ","page_number":739},
  {"content":"\r\n\r\n زلف بگشادند و دلها ريختند از تار زلف * وه كه آن بيچارگان را دربه‌در كردند باز\r\nبر زمين‌شان چشمها هان مژده مجمر كز وفا * جانب افتادگان خوبان نظر كردند باز \r\n\r\nو له ايضا\r\n زمين ز لالهء سرخ آن‌چنان‌كه بال تذرو * فلك ز پارهء ابر آن‌چنان‌كه سينهء باز\r\nبه سبزه آهو بره غنوده مست از شير * چنان كه ماندش از بوى سبزه چشمان باز\r\nبه گاه صبح لب مرغزار در تك‌وپوى * به وقت شام سوى چشمه‌سار در تك و تاز\r\nبه باغ از پى بازى تذرو و قمرى جفت * به راغ از پى شوخى گوزن و گور انباز\r\nزمين ز صيحهء اين بقعه‌يى پر از آواى * فلك ز نغمهء آن پرده‌يى پر از آواز\r\nگرفته راه هوا مرغ بچگان ليكن * ز آشيان همه تا صحن باغشان پرواز\r\nمشاطگان بهارى عروس بستان را * ز آب آينه‌دار و ز باد غاليه‌ساز\r\nچنان ز سرو صنوبر طراز ديده چمن * كه پيشگاه ملك‌زاده از بتان طراز\r\nبه هر زمين كه فتد ظل ناچخش تا حشر * برون شود ز دل خاك كژدم اهواز\r\nاگر نشانه ز حفظش كنند پيكان را * گذر بود همه زان سوى شصت تيرانداز\r\nز هيبت تو همه كان زعفران يابند * اگر كنند سر تربت عدويت باز\r\nبه آستان تو ره بردم از فلك آرى * بسا كسان به حقيقت برند پى ز مجاز\r\nاگر ز نطق تو خاصيتى صبا گيرد * ز خاك هيچ نرويد مگر سخن‌پرداز\r\nز قيد تو نرهد دور از تو خصم كه صيد * رها ز بند نشد زينكه گشت رشته دراز\r\nبه محفل تو بر آتش همىنهند عبير * سزاى او كه به عهد تو از چه شد غماز \r\n\r\nو له\r\n من يكى بحر گوهرافشانم * تيرگىبخش بحر عمانم\r\nمرغ ديدى كه نافه افشاند * من همان مرغ نافه‌افشانم\r\nمارم اما نه بر طبيعت مار * نوش ريزد ز نيش دندانم\r\nهم شكرريز و هم عبيرافشان * لب دلدار و زلف جانانم \r\n\r\n","description":"","footnote":"","page_name":" 1432 ","page_number":740},
  {"content":"\r\n\r\n هرچه در آستين گردون راز * همه سر برزد از گريبانم\r\nدر درافشانى و گهرريزى * طبع دستور و دست سلطانم\r\nخرمن ظلم و كشت احسان را * برق سوزان و ابر نيسانم\r\nبحر طغيان و فلك خذلان را * كشتى نوح و موج توفانم\r\nهه هستم از آنچه گفتم ليك * تا به دست وزير دورانم \r\n\r\nدر صفت عمارت و روزبار و عيد سعيد و مدحت‌گزارى خاقان\r\n اى همايون قصر داراى جهان * دايهء دوران و طفل آسمان\r\nمرغ بر بامت چو بر گردون ملك * آب در جويت چو در پيكر روان\r\nدر سلاسل هر طرف شيرى دژم * با جلاجل هر طرف پيلىدمان\r\nدر خم خرطومشان ماند سپهر * لطمه‌خور گويى به خم صولجان\r\nآسمان را گر به زنجيرند خلق * شاه در زنجير دارد آسمان\r\nگر به فرمان سليمان رفت باد * كوه از فرمان شه باشد روان\r\nگر به سنگ اندر نهان شد آينه * از چه در آيينه سنگستى نهان\r\nتوپ تنين شكل اگر نه جوزنست * چون خورد خاك و برانگيزد دخان\r\nمار رعدآواى رويين‌تن كه ديد * مهره در دنبال و آتش در دهان\r\nكوس در فرياد از بيرون در * هركه زين در دور شد دارد فغان \r\n\r\nدر جواب قصيدهء امير معزى سمرقندى و مدحت‌گزارى خاقان مغفور\r\n در عرصهء دو گيتى از آشكار و پنهان * زيباترين بديعى كامد ز فيض يزدان\r\nاز عقلها است اول و ز نفسها است قدسى * از عضوها است ديده و ز عرقهاست شريان\r\nاز پيكهاست جبريل و ز مژده‌هاست بعثت * از اصلهاست توحيد و ز فضلهاست ايمان\r\nاز خواجه‌ها است احمد و ز بنده‌هاست يوسف * از اوصياست حيدر و ز اتقياست سلمان\r\nاز خاصهاست ضحاك و ز فضلهاست ناطق * از جنسهاست جوهر و ز نوعهاست انسان\r\nاز فرشها است سبزه و ز قطرهاست ژاله * از ابرهاست آذر و ز بحرها است عمان \r\n\r\n","description":"","footnote":"","page_name":" 1433 ","page_number":741},
  {"content":"\r\n\r\n از قبله‌هاست كعبه و ز كارهاست طاعت * از عيدها است اضحى وز فديه‌هاست قربان\r\nاز رخشهاست گردون وز عرصهاست گيتى * از رمحها است رامح و ز مردهاست خاقان\r\nفتحعلى شه آنكو در پيش دست رادش * با دست در كف بحر خاكست بر سر كان\r\nاز قطره تا به دريا او راست زير منت * از ذره تا به خورشيد او راست زير فرمان \r\n\r\nو له ايضا\r\n شد وقت آنكه از پى بزم خديو دى * آيينه زاب خيزد و سيماب ز آسمان\r\nبختى ابر مست شود گاه و دم‌به‌دم * كوهان كه سفيد كند از كف دهان\r\nپنهان به ابر چرخ چو پيروزه در پرند * پيدا ز ميغ مهر چو گوهر ز پرنيان\r\nديدى بسى ز شعله دخان آمدى برون * زين پس ببين كه شعله برون آيد از دخان\r\nشنگرف بنگرى كه ز زيبق شود تباه * زنگار بنگرى كه ز زيبق برد زيان\r\nديگ نماز جوش نشيند ولى خوش آنك * از آتش مىآيد در جوش ديگ جان\r\nگر بايدت كه كلبه برد رونق بهشت * ور بايدت كه چهره شود غيرت جنان\r\nمجلسى بساز و شمع برافروز و گل بريز * عنبر بساى و عود بسوز و بتى بخوان\r\nهم چنگ و هم چغانه و هم قول و هم غزل * هم تار و هم ترانه و هم بيت و هم بيان\r\nشهد و نبيد و شكر و بادام و نقل و مى * عود و عبير و عنبر و مشك و گلاب و بان \r\n\r\nدر شكرانهء صيد فرستادن خاقان مغفور و مداحى حضرت صاحبقران مبرور\r\n دى كه بود اين دل خون‌گشته جدا زان درگاه * همچو آن صيد كه جان بسپرد از ناوك شاه\r\nدل من بود همه ناله و ليكن جانسوز * لب من بود همه آه و ليكن جانكاه\r\nحال از اين‌گونه كه خادم به درون آمد و گفت * تا كى اين نالهء بيهوده و تا چند اين آه \r\n\r\n","description":"","footnote":"","page_name":" 1434 ","page_number":742},
  {"content":"\r\n\r\n حلقه بر در زند آن شوخ و تو در گوشهء هجر * حلقه‌سان از غم او پشت به خم چشم‌به‌راه\r\nتا كه من حجره ز بيگانه بپردختم و او * پرده بالا زد و از رخنهء در كرد نگاه\r\nزلف بر گوشهء رخساره و دام اندر دست * گفت گر جانب نخجير شوىبسم اللّه\r\nتركتازان همه در صيد و من اين‌سان غافل * نه خدنگم به خطا و نه كمندم كوتاه\r\nشهر چون كوى من از كشته به هر سوى و ليك * كشتگانى كه چو عشاق ندارند گناه\r\nخيز تا روى گذاريم به دشت از ايوان * خيز تا جاى گزينيم به كوه از خرگاه\r\nاندر آن روز بتازيم و به سر تابش مهر * و اندرين شام بخسبيم و به رخ پرتو ماه\r\nخارم از پاى برآرى سر اطلال و جبال * گردم از روى بشويى لب انهار و مياه\r\nگه غزالان ز كمندم به تو جويند امان * گه گوزنان ز خدنگم به تو آرند پناه\r\nگويم اين صيد زدم گويى للَّه الحمد * گويم اين صيد زنم گويى ان‌شاءالله\r\nگفتم اى صيد تو من از چه كنى صيد دگر * هركه را شير به بند است نبندد روباه\r\nاين سر ما و كمندت كه جز اين بسته مجوى * اين دل ما و خدنگت كه جز اين خسته مخواه \r\n\r\n","description":"","footnote":"","page_name":" 1435 ","page_number":743},
  {"content":"\r\n\r\n گفت خواهم شد و خواهد شدن اين صبر و سكون * هيچ بىآينه خود جلوه نمايد اشباه\r\nاو پى رفتن و من سيل سرشكم جارى * تا بدانجا كه تو گفتى بلغ السيل زباه\r\nكامد آن خادم و دستار ربود از سر و گفت * موزه در پوش نه از فرق قدم ساز به راه\r\nكه ز شه آمده پيكيت زهى پايه و بخت * و ز شه آورده شكاريت زهى مايه و جاه\r\nگفتم از فرد چه نوع از حيوان گفت چه گفت * آن شبه سم سيه‌چشم فريبنده نگاه\r\nمن و آن شوخ به هم دست‌فشان مىگفتيم * مرحبا پيك و زهى مژده كه جانهاش فداه\r\nهم بدين شيوه روان تا به در حجره كه ديد * همچو من كشته يكى صيد و بيفتاده به راه\r\nگفت اينست كه مشاطه‌گه جلوه‌گريم * سازد از نافهء وى غاليهء زلف دوتاه\r\nگه از آن مىنهدم خال به رخسار منير * گه از آن مىكشدم سيل به ابروى سياه\r\nتو و اين هر دو روان داده به صد شوق ولى * تو به پاى من و اين در قدم شاهنشاه\r\nدادگر فتحعلى شاه كه شد خلقت او * دوجهان را همه بر هستى معبود گواه \r\n\r\n","description":"","footnote":"","page_name":" 1436 ","page_number":744},
  {"content":"\r\n\r\n\r\nدر مدح دستور معظم و صدراعظم ميرزا شفيع رحمه اللّه گفته\r\n صباح عيد كه جستم ز حادثات پناه * برون شدم ز پى خاكبوس درگه شاه\r\nبراز سپهر به ره آستانه‌يى ديدم * پناه درگه سلطان و عالمش به پناه\r\nنجوم را به زمينش رهين ديده غبار * سپهر را به سجودش قرين موزه كلاه\r\nز روى منظر آن چشم چارعنصر دور * ز ذيل رفعت آن دست شش‌جهت كوتاه\r\nيلان جيش پى خدمتش گروه‌گروه * سران ملك پى طاعتش سپاه سپاه\r\nشدم به پاى ادب تا ز پاسبان جويم * نشان ز نام خداوندگار آن درگاه\r\nگشاد جانب حجاب تندتند نظر * از آن سپس كه به من كرد تيزتيز نگاه\r\nچنان زدند قفايم كز آن به نيم‌رهم * يكى ز موزه خبر دادى و يكى ز كلاه\r\nهمىدويدم و ديدم ز پى كه ناگه چرخ * زره درآمد و گفتا كه چيست گفتم آه\r\nز دست حاجب اين در گزيد لب كه خموش * زهيت بىخردى لا إله إلّا اللّه\r\nنه تو كليم كه بر طور برگشايى لب * نه تو مسيح كه سوى سپهر جويى راه\r\nنه آخر اين در دستور خسروى است كه گشت * پى سجود درش پشتم از نخست دوتاه\r\nاگر به عكس طبيعت پسندد اشيا را * ازين سپس نرود كهر باجز از پى كاه \r\n\r\nدر تمجيد و ستايش خاقان مغفور فتحعلى شاه انار اللّه مرقده\r\n ذات تو را فتح لازم آمد و داده * نام تو بر صدق اين حديث گواهى\r\nراى تو آنجا كه روى بسته درآمد * روشنى مهر شد بدل به سياهى\r\nملك تو چون بحر و دشمنت چو حبابست * ناشده موجود جسته است تباهى\r\nگر ندهد بازوى تو زور كمانش * تير فضا نگذرد ز جوشن ماهى\r\nگو كه بر اطراف آستان تو بيند * هركه بگويد جهات را متناهى \r\n\r\nاز قطعات او است كه در طلب شراب گفته\r\n اى خداوندى كه عفوت از رهى * هر خطايى ديد خواند آن را صواب\r\nاز تو كاهد بخل و زايد از تو جود * چون غم از مستى و مستى از شراب \r\n\r\n","description":"","footnote":"","page_name":" 1437 ","page_number":745},
  {"content":"\r\n\r\n جودت اندر طبع و همت در وجود * همچو رنگ اندر گل و بو در گلاب\r\nجود در ذاتت چو شهد اندر عسل * بخل در طبعت چو آتش اندر آب\r\nوقت آن شد باز كاندر كوه و دشت * بيضهء سيمين نهد زاغ سحاب\r\nرعد را در ناله بينى همچو دعد * برق را در خنده بينى چون رباب\r\nهم زمين چون لعبت سيمين سلب * هم فلك چون شاهد مشكين نقاب\r\nبهر جيش برد بناى هوا * خانه سازد بر سر آب از حباب\r\nآتش از بهر عذاب آمد چرا * هركه دور از اوست باشد در عذاب\r\nسودهء الماس در دست صبا * تودهء كافور در جيب سحاب\r\nپيش تير سردى قوست كند * خنجر بهرام و تيغ آفتاب\r\nمجمر افسرده است و مىخواهد ز تو * آتش سوزنده‌يى يعنى شراب \r\n\r\nدر مدح حاجى محمد حسين خان مروزى ملقب به فخر الدوله\r\n اى خداوند اميرى كه جدا از در تو * گر همه گلشن فردوس بود گلخن ماست\r\nچرخ را سكنهء سكان درت گفت قضا * بىخبر بود و ندانست كجا مسكن ماست\r\nگفتم از جود تو محروم چرا شد گردون * گفت اى بىخبر اين چيست كه در دامن ماست\r\nرفت با مطبخيت دى سخن از مايهء خرج * گفت بيرون شده دوديست كه از روزن ماست\r\nگفتم اين مهر چه با خازن رايت گفتا * زر قلبى است كه خارج شده از مخزن ماست\r\nشمسهء خنگ تو مىجست قدر از گردون * چرخ فرياد برآورد كه در گردن ماست\r\nگفت نعل سم او گفت كه در گردن من * گفت گوى دم او گفت به پيراهن ماست\r\nباد تا جا نكند فتنه بجز بر در خصم * ايمن از حادثه درگاه تو كان مسكن ماست \r\n\r\nدر هزل و در طلب حضور يكى از احباب گفته\r\n صاحبا اى كه خادم حرمت * شاهد روز نوعروس شب است\r\nتا به بزم تو قدسيان نگرند * سقف گردون از آن پر از ثقب است\r\nبوسه بر درگه تو زد بهرام * مىشنيدم كه ترك بىادب است \r\n\r\n","description":"","footnote":"","page_name":" 1438 ","page_number":746},
  {"content":"\r\n\r\n شب عيد است و بزمكى ما را * فارغ از بيم و خالى از تعب است\r\nميكى صاف و حبكى معجون * بنگكى نيك و چرسكى عجب است\r\nهم حريفى كه با تواش خويشى است * هم ظريفى كه با منش نسب است\r\nكسى و كونى مگر ضرور شود * هم يكى قلتبان به اين سبب است\r\nحبشى مطربى كه گاه سرود * عجمى كو به نكتهء عرب است\r\nمادر گل كه دختر شاخ است * دختر رز كه مادر طرب است\r\nنقل در ظرف لاجوردىفام * چون فروزنده اختران به شب است\r\nيار تنها ز غير و غير ز يار * گل بىخار و خار بىرطب است\r\nدر بر مجمر و كف مجمر * آنكه در چين و آنكه در حلب است\r\nجاى خوناب چشم و دانهء اشك * شاخ عناب و خوشهء عنب است\r\nجشن احباب و عيش اعدا را * زهره در رأس و تير در ذنب است\r\nشمع در فرقتت به سوز و گداز * مجمر از دوريت به تاب‌وتب است\r\nگر بيايى بريزمت در پاى * جان كه اينك ز دوريت به لب است\r\nور نهصد ره قرين هم سازم * آن دو كز ما دو عضو منتخب است \r\n\r\nدر هجو يكى از اعادى خود گفته\r\n اى خر قلتبان كه گنبد چرخ * واژگون شد ز بخت وارونت\r\nساختى صفهء همايونى * اير بر صفهء همايونت\r\nدست در كون خود از آن دارى * كه رسيد است گاه افيونت\r\nپارگين گردد از پس مردن * گر بشويند تن به جيحونت\r\nبه كس مادر و به كير پدرت * كير عنين و كون مأبونت\r\nگفته‌اى مجمر است بندهء من * برو اى كير بنده در كونت \r\n\r\nدر طلب مى فرستاده\r\n اى كريمى كه از نوال كفت * بحر و كان را نواله بايد كرد \r\n\r\n","description":"","footnote":"","page_name":" 1439 ","page_number":747},
  {"content":"\r\n\r\n حاجت جمله خاصه مجمر را * به جنابت حواله بايد كرد\r\nگل‌عذارى كه با قد و رويش * خنده بر سرو و لاله بايد كرد\r\nدر وثاق است هان بيا و بيار * آنچه اندر پياله بايد كرد \r\n\r\nو له\r\n صاحبا گشته ميهمان رهى * از فلان خواجه يك‌دو تن ساده\r\nهر دو شيرين‌لب و شكر گفتار * هر دو حورىوش و پرىزاده\r\nهريك از عشوهء نهانى هم * دل ز هم برده و بهم داده\r\nهمه اسباب گادن ايشان * اين كمين بنده راست آماده\r\nليك از بيم آنكه چون شب دوش * آن دو سيمين سرين شود گاده\r\nسه تن از بندگان ناهنجار * خواجه با هريكى فرستاده\r\nهمه با گردن قوى بر در * راست چون كير بنده استاده\r\nنيست ما را و چارهء ايشان * نشود جز به يك بط باده \r\n\r\nرباعى\r\n فرخنده جنابا ز پى هديهء من بود * آن كيسهء پرپوسته يعنى كه ز پسته\r\nچون دشمن جاه تو همه كوچك و بىدل * چون نطفهء خصمت همه بىمغز و نبسته\r\nدر عشق بتان چاره بجز مردن نيست * بىمهر بتان نيز نمىشايد زيست\r\nاى واى بر آن دل كه بر آن سوزى هست * اى خاك بر آن سر كه در آن شورى نيست\r\nيا رب به سبوكشان مستم بخشاى * بر مغبچگان مىپرستم بخشاى\r\nبر اين منگر كه باده در دست منست * بر آنكه دهد باده بدستم بخشاى \r\n\r\n","description":"","footnote":"","page_name":" 1440 ","page_number":748},
  {"content":"\r\n\r\n\r\n794 مونس مازندرانى\r\nنام شريفش ميرزا محمد رضا و در شهر بارفروشش سرا و از نجباى آن ولايت چندى در دفتر حاكم آن ديار منشى بوده به‌هرحال به طرز فصحا آشنا و اين چند بيتش گواهى است :\r\n ز سيمين ژاله شد گلزار همچون صفحهء گردون * ز رنگين لاله شد كهسار همچون وادى ايمن\r\nسمن را رشته‌رشته لؤلؤ لالاست بر ساعد * چمن را توده‌توده عنبر ساراست در دامن\r\nصبا در گلستان عود قمارى سوخت در مجمر * هوا در بوستان مشك تتارى سود در هاون\r\nزهى با عون تدبير تو آسان فتح رويين‌دز * خهى از بيم شمشير تو لرزان جسم رويين‌تن \r\n\r\n795 مكنون گرجى\r\nآقا محمد نام داشت و در كازرون من توابع شيراز مقام مردى سياح بود و آرام در همان‌جا فوت شد اشعار بسيارى گفته بود همانا از ميان رفته اين چند بيت از او نوشته مىشود :\r\n ترك چشمش ز ابروان چاچى كمان انگيخته * تير مژگان از كمان آن تركمان انگيخته\r\nز ابروى خنجرگذار و غمزهء جوشن‌گداز * بهر قتل عاشقان تيغ و سنان انگيخته\r\nابروى و چهر و جبينش قوس و ماه و مشترى * مشترى در قوس با مه خوش‌قران انگيخته\r\nروى ساقى باغ جان از زلف و خط و چهر و خد * سنبل و ريحان و ياس و ارغوان انگيخته \r\n\r\n","description":"","footnote":"","page_name":" 1441 ","page_number":749},
  {"content":"\r\n\r\n صحن بزم از مطرب و ساقى و نقل و شمع و مى * زهره و پروين و ماه و فرقدان انگيخته\r\nگشت طالع آفتابى زردرو از برج ثور * ماهى اندر دو هلالش بدرسان انگيخته \r\n\r\nو له ايضا\r\n تا در ايوان حمل خورشيد خوان انگيخته * نار را گردون برابر با دخان انگيخته\r\nاز پى تنبيه بهمن از دوم فرزند كون * شاه فروردين سپاهى بيكران انگيخته\r\nگاو را در قعر دريا خود شنيدستى مكان * بحر را در گاو زر پير مغان انگيخته\r\nگرچه خصم آتش آمد آب اينك مىفروش * آب و آتش را به يك جا توأمان انگيخته\r\nآتش تر را در آب خشك جا سازد مدام * آب را تسكين و آتش را روان انگيخته \r\n\r\nو له\r\n تو بالم خواه بند و خواه بندم را ز پر بگشا * غرض صيد توام يك در برويم زين دو در بگشا\r\nاگر خواهى كه بگشايد دلم آن ماه در محفل * ز جا برخيز و در بربند و بنشين و كمر بگشا \r\n\r\nو له\r\n گر رود طفل سرشكم از پى دل دور نيست * آرى آرى مىدود طفل از قفا ديوانه را\r\nساقى بريز در قدح زر شراب را * وانگه بيار با دو هلال آفتاب را\r\nعشق سبك عنان به گه صيد رستمى است * كارد به بند گردن افراسياب را\r\nتركى كه از خطا پى يغماى دل بتاخت * با لشكر كرشمه چه داند صواب را\r\nبه تيرم زد ابرو كمانى و ترسم * كه از دل مرا تير آهى برآيد\r\nبه قتلم مىكشد شمشير طفلى * كه پروردم به دامن چند سالش\r\nزاهدا روضهء رضوان به تو باد ارزانى * كه من اينجا شده‌ام با سر كويى قانع \r\n\r\n","description":"","footnote":"","page_name":" 1442 ","page_number":750},
  {"content":"\r\n\r\n\r\n796 محيط فراهانى\r\nاسم شريفش ميرزا معصوم و خلف الصدق ميرزا عيسى مشهور به ميرزا بزرگ قائم‌مقام مرحوم بوده در همهء كمالات بر همگنان خود مقدم و معاصرين را مسلم بوده در سنهء 1230 در سن شباب به‌سوى روضهء رضوان شتاب جسته اين چند بيت از نتايج طبع اوست :\r\n\r\nتغزل قصيده در مدح خاقان صاحبقران طاب ثراه\r\n اى طرهء يار آفت دلهاى پريشان * از چيست كه دايم چو منى بىسروسامان\r\nمفتون به كه‌اى اى همه دلها به تو مفتون * بىجان ز چه‌اى اى همه جانها ز تو بىجان\r\nمارى تو كه بر گنج گهر سازى مأوا * يا ابر كه بر ماه فلك سايى دامان\r\nروزى كه همىرويد از خاك چه روين * وقتى كه همىبارد از ابر چه قطران\r\nهم پشت سمك خسته به پيكار چه زوبين * هم راه ملك بسته ز پرواز چه پيكان\r\nپوشد چو ملك درع و نشيند چو به شبديز * مهريست به البرز و سپهريست به خفتان \r\n\r\nو له ايضا\r\n روزى كه چرخ بارد آشوب رستخيز * روزى كه خاك آرد زلزال واپسين\r\nيك قوم را ز نخوت چون آسكون خروش * يك قوم را به ذلت تا آسمان انين\r\nاز هول رزم خاك شود در صدف گهر * از شور جنگ سنگ شود در رحم جنين\r\nاو در كمين خروشان چون رعد در بهار * او بر به زين غريوان چون شير در عرين\r\nماهى است گشته طالع از طرف كوهسار * يا روى او پديد ز خفتان آهنين\r\nگيرد چو خامه از پى ايجاد نظم و نثر * گويى به دشت باد پراكنده ياسمين\r\nامروز در زمانه به تصديق راستان * بر زمرهء ادب تويى استاد راستين\r\nحشمت‌تر است زان رو كز طبع مايه‌ور * هر لحظه جنت آرى مشحون به حورعين\r\nاز گوشووار و خاتم فيروزه‌يى چه فخر * انگشت دل‌فريب و بناگوش نازنين \r\n\r\n","description":"","footnote":"","page_name":" 1443 ","page_number":751},
  {"content":"\r\n\r\n گنج است و گنج مىنتوانم پديد كرد * رازيست كز تو هست به دل مر مرا دفين \r\n\r\nو له ايضا\r\n بر رخ آن طرهء طرار پريشان كه تو دارى * عجب ار در همه عالم دل مجموع گذارى\r\nبر دل گم‌شده رحم آر كه بر دست نماندم * با غم هجر تو قانون سكوتى و قرارى\r\nدامن دل شدت از دست محيط ار به نگاهى * جهد كن جهد كه دامان نگارى به كف آرى \r\n\r\n\r\n","description":"","footnote":"","page_name":" 1444 ","page_number":752}
  ]