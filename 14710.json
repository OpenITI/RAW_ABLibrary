[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nپيام امام\r\nاميرالمؤمنين عليه السلام\r\nشرح تازه وجامعى بر نهج البلاغه\r\nجلد نهم\r\n( نامه هاى تاريخى امام على عليه السلام )\r\nآية الله العظمى مكارم شيرازى\r\nبا همكارى : جمعى از فضلا ودانشمندان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - قم : انتشارات امام على بن ابى طالب ( ع ) - 1387 .\r\nج . ( دوره ) isbn : 978 - 964 - 553 - 044 - 1\r\nisbn : 978 - 964 - 553 - 069 - 7\r\nفهرست نويسى براساس اطلاعات فيپا .\r\nكتابنامه .\r\nج . 9 ( چاپ اول : 1387 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 0422 / 38 bp\r\n9515 / 297\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى و سيد عبدالمهدى توكل\r\nپيام امام امير المؤمنين عليه السلام / ج 9\r\nتأليف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : اول\r\nصفحه و قطع : 704 صفحه / وزيرى\r\nتاريخ انتشار : 1387\r\nچاپخانه : سليمانزاده\r\nناشر : انتشارات امام على بن ابى طالب ( ع )\r\nشابك : 7 - 069 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفكس : 7732478\r\nwww . amiralmomeninpub . com\r\nقيمت : 5000 تومان\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ جلد نهم 
  ]\r\nبخش دوم نامه‌هاى تاريخى امام على عليه السلام\r\n\r\nمقدمه\r\nدومين بخش مهم نهج‌البلاغه نامه‌هاى امام عليه السلام به دوستان ، دشمنان ، امرا ، فرماندهان و بعضى از فرزندان خويش است كه در آن ، مسائل بسيار پرارزشى درباره خودسازى ، تقوا ، آيين كشوردارى ، نصيحت دشمنان و باز نمودن راه برگشت براى آنان و مسائل مهم ديگرى از اين قبيل بحث شده است .\r\nمحتواى اين نامه‌ها به اندازه‌اى زنده است كه گويى امروز از امام عليه السلام صادر شده و براى مخاطبان زمان ماست .\r\nاين نامه‌ها كه مىتواند به عنوان درس براى قشرهاى مختلف مردم مورد استفاده قرار گيرد ، از ذخاير مهم اسلام و زندگى امير مؤمنان على عليه السلام است و اى كاش همهء سياستمداران جهان بدان توجّه قرار مىكردند و از آن براى اصلاح وضع جهان بهره مىگرفتند . ترجمه فرمان مالك اشتر ( دستور العملى كه امام على عليه السلام به مالك اشتر هنگام اعزام او جهت استاندارى مصر فرستاد كه در نامه 53 در نهج البلاغه آمده است ) به بعضى از زبانهاى خارجى ، و انتشار آن در سازمان ملل به عنوان يك سند ، نمايندگان كشورها را به اعجاب و تحسين وا داشته است و آن را مورد مطالعه قرار داده‌اند ؛ كه اين نمونه خود قابل تأمل مىباشد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nامثال نامهء مذكور در بين 79 نامه‌اى كه در اين بخش آمده كم نيست ، گر چه هر كدام هدف خاصى را دنبال مىكند .\r\nنامهء امام عليه السلام به فرزندش امام حسن عليه السلام دربارهء مسائل عرفانى و اخلاقى و خودسازى ، نامهء معروف امام عليه السلام به « عثمان بن حنيف » كه به عنوان اعتراض از شركت او در يك ميهمانى اشرافى مرقوم گرديده ، نامهء معروف امام عليه السلام به شريح قاضى ، نامهء امام عليه السلام به « حارث همدانى » ، نامه‌اى كه به اهل مصر همراه مالك اشتر فرستاد و نامه‌هاى متعدّدى كه به معاوية بن ابىسفيان نوشت و او را از عواقب شوم كارهايش با خبر ساخت ، همه از نامه‌هايى است كه در نوع خود كم نظير است .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nرسائل امير المؤمنين عليه السلام\r\nباب المختار من كتب مولانا امير المؤمنين على عليه السلام ورسائله الى اعدائه وامراء بلاده\r\nوتدخل فى ذلك م\r\n\r\nنامه‌هاى امام امير مؤمنان عليه السلام\r\nاين بخش شامل نامه‌هاى برگزيدهء امير مؤمنان على عليه السلام به دشمنان و مخالفان و امراى بلاد است و در اين قسمت برگزيده‌هايى از عهدنامه‌ها و وصايايش به ياران و اصحاب و خاندانش نيز آمده است .\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\n1 و من كتاب له عليه السلام إلى أهل الكوفة ، عند مسيره من المدينة إلى البصرة\r\nاز نامه‌هاى امام عليه السلام است\r\nكه براى اهل كوفه به هنگام حركت از مدينه به سوى بصره نگاشته . « 1 »\r\n\r\nنامه در يك نگاه\r\nدر واقع هدف از نوشتن اين نامه سه چيز بوده است : نخست اينكه امام عليه السلام روشن كند كه طلحه و زبير و عايشه كه قتل عثمان را بهانه‌اى براى شورش بر ضد\r\n\r\n\r\n","description":"","footnote":"\r\n( 1 ) . سند نامه :\r\nمطابق نقل ابن ابى الحديد در روايات آمده است : هنگامى كه على عليه السلام از مدينه به سوى بصره حركت كرد ، در مسير خود به سرزمين ربذه رسيد . از آنجا « محمد بن جعفر بن ابىطالب » را كه مادرش اسماء بنت عميس بود به همراهى « محمد بن ابىبكر » با اين نامه به سوى كوفه فرستاد . در ذيل اين نامه مطابق نقل ابن ابى الحديد اضافاتى آمده كه نشان مىدهد از منبع ديگرى گرفته شده است .\r\n« ابن قتيبه » در الامامة و السياسة نيز اين نامه را با اضافاتى آورده است و مرحوم شيخ مفيد در كتاب الجمل كه قبل از سيد رضى تأليف يافته ، اين نامه را ذكر كرده ولى مىگويد : امام عليه السلام آن را بوسيلهء امام حسن عليه السلام و عمار ياسر به سوى مردم كوفه فرستاد .\r\nمرحوم شيخ طوسى نيز در امالى آن را با تفاوتهايى آورده است و روشن است كه سيد رضى تمام نامه را نقل نكرده بلكه گزيده‌اى از آن را ذكر نموده است . ( مصادر نهج‌البلاغه ، ج 3 ، ص 194 )\r\n","page_name":" 21 ","page_number":21},
  {"content":"\r\n\r\nامام عليه السلام و به راه انداختن مقدمات جنگ جمل به همدستى عايشه به راه انداختند خودشان در قتل او شريك بودند در حالى كه امام عليه السلام تا آنجا كه ممكن بود از وى دفاع كرد .\r\nديگر اينكه همهء مردم از روى ميل و ارادهء خود و بدون هيچ‌گونه جبر و فشار با امام عليه السلام بيعت كردند و خلافت او را بر جامعهء اسلامى پذيرا شدند .\r\nسوم اينكه با توجّه به فتنه‌اى كه طلحه و زبير و عايشه به راه انداختند ، بر همهء اهل كوفه لازم است كه براى يارى امام عليه السلام و خاموش كردن آتش فتنه به لشكر آن حضرت ملحق شوند .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبخش اوّل :\r\nمِنْ عَبْدِاللَّهِ عَلِيٍّ أَمِيرِالْمُؤْمِنِينَ إِلَى أَهْلِ الْكُوفَةِ ، جَبْهَةِ الْأَنْصَارِ وَسَنَامِ الْعَرَبِ . أَمَّا بَعْدُ ، فَإِنِّي أُخْبِرُكُمْ عَنْ أَمْرِ عُثْمَانَ حَتَّى يَكُونَ سَمْعُهُ كَعِيَانِهِ . إِنَّ النَّاسَ طَعَنُوا عَلَيْهِ ، فَكُنْتُ رَجُلًا مِنَ الْمُهَاجِرِينَ أُكْثِرُ اسْتِعْتَابَهُ ، وَأُقِلُّ عِتَابَهُ ، وَ كَانَ طَلْحَةُ وَالزُّبَيْرُ أَهْوَنُ سَيْرِهِمَا فِيهِ الْوَجِيفُ ، وَأَرْفَقُ حِدَائِهِمَا الْعَنِيفُ .\r\nوَكَانَ مِنْ عَائِشَةَ فِيهِ فَلْتَةُ غَضَبٍ ، فَأُتِيحَ لَهُ قَوْمٌ فَقَتَلُوهُ ، وَبَايَعَنِي النَّاسُ غَيْرَ مُسْتَكْرَهِينَ وَلَا مُجْبَرِينَ ، بَلْ طَائِعِينَ مُخَيَّرِينَ .\r\n\r\nترجمه :\r\nاين نامه‌اى است كه از بندهء خدا على اميرمؤمنان عليه السلام به سوى اهل كوفه گروه ياران شرافتمند و بلند پايگان عرب نگاشته شده است :\r\nمن از جريان كار « عثمان » شما را آگاه مىسازم ، آن چنان كه شنيدن آن همچون ديدنش باشد ؛ مردم به او عيب گرفتند و بر او طعنه زدند من در اين ميان يكى از مهاجران بودم كه براى جلب رضايت عثمان ( از طريق رضايت مردم و تغيير روشهاى نادرستش ) نهايت كوشش را به خرج دادم و كمتر او را سرزنش كردم ( مبادا مردم تحريك به قتل او شوند ) ولى طلحه و زبير ( خشونت در برابر او را به آخرين حد رساندند به گونه‌اى كه ) آسانترين فشارى كه بر او وارد مىكردند مانند تند راندن شتر بود و نرمترين « حُدىها » ، سخترين آن بود ( آوازى كه شتر را به شتاب وا مىدارد و خسته مىكند ) و از سوى عايشه نيز خشمى ناگهانى بود ( كه مردم را سخت بر ضد عثمان شوراند ) و به دنبال آن گروهى به تنگ آمدند و بر ضد او شوريدند و او را كشتند ( سپس ) مردم بدون اكراه و اجبار بلكه با رغبت و اختيار با من بيعت نمودند .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nشرح و تفسير حقيقت ماجراى قتل عثمان\r\nامام عليه السلام در آغاز اين نامه مطابق آنچه معمول آن زمان بوده نويسندهء نامه و مخاطبان آن را معرفى مىكند و مىفرمايد :\r\n« اين نامه‌اى است كه از بندهء خدا على امير مؤمنان به سوى اهل كوفه گروه ياران شرافتنمد و بلندپايگان عرب نگاشته شده است » ؛ ( مِنْ عَبْدِاللَّهِ عَلِيٍّ أَمِيرِالْمُؤْمِنِينَ إِلَى أَهْلِ الْكُوفَةِ ، جَبْهَةِ « 1 » الْأَنْصَارِ وَسَنَامِ الْعَرَبِ ) .\r\nروشن است كه مراد از انصار در اينجا ، انصار پيغمبر اكرم صلى الله عليه و آله در مدينه كه معمولًا در مقابل مهاجران قرار داده مىشوند نيست چون در كوفه جبههء انصارى نبود بلكه انصار در اينجا به معناى ياران امام عليه السلام است و تعبير به « جبهه » اشاره به شرافتمندى آنهاست چرا كه پيشانى از شريف‌ترين اعضاى انسان است .\r\n« سنام » گر چه در اصل به معناى كوهان شتر است ولى سپس بر چيز برجسته و هر شخص بلندپايه اطلاق شده است .\r\nآن گاه امام عليه السلام چنين مىفرمايد : « اما بعد ( پس از حمد و ثناى الهى ) من از جريان كار عثمان شما را آگاه مىسازم ، آنچنان كه شنيدنش همچون ديدنش باشد » ؛ ( أَمَّا بَعْدُ ، فَإِنِّي أُخْبِرُكُمْ عَنْ أَمْرِ عُثْمَانَ حَتَّى يَكُونَ سَمْعُهُ كَعِيَانِهِ ) .\r\nچرا امام عليه السلام در اين نامه قبل از هر چيز به سراغ ريشه‌هاى حادثهء قتل عثمان مىرود ؟ براى اينكه اين نامه در آستانهء جنگ جمل براى مردم كوفه نوشته شد و مىدانيم بهانهء شورشيان جمل ( طلحه ، زبير ، عايشه و پيروانشان ) مسألهء خون‌خواهى عثمان بود و هر گاه امام عليه السلام اين مسأله را كاملا روشن مىساخت ، مردم كوفه با درايت بيشترى به امام عليه السلام مىپيوستند .\r\n\r\n\r\n","description":"","footnote":"\r\n( 1 ) . « جبهة » در اصل به معناى پيشانى است و از آنجا كه پيشانى عضو شريف و آشكار بدن است به جمعيّت نيرومندى كه اقدام براى جلب خير يا دفع شر كنند و همچنين به رييس يك جمعيّت نيز اطلاق شده است .\r\n","page_name":" 24 ","page_number":24},
  {"content":"\r\n\r\nسپس افزود : « مردم بر او عيبها گرفتند و طعنه زدند » ؛ ( إِنَّ النَّاسَ طَعَنُوا عَلَيْهِ ) .\r\nتقريباً همهء مورخان اسلام و عموم محققان نوشته‌اند كه ايراد مردم بر عثمان عمدتا دو چيز بود : تقسيم ناعادلانهء بيت المال و بخشش بى حساب به اطرافيان و خويشاوندان خود و ديگر سپردن پستهاى كليدى حكومت اسلامى به افراد ناصالح از ميان خويشاوندان و پيروانش .\r\nآنگاه امام عليه السلام مىفرمايد : « من در اين ميان يكى از مهاجران بودم كه براى جلب رضايت عثمان ( از طريق رضايت مردم از او و تغيير روشهاى نادرستش ) نهايت كوشش را به خرج دادم و كمتر او را سرزنش كردم ( مبادا مردم تحريك به قتل او شوند ) ولى طلحه و زبير ( خشونت در برابر او را به آخرين حد رساندند به گونه‌اى كه ) آسانترين فشارى كه بر او وارد مىكردند مانند تند راندن شتر بود و نرمترين حُدىها ، سخترين آن بود ( آوازى كه شتر را به شتاب وا مىدارد و خسته مىكند ) و از سوى عايشه نيز خشمى ناگهانى بود ( كه مردم را سخت بر ضد عثمان شوراند ) و به دنبال آن گروهى به تنگ آمدند و بر ضدّ او شوريدند و او را كشتند » ؛ ( فَكُنْتُ رَجُلًا مِنَ الْمُهَاجِرِينَ أُكْثِرُ اسْتِعْتَابَهُ « 1 » ، وَأُقِلُّ عِتَابَهُ ، وَكَانَ طَلْحَةُ وَالزُّبَيْرُ أَهْوَنُ سَيْرِهِمَا فِيهِ الْوَجِيفُ « 2 » ، وَأَرْفَقُ حِدَائِهِمَا « 3 » الْعَنِيفُ « 4 » . وَ كَانَ مِنْ عَائِشَةَ فِيهِ فَلْتَةُ « 5 » غَضَبٍ ، فَأُتِيحَ « 6 » لَهُ قَوْمٌ فَقَتَلُوهُ ) .\r\n\r\n\r\n","description":"","footnote":"\r\n( 1 ) . « استعتاب » از مادهء « عتبى » به معناى سرزنش كردن گرفته شده و به اين مفهوم است كه از ديگرى مىخواهيم ما را آنقدر سرزنش كند كه راضى شود و سپس به معناى رضايت طلبيدن به كار رفته است .\r\n( 2 ) . « وجيف » از مادهء « وجف » بر وزن « وقف » به معناى اضطراب گرفته شده و از آنجايى كه به هنگام سرعت سير ، اضطراب در سير كننده پيدا مىشود ، اين واژه به معناى سرعت نيز به كار رفته است .\r\n( 3 ) . « حِداء » و همچنين « حُداء » بر وزن « دعا » به معناى آواز خواندن براى شتر به منظور سرعت بيشتر است .\r\nسپس به معناى هر گونه برانگيختن و تحريك براى انجام كارى استعمال شده است .\r\n( 4 ) . « عنيف » از مادهء « عنف » به معناى خشونت و شدت عمل گرفته شده .\r\n( 5 ) . « فلتة » به معناى كارى است كه بدون مطالعه و ناگهانى انجام مىشود و « فلتات اللسان » سخنانى است كه از انسان بىمطالعه و از روى غفلت صادر مىگردد .\r\n( 6 ) . « اتيح » از ريشهء « تيح » بر وزن « شىء » به معناى آماده شدن براى انجام كارى است و جملهء « فاتيح له قوم » به اين معناست كه گروهى براى كشتن عثمان آماده شدند .\r\n","page_name":" 25 ","page_number":25},
  {"content":"\r\n\r\nاين احتمال نيز در تفسير « اكثر استعتابه » داده شده كه من از عثمان پيوسته مىخواستم كه رضايت مردم را جلب كند . « 1 »\r\nآن گاه مىفرمايد : « مردم بدون اكراه و اجبار بلكه با رغبت و اختيار با من بيعت نمودند » ؛ ( وَبَايَعَنِي النَّاسُ غَيْرَ مُسْتَكْرَهِينَ وَلَا مُجْبَرِينَ ، بَلْ طَائِعِينَ مُخَيَّرِينَ ) .\r\nدر واقع امام عليه السلام در اين بيان كوتاه و پر معنا به سه نكته اشاره مىفرمايد تا مردم بتوانند به خوبى دربارهء شورشيان جمل قضاوت كنند .\r\n1 . او از مدافعان عثمان بود و مىخواست او را به راه راست بر گرداند و آتش فتنه را خاموش كند .\r\n2 . طلحه و زبير از عاملان اصلى فتنه بودند . گر چه شورش جنبهء عمومى و مردمى داشت ولى آنان نيز بر اين آتش مىدميدند و بر آن هيزم مىريختند و همچنين عايشه نيز با جملهء كوتاهى كه در مسجد پيغمبر در حضور مهاجران و انصار به عثمان گفت ، در حالى كه كفش و پيراهن پيغمبر را در دست گرفته بود ، صدا زد : اى عثمان هنوز كفش و پيراهن پيغمبر كهنه نشده كه تو دين و سنّتش را دگرگون ساختى .\r\n3 . بيعتى كه با من شد ( بر خلاف بيعت با خليفهء اوّل ، دوم و سوم ) بيعتى عام و همگانى بود و هيچ كس با فشار و اكراه با من بيعت نكرد .\r\nبه اين ترتيب امام عليه السلام حقيقت را روشن ساخت تا مردم بدانند او بر حق و شورشيان جمل بر باطل‌اند .\r\n\r\nنكته‌ها\r\n\r\n1 . ماجراى ابوموسى و بسيج مردم كوفه براى حمايت امام عليه السلام\r\nدربارهء ماجراى عثمان و اشتباهات بزرگ او در امر حكومت اسلامى كه منجر\r\n\r\n\r\n","description":"","footnote":"\r\n( 1 ) . در اين صورت ضمير « استعتابه » ضمير فاعلى است و مفعول آن محذوف است يعنى « استعتابه من الناس » در صورتى كه در تفسير اوّل ضمير مفعولى است كه تناسب بيشترى با جملهء بعد دارد .\r\n","page_name":" 26 ","page_number":26},
  {"content":"\r\n\r\nبه شورش مردم بر ضد وى و منتهى به قتل او شد و نيز دربارهء پيمان شكنى طلحه و زبير و قيام آنها بر ضد امير مؤمنان على عليه السلام و همچنين داستان بيعت عمومى مردم با امير مؤمنان عليه السلام در بخشهاى پيشين به قدر كافى بحث كرده‌ايم . « 1 »\r\nداستان نوشتن نامه از سوى امام عليه السلام به مردم كوفه داستان پر پيچ و خمى است ؛ ابن ابى الحديد در شرح نهج‌البلاغهء خود اشارهء فشرده‌اى به آن دارد و خلاصهء آن را در زير مطالعه مىكنيد :\r\nاو از محمد بن اسحاق نقل مىكند كه امام عليه السلام محمد بن جعفر و محمد بن ابىبكر را به كوفه فرستاد تا مردم را براى كمك به على عليه السلام آماده كنند . جمعى نزد ابو موسى اشعرى كه فرماندار كوفه بود و پس از قتل عثمان ، امام عليه السلام او را ابقا نموده بود ، رفتند و نظر وى را براى يارى به امام عليه السلام جويا شدند .\r\nابوموسى ( كه مرد خبيثى بود خباثت خود را در اينجا آشكار ساخت و ) گفت :\r\nاگر راه آخرت را مىپوييد در خانه بنشينيد و اگر طالب دنيا هستيد با اين دو نفر حركت كنيد لذا مردم از همراهى با فرستادگان امام عليه السلام خوددارى كردند .\r\nفرستادگان امام عليه السلام نزد ابوموسى رفته و به او اعتراض كردند ولى ابوموسى ( با نهايت تعجب ) به آنها پاسخ داد : بيعت عثمان هنوز به گردن من و شما باقى است ؛ اگر قرار باشد مبارزه كنيم بايد از قاتلين عثمان شروع كنيم .\r\n\r\n\r\n","description":"","footnote":"\r\n( 1 ) . داستان قتل عثمان و جنگ جمل و ريشه‌ها و عوامل و پيامدهاى آن ، داستان بسيار پرماجرا و طولانى است كه ما در مجلدات سابق اين مجموعه ، به بخشهاى مهمى از آن اشاره كرديم و اكنون فهرستى از آن را براى خوانندگان بر مىشماريم تا با مراجعهء به آن نسبت به تمام جوانب داستان آشنا شوند :\r\n1 . علل شورش مسلمين بر ضد عثمان ، ج 1 ، ص 371 تا 376 .\r\n2 . ماجراى جنگ جمل ، ج 1 ، ص 389 تا 391 .\r\n3 . قتل عثمان و عدم دخالت امير مؤمنان در آن و نقش طلحه و زبير در تحريك مردم ، ج 2 ، ص 30 .\r\n4 . تحليل ديگرى دربارهء قتل عثمان ، ج 2 ، ص 232 تا 241 .\r\n5 . نقش طلحه و زبير در ماجراى جنگ جمل ، ج 2 ، ص 251 .\r\n6 . كارهايى كه از عثمان سر زد و سبب خشم مردم شد ، ج 2 ، ص 488 .\r\n7 . بحث ديگرى دربارهء نقش طلحه در تحريك مردم به قتل عثمان ، ج 6 ، ص 527 .\r\n","page_name":" 27 ","page_number":27},
  {"content":"\r\n\r\nفرستادگان امام عليه السلام نزد آن حضرت باز گشتند و جريان را گزارش دادند .\r\nامام عليه السلام نامه‌اى به ابوموسى نوشت ، ولى ابوموسى فرستادهء امام عليه السلام را تهديد به قتل كرد .\r\nامام عليه السلام نامهء ديگرى به ابوموسى نوشت و به همراه عبداللَّه بن عباس و محمد بن ابىبكر براى او فرستاد و او را از مقام خود بر كنار كرد .\r\nباز هم ابوموسى به مخالفت خود ادامه داد .\r\nسرانجام امام عليه السلام مالك اشتر را براى خاتمه دادن به قائلهء ابوموسى و بسيج مردم براى جهاد با آتش افروزان جنگ جمل به كوفه فرستاد .\r\nمالك اشتر وارد كوفه شد و در مسجد اعظم خطابه‌اى خواند و مردم را دعوت كرد تا با او به قصر دار الاماره بروند و در حالى وارد قصر شدند كه امام حسن عليه السلام و عمار ياسر با ابو موسى مشغول جر و بحث بودند . اشتر فريادى بر سر ابو موسى كشيد و گفت : « اخرج من قصرنا لا ام لك اخرج اللَّه نفسك فواللَّه انك لمن المنافقين قديماً ؛ از دارالاماره بيرون شو اى ناپاك خداوند مرگت دهد به خدا سوگند تو از قديم از منافقان بودى » .\r\nابو موسى كه خود را كاملا در ضعف ديد يك شب از اشتر مهلت خواست . او به وى مهلت داد به شرط اينكه در دار الاماره نماند . پس از اين ماجرا بيش از دوازده هزار نفر از كوفه براى يارى امام عليه السلام به سوى بصره شتافتند . « 1 »\r\n\r\n2 . خوش بود گر محك تجربه آيد به ميان\r\nمىدانيم غالب اهل سنّت قائل به تنزيه صحابه هستند يعنى همهء آنها را بدون استثنا افرادى پاك ، با ايمان ، عادل و قابل اعتماد مىشمرند .\r\nبعضى به قدرى در اين امر راه اغراق و مبالغه را پوييده‌اند كه حتى مخالفان\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 14 ، ص 8 - / 21 .\r\n","page_name":" 28 ","page_number":28},
  {"content":"\r\n\r\nيك نفر از صحابه را زنديق و كافر مىدانند . از جمله ابن حجر عسقلانى در كتاب « الاصابة » از ابو زرعة رازى نقل مىكند كه او مىگويد : هر گاه كسى را ديديد كه به يكى از اصحاب پيغمبر خرده مىگيرد بدانيد كه او زنديق است ( دليل او قابل توجّه است ) ، زيرا رسول خدا حق است و قرآن حق است و آنچه او آورده حق است و تمام اينها را صحابه براى ما آورده‌اند و مخالفان مىخواهند شهود ما را از اعتبار بياندازند تا كتاب و سنّت از دست برود . « 1 »\r\nآنها هنگامى كه در برابر حوادث مسلم تاريخى قرار مىگيرند كه مثلًا طلحه و زبير و حتى عايشه آتش جنگى را در برابر خليفهء مسلمين برافروختند كه توده‌هاى مردم و مهاجر و انصار با او بيعت كرده بودند و در آن جنگ بيش از ده هزار و به قولى هفده هزار نفر كشته شدند ، حيران و سرگردان مىشوند كه در جواب چه بگويند و نيز هنگامى كه مىبينند معاويه بر ضد خليفهء مسلمين امام على بن ابىطالب عليه السلام بر مىخيزد و جنگ صفين را به راه مىاندازد و دهها هزار نفر از مسلمين و حتى افرادى از صحابه مانند عمار ياسر به دست پيروان معاويه كشته مىشوند ، در تنگناى عجيبى قرار مىگيرند .\r\nآنها نه اين حقايق مسلم تاريخى را مىتوانند انكار كنند و نه حاضرند دست از تنزيه صحابه بردارند . در اينجا متوسل به منطق عجيبى مىشوند .\r\nگاه مىگويند ما نبايد دربارهء صحابه صحبت كنيم « تِلْكَ أُمَّةٌ قَدْ خَلَتْ لَهَا مَا كَسَبَتْ . . . » « 2 » و به اين ترتيب درهاى فهم و درك را بر خود مىبندند . آيا هيچ فرد خردمندى مىتواند چشم خود را بر حقايق تاريخى كه بيانگر بسيارى از مسائل مورد نياز امروز ماست فرو بندد .\r\nگاه مىگويند صحابه همه مجتهد بودند و هر يك به اجتهاد خود عمل كردند ؛\r\n\r\n\r\n","description":"","footnote":"\r\n( 1 ) . الاصابة ، ج 1 ، ص 17 .\r\n( 2 ) . بقره ، آيهء 134 .\r\n","page_name":" 29 ","page_number":29},
  {"content":"\r\n\r\nعلى عليه السلام به اجتهاد خود عمل كرد و طلحه و زبير و عايشه و معاويه نيز به اجتهاد خود عمل كردند و همه در پيشگاه خدا معذورند .\r\nاينها فراموش كردند كه اجتهاد مربوط به مسائل نظرى و مورد شك و ترديد است و مسائل بديهى و مسلم ، جاى اجتهاد ندارد آيا كسى مىتواند با اجتهاد خود روز را شب و شب را روز كند ؟ مسألهء جنگ جمل يا صفين كه اساس آن قيام بر ضد حكومت اسلامى و مورد قبول مسلمانان بود و ريختن خونهاى آنان بر اثر جاه طلبى و هوا و هوس‌ها چيزى نيست كه حرام بودن آن جاى شك و ترديد باشد تا كسى بخواهد در آن اجتهاد كند و اگر در اجتهاد خود خطا كرد معذور و مغفور باشد .\r\nچرا اين برادران حاضر نيستند دست از تعصب بردارند و اعتراف كنند صحابهء پيغمبر مانند ساير گروه‌هاى مردم داراى خوب و بد و صالح و ناصالح‌اند ؟\r\nقرآن مجيد در سورهء بقره ، توبه ، احزاب و منافقين بحثهاى زيادى دربارهء منافقان و نكوهش آنان دارد . اين منافقان چه كسانى بودند ؟ همان كسانى بودند كه تعريف صحابه بر آنان كاملا تطبيق مىكند . چرا انسان شعرى بگويد كه در قافيه‌اش بماند ؟\r\nآيا بهتر اين نيست كه بگوييم گروهى در زمان پيغمبر ناصالح بودند و گروهى صالح و صالحان نيز دو دسته شدند گروهى بعد از پيغمبر اكرم ، پاكى و قداست خود را حفظ كردند و گروهى بر اثر جاه طلبى از صراط مستقيم منحرف شدند و مصائبى براى جهان اسلام بار آورند ، آرى آنها نتوانستند از عهدهء امتحان الهى پس از پيغمبر اكرم صلى الله عليه و آله برآيند .\r\nخوش بود گر محك تجربه آيد به ميان . « 1 »\r\n\r\n\r\n","description":"","footnote":"\r\n( 1 ) . در ذيل خطبهء سوم ، ج 1 ، ص 376 به بعد و ج 4 ، ص 320 ذيل خطبهء 97 ، و ج 5 ، ص 518 ذيل خطبهء 135 ، توضيحات ديگرى دربارهء تنزيه صحابه آمده است و نيز در كتاب شيعه پاسخ مىگويد به طور مستوفى در اين باره بحث شده است .\r\n","page_name":" 30 ","page_number":30},
  {"content":"\r\n\r\n\r\nبخش دوم :\r\nوَاعْلَمُوا أَنَّ دَارَ الْهِجْرَةِ قَدْ قَلَعَتْ بِأَهْلِهَا وَ قَلَعُوا بِهَا ، وَ جَاشَتْ جَيْشَ الْمِرْجَلِ ، وَقَامَتِ الْفِتْنَةُ عَلَى الْقُطْبِ ، فَأَسْرِعُوا إِلَى أَمِيرِكُمْ ، وَ بَادِرُوا جِهَادَ عَدُوِّكُمْ ، إِنْ شَاءَ اللَّهُ عَزَّوَجَلَّ .\r\n\r\nترجمه :\r\nبدانيد سراى هجرت ( مدينه ) اهل خود را از جا كند و بيرون راند و آنها هم از آن فاصله گرفتند و ( مدينه ) همچون ديگى بر آتش در حال غليان است ، فتنه به پا خواسته و بر محور خود در گردش است حال كه چنين است به سوى امير و فرماندهء خود بشتابيد و به جهد با دشمنان خويش به خواست خداوند بزرگ ، مبادرت ورزيد .\r\n\r\nشرح و تفسير\r\nامام عليه السلام در اين بخش از خطبه به دنبال معرفى ماهيت شورشيان بصره و آتش افروزان جنگ جمل است و مىخواهد اهل كوفه را براى مبارزهء با آنها بسيج كند تا به يارى امام عليه السلام بشتابند و آتش فتنه را خاموش كنند لذا براى ايجاد انگيزه در آنها مىفرمايد : « بدانيد سراى هجرت ( مدينه ) اهل خود را از جا كند و بيرون راند و آنها هم از آن فاصله گرفتند و ( مدينه ) همچون ديگى بر آتش در حال غليان است ، فتنه به پا خواسته و بر محور خود در گردش است » ؛ ( وَ اعْلَمُوا أَنَّ دَارَ الْهِجْرَةِ قَدْ قَلَعَتْ بِأَهْلِهَا وَ قَلَعُوا بِهَا ، وَ جَاشَتْ « 1 » جَيْشَ الْمِرْجَلِ « 2 » ، وَ قَامَتِ الْفِتْنَةُ عَلَى\r\n\r\n\r\n","description":"","footnote":"\r\n( 1 ) . « جاشت » از ريشهء « جيش » بر وزن « حيف » به معناى جوشيدن و به هيجان آمدن گرفته شده است .\r\n( 2 ) . « مرجل » به معناى ديگ است خواه آن را از سفال ساخته باشند يا مس و غير آن ، لذا هنگامى كه كسى سخت عصبانى مىشود مىگويند : « جاشت مراجله » .\r\n","page_name":" 31 ","page_number":31},
  {"content":"\r\n\r\nالْقُطْبِ ) . « 1 »\r\nاشاره به اينكه شما چرا خاموش نشسته‌ايد در حالى كه پايتخت اسلام ، مدينه ، يكپارچه جنب و جوش و شورش است و مؤمنان مدينه با من براى خاموش كردن آتش فتنهء شورشيان در بصره يكپارچه حركت كرده‌اند .\r\nحضرت به دنبال آن مىافزايد : « حال كه چنين است به سوى امير و فرماندهء خود بشتابيد و به جهاد با دشمنان خويش به خواست خداوند بزرگ ، مبادرت ورزيد » ؛ ( فَأَسْرِعُوا إِلَى أَمِيرِكُمْ ، وَبَادِرُوا جِهَادَ عَدُوِّكُمْ ، إِنْ شَاءَ اللَّهُ عَزَّ وَجَلَّ ) .\r\nهمانطور كه در بالا گفته شد منظور از « دار الهجرة » مدينه است كه به اين نام معروف بود و بزرگترين هجرت در تاريخ اسلام ، هجرت مسلمانان مكّه و شخص پيامبر به مدينه بود و اينكه بعضى احتمال داده‌اند كه منظور از آن كوفه باشد يا كل بلاد اسلام احتمال بسيار بعيدى است .\r\nتشبيه مدينه به ديگى كه روى آتش گذارده شده و در حال غليان است به خاطر حوادثى است كه در اواخر زندگى عثمان پس از قتل او واقع شد .\r\nو تعبير به به پا خاستن فتنه و گردش بر محورش ، اشاره به فتنهء طلحه و زبير و عايشه است كه با طرحى از پيش تعيين شده براى كنار زدن على عليه السلام از مركز خلافت و يا لا اقل تجزيهء كشور اسلام به گونه‌اى كه حجاز و مدينه در دست على عليه السلام باشد و عراق و كوفه و بصره در دست طلحه و زبير و عايشه و شام در دست معاويه باشد . اين فتنهء عظيمى بود كه على عليه السلام نسبت به آن هشدار داد .\r\nاين نامهء كوتاه و پر معنا تأثير خود را در مردم كوفه گذاشت و بيش از دوازده هزار نفر بسيج شدند و در بصره به امام عليه السلام پيوستند و نقش مؤثّرى در پيروزى بر منافقان و پيمان شكنان در جنگ جمل داشتند .\r\n\r\n\r\n","description":"","footnote":"\r\n( 1 ) . « قطب » در اصل به معناى ميله‌اى است كه در وسط سنگ زيرين آسياب قرار دارد و سنگ رويين به دور آن مىچرخد ؛ سپس به هر چيزى كه نقش محورى دارد قطب اطلاق شده است .\r\n","page_name":" 32 ","page_number":32},
  {"content":"\r\n\r\nجالب اين است كه در تاريخ طبرى آمده است كه يكى از راويان خبر به نام ابوالطفيل مىگويد : قبل از پيوستن لشكر كوفه به ما على عليه السلام فرمود : دوازده هزار نفر به اضافهء يك نفر از كوفه به يارى شما مىشتابند و مىگويد من از اين خبر دقيق در تعجب فرو رفتم و با خود گفتم بايد آنها را به دقت بشمارم بر سر راه لشكر به مكان مرتفعى نشستم و آنها را به دقت شماره كردم و همان‌گونه كه على عليه السلام گفته بود آنها دوازده هزار و يك نفر بودند نه كمتر و نه بيشتر . « 1 »\r\n\r\nنكته : سرنوشت شورشيان جمل\r\nهر مورخ محقّق ، بلكه هر انسان آگاهى كه تاريخچهء جنگ جمل را مطالعه كند مىداند كه على عليه السلام گذشته از آنكه به وسيلهء پيغمبر اكرم منسوب به خلافت بود ، توده‌هاى عظيم مردم با او بيعت كردند و رسماً به عنوان خليفهء مسلمين با پايگاهى مردمى قوىتر از خلفاى پيشين ، زمام امور را به دست گرفتند ؛ ولى دلباختگان ثروت و مقام بر او شوريدند و خونهاى زيادى در اين راه ريخته شد به يقين همهء آنها گناهكار و متمرد بودند و هيچ عذرى از آنها پذيرفته نيست .\r\nولى جالب است كه ابن ابى الحديد در شرح نهج‌البلاغهء خود سخنى در اين زمينه دارد كه خلاصه‌اش چنين است ؛ او مىگويد : متكلمان و ارباب علم عقائد دربارهء شورشيان جمل و سرنوشت كسانى كه در آن واقعه حاضر شدند اختلاف كردند ، اماميّه معتقدند تمامى اصحاب جمل اعم از رؤسا و پيروان كافر شدند ( چون بر امام وقت و بر ضد حكومت اسلامى خروج كردند ) درحالى كه گروهى از اهل سنّت مىگويند : اينها مجتهد بودند و اجتهادشان آنان را به اين راه كشاند ، بنابراين گناهى نداشتند . ما نه آنها را خطاكار مىدانيم و نه على عليه السلام و اصحابش را .\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 513 .\r\n","page_name":" 33 ","page_number":33},
  {"content":"\r\n\r\nگروه سومى مىگويند : اصحاب جمل خطاكار بودند ؛ ولى خطاى آنها بخشوده است ؛ مانند خطاى مجتهد در مسائل فرعيّه و اين عقيدهء اكثر اشاعره است .\r\nسپس مىافزايد اصحاب ما ( معتزله كه ابن ابى الحديد از آنها بود ) مىگويند :\r\nتمام آنها گمراه بودند مگر كسانى كه بعداً توبه كردند ؛ آنها مىگويند : عايشه از كسانى بود كه توبه كرد و همچنين طلحه و زبير ، اما عايشه در روز جمل اعتراف به خطا كرد و از على عليه السلام تقاضاى عفو نمود و روايات متواتره دربارهء اظهار پشيمانى او به دست ما رسيده است . او مىگفت : اى كاش من ده پسر از پيغمبر آورده بودم و همهء آنها در حيات من مىمردند و بر آنها اشك مىريختم ؛ ولى روز جمل به وجود نيامده بود و گاه مىگفت : اى كاش قبل از روز جمل مرده بودم و نيز روايت شده كه هر زمان به ياد روز جمل مىافتاد آنقدر اشك مىريخت كه مقنعه‌اى كه بر سر داشت تر مىشد . طلحه و زبير نيز از كار خود توبه كردند . « 1 »\r\nولى اين سؤال را از ابن ابى الحديد و امثال او داريم كه اگر كسى دست به كارى زد كه خونهاى گروهى از مسلمين ريخته شود آيا در برابر چنين حق الناس عظيمى ، اظهار ندامت و پشيمانى و اشك ريختن كفايت مىكند يا بايد حق الناس‌ها را جبران كرد ؟\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 14 ، ص 24\r\n","page_name":" 34 ","page_number":34},
  {"content":"\r\n\r\n\r\n2 و من كتاب له عليه السلام إليهم ، بعد فتح البصرة\r\nاز نامه‌هاى امام عليه السلام است\r\nكه بعد از فتح بصره به اهل كوفه نوشت « 1 »\r\n\r\nنامه در يك نگاه\r\nهمان گونه كه در بحث سند نامه آمده ، اين نامه بخش كوتاهى از نامهء مفصل‌ترى است كه امام عليه السلام بعد از پايان جنگ جمل براى مردم كوفه نوشت و\r\n\r\n\r\n","description":"","footnote":"\r\n( 1 ) . سند نامه :\r\nآنچه مرحوم سيد رضى در اينجا آورده قسمتى از نامهء نسبتاً طولانى است كه امام عليه السلام بعد از فتح بصره به مردم كوفه نوشته و اوّل نامه چنين است : « من عبداللَّه على بن ابىطالب الى قرظة بن كعب ( كه يكى از سرشناسان صحابهء پيغمبر بود و به كوفه فرستاده شده بود ) و من قِبَله من المسلمين سلام عليكم فانى احمد اليكم اللَّه الذى لا إله الا هو . . .\r\nاين نامه را عبيداللَّه بن ابى رافع كاتب آن حضرت در سال 36 هجرى نوشت و آن را شيخ مفيد در كتاب النصرة از كتاب جمل واقدى نقل كرده است . ( مصادر نهج‌البلاغه ، ج 3 ، ص 195 )\r\nدر كتاب تمام نهج‌البلاغه ، ص 788 آمده است كه امام عليه السلام بعد از فتح بصره اين نامه را بوسيلهء « زَحر بن قيس جعفى » به سوى اهل كوفه فرستاد و اوّل نامه چنين است : « من عبداللَّه على بن ابىطالب امير المؤمنين الى اهل الكوفه . . . » .\r\n","page_name":" 35 ","page_number":35},
  {"content":"\r\n\r\nمحتواى آن قدردانى از زحمات آنان نسبت به اسلام و اهل بيت پيغمبر اكرم است ؛ زيرا دعوت امام عليه السلام را پذيرفته بودند و در جنگ با شورشيان و طغيان‌گران جمل پايمردى به خرج داده بودند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nوَ جَزَاكُمُ اللَّهُ مِنْ أَهْلِ مِصْرٍ عَنْ أَهْلِ بَيْتِ نَبِيِّكُمْ أَحْسَنَ مَا يَجْزِي الْعَامِلِينَ بِطَاعَتِهِ ، وَ الشَّاكِرِينَ لِنِعْمَتِهِ ، فَقَدْ سَمِعْتُمْ وَ أَطَعْتُمْ ، وَ دُعِيتُمْ فَأَجَبْتُمْ .\r\n\r\nترجمه :\r\nخداوند به شما اهل اين شهر ( كوفه ) از سوى اهل بيت پيامبرتان پاداش دهد ، بهترين پاداشى كه به فرمان بران خود و سپاسگزاران نعمتهايش عطا مىكند ، زيرا شما فرمان مرا شنيديد و اطاعت كرديد ، دعوت شديد و اجابت نموديد .\r\n\r\nشرح و تفسير رضايت امام عليه السلام از مردم كوفه\r\nامام عليه السلام در اين نامه خطاب به اهل كوفه براى آنها دعا مىكند و از خدمات و زحمات آنها سپاسگزارى مىنمايد و آنها را به چند وصف مهم توصيف مىكند و مىفرمايد : « خداوند به شما اهل اين شهر ( كوفه ) از سوى اهل بيت پيامبرتان پاداش دهد ، بهترين پاداشى كه به فرمان‌بران خود و سپاسگزاران نعمتهايش عطا مىكند ، زيرا شما فرمان مرا شنيديد و اطاعت كرديد ، دعوت شديد و اجابت نموديد » ؛ ( وَ جَزَاكُمُ اللَّهُ مِنْ أَهْلِ مِصْرٍ عَنْ أَهْلِ بَيْتِ نَبِيِّكُمْ أَحْسَنَ مَا يَجْزِي الْعَامِلِينَ بِطَاعَتِهِ ، وَ الشَّاكِرِينَ لِنِعْمَتِهِ ، فَقَدْ سَمِعْتُمْ وَ أَطَعْتُمْ ، وَ دُعِيتُمْ فَأَجَبْتُمْ ) .\r\nروشن است كه مخاطب در اين نامه اهل كوفه هستند همانطور كه مرحوم سيد رضى در عنوان خطبه نگاشته و شواهد نيز نشان مىدهد ؛ زيرا اهل بصره غالباً به لشكر طلحه و زبير پيوستند و در خطبه‌هاى ديگر نهج‌البلاغه نكوهش\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشده‌اند « 1 » و اين اهل كوفه بوده‌اند كه دعوت امام عليه السلام را اجابت كردند و سر بر فرمانش نهادند و شايستهء تشكر بودند .\r\nاضافه بر اين در بحث نكته‌ها مجموع نامه را از بعضى منابع ديگر نقل خواهيم كرد كه به روشنى نشان مىدهد كه مخاطبان اهل كوفه بودند .\r\nتعبير به ( عن اهل بيت نبيكم ) اشاره به اين است كه قيام شما مردم نه تنها حمايت از اسلام و قرآن بود بلكه حمايت از اهل بيت نيز محسوب مىشد و اين ثواب مضاعفى براى شما مىآورد .\r\nامام عليه السلام در اين نامه اوصاف پنج‌گانه‌اى براى مردم كوفه بيان كرده كه شايستگى آنها را براى اين دعا نشان مىدهد : نخست عمل به طاعت الهى ، دوم اداى شكر نعمتهاى او ، سوم گوش فرا دادن به فرمان ، چهارم اطاعت فرمان امام عليه السلام و پنجم اجابت دعوت او كه در واقع تعبيرات مختلفى از يك حقيقت است .\r\n\r\nنكته : متن كامل نامهء امام عليه السلام به اهل كوفه\r\nمرحوم سيد رضى مطابق روش گزينشى كه از آن پيروى مىكند ، بخش بسيار كوتاهى از نامهء امام عليه السلام را آورده است در حالى كه اين نامه بسيار پرمحتواست و سزاوار بود تمام آن در اينجا ذكر مىشد ، زيرا در مجموع نامه هم فنون بلاغت ، رعايت شده هم نكته‌هاى سرنوشت ساز براى مسلمانان وجود دارد .\r\nمرحوم مجلسى در بحارالانوار متن نامه را از كتاب « الكافية فى ابطال توبة الخاطئة » ( نوشتهء شيخ مفيد ) از ابو مخنف چنين نقل مىكند : امام عليه السلام نامه‌اى نوشت و با عمر بن سلمه به سوى مردم كوفه فرستاد ، هنگامى كه گروهى از مردم كوفه\r\n\r\n\r\n","description":"","footnote":"\r\n( 1 ) . خطبهء 13 و 14 .\r\n","page_name":" 38 ","page_number":38},
  {"content":"\r\n\r\nباخبر شدند ، صدا را به تكبير بلند كردند ، صدا در كوفه پيچيد و همه آگاه شدند و به سوى مسجد روان گشتند و منادى نيز مردم را به اجتماع در مسجد دعوت كرد . همهء مردم كوفه كه مشتاق شنيدن نامهء امام عليه السلام بودند در مسجد جمع شدند و عمر بن سلمه نامه را به اين شرح قرائت كرد :\r\n« بسم اللَّه الرحمن الرحيم از سوى بندهء خدا امير مؤمنان به قرظة بن كعب ( فرماندار كوفه ) و كسانى كه نزد او از مسلمانان هستند . درود خدا بر شما ، من خداوند يكتا را سپاس مىگويم .\r\nاما بعد : ما گروه پيمان شكنان بيعت و جدا شوندگان از جماعت و شورشيان از امّت را ملاقات كرديم ، با منطق و استدلال با آنها سخن گفتيم ؛ ولى نتيجه‌اى نگرفتيم و سرانجام خداوند ما را بر آنها پيروز كرد . طلحه و زبير كشته شدند و اين در حالى بود كه قبلًا با آنها اتمام حجت كردم و نصيحت و اندرز دادم و جمعى از صالحان امّت را گواه گرفتم . آنها از راهنمايان اطاعت نكردند و ناصحان را اجابت ننمودند . گروهى از شورشيان به عايشه پناه بردند و در اطراف او از اهل بصره گروه زيادى كشته شدند . خداوند بر صورت بقيه كوبيد و فرار كردند . و همان گونه كه ناقه صالح از كوه به در آمد و سرانجام مايهء عذاب قوم ثمود شد ، شتر عايشه نيز نسبت به اهل اين شهر ( بصره ) بدبختى فراوان به بار آورد علاوه بر اينكه گناه بزرگى در معصيت پروردگار و پيامبرش مرتكب شدند و مايهء شكاف در صفوف مسلمين و ريختن خونهاى مؤمنان بدون هيچ دليل و عذر و حجت آشكار گرديدند .\r\nهنگامى كه خداوند آنها را شكست داد و فرار كردند ، دستور دادم فراريان را دنبال نكنند و مجروحان را به قتل نرسانند ، وارد خانه‌ها نشوند و پرده‌اى را كنار نزنند مگر با اجازهء قبلى من و همهء مردم بصره را امان دادم .\r\nگروهى از مردان صالح ما شربت شهادت نوشيدند . خداوند بر حسنات آنها\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nبيفزايد و درجاتشان را بالا برد و ثواب صادقان و صابران بر آنها عنايت فرمايد .\r\nخداوند به شما اهل اين شهر ( كوفه ) از سوى اهل بيت پيامبرتان پاداش دهد ، بهترين پاداشى كه به مطيعان فرمان خود و سپاسگزاران نعمتهايش عطا مىكند ، زيرا شما فرمان مرا شنيديد و اطاعت كرديد ، دعوت شديد و اجابت نموديد .\r\nشما برادران بسيار خوب و ياوران بر حق بوديد درود بر شما و رحمت خدا و بركاتش » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 35 ، ص 252 ، روايت 198 .\r\n","page_name":" 40 ","page_number":40},
  {"content":"\r\n\r\n\r\n3 و من كتاب له عليه السلام لشريح بن الحارث قاضيه\r\nوَ رُوِيَ أَنَّ شُرَيْحَ بْنَ الْحَارِثِ قَاضِيَ أَمِيرِ الْمُؤْمِنِينَ عليه السلام ، اشْتَرَى عَلَى عَهْدِهِ دَاراً بِثَمَانِينَ دِينَاراً ، فَبَلَغَهُ ذَلِكَ ، فَاسْتَدْعَى شُرَيْحاً ، وَ قَالَ لَهُ :\r\nاز نامه‌هاى امام عليه السلام است\r\nكه به شريح بن حارث ، قاضى آن حضرت ( در كوفه ) نوشته شده است . « 1 »\r\nروايت شده است كه شريح بن حارث ، قاضى امير المؤمنين عليه السلام در دوران حكومت امام عليه السلام خانه‌اى به هشتاد دينار خريدارى كرد ، اين مطلب به آن حضرت رسيد امام عليه السلام شريح را فرا خواند و به او چنين فرمود :\r\n\r\nنامه در يك نگاه\r\nاين نامه كه در نوع خود بىنظير است ، برخورد امام عليه السلام را با يكى از قضات\r\n\r\n\r\n","description":"","footnote":"\r\n( 1 ) . سند نامه :\r\nماجراى اين نامه را مرحوم صدوق در امالى ( قبل از نهج‌البلاغه ) نقل كرده است كه با آنچه در نهج‌البلاغه آمده تفاوت اندكى دارد . افرادى بعد از سيد رضى رحمه الله اين نامه را آورده‌اند ، با تفاوتهاى قابل ملاحظه‌اى كه نشان مىدهد آن را از منبع ديگرى قبل از نهج‌البلاغه گرفته‌اند از جمله سبط بن جوزى است كه در تذكرة الخواص آن را آورده و همچنين قاضى قضاعى در دستور معالم الحكم و شيخ بهايى در كتاب اربعين ( مصادر نهج‌البلاغه ، ج 3 ، ص 199 )\r\n","page_name":" 41 ","page_number":41},
  {"content":"\r\n\r\nمعروف خود به هنگام خريدارى كردن يك خانهء نسبتاً گران قيمت بيان مىكند و محتواى آن اين است كه بعد از نكوهش شريح به علت خريدارى اين خانه ، چيزى به نام سند براى او تنظيم مىكند ؛ اما نه سندى مانند اسناد معمولى خانه‌ها ، بلكه سندى بسيار عبرت انگيز و آموزنده كه ناپايدارى دنيا و بىاعتبارى آن را كاملا برملا مىسازد و نشان مىدهد چه اندازه مردم گرفتار غفلت و غرورند و از واقعيات دنيا دورند و به تعبير امام عليه السلام ، اگر شريح اين سند اخلاقى را قبلا مشاهده مىكرد از خريد آن خانه صرف نظر مىنمود .\r\nاما چرا امام عليه السلام چنين برخوردى با شريح كرد ؟ آيا به راستى آن را از اموال حرام و رشوه خريدارى كرده بود ؟ بعيد به نظر مىرسد كه امام عليه السلام چنين فرصتى را به قاضى كوفه داده باشد يا اينكه مىخواهد بفرمايد : كسى كه قاضى بر جان و مال و ناموس مردم است بايد ساده زيستى را پيشه كند و الگوى مردم در اين قسمت باشد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nبخش اوّل\r\nبَلَغَنِي أَنَّكَ ابْتَعْتَ دَاراً بِثَمَانِينَ دِينَاراً ، وَ كَتَبْتَ لَهَا كِتَاباً ، وَ أَشْهَدْتَ فِيهِ شُهُوداً .\r\nفَقَالَ لَهُ شُرَيْحٌ : قَدْ كَانَ ذَلِكَ يَا أَمِيرَ الْمُؤْمِنِينَ . قَالَ : فَنَظَرَ إِلَيْهِ نَظَرَ الْمُغْضَبِ ثُمَّ قَالَ لَهُ :\r\nيَا شُرَيْحُ ، أَمَا إِنَّهُ سَيَأْتِيكَ مَنْ لَا يَنْظُرُ فِي كِتَابِكَ ، وَ لَا يَسْأَلُكَ عَنْ بَيِّنَتِكَ ، حَتَّى يُخْرِجَكَ مِنْهَا شَاخِصاً ، وَ يُسْلِمَكَ إِلَى قَبْرِكَ خَالِصاً . فَانْظُرْ يَا شُرَيْحُ لَا تَكُونُ ابْتَعْتَ هَذِهِ الدَّارَ مِنْ غَيْرِ مَالِكَ ، أَوْ نَقَدْتَ الثَّمَنَ مِنْ غَيْرِ حَلَالِكَ ! فَإِذَا أَنْتَ قَدْ خَسِرْتَ دَارَ الدُّنْيَا وَ دَارَ الْآخِرَةِ ! أَمَا إِنَّكَ لَوْ كُنْتَ أَتَيْتَنِي عِنْدَ شِرَائِكَ مَا اشْتَرَيْتَ لَكَتَبْتُ لَكَ كِتَاباً عَلَى هَذِهِ النُّسْخَةِ ، فَلَمْ تَرْغَبْ فِي شِرَاءِ هَذِهِ الدَّارِ بِدِرْهَمٍ فَمَا فَوْقُ .\r\n\r\nترجمه\r\n( اى شريح ! ) به من خبر رسيده كه خانه‌اى به قيمت هشتاد دينار خريده‌اى و براى آن قباله و سندى نوشته‌اى و بر آن گواهانى گرفته‌اى ! شريح عرض كرد :\r\nآرى چنين بوده است اى امير مؤمنان . راوى اين روايت مىگويد : امام عليه السلام نگاهى خشم‌آلود به او كرد سپس چنين فرمود : « اى شريح ! » بدان به زودى كسى به سراغت مىآيد كه نه به قباله‌ات نگاه مىكند و نه از شهودت مىپرسد ، تا تو را از آن خانه آشكارا خارج سازد و تنها به قبرت تحويل دهد . حال اى شريح ! نگاه كن ، نكند اين خانه را از غير مال خود خريده باشى يا بهاى آن را از غير مال حلال پرداخته باشى كه هم دنيا را از دست داده‌اى و هم آخرت را ، بدان اگر هنگام\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nخريد اين خانه نزد من آمده بودى سندى را بدين گونه براى تو مىنوشتم كه ديگر در خريدن اين خانه حتى به بهاى يك درهم يا بيشتر رغبت نكنى . ( متن سند در بخش بعد آمده است )\r\n\r\nشرح و تفسير اين خانه را از كجا آورده‌اى ؟ !\r\nامام عليه السلام بعد از آنكه شريح را احضار كرد به او چنين فرمود : « به من خبر رسيده كه خانه‌اى به قيمت هشتاد دينار خريده‌اى و براى آن قباله و سندى نوشته‌اى و بر آن گواهانى گرفته‌اى » ؛ ( بَلَغَنِي أَنَّكَ ابْتَعْتَ دَاراً بِثَمَانِينَ دِينَاراً ، وَ كَتَبْتَ لَهَا كِتَاباً ، أَشْهَدْتَ فِيهِ شُهُوداً ) .\r\n« شريح عرض كرد : آرى چنين بوده است اى امير مؤمنان » ؛ ( فَقَالَ لَهُ شُرَيْحٌ : قَدْ كَانَ ذَلِكَ يَا أَمِيرَ الْمُؤْمِنِينَ ) .\r\n« راوى اين روايت مىگويد : امام عليه السلام نگاهى خشم‌آلود به او كرد سپس چنين فرمود » ؛ ( قَالَ : فَنَظَرَ إِلَيْهِ نَظَرَ الْمُغْضَبِ ثُمَّ قَالَ لَهُ ) .\r\n« اى شريح بدان به زودى كسى به سراغت مىآيد كه نه به قباله‌ات نگاه مىكند و نه از شهودت مىپرسد تا تو را از آن خانه آشكارا خارج كند و تنها به قبرت تحويل دهد » ؛ ( يَا شُرَيْحُ ، أَمَا إِنَّهُ سَيَأْتِيكَ مَنْ لَا يَنْظُرُ فِي كِتَابِكَ ، وَ لَا يَسْأَلُكَ عَنْ بَيِّنَتِكَ ، حَتَّى يُخْرِجَكَ مِنْهَا شَاخِصاً ، وَ يُسْلِمَكَ إِلَى قَبْرِكَ خَالِصاً ) .\r\nامام عليه السلام در حقيقت مىفرمايد : هرچند تو با قباله و سند اين ملك را براى خود تثبيت كرده‌اى تا كسى مزاحم تو نشود ؛ ولى هنگامى كه فرشتهء مرگ به سراغ تو مىآيد اعتنايى به اسناد تو نمىكند و تو را گرفته و از آن بيرون مىفرستد ، چرا كه اسناد و بينات به درد زندگى در دنيا مىخورد نه آن زمان كه انسان راهى سراى آخرت بشود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nتعبير به « شاخص » از مادهء شخوص به معناى مسافرت گرفته شده و مفهوم جمله اين است : تو را به صورت مسافرى به عالم ديگر مىفرستند .\r\nبعضى نيز احتمال داده‌اند كه « شاخص » به معناى چيزى است كه آشكارا ديده مىشود و انسان هنگامى كه از دنيا مىرود روى دستها و شانه‌ها به صورت آشكار به سوى قبرش برده مىشود و نيز اين احتمال داده شده كه يكى از معانى شخوص خيره شدن چشم است و اشاره به اين است كه بسيارى هنگام مردن چشمهاى آنها باز و بىحركت مىماند گويى به نقطه‌اى خيره شده‌اند ؛ ولى معناى اوّل از همه مناسب‌تر است . جملهء « وَ يُسْلِمَكَ إِلَى قَبْرِكَ خَالِصاً » اشاره به اين است كه انسان چيزى از اموال دنيا جز كفن با خود به گور نمىبرد .\r\nالبته اينها همه در صورتى است كه خانه را از مال حلال و طيب و طاهر خريده باشد و اگر از مال حرام يا مشكوك باشد ، مصيبت بزرگتر است ، لذا امام عليه السلام در ادامهء اين سخن به اين نكته اشاره كرده مىفرمايد : « اى شريح نگاه كن نكند اين خانه را از غير مال خود خريده باشى يا بهاى آن را از غير مال حلال پرداخته باشى كه هم دنيا را از دست داده‌اى و هم آخرت را » ؛ ( فَانْظُرْ يَا شُرَيْحُ لَا تَكُونُ ابْتَعْتَ هَذِهِ الدَّارَ مِنْ غَيْرِ مَالِكَ « 1 » ، أَوْ نَقَدْتَ الثَّمَنَ مِنْ غَيْرِ حَلَالِكَ ! فَإِذَا أَنْتَ قَدْ خَسِرْتَ دَارَ الدُّنْيَا وَ دَارَ الْآخِرَةِ ) .\r\nدر تفاوت ميان جملهء « مِنْ غَيْرِ مَالِكَ » و جملهء « مِنْ غَيْرِ حَلَالِكَ » با اينكه ظاهراً مضمون يكى است ، ممكن است گفته شود : اولى اشاره به چيزى است كه ظاهراً جزء اموال شخص نيست مثلًا شريح خانه‌اى را كه خريده قيمت آن را از بيت‌المال بردارد و بپردازد ، چيزى كه ظاهراً و واقعاً مال او نيست ؛ اما « مِنْ غَيْرِ حَلَالِكَ » اشاره به اموالى است كه ظاهراً مال اوست و در اختيار اوست ؛ ولى از طريق\r\n\r\n\r\n","description":"","footnote":"\r\n( 1 ) . در بعضى از نسخ « من غير مالكها » آمده كه اشاره به همان غصبى بودن است ؛ ولى با توجّه به جملهء « من غير حلالك » به نظر مىرسد كه كاف در « غير مالك » خطاب باشد .\r\n","page_name":" 45 ","page_number":45},
  {"content":"\r\n\r\nرشوه و غير آن بدست آمده كه حلال نيست .\r\nجملهء « قَدْ خَسِرْتَ دَارَ الدُّنْيَا » ممكن است اشاره به اين باشد كه مال حرام آثار وضعيهء نامطلوبى دارد و باعث بدبختى انسان مىشود همان گونه كه در كلمات قصار حضرت آمده است كه « الحجر الغصب فى الدار رهن على خرابها ؛ يك سنگ غصبى در ساخت خانه گروگان ويرانى آن است » « 1 » و يا اشاره به آن است كه اگر از چنين اموال حرامى خانه خريده باشى ممكن است به زودى رسوا شوى و خسران دنيا علاوه بر آخرت دامان تو را بگيرد .\r\nآن گاه امير مؤمنان او را به نكتهء اصلى نامه توجّه مىدهد مىفرمايد :\r\n« آگاه باش اگر هنگام خريد اين خانه نزد من آمده بودى سندى را بدين گونه براى تو مىنوشتم كه ديگر در خريدن اين خانه حتى به بهاى يك درهم يا بيشتر رغبت نكنى » ؛ ( أَمَا إِنَّكَ لَوْ كُنْتَ أَتَيْتَنِي عِنْدَ شِرَائِكَ مَا اشْتَرَيْتَ لَكَتَبْتُ لَكَ كِتَاباً عَلَى هَذِهِ النُّسْخَةِ ، فَلَمْ تَرْغَبْ فِي شِرَاءِ هَذِهِ الدَّارِ بِدِرْهَمٍ فَمَا فَوْقُ ) .\r\nجملهء ( بدرهم فما فوق ) ممكن است به اين معنا باشد كه به يك درهم يا بالاتر از آن در قلّت همان گونه كه در تفسير اين آيهء شريفه آمده است : « إِنَّ اللَّهَ لَا يَسْتَحْيِي أَنْ يَضْرِبَ مَثَلًا مَّا بَعُوضَةً فَمَا فَوْقَهَا » ؛ خداوند از اينكه به ( موجودات ظاهراً كوچكى مانند ) پشه و حتى كمتر از آن مثال بزند باكى ندارد » . « 2 »\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، 240 .\r\n( 2 ) . بقره ، آيهء 26 .\r\n","page_name":" 46 ","page_number":46},
  {"content":"\r\n\r\n\r\nبخش دوم\r\nوَالنُّسْخَةُ هَذِهِ :\r\n« هَذَا مَا اشْتَرَى عَبْدٌ ذَلِيلٌ ، مِنْ مَيِّتٍ قَدْ أُزْعِجَ لِلرَّحِيلِ ، اشْتَرَى مِنْهُ دَاراً مِنْ دَارِ الْغُرُورِ ، مِنْ جَانِبِ الْفَانِينَ ، وَ خِطَّةِ الْهَالِكِينَ . وَتَجْمَعُ هَذِهِ الدَّارَ حُدُودٌ أَرْبَعَةٌ : الْحَدُّ الْأَوَّلُ يَنْتَهِي إِلَى دَوَاعِي الْآفَاتِ ، وَ الْحَدُّ الثَّانِي يَنْتَهِي إِلَى دَوَاعِي الْمُصِيبَاتِ ، وَ الْحَدُّ الثَّالِثُ يَنْتَهِي إِلَى الْهَوَى الْمُرْدِي ، وَالْحَدُّ الرَّابِعُ يَنْتَهِي إِلَى الشَّيْطَانِ الْمُغْوِي ، وَ فِيهِ يُشْرَعُ بَابُ هَذِهِ الدَّارِ . اشْتَرَى هَذَا الْمُغْتَرُّ بِالْأَمَلِ ، مِنْ هَذَا الْمُزْعَجِ بِالْأَجَلِ ، هَذِهِ الدَّارَ بِالْخُرُوجِ مِنْ عِزِّ الْقَنَاعَةِ ، وَ الدُّخُولِ فِي ذُلِّ الطَّلَبِ وَ الضَّرَاعَةِ ، فَمَا أَدْرَكَ هَذَا الْمُشْتَرِي فِيمَا اشْتَرَى مِنْهُ مِنْ دَرَكٍ فَعَلَى مُبَلْبِلِ أَجْسَامِ الْمُلُوكِ ، وَ سَالِبِ نُفُوسِ الْجَبَابِرَةِ ، وَ مُزِيلِ مُلْكِ الْفَرَاعِنَةِ ، مِثْلِ كِسْرَى وَ قَيْصَرَ ، وَ تُبَّعٍ وَ حِمْيَرَ ، وَ مَنْ جَمَعَ الْمَالَ عَلَى الْمَالِ فَأَكْثَرَ ، وَ مَنْ بَنَى وَ شَيَّدَ ، وَ زَخْرَفَ وَ نَجَّدَ ، وَ ادَّخَرَ وَ اعْتَقَدَ ، وَ نَظَرَ بِزَعْمِهِ لِلْوَلَدِ ، إِشْخَاصُهُمْ جَمِيعاً إِلَى مَوْقِفِ الْعَرْضِ وَ الْحِسَابِ ، وَ مَوْضِعِ الثَّوَابِ وَ الْعِقَابِ : إِذَا وَقَعَ الْأَمْرُ بِفَصْلِ الْقَضَاءِ « وَ خَسِرَ هُنالِكَ الْمُبْطِلُونَ » شَهِدَ عَلَى ذَلِكَ الْعَقْلُ إِذَا خَرَجَ مِنْ أَسْرِ الْهَوى وَسَلِمَ مِنْ عَلَائِقِ الدُّنْيَا » .\r\n\r\nترجمه\r\nنسخهء قباله اين است :\r\nاين ملكى است كه بنده‌اى ذليل از كسى كه به اجبار در آستانهء كوچ كردن ( از اين دنيا ) است ، خريدارى كرده خانه‌اى از خانه‌هاى سراى فريب و غرور ، در محلهء فانى شوندگان ، و در كوى هالكان ، حدود چهارگانهء اين خانه چنين است :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nحد اوّل به « اسباب آفات و بلاها » مىخورد و حد دوم به « عوامل مصائب » و حد سوم به « هوا و هوسهاى مهلك » و حد چهارم به « شيطان گمراه كننده » منتهى مىشود و درب خانه از همين جا باز مىگردد ! اين خانه رافريب خوردهء آرزوها از كسى كه در سرآمد معين ( و كوتاهى ) از اين جهان بيرون رانده مىشود ، به مبلغ خروج از عزت قناعت ، و دخول در ذلت حرص و دنيا پرستى و خوارى ، خريدارى نموده است ؛ هر گونه عيب و نقص و كشف و خلافى كه در اين معامله واقع شود و خسارتى به مشترى برسد بر عهدهء بيمارى بخش اجسام پادشاهان و گيرندهء جان جباران و زايل كنندهء سلطنت فراعنه همچون كسرى ، قيصر ، تبّع و حمير است . همچنين آنها كه اموالى را گردآورى كردند و بر آن افزودند و بنا كردند و محكم ساختند ، آراستند و زينت نمودند ، اندوختند و نگهدارى كردند و به گمان خود براى فرزندان باقى گذاردند ، اينها همان كسانى هستند كه همگى به پاى حساب و محل ثواب و عقاب رانده مىشوند ؛ در آن هنگام كه فرمان داورى الهى صادر مىشود و بيهوده‌كاران در آنجا زيان مىبينند ، و شاهد اين سند عقل است آن گاه كه از تحت تأثير هوا و هوس خارج شود و از علايق دنيا به سلامت بگذرد .\r\n\r\nشرح و تفسير قباله‌اى بىنظير\r\nبه دنبال آنچه در بخش نخست اين نامه آمد ، طبق بعضى از روايات شريح آن سند را از امام عليه السلام درخواست كرد و امام عليه السلام به او اين گونه فرمود : « نسخهء قباله اين است : اين ملكى است كه بنده‌اى ذليل از كسى كه به اجبار در آستانهء كوچ كردن ( از اين دنيا ) است ، خريدارى كرده خانه‌اى از خانه‌هاى سراى فريب و غرور در محلهء فانى شوندگان و در كوى هالكان » ؛ ( هَذَا مَا اشْتَرَى عَبْدٌ ذَلِيلٌ ، مِنْ مَيِّتٍ قَدْ\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nأُزْعِجَ « 1 » لِلرَّحِيلِ ، اشْتَرَى مِنْهُ دَاراً مِنْ دَارِ الْغُرُورِ ، مِنْ جَانِبِ الْفَانِينَ ، وَ خِطَّةِ « 2 » الْهَالِكِينَ ) .\r\nقابل توجّه اينكه براى تنظيم اسناد ، معمولًا جهات زير رعايت مىشود :\r\n1 . نام فروشنده و خريدار .\r\n2 . آدرس و نشانى ملك مورد معامله .\r\n3 . حدود چهارگانه و در وردى آن .\r\n4 . قيمت و بها .\r\n5 . تعيين مسئول در برابر كشف فساد .\r\n6 . گواهان .\r\nامام عليه السلام در اين قباله‌اى كه براى شريح نوشته است نخست به اوصاف خريدار و فروشنده وسپس به نشانى و محل ملك اشاره فرمود كه در جمله‌هاى بالا گذشت .\r\nآنگاه به قسمت سوم ؛ يعنى تعيين حدود چهارگانهء آن پرداخته و مىفرمايد :\r\n« اين خانه چهار حد دارد : « حد اوّل به اسباب آفات و بلاها ، و حد دوم به عوامل مصائب ، و حد سوم به هوا و هوسهاى مهلك و حد چهارم به شيطان گمراه كننده منتهى مىشود و درب خانه از همين جا گشوده خواهد شد » ؛ ( وَ تَجْمَعُ هَذِهِ الدَّارَ حُدُودٌ أَرْبَعَةٌ : الْحَدُّ الْأَوَّلُ يَنْتَهِي إِلَى دَوَاعِي « 3 » الْآفَاتِ ، وَ الْحَدُّ الثَّانِي يَنْتَهِي إِلَى دَوَاعِي الْمُصِيبَاتِ ، وَالْحَدُّ الثَّالِثُ يَنْتَهِي إِلَى الْهَوَى الْمُرْدِي ، وَالْحَدُّ الرَّابِعُ يَنْتَهِي إِلَى الشَّيْطَانِ الْمُغْوِي « 4 » ، وَ فِيهِ يُشْرَعُ « 5 » بَابُ هَذِهِ الدَّارِ ) .\r\n\r\n\r\n","description":"","footnote":"\r\n( 1 ) . « ازعج » از « ازعاج » به معناى راندن و از جا كندن گرفته شده است .\r\n( 2 ) . « خطّه » در اصل به معنى زمينى است كه انسان آن را انتخاب كرده و آن را علامت گذارى و خط كشى نموده است ، از ريشهء « خط » گرفته شده سپس به معناى منطقه و ناحيه و كوى به كار رفته است و در جملهء بالا همين معناى اخير اراده شده است .\r\n( 3 ) . « داوعى » جمع « داعية » به معناى سبب است .\r\n( 4 ) . « المغوى » اسم فاعل از « اغواء » به معناى گمراه كننده است .\r\n( 5 ) . « يشرع » از ريشهء « اشراع » در اين گونه موارد به معناى گشودن است .\r\n","page_name":" 49 ","page_number":49},
  {"content":"\r\n\r\nانسان در دنيا در محاصرهء چهار عامل خطرناك است ؛ يكى از آنها انواع آفتهايى مانند سيلها و زلزله‌ها و بيمارىها و جنگ‌هاست كه از بيرون به انسان تحميل‌مىشود و ديگر مصائبى است كه از داخل به آن گرفتار مىگردد ؛ مانند از دست دادن اعضاى مختلف بدن يا بستگان و نزديكان ، و از سوى سوم و چهارم هوا و هوس سركش كه از درون بر انسان فشار مىآورد و شيطانى كه از برون انسان را وسوسه مىكند .\r\nاين چهار عامل در همه جا انسانها را احاطه كرده و ممكن است انسان با تهذيب نفس ، هوا و هوس را و با ايستادگى در برابر وسوسه‌هاى شيطان ، او را مهار كند و از اين دو عامل هلاكت برهد ؛ ولى آفتها و مصيبتها براى همه كس و در هر زمان و مكان غير قابل اجتناب است ؛ لذا امام عليه السلام در جاى ديگر دنيا را سرايى مىداند كه در لابه‌لاى بلاها و آفتها پيچيده شده است : ( دار بالبلاء محفوفة و بالغدر معروفة ) . « 1 »\r\nتعبير به « دَوَاعِي » در مورد آفتها و مصيبتها اشاره به اسباب آن است كه زندگى انسانها را احاطه كرده است .\r\nو تعبير به « الْهَوَى الْمُرْدِي » اشاره به هوا و هوسى است كه انسان را به هلاكت مادى و معنوى مىكشاند ، زيرا « رداء » به معناى هلاكت يا هوا و هوسى است كه انسان را به سقوط مىكشاند ، در نتيجه هواى نفس باعث سقوط از مقام والاى انسانيّت و سقوط در درون جهنم است .\r\nجملهء « وَ فِيهِ يُشْرَعُ بَابُ هَذِهِ الدَّارِ » اشاره به اين است كه راه نفوذ در اين خانهء خطرناك ، شيطان است ؛ هرچند بقيهء عوامل هر كدام در جاى خود مشكل‌آفرين است .\r\nامام عليه السلام در ادامه به بيان بخش چهارم اين قباله پرداخته و بهاى اين ملك را اين گونه بيان مىفرمايد : « اين خانه را فريب خوردهء آرزوها از كسى كه در سرآمد\r\n\r\n\r\n","description":"","footnote":"\r\n( 1 ) . نهج البلاغه ، خطبهء 226 .\r\n","page_name":" 50 ","page_number":50},
  {"content":"\r\n\r\nمعينى از اين جهان بيرون رانده مىشود به مبلغ خروج از عزت قناعت و دخول در ذلت حرص و دنيا پرستى و خوارى خريدارى كرده است » ؛ ( اشْتَرَى هَذَا الْمُغْتَرُّ بِالْأَمَلِ ، مِنْ هَذَا الْمُزْعَجِ بِالْأَجَلِ ، هَذِهِ الدَّارَ بِالْخُرُوجِ مِنْ عِزِّ الْقَنَاعَةِ ، وَالدُّخُولِ فِي ذُلِّ الطَّلَبِ وَالضَّرَاعَةِ ) . « 1 »\r\nتعبيرهاى امام عليه السلام و تجانسها و تضادهايى كه در اين جمله‌ها به كار رفته قابل توجّه است : « خروج » و « دخول » ، « عزت » و « ذلت » ، « قناعت » و « حرص » .\r\nدر جمله‌هاى بالا نيز « آفت‌ها » و « مصيبت‌ها » و « مردى » و « مغوى » نيز نمونه‌اى از جناس مطلوب است .\r\nسپس امام عليه السلام به سراغ پنجمين نكتهء مربوط به قباله‌ها و اسناد مالكيت مىرود و آن تعيين مسئول در مقابل كشف فساد و خسارتهاى ناشى از آن است ؛ مىفرمايد : « هر گونه عيب و نقص و كشف و خلافى كه در اين معامله واقع شود و خسارتى كه به مشترى برسد به عهدهء بيمارى بخش اجسام پادشاهان و گيرندهء جان جباران و زايل كنندهء سلطنت فراعنه همچون كسرى ، قيصر ، تبّع و حمير است و همچنين آنها كه مال را گردآورى كردند و بر آن افزودند و بنا كردند و محكم ساختند ، آراستند و زينت نمودند ، اندوختند و نگهدارى كردند و به گمان خود براى فرزندان باقى گذاردند » ؛ ( فَمَا أَدْرَكَ هَذَا الْمُشْتَرِي فِيمَا اشْتَرَى مِنْهُ مِنْ دَرَكٍ فَعَلَى مُبَلْبِلِ أَجْسَامِ الْمُلُوكِ ، وَ سَالِبِ نُفُوسِ الْجَبَابِرَةِ ، وَ مُزِيلِ مُلْكِ الْفَرَاعِنَةِ ، مِثْلِ كِسْرَى وَ قَيْصَرَ ، وَ تُبَّعٍ وَ حِمْيَرَ ، وَ مَنْ جَمَعَ الْمَالَ عَلَى الْمَالِ فَأَكْثَرَ ، وَ مَنْ بَنَى وَ شَيَّدَ ، زَخْرَفَ وَ نَجَّدَ ، وَ ادَّخَرَ وَ اعْتَقَدَ ، وَ نَظَرَ بِزَعْمِهِ لِلْوَلَدِ ) .\r\nجان كلام امام عليه السلام اين است كه اگر در معامله‌اى كشف فساد شود و عيب و نقصى داشته باشد بايد مسئوليت آن بر عهدهء كسى باشد و همچنين اگر معلوم\r\n\r\n\r\n","description":"","footnote":"\r\n( 1 ) . « ضراعة » به معناى ذلت است ( هم معناى مصدرى دارد و هم معناى اسم مصدرى ) اين واژه به معناى فروتنى كردن نيز آمده است .\r\n","page_name":" 51 ","page_number":51},
  {"content":"\r\n\r\nشود متاع ، غصبى و مستحقا للغير است بايد بر طبق قراردادى كه در معامله نوشته شده عمل شود . امام عليه السلام در اينجا مىفرمايد : براى جبران اين نقايص بايد به سراغ عزرائيل و ملك الموت رفت همان كسى كه جان پادشاهان را گرفت و حكومت آنها را بر باد داد . همان كسى كه كسرىها ، قيصرها ، تبّع‌ها و حميرها را به زير خاك پنهان ساخت و كسانى را كه تمام همتشان جمع مال و ساختن قصرهاى مرتفع و محكم و گرد آورى ضياء و عقار بود محكوم به فنا نمود .\r\n« مبلبل » از ريشهء « بلبلة » بر وزن « مزرعة » معانى متعدّدى دارد گاه به معناى تشويش و اضطراب گاه به معناى پراكنده ساختن و گاه به معناى فاسد كردن آمده است و در اينجا مناسب همان معناى فاسد و بيمار نمودن است كه به دنبال آن سلب نفوس و در تعقيب آن زوال ملك در عبارت بالا آمده است .\r\nدر ضمن بايد توجّه داشت واژهء كسرى كه در اصل خسرو بوده ، مفهوم عامى دارد مثل واژهء شاه و همچنين واژهء قيصر براى پادشاهان روم ، تبّع براى پادشاهان يمن و حمير ( نيز براى گروهى از پادشاهان يمن بود ) كه همه به معناى پادشاه است ؛ گر چه در هر كشورى تعبير خاصى داشته است .\r\nجملهء « مَنْ بَنَى وَ شَيَّدَ » با توجّه به اينكه تشييد هم به معناى محكم ساختن و هم مرتفع نمودن آمده ، در اينجا قابليت هر دو معنا را دارد و حتى جمع ميان آن دو مشكل نيست ؛ يعنى كسانى كه بناهاى مرتفع و محكم ساختند .\r\nجمله‌هاى « زَخْرَفَ وَ نَجَّدَ » هر كدام اشاره به نوعى زينت است . « زخرف » اشاره به تزيين بناى ساختمان و « نجد » اشاره به تزيين وسايل از قبيل فرش ، پشتىها و پرده‌ها و مانند آن است .\r\nجملهء « اعتقد » به معناى محكم كارى و نگهدارى كردن از طريق تنظيم اسناد و مانند آن است كه دنيا پرستان با وسواس زياد سعى دارند ذخيره‌هاى اموال خود را با اسناد محكم از تسلط ديگران بر آن حفظ كنند و به گمان خود براى\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nفرزندانشان به يادگار بگذارند .\r\nسپس امام عليه السلام در ادامهء اين قباله مىفرمايد : « اينها همان كسانى هستند كه همگى به پاى حساب و محل ثواب و عقاب ، رانده مىشوند در آن هنگام كه فرمان داورى الهى صادر مىشود و بيهوده‌كاران در آنجا زيان مىبينند » ؛ ( إِشْخَاصُهُمْ « 1 » جَمِيعاً إِلَى مَوْقِفِ الْعَرْضِ وَ الْحِسَابِ ، وَ مَوْضِعِ الثَّوَابِ وَ الْعِقَابِ : إِذَا وَقَعَ الْأَمْرُ بِفَصْلِ الْقَضَاءِ « وَ خَسِرَ هُنالِكَ الْمُبْطِلُونَ » ) . « 2 »\r\n( اشخاصهم ) مطابق تفسير بالا مبتداست و ( الى موقف الارض ) به منزلهء خبر « 3 » ولى جمعى از مفسران نهج‌البلاغه ( اشخاص ) را مبتداى مؤخر دانسته‌اند و جملهء ( فعلى مبلبل اجسام الملوك . . . ) را خبر مقدم ، بنابراين مفهوم جمله چنين مىشود :\r\nفرشته‌هاى مرگ كه اجسام پادشاهان را به لرزه در آوردند و ارواح آنها را قبض كردند و سلطنتشان را به زوال كشيدند بر آنهاست كه مسئولان كشف فساد در املاك دنيوى را در قيامت به پاى حساب و ميزان اعمال بكشانند .\r\nآرى تمام قدرتها رو به زوال مىرود و تمام ثروتها و املاك به جا مىماند و همهء انسانها از جام مرگ مىنوشند و در قيامت در پاى حساب حاضر مىشوند .\r\nدر پايان اين قباله - مانند قباله‌هاى مردم دنيا - امام عليه السلام اشاره به شهود اين معاملهء معنوى مىكند و مىفرمايد : « شاهد اين سند عقل است آنگاه كه از تحت تأثير هوا و هوس خارج شود و از علايق دنيا به سلامت بگذرد » ؛ ( شَهِدَ عَلَى ذَلِكَ الْعَقْلُ إِذَا خَرَجَ مِنْ أَسْرِ الْهَوَى وَسَلِمَ مِنْ عَلَائِقِ الدُّنْيَا ) .\r\n\r\n\r\n","description":"","footnote":"\r\n( 1 ) . « اشخاص » به معناى احضار كردن ، فرستادن و راندن است و در عبارت بالا مناسب ، همان معناى اول‌است .\r\n( 2 ) . غافر ، آيهء 78 .\r\n( 3 ) . از جمله قراينى كه اين نظر را تأييد مىكند دو قرينهء زير است :\r\nالف ) در كتاب دستور معالم الحكم ابن سلامة ، ص 137 نامهء فوق را تا عبارت « و تبع و حمير » پايان داده بى آنكه جملهء « اشخاصهم . . . » را آورده باشد در حالى كه نامه را ادامه داده است .\r\nب ) در كتاب حلية الالياء ، ج 8 ، ص 102 جملهء اشخاصهم را به اين صورت آورده است : ( و اشخصهم . . . ) كه نشان مىدهد جملهء مستقلى است جداى از جمله‌هاى سابق .\r\n","page_name":" 53 ","page_number":53},
  {"content":"\r\n\r\nاز آنجا كه شاهد بايد عادل و ثقه باشد ، امام عليه السلام مىفرمايد : عقلى مىتواند بر اين امر گواهى دهد كه از چنگال هواى نفس خارج شده باشد و وابستگىها به دنياى مادى او را از بيان حق خارج نكرده باشد .\r\nبه اين ترتيب اركان شش‌گانهء اين سند معنوى را به زيباترين وجهى تبيين مىكند .\r\n\r\nنكته‌ها\r\n\r\n1 . انگيزهء تنظيم اين قباله\r\nاين بيع نامهء عجيب و بىسابقه كه امام عليه السلام براى يكى از قضات خود نوشته است از جهات مختلفى شايان دقت است .\r\nنخست اينكه هشتاد دينار كه مبلغ اين خانه بوده در آن زمان بهاى سنگينى نبوده ؛ ولى چون خريدار خانه يكى از قضات است و قاضى هميشه در معرض اتهام و وسوسه‌هاى نفسانى است امام عليه السلام اين مقدار را نيز براى او نمىپسندد .\r\nاز اين گذشته مىدانيم دوران حكومت امام عليه السلام بعد از دوران پر مخاطرهء عثمان بود كه با ريخت و پاش گسترده بيت المال و روى آوردن گروهى از سرشناسان جامعهء اسلامى به زندگى پر زرق و برق صورت گرفت و امام عليه السلام براى متوقف ساختن اين جريان خطرناك همواره در خطبه‌ها و نامه‌هاى نهج‌البلاغه دربارهء دنياى مادى و زخارف فريبندهء آن هشدار مىدهد و خود نيز زندگى بسيار زاهدانه‌اى را در حالى كه در رأس حكومت اسلامى است پيش گرفته و حتى حاضر نمىشود چيزى - هرچند مختصر - به برادرش عقيل از بيت‌المال ببخشد و هنگامى كه به او خبر مىدهند كه فرماندار تو در بصره - عثمان بن حنيف - دعوت يكى از ثروتمندان آن شهر را پذيرفته و بر سر سفرهء رنگينى نشسته كه ثروتمندان در آن دعوت شده بودند و خبرى از فقرا در كنار آن نبود ، سخت برآشفته مىشود و نامهء تندى براى او مىنويسد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nهمهء اينها براى آن بوده است كه آن فرهنگ نادرست ضد اسلامى را دگرگون سازد و مسلمانان را به فرهنگ عصر پيغمبر اكرم باز گرداند .\r\nبه يقين در آن زمان قصرها و خانه‌هاى گران قيمت كه بسيار از خانهء خريدارى شده به وسيلهء شريح پر زرق و برق‌تر و گرانبهاتر بود ، كم نبود . اين نامه هشدارى به همهء محسوب مىشد كه دست و پاى خود را جمع كنند و حال و هواى حكومت امام عليه السلام را دريابند .\r\nبه يقين اين نامه در همان زمان دست به دست مىگشت و بسيارى از مردم از آن باخبر شدند كه امام عليه السلام نامه‌اى به اين مضمون براى شريح قاضى نوشته است و به دنبال آن عده‌اى واقعاً متنبه شدند و سبب شد گروهى نيز از ترس اعتراض مردم خود را با آن هماهنگ سازند .\r\nاين نامه مخصوص آن عصر و زمان نبود و براى امروز و فردا و فرداها نيز كارساز است و براى همهء نسل‌ها در همهء عصرها صادق است و مخصوص به گروه خاصى نيست .\r\nما امروز افرادى را مىبينيم كه براى بناى يك خانهء قصر مانند ، چه زحمتهايى مىكشند ؛ مصالح گران‌قيمت ، تزيينات پرخرج و وسائل غير ضرورى از گوشه و كنار دنيا براى آن فراهم مىسازند و گاه يك عمر براى رسيدن به چنين بنايى تلاش مىكنند و گاه با پايان آن ، عمر آنها هم پايان مىگيرد و ناگفته پيداست چنين هزينه‌هاى سرسام آورى را نميتوان از طريق حلال تحصيل كرد . در نتيجه وزر و و بال و گناه بر دوش آنهاست و لذت و نشاط آن را ديگران مىبرند .\r\n\r\n2 . شريح كيست ؟\r\nشريح بن حارث ابو امية از قبيلهء « بنىكنده » بود و اينكه بعضى شريح بن هانى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nگفته‌اند ، نادرست است ؛ در اينكه آيا او از صحابه بود يا نه در ميان مورخان گفتگو است . در كتاب اسد الغابة آمده است كه او زمان پيغمبر اكرم را درك كرد ولى هرگز حضرت را ملاقات ننمود . بعضى گفته‌اند ملاقات نمود و نزد پيامبر آمد و مسلمان شد سپس عرض كرد : اى رسول خدا من خانواده‌اى پر جميعت در يمن دارم ؛ پيامبر فرمود : آنها را نزد من بياور ؛ ولى هنگامى كه آنها را به مدينه آورد پيغمبر اكرم رحلت فرموده بود .\r\nابن اثير در اسدالغابة مىگويد : عمر او را قاضى كوفه قرار داد و اين منصب تا زمان امير مؤمنان على عليه السلام ادامه داشت و حضرت نيز او را به موجب سوابقش در اين كار ابقا فرمود ؛ ولى طبق روايت معتبرى كه در كتاب وسائل الشيعة آمده به او شرط كرد حكم نهايى را بدون اطّلاع آن حضرت صادر نكند : ( لما ولّى امير المؤمنين شريحا القضاء اشترط عليه ان لا ينفذ القضاء حتى يعرضه عليه ) . « 1 »\r\nاين منصب حتى تا زمان حجاج ادامه داشت .\r\nجمعى از مورخان او را فرد باهوش و زيركى دانسته‌اند ؛ ولى اين دليل نمىشود كه خطاهاى مهمى نيز در امر قضا مرتكب نشده باشد كه نمونه‌هاى آن نيز در كتب حديث آمده است . « 2 »\r\n( دميرى ) نويسندهء كتاب حياة الحيوان مىنويسد : كسى به شعبى ( يكى از تابعين ) گفت : اين ضرب المثلى كه معروف شده : « ان شريحاً كان ادهى من الثعلب و احيل ؛ شريح از روباه مكارتر است » به چه معناست ؛ شعبى در جواب گفت : شريح در ايامى كه بيمارى طاعون به صورت همه‌گير ( در كوفه ) آمده بود ، به سوى سرزمين نجف رفت هنگامى كه نماز مىخواند روباهى مىآمد و در مقابل او مىايستاد و ادا و اطوار او را در مىآورد و مايهء هواس پرتى او در نماز مىشد\r\n\r\n\r\n","description":"","footnote":"\r\n( 1 ) . وسائل‌الشيعه ، ج 18 ، ص 6 ( حديث اوّل باب سوم ابواب صفات قاضى ) .\r\n( 2 ) . كافى ، ج 7 ، ص 385 ، ح 5 .\r\n","page_name":" 56 ","page_number":56},
  {"content":"\r\n\r\nشريح براى گرفتن اين روباه تدبيرى انديشيد ؛ پيراهن خود را بر سر چوبى كرد و آستينهايش را مشخص نمود و شب‌كلاه خود را بر سر آن نهاد روباه آمد در مقابل آن آدمك ايستاد و همان كارها را تكرار كرد . شريح ناگهان از پشت سر آمد و روباه را گرفت ، لذا گفته مىشود شريح از روباه هم مكارتر است . « 1 »\r\nابن خلكان او را از تابعين مىشمرد ؛ هر چند دوران جاهليّت را درك كرده بود .\r\nوى معتقد است شريح شصت و پنج سال بر مسند قضا نشسته بود و در اين مدت تنها سه سال ، آن هم در زمان فتنهء عبداللَّه بن زبير از قضاوت امتناع ورزيد و سرانجام در زمان حجاج استعفاى خود را به او داد و ديگر تا آخر عمر قضاوت نكرد .\r\nاو كوسه بود و مويى بر صورت نداشت .\r\nدر مورد سن او اختلاف است ؛ بعضى سن او را صد و بيست سال و بعضى صد و ده سال و بعضى كمتر يا بيشتر از آن شمرده‌اند .\r\nبى شك او سرانجام گرفتار سوء عاقبت شد ؛ يكى از شواهد آن داستانى است كه طبرى در تاريخ خود از ابو مخنف نقل كرده است . او مىگويد : هنگامى كه ابن زياد هانى بن عروه را دستگير كرد او فرياد مىزد : كجا هستند دينداران و اهل اين شهر كه مرا در برابر دشمنشان تنها گذاردند . اين سخن را مىگفت در حالى كه خون بر محاسن او جارى بود در اين هنگام صداى فريادهايى بر در قصر دار الاماره شنيده شد و معلوم شد به طايفهء بنىمذحج خبر داده‌اند كه بزرگ آنها هانى كشته شده آنها حركت كردند و قصر را احاطه نمودند عبيداللَّه بن زياد به شريح قاضى گفت : بيا تماشا كن هانى زنده است سپس بيرون رو و به مردم خبر بده كه او زنده است و او را ديده‌اى شريح هم اين كار را انجام داد و مردم پراكنده شدند ( سپس ابن زياد ) هانى را به قتل رساند . « 2 »\r\n\r\n\r\n","description":"","footnote":"\r\n( 1 ) . منهاج البراعة فى شرح نهج البلاغه ، ج 17 ، ص 158 و سفينة البحار ، ريشهء شرح .\r\n( 2 ) . تاريخ طبرى ، ج 4 ، ص 274 در باب حوادث سال 60 قمرى .\r\n","page_name":" 57 ","page_number":57},
  {"content":"\r\n\r\nدر واقع شريح كه مىدانست جان هانى در خطر است چرا ياران و حاميان او را امر به بازگشت كرد و رضايت ابن زياد را بر رضايت خدا مقدم داشت .\r\nموضع‌گيرىهاى نامناسب يا سكوت معنادار در برابر امر شهادت امام حسين عليه السلام و اسارت اسيران در آن زمان كه در كوفه بود نيز نشانهء ديگرى از خباثت و ضعف نفس اوست و اگر او قبيلهء بنى مذحج را به هنگامى كه دار الاماره را در محاصرهء خود داشتند امر به بازگشت نمىكرد اوضاع كوفه و آيندهء ياران امام حسين عليه السلام به شكل ديگرى رقم مىخورد . « 1 »\r\nاز روايتى كه ابى مخنف در كتاب مقتل الحسين خود نقل كرده استفاده مىشود هنگامى كه مختار بر سر كار آمد او را به سبب كوتاهىهايى كه در امر يارى ياران امام حسين عليه السلام كرده بود از منصبش عزل كرد . « 2 »\r\n\r\n\r\n","description":"","footnote":"\r\n( 1 ) . رجوع كنيد به : الاصابة فى معرفة الصحابة ، ج 2 ، ص 70 ، شرح حال حسين بن على عليه السلام .\r\n( 2 ) . ولى از تواريخ استفاده مىشود كه در زمان حجاج به كار خود باز گشته بود ولى بعداً استعفاى خود را به حجاج ارائه كرد و او هم موافقت نمود . براى توضيح بيشتر به استيعاب ، ص 590 و شرح نهج‌البلاغهء ابى ابىالحديد ، ص 28 و 29 مراجعه كنيد .\r\n","page_name":" 58 ","page_number":58},
  {"content":"\r\n\r\n\r\n4 و من كتاب له عليه السلام إلى بعض أُمراء جيشه\r\nاز نامه‌هاى امام عليه السلام است\r\nكه به بعضى از سران سپاهش نوشته . « 1 »\r\n\r\nنامه در يك نگاه\r\nمحتواى نامه روشن است . امام عليه السلام به يكى از فرماندهان لشكرش دستور مىدهد كه در مقابل گروهى شورشى ايستادگى كند . نخست آنها را نصيحت كند كه به راه راست باز گردند و اگر نپذيرفتند با نيروى نظامى آنها را بر سر جاى خود بنشاند .\r\n\r\n\r\n","description":"","footnote":"\r\n( 1 ) . سند نامه :\r\nاين نامه بخشى از نامه‌اى است كه امام عليه السلام به بعضى از فرماندهان لشكرش نوشته است و « سبط بن الجوزى » در كتاب تذكرة الخواص آن را به صورت گسترده‌تر و متفاوتى نقل كرده و كاملا روشن است كه از جاى ديگرى غير از نهج‌البلاغه گرفته بخصوص اينكه ابن جوزى در اوّل باب ششم از كتابش مىگويد : هر كلامى از على عليه السلام در اين كتاب نقل شده با اسنادى بوده كه متصل به امام عليه السلام مىشده است . ( مصادر نهج البلاغه ، ج 3 ، ص 201 )\r\n","page_name":" 59 ","page_number":59},
  {"content":"\r\n\r\nهمان گونه كه بعدا اشاره خواهيم كرد مخاطب اين نامه عثمان بن حنيف فرماندار بصره بود كه در عين حال فرماندهى لشكر را نيز بر عهده داشت و لذا مرحوم سيّد رضى عنوان نامه را « الى بعض أمراء جيشه » قرار داده است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nفَإِنْ عَادُوا إِلَى ظِلِّ الطَّاعَةِ فَذَاكَ الَّذِي نُحِبُّ ، وَإِنْ تَوَافَتِ الْأُمُورُ بِالْقَوْمِ إِلَى الشِّقَاقِ وَالْعِصْيَانِ فَانْهَدْ بِمَنْ أَطَاعَكَ إِلَى مَنْ عَصَاكَ ، وَاسْتَغْنِ بِمَنِ انْقَادَ مَعَكَ عَمَّنْ تَقَاعَسَ عَنْكَ ، فَإِنَّ الْمُتَكَارِهَ مَغِيبُهُ خَيْرٌ مِنْ مَشْهَدِهِ ، وَقُعُودُهُ أَغْنَى مِنْ نُهُوضِهِ .\r\n\r\nترجمه\r\nمخالفان را ( كسانى كه فرمان تو را در مقابله با لشكريان طلحه و زبير پذيرا نيستند ) نصيحت كن . اگر به سايهء اطاعت باز گردند ( و تسليم فرمان تو شوند ) اين همان چيزى است كه ما دوست داريم ( و از آنها مىخواهيم ) و اگر حوادث ، آنان را به سوى اختلاف و عصيان كشاند به كمك كسانى كه از تو اطاعت مىكنند با كسانى كه از تو نافرمانى مىكنند پيكار كن و با كسانى كه مطيع‌اند از كسانى كه سستى مىورزند خود را بىنياز ساز ؛ زيرا سست عنصران و كسانى كه از جنگ با دشمن كراهت دارند غيابشان بهتر از حضورشان است و قعود آنها از جنگ ، از قيامشان كارسازتر است !\r\n\r\nشرح و تفسير افراد سست را كنار بزن\r\nقبل از ورود در تفسير اين نامه بايد به شأن ورود آن توجّه كنيم . جريان آن گونه كه مرحوم شيخ مفيد در كتاب الجمل نوشته است چنين بود :\r\n« بعد از قتل عثمان و بيعت عامهء مردم با امير مؤمنان على عليه السلام هنگامى كه طلحه و زبير به اهداف خود كه خلافت ( يا لا اقل امارت بخشى از جهان اسلام بود ) ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nنرسيدند ، از مدينه به سمت مكّه حركت كردند و در مكّه عبداللَّه بن زبير را نزد عايشه فرستادند كه به او بگويد امير المؤمنين عثمان مظلوم كشته شد و على بن ابىطالب امور مردم را قبضه كرد و به وسيلهء سفيهانى كه قتل عثمان را بر عهده گرفتند بر همه چيز غلبه يافت و ما از اين مىترسيم كه مفاسدى از اين طريق در جهان اسلام پيدا شود . اگر مصلحت مىبينى در سفر به بصره همراه ما باش اميد است خداوند بوسيلهء تو اختلاف اين امّت را التيام بخشد و شكاف ميان آنها را پر كند و پراكندگى آنها را بر طرف سازد و امورشان را بدين طريق اصلاح نمايد .\r\nعبداللَّه نزد عايشه آمد و پيام را رساند . عايشه در ابتدا امتناع ورزيد سپس فرداى آن روز موافقت خود را اعلام كرد هنگامى كه طلحه و زبير به اتفاق عايشه و گروه شورشيان به بصره رسيدند عثمان بن حنيف فرماندار امير مؤمنان على عليه السلام در بصره نامه‌اى براى آن حضرت نوشت و آن حضرت را در جريان امور گذاشت حضرت نامهء مورد بحث را مرقوم داشت و براى عثمان بن حنيف فرستاد و دستور داد به اتفاق گروه وفاداران به امام عليه السلام از اهالى بصره در مقابل مخالفان بايستند » . « 1 »\r\nاكنون به شرح نامه مىپردازيم . امام عليه السلام مىفرمايد : « مخالفان را ( كسانى كه فرمان تو را در مقابله با لشكريان طلحه و زبير پذيرا نيستند ) نصيحت كن اگر به سايهء اطاعت باز گردند ( و تسليم فرمان تو شوند ) اين همان چيزى است كه ما دوست داريم ( و از آنها مىخواهيم ) و اگر حوادث ، آنان را به سوى اختلاف و عصيان كشاند با كمك كسانى كه از تو اطاعت مىكنند با كسانى كه نافرمانى تو را مىكنند پيكار كن و با كسانى كه مطيع‌اند از كسانى كه سستى مىورزند خود را بىنياز ساز » ؛ ( فَإِنْ عَادُوا إِلَى ظِلِّ الطَّاعَةِ فَذَاكَ الَّذِي نُحِبُّ ، وَ إِنْ تَوَافَتِ « 2 » الْأُمُورُ\r\n\r\n\r\n","description":"","footnote":"\r\n( 1 ) . الجمل ، ص 122 .\r\n( 2 ) . « توافت » از ريشهء « وفا » گرفته شده و به معناى دست به دست هم دادن و گرد هم آمدن است و منظور در جملهء بالا اين است كه اگر حوادث دست به دست هم بدهد و مخالفان را به ادامهء سركشى وادارد .\r\n","page_name":" 62 ","page_number":62},
  {"content":"\r\n\r\nبِالْقَوْمِ إِلَى الشِّقَاقِ الْعِصْيَانِ فَانْهَدْ « 1 » بِمَنْ أَطَاعَكَ إِلَى مَنْ عَصَاكَ وَاسْتَغْنِ بِمَنِ انْقَادَ مَعَكَ عَمَّنْ تَقَاعَسَ « 2 » عَنْكَ ) .\r\nتعبير به « ظِلِّ الطَّاعَةِ » ( سايهء اطاعت ) تعبير لطيفى است و اشاره به اين دارد كه عصيان و سركشى و مخالفت ، همچون آفتاب سوزان است و اطاعت و تسليم در برابر فرماندهان عدل سايهء لذت بخشى است كه به جامعه آرامش مىدهد .\r\nتفاوت شقاق و عصيان در اين است كه شقاق به معناى جدايى است و عصيان و نافرمانى چيزى فراتر از جدايى است .\r\nآن گاه امام عليه السلام در پايان اين نامه اشاره به دليل دستور خود پرداخته مىفرمايد :\r\n« زيرا سست عنصران و كسانى كه از جنگ با دشمن كراهت دارند غيابشان بهتر از حضورشان است و قعود آنها از جنگ از قيامشان كارسازتر است » ؛ ( فَإِنَّ الْمُتَكَارِهَ « 3 » مَغِيبُهُ « 4 » خَيْرٌ مِنْ مَشْهَدِهِ ، وَ قُعُودُهُ أَغْنَى مِنْ نُهُوضِهِ ) .\r\nاين همان چيزى است كه قرآن مجيد نيز دربارهء گروهى از منافقان در سورهء توبه اشاره كرده است ، مىفرمايد : « « لَوْ خَرَجُوا فِيكُمْ مَّا زَادُوكُمْ إِلَّا خَبَالًا وَ لَأَوْضَعُوا خِلَالَكُمْ يَبْغُونَكُمُ الْفِتْنَةَ » ؛ اگر آنها همراه شما ( به سوى ميدان جهاد ) خارج مىشدند جز اضطراب و ترديد و فساد ، چيزى بر شما نمىافزودند و به سرعت در بين شما به فتنه انگيزى ( و ايجاد تفرقه و نفاق ) مىپرداختند » . « 5 »\r\n\r\n\r\n","description":"","footnote":"\r\n( 1 ) . « انهد » صيغهء امر است از ريشهء « نهود » به معناى برآمدن و برخاستن براى انجام كارى است .\r\n( 2 ) . « تقاعس » از ريشهء « قعس » بر وزن « فحص » و به معنى كندى كردن ، شانه خالى كردن و عقب نشينى نمودن از انجام كار يا نبرد است .\r\n( 3 ) . « المتكاره » به معنى كسى است كه راضى به انجام كارى نيست و از انجام آن خشمگين است و از ريشهء كراهت گرفته شده است .\r\n( 4 ) . « مغيبه » واژهء « مغيب » و « مشهد » كه بعد از آن آمده مصدر ميمى است و به معناى غيبت و حضور است .\r\n( 5 ) . توبه ، آيهء 47 .\r\n","page_name":" 63 ","page_number":63},
  {"content":"\r\n\r\n\r\nنكته‌ها\r\n\r\n1 . جنايت شورشيان جمل\r\nاز تاريخ طبرى و بعضى كتب ديگر و همچنين خطبهء 172 كه سابقا به طور مشروح دربارهء آن سخن گفتيم استفاده مىشود كه بعد از ورود طلحه و زبير و لشكر آنها به بصره ، عثمان بن حنيف طى نامهء فوق كه از سوى امير مؤمنان على عليه السلام به او رسيد مأمور شد با آنها به مقابله برخيزد تا امام عليه السلام و لشكريانش وارد شوند ؛ ولى مردم بصره به دو گروه تقسيم شدند ؛ گروهى مىگفتند ما بايد به يارى نمايندهء امام عليه السلام برخيزيم و گروه ديگر مىگفتند : شورشيان راست مىگويند ما بايد به حمايت عايشه همسر پيغمبر و همراهانش برخيزيم و اين دو گروه با هم به مقابله برخاستند و قابل توجّه اينكه ( جارية بن قدامه ) يكى از سران قبايل بصره ، در مقابل عايشه آمد و گفت : اى ام‌المؤمنين به خدا قتل عثمان نزد ما كم‌اهمّيّت‌تر است از اينكه تو از خانه‌ات بيرون آمده‌اى و ستر و حرمت پيغمبر را كنار زده‌اى و بر اين شتر ملعون سوار شده‌اى و خود را در معرض تير و شمشير مخالفان قرار داده‌اى و احترام خود را پايمال ساخته‌اى . اگر به ميل خود آمده‌اى به خانه‌ات برگرد و اگر تو را با اكراه آورده‌اند از مردم كمك بخواه تا به خانه‌ات برگردى .\r\nبه هر حال طلحه و زبير و همدستانش در زير لباس خود زره پوشيدند و هنگام نماز صبح به مسجد آمدند . عثمان بن حنيف بىخبر از اين جريان به هنگام نماز به مسجد آمد تا با مردم نماز بخواند . ياران طلحه و زبير او را عقب كشيدند و زبير را براى نماز جلو آورند . گروه پاسداران بيت المال كه « سبابجة » ناميده مىشدند جلو آمدند و زبير را از مسجد بيرون كردند و عثمان را براى نماز جلو آورند ؛ ولى ياران زبير حمله كردند و عثمان بن حنيف و يارانش را عقب راندند . اين جنگ و گريز تا نزديك طلوع آفتاب ادامه يافت . جمعى فرياد كشيدند : اى اصحاب محمد از خدا بترسيد آفتاب دارد طلوع مىكند نماز چه شد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nسرانجام زبير غالب شد و نماز را با مردم خواند و بعد از نماز ، زبير با ياران مسلح خود به عثمان بن حنيف و طرفدارانش حمله كردند و او را گرفتند و تا سرحد مرگ زدند و تمام موهاى صورت و ابروها و مژه‌هاى چشمانش را كندند و سرانجام گروهى را شكنجه كردند و كشتند .\r\nامام عليه السلام در خطبهء 172 به اين مسأله اشاره كرده مىفرمايد : « به خدا سوگند اگر آنها تنها يك نفر را بدون گناه مىكشتند ، خونشان براى من حلال بود تا چه رسد به اينكه گروه عظيمى از مسلمانان را به قتل رساندند » .\r\nالبته اين درگيرى غير از درگيرى ديگرى است كه بر سر امامت نماز بين طلحه و زبير واقع شده كه هركدام مىخواستند امامت جماعت را عهده‌دار شوند كه عايشه ميانجىگرى كرد و بنا شد پسر زبير امامت جماعت را به عهده بگيرد .\r\nطرفداران طلحه و زبير و عايشه جنايات عجيبى را مرتكب شدند از جمله « سبابجه » كه هفتاد نفر و به روايتى چهارصد نفر بودند همه را به دستور عايشه سر بريدند و اين اوضاع خونبار همچنان ادامه يافت تا لشكر امام عليه السلام وارد شد و شورشيان جمل را تار و مار كرد و طلحه و زبير كشته شدند و عايشه را با گروهى تحت الحفظ به مدينه باز گرداندند و آرامش به بصره بازگشت . « 1 »\r\n\r\n2 . به چه كسى مىتوان اعتماد كرد ؟\r\nامام عليه السلام در اين نامه اشاره به نكتهء مهمى كرده است كه سزاوار است مورد توجّه همهء مديران و فرماندهان باشد و آن اينكه هرگز افراد سست اراده و خالى از انگيزه و تصميم را به حساب نياورند و آنها را به صورت سياهى لشكر با خود به صحنه نكشانند ، چرا كه خطر و ضرر آنها بيش از سود و منفعت آنهاست ، عدم حضور\r\n\r\n\r\n","description":"","footnote":"\r\n( 1 ) . براى شرح بيشتر به تاريخ طبرى ، ج ، 3 در باب حوادث سنهء 36 و شرح نهج‌البلاغهء ابن ابى الحديد ، ج 9 ، ص 305 تا 323 مراجعه شود .\r\n","page_name":" 65 ","page_number":65},
  {"content":"\r\n\r\nآنها در صحنه مايهء آرامش مبارزان است و حضورشان مايهء ناراحتى و تنش .\r\nشبيه اين معنا همان گونه كه اشاره شد در قرآن مجيد نيز در داستان جنگ تبوك ( و همچنين جنگ احد ) آمده است ؛ در مورد اوّل مىفرمايد : « لَوْ خَرَجُوا فِيكُمْ ما زادُوكُمْ إِلَّا خَبالًا وَ لَأَوْضَعُوا خِلالَكُمْ يَبْغُونَكُمُ الْفِتْنَة ؛ اگر آنها همراه شما ( به سوى ميدان جهاد ) خارج مىشدند جز اضطراب و ترديد و فساد ، چيزى بر شما نمىافزودند ؛ و به سرعت در بين شما به فتنه‌انگيزى ( و ايجاد تفرقه و نفاق ) مىپرداختند » . « 1 »\r\nو در مورد داستان جنگ احد ، در آيهء بعد از آن مىفرمايد : « لَقَدِ ابْتَغَوُا الْفِتْنَةَ مِنْ قَبْلُ وَ قَلَّبُوا لَكَ الْأُمُورَ حَتَّى جاءَ الْحَقُّ وَ ظَهَرَ أَمْرُ اللَّهِ وَ هُمْ كارِهُونَ » ؛ آنها پيش از اين ( نيز ) در پى فتنه‌انگيزى بودند ، و كارها را بر تو دگرگون ( و آشفته ) ساختند ؛ تا آنكه حق فرا رسيد ، و فرمان خدا آشكار گشت ( و پيروز شديد ) در حالى كه آنها ناراضى بودند » . « 2 »\r\nكوتاه سخن اينكه آيات فوق ، درس بزرگى به همهء مسلمانان مىدهد كه هيچ‌گاه در فكر افزودن سياهى لشكر و كميّت و تعداد نباشند ، بلكه به اين فكر باشند كه افراد مخلص و باايمان را انتخاب كنند هرچند نفراتشان ظاهراً كم باشد ؛ همان‌گونه كه در آيات مربوط به داستان بنى اسرائيل و طالوت و جالوت نيز آمده است ؛ « كَمْ مِنْ فِئَةٍ قَلِيلَةٍ غَلَبَتْ فِئَةً كَثيرَةً بِإِذْنِ اللَّهِ » . « 3 »\r\n\r\n\r\n","description":"","footnote":"\r\n( 1 ) . توبه ، آيهء 47 .\r\n( 2 ) . توبه ، آيهء 48 .\r\n( 3 ) . بقره ، آيهء 249 .\r\n","page_name":" 66 ","page_number":66},
  {"content":"\r\n\r\n\r\n5 و من كتاب له عليه السلام إلى أشعث بن قيس عامل أذربيجان\r\nاز نامه‌هاى امام عليه السلام است\r\nكه به اشعث بن قيس فرماندار آذربايجان نوشته است . « 1 »\r\n\r\nنامه در يك نگاه\r\nاين نامه عمدتا اشاره به اين نكته دارد كه مقامات و منصب‌ها در حكومت اسلامى وسيلهء آب و نان افراد نيست بلكه امانتهاى الهى است كه بايد به دقت از آن مراقبت كنند . به همين دليل بايد نسبت به مردم استبداد به خرج ندهند و در مورد بيت المال با احتياط تمام گام بردارند .\r\n\r\n\r\n","description":"","footnote":"\r\n( 1 ) . سند نامه :\r\nاز جمله كسانى كه اين نامه را ذكر كرده‌اند نصر بن مزاحم در كتاب صفين است كه آن را از آغاز كلام امام عليه السلام در اين نامه نقل كرده و با توجّه به اينكه نصر بن مزاحم حدود دو قرن جلوتر از سيد رضى مىزيسته ، و علاوه بر آن نامه را به صورت كامل ذكر كرده معلوم است كه از منابع ديگرى اخذ كرده است .\r\n« ابن عبد ربه » نيز نامه را با اضافاتى آورده و ابن قتيبه نيز در الامامة والسياسة كمى مختصرتر از عبارات نصر بن مزاحم ذكر كرده است . ( مصادر نهج‌البلاغه ، ج 3 ، ص 202 )\r\n","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\nوَ إِنَّ عَمَلَكَ لَيْسَ لَكَ بِطُعْمَةٍ وَ لكِنَّهُ فِي عُنُقِكَ أَمَانَةٌ ، وَ أَنْتَ مُسْتَرْعًى لِمَنْ فَوْقَكَ . لَيْسَ لَكَ أَنْ تَفْتَاتَ فِي رَعِيَّةٍ ، وَ لَا تُخَاطِرَ إِلَّا بِوَثِيقَةٍ ، وَ فِي يَدَيْكَ مَالٌ مِنْ مَالِ اللَّهِ عَزَّ وَ جَلَّ ، وَ أَنْتَ مِنْ خُزَّانِهِ حَتَّى تُسَلِّمَهُ إِلَيَّ ، وَ لَعَلِّي أَلَّا أَكُونَ شَرَّ وُلَاتِكَ لَكَ ، وَ السَّلَامُ\r\n\r\nترجمه\r\nاين فرماندارى ، براى تو وسيلهء آب و نان نيست ؛ بلكه امانتى است در گردنت و ( بدان ) تو از سوى ما فوق خود تحت مراقبت هستى . تو حق ندارى دربارهء رعيّت ، استبداد به خرج دهى و حق ندارى در كارهاى مهم و خطير بدون اطمينان وارد شوى . در دست تو بخشى از اموال خداوند عز و جل مىباشد و تو يكى از خزانه داران او هستى ، بايد آن را حفظ كنى تا به دست من برسانى ، اميد است من رييس بدى براى تو نباشم و السلام .\r\n\r\nشرح و تفسير مقامات كشور اسلام امانت الهى است\r\nهمان گونه كه در بالا اشاره شد آنچه مرحوم سيد رضى در اين نامه آورده است بخشى از نامهء مشروح‌ترى است كه در كتاب صفين آمده است . از مجموع نامه چنين استفاده مىشود كه اشعث بن قيس به خاطر سوابق سويى كه داشت بعد از روى كار آمدن امام عليه السلام احساس ناامنى در موقعيت خود كرد كه امام عليه السلام ممكن است او را از حكومت آذربايجان بردارد و مسألهء جنگ جمل و قتل عثمان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nرا بهانه‌اى براى سركشى قرار دهد ، لذا امام عليه السلام براى پيش‌گيرى از فتنه‌انگيزى او اين نامه را برايش نوشت و در آغاز نامه چنين فرمود : « بِسْمِ اللَّهِ الرَّحْمنِ الرَّحيمِ مِنْ عَبْدِاللَّهِ عَلِيٍّ أَميرِ الْمُؤْمِنينَ إِلَى الأَشْعَثِ بْنِ قَيْسٍ أَمَّا بَعْدُ ، فَلَوْ لَا هَنَاتٌ وَ هَنَاتٌ كُنَّ مِنْكَ لَكُنْتَ الْمُقَدَّمُ في هذَا الأَمْرِ قَبْلَ النَّاسِ وَ لَعَلَّ آخِرَ أَمْرِكَ يَحْمَدُ أَوَّلَهُ ، وَ يَحْمِلُ بَعْضُهُ بَعْضاً ، إِنِ اتَّقَيْتَ اللَّهَ - عَزَّ وَ جَلَّ ؛ اگر لغزشهايى چنين و چنان از تو سر نزده بود در اين كار ( فرماندارى آذربايجان يا بيعت كردن با امام عليه السلام ) مقدم بر ديگران بودى و شايد پايان كار تو آغاز آن را جبران كند و بخشى از آن بخش ديگر را بپوشاند اگر تقواى الهى را پيشه كنى » .\r\nسپس امام عليه السلام در ادامهء اين نامه اشاره به قتل عثمان و بيعت مردم با او و شورش طلحه و زبير و شكستن بيعت آن حضرت نمود و افزود كه آنها عايشه را نيز با خود به سوى بصره بردند و من به اتفاق مهاجرين و انصار به سوى آنها رفتم و در ميدان نبرد در مقابل هم قرار گرفتيم . من از آنها خواستم كه از سركشى باز گردند و به بيعت خود وفادار باشند و آنچه وظيفهء اتمام حجت بود انجام دادم ؛ ولى آنها نپذيرفتند جنگ در گرفت و شكست خوردند و گروهى مجروح شدند و گروهى فرار كردند و من دستور دادم مجروحان را نكشند و فراريان را تعقيب نكنند و هر كس سلاح خود را بر زمين بگذارد و به خانهء خويش برود و در را به روى خود ببندد در امان خواهد بود . « 1 »\r\nسپس امام عليه السلام اين بخش از نامه را كه سيد رضى نقل كرده است بيان فرمود .\r\nامام عليه السلام در اين بخش از نامه اوّل او را با دو جملهء پرمعنا هشدار مىدهد و مىفرمايد : « فرماندارى تو براى تو وسيلهء آب و نان نيست ، بلكه امانتى است در گردنت و تو از سوى ما فوق خود تحت مراقبت هستى » ؛ ( وَ إِنَّ عَمَلَكَ لَيْسَ لَكَ بِطُعْمَةٍ « 2 » وَ لكِنَّهُ فِي عُنُقِكَ أَمَانَةٌ ، وَأَنْتَ مُسْتَرْعًى لِمَنْ فَوْقَكَ ) .\r\n\r\n\r\n","description":"","footnote":"\r\n( 1 ) . تمام نهج‌البلاغه ، ص 803 ؛ واقعهء صفين ، ص 20 .\r\n( 2 ) . « طعمة » به معناى چيز خوردنى است ولى گاه به صورت كنايه به كار مىرود مثلًا مىگويند فلان كس خبيث الطعمة است يعنى كسب و كار بدى دارد و در نامهء بالا به معناى وسيلهء آب و نان است .\r\n","page_name":" 70 ","page_number":70},
  {"content":"\r\n\r\nتعبير بالا بيانگر ديدگاه اسلام دربارهء پستها و منصبهاى حكومتى است . از ديدگاه اسلام رييس حكومت ، وزرا ، استان‌داران و فرماندهان تنها امانت دارانى هستند كه امانت جامعهء اسلامى از سوى خداوند به آنها سپرده شده و نبايد آن را وسيلهء برترىجويى و تحصيل منافع شخصى كنند بلكه بايد مانند هر امانت‌دار امين از آن مراقبت به عمل آورده و سالم به دست اهلش بسپارند .\r\nدر تفسير آيهء شريفهء « إِنَّ اللَّهَ يَأْمُرُكُمْ أَنْ تُؤَدُّوا الْأَمَانَاتِ إِلَى أَهْلِهَا » « 1 » در روايات متعدّدى آمده كه اين امانت همان ولايت ( و حكومت واليان صالح ) است . « 2 »\r\nالبته اين تفسير به آن معنا نيست كه مفهوم آيه منحصر در امر حكومت و امامت بوده باشد ، بلكه يكى از مصاديق بارز و مهم آن است .\r\nسپس امام عليه السلام بعد از اين هشدار گويا به بيان سه وظيفه براى اشعث به عنوان يك فرماندار مىپردازد ، نخست مىفرمايد : « تو حق ندارى دربارهء رعيّت استبداد به خرج دهى » ؛ ( لَيْسَ لَكَ أَنْ تَفْتَاتَ « 3 » فِي رَعِيَّةٍ ) . « 4 »\r\nبلكه بايد طبق موازين الهى و آنچه در اسلام دربارهء حقوق مردم پيش‌بينى شده رفتار كنى نه اينكه آنچه دلخواه توست خودسرانه انجام دهى و با مردم\r\n\r\n\r\n","description":"","footnote":"\r\n( 1 ) . نساء ، آيهء 58 .\r\n( 2 ) . به تفسير نور الثقلين ، ذيل آيهء فوق و كافى ، ج 1 ، ص 276 باب ان الامام يعرف الامام الذى يعرف من بعده مراجعه شود .\r\n( 3 ) . « تفتات » در اصل از ريشهء « فوت » گرفته شده كه گاه به معناى از دست رفتن و گاه به معناى سبقت جستن است و طبق معناى دوم هنگامى كه به باب افتعال برود به معناى استبداد و خودسرى است . گويى بر همه كس در انتخاب مقصودش پيشى مىگيرد . اين احتمال نيز وجود دارد كه از ريشهء « فأت » ( به همزه ) گرفته شده باشد كه آن نيز به معناى انفراد و استبداد است .\r\n( 4 ) . « رعية » صفت مشبهه به معناى مراعات شده از ريشهء رعى كه در اصل به معناى به چرا بردن گوسفندان است كه توام با مراعات و نگهدارى است ، گرفته شده و اين تعبير نشان مىدهد كه در حكومت اسلامى ، دولت بايد در خدمت مردم و مراقب و محافظ آنها باشد . حديث معروف « كلكم راع و كلكم مسئول عن رعيته » نيز اشاره به اين معنا دارد كه همهء مردم بايد مراقب يكدگر باشند و در مقابل هم مسئولند . ( حديث مزبور در بحارالانوار و جامع الاخبار و در كتابهاى اهل سنّت در صحيح بخارى و مسند احمد و كتب ديگر نقل شده است ) .\r\n","page_name":" 71 ","page_number":71},
  {"content":"\r\n\r\nهمچون بندگان و بردگان عمل كنى .\r\nحضرت در دستور دوم مىفرمايد : « تو حق ندارى در كارهاى مهم و خطير بدون اطمينان وارد شوى » ؛ ( وَ لَا تُخَاطِرَ إِلَّا بِوَثِيقَةٍ ) .\r\nبا توجّه به اينكه جمله ( و لا تخاطر ) از ريشهء خطر است و امور مهم را خطير مىگويند به سبب خطرهايى كه آن را تهديد مىكند ، منظور امام عليه السلام اين است كه در امورى كه با سرنوشت مردم سر و كار دارد جز با دقت و تأمل و مشورت كافى و در صورت لزوم گرفتن اذن از امام عليه السلام و پيشوايت اقدام مكن ، زيرا براى حفظ امانتهاى مهم بايد از دست زدن به كارهاى خطرناك پرهيز كرد ؛ بنابراين واژهء وثيقه هم تفكر و انديشه را شامل مىشود و هم مشورت و هم اجازه گرفتن از امام عليه السلام در صورت نياز .\r\nدر دستور سوم دربارهء حفظ اموال بيت‌المال مىفرمايد : « در دست تو بخشى از اموال خداوند عز و جل است و تو يكى از خزانه داران او هستى بايد آن را حفظ كنى تا به دست من برسانى » ؛ ( وَ فِي يَدَيْكَ مَالٌ مِنْ مَالِ اللَّهِ عَزَّ وَ جَلَّ ، وَ أَنْتَ مِنْ خُزَّانِهِ حَتَّى تُسَلِّمَهُ إِلَيَّ ) .\r\nو در پايان به او اطمينان مىدهد كه اگر در مسير صحيح گام بر دارد ، امام عليه السلام نسبت به او هيچ‌گونه تعرضى نكند و از اين نظر در امنيت باشد ، مىفرمايد : « اميد است من رييس بدى براى تو نباشم و السلام » ؛ ( وَ لَعَلِّي أَلَّا أَكُونَ شَرَّ وُلَاتِكَ لَكَ وَ السَّلَامُ ) .\r\nالبته اين تعبير ، تعبيرى است بسيار متواضعانه و پدرانه .\r\n\r\nنكته‌ها\r\n\r\n1 . دستور العملى كامل\r\nجالب اين است كه امام عليه السلام در اين بخش كوتاه از نامه تمام گفتنىها را كه بايد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبراى يك مسئول سياسى كشور اسلامى بگويد ، بيان فرموده ؛ نخست ماهيت منصب او را بيان داشته تا آگاه باشد او تنها يك امانتدار است نه يك زمامدار خودكامه و مالك الرقاب مردم .\r\nسپس به سراغ نخستين چيزى مىرود كه دامن زمامداران را مىگيرد و آن مسألهء استبداد رأى و ترجيح دادن تمايلات شخصى بر منافع مردم است .\r\nمخصوصاً امام عليه السلام از واژهء رعيّت در اينجا استفاده مىكند كه مفهومش كسانى است كه بايد حال آنها مراعات شود و مصالح آنها را در نظر بگيرند .\r\nسپس به او دستور مىدهد كه كارهاى مهم اجتماعى را همچون كارهاى شخصى نشمرد و ابعاد و آثار آن را در جامعه در نظر بگيرد و بدون اطمينان از عواقب آثار آن تصميم نگيرد .\r\nسرانجام به يكى از مهمترين عوامل فساد حكومتها كه مسألهء اموال و ذخائر كشور است ، اشاره مىكند و آن را به عنوان « مال اللَّه » معرفى مىنمايد ؛ همان تعبيرى كه از قرآن مجيد گرفته شده كه خداوند متعال دربارهء بردگانى كه در مسير آزادى قرار دارند دستور مىدهد سرمايه‌اى در اختيار آنها بگذارند تا بتوانند كسب و كار كرده دين خود را ادا نمايند ؛ مىفرمايد : « وَ آتُوهُمْ مِنْ مالِ اللَّهِ الَّذِي آتاكُم » . « 1 »\r\nسپس او را به عنوان خزانه‌دار اموال الهى نه صاحب اختيار معرفى كرده دستور مىدهد از آن مراقبت نمايد تا به دست امام عليه السلام برسد و در ميان حق داران تقسيم شود .\r\nدر عين حال در پايان نامه به او اطمينان مىدهد كه اگر از مسير حق منحرف نشود امام عليه السلام هرگز با او بد رفتارى نخواهد داشت ؛ ولى در عين حال هشدار ديگرى است كه اگر اشعث نصايح سه گانهء فوق را نپذيرد بايد منتظر عواقب سوء كار خود باشد .\r\n\r\n\r\n","description":"","footnote":"\r\n( 1 ) . نور ، آيهء 33 .\r\n","page_name":" 73 ","page_number":73},
  {"content":"\r\n\r\nقابل توجّه اينكه نصر بن مزاحم در كتاب صفين مىنويسد : « هنگامى كه امام عليه السلام اين نامه را به اشعث نوشت ( او كه داراى سوابق سويى بود ) به ياران خود گفت : نامهء امام عليه السلام من را در وحشت فرو برد ، او مىخواهد اموال آذربايجان را از من مطالبه كند من ناچارم به سوى معاويه بروم . يارانش به او گفتند اگر بميرى براى تو از اين بهتر است . آيا شهر خود و جمعيت خويش را رها مىكنى و دنباله رو اهل شام مىشوى ؟ اشعث به اشتباه خود پى برد و سرانجام نزد امام عليه السلام آمد و در كوفه زندگى كرد » . « 1 »\r\n\r\n2 . اشعث بن قيس كيست ؟\r\nدر ذيل خطبهء 19 در جلد اوّل همين مجموعه كه امام عليه السلام سخنان تندى در آن خطبه به اشعث بن قيس فرموده بود شرح حال اشعث را نوشته‌ايم .\r\nنام اصلى او معدى كرب بود و به مناسبت موهاى ژوليده و فرفرى كه داشت او را اشعث مىناميدند ؛ تا آنجا كه اسم اصلى او به فراموشى سپرده شد و اين نام بر وى ماند .\r\nاو داراى سوابق سوء بسيارى است ؛ در زمان جاهليّت مرتكب جناياتى شد و از سوى قبيلهء دشمن اسير گشت و با پرداختن غرامّت سنگينى از سوى قومش آزاد شد .\r\nتاريخ تاريك زندگى او نشان مىدهد كه او از منافقان بود و در عصر حكومت على عليه السلام به گفتهء بعضى از مورخان سرچشمه‌هاى اصلى تمام مفاسد جامعهء اسلامى بود . او با عمرو عاص در مسألهء ايجاد نفاق در صفوف ياران على عليه السلام در جنگ صفين همكارى كرد .\r\nاشعث بن قيس در زمان عثمان به حكومت آذربايجان منصوب شد و امام عليه السلام\r\n\r\n\r\n","description":"","footnote":"\r\n( 1 ) . شرح نهج‌البلاغهء علامه تسترى ، ج 8 ، ص 7 .\r\n","page_name":" 74 ","page_number":74},
  {"content":"\r\n\r\nبعد از عثمان طبق روايت بالا مىخواست با او مدارا كند مبادا به سوى معاويه و شام بگريزد .\r\nقابل توجّه اينكه ابوبكر براى جلوگيرى از خطرات اشعث ، خواهر خود ام فروه را به او تزويج كرد و اين زن سه پسر آورد كه يكى از آنها محمد بود كه در كربلا از فرماندهان لشكر ابن زياد در برابر امام حسين عليه السلام بود . اشعث دخترى به نام جعده داشت كه همه شنيده‌ايم امام مجتبى عليه السلام را مسموم ساخت و طبق روايت كافى خود اشعث نيز از كسانى است كه در قتل امير مؤمنان على عليه السلام شركت داشت . « 1 »\r\nاين سخن را با حديثى كه دربارهء اشعث از امير مؤمنان على عليه السلام نقل شده است پايان مىدهيم امام عليه السلام خطاب به مردم فرمود : « أَيُّهَا النَّاسُ إِنَّ الْأَشْعَثَ لَا يَزِنُ عِنْدَ اللَّهِ جَنَاحَ بَعُوضَةٍ وَ إِنَّهُ أَقَلُّ فِي دِينِ اللَّهِ مِنْ عَفْطَةِ عَنْز ؛ اى مردم ! اشعث به اندازهء پر پشه‌اى در پيشگاه خدا وزن و ارزش ندارد و او در دين خدا از آب بينى بز كمتر است » . « 2 »\r\nلازم به ذكر است كه اشعث در زمان عمر والى آذربايجان شد و در زمان عثمان باقى بود و در عصر حكومت على عليه السلام نيز مدتى ابقا شد .\r\n\r\n3 . آذربايجان در نقشه‌هاى پيشين اسلامى\r\nاز فتوح البلدان بلاذرى و تاريخ طبرى و معجم البلدان حموى اجمالًا استفاده مىشود كه منطقهء آذربايجان در حدود سنهء 20 هجرى زير پرچم اسلام قرار گرفت ؛ ولى چيزى نگذشت كه گروهى بر ضد آن قيام كردند . خليفهء دوم اشعث بن قيس را فرستاد و بار ديگر آنجا را فتح كرد و اشعث بر حكومت آنجا باقى ماند .\r\n\r\n\r\n","description":"","footnote":"\r\n( 1 ) . كافى ، ج 8 ، ص 167 ، ح 187 .\r\n( 2 ) . بحارالانوار ، ج 29 ، ص 420 براى شرح بيشتر دربارهء حالات اشعث به جلد اوّل همين كتاب ، ص 444 به بعد ذيل خطبهء 19 مراجعه فرماييد .\r\n","page_name":" 75 ","page_number":75},
  {"content":"\r\n\r\nمحدودهء آذربايجان آن روز از امروز گسترده‌تر بود و علاوه بر تبريز ، خوى ، سلماس ، اروميه و اردبيل ، مناطقى از گيلان و مازندران را نيز شامل مىشد و از طرف غرب نيز فراتر از مرزهاى كنونى بود . حموى مىگويد : « اين منطقه خود مملكت عظيمى است ، داراى بركات فراوان ، خرم و سرسبز ، پرآب و داراى چشمه‌هاى بسيار » . يعقوبى در تاريخ خود مىنويسد : معاويه هر سال سى هزار هزار ( سى ميليون ) درهم از خراج آذربايجان دريافت مىداشت و اين نشان مىدهد كه تا چه اندازه آن منطقه گسترده و آباد بوده است . « 1 »\r\n\r\n\r\n","description":"","footnote":"\r\n( 1 ) . به كتاب تاريخ يعقوبى ، ج 2 ، ص 233 و تاريخ طبرى در حوادث سنهء 22 و همچنين معجم البلدان حموى ، ج 1 ، ص 128 و فتوح البلدان بلاذرى ، ج 2 ، ص 400 مراجعه شود .\r\n","page_name":" 76 ","page_number":76},
  {"content":"\r\n\r\n\r\n6 و من كتاب له عليه السلام إلى معاوية\r\nاز نامه‌هاى امام عليه السلام است\r\nكه به معاويه نگاشته « 1 »\r\n\r\nنامه در يك نگاه\r\nامام عليه السلام طىّ اين نامه در واقع در چند چيز با معاويه اتمام حجت مىكند :\r\nنخست اينكه مسألهء بيعت او همانند بيعت مردم با خلفاى پيشين بود ( بلكه از جهاتى برتر ) بنابراين هيچ كس نمىتواند به مخالفت با آن برخيزد و بايد همه با آن هماهنگ باشند .\r\n\r\n\r\n","description":"","footnote":"\r\n( 1 ) . سند نامه :\r\nاين نامه بخشى از يك نامهء مشروح‌تر است كه امام عليه السلام آن را براى معاويه مرقوم داشت و همراه با « جرير بن عبداللَّه البجلى » به سوى معاويه فرستاد و از جمله كسانى كه قبل از سيد رضى آن را نقل كرده‌اند نصر بن مزاحم در كتاب صفين ، ابن قتيبة در الامامة والسياسة و ابن عبد ربه در عقد الفريد است . علاوه بر اينها طبرى نيز در تاريخ خود اين نامه و داستان مشروحى را كه دربارهء اين نامه است را در جلد سوم كتاب خود در حوادث سنه 36 آورده است . ابن عساكر نيز در تاريخ مدينهء دمشق در شرح حال معاويه آن را نقل كرده است .\r\n( مصادر نهج‌البلاغه ، ج 3 ، ص 209 )\r\n","page_name":" 77 ","page_number":77},
  {"content":"\r\n\r\nديگر اينكه كسانى كه از حوزهء بيعت دور بوده‌اند چون به آنها خبر مىرسد كه مهاجرين و انصار با كسى بيعت كرده‌اند ، در نتيجه آنها نيز بايد بپذيرند ، همان گونه كه سابقا همچنين بوده است .\r\nديگر اينكه اگر كسى بخواهد از اين بيعت خارج شود بايد او را باز گردانند و اگر سركشى و مقاومت كند مسلمانان مىتوانند با او به جنگ برخيزند .\r\nديگر اينكه قتل عثمان را بهانه‌اى براى سرپيچى از بيعت قرار دادن بسيار نادرست و بىمعناست ، چرا كه امام عليه السلام كمترين دخالت در قتل عثمان نداشته است .\r\nو در پايان - مطابق آنچه در كتاب تمام نهج‌البلاغه است - از معاويه دعوت مىكند كه با جرير بن عبداللَّه كه نمايندهء آن حضرت بود بيعت كند و آتش‌ها را خاموش سازد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nإِنَّهُ بَايَعَنِي الْقَوْمُ الَّذِينَ بَايَعُوا أَبَا بَكْرٍ وَ عُمَرَ وَ عُثْمَانَ عَلَى مَا بَايَعُوهُمْ عَلَيْهِ ، فَلَمْ يَكُنْ لِلشَّاهِدِ أَنْ يَخْتَارَ ، وَ لَا لِلْغَائِبِ أَنْ يَرُدَّ ، وَ إِنَّمَا الشُّورَى لِلْمُهَاجِرِينَ وَ الْأَنْصَارِ ، فَإِنِ اجْتَمَعُوا عَلَى رَجُلٍ وَ سَمَّوْهُ إِمَاماً كَانَ ذلِكَ للَّهِ رِضًا ، فَإِنْ خَرَجَ عَنْ أَمْرِهِمْ خَارِجٌ بِطَعْنٍ أَوْ بِدْعَةٍ رَدُّوهُ إِلَى مَا خَرَجَ مِنْهُ ، فَإِنْ أَبَى قَاتَلُوهُ عَلَى اتِّبَاعِهِ غَيْرَ سَبِيلِ الْمُؤْمِنِينَ ، وَ وَلَّاهُ اللَّهُ مَا تَوَلَّى . وَ لَعَمْرِي ، يَا مُعَاوِيَةُ ، لَئِنْ نَظَرْتَ بِعَقْلِكَ دُونَ هَوَاكَ لَتَجِدَنِّي أَبْرَأَ النَّاسِ مِنْ دَمِ عُثْمَانَ ، وَ لَتَعْلَمَنَّ أَنِّي كُنْتُ فِي عُزْلَةٍ عَنْهُ إِلَّا أَنْ تَتَجَنَّى ؛ فَتَجَنَّ مَا بَدَا لَكَ ! وَ السَّلَامُ .\r\n\r\nترجمه\r\n( بيعتى كه مردم در مدينه با من كردند ، براى تو كه در شام بودى الزام آور است ، زيرا ) همان كسانى كه با ابوبكر و عمر و عثمان بيعت كردند با همان شرايط با من بيعت نمودند ، بنابراين نه حاضران اختيار فسخ يا مخالفت با آن را دارند و نه كسى كه غايب بوده حق رد كردن آن را دارد . شورى تنها از آنِ مهاجران و انصار است ، هر گاه همگى كسى را برگزيدند و امامش ناميدند ، خداوند از او راضى و خوشنود است ؛ بنابراين اگر كسى از فرمان آنها با بدگويى يا بدعتى خارج گردد ، مسلمانان او را به جاى خود باز مىگردانند ، و اگر امتناع ورزد ، با او پيكار مىكنند ، چرا كه از غير مسير مؤمنان تبعيت كرده و خدا او را در بيراهه رها مىسازد . اى معاويه ! به جانم سوگند اگر با نگاه عقل بنگرى نه با چشم هوا و هوس ، مرا از همه مبرّاتر از خون عثمان مىيابى و خواهى دانست من به كلى از آن بر كنار بودم مگر اينكه در مقام تهمت برآيى و چنين نسبت ناروايى را به من بدهى . اگر چنين است هر تهمتى مىخواهى بزن و السلام .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nشرح و تفسير\r\nهمان‌گونه كه در بيان سند نامه گفته شد آنچه را مرحوم سيد رضى در اينجا آورده ، بخشى از يك نامهء مفصل‌تر است كه امام عليه السلام بعد از واقعهء جمل به همراه جرير بن عبداللَّه بجلى كه از مشاهير صحابه بود براى معاويه فرستاد .\r\nدر آغاز اين نامه كه مرحوم سيد رضى نقل نكرده ولى در كتاب تمام نهج‌البلاغه تحت شمارهء نامهء 29 آمده است ، چنين مىخوانيم كه امام عليه السلام بعد از حمد و ثناى الهى فرمود : « بيعتى كه مردم در مدينه با من كردند براى تو كه در شام بودى الزام‌آور است » ؛ سپس مىافزايد : « همان كسانى كه با ابو بكر و عمر و عثمان بيعت كردند با همان شرايط با من بيعت نمودند ، بنابراين نه حاضران اختيار فسخ يا مخالفت با آن را دارند و نه كسى كه غايب بوده حق رد كردن آن را دارد » ؛ ( إِنَّهُ بَايَعَنِي الْقَوْمُ الَّذِينَ بَايَعُوا أَبَا بَكْرٍ وَعُمَرَ وَعُثْمَانَ عَلَى مَا بَايَعُوهُمْ عَلَيْهِ ، فَلَمْ يَكُنْ لِلشَّاهِدِ أَنْ يَخْتَارَ ، وَ لَا لِلْغَائِبِ أَنْ يَرُدَّ ) .\r\nقابل توجه اينكه امام عليه السلام در اينجا ، نه به مسألهء غدير اشاره مىكند ، نه به وصيّت پيغمبر اكرم صلى الله عليه و آله و روايات بسيارى كه سند روشنى بر امامت اوست ؛ زيرا معاويه مىتوانست با اين كار از كنار آن بگذرد . ولى مسألهء خلافت خلفاى پيشين چيزى نبود كه بتواند آن را انكار كند . در واقع استدلال امام عليه السلام يك استدلال به اصطلاح جدلى است كه مسلمات طرف مقابل را مىگيرد و با آن بر ضد وى استدلال مىكند و در اينجا معاويه كه خود را از طرفداران حكومت خلفاى پيشين ( ابوبكر عمر ، عثمان ) مىدانست ، نمىتوانست چگونگى گزينش آنها را براى خلافت انكار كند و اين در حالى بود كه اين گزينش به صورت بسيار كامل‌ترى در مورد حكومت على عليه السلام واقع شده بود . عموم مهاجران و انصار در مدينه با آن حضرت بيعت كرده بودند و حتى طلحه و زبير كه بعدا به مخالفت برخاستند نيز جزء بيعت كنندگان بودند . سنّت آن زمان بر اين بود كه اگر\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمهاجران و انصار مدينه كسى را انتخاب مىكردند غايبان و دور افتادگان آن را به رسميت مىشناختند ؛ و بنابراين معاويه نمىتوانست با اين استدلال امام عليه السلام به مخالفت برخيزد .\r\nاز اين رو امام عليه السلام در ادامهء اين سخن مىافزايد : « شورى تنها از آن مهاجران و انصار است هر گاه همگى كسى را برگزيدند و امامش ناميدند ، خداوند از آن راضى و خوشنود است » ؛ ( وَ إِنَّمَا الشُّورَى لِلْمُهَاجِرِينَ وَ الْأَنْصَارِ ، فَإِنِ اجْتَمَعُوا عَلَى رَجُلٍ وَ سَمَّوْهُ إِمَاماً كَانَ ذلِكَ للَّهِ رِضًا ) .\r\nآن گاه چنين نتيجه گيرى مىفرمايد : « بنابراين اگر كسى از فرمان آنها با بدگويى يا بدعتى خارج گردد ، مسلمانان او را به جاى خود باز مىگردانند و اگر امتناع ورزيد ، با او پيكار مىكنند ؛ زيرا از غير مسير مؤمنان تبعيت كرده و خدا او را در بيراهه رها مىسازد » ؛ ( فَإِنْ خَرَجَ عَنْ أَمْرِهِمْ خَارِجٌ بِطَعْنٍ أَوْ بِدْعَةٍ رَدُّوهُ إِلَى مَا خَرَجَ مِنْهُ ، فَإِنْ أَبَى قَاتَلُوهُ عَلَى اتِّبَاعِهِ غَيْرَ سَبِيلِ الْمُؤْمِنِينَ ، وَ وَلَّاهُ اللَّهُ مَا تَوَلَّى ) .\r\nهرگز نبايد از اين استدلال كه در بالا گفتيم جنبهء جدلى و استفاده از مسلمات طرف مقابل دارد ، چنين استنباط كرد كه امام عليه السلام مسألهء امامت منصوص را رها فرموده و امامت را يك مسألهء انتخابى مىداند نه انتصاب از سوى خدا ، آن گونه كه بعضى از شارحان نهج‌البلاغه از اهل سنّت تصور كرده‌اند ؛ بلكه در برابر امثال معاويه راهى جز اين گونه استدلال وجود نداشت و نظير اين گونه استدلالها در قرآن مجيد نيز در برابر مشركان ديده مىشود .\r\nدر بخش ديگر اين نامه ، امام عليه السلام به سراغ مسألهء قتل عثمان مىرود كه معاويه - مانند طلحه و زبير - آن را بهانه براى سركشى در برابر امام عليه السلام قرار داده بود ؛ مىفرمايد : « اى معاويه به جانم سوگند اگر با نگاه عقلت بنگرى نه با چشم هوا و هوس مرا از همه مبرّاتر از خون عثمان مىيابى و خواهى دانست من به كلّى از آن بر كنار بودم مگر اينكه در مقام تهمت برآيى و چنين نسبت ناروايى را به من\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبدهى . اگر چنين است هر تهمتى مىخواهى بزن والسلام » ؛ ( وَ لَعَمْرِي ، يَا مُعَاوِيَةُ ، لَئِنْ نَظَرْتَ بِعَقْلِكَ دُونَ هَوَاكَ لَتَجِدَنِّي أَبْرَأَ النَّاسِ مِنْ دَمِ عُثْمَانَ ، وَ لَتَعْلَمَنَّ أَنِّي كُنْتُ فِي عُزْلَةٍ عَنْهُ إِلَّا أَنْ تَتَجَنَّى « 1 » ، فَتَجَنَّ « 2 » مَا بَدَا لَكَ ، وَ السَّلَامُ ) .\r\nاز قضاياى عجيب تاريخ صدر اسلام اين است كه گروهى در زمان عثمان به مخالفت شديد با او برخاستند و حتى در قتل او مستقيم يا غير مستقيم نقش داشتند ؛ ولى بعد از قتل عثمان ناگهان تغيير مسير داده و به خون‌خواهى او برخاستند و بر كشته شدن مظلومانهء او اشك تمساح ريختند . اين گونه تغيير مسيرها در دنياى سياست‌هاى مادى ، عجيب نيست ؛ ولى اينها كه دم از اسلام مىزدند چگونه اين اعمال خود را توجيه مىكردند .\r\nماجراى قتل عثمان از علل شورش بر ضد او گرفته تا حوادثى كه در اين مورد رخ داد و عثمان را مجبور به توبه و كناره‌گيرى كردند و اينكه عثمان توبه را پذيرفت اما كناره‌گيرى را نپذيرفت و دفاع‌هايى كه امير مؤمنان على عليه السلام براى حفظ جان او كرد كه مبادا دامنهء فتنه تمام كشور اسلام را فرا بگيرد و همچنين چگونگى قتل عثمان و حوادث بعد از آن ، از مسائل مهمى است كه در تاريخ اسلام بحث شده و دقت در آن مىتواند مسائل زيادى را روشن سازد .\r\nما در اين باره در بحثهاى گذشته از جمله در جلد اوّل ، در شرح خطبهء شقشقيه ( صفحهء 371 به بعد ) و جلد دوم ذيل خطبهء 30 ( صفحهء 237 تا 241 ) و همچنين ذيل خطبهء 43 ( صفحهء 488 ) مطالبى را ذكر كرده‌ايم .\r\n\r\n\r\n","description":"","footnote":"\r\n( 1 ) . « تتجنى » در اصل از ريشهء « جنايت » گرفته شده و هنگامى كه به باب تفعل ميرود مفهومش اين است كه كسى مىخواهد جنايتى را بر عهدهء ديگرى بگذارد در حالى كه او مرتكب آن نشده است و اين همان مفهوم تهمت است .\r\n( 2 ) . « تجنّ » اين واژه فعل امر است از همان ريشهء « تجنّى » كه قبلًا شرح آن داده شد و مفهوم تمام جمله اين است كه اى معاويه تو خود مىدانى نسبت دادن خون عثمان به من يك تهمت است ، حال كه مىدانى هر چه مىخواهى در اين زمينه بگو .\r\n","page_name":" 82 ","page_number":82},
  {"content":"\r\n\r\n\r\nنكته چرا استدلال به شورا و بيعت\r\nمىدانيم در مسألهء امامت و خلافت بعد از پيغمبر اكرم صلى الله عليه و آله دو نظر در ميان مسلمانان هست ؛ مطابق عقيدهء شيعه ، امامت و خلافت با نص است ؛ يعنى به وسيلهء خداوند از طريق پيغمبر اكرم صلى الله عليه و آله ، امام عليه السلام و خليفهء بعد از او تعيين شده است . آياتى از قرآن نيز اين نظر را تأييد مىكند و احاديثى همچون حديث غدير ، منزلت و حديث ثقلين نيز گواه بر آن است . اضافه بر اين شيعيان دليل عقلى نيز بر اين مسأله اقامه مىكنند كه اينجا جاى شرح آنها نيست . « 1 »\r\nولى اهل تسنن طرفدار شورى هستند و معتقدند پيغمبر اكرم صلى الله عليه و آله تعيين خليفهء بعد از خود را به امّت واگذار كرده و آنها بر طبق شوراى مهاجرين و انصار و بيعت مردم تعيين شده‌اند . ابو بكر در سقيفهء بنى ساعده ، با حضور جمع قليلى از مهاجرين و انصار انتخاب شد و عمر با نص ابوبكر ، و عثمان با چهار رأى از آراى شوراى شش نفرى عمر انتخاب شد و امير مؤمنان نيز با بيعت گستردهء مهاجرين و انصار و توده‌هاى مردم .\r\nطرفداران شورى هنگامى كه به خطبهء شقشقيه مىرسند كه خلافت خلفاى سه‌گانهء نخستين را زير سؤال مىبرد ، گاه به سند آن اشكال مىكنند و گاه به دلالت آن ؛ اما هنگامى كه به نامهء ششم ( نامهء مورد بحث ) مىرسند با آغوش باز از آن استقبال كرده و آن را دليل بر حقانيّت مذهب خود مىشمرند درحالى كه هم اين نامه از على عليه السلام است و هم آن خطبه .\r\nنكتهء مهم اينجاست كه هميشه بايد مخاطبين را در نظر گرفت ؛ زيرا اعتقادات مخاطب در نحوهء بيان مسائل تأثير دارد . در خطبهء شقشقيه مخاطب ، عموم مردمند ولى در اين نامه مخاطب ، معاويه است .\r\n\r\n\r\n","description":"","footnote":"\r\n( 1 ) . براى اطلاع بيشتر از اين ادلهء قرآنى و روايى و عقلى مىتوانيد به پيام قرآن ، جلد 9 مراجعه فرماييد .\r\n","page_name":" 83 ","page_number":83},
  {"content":"\r\n\r\nچگونه ممكن است امام عليه السلام در اين نامه براى حقانيّت خود در برابر معاويه به نص استدلال كند ؛ چيزى كه او از اساس با آن مخالف بود . بايد از دليلى استفاده كند كه او نتواند در برابر آن سخن بگويد و راه انكار بپويد و آن مسألهء شوراست .\r\nشورايى كه خلفاى پيشين بر اساس آن انتخاب شدند ؛ همان كسانى كه معاويه از طرف آنها به خلافت شام نصب شد .\r\nاين همان چيزى است كه در علم منطق از آن به فن جدل تعبير مىشود و آن اينكه مسلّمات خصم را بگيرند و با آن بر ضد او استدلال كنند هرچند مسلّمات خصم از سوى گوينده پذيرفته نشده باشد .\r\nمثل اينكه ما با تورات و انجيل كنونى در برابر يهود و نصارى استدلال مىكنيم و مىگوييم مطابق فلان فصل و فلان آيه شما چنين مىگوييد و بنابراين طبق عقيدهء خودتان محكوم هستيد . فى المثل مىگوييم : شما مسيحيان عقيده داريد عيسى را به دار آويختند و كشتند و دفن كردند و بعد از چند روز زنده شد و به آسمان رفت . بر طبق اين عقيده بايد مسأله رجعت انسان به زندگى در اين دنيا را پذيرا شويد ، هرچند ما معتقد به كشته شدن حضرت مسيح نيستيم .\r\nدر قرآن مجيد نيز گونه‌هايى براى اين مطلب مىتوان پيدا كرد ؛ از جمله در داستان ابراهيم عليه السلام هنگامى كه در برابر ستاره پرستان ، ماه پرستان و آفتاب پرستان قرار گرفت با جملهء « هذا رَبِّي » يا « هذا رَبِّي هذا أَكْبَر » « 1 » مسلمات آنها را پذيرفت اما هنگامى كه همگى افول كردند و افول و غروب آنها دليل بر حادث بودن آنها بود ، آنها را محكوم ساخت .\r\nشگفت‌آور اينكه ابن ابى الحديد با اينكه در بسيارى از مسائل راه اعتدال را مىپويد ، هنگامى كه به اين نامه مىرسد مىگويد : « بدان كه اين فصل از كلام امير المؤمنين با صراحت دلالت بر اين دارد كه انتخاب شورا راه اثبات خلافت\r\n\r\n\r\n","description":"","footnote":"\r\n( 1 ) . انعام ، آيهء 77 و 78 .\r\n","page_name":" 84 ","page_number":84},
  {"content":"\r\n\r\nاست ، همان‌گونه كه متكلمان ما ( اهل سنّت ) . . . اما اماميّه اين نامه را حمل بر تقيّه مىكنند و مىگويند : امام عليه السلام نمىتوانست در برابر معاويه واقعيّت را بيان كند و تصريح كند كه من از سوى رسول اللَّه مبعوث به خلافت شدم . « 1 »\r\nخطاى ابن ابى الحديد از اينجاست كه اولًا به مخاطب اين نامه يعنى معاويه اصلًا نگاه نكرده و ثانياً مسأله جدل را با مسأله تقيّه اشتباه نموده است . شيعه نمىگويد امير مؤمنان در مقابل معاويه تقيّه كرد بلكه مىگويد : به چيزى استدلال كرد كه او نتواند با آن مخالفت كند يعنى مسلمات نزد او را گرفت و بر ضدش با آن استدلال فرمود .\r\nدر نهج‌البلاغه كلمات ديگرى نيز شبيه نامهء بالا ديده مىشود كه پاسخ همه همان است كه گفتيم و نياز به تكرار ندارد .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 14 ، ص 36 و 37 .\r\n","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n\r\n7 و من كتاب له عليه السلام إليه أيضا\r\nاز نامه‌هاى امام عليه السلام است\r\nكه آن را نيز براى معاويه مرقوم داشته است . « 1 »\r\n\r\nنامه در يك نگاه\r\nهمان‌گونه كه در بيان مدرك نامه گفته شد اين نامه پاسخ نامه‌اى است كه معاويه براى حضرت در اواخر جنگ صفين نوشت ؛ نامه‌اى كه بسيار جسورانه و بىادبانه بود و به نكات مختلفى در آن اشاره كرده بود كه مهمترين آن به رسميت نشناختن بيعت امام عليه السلام بود به بهانهء اينكه اهل شام اين بيعت را نپذيرفتند . امام عليه السلام در اين نامه در جواب او پاسخ دندان‌شكنى مىدهد . « 2 »\r\n\r\n\r\n","description":"","footnote":"\r\n( 1 ) . سند نامه :\r\nاز جمله كسانى كه اين نامه را قبل از سيد رضى در كتب خود نقل كرده‌اند ابن اعثم كوفى در كتاب الفتوح و مبرد در كامل و نصر بن مزاحم در كتاب صفين است . آنها نامهء فوق را با تفاوت كمى نقل كرده‌اند و اين نامه در واقع نامه‌اى است كه امام عليه السلام در پاسخ نامهء ( زشت و شيطنت آميز و منافقانه ) معاويه در اثناى جنگ صفين ، بلكه در اواخر آن جنگ مرقوم داشت . ( مصادر نهج‌البلاغه ، ج 3 ، ص 211 )\r\n( 2 ) . نامهء معاويه در پايان اين بحث خواهد آمد .\r\n","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\nأَمَّا بَعْدُ ، فَقَدْ أَتَتْنِي مِنْكَ مَوْعِظَةٌ مُوَصَّلَةٌ ، وَ رِسَالَةٌ مُحَبَّرَةٌ ، نَمَّقْتَهَا بِضَلَالِكَ ، وَ أَمْضَيْتَهَا بِسُوءِ رَأْيِكَ ، وَ كِتَابُ امْرِئٍ لَيْسَ لَهُ بَصَرٌ يَهْدِيهِ ، وَ لَا قَائِدٌ يُرْشِدُهُ ، قَدْ دَعَاهُ الْهَوَى فَأَجَابَهُ ، وَ قَادَهُ الضَّلَالُ فَاتَّبَعَهُ ، فَهَجَرَ لَاغِطاً ، وَ ضَلَّ خَابِطاً .\r\nوَ مِنْهُ : لِأَنَّهَا بَيْعَةٌ وَاحِدَةٌ لَا يُثَنَّى فِيهَا النَّظَرُ ، وَ لَا يُسْتَأْنَفُ فِيهَا الْخِيَارُ .\r\nالْخَارِجُ مِنْهَا طَاعِنٌ ، وَ الْمُرَوِّي فِيهَا مُدَاهِنٌ .\r\n\r\nترجمه\r\nاما بعد ( از حمد و ثناى الهى ) نامه‌اى از سوى تو به من رسيد ، نامه‌اى با اندرزهاى نامربوط و سخنان رنگارنگ كه با گمراهى خويش آن را تزيين كرده و با سوء رأيت امضا نموده بودى ، اين نامه از كسى است كه نه چشم بصيرت دارد تا هدايتش كند و نه رهبرى آگاه كه ارشادش نمايد ( به همين دليل ) هوا و هوس او را به سوى خود دعوت نموده و او اين دعوت را اجابت كرده ، گمراهى ، رهبر او شده و او از آن پيروى نموده ، به همين دليل بسيار هذيان مىگويد و در گمراهى سرگردان است .\r\nبخش ديگرى از اين نامه : بيعت خلافت يك بار بيشتر نبوده و نيست نه تجديد نظر در آن راه دارد نه اختيار فسخ ، بنابراين آن كس كه از بيعت خارج شود ( بر آراى مهاجران و انصار ) طعنه زده و به مخالفت برخاسته ( و آن را بىاعتبار شمرده ) و آن كس كه دربارهء آن ترديد به خود راه دهد منافق است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nشرح و تفسير موعظه گمراهان\r\nاز آنجا كه معاويه در نامهء خود به اصطلاح امام عليه السلام را موعظهء به تقوا و پرهيزكارى كرده و به بعضى از آيات قرآن متوسل شده آيهء « وَ لَقَدْ أُوحِىَ إِلَيْكَ وَ إِلَى الَّذينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرين » « 1 » آيه‌اى كه هيچ ارتباطى حتى به ادعاهاى باطل او نداشته ، امام عليه السلام در آغاز اين نامه مىفرمايد :\r\n« اما بعد ( از حمد و ثناى الهى ) نامه‌اى از سوى تو به من رسيد ، نامه‌اى با اندرزهاى نامربوط و سخنان رنگارنگ كه با گمراهى خويش آن را تزيين كرده و با سوء رأيت امضا نموده بودى » ؛ ( أَمَّا بَعْدُ ، فَقَدْ أَتَتْنِي مِنْكَ مَوْعِظَةٌ مُوَصَّلَةٌ « 2 » ، وَ رِسَالَةٌ مُحَبَّرَةٌ « 3 » ، نَمَّقْتَهَا « 4 » بِضَلَالِكَ ، وَ أَمْضَيْتَهَا « 5 » بِسُوءِ رَأْيِكَ ) .\r\nتعبير به ( موصله ) اشاره به ناهمگون بودن نامهء معاويه است كه تمسك به بعضى از آياتى كرده كه هيچ ارتباطى به مقصود او نداشته و از يك سو امام عليه السلام را به شقّ عصاى مسلمين ؛ يعنى ايجاد اختلاف متهم مىكند در حالى كه كلمات او مصداق بارز ايجاد اختلاف است .\r\nو تعبير به ( رسالة محبّرة ) ( با توجّه به اينكه محبّرة به معناى تزيين شده است ) اشاره به اين است كه معاويه سعى كرده است به هر وسيله‌اى كه ممكن است نامهء خود را حق به جانب معرفى كند گاه از روز قيامت و عذاب الهى سخن مىگويد ،\r\n\r\n\r\n","description":"","footnote":"\r\n( 1 ) . زمر ، آيهء 65 .\r\n( 2 ) . « موصّلة » به معناى امور پراكنده و نامربوطى است كه از اينجا و آنجا جمع مىكنند ، از ريشهء وصل به معناى پيوند گرفته شده است .\r\n( 3 ) . « محبّرة » به معناى تزيين شده از ريشهء « حبر » بر وزن « ابر » به معناى زينت كردن گرفته شده و « حبر » بر وزن « حفظ » به معناى زيبايى است .\r\n( 4 ) . « نمّق » از مادهء « تنميق » به معنى تزيين است ولى ثلاثى آن « نمق » بر وزن « نقد » به معنى كتابت آمده است و هنگامى كه به باب تفعيل مىرود معناى تزيين را مىرساند .\r\n( 5 ) . « امضيت » از ريشهء « امضاء » به معناى ارسال و اجرا و نافذ كردن چيزى است و از آنجا كه امضا اسناد و قراردادها نوعى انفاذ آن است ، اين واژه در آنجا نيز به كار مىرود .\r\n","page_name":" 90 ","page_number":90},
  {"content":"\r\n\r\nگاه مصالح مسلمين را مطرح مىكند و گاه آيات قرآن را سپر قرار مىدهد .\r\nتعبير به ( نمّقتها بضلالك ) اشاره به اين است كه تعبيرات ظاهراً زيباى نامه شبيه تعبيراتى است كه منافقان گمراه هنگام عذرخواهى در مقابل پيغمبر به كار مىبردند جملهء ( امضيتها بسوء رأيك ) يا به معناى اين است كه امضا كردن چنين نامه‌اى جز از انسان كج فكر و نادان صورت نمىگيرد و يا اگر امضا را به معناى ارسال بگيريم ، مفهومش اين است كه فكر نادرست تو به تو اجازه داد كه چنين نامهء زشت و جسورانه‌اى را براى امام عليه السلام و پيشواى مسلمانان بفرستى .\r\nامام عليه السلام در ادامهء سخن ، محتواى نامهء معاويه و شخصيت او را در عباراتى كوتاه و پر معنا روشن مىسازد و مىفرمايد : « اين نامه از كسى است كه نه چشم بصيرت دارد تا هدايتش كند و نه رهبرى آگاه كه ارشادش نمايد ( به همين دليل ) هوا و هوس او را به سوى خود دعوت نموده و او اين دعوت را اجابت كرده و گمراهى ، رهبر او شده و او از آن پيروى نموده به همين دليل بسيار هذيان مىگويد و در گمراهى سرگردان است » ؛ ( وَ كِتَابُ امْرِئٍ لَيْسَ لَهُ بَصَرٌ يَهْدِيهِ ، وَ لَا قَائِدٌ يُرْشِدُهُ ، قَدْ دَعَاهُ الْهَوَى فَأَجَابَهُ ، وَ قَادَهُ الضَّلَالُ فَاتَّبَعَهُ ، فَهَجَرَ « 1 » لَاغِطاً « 2 » ، وَ ضَلَّ خَابِطاً ) . « 3 »\r\nقابل توجّه اينكه امام عليه السلام در اين سه جمله از امور دوگانه‌اى استفاده كرده است كه به صورت لازم و ملزوم با يكديگر در ارتباط است ؛ در جملهء اوّل مىفرمايد :\r\n« نه چشم بصيرت دارد و نه راهنما » در جملهء دوم كه نتيجهء آن است مىفرمايد :\r\n« به جاى چشم بصيرت ، هواى نفس او را به سوى خود دعوت مىكند و به جاى راهنماى آگاه ، ضلالت و گمراهى قائد اوست » و در جملهء سوم كه نتيجهء جملهء دوم است مىفرمايد : « او پيوسته هذيان و سخنان بيهوده مىگويد و به سبب\r\n\r\n\r\n","description":"","footnote":"\r\n( 1 ) . « هجر » از ريشهء « هجر » بر وزن « زجر » به معناى هذيان گويى است .\r\n( 2 ) . « لاغط » از ريشهء « لغط » بر وزن « وقت » به معناى جار و جنجال به راه انداختن است .\r\n( 3 ) . « خابط » از ريشهء « خبط » بر وزن « وقت » به معناى سرگردان بودن و بى هدف گام برداشتن است .\r\n","page_name":" 91 ","page_number":91},
  {"content":"\r\n\r\nراهنمايان گمراه ، در گمراهى سرگردان است » . و به راستى چنين است ، زيرا نور هدايت يا بايد از درون بتابد يا از برون بوسيلهء رهبران الهى . در غير اين صورت تاريكى درون و گمراهى برون كه به وسيلهء مشاوران بىايمان و ناآگاه حاصل مىشود ، انسان را به سوى پرتگاه مىبرد ؛ نه سخنانش نظم منطقى دارد و نه در اعمالش برنامهء عاقلانه‌اى ديده مىشود .\r\nسپس امام عليه السلام به پاسخ يكى از اشتباهات بزرگ معاويه كه در نامهء خود ذكر كرده است مىپردازد او در نامهء خود چنين نوشته بود كه بيعت امام عليه السلام صحيح نبوده زيرا مردم شام آن را نپذيرفته‌اند امام عليه السلام مىفرمايد : « بيعت خلافت يك بار بيشتر نيست نه تجديد نظر در آن راه دارد نه اختيار فسخ ، بنابراين آنكس كه از بيعت خارج شود ( بر آراى مهاجران و انصار ) طعنه زده و به مخالفت برخاسته ( و آن را بىاعتبار شمرده ) و آن كس كه دربارهء آن ترديد به خود راه دهد منافق است » ؛ ( لِأَنَّهَا بَيْعَةٌ وَاحِدَةٌ لَا يُثَنَّى فِيهَا النَّظَرُ « 1 » ، وَ لَا يُسْتَأْنَفُ فِيهَا الْخِيَارُ . الْخَارِجُ مِنْهَا طَاعِنٌ ، وَالْمُرَوِّي « 2 » فِيهَا مُدَاهِنٌ ) . « 3 »\r\nدر واقع امام عليه السلام به يكى از مسلمات نزد معاويه در مسألهء خلافت استدلال مىكند ؛ زيرا او معتقد بود كه خلافت خلفاى پيشين كه بر اساس آراى مهاجرين و انصار بوده رسميّت داشته است و كسانى كه از مدينه دور بوده‌اند مىبايست به آراى مهاجرين و انصار احترام بگذارند و آن را بپذيرند . سنّت خلفاى پيشين چنين بوده است . امام عليه السلام مىفرمايد : چگونه دربارهء خلفاى پيشين رأى مهاجرين و انصار و به اصطلاح اهل حل و عقد را مىپذيرى ؛ اما نسبت به بيعت من كه\r\n\r\n\r\n","description":"","footnote":"\r\n( 1 ) . « النظر » در اينجا به معناى تأمل كردن است ؛ يعنى بيعت بعد از انجامش قابل تأمل و تجديد نظر نيست ( اين در صورتى است كه نظر با ( فى ) متعدى بشود ) .\r\n( 2 ) . « مروّى » به معناى كسى است كه دربارهء چيزى شك و ترديد دارد و فكر و انديشه مىكند ؛ از ريشهء « ترويه » كه گاه به معناى سيراب كردن و گاه به معناى مطالعه كردن دربارهء چيزى آمده است .\r\n( 3 ) . « مداهن » به معناى چاپلوس و منافق .\r\n","page_name":" 92 ","page_number":92},
  {"content":"\r\n\r\nبسيار گسترده‌تر و وسيع‌تر از آنان بوده است ترديد به خود راه مىدهى و عدم تسليم اهل شام را مطرح مىكنى اين نشانهء يكى از دو چيز است : يا روش پيشينيان خود را باطل مىشمرى و يا همچون منافقان گاه چيزى را مىپذيرى و گاه همانند آن را انكار مىكنى .\r\nاگر واقعاً براى پذيرش حكومت امام عليه السلام مسلمانان ، اتفاق آراى تمام بخش‌هاى كشور اسلام لازم باشد ، بايد حكومت خلفاى پيشين را باطل بدانى و حكومت تو هم كه از آنان گرفته شده باطل خواهد بود .\r\nامام عليه السلام در جملهء « لِأَنَّهَا بَيْعَةٌ وَاحِدَةٌ . . . » به يك واقعيّت مسلّم آن زمان اشاره مىكند كه بيعت همچون يك بيع لازم بدون هيچ حق خيار بود ؛ نه تكرار در آن راه مىيافته و نه خيار فسخ ؛ يعنى يك بار و براى هميشه .\r\n\r\nنكته نامهء معاويه به امير مؤمنان امام على عليه السلام\r\nبا توجّه به اينكه نامهء امام عليه السلام در اينجا ناظر به پاسخ گفتن به نامهء معاويه است ، ناگزير بايد متن نامهء او را كه در كتب تاريخ نقل شده است در اينجا بياوريم ، هر چند بسيار جسورانه و بىادبانه است و قبلا از خوانندگان عزيز و مخصوصاً از پيشگاه امير مؤمنان على عليه السلام پوزش مىطلبيم متن نامه چنين است :\r\n« مِنْ عَبْدِاللَّهِ مُعَاوِيَةَ بْنِ أَبِي سُفْيَانَ إِلَى عَلِيِّ بْنِ أَبِي طَالِبٍ\r\nأَمَّا بَعْدُ فَإِنَّ اللَّهَ تَعَالَى يَقُولُ فِي مُحْكَمِ كِتَابِهِ « وَ لَقَدْ أُوحِىَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَ لَتَكُونَنَّ مِنَ الْخاسِرِينَ » إِنِّي أُحَذِّرُكَ اللَّهَ أَنْ تُحْبِطَ عَمَلَكَ وَ سَابِقَتَكَ بِشَقِّ عَصَا هَذِهِ الْأُمَّةِ وَ تَفْرِيقِ جَمَاعَتِهَا فَاتَّقِ اللَّهَ وَ اذْكُرْ مَوْقِفَ الْقِيَامَةِ وَ اقْلَعْ عَمَّا أَسْرَفْتَ فِيهِ مِنَ الْخَوْضِ فِي دِمَاءِ الْمُسْلِمِينَ وَ إِنِّي سَمِعْتُ رَسُولَ اللَّهِ يَقُولُ : « لَوْ تَمَالَأَ أَهْلُ صَنْعَاءَ وَ عَدَنٍ عَلَى قَتْلِ رَجُلٍ وَاحِدٍ مِنَ الْمُسْلِمِينَ لَأَكَبَّهُمُ\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاللَّهُ عَلَى مَنَاخِرِهِمْ فِي النَّارِ » فَكَيْفَ يَكُونُ حَالُ مَنْ قَتَلَ أَعْلَامَ الْمُسْلِمِينَ سَادَاتِ الْمُهَاجِرِينَ بَلْهَ مَا طَحَنَتْ رَحَى حَرْبِهِ مِنْ أَهْلِ الْقُرْآنِ وَ ذَوِي الْعِبَادَةِ وَ الْإِيمَانِ مِنْ شَيْخٍ كَبِيرٍ وَ شَابٍّ غَرِيرٍ كُلُّهُمْ بِاللَّهِ تَعَالَى مُؤْمِنٌ وَ لَهُ مُخْلِصٌ بِرَسُولِهِ مُقِرٌّ عَارِفٌ فَإِنْ كُنْتَ أَبَا حَسَنٍ إِنَّمَا تُحَارِبُ عَلَى الْإِمْرَةِ وَ الْخِلَافَةِ فَلَعَمْرِي لَوْ صَحَّتْ خِلَافَتُكَ لَكُنْتَ قَرِيباً مِنْ أَنْ تُعْذَرَ فِي حَرْبِ الْمُسْلِمِينَ وَ لَكِنَّهَا ما تَصِحَّ لَكَ أَنَّى بِصِحَّتِهَا وَ أَهْلُ الشَّامِ لَمْ يَدْخُلُوا فِيهَا فَقَدْ وَ اللَّهِ أَكَلَتْهُمُ الْحَرْبُ فَلَمْ يَبْقَ مِنْهُمْ إِلَّا كَالثَّمَدِ فِي قَرَارَةِ الْغَدِيرِ وَ اللَّهُ الْمُسْتَعَان ؛ « 1 » از سوى عبداللَّه معاوية بن ابى سفيان به على بن ابىطالب ؛ اما بعد : خداوند متعال در كتاب محكمش مىگويد : « به يقين به تو و پيامبرانى كه پيش از تو بودند وحى شده است كه اگر مشرك شوى عملت باطل مىشود و از زيانكاران خواهى بود » من تو را بر حذر مىدارم از اينكه اعمال خود را حبط و نابود كنى و سابقهء خود را به سبب ايجاد تفرقه در اين امّت بر باد دهى .\r\nاز خدا بپرهيز و روز قيامت را به ياد آور و از ريختن خون مسلمين دست بردار .\r\nمن از رسول خدا شنيدم كه فرمود : اگر تمام اهل صنعا و عدن دست به دست هم دهند و يك نفر از مسلمين را به قتل برسانند خداوند همهء آنها را به صورت در آتش دوزخ خواهد افكند ، پس چگونه خواهد بود حال كسى كه بزرگان اسلام و سران مهاجرين را به قتل برساند . اين آسياب جنگ را كه به راه انداخته‌اى و اهل قرآن و صاحبان عبادت و ايمان را از پيرمرد تا جوانان نوخواسته ؛ كسانى كه همه به خداوند متعال ايمان دارند و مخلصند و نسبت به رسولش اقرار دارند و عارفند ، از بين مىبرد ، رها ساز . اگر تو اى ابوالحسن به خاطر اين جنگ مىكنى كه امير و خليفهء مسلمين هستى به جانم سوگند اگر خلافت تو صحيح بود ممكن بود اين عذر در جنگ با مسلمين از تو پذيرفته شود ؛ ولى خلافت تو\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 211 و ابن ابى الحديد نيز اين نامه را با كمى تفاوت در ج 14 ، ص 42 نقل كرده است .\r\n","page_name":" 94 ","page_number":94},
  {"content":"\r\n\r\nصحيح نيست . چگونه ممكن است صحيح باشد در حالى كه اهل شام در آن داخل نشدند و با تو بيعت نكردند . به خدا سوگند جنگ آنها را خورده و چيزى از آنها باقى نمانده جز به مانند ته ماندهء آبى كه در آبگير باقى مىماند . واللَّه المستعان » .\r\nاين نامه كه از جهتى موذيانه و از جهتى احمقانه است به خوبى بيانگر سوء رأى معاويه است ، زيرا اولا او به آيهء حبط اعمال بر اثر شرك توسل مىجويد در حالى كه مطلقا سخنى از شرك در ميان نيامده و شق عصاى مسلمين و تفرقه در ميان آنها به فرض كه صحيح باشد ، ربطى به شرك ندارد اين همان چيزى است كه امام عليه السلام عنوان « موعظهء موصله » به آن داده و نوعى پراكنده‌گويى و سخنان نامربوط شمرده است .\r\nثانياً : امام عليه السلام در پاسخ نامه كه مرحوم رضى بخش‌هايى از آن را نياورده ، مىفرمايد : تو مرا امر به تقوا كردى و من اميدوارم كه اهل تقوا باشم و اما به خدا پناه مىبرم كه از كسانى باشم كه وقتى به آنها امر به تقوا مىشود تعصب و دنياپرستى او را به گناه مىكشاند ( و تو از آنها هستى ) .\r\nثالثاً : در پاسخ به مسألهء حبط اعمال و سابقهء در اسلام مىفرمايد : من اگر بر او خروج كرده بودم جا داشت مرا بر حذر دارى ؛ ولى من مىبينم خداوند متعال مىفرمايد : « « فَقَاتِلُوا الَّتِى تَبْغِى حَتَّى تَفِىءَ إِلَى أَمْرِ اللَّهِ » ؛ با گروه متجاوز پيكار كنيد تا به فرمان خدا باز گردد » . تو درست نگاه كن ببين اهل بغى ، گروه ماست يا تو ؟ به يقين اهل بغى گروهى است كه تو در آنى ، زيرا بيعت من در مدينه كه مهاجران و انصار آن را پذيرفتند ، براى تو كه در شام بودى الزام‌آور بود ، همان گونه كه بيعت عثمان در مدينه براى تو الزام آور شد در حالى كه تو از سوى عمر امير شام بودى و همان گونه كه براى برادرت يزيد بيعت عمر الزام آور شد در حالى كه از سوى ابوبكر امير شام بود .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nسپس امام عليه السلام به پاسخ اين نكته مىپردازد كه چه كسى شق عصاى مسلمين كرده است و مىفرمايد : من بايد تو را از اين كار نهى كنم ، رسول خدا مرا دستور داده است كه با اهل بغى پيكار كنم و خطاب به يارانش فرمود : در ميان شما كسى است كه بر اساس تأويل قرآن پيكار مىكند آن گونه كه من بر تنزيل قرآن پيكار كردم و در آن هنگام كه اين سخن را مىگفت ، پيامبر اشاره به من كرد و من نخستين كسى هستم كه فرمان او را اطاعت مىكنم .\r\nسپس امام عليه السلام به پاسخ بقيّهء نامه مىپردازد كه مرحوم سيّد رضى در بالا آن را آورد و شرح داده شد .\r\nاز آنچه گفته شد صداقت امام عليه السلام و وقاحت و حماقت معاويه كاملًا روشن مىشود .\r\nدر طول تاريخ افراد طغيانگر نيز به اين گونه منطقها متوسل مىشدند . قرآن مجيد بيان روشنى در داستان موسى و فرعون در اين زمينه دارد ؛ هنگامى كه موسى فرعونيان را دعوت به يگانه پرستى و ترك ظلم و ستم كرد ، فرعون گفت :\r\n« « إِنِّى أَخافُ أَنْ يُبَدِّلَ دِينَكُمْ أَوْ أَنْ يُظْهِرَ فِى الْأَرْضِ الْفَسادَ » ؛ زيرا من مىترسم كه آيين شما را دگرگون سازد ، و يا در اين زمين فساد برپا كند ! » . « 1 » در حالى كه مفسد واقعى خود فرعون بود كه حتّى كودكان بىگناه را مىكشت و شكم زنان باردار را مىدريد .\r\nدر اينجا با پاسخ يك سؤال بحث را پايان مىدهيم و آن اينكه معاويه با آنكه مىدانست محتواى نامه‌اش دروغ است ، و اوست كه شق عصاى مسلمين كرده و اجماع بر بيعت را به هم زده و راه بىتقوايى و سركشى را پيش گرفته و اگر اعمال صالحى در گذشته داشته با جنگ افروزى خود آن را بر باد داده ، و او و دوستانش در خون عثمان شريك بوده‌اند نه على عليه السلام ، پس چرا قيافهء حق به جانب به خود\r\n\r\n\r\n","description":"","footnote":"\r\n( 1 ) . غافر ، آيهء 26 .\r\n","page_name":" 96 ","page_number":96},
  {"content":"\r\n\r\nمىگيرد و اين همه در نامهء خود دروغ مىنويسد ؟\r\nپاسخ همهء اين سؤالات اين است : معاويه اين نامه را در حقيقت براى على عليه السلام ننوشت ، بلكه براى مردم شام و اغفال آنها نوشت او مىخواست به آنها بگويد ببينيد من چه انسان صلح‌طلبى هستم و فرياد صلح برآورده‌ام ؛ ولى على گوش به سخنان من نمىدهد و در واقع اين كار هم شبيه بلند كردن قرآنها بر سر نيزه بود .\r\nاو و يارانش به يقين نمىخواستند قرآن داور باشد ، بلكه مىخواستند از يكسو مردم شام را فريب دهند و از سوى ديگر در ميان لشكر على عليه السلام ايجاد تفرقه و نفاق كنند .\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\n\r\n8 و من كتاب له عليه السلام إلى جرير بن عبداللَّه البجلي لما أرسله إلى معاوية\r\nاز نامه‌هاى امام عليه السلام است\r\nكه به جرير بن عبداللَّه بجلى هنگامى كه او را به سوى معاويه ( براى اتمام حجّت نهايى ) فرستاد نگاشت . « 1 »\r\n\r\nنامه در يك نگاه\r\nمحتواى نامه كاملا روشن است امام عليه السلام مىخواهد فرستاده‌اش جرير ، به معاويه اتمام حجت نهايى را بكند كه اگر آمادهء بيعت است بيعت كند ؛ و اگر آمادهء بيعت نيست مفهومش اين است كه قصد جنگ دارد .\r\n\r\n\r\n","description":"","footnote":"\r\n( 1 ) . سند نامه :\r\nاز كسانى كه قبل از سيد رضى اين نامه را نقل كردند نصر بن مزاحم در كتاب صفين و ابن عبد ربه در كتاب عقد الفريد است . ( مصادر نهج‌البلاغه ، ج 3 ، ص 211 )\r\n","page_name":" 99 ","page_number":99},
  {"content":"\r\n . \r\n","description":"","footnote":"","page_name":" 100 ","page_number":100},
  {"content":"\r\n\r\nأَمَّا بَعْدُ ، فَإِذَا أَتَاكَ كِتَابِي فَاحْمِلْ مُعَاوِيَةَ عَلَى الْفَصْلِ ، وَ خُذْهُ بِالْأَمْرِ الْجَزْمِ ، ثُمَّ خَيِّرْهُ بَيْنَ حَرْبٍ مُجْلِيَةٍ ، أَوْ سِلْمٍ مُخْزِيَةٍ ، فَإِنِ اخْتَارَ الْحَرْبَ فَانْبِذْ إِلَيْهِ ، وَ إِنِ اخْتَارَ السِّلْمَ فَخُذْ بَيْعَتَهُ ، وَ السَّلَامُ .\r\n\r\nترجمه\r\nاما بعد ( از حمد و ثناى الهى ) هنگامى كه نامهء من به تو رسيد معاويه را به حكم نهايى ، دعوت كن و براى يك طرفه شدن كار ، او را به يك نتيجهء جزمى وادار ساز سپس او را ميان جنگى آواره كننده يا تسليمى رسواگر مخير ساز ، اگر جنگ را اختيار كرد به او اعلان جنگ كن و اگر راه صلح و سلامت را پيش گرفت از او بيعت بگير و السلام .\r\n\r\nشرح و تفسير در مسير حلّ مشكل از طريق مسالمت آميز\r\nدر تواريخ آمده است هنگامى كه امير مؤمنان على عليه السلام به جرير مأموريت داد تا نزد معاويه برود و از او بيعت بگيرد ، و او پيام امام عليه السلام را به معاويه رساند معاويه پيوسته امروز و فردا مىكرد تا جايى كه اصحاب امير مؤمنان او را متهم به همكارى با معاويه كردند و امام عليه السلام دربارهء او فرمود : آنقدر جرير نزد معاويه درنگ كرده است كه يا گنهكار است و يا فريب خورده !\r\nلذا امام عليه السلام نامهء مورد بحث را براى جرير مرقوم فرمود تا بيش از اين معطل نشود و يكى از دو جواب را از معاويه بگيرد يا بيعت كند يا اعلان جنگ دهد امام عليه السلام در اين نامه مىفرمايد :\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n« اما بعد ( از حمد و ثناى الهى ) هنگامى كه نامهء من به تو رسيد معاويه را به حكم نهايى دعوت كن و براى يك طرفه شدن كار ، او را به يك نتيجهء جزمى وادار ساز . سپس او را ميان جنگى آواره كننده يا تسليمى رسواگر مخير ساز اگر جنگ را اختيار كرد به او اعلان جنگ كن و اگر راه صلح و سلامت را پيش گرفت از او بيعت بگير و السلام » ؛ ( أَمَّا بَعْدُ ، فَإِذَا أَتَاكَ كِتَابِي فَاحْمِلْ مُعَاوِيَةَ عَلَى الْفَصْلِ « 1 » ، وَ خُذْهُ بِالْأَمْرِ الْجَزْمِ ، ثُمَّ خَيِّرْهُ بَيْنَ حَرْبٍ مُجْلِيَةٍ « 2 » ، أَوْ سِلْمٍ مُخْزِيَةٍ « 3 » ، فَإِنِ اخْتَارَ الْحَرْبَ فَانْبِذْ « 4 » إِلَيْهِ ، وَ إِنِ اخْتَارَ السِّلْمَ فَخُذْ بَيْعَتَهُ ، وَ السَّلَامُ ) .\r\nهنگامى كه نامهء امام عليه السلام در شام به جرير رسيد آن را به دست معاويه داد و خود به پا خاست و براى مردم سخن گفت و تذكر داد كه همهء شما از وضع عثمان آگاهيد و تمام بلاد بدون گفتگو با على بيعت كرده‌اند ؛ يعنى با شخصى كه اگر مسألهء خلافت به اختيار خود ما گذاشته مىشد كسى جز او را نمىپذيرفتيد .\r\n\r\nنكته جرير بن عبداللَّه كيست ؟\r\nجرير بن عبداللَّه از مشاهير صحابه از قبيلهء بجيله از قبايل يمن است . بجيله نام\r\n\r\n\r\n","description":"","footnote":"\r\n( 1 ) . « فصل » در اصل به معناى جدايى است و به حكم قطعى كه از قاضى و غير قاضى صادر مىشود ، فصل گفته مىشود ، زيرا ميان ارباب دعوا جدايى مىافكند و مسائل مشتبه را از هم جدا مىسازد .\r\n( 2 ) . « مجلية » از مادهء « اجلاء » به معناى اخراج از وطن است و ريشهء اصلى آن « جلاء » به معناى آشكار شدن مىباشد و به همين مناسبت به خروج از شهر نيز اطلاق شده ، گويى شخص در شهر مخفى است و با خروج آشكار مىگردد و « جلاء » به معناى صيقل دادن نيز ، نوعى آشكار شدن رنگ حقيقى است كه در زير زنگار پوشيده شده بود .\r\n( 3 ) . « مخزية » از ريشهء « خزى » است كه به باب افعال رفته و « خزى » به معناى رسوايى و ذلت آمده است و شايد ريشهء اصل رسوايى باشد كه سبب ذلت هم مىشود و جمعى از ارباب لغت ريشهء اصلى آن را بد حالى حاصل از وقوع در بلا و رسوايى و ذلت دانسته‌اند .\r\n( 4 ) . « فانبذ » از ريشهء « نبذ » بر وزن « سبز » در اصل به معنى دور افكندن اشياى بى ارزش است و گاه به معنى اعلام كردن نيز آمده ؛ گوئى سخنى به سوى طرف افكنده مىشود خواه اين سخن الغاى پيمان باشد يا اعلان جنگ يا چيز ديگر و در جملهء بالا به معنى اعلان جنگ است .\r\n","page_name":" 102 ","page_number":102},
  {"content":"\r\n\r\nزنى بود معروف در آن قبيله كه قبيله به نام او ناميده شد و گاهى منسوب به آن قبيله را بجلى مىگويند .\r\nجرير در سال دهم هجرت در رأس 150 تن از قبيلهء بجله نزد رسول خدا آمد و اسلام آورد . پيغمبر او را احترام كرد و هنگامى كه دست خود را براى بيعت گشود فرمود : بيعت به اين شرط كه به يكتايى خداوند و نبوّت من ايمان داشته باشى نماز را به پا دارى و زكات را بپردازى خير خواه مسلمانان باشى و روزهء ماه رمضان را انجام دهى و والى مسلمين را اطاعت كنى .\r\nسپس آن حضرت اوضاع منطقهء زندگى او را سؤال كرد جرير عرض كرد : يا رسول اللَّه اسلام در آن منطقه ظاهر شده و مردم بتها را شكستند . فرمود : بت « ذوالخلصه » چطور ؟ عرض كرد اين بت بزرگ به حال خود باقى است . حضرت وى را مأمور به نابود كردن آن ساخت . جرير با 200 تن از قبيلهء خويش به آنجا شتافت و بعد از چند روز بازگشت و عرض كرد : به خدا سوگند آن را ويران كردم و به پيش چشم عبادت كنندگانش آتش زدم .\r\nجرير همراه قبيلهء بجيله در فتح قادسيه شركت داشت و مؤثر بود . بعداً از سوى عثمان به عنوان فرماندار منطقهء همدان نصب شد و بعد از قتل عثمان و رسيدن نامهء امير مؤمنان به او ، مردم را به امامت حضرت و بيعت با او دعوت كرد و بعد از چندى به كوفه آمد و چون در ميان مردم شام شهرتى داشت امام عليه السلام نامهء خود را كه براى معاويه نوشته بود بدست او داد كه به شام برود ؛ ولى نتوانست نقش خود را به خوبى ايفا كند و به كوفه بازگشت . مردم عراق به او بدبين شدند و او را طرفدار معاويه شمردند . جرير از بدبينى عراقيان دلگير شد و به جزيرهء قرقيسا رفت و از كارهاى سياسى و اجتماعى دورى گزيد .\r\n\r\n","description":"","footnote":"","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\n9 و من كتاب له عليه السلام إلى معاوية\r\nاز نامه‌هاى امام عليه السلام است\r\nكه ( آن را نيز ) براى معاويه نگاشته . « 1 »\r\n\r\nنامه در يك نگاه\r\nبا توجّه به اينكه اين نامه پاسخى است به نامهء زشت و جسورانهء معاويه به آن حضرت كه مشتمل بر انبوهى از اهانت‌ها و شيطنت‌ها بوده است ، نگاه نامه بيشتر به پاسخ سخنان شيطنت آميز معاويه معطوف است .\r\n\r\n\r\n","description":"","footnote":"\r\n( 1 ) . سند نامه :\r\nنويسندهء كتاب مصادر نهج‌البلاغه پس از بيان چگونگى نوشتن اين نامه مىگويد : اين داستان مشهورى است كه در كتاب صفين نصر بن مزاحم آمده است و آنچه مرحوم سيد رضى در اينجا آورده تنها قسمت پايانى اين نامه است . سپس اضافه مىكند : اين نامه را افراد ديگرى نيز در كتابهاى خود آورده‌اند از جمله :\r\n1 . ابن عبد ربه در عقد الفريد .\r\n2 . بلاذرى در كتاب انساب الاشراف .\r\n3 . شيخ مفيد در كتاب الفصول المختارة آن مرحوم تنها قطعه‌اى از اين نامه را آورده است .\r\n4 . خطيب خوارزمى در كتاب المناقب ( بايد توجّه داشت كه سه نفر اوّل پيش از مرحوم سيد رضى مىزيسته‌اند ) . ( مصادر نهج‌البلاغه ، ج 3 ، ص 217 )\r\n","page_name":" 105 ","page_number":105},
  {"content":"\r\n\r\nدر بخشى از اين نامه ، امام عليه السلام به اين نكته اشاره مىفرمايد كه به هنگام قيام پيغمبر اكرم صلى الله عليه و آله گروه زيادى از جمله قريش ، كمر به قتل او بستند و خداوند او را از چنگال آنان نجات داد و بيش از همه قريش بر ضد او قيام كردند .\r\nدر بخش ديگرى از اين نامه به اين نكته اشاره مىفرمايد كه پيغمبر اكرم صلى الله عليه و آله در جنگ‌ها خاندان خود را در خط اوّل قرار مىداد و با فداكارى آنان ، يارانش را حفظ مىكرد . شهادت حمزه و جعفر و افراد ديگرى از خاندان بنىهاشم را گواه اين مىشمرد . اين در واقع پاسخى است به ادعاى معاويه كه افرادى غير بنىهاشم ؛ مانند خليفهء اوّل و دوم را دلسوزترين افراد نسبت به اسلام شمرده است .\r\nدر بخش سوم ، حضرت اظهار شگفتى مىكند كه چگونه روزگار او را در برابر كسى همچون معاويه قرار داده كه نه به اسلام خدمت كرده و نه سابقه‌اى در دين دارد .\r\nو بالاخره در چهارمين بخش نامه از عدم پذيرش درخواست معاويه مبنى بر تحويل دادن قاتلان عثمان سخن مىگويد ، زيرا اگر بناست قاتلان او محاكمه و مجازات شوند اين كار در اختيار رييس حكومت اسلامى است نه يك فرد شورشى .\r\nشايان ذكر است كه نوشتن نامه از سوى معاويه و پاسخ على عليه السلام داستانى دارد كه براى روشن ساختن محتواى نامهء امام عليه السلام بسيار مفيد است و آن اينكه : ابو مسلم خولانى كه در اصل اهل يمن بود زمان جاهليّت را درك كرده بود ؛ ولى هرگز پيغمبر اسلام را نديد و عمدتاً در شام زندگى مىكرد ، با عده‌اى از مردم شام پيش از آنكه امام عليه السلام به سوى صفين حركت كند نزد معاويه رفت و از او خواست كه با على عليه السلام كه داراى مقام والايى از نظر همنشينى با پيغمبر و قرابت و خويشاوندى با اوست و هجرت و سبقت در اسلام دارد ، جنگ نكند و به او گفت تو هرگز چنين موقعيّتى را ندارى .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمعاويه در پاسخ آنها به اين بهانه متوسل شد كه على به قاتلين عثمان پناه داده اگر آنها را تحويل دهد تا قصاص شوند ، با او جنگ نخواهد كرد . ابومسلم و همراهانش از معاويه خواستند كه همين مطلب را در نامه‌اى براى على عليه السلام بنويسد .\r\nمعاويه نامه‌اى به اين مضمون نوشت و به ابومسلم داد تا به امير مؤمنان برساند .\r\nابومسلم نامه را خدمت امام عليه السلام آورد و در حضور جمع به آن حضرت داد سپس به پا خاست و طى خطابه‌اى عرض كرد : من دوست ندارم ولايت امور مسلمين به دست غير تو باشد ؛ امّا عثمان به ناحق كشته شد . قاتلان او را به دست ما بسپار اگر كسى مخالفت كرد نيروهاى ما در اختيار توست .\r\nامام عليه السلام پاسخ داد : فردا بيا جواب نامه‌ات را بگير . ابومسلم فردا كه براى گرفتن جواب نامه آمد ديد كه مسجد پر از جمعيت است و همه بطور دسته جمعى شعار مىدهند : ما همه در قتل عثمان شركت داشته‌ايم .\r\nقابل توجّه اينكه اجتماع آن گروه عظيم در مسجد از اين جهت بود كه احساس كردند شايد امام عليه السلام بخواهد قاتلان عثمان را به معاويه تحويل دهد تا بهانهء او بر مخالفت از بين برود ، لذا همهء آنها و طرفدارانشان در مسجد جمع شدند تا اعلام كنند قاتل عثمان يك يا چند نفر نبوده است ؛ ولى امام عليه السلام هم هرگز تصميم نداشت كه آن چند نفر را به معاويه بسپارد عملا نيز چنين كارى ممكن نبود .\r\nدر اين موقع امام عليه السلام پاسخ مكتوب معاويه را به ابومسلم داد تا به شام ببرد ؛ ولى ابومسلم با خود مىگفت : « الان طاب الضراب ؛ اكنون براى ما جنگ كردن براى خونخواهى عثمان رواست » . « 1 » ابومسلم و همراهانش گويا نمىخواستند اين حقيقت را درك كنند كه اوّلًا قتل عثمان بعد از يك قيام مردمى بر ضدّ او به خاطر كارهاى ناروايش بوده نه كار يك يا چند فرد و ثانياً به فرض كه بخواهند قاتلين عثمان را محاكمه و قصاص كنند ،\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابىالحديد ، ج 15 ، ص 73 تا 75 .\r\n","page_name":" 107 ","page_number":107},
  {"content":"\r\n\r\nاين كار مربوط به يك فرد شورشى ؛ مانند معاويه نيست بايد رييس حكومت اسلامى كه از سوى مهاجران و انصار برگزيده شده و مردم با او بيعت كرده‌اند انجام گيرد .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبخش اوّل\r\nفَأَرَادَ قَوْمُنَا قَتْلَ نَبِيِّنَا ، وَ اجْتِيَاحَ أَصْلِنَا ، وَ هَمُّوا بِنَا الْهُمُومَ وَ فَعَلُوا بِنَا الْأَفَاعِيلَ ، وَ مَنَعُونَا الْعَذْبَ ، وَ أَحْلَسُونَا الْخَوْفَ ، وَ اضْطَرُّونَا إِلَى جَبَلٍ وَعْرٍ ، وَ أَوْقَدُوا لَنَا نَارَ الْحَرْبِ ، فَعَزَمَ اللَّهُ لَنَا عَلَى الذَّبِّ عَنْ حَوْزَتِهِ ، وَ الرَّمْيِ مِنْ وَرَاءِ حُرْمَتِهِ ، مُؤْمِنُنَا يَبْغِي بِذَلِكَ الْأَجْرَ ، وَ كَافِرُنَا يُحَامِي عَنِ الْأَصْلِ ، وَ مَنْ أَسْلَمَ مِنْ قُرَيْشٍ خِلْوٌ مِمَّا نَحْنُ فِيهِ بِحِلْفٍ يَمْنَعُهُ ، أَوْ عَشِيرَةٍ تَقُومُ دُونَهُ ، فَهُوَ مِنَ الْقَتْلِ بِمَكَانِ أَمْنٍ .\r\n\r\nترجمه\r\nقبيلهء ما ( قريش ) خواستند پيامبرمان را به قتل برسانند ( كه در رأس آنها ابوسفيان پدر معاويه بود ) و ما را ريشه‌كن كنند ، آنها انواع غم و اندوه را به جان ما ريختند و هرچه مىتوانستند دربارهء ما بدى كردند ، ما را از زندگى شيرين ( خود ) باز داشتند و با ترس و وحشت قرين ساختند ، و ما را مجبور كردند كه به كوهى سنگلاخ و صعب العبور پناه بريم و آتش جنگ را بر ضد ما افروختند . ( هنگامى كه دشمنان اسلام با تمام قوا به پا خاستند ) خداوند اراده نمود كه بوسيلهء ما از شريعتش دفاع كند و با دفاع ما شر آنها را از حريم اسلام باز دارد ( در اين هنگام جمعيّت ما بنى هاشم به دو گروه تقسيم شده بودند ؛ گروهى ايمان آورده و گروهى هنوز به صف مؤمنان نپيوسته بودند ؛ ولى همه از اسلام دفاع مىكردند ) مؤمنان ما با اين كار خواستار ثواب و اجر الهى بودند و كافران ما ( كه هنوز اسلام را نپذيرفته بودند ) به خاطر دفاع از اصل و ريشهء خود و خويشاوندى پيغمبر اكرم صلى الله عليه و آله دفاع مىكردند اما ساير افراد قريش ( غير از خاندان ما ) كه اسلام آوردند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاز اين ناراحتىها بر كنار بودند يا به اين عنوان كه با قبايلى پيمان ترك مخاصمه داشتند ( و نمىخواستند با آنها بجنگند ) و يا عشيرهء آنها ( كه ايمان نياورده بودند ) از آنها حمايت مىكردند از اين رو جان آنها در امان بود .\r\n\r\nشرح و تفسير بنى هاشم نخستين حاميان اسلام\r\nهمان گونه كه قبلا اشاره شد اين نامه پاسخى است به نامهء معاويه و از آنجا كه معاويه در ابتداى نامهء خود دم از اسلام و عظمت پيغمبر اكرم و ياران و انصار او زده و سعى كرده است موقعيّت خلفاى سه گانه را بيش از حد بالا ببرد و از طرفى گويا فراموش كرده است كه فرزند ابوسفيان ، دشمن شماره يك اسلام است كه آتش جنگهاى مهم ضد اسلام را برافروخت . امام عليه السلام در اين بخش از نامه چنين مىفرمايد : « قبيلهء ما ( قريش ) خواستند پيامبرمان را به قتل برسانند ( كه در رأس آنها ابوسفيان پدر معاويه بود ) و ما را ريشه‌كن كنند . آنها انواع غم و اندوه را به جان ما ريختند و هر چه مىتوانستند دربارهء ما بدى كردند ما را از زندگى خوش و راحت باز داشتند و با ترس و وحشت قرين ساختند و ما را مجبور كردند كه به كوهى سنگلاخ و صعب العبور پناه بريم و آتش جنگ را بر ضد ما افروختند » ؛ ( فَأَرَادَ قَوْمُنَا قَتْلَ نَبِيِّنَا ، وَ اجْتِيَاحَ « 1 » أَصْلِنَا ، وَ هَمُّوا بِنَا الْهُمُومَ « 2 » وَ فَعَلُوا بِنَا الْأَفَاعِيلَ « 3 » ،\r\n\r\n\r\n","description":"","footnote":"\r\n( 1 ) . « اجتياح » به معناى هلاك كردن ، ريشه‌كن ساختن و ويران نمودن است از ريشهء « جوح » بر وزن « قوم » به همين معنا گرفته شده است .\r\n( 2 ) . « هموم » جمع « همّ » به معناى اندوه‌ها ، نگرانىها ، نقشه‌ها و تصميم‌هاست و در اينجا به معناى توطئه‌هايى است كه قريش بر ضد پيغمبر كردند و مايهء غم و اندوه فراوان شدند . اصل اين واژه به معناى قصد كردن است و از آنجا كه قصد در بسيارى از موارد توأم با نگرانىها و اندوه‌هاست ، به معناى اندوه و نگرانى نيز به كار رفته است .\r\n( 3 ) . « الافاعيل » جمع « افعال » و آن جمع « فعل » است و در اين گونه موارد به معناى كارهاى بزرگ و دسيسه‌هاو توطئه‌هاست .\r\n","page_name":" 110 ","page_number":110},
  {"content":"\r\n\r\nمَنَعُونَا الْعَذْبَ « 1 » ، وَ أَحْلَسُونَا « 2 » الْخَوْفَ ، وَ اضْطَرُّونَا إِلَى جَبَلٍ وَعْرٍ « 3 » ، وَ أَوْقَدُوا « 4 » لَنَا نَارَ الْحَرْبِ ) .\r\nاين چند جمله اشاره به بخش عظيمى از تاريخ اسلام و رفتار دشمنان مخصوصاً قبيلهء قريش است كه به اصطلاح قبيلهء پيغمبر بود . آزارهايى كه در مكّه بر پيغمبر و يارانش رساندند ، مسخره كردند ، سنگ‌باران نمودند ، يارانش را شكنجه كردند و سرانجام كه از پيشرفت اسلام در قبايل اطراف مكّه به وحشت افتادند ، تصميم جدى گرفتند كه مسلمانان را كه گروه اندكى بودند در محاصرهء اجتماعى و اقتصادى قرار دهند ، آن عهدنامهء معروف را نوشتند كه هيچ كس با مسلمانان رفت و آمد نكند ، نه چيزى به آنان بفروشند نه بخرند ، نه از آنها زن بگيرند نه زن بدهند . پاى اين عهدنامه را امضا كردند و براى تأكيد در داخل خانهء كعبه آويزان نمودند . مسلمانان به ناچار به شعب ابىطالب « 5 » كه درّه‌اى سنگلاخ بود پناه بردند و سه سال در محروميّت شديد ، سخت‌ترين زندگى را داشتند . در آن حد كه صداى كودكان گرسنهء آنها در بيرون شعب مخصوصاً در شبها كه محيط خاموش بود به خوبى شنيده مىشد و سرانجام هنگامى كه پيغمبر اكرم به وسيلهء ابوطالب به آنها خبر داد كه تمام عهدنامه جز نام اللَّه را موريانه خورده از مشاهدهء\r\n\r\n\r\n","description":"","footnote":"\r\n( 1 ) . « العذب » به معناى شيرين و گواراست كه گاه جنبهء ظاهرى دارد و گاه جنبهء باطنى و معنوى .\r\n( 2 ) . « احلسونا » از ريشهء « حلس » بر وزن « حرص » گرفته شده كه به معناى پارچهء نازكى است كه زير جهاز شتر مىگذارند و در واقع به بدن شتر چسبيده است . سپس به هر چيزى كه ملازم با ديگرى باشد اطلاق شده است ؛ مثلًا مىگويند : فلان كس حلس البيت است ؛ يعنى از خانه بيرون نمىآيد و جملهء بالا « احلسونا الخوف » به اين معناست كه دشمنان ترس و وحشت را دائما بر ما مستولى مىساختند .\r\n( 3 ) . « وعر » به معنى زمين سنگلاخ و صعب العبور است .\r\n( 4 ) . « اوقدوا » از ريشهء « ايقاد » به معناى برافروختن آتش و از ريشهء « وقود » به معناى شعله‌ور شدن گرفته شده است .\r\n( 5 ) . بر خلاف آنچه بعضى گمان مىكنند ، شعب ابىطالب ، همان مكان قبرستان ابوطالب كه الآن نزديك پل حجون قرار دارد ، نيست ؛ زيرا آنجا فاصلهء قابل توجهى تا خانهء كعبه و مسجد الحرام دارد . شعب ابىطالب درّه‌اى بود در كنار كوه ابوقبيس در نزديكى خانهء كعبه و مسجد الحرام و لذا در تواريخ آمده كه صداى گريهء كودكان مسلمان از شدت گرسنگى و ناراحتى شبها از داخل شعب به كنار خانهء كعبه مىرسيد .\r\n","page_name":" 111 ","page_number":111},
  {"content":"\r\n\r\nآن در وحشت فرو رفتند و گروهى طرفدار آزادى مسلمانان شدند و اين محاصره شكسته شد .\r\nجملهء « وَ أَوْقَدُوا لَنَا نَارَ الْحَرْبِ » اشاره به زندگى مسلمانان در مدينه است كه جنگهاى متعدّدى از سوى كفار قريش كه باز در رأس آنها ابوسفيان پدر معاويه بود ، تحميل شد جنگهايى كه فداكارترين فرد در حمايت از پيغمبر و اسلام در آنها على عليه السلام بود ؛ جنگ بدر ، احد ، احزاب و مانند آن و خاندان معاويه در روشن ساختن آتش اين جنگ‌ها بزرگ‌ترين سهم را داشتند . با اين حال او دم از عظمت اسلام و پيغمبر اكرم و ياران و انصار او مىزند و آنها را مىستايد و على عليه السلام را به عنوان كسى كه بر حسد بود معرفى مىكند .\r\nامام عليه السلام در ادامهء اين سخن براى ابطال ادعاى واهى معاويه كه خود را در نامه‌اش مدافع اسلام و مدافع مدافعان اسلام قلمداد كرده ، دست او را گرفته به گذشتهء تاريخ اسلام بر مىگرداند مىفرمايد : « ( هنگامى كه دشمنان اسلام با تمام قوا بر ضد ما به پا خاستند ) خداوند اراده نمود كه بوسيلهء ما از شريعتش دفاع كند و با دفاع ما شر آنها را از حريم اسلام باز دارد ( در اين هنگام جمعيّت ما بنىهاشم به دو گروه تقسيم شده بودند گروهى ايمان آورده و گروهى هنوز به صف مؤمنان نپيوسته بودند و همه از اسلام دفاع مىكردند اما ) مؤمنان ما با اين كار خواستار ثواب و اجر الهى بودند و كافران ما ( آنها كه هنوز اسلام را نپذيرفته بودند ) به خاطر دفاع از اصل و ريشهء خود و خويشاوندى از پيغمبر اكرم دفاع مىكردند » ؛ ( فَعَزَمَ اللَّهُ لَنَا عَلَى الذَّبِّ « 1 » عَنْ حَوْزَتِهِ ، وَ الرَّمْيِ مِنْ وَرَاءِ حُرْمَتِهِ . مُؤْمِنُنَا يَبْغِي بِذَلِكَ الْأَجْرَ ، وَ كَافِرُنَا يُحَامِي عَنِ الْأَصْلِ ) .\r\nجملهء « وَ الرَّمْيِ مِنْ وَرَاءِ حُرْمَتِهِ » كنايه از حفظ حريم اسلام و پيغمبر اكرم صلى الله عليه و آله است ؛ زيرا تيراندازان در پشت سنگرها قرار مىگيرند تا به دفاع از لشكر و حفظ\r\n\r\n\r\n","description":"","footnote":"\r\n( 1 ) . « ذب » به معناى دفع كردن و دور ساختن و دفاع نمودن است .\r\n","page_name":" 112 ","page_number":112},
  {"content":"\r\n\r\nآنها بكوشند . به گفتهء مرحوم علّامهء مجلسى واژهء وراء در اينجا ممكن است به معناى جلو و پيشاپيش باشد ( زيرا وراء گاه به اين معنا آمده ) و ممكن است به معناى پشت سر باشد ، همان گونه كه تيراندازان بر حسب ضرورتهاى ميدان جنگ گاهى در پيشاپيش لشكر قرار مىگرفتند و گاهى در پشت سر به دفاع برمىخواستند .\r\nجملهء « وَ كَافِرُنَا يُحَامِي عَنِ الْأَصْلِ » به عقيدهء جمعى از مفسران نهج‌البلاغه اشاره به شخصيتهايى همچون عباس ، ابوطالب ، حمزه و امثال آنهاست كه حتى قبل از آن كه اسلام بياورند ، مدافع اسلام و پيغمبر اكرم به خاطر وفادارى به اصول عواطف خويشاوندى بودند .\r\nجالب توجّه اينكه به گفتهء بعضى از محققان ، هنگامى كه عده‌اى ازمسلمانان در شعب ابىطالب در محاصرهء دشمن بودند ، افرادى مانند عباس ، عقيل بن ابىطالب و برادرش طالب بن ابىطالب و نوفل بن حارث بن عبدالمطلب و پسرش حارث و برادرش ابوسفيان بن حارث بن عبدالمطلب ( او غير از ابوسفيان بن حرب است ) با مسلمانان در شعب به سر مىبردند در حالى كه هنوز اسلام را نپذيرفته بودند . « 1 »\r\nالبته بعضى معتقدند كه ابوطالب و حمزه مدتها قبل از اظهار اسلام ، مسلمان شده بودند و اسلام خود را به دلايلى پنهان مىداشتند .\r\nاينها همه در حالى بود كه خاندان معاويه ، ابوسفيان و دار و دسته‌اش در تمام صحنه‌ها بر ضد مسلمانان آشكارا و پنهان توطئه مىكردند و معاويه گويا همهء اين مسائل مسلّم تاريخى را در نامهء خود به فراموشى سپرده و دم از حمايتِ اسلام و حاميان آن مىزند و افرادى را كه از اين صحنه‌ها غايب بودند به عنوان مدافعان صف اوّل مىشمرد .\r\n\r\n\r\n","description":"","footnote":"\r\n( 1 ) . منهاج البراعة فى شرح نهج‌البلاغه ، ج 17 ، ص 365 .\r\n","page_name":" 113 ","page_number":113},
  {"content":"\r\n\r\nلذا امام عليه السلام مىافزايد : « اما ساير افراد قريش ( از غير خاندان ما ) كه اسلام آوردند از اين ناراحتىها بر كنار بودند يا به اين عنوان كه با قبايلى پيمان ترك مخاصمه داشتند ( و نمىخواستند با آنها بجنگند ) و يا عشيرهء آنها ( كه ايمان نياورده بودند ) از آنها حمايت مىكردند از اين رو جان آنها در امان بود » ؛ ( وَ مَنْ أَسْلَمَ مِنْ قُرَيْشٍ خِلْوٌ « 1 » مِمَّا نَحْنُ فِيهِ بِحِلْفٍ يَمْنَعُهُ ، أَوْ عَشِيرَةٍ تَقُومُ دُونَهُ ، فَهُوَ مِنَ الْقَتْلِ بِمَكَانِ أَمْنٍ ) .\r\nبه اين ترتيب امام عليه السلام به اين نكتهء مهم اشاره مىفرمايد كه حاميان اصلى اسلام بنىهاشم بودند آنها كه ايمان آوردند ، و با جان و دل از اسلام و پيامبر دفاع مىكردند و آنها كه اسلام نياورده بودند چون براى پيغمبر اكرم صلى الله عليه و آله عظمت و احترام قائل بودند از او دفاع مىكردند ؛ اما ديگران از قريش از جمله خلفاى سه گانه كه معاويه در نامه‌اش بر خدمات و فداكاريهاى آنها تكيه كرده هرگز در اين صف قرار نداشتند .\r\nالبته چنان نبود كه معاويه از تاريخ اسلام بىخبر باشد ، بلكه براى توجيه افكارش خود را به بىخبرى مىزد .\r\n\r\n\r\n","description":"","footnote":"\r\n( 1 ) . « خلو » به معناى خالى بودن و عارى بودن است .\r\n","page_name":" 114 ","page_number":114},
  {"content":"\r\n\r\n\r\nبخش دوم\r\nوَ كَانَ رَسُولُ اللَّهِ - صَلَّى اللَّهُ عَلَيْهِ وَ آلِهِ - إِذَا احْمَرَّ الْبَأْسُ ، وَ أَحْجَمَ النَّاسُ ، قَدَّمَ أَهْلَ بَيْتِهِ فَوَقَى بِهِمْ أَصْحَابَهُ حَرَّ السُّيُوفِ وَ الْأَسِنَّةِ ، فَقُتِلَ عُبَيْدَةُ بْنُ الْحَارِثِ يَوْمَ بَدْرٍ ، وَ قُتِلَ حَمْزَةُ يَوْمَ أُحُدٍ ، وَ قُتِلَ جَعْفَرٌ يَوْمَ مُؤْتَةَ ، وَ أَرَادَ مَنْ لَوْ شِئْتُ ذَكَرْتُ اسْمَهُ مِثْلَ الَّذِي أَرَادُوا مِنَ الشَّهَادَةِ ، وَ لَكِنَّ آجَالَهُمْ عُجِّلَتْ ، وَ مَنِيَّتَهُ أُجِّلَتْ . فَيَا عَجَباً لِلدَّهْرِ ! إِذْ صِرْتُ يُقْرَنُ بِي مَنْ لَمْ يَسْعَ بِقَدَمِي ، وَ لَمْ تَكُنْ لَهُ كَسَابِقَتِي الَّتِي لَا يُدْلِي أَحَدٌ بِمِثْلِهَا ، إِلَّا أَنْ يَدَّعِيَ مُدَّعٍ مَا لَا أَعْرِفُهُ ، وَ لَا أَظُنُّ اللَّهَ يَعْرِفُهُ . وَالْحَمْدُ للَّهِ عَلَى كُلِّ حَالٍ .\r\n\r\nترجمه\r\nهر گاه آتش جمع شعله‌ور مىشد و مردم حمله مىكردند ، رسول خدا صلى الله عليه و آله اهل بيت خود را پيشاپيش لشكر قرار مىداد و بدين وسيله اصحابش را از آتش شمشيرها و نيزه‌ها مصون مىداشت ، عبيدة بن حارث روز بدر شهيد شد ، و حمزه در روز احد ، و جعفر در موته . كسى را هم سراغ دارم كه اگر بخواهم مىتوانم نامش را ببرم كه دوست داشت همانند آنان شهادت نصيبش شود ؛ ولى اجل آن گروه ( عبيدة بن حارث و حمزه و جعفر ) به سر رسيده بود و مرگ او به تأخير افتاد .\r\nشگفتا از اين روزگار كه مرا هم سنگ كسانى قرار مىدهد كه هرگز چون من براى اسلام تلاش نكرده‌اند و سابقهء درخشانى چون من ندارند . همان سوابقى كه هيچ كس به مثل آن دسترسى پيدا نكرده است مگر اينكه كسى ادعاى فضيلتى براى آنها كند كه من آن از آن آگاه نيستم و گمان نمىكنم خدا هم از آن آگاه باشد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n( زيرا اصلًا چنين چيزى وجود نداشته تا خدا از آن آگاه باشد ) و خدا را در هر حال شكر مىگويم .\r\n\r\nشرح و تفسير آنها كه اسلام را يارى دادند\r\nامام عليه السلام در اين بخش از نامه آنچه را در بخش قبل به اجمال بيان فرموده بود ، به تفصيل بيان مىفرمايد و نشان مىدهد چه اشخاصى از بنى هاشم در راه اسلام فداكارى كردند و شربت شهادت نوشيدند ، در حالى كه كسانى كه معاويه به عنوان پيشگامان و فداييان اسلام نام مىبرد ، هيچ كدام به اين مقام نرسيدند ؛ مىفرمايد : « هر گاه آتش جنگ شعله‌ور مىشد و مردم حمله مىكردند ، رسول خدا اهل بيت خود را پيشاپيش لشكر قرار مىداد و بدين وسيله اصحابش را از آتش شمشيرها و نيزه‌ها مصون مىداشت » ؛ ( وَ كَانَ رَسُولُ اللَّهِ صلى الله عليه و آله إِذَا احْمَرَّ الْبَأْسُ « 1 » وَ أَحْجَمَ « 2 » النَّاسُ قَدَّمَ أَهْلَ بَيْتِهِ فَوَقَى بِهِمْ أَصْحَابَهُ حَرَّ السُّيُوفِ الْأَسِنَّةِ ) . « 3 »\r\nتعبير به « احْمَرَّ الْبَأْسُ ؛ جنگ سرخ مىشد » اشاره به شعله‌ور شدن آتش جنگ است به سبب اينكه جنگ را به آتشى تشبيه مىكنند كه به هنگام شدت افروختگى كاملًا سرخ مىشود و گاه گفته شده كه سرخ شدن در اينجا كنايه از خونريزى است كه به هنگام شدت جنگ آشكار مىگردد .\r\nجمله‌هاى مذكور نشان مىدهد كه بر خلاف روش فرماندهان در دنياى امروز كه فرزندان و نزديكان خود را به عقب جبهه مىبرند و بيگانگان را در صفوف\r\n\r\n\r\n","description":"","footnote":"\r\n( 1 ) . « البأس » در اصل به معنى شدت و قوت و قدرت است و به معناى مشكلات شديد و جنگ نيز آمده است و جملهء « لا بأس به » يعنى « مشكلى ندارد » و در جملهء بالا « احمر البأس » اشاره به جنگ و شعله‌ور شدن آن است .\r\n( 2 ) . « احجم » از ريشهء « حجم » بر وزن « رجم » به معناى بازداشتن از چيزى است و جملهء « احجم الناس » به معناى خوددارى كردن مردم ( از پيشگام شدن ) در ميدان جنگ است .\r\n( 3 ) . « اسنة » جمع « سنان » به معناى سرنيزه و « رُمح » به معناى نيزه است .\r\n","page_name":" 116 ","page_number":116},
  {"content":"\r\n\r\nمقدم وا مىدارند ، پيغمبر اكرم عزيزترين بستگان خود را در صف مقدم قرار مىداد تا ثابت كند چه اندازه به هدف خود معتقد است و در راه آن فداكارى مىكند .\r\nسپس امام عليه السلام در ادامهء اين سخن نام سه نفر از بستگان نزديك خود را كه در سه جنگ مهم از جنگهاى اسلامى شربت شهادت نوشيدند را ذكر مىكند ؛ نخستين آنها « عبيدة بن حارث » ( پسر عموى پيغمبر كه در روز بدر شهيد شد ) و دوم حمزه عموى پيغمبر كه روز احد به شهادت رسيد و سومين نفر جعفر بن ابىطالب پسر عموى ديگرش كه در روز جنگ موته به افتخار شهادت نايل شد مىفرمايد :\r\n« عبيدة بن حارث روز بدر شهيد شد و حمزه در روز احد و جعفر در موته شهيد شد » ؛ ( فَقُتِلَ عُبَيْدَةُ بْنُ الْحَارِثِ يَوْمَ بَدْرٍ وَ قُتِلَ حَمْزَةُ يَوْمَ أُحُدٍ وَ قُتِلَ جَعْفَرٌ يَوْمَ مُؤْتَةَ ) .\r\nبدر نام چاهى است كه در ميان مكّه و مدينه قرار داشت كه به مدينه نزديك‌تر بود و به اسم حفر كنندهء آن چاه نامگذارى شده بود . شهادت عبيدة بن حارث بن عبدالمطلب كه به دست عتبة بن ربيعة از مشركان واقع شد چنين است :\r\nهنگامى كه مسلمانان در جنگ بدر با مشركان روبه‌رو شدند مطابق رسم جنگ تن به تن ، سه نفر از شجاعان لشكر مشركان به نامهاى عتبه و برادرش شيبة و پسرش وليد به ميدان آمدند و مباز طلبيدند . چند نفر از انصار به سوى آنها حركت كردند تا هر يك در مقابل يكى از آنان قرار گيرد ؛ ولى مشركان گفتند ما هماوردهاى خود را از مهاجران مىخواهيم پيغمبر اكرم به حمزه ، عبيدة و امير مؤمنان عليه السلام روى كرد و فرمود : آماده شويد و به سوى اين سه نفر برويد عبيده با عتبة روبه‌رو شد و حمزه با شيبة و على عليه السلام با وليد . على عليه السلام با چند ضربت وليد را از پاى در آورد و به قتل رساند و حمزه شيبه را به خاك افكند .\r\nعبيده كه سن بيشترى داشت در برابر عتبه قرار گرفت و ضرباتى ميان آنها رد و بدل شد و سرانجام عبيده به روى خاك افتاد و نيمه جان بود . او را نزد پيغمبر اكرم بردند هنگامى كه به حضور پيغمبر صلى الله عليه و آله رسيد عرض كرد : آيا من شهيد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nنيستم ؟ حضرت فرمود : آرى تو شهيد راه خدا هستى .\r\nاما حمزه بن عبدالمطلب در جنگ احد كه بعد از واقعهء بدر در سال سوم هجرت واقع شد به وسيلهء وحشى كه اسم با مسمّايى داشت ! به شهادت رسيد .\r\nسبب اين جنگ را چنين نوشته‌اند كه مشركان بعد از شكست در جنگ بدر به مكّه برگشتند و با يكدگر ( به رهبرى ابوسفيان ) هم قسم شدند كه بخشى از شتران خود را بفروشند و وسائل حملهء مجددى را به مسلمانان فراهم كنند در نتيجه سه هزار نفر از داخل و خارج مكّه با دويست اسب و سه هزار شتر و هفتصد زره گردآورى كرده آمادهء حركت به سوى مدينه شدند .\r\nداستان اين جنگ بسيار مفصل است . همين مقدار مىدانيم كه بر اثر اشتباه بعضى از مسلمانان و سرپيچى از فرمان پيغمبر صلى الله عليه و آله سرانجام اين جنگ به شكست مسلمانان پايان گرفت ، دندان و صورت پيغمبر صلى الله عليه و آله بر اثر سنگى كه « عتبة بن ابى وقاص » به سوى آن حضرت پرتاب كرد مجروح شد و حمزه مرد « شجاع لشكر اسلام » عموى باوفاى پيغمبر اكرم شربت شهادت نوشيد ؛ « هند » همسر ابوسفيان و مادر معاويه كه با گروهى از زنان ، لشكر دشمن را همراهى مىكردند در پايان جنگ به مثله كردن شهداى مسلمان پرداختند ، هند گوش و بينى را مىبريد و براى خود گردن‌بند مىساخت . جگر حضرت حمزه را از پهلويش بيرون آورد و به دندان گرفت و قصد خوردن آن را داشت ؛ ولى نتوانست و بيرون افكند و به همين دليل مسلمانان او را هند جگرخوار و معاويه را پسر هند جگرخوار ناميدند .\r\nاما جعفر بن ابىطالب در غزوهء موته به قتل رسيد . اين جنگ كه در سرزمين موته نزديك شام ( مرز شمالى جزيرة العرب ) در سال هشتم هجرت واقع شد ، از اينجا نشأت گرفت كه پيغمبر اكرم ، رسولى از سوى خود به نام حارث بن عميرة به سوى حاكم بُصرى فرستاد و او را دعوت به اسلام كرد . هنگامى كه او به\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nسرزمين موته رسيد به دستور حاكم بصرى به قتل رسيد و اين بر خلاف سنتى بود كه دربارهء رسولان اقوام به يكديگر انجام شد ، سنتى كه تا امروز نيز برقرار است . اين مصيبت بر مسلمانان گران آمد و لشكرى به فرمان پيغمبر در حدود سه هزار نفر به فرماندهى زيد بن حارثه مأمور مقابله با شاميان شدند .\r\nپيغمبر اكرم دستور داده بود كه اگر زيد شهيد شود جعفر پرچم را به دست گيرد و اگر جعفر شهيد شود ، عبداللَّه بن رواحه بعد از او فرماندهء لشكر شود و اگر او هم شهيد شود مسلمانان يك‌نفر را از ميان خود به فرماندهى قبول كنند .\r\nلشكر حركت كرد ، نخست به محل كشته شدن فرستادهء پيغمبر رسيدند و آنها را به سوى اسلام دعوت كردند ؛ ولى هنگامى كه دشمنان آگاه شدند لشكر عظيمى در حدود يكصد هزار نفر فراهم كردند ؛ اما مسلمانان از انبوه لشكر دشمن كه تعداد آنها قابل مقايسه با تعداد لشكر اسلام نبود نهراسيدند و به پيكار برخاستند و همان گونه كه پيغمبر اكرم پيش‌بينى كرده بود ، زيد بن حارثه ، جعفر بن ابىطالب و عبداللَّه بن رواحه يكى بعد از ديگرى به شهادت رسيدند . دشمن دستهاى جعفر را قطع كرد و به همين جهت پيغمبر اكرم بعداً دربارهء او فرمود :\r\nاو با دو بال در فضاى بهشت پرواز خواهد كرد .\r\nسرانجام مسلمانان تدبيرى انديشيدند و چنين وانمود كردند كه اين سه هزار نفر مقدمهء لشكر اسلام است و انبوه لشكر به زودى فرا مىرسد و همين سبب شد كه لشكر دشمن عقب‌نشينى كند و مسلمانان با تلفات محدودى به مدينه بازگشتند بى آنكه شكستى را تحمّل كرده باشند و در واقع اين جنگ بدون پيروزى دشمن تمام شد .\r\nاز آنچه در بالا گفته شد به خوبى صدق كلمات امام عليه السلام در نامهء مورد بحث روشن مىشود كه چگونه پيغمبر اكرم همه جا خاندان بنىهاشم را در پيشاپيش صفوف رزمندگان قرار مىداد و ديگران - بر خلاف گفتهء معاويه - در صفوف بعد قرار داشتند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nامام عليه السلام در ادامهء اين نامه به صورت كنايه‌اى كه از تصريح رساتر است اشاره به نفس مبارك خود مىكند كه او هم مشتاق شهادت در راه اسلام بود ؛ ولى خدا نخواست و اجلش فرا نرسيده بود مىفرمايد : « كسى هم بود كه اگر بخواهم مىتوانم نامش را ببرم كه دوست داشت همانند آنان شهادت نصيبش شود ولى اجل آن گروه ( عبيدة بن حارث و حمزه و جعفر ) به سر رسيده بود و مرگ او به تأخير افتاد » ؛ ( وَ أَرَادَ مَنْ لَوْ شِئْتُ ذَكَرْتُ اسْمَهُ مِثْلَ الَّذِي أَرَادُوا مِنَ الشَّهَادَةِ وَ لَكِنَّ آجَالَهُمْ عُجِّلَتْ مَنِيَّتَهُ أُجِّلَتْ ) .\r\nاين جمله بر همان چيزى تأكيد مىكند كه بارها از امير مؤمنان على عليه السلام شنيده شده بود كه مىگفت من به شهادت علاقه‌مندترم از كودك شيرخوار نسبت به پستان مادرش « 1 » ؛ و يا اينكه در پايان جنگ احد امام عليه السلام خدمت پيغمبر آمد و غمگين بود و عرضه داشت : جمعى از مسلمانان ( از جمله عمويم حمزه ) شهيد شدند ولى شهادت نصيب من نشد . پيغمبر فرمود : « يا على ابشر فان الشهادة من ورائك ؛ اى على بشارت باد بر تو ، شهادت در انتظار توست ( تو هم شهيد راه خدا خواهى شد ) » . « 2 »\r\nآن گاه امام بعد از آنكه دليل برترى و فداكارى خود و خاندانش را بر ديگران روشن ساخت ، از گردش روزگار كه در واقع به معناى مردم روزگار است اظهار شگفتى مىكند كه او و خاندانش را با اين همه فضيلت در رديف كسانى قرار مىدهد كه هرگز چنين سوابقى را نداشته‌اند ، مىفرمايد : « شگفتا از اين روزگار كه مرا هم سنگ كسانى قرار مىدهد كه چون من براى اسلام تلاش نكردند و سابقهء درخشانى چون من ندارند ، همان سوابقى كه هيچ كس به مثل آن دسترسى پيدا نكرده است » ؛ ( فَيَا عَجَباً لِلدَّهْرِ ! إِذْ صِرْتُ يُقْرَنُ بِي مَنْ لَمْ يَسْعَ بِقَدَمِي ، وَ لَمْ تَكُنْ\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 5 .\r\n( 2 ) . نهج‌البلاغه ، خطبهء 156 .\r\n","page_name":" 120 ","page_number":120},
  {"content":"\r\n\r\nلَهُ كَسَابِقَتِي الَّتِي لَا يُدْلِي « 1 » أَحَدٌ بِمِثْلِهَا ) .\r\nبعضى چنين پنداشته‌اند كه اين جمله اشاره به اين است كه مردم ، آن حضرت را با معاويه مقايسه كرده‌اند در حالى كه منظور امام عليه السلام اين نيست . نظر امام عليه السلام در واقع به نامهء معاويه است كه خلفاى سه گانهء پيشين را در نامه‌اش مطرح كرده و فضيلت آنان را به رخ امام عليه السلام كشيده است و گر نه معاويه در نامه‌اش هيچ اشاره‌اى به سوابق خود در اسلام ننموده ، زيرا اصولًا سوابقى نداشت و اگر هم داشت ، سابقه‌اى جز سوء او و خاندان ابوسفيان دشمن شمارهء يك اسلام نبود .\r\nبه هر حال امام عليه السلام از مردم روزگار و از جمله معاويه ابراز شگفتى مىكند كه چگونه او را با خلفاى پيشين مقايسه مىكنند . اين سخن در واقع هماهنگ با چيزى است كه در خطبهء شقشقيه آمده است كه مىفرمايد : « مَتَى اعْتَرَضَ الرَّيْبُ فِيَّ مَعَ الْأَوَّلِ مِنْهُمْ حَتَّى صِرْتُ أُقْرَنُ إِلَى هَذِهِ النَّظَائِر ؛ چه زمانى در مورد مقايسهء من با خليفهء اوّل و برترى من بر او شك و ترديد واقع شد تا بخواهند مرا قرين اين اشخاص ( اعضاى شوراى معروف عمر براى خلافت بعد از او ) قرار دهند » .\r\nگويا كسانى كه سخن مولا را در اينجا ناظر به مقايسهء با معاويه دانسته‌اند تحت تأثير جملهء ديگرى از كلام حضرت در جاى ديگر واقع شده‌اند .\r\nولى اگر به اين نكته دقت شود كه نامهء امام عليه السلام در پاسخ به نامهء معاويه است و در نامهء معاويه سخن از برترى خلفاى پيشين بوده است ، روشن مىشود كه منظور امام عليه السلام همان است كه ما در بالا گفتيم .\r\nسپس در ادامهء همين سخن امام عليه السلام با كنايه‌اى رساتر از تصريح چنين مىفرمايد :\r\n« مگر اينكه كسى ادعاى فضايلى براى آنها كند كه من از آن فضايل آگاه نيستم و\r\n\r\n\r\n","description":"","footnote":"\r\n( 1 ) . « لا يدلى » از ريشهء « ادلاء » به معناى ابراز داشتن و اعلان كردن است . گفته مىشود : « ادلى برأيه » يعنى رأى خود را ابراز داشت . اين واژه در اصل از مادهء « دلو » گرفته شده و هنگامى كه به باب افعال مىرود به معناى افكندن و فرستادن دلو به چاه براى كشيدن آب است . سپس به هر گونه ابراز نظر كردن اطلاق شده است .\r\n","page_name":" 121 ","page_number":121},
  {"content":"\r\n\r\nگمان نمىكنم خدا هم از آن آگاه باشد ( زيرا اصلًا چنين چيزى وجود نداشته تا خدا از آن آگاه باشد ) » ؛ ( إِلَّا أَنْ يَدَّعِيَ مُدَّعٍ مَا لَا أَعْرِفُهُ ، وَ لَا أَظُنُّ اللَّهَ يَعْرِفُهُ ) .\r\nاين شبيه همان چيزى است كه در آيهء شريفهء 18 سورهء يونس آمده است كه مىفرمايد : « آنها غير از خدا چيزهايى را مىپرستند كه نه به آنها زيانى مىرساند و نه سودى مىبخشد و مىگويند اينها شفيعان ما نزد خدا هستند » . آن گاه اضافه مىكند : « « قُلْ أَ تُنَبِّئُونَ اللَّهَ بِما لا يَعْلَمُ فِى السَّماواتِ وَ لا فِى الْأَرْضِ » ؛ بگو آيا خدا را به چيزى خبر مىدهيد كه در آسمانها و زمين سراغ ندارد » .\r\nآن گاه در پايان اين فراز از نامه بعد از روشن شدن سوابق اهل بيت و مخالفان ، خدا را شكر و سپاس مىگويد و مىفرمايد : « و خدا را در هر حال شكر مىگويم » ؛ ( وَ الْحَمْدُ للَّهِ عَلَى كُلِّ حَالٍ ) .\r\nجملهء « فَيَا عَجَباً لِلدَّهْرِ » به اين معنا نيست كه امام عليه السلام روزگار را سرنوشت‌ساز مىداند و براى آن نقشى در حوادث مىشمرد آن چنان كه شايد دهريون اعتقاد داشتند ، بلكه منظور از دهر ( روزگار ) در اينجا همان مردم زمانه است كه مقام آن حضرت را نشناختند و او را با كسانى قرين ساختند و مقايسه كردند كه هرگز گامى همچون گام امام عليه السلام در راه اسلام برنداشته بودند ، بنابراين گله از مردم روزگار است هر چند ظاهراً از خود روزگار است .\r\nبه عبارت ديگر خوبى و بدى روزگار به وسيلهء خوبى و بدى مردم آن زمان مشخص مىشود و به گفتهء شاعر :\r\n يعيب الناس كلهم زمانا * و ما لزماننا عيبا سوانا\r\nنعيب زماننا و العيب فينا * و لو نطق الزمان بنا هجانا \r\nهمهء مردم بر زمان عيب مىنهند در حالى كه زمان ما عيبى جز خود ما ندارد .\r\nما بر زمان عيب مىگيريم در حالى كه عيب در ماست و اگر زمان زبان برآورد ما را هجو خواهد كرد .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nجملهء « مَنْ لَمْ يَسْعَ بِقَدَمِي » مفهومش اين است كه گامى همچون گام من بر نداشته و كنايه از اين است كه ديگران هرگز خدماتى را كه من به اسلام كردم نكردند .\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبخش سوم\r\nوَ أَمَّا مَا سَأَلْتَ مِنْ دَفْعِ قَتَلَةِ عُثْمَانَ إِلَيْكَ ، فَإِنِّي نَظَرْتُ فِي هَذَا الْأَمْرِ ، فَلَمْ أَرَهُ يَسَعُنِي دَفْعُهُمْ إِلَيْكَ وَ لَا إِلَى غَيْرِكَ ، وَ لَعَمْرِي لَئِنْ لَمْ تَنْزِعْ عَنْ غَيِّكَ وَ شِقَاقِكَ لَتَعْرِفَنَّهُمْ عَنْ قَلِيلٍ يَطْلُبُونَكَ ، لَا يُكَلِّفُونَكَ طَلَبَهُمْ فِي بَرٍّ وَ لَا بَحْرٍ ، وَ لَا جَبَلٍ وَ لَا سَهْلٍ ، إِلَّا أَنَّهُ طَلَبٌ يَسُوءُكَ وِجْدَانُهُ ، وَ زَوْرٌ لَايَسُرُّكَ لُقْيَانُهُ ، وَ السَّلَامُ لِأَهْلِهِ .\r\n\r\nترجمه\r\nاما آنچه از من خواسته‌اى كه قاتلان عثمان را به تو بسپارم ، من در اين امر انديشيدم و صلاح نمىدانم كه آنان را به تو يا به ديگرى تسليم كنم ( زيرا ارتباطى به تو ندارد نه ولىّ دم آنها هستى نه حاكم اسلام ) . به جانم سوگند اگر دست از گمراهى و نفاق افكنى بر ندارى ، به زودى كسانى را كه تو از قاتلان عثمان مىشمرى خواهى شناخت كه در تعقيب تو بر مىآيند و به تو زحمت نمىدهند كه براى دسترسى به آنان در صحرا و دريا و كوه و دشت به جستجوى آنها برخيزى ؛ ولى بدان كه تعقيب آنها نسبت به تو چيزى است كه يافتنش براى تو ناراحت كننده و ديدارى است كه ملاقاتش هرگز تو را خوشحال نخواهد ساخت و سلام بر آنان كه اهل آنند .\r\n\r\nشرح و تفسير تو را با قاتلان عثمان چكار\r\n؟ ! مىدانيم معاويه در كتاب خود از امام عليه السلام درخواست كرده بود كه قاتلان عثمان را به وى تحويل دهد ، درخواستى بىمعنا و دور از منطق ؛ زيرا اگر بايد\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكسى به خاطر كشتن انسان بىگناهى قصاص شود اين كار بر عهدهء امام مسلمين و خليفهء آنهاست و با موافقت ارباب دم - نه فردى شورشى كه ولى دم او نيست - آن هم در صورتى كه ثابت شود كه مقتول بىگناه بوده و قاتلان گنه‌كار ؛ لذا امام عليه السلام در برابر اين درخواست معاويه مىفرمايد : « اما آنچه از من خواسته‌اى كه قاتلان عثمان را به تو بسپارم ، من در اين امر انديشيدم و صلاح نمىدانم كه آنان را به تو يا به ديگرى تسليم كنم ( زيرا ارتباطى به تو ندارد نه ولىّ دم آنها هستى نه حاكم اسلام ) » ؛ ( وَ أَمَّا مَا سَأَلْتَ مِنْ دَفْعِ قَتَلَةِ عُثْمَانَ إِلَيْكَ ، فَإِنِّي نَظَرْتُ فِي هَذَا الْأَمْرِ ، فَلَمْ أَرَهُ يَسَعُنِي « 1 » دَفْعُهُمْ إِلَيْكَ وَ لَا إِلَى غَيْرِكَ ) .\r\nبه يقين مسألهء خونخواهى عثمان بهانه‌اى بيش نبود ، بهانه‌اى براى بيعت نكردن و شورش بر امام مسلمانان . اين مسأله از نظر تاريخى به قدرى روشن است كه در ميان مردم به صورت ضرب المثلى در آمده هنگامى كه مىخواهند بگويند فلان كس بهانه‌جويى مىكند و فلان موضوع را بهانهء مخالفت خود قرار داده مىگويند : « او فلان مطلب را پيراهن عثمان كرده » . به يقين اگر على عليه السلام افرادى را به او تحويل مىداد معاويه قناعت نمىكرد و باز افراد ديگرى را مىطلبيد و همچنان بهانه‌جويى را ادامه مىداد تا پايه‌هاى حكومت خود را در شام محكم كند و اين نهايت ناجوانمردى در برابر امام مسلمين بود .\r\nاز اينكه بگذريم دلايل بسيارى در دست است كه معاويه حق نداشت چنين تقاضايى كند و امام عليه السلام هرگز نمىبايست به چنين تقاضايى اعتنا كند . از اين گذشته هرگز اين كار عملى نبود ، زيرا شورش مسلمانان بر ضد عثمان شورشى عام بود . شاهد اين سخن داستانى است كه شارح بحرانى در شرح نهج‌البلاغهء خود آورده است ، او مىگويد :\r\n« ابو هريرة و ابو درداء نزد معاويه آمدند و گفتند : چرا با على جنگ مىكنى ؟\r\n\r\n\r\n","description":"","footnote":"\r\n( 1 ) . « يسعنى » از ريشهء « وُسع » به معناى ممكن بودن و امكان‌پذير بودن و در توان بودن است .\r\n","page_name":" 126 ","page_number":126},
  {"content":"\r\n\r\nحال آنكه او به دليل فضيلت و سابقه‌اى كه در اسلام دارد به امر حكومت از تو سزاوارتر است . معاويه در پاسخ گفت : من هرگز ادعا ندارم كه از او برترم ؛ من براى آن مىجنگم كه قاتلان عثمان را به من تسليم كند . آن دو نفر ( كه هر دو از افراد ساده ذهن بودند ، بىآنكه از او سؤال كنند تو چه كاره‌اى كه قاتلان عثمان را به تو تسليم كند ؟ رييس حكومتى يا ولىّ دم ) ، از نزد او خارج شده و به خدمت على عليه السلام آمدند و عرض كردند : معاويه معتقد است كه قاتلان عثمان نزد تو و در ميان لشكريان توست آنها را به او تحويل بده و بعد از آن اگر با تو جنگ كرد مىدانيم او ستمكار است .\r\nامام عليه السلام فرمود : روز قتل عثمان حاضر نبودم تا قاتلانش را بشناسم اگر شما آنها را مىشناسيد به من معرفى كنيد .\r\nآنها گفتند : به ما چنين رسيده است كه محمد بن ابىبكر ، عمار ياسر ، مالك اشتر ، عدى بن حاتم ، عمرو بن حمق و فلان و فلان از جملهء كسانى بودند كه بر عثمان داخل شدند .\r\nامام عليه السلام فرمود : اگر چنين است برويد و دستگيرشان كنيد .\r\nاين دو نفر ساده‌لوح نزد آن بزرگواران رفتند و اظهار داشتند شما از قاتلان عثمان هستيد و امير المؤمنين دستور دستگيرى شما را داده است .\r\nدر اين هنگام فرياد آنها بلند شد و بيش از ده هزار تن از ميان لشكر على عليه السلام برخاستند در حالى كه شمشير خود را كشيده در دست داشتند و مىگفتند ما همه او را كشته‌ايم .\r\nابو هريره و ابو درداء از اين جريان مبهوت و حيران شدند و نزد معاويه باز گشتند در حالى كه مىگفتند : اين كار سرانجام و پايانى نخواهد داشت و داستان را براى معاويه نقل كردند . « 1 »\r\n\r\n\r\n","description":"","footnote":"\r\n( 1 ) . ترجمهء شرح نهج‌البلاغهء ابن ميثم ، ج 4 ، ص 628 ، ذيل نامهء فوق . شبيه همين روايت را با مختصر تفاوتى ابن اعثم كوفى در كتاب الفتوح ، ج 3 ، ص 61 نقل كرده است و مشابه آن را در بالا از ابومسلم خولانى نقل كرديم .\r\n","page_name":" 127 ","page_number":127},
  {"content":"\r\n\r\nآيا وقتى قاتلان عثمان و مدافعان آنها به اين كثرت باشند امام مىتواند همه يا يكى از آنها را تسليم معاويه كند به فرض كه معاويه ولى دم عثمان باشد و خونخواهى در دست او قرار گيرد .\r\nاز آنجا كه معاويه در پايان نامه‌اش امام را تهديد به جنگ كرده بود ، براى اينكه اين تهديد بىپاسخ نماند امام عليه السلام نيز در پايان نامهء خود او را با جمله‌هاى كوبنده‌اى كه آميخته با انواع فصاحت و بلاغت است تهديد مىكند و مىفرمايد :\r\n« به جانم سوگند اگر دست از گمراهى و نفاق افكنى بر ندارى ، به زودى كسانى را كه تو از قاتلان عثمان مىشمرى خواهى شناخت كه در تعقيب تو بر مىآيند و به تو زحمت نمىدهند كه براى دسترسى به آنان در صحرا و دريا و كوه و دشت به جستجوى آنها برخيزى ؛ ولى بدان تعقيب آنها نسبت به تو چيزى است كه يافتنش براى تو ناراحت كننده و ديدارى است كه ملاقاتش هرگز تو را خوشحال نخواهد ساخت و سلام بر آنان كه اهل آنند » ؛ ( وَ لَعَمْرِي لَئِنْ لَمْ تَنْزِعْ عَنْ غَيِّكَ « 1 » شِقَاقِكَ « 2 » لَتَعْرِفَنَّهُمْ عَنْ قَلِيلٍ يَطْلُبُونَكَ ، لَا يُكَلِّفُونَكَ طَلَبَهُمْ فِي بَرٍّ وَ لَا بَحْرٍ ، لَا جَبَلٍ وَ لَا سَهْلٍ ، إِلَّا أَنَّهُ طَلَبٌ يَسُوءُكَ وِجْدَانُهُ ، وَ زَوْرٌ « 3 » لَا يَسُرُّكَ لُقْيَانُهُ « 4 » ، وَ السَّلَامُ لِأَهْلِهِ ) .\r\nامام عليه السلام در اين گفتار حكيمانهء خود به معاويه يادآور مىشود كه قاتلان عثمان آنچنان كه تو فكر مىكنى ( به فرض كه در لشكر من باشند ) يكى دو تا نيستند بلكه گروه عظيمى هستند كه به زودى به سراغ تو مىآيند لازم نيست زحمت جستجوى آنها را بر خود هموار كنى . آرى در آيندهء نزديك تو را ملاقات خواهند\r\n\r\n\r\n","description":"","footnote":"\r\n( 1 ) . « غىّ » و « غواية » به معناى گمراهى و گمراه شدن و بيراهه رفتن است .\r\n( 2 ) . « شقاق » به معناى تفرقه و نفاق و ناسازگارى است و در اصل به معناى شكاف و جدايى ميان دو چيز است .\r\n( 3 ) . « زَور » گاه معناى مصدرى دارد ؛ يعنى ديدار كردن و ملاقات نمودن و گاه به معناى زائر است و در جملهء بالا مناسب همان معناى مصدرى است .\r\n( 4 ) . « لقيان » و « لقاء » مصدر است به معناى ملاقات نمودن .\r\n","page_name":" 128 ","page_number":128},
  {"content":"\r\n\r\nكرد اما ملاقاتى ناخوشايند ، آميخته با ضربات شمشير و نيزه و اين بهانهء احمقانه را از دست تو خواهند گرفت .\r\nبه راستى همچنين شد و اگر ساده‌لوحى جمعى از فريب خوردگان توطئهء عمرو عاص به هنگام بالا بردن قرآنها بر سر نيزه‌ها نبود كار معاويه و حكومتش در شام يكسره شده بود .\r\n\r\nنكته باز هم دربارهء قتل عثمان\r\nگرچه دربارهء قتل عثمان و قاتلان او و عواملى كه سبب شورش مسلمانان بر ضد او شد بارها در اين كتاب بحث كرده‌ايم ، باز هم لازم است به نكتهء ديگرى به صورت فشرده اشاره كنيم .\r\nدر ميان ياران على عليه السلام از ميان كسانى كه پيغمبر شهادت به بهشتى بودنشان داده بود ، افرادى بودند كه عقيده داشتند عثمان بدليل بدعتهايش مستحق قتل است .\r\nنصر بن مزاحم در كتاب خود ( صفين ) نقل مىكند : عمار در يكى از روزهاى جنگ صفين در ميان دوستان خود ايستاد و گفت : اى بندگان خدا با من بياييد تا نزد مردمى برويم كه از شخص ستمكارى خونخواهى مىكنند و جمعى از نيكان مخالف ظلم و ستم و آمرين به نيكى و احسان او را كشته‌اند . اين مردم اگر دنيايشان آباد باشد باكى ندارند ، هر چند دين اسلام را در حال نابودى ببينند اگر به ما بگويند چرا عثمان را كشتيد خواهيم گفت : بدليل بدعتهايى بود كه ايجاد كرد هر چند آنها خواهند گفت : هيچ بدعتى ايجاد نكرده است . البته آنها حق دارند منكر شوند ، زيرا عثمان بيت‌المال را در اختيار آنها گذاشته بود ، مىخوردند و مىچريدند و اگر كوهها بر سرشان فرود مىآمد باكى نداشتند . « 1 »\r\n\r\n\r\n","description":"","footnote":"\r\n( 1 ) . صفين ، ص 319 .\r\n","page_name":" 129 ","page_number":129},
  {"content":"\r\n\r\nهنگامى كه مرد بزرگوارى مانند عمار كه به يقين از بهشتيان بود ، اقرار به شركت در قتل عثمان مىكند و دليل آن را بدعتهاى خطرناك او مىداند ، روشن است كه امام اجازه نمىدهد اين گونه افراد از مهاجران و انصار و تابعان به دست معاويه داده شود تا آنها را به قتل برساند .\r\nريشه‌هاى قيام مسلمانان عليه عثمان را در پنج امر مىتوان جستجو كرد :\r\n1 . تعطيل شدن حدود و موازين الهى در دوران خليفهء سوم .\r\n2 . تقسيم بيت‌المال در ميان بنىاميّه .\r\n3 . مسلط ساختن بنىاميّه بر مراكز حساس اسلامى .\r\n4 . ضرب و جرح ياران پيامبر صلى الله عليه و آله همچون عبداللَّه بن مسعود و عمار ياسر .\r\n5 . تبعيد شخصيت‌هايى مانند ابوذر ، مالك اشتر ، صعصعة بن صوحان و برادرش و عمرو بن حِمَق خُزاعى .\r\nموج مخالفت با عثمان و اعتراض بر او چندان شديد و گسترده بود كه حتى افرادى همچون عبدالرحمن بن عوف كه پيروزى عثمان در شوراى شش نفرهء عمر ، مرهون ابتكار و خدعهء او بود ، عليه وى به اعتراض برخاستند . عبدالرحمن به همين جهت تا پايان عمرش با خليفه سخن نگفت و حتى وقتى عثمان در دوران بيمارى او براى عيادتش آمده بود از خليفه روى برگردانيد و حاضر به سخن گفتن با وى نشد . « 1 »\r\nدر اين ميان عايشه همسر پيامبر اكرم صلى الله عليه و آله بيش از ديگران اعمال عثمان را تخطئه مىكرد و حتى پس از ضرب عمار ياسر كه به دستور عثمان صورت گرفت ، عايشه جامه و كفش پيامبر صلى الله عليه و آله را بيرون آورد و گفت : مردم ! هنوز لباس و كفش پيامبر صلى الله عليه و آله فرسوده نشده است اما شما سنّت او را فراموش كرده‌ايد .\r\n\r\n\r\n","description":"","footnote":"\r\n( 1 ) . انساب الاشراف بلاذرى ، ج 5 ، ص 57 ؛ تاريخ طبرى ، ج 5 ، ص 113 ؛ العقد الفريد ، ج 2 ، ص 258 و 261 و 272 .\r\n","page_name":" 130 ","page_number":130},
  {"content":"\r\n\r\nاين جملهء عايشه معروف است كه در مورد عثمان مىگفت : « اقْتُلُوا نَعْثَلًا قَتَلَ اللَّهُ نَعْثَلًا ؛ اين پير كفتار را بكشيد كه خدا او را بكشد » . « 1 »\r\nهمچنين از زمرهء مخالفان عثمان بايد از طلحه و زبير نام برد كه بيش از همه از او انتقاد مىكردند و جاى بسى شگفتى است كه بعدها آن دو به همراهى عايشه براى خونخواهى عثمان ، بر ضد خليفهء بر حق رسول خدا صلى الله عليه و آله يعنى اميرالمؤمنين عليه السلام كه خود با او بيعت كرده بودند ، جنگ جمل را به راه انداختند .\r\nبه هر حال تعداد كسانى كه با گفتار خود بر ضد عثمان شوريدند و مقدمات قتل او را فراهم ساختند بيش از آن است كه در اينجا نام برده شوند .\r\nعوامل پنج‌گانهء بالا سبب شد كه از مراكز اسلامى مهم آن روز ؛ مانند كوفه ، بصره و مصر افراد زيادى از مردم به عنوان آمر به معروف و ناهى از منكر رهسپار مدينه شوند و با ديگر همفكران خود چاره‌اى براى توبه و بازگشت خليفه به اسلام واقعى يا كناره‌گيرى او از خلافت بينديشند . آنان خانهء خليفه را محاصره كرده و ضمن نامه‌اى خواستار توبهء او شدند .\r\nعثمان كه از عمق اعتراض آگاه نبود كوشيد تا با واسطه قرار دادن افراد بدنامى همچون مغيرة بن شعبة و عمرو عاص غائله را پايان دهد ؛ ولى مردم آنها را نپذيرفته و بر ضد آنان شعار دادند .\r\nپس از اين بود كه عثمان چند بار دست به دامان امير المؤمنين عليه السلام شد و حضرت نيز هر بار با تدابير حكيمانهء خويش اوضاع را آرام مىكرد ؛ ولى متأسفانه عثمان كه فاقد ارادهء قوى بود و به شدت تحت تأثير اشخاص فاسدى همچون مروان بن حكم قرار گرفته بود و در هر كارى با آنان مشورت مىكرد ، عملًا به تلاشهاى امير المؤمنين عليه السلام وقعى ننهاد .\r\n\r\n\r\n","description":"","footnote":"\r\n( 1 ) . النهاية ابن اثير الجزرى ، ج 5 ، ص 80 و شرح نهج البلاغهء ابن ابى الحديد ، ج 2 ، ص 77 و ج 6 ، ص 215 .\r\n","page_name":" 131 ","page_number":131},
  {"content":"\r\n\r\nدر نهايت بار ديگر معترضان خانهء خليفه را محاصره كردند و اين بار از ورود آب به آنجا به شدت جلوگيرى نمودند . در اين ميان اميرمؤمنان عليه السلام به درخواست خليفه و با كمك بنىهاشم مشك پر از آب روانهء خانهء عثمان كرد و در اين جريان برخى از بنىهاشم به دليل درگيرى با محاصره كنندگان مجروح شدند .\r\nعثمان در ايام محاصره نامه‌اى براى معاويه نوشت و از او درخواست كمك كرد ؛ ولى معاويه به نامهء عثمان ترتيب اثر نداد و گفت كه با ياران پيامبر صلى الله عليه و آله مخالفت نمىكند .\r\nهدف محاصره‌كنندگان خانهء خليفه قتل او نبود بلكه مىخواستند با جلوگيرى از ورود آذوقه به آنجا ، عثمان و دستياران او را تسليم خواسته‌هاى خويش كنند ولى سوء تدبير مروان بن حكم كه يك نفر از شورشيان را كشت ، سبب شد كه هجوم به داخل خانه آغاز گردد .\r\nشدت هجوم به گونه‌اى بود كه بنىاميّه كه محافظان جان خليفه و كارگزاران خلافت بودند ، پا به فرار نهادند و ام حبيبه همسر پيامبر اكرم صلى الله عليه و آله و دختر ابوسفيان ( كه خود از بنىاميّه بود ) آنان را در خانهء خود مخفى كرد . سه نفر از طرفداران خليفه كه فرصت فرار نيافته بودند در درگيرى با مهاجران كشته شدند و سرانجام عثمان نيز به دست آنان به قتل رسيد . در اين ميان اشخاصى همچون محمد بن ابىبكر و كنانة بن بُشر تحبيبى و سودان بن حمران مرادى و عمرو بن حِمَق خُزاعى و عمير بن صابى نقش مهمترى داشتند . « 1 »\r\n\r\n\r\n","description":"","footnote":"\r\n( 1 ) . تاريخ طبرى ، ج 5 ، ص 118 به بعد و كامل ابن اثير ، ج 3 ، ص 70 به بعد . براى تحقيق بيشتر مراجعه شود به كتاب فروغ ولايت از استاد جعفر سبحانى ، ص 327 - / 335 و شرح نهج‌البلاغهء ابن ابىالحديد ، ج 2 ، ص 129 تا 158 ، ذيل خطبهء 30 .\r\n","page_name":" 132 ","page_number":132},
  {"content":"\r\n\r\n\r\n10 و من كتاب له عليه السلام إليه أيضا\r\nاز نامه‌هاى امام عليه السلام است\r\nكه آن را نيز به معاويه نوشته است . « 1 »\r\n\r\nنامه در يك نگاه\r\nاين نامه در حقيقت از چهار بخش تشكيل يافته است : در بخش اوّل امام عليه السلام معاويه را نصيحت مىكند و نسبت به سرنوشتش در قيامت و عواقب كارهايش هشدار مىدهد ، هر چند او را اسير شيطان مىداند و اميد چندانى به هدايت او ندارد .\r\nدر بخش دوم اين نكته را به معاويه گوشزد مىكند كه چگونه مىخواهد\r\n\r\n\r\n","description":"","footnote":"\r\n( 1 ) . سند نامه :\r\nاين نامه را نصر بن مزاحم كه قبل از سيد رضى مىزيسته ، در كتاب صفين آورده و بعد از سيد رضى ابن عساكر در تاريخ دمشق در شرح حال معاويه آن را نقل كرده البته آنچه را مرحوم سيد رضى آورده تمام نامه نيست و نامه آغازى دارد كه در مصادر نهج‌البلاغه آمده است . ( مصادر نهج‌البلاغه ، ج 3 ، ص 220 )\r\nنامهء مزبور ذيلى هم دارد كه در كتاب تمام نهج‌البلاغه آمده است .\r\n","page_name":" 133 ","page_number":133},
  {"content":"\r\n\r\nزمامدارى امّت اسلامى را بر عهده بگيرد در حالى كه نه سابقهء درخشانى در اسلام دارد و نه از خانوادهء شريف و با تقوايى است .\r\nدر بخش سوم اين نكته را گوشزد مىفرمايد كه چرا دعوت به جنگ كرده‌اى مردم را رها كن و تنها به ميدان بيا و با من نبرد تن به تن كن تا تكليف مسلمانان روشن گردد و گذشتهء تاريخ اسلام را كه طعم شمشير را بر جد و برادر و دايىات نشاندم به ياد تو آورد .\r\nو بالاخره در بخش چهارم بهانهء خونخواهى عثمان را مطرح مىفرمايد و مىگويد : تو به خوبى مىدانى چه كسى قاتل عثمان بوده است چرا به سراغ او نمىروى ؟ و در پايان مىفرمايد : مىبينم كه در ميدان جنگ ، ضجه و نالهء لشكرت بلند مىشود و شكست بعد از شكست دامنت را مىگيرد و سرانجام به كتاب خدا پناه مىبرى در حالى كه به آن ايمان ندارى .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nبخش اوّل\r\nوَ كَيْفَ أَنْتَ صَانِعٌ إِذَا تَكَشَّفَتْ عَنْكَ جَلَابِيبُ مَا أَنْتَ فِيهِ مِنْ دُنْيَا قَدْ تَبَهَّجَتْ بِزِينَتِهَا ، وَ خَدَعَتْ بِلَذَّتِهَا . دَعَتْكَ فَأَجَبْتَهَا ، وَ قَادَتْكَ فَاتَّبَعْتَهَا ، وَ أَمَرَتْكَ فَأَطَعْتَهَا . وَ إِنَّهُ يُوشِكُ أَنْ يَقِفَكَ وَاقِفٌ عَلَى مَا لَا يُنْجِيكَ مِنْهُ مِجَنٌّ ، فَاقْعَسْ عَنْ هَذَا الْأَمْرِ ، وَ خُذْ أُهْبَةَ الْحِسَابِ ، وَ شَمِّرْ لِمَا قَدْ نَزَلَ بِكَ ، وَ لَا تُمَكِّنِ الْغُوَاةَ مِنْ سَمْعِكَ ، وَ إِلَّا تَفْعَلْ أُعْلِمْكَ مَا أَغْفَلْتَ مِنْ نَفْسِكَ ، فَإِنَّكَ مُتْرَفٌ قَدْ أَخَذَ الشَّيْطَانُ مِنْكَ مَأْخَذَهُ ، وَ بَلَغَ فِيكَ أَمَلَهُ ، وَجَرَى مِنْكَ مَجْرَى الرُّوحِ وَ الدَّمِ .\r\n\r\nترجمه\r\nچه خواهى كرد آنگاه كه لباسهاى ( پر زرق و برق ) اين دنيا را كه در آن فرو رفته‌اى از تنت برگيرند ، دنيايى كه با زينتهايش خود را جلوه داده و با لذت‌هايش ( تو را ) فريب داده است ؟ !\r\nاين دنيا تو را فرا خواند و اجابتش نمودى و زمامت را به دست گرفت و به دنبالش رفتى ، فرمانت داد اطاعتش كردى . ( ولى بدان ) اين دنياى فريبنده به زودى تو را وارد ميدان نبردى مىكند كه هيچ سپرى در آنجا تو را نجات نخواهد داد حال كه چنين است از اين امر ( حكومت ) كناره گير و آمادهء حساب الهى شو و دامن را در برابر حوادثى كه بر تو نازل مىشود در هم پيچ و به حاشيه نشينان فرومايه گوش فرا نده . هر گاه به اين دستور و رهنمود عمل نكنى به تو اعلام مىكنم كه خود را در غفلت فرو برده‌اى ، زيرا فزونى نعمت تو را به طغيان وا داشته ( به همين دليل ) شيطان بر تو مسلط شده و به آرزوى خود دربارهء تو رسيده و همچون روح و خون در سراسر وجودت جريان يافته است .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nشرح و تفسير نگاهى به آينده تاريك\r\nهمان گونه كه در بالا گفتيم اين نامه آغازى دارد كه مرحوم سيد رضى آن را در نهج‌البلاغه نياورده است . امام عليه السلام در آغاز اين نامه بعد از حمد و ثناى الهى و اشاره به زودگذر بودن دنيا و زندگى آن ، خطاب به معاويه مىفرمايد : اى معاويه تو ادعاى چيزى مىكنى كه اهلش نيستى ؛ نه در گذشته و نه در حال . نه دليل بر مدعاى خود ( لياقت حكومت بر مسلمانان ) دارى و نه شاهدى از قرآن مجيد و نه سخنى از پيغمبر اسلام صلى الله عليه و آله . آن گاه دست او را گرفته و به عواقب زندگى دنيا برده و وقوف او را در قيامت در پيشگاه خدا در نظرش مجسم مىكند شايد از خطاهاى خود باز گردد و در صراط مستقيم گام نهد ؛ مىفرمايد : « چه خواهى كرد آن‌گاه كه لباسهاى ( پر زرق و برق ) اين دنيا را كه در آن فرو رفته‌اى از تنت برگيرند ، دنيايى كه با زينتهايش خود را جلوه داده و با لذت‌هايش ( تو را ) فريب داده است » ؛ ( وَ كَيْفَ أَنْتَ صَانِعٌ إِذَا تَكَشَّفَتْ عَنْكَ جَلَابِيبُ « 1 » مَا أَنْتَ فِيهِ مِنْ دُنْيَا قَدْ تَبَهَّجَتْ « 2 » بِزِينَتِهَا وَ خَدَعَتْ بِلَذَّتِهَا ) .\r\nسپس مىافزايد : « اين دنيا تو را فرا خواند و اجابتش نمودى و زمامت را به دست گرفت و به دنبالش رفتى ، فرمانت داد اطاعتش كردى » ؛ ( دَعَتْكَ فَأَجَبْتَهَا ، قَادَتْكَ فَاتَّبَعْتَهَا ، وَ أَمَرَتْكَ فَأَطَعْتَهَا ) .\r\nامام عليه السلام در اين عبارات تشبيهات جالبى براى دنيا فرموده ، زرق و برق دنيا را به لباسهاى رنگارنگى تشبيه كرده كه در تن مىپوشند و يا چادرى كه به سر مىكشند . زينتهاى دنيا را فريبنده و لذت‌هايش را مايهء جلب و جذب به سوى\r\n\r\n\r\n","description":"","footnote":"\r\n( 1 ) . « جلابيب » جمع « جلباب » بر وزن « مفتاح » ( اين واژه به كسر جيم و فتح آن هر دو گفته مىشود و به‌معناى چادر و پارچه اى است تمام بدن را مىپوشاند و به پيراهن بلند و گشاد نيز اطلاق شده است ) .\r\n( 2 ) . « تبهّجت » از ريشهء « بهج » و « بهجة » به معناى زيبائى و طراوت گرفته شده و « تبهّج » به معناى مسرور شدن به سبب زيبايى است .\r\n","page_name":" 136 ","page_number":136},
  {"content":"\r\n\r\nآن شمرده . هوس‌بازان و كسانى كه از ماهيّت دنيا بىخبرند به زودى به سوى آن جلب مىشوند و براى اينكه بتوانند به اين زينت‌ها و لذات ادامه دهند سر بر فرمان دنيا مىنهند و اوامرش را اطاعت مىكنند .\r\nآن گاه امام عليه السلام به عاقبت اين ماجرا اشاره كرده مىفرمايد : « اين دنياى فريبنده به زودى تو را وارد ميدان نبردى مىكند كه هيچ سپرى در آنجا تو را نجات نخواهد داد حال كه چنين است از اين امر ( حكومت ) كناره گير و آمادهء حساب الهى شو و دامن را در برابر حوادثى كه بر تو نازل مىشود در هم پيچ و به حاشيه نشينان فرومايه گوش فرا نده » ؛ ( وَ إِنَّهُ يُوشِكُ « 1 » أَنْ يَقِفَكَ وَاقِفٌ عَلَى مَا لَا يُنْجِيكَ مِنْهُ مِجَنٌّ « 2 » ، فَاقْعَسْ « 3 » عَنْ هَذَا الْأَمْرِ ، وَ خُذْ أُهْبَةَ « 4 » الْحِسَابِ ، وَ شَمِّرْ « 5 » لِمَا قَدْ نَزَلَ بِكَ ، وَ لَا تُمَكِّنِ الْغُوَاةَ « 6 » مِنْ سَمْعِكَ ) .\r\nامام عليه السلام در اين عبارات ، هم ريشهء انحرافات را براى معاويه بازگو مىكند و هم راه درمان اين درد را نشان مىدهد ؛ مىفرمايد : بهترين راه اين است كه از حكومت شام كنار به روى و آمادهء حساب الهى شوى .\r\nجملهء « شَمِّرْ لِمَا قَدْ نَزَلَ بِكَ » يا اشاره به حوادث دردناكى است كه در همين دنيا دامان معاويه و طرفدارانش را مىگرفت و يا اشاره به حوادث روز قيامت است\r\n\r\n\r\n","description":"","footnote":"\r\n( 1 ) . « يوشك » از مادهء « و شك » بر وزن « اشك » به معناى تند رفتن گرفته شده ، بنابراين « يوشك » مفهومش اين است كه به زودى فلان امر تحقق مىيابد ( و صحيح آن « يوشِك » با كسر شين است و گاه با فتح شين گفته مىشود ) .\r\n( 2 ) . « مجنّ » به معناى سپر است .\r\n( 3 ) . « اقعس » صيغهء امر است از ريشهء « قعس » بر وزن « نفس » در اصل به معناى برآمدن سينه به طرف جلو و فرو رفتن پشت است . سپس به معناى عقب نشينى كردن از كارى آمده است و در عبارت بالا به همين معناست ؛ يعنى : اى معاويه از امر خلافت عقب‌نشينى كن .\r\n( 4 ) . « اهبة » به معناى وسائل انجام كارى است .\r\n( 5 ) . « شمّر » از ريشهء « تشمير » و از ريشهء « شمر » بر وزن « تمر » به معناى جمع كردن ، برچيدن و آماده شدن آمده است و معادل آن در فارسى دامن همت به كمر زدن است .\r\n( 6 ) . « غواة » جمع « غاوى » به معناى گمراه است .\r\n","page_name":" 137 ","page_number":137},
  {"content":"\r\n\r\n( احتمال دوم مناسب‌تر به نظر مىرسد ) و در هر حال چون اين حوادث قطعى الوقوع بوده به صورت فعل ماضى بيان شده است .\r\nآن‌گاه امام عليه السلام در ادامهء اين سخن معاويه به يك سلسله امور معنوى تهديد مىكند مىفرمايد : « و اگر به اين دستور و رهنمود عمل نكنى به تو اعلام مىكنم كه خود را در غفلت فرو برده‌اى ، زيرا فزونى نعمت تو را به طغيان وا داشته ( به همين دليل ) شيطان بر تو مسلط شده و به آرزوى خود دربارهء تو رسيده است و همچون روح و خون در سراسر وجودت جريان يافته » ؛ ( وَ إِلَّا تَفْعَلْ أُعْلِمْكَ مَا أَغْفَلْتَ مِنْ نَفْسِكَ ، فَإِنَّكَ مُتْرَفٌ « 1 » قَدْ أَخَذَ الشَّيْطَانُ مِنْكَ مَأْخَذَهُ ، وَ بَلَغَ فِيكَ أَمَلَهُ ، جَرَى مِنْكَ مَجْرَى الرُّوحِ وَالدَّمِ ) .\r\nبعضى جملهء « إِلَّا تَفْعَلْ . . . » را اشاره به اين دانسته‌اند كه امام عليه السلام او را تهديد به جنگ مىكند و منظور از اعلام ، اعلام عملى است در حالى كه هيچ يك از تعبيرات جمله‌هاى قبل و بعد از آن چنين مفهومى ندارد ، بلكه مجموعه‌اى است از اندرزهاى بيدارگر .\r\nاين نكته جالب است كه معاويه در نامه‌اش امام عليه السلام را تهديد به جنگ نموده ؛ ولى امام عليه السلام او را تهديد به سلطهء شيطان بر او مىكند و او را اندرز مىدهد .\r\n\r\n\r\n","description":"","footnote":"\r\n( 1 ) . « مترف » به معناى كسى است كه داراى نعمت بسيار است و از آنجا كه غالباً سبب طغيان مىشود ، مترف به معناى متنعّمان طاغى و گردن‌كش به كار مىرود .\r\n","page_name":" 138 ","page_number":138},
  {"content":"\r\n\r\n\r\nبخش دوم\r\nوَ مَتَى كُنْتُمْ يَا مُعَاوِيَةُ سَاسَةَ الرَّعِيَّةِ ، وَ وُلَاةَ أَمْرِ الْأُمَّةِ ؟ بِغَيْرِ قَدَمٍ سَابِقٍ ، وَ لَا شَرَفٍ بَاسِقٍ ، وَ نَعُوذُ بِاللَّهِ مِنْ لُزُومِ سَوَابِقِ الشَّقَاءِ . وَ أُحَذِّرُكَ أَنْ تَكُونَ مُتَمَادِياً فِي غِرَّةِ الْأُمْنِيِّةِ ، مُخْتَلِفَ الْعَلَانِيَةِ وَ السَّرِيرَةِ .\r\n\r\nترجمه\r\nاى معاويه ! چه زمانى شما حاكمان و مدبران رعيّت و واليان امر امّت اسلامى بوده‌ايد آن هم بدون پيشى گرفتن در اسلام و شرافت والاى معنوى ؛ پناه به خدا مىبريم از اينكه ريشه‌هاى شقاوت گذشته آثار پايدار بگذارد و تو را بر حذر مىدارم از اينكه در طريق غفلت ناشى از آمال و آرزوهاى دراز همچنان به راه خود ادامه دهى . تو را بر حذر مىدارم از اينكه آشكار و نهانت يكسان نباشد ( در ظاهر دم از اسلام بزنى ولى در باطن در افكار جاهليّت غوطه‌ور باشى ) .\r\n\r\nشرح و تفسير از غفلت بر حذر باش\r\nامام عليه السلام در اين بخش از نامهء خود به عدم صلاحيّت معاويه و بنىاميّه براى حكومت بر امّت اسلام ، هر چند بر بخشى از كشور اسلام باشد اشاره مىكند ، زيرا مىداند مسألهء خونخواهى عثمان و امثال آن بهانه‌اى بيش نيست ؛ هدف اصلى آن است كه خود را بر مردم شام به عنوان يك حاكم اسلامى تحميل كند ؛ مىفرمايد :\r\n« اى معاويه چه زمانى شما حاكمان و مدبران رعيّت و واليان امر امّت اسلامى بوده‌ايد آن هم بدون سبقت در اسلام و شرافت والاى معنوى » ؛ ( وَ مَتَى كُنْتُمْ يَا\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمُعَاوِيَةُ سَاسَةَ الرَّعِيَّةِ ، وَ وُلَاةَ أَمْرِ الْأُمَّةِ ؟ بِغَيْرِ قَدَمٍ سَابِقٍ ، وَ لَا شَرَفٍ بَاسِقٍ ) . « 1 »\r\nدرست است كه خاندان بنىاميّه و اجداد آنها زمانى حكمران بودند ولى اين مربوط به زمان جاهليّت و كفر و شرك است و تعبير به « وُلَاةَ أَمْرِ الْأُمَّةِ » نشان مىدهد كه منظور امام عليه السلام ، عصر ظهور اسلام است ؛ زيرا مىدانيم كه به هنگام ظهور اسلام خاندان بنى اميّه و در رأس آنها ابوسفيان در جبههء مخالف اسلام كار مىكردند و مدافع مشركان و كفار بودند .\r\nتعبير به « سَاسَةَ الرَّعِيَّةِ » و « وُلَاةَ أَمْرِ الْأُمَّةِ » ممكن است از قبيل عطف تفسيرى باشد و هر دو اشاره به همان حكومت اسلامى داشته باشد ؛ ولى اين احتمال نيز وجود دارد كه « سَاسَةَ الرَّعِيَّةِ » مربوط به دوران قبل از اسلام و تعبير به « وُلَاةَ أَمْرِ الْأُمَّةِ » مربوط به ظهور بعد از اسلام باشد ، زيرا قبل از اسلام بنىاميّه تنها زعيم قبيلهء خود بودند ؛ ولى رعيّت به معناى وسيع كلمه و به تعبير ديگر « مردم مكّه » تحت زعامت عبدالمطلب و بعد از او ابوطالب قرار داشتند .\r\nامام عليه السلام در تعبير خود به « بِغَيْرِ قَدَمٍ سَابِقٍ . . . » به اين واقعيّت اشاره مىكند كه حكومت و زمامدارى بر امّت اسلامى نياز به شرايطى دارد از جمله پيشگام بودن در اسلام و شرافت والاى نسب در حالى كه معاويه فرزند ابوسفيانى است كه تا آخرين لحظه‌ها در برابر پيغمبر اكرم مقاومت كرد و داستان آلودگيهاى مادر معاويه معروف است .\r\nآن گاه امام عليه السلام در ضمن سه جمله به او هشدار مىدهد ؛ نخست مىفرمايد :\r\n« پناه به خدا مىبريم از اينكه ريشه‌هاى شقاوت پيشين آثار پايدار بگذارد » ؛ ( وَ نَعُوذُ بِاللَّهِ مِنْ لُزُومِ سَوَابِقِ الشَّقَاءِ ) .\r\nاين جمله احتمالا اشاره به آن است كه معاويه به خاطر وراثت نامناسبى كه از پدر و مادر ( ابوسفيان و هند جگرخوار ) داشت و ساليان دراز با پيغمبر اسلام\r\n\r\n\r\n","description":"","footnote":"\r\n( 1 ) . « باسق » به معناى بلند و مرتفع از ريشهء « بسوق » بر وزن « طلوع » گرفته شده .\r\n","page_name":" 140 ","page_number":140},
  {"content":"\r\n\r\nهمراه پدرش مبارزه كرد ، زمينه‌هاى شقاوت و انحراف در او آماده بود و جز با خودسازى و تلاش فراوان رهايى از آن ممكن نبود .\r\nو در دومين جمله مىافزايد : « و تو را بر حذر مىدارم از اينكه در طريق غفلت ناشى از آمال و آرزوهاى دراز همچنان به راه خود ادامه دهى » ؛ ( وَ أُحَذِّرُكَ أَنْ تَكُونَ مُتَمَادِياً فِي غِرَّةِ « 1 » الْأُمْنِيِّةِ ) . « 2 »\r\nاين جمله نظر به همان چيزى دارد كه بارها در روايات اسلامى به آن اشاره شده كه آرزوهاى دور و دراز ، انسان را از خدا و روز جزا و حتى موقعيت خويش در دنيا غافل مىسازد ( و اما طول الامل فينسى الاخرة ) . « 3 »\r\nو در سومين جمله مىفرمايد : « تو را بر حذر مىدارم از اينكه آشكار و نهانت يكسان نباشد ( در ظاهر دم از اسلام بزنى ولى در باطن در راه شرك و افكار جاهليّت گام بردارى ) » ؛ ( مُخْتَلِفَ الْعَلَانِيَةِ وَ السَّرِيرَةِ ) .\r\nاين جمله اشاره به نفاق معاويه است كه در ظاهر به عنوان خونخواهى عثمان و دفاع از مقام خلافت برخاسته بود ولى در باطن هدفى جز حكومت بر شام نداشت و مىدانيم كه حالت نفاق و دوگانگى ظاهر و باطن و گفتار و رفتار از شرك هم خطرناك‌تر است ، زيرا مسلمانان تكليف خود را با مشركان و دشمنان اسلام مىدانند در حالى كه ممكن است منافقان را به خاطر پوششى كه از اسلام در ظاهر دارند نشناسند و از پشت به آنها خنجر بزنند .\r\n\r\n\r\n","description":"","footnote":"\r\n( 1 ) . « غرّة » به معناى غفلت ، بىخبرى و غرور است .\r\n( 2 ) . « الامنيّة » به معناى آرزو است و ريشهء اصلى آن « منى » بر وزن « رمى » به معناى تقدير و فرض است و اينكه به آرزوها تمنى و امنية گفته مىشود به اين دليل است كه انسان مطالبى را در عالم خيال خود براى آينده فرض و تقدير مىكند و به آن دل مىبندد . واژهء امنية غالبا در مواردى به كار مىرود كه آرزوهاى دست نيافتنى در ميان است .\r\n( 3 ) . كافى ، ج 2 ، ص 335 ، ح 3 .\r\n","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nبخش سوم\r\nوَ قَدْ دَعَوْتَ إِلَى الْحَرْبِ ، فَدَعِ النَّاسَ جَانِباً وَ اخْرُجْ إِلَيَّ ، وَ أَعْفِ الْفَرِيقَيْنِ مِنَ الْقِتَالِ ، لِتَعْلَمَ أَيُّنَا الْمَرِينُ عَلَى قَلْبِهِ وَالْمُغَطَّى عَلَى بَصَرِهِ ! فَأَنَا أَبُو حَسَنٍ قَاتِلُ جَدِّكَ وَ أَخِيكَ وَ خَالِكَ شَدْخاً يَوْمَ بَدْرٍ ، وَ ذَلِكَ السَّيْفُ مَعِي ، وَ بِذَلِكَ الْقَلْبِ أَلْقَى عَدُوِّي ، مَا اسْتَبْدَلْتُ دِيناً وَ لَا اسْتَحْدَثْتُ نَبِيّاً . وَ إِنِّي لَعَلَى الْمِنْهَاجِ الَّذِي تَرَكْتُمُوهُ طَائِعِينَ ، وَ دَخَلْتُمْ فِيهِ مُكْرَهِينَ .\r\n\r\nترجمه\r\nتو مرا به جنگ دعوت كردى ( اگر راست مىگويى ) مردم را كنار بگذار و خودت تنها به ميدان بيا و هر دو لشكر را از جنگ معاف كن تا بدانى چه كسى گناهان بر قلبش زنگار نهاده و چه كسى پرده بر ديدهء او افتاده است ؟ ! من ابوالحسن هستم ، قاتل جد و برادر و دايى تو در روز بدر ، و بر مغز آنها كوبيدم و همان شمشير اكنون با من است و با همان قلب ( و همان جرأت و شهامت ) با دشمنم روبه‌رو مىشوم من نه بدعتى در دين گذاشته‌ام نه پيامبر جديدى انتخاب كرده‌ام من بر همان طريقى هستم كه شما پس از آنكه با اكراه آن را پذيرفتيد با ميل خود تركش كرديد !\r\n\r\nشرح و تفسير همواره بر طبق هدايت گام برمىدارم\r\nامام عليه السلام در اين بخش از نامه به پاسخ بخش ديگرى از نامهء معاويه مىپردازد ؛ معاويه با كلمات زننده و جسورانه و بىادبانه امام عليه السلام را تهديد به جنگ مىكند و\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nحضرت را به عنوان كسى كه بر چشمش پرده افكنده شده و قلبش زنگار گرفته نام مىبرد . راستى عجيب است كسى كه از بازماندگان عصر جاهليّت و فرزند سرسخت‌ترين دشمنان اسلام است به كسى كه تمام وجودش از كودكى تا پايان عمر در خدمت اسلام بوده و شجاع‌ترين مرد عرب شمرده مىشود اين گونه جسورانه سخن بگويد .\r\nبه هر حال مىفرمايد : « تو مرا به جنگ دعوت كردى ( اگر راست مىگويى ) مردم را كنار بگذار و خودت تنها به ميدان بيا و هر دو لشكر را از جنگ معاف كن تا بدانى چه كسى گناهان بر قلبش زنگار نهاده و چه كسى پرده بر ديدهء او افتاده است » ؛ ( وَ قَدْ دَعَوْتَ إِلَى الْحَرْبِ ، فَدَعِ النَّاسَ جَانِباً وَ اخْرُجْ إِلَيَّ ، وَ أَعْفِ الْفَرِيقَيْنِ مِنَ الْقِتَالِ ، لِتَعْلَمَ أَيُّنَا الْمَرِينُ عَلَى قَلْبِهِ ، وَالْمُغَطَّى عَلَى بَصَرِهِ ) .\r\nامام عليه السلام بىآنكه معاويه را صريحاً به تعبيراتى كه خودش داشته خطاب نمايد ، پاسخ دندان شكنى به معاويه مىدهد كه اگر در تهديد به جنگ صادق است ، به جاى اينكه خون‌هاى مسلمين از دو طرف ريخته شود تك و تنها به ميدان بيايد و در برابر امام عليه السلام قرار گيرد و به يقين معاويه پاسخى براى اين پيشنهاد نداشت ، زيرا هرگز خود را مرد چنين ميدانى نمىدانست .\r\nمرحوم مغنيه از كتاب الامامة و السياسه نكتهء جالبى در اينجا نقل كرده كه هنگامى كه اين پيام به معاويه رسيد عمرو بن عاص به معاويه گفت : آيا تو مىترسى به ميدان على به روى ؟ و اللَّه من مىروم ، هر چند هزار بار كشته شوم ؛ لذا در ايام صفين عمرو بن عاص در برابر على عليه السلام به ميدان آمد و امام عليه السلام نيزه‌اى بر او زد و او به زمين افتاد در اينجا عمرو براى نجات خود چاره‌اى جز اين نديد كه لباس خود را بالا بزند و عورتش را آشكار سازد ، چرا كه مىدانست امام عليه السلام حيا مىكند و باز مىگردد و از كشته شدن نجات مىيابد .\r\nبه همين دليل بعد از آن معاويه به عمرو بن عاص مىگفت : دو چيز تو را از\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمرگ نجات داد : اوّل عورتت و دوم حياى على بن ابىطالب .\r\nسپس امام عليه السلام در تأييد اين سخن مىفرمايد : « من ابوالحسن هستم ، قاتل جد و برادر و دايى تو در روز بدر ، و بر مغز آنها كوبيدم و همان شمشير اكنون با من است و با همان قلب ( و همان جرأت و شهامت ) با دشمنم روبرو مىشوم » ؛ ( فَأَنَا أَبُو حَسَنٍ قَاتِلُ جَدِّكَ وَ أَخِيكَ وَ خَالِكَ شَدْخاً يَوْمَ بَدْرٍ ، وَ ذَلِكَ السَّيْفُ مَعِي ، وَ بِذَلِكَ الْقَلْبِ أَلْقَى عَدُوِّي ) .\r\nمىدانيم كه « عتبة بن ربيعة » پدر هند كه مادر معاويه بود روز جنگ بدر در برابر « عبيدة بن حارث » ( پسر عموى على عليه السلام ) قرار گرفت ، امام عليه السلام به كمك عبيده شتافت و او را به قتل رساند ، برادر معاويه به نام « شيبة بن ابوسفيان » در برابر حمزه قرار گرفت و امام عليه السلام به كمك حمزه او را به خاك افكند و دايى معاويه كه « وليد بن عتبه » نام داشت به تنهايى در برابر امام عليه السلام قرار گرفت و امام عليه السلام او را بر خاك افكند .\r\nبا توجّه به اينكه « شدخ » به معناى شكستن چيز تو خالى است ، اين تعبير امام عليه السلام بيانگر اين حقيقت است كه جد و برادر و دايى معاويه كه در روز جنگ بدر كشته شدند جمجمه‌هايى تو خالى داشتند كه خالى از مغز متفكّر بود .\r\nدر حالى كه معاويه در نامه‌اش الفاظ تند و داغ ولى تو خالى به كار مىبرد ، على عليه السلام تعبيراتى ملايم‌تر و آميخته با قوت و قدرت واقعى ذكر مىكند . معاويه دعوت به جنگ گروهها مىكند ، على عليه السلام او را دعوت به جنگ تن به تن ؛ يعنى معاويه را فرا مى خواند .\r\nمعاويه بىآنكه ادعاى خود را با يك مدرك تاريخى تأييد كند ، سخن مىگويد و على عليه السلام دست او را گرفته به سوابق تاريخى روشن و آشكار از جنگ بدر مىبرد و به او گوشزد مىكند كه من همان على بن ابى طالبم و شمشيرم همان شمشير و قلب نيرومندم همان قلب است و شجاعتم همان شجاعت .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nآن‌گاه به نكتهء ديگرى اشاره مىكند و آن ثبات و بقا در مسير معنوى اسلام است مىفرمايد : « من نه بدعتى در دين گذاشته‌ام نه پيامبر جديدى انتخاب كرده‌ام من بر همان طريقى هستم كه شما پس از آنكه با اكراه آن را پذيرفتيد با ميل خود تركش كرديد » ؛ ( مَا اسْتَبْدَلْتُ دِيناً ، وَ لَا اسْتَحْدَثْتُ نَبِيّاً . وَ إِنِّي لَعَلَى الْمِنْهَاجِ الَّذِي تَرَكْتُمُوهُ طَائِعِينَ ، وَ دَخَلْتُمْ فِيهِ مُكْرَهِينَ ) .\r\nاشاره به اينكه ابوسفيان و دار و دسته‌اش روز فتح مكّه با اكراه اسلام را ظاهراً پذيرفتند و قراين تاريخى نشان مىدهد كه اعتقاد راستين به اسلام نداشت و لذا بعد از آنكه بنىاميّه حكومت را در زمان خليفهء سوم به دست گرفتند ، بسيارى از اصول اسلام و سنّت پيغمبر اكرم صلى الله عليه و آله را زير پا گذاردند و بيت المال مسلمين را غارت كردند و نيازمندان را كه مالك اصلى آن بودند محروم ساختند .\r\nاز آنچه در بالا گفته شد معلوم گرديد كه منظور امام عليه السلام از اينكه مىفرمايد :\r\n« شما اسلام را با ميل خود ترك كرديد » ، مربوط به بعد از پذيرش اسلام است ؛ يعنى نخست با اكراه آن را پذيرفتيد سپس پس از آنكه قدرت پيدا كرديد سنت‌هاى پيغمبر را يكى پس از ديگرى شكستيد . شاهد اين سخن آنكه امام عليه السلام مىگويد : « من هرگز دينم را تغيير ندادم و سنّت را نشكستم » ، بنابراين آنچه جمعى از شارحين نهج‌البلاغه گفتند كه جملهء « تَرَكْتُمُوهُ طَائِعِينَ » راجع به عدم پذيرش اسلام قبل از فتح مكّه است با توجّه به سخنى كه امام عليه السلام دربارهء خود مىگويد تفسير صحيحى به نظر نمىرسد . به خصوص كه واژهء ترك در جايى گفته مىشود كه انسان قبلًا چيزى را پذيرفته باشد يا به مكانى رفته باشد و يا آن را رها سازد .\r\n\r\nنكته‌ها\r\n\r\n1 . مقايسهء شجاعت امام عليه السلام با دشمنانش\r\nاز نكات جالبى كه دربارهء ميزان شجاعت معاويه و عمرو عاص در تواريخ\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآمده اين است كه واقدى مورخ معروف - طبق آنچه ابن ابى الحديد در شرح نهج‌البلاغهء خود آورده ، مىنويسد : - بعد از آنكه على عليه السلام شهيد شد و معاويه بر عريكهء قدرت نشست ، روزى به عمرو عاص گفت : اى ابا عبد اللَّه ( كنيهء عمرو عاص ابا عبد اللَّه بود ) هر زمان كه تو را مىبينم خنده‌ام مىگيرد . عمرو گفت : براى چه ؟ گفت : من به ياد روزى مىافتم كه على در صفين به تو حمله كرد و تو از وحشت براى اينكه از مرگ حتمى نجات يا بى عورت خود را آشكار ساختى ( و على حيا كرد و تو نجات يافتى ) عمرو گفت : من هم از ديدن تو بيشتر خنده‌ام مىگيرد ، زيرا به ياد آن روز مىافتم كه على فرياد زد و تو را به ميدان دعوت كرد ناگهان نفس در سينه‌ات پيچيد و زبان در دهانت قفل شد و آب دهانت در گلويت گير كرد و لرزه بر اندامت افتاد و چيز ديگرى از تو سر زد كه نمىخواهم بگويم . معاويه گفت چگونه ممكن است چنين چيزى شده باشد در حالى كه دو قبيلهء عك و اشعريون از من حمايت مىكردند ؟ عمرو گفت : تو خود مىدانى كه آنچه را گفتم واقع شد در حالى كه آن دو قبيله هم اطراف تو را گرفته بودند حال فكر كن اگر به ميدان مىآمدى چه بر سرت مىآمد معاويه كه پاسخى براى اين سخن نداشت گفت : اى ابا عبد اللَّه شوخى را رها كن و سخنان جدى بگو ، ترس و فرار از على بر هيچ كس عيب نيست ؛ ( ان الجبن و الفرار من على لا عار على احد فيهما ) . « 1 »\r\n\r\n\r\n","description":"","footnote":"\r\n( 1 ) . از نكات جالب تاريخ اينكه شبيه اين داستان دربارهء بسر بن ارطاة كه او را يكى از شجاعان عرب مىدانستند واقع شد . ابن عبد البر در كتاب استيعاب ( ج 1 ، ص 164 ) آورده است كه بسر با معاويه در صفين حضور داشت . معاويه بسر را تشجيع به جنگ با امير مؤمنان كرد و به او گفت : « من شنيده‌ام تو آرزو دارى با او روبه‌رو شوى اگر بر او پيروز شوى دنيا و آخرت در اختيار توست » و پيوسته او را تشجيع مىكرد و به او وعده مىداد تا اينكه بسر چشمش به امير مؤمنان افتاد كه در ميدان جنگ بود . بسر به سوى امام عليه السلام آمد و با امام درگير شد . حضرت با ضربه‌اى او را بر زمين افكند او نيز متوسل به همان چيزى شد كه عمرو عاص متوسل شده بود ؛ يعنى پيراهن خود را بالا زد و عورت خود را نمايان ساخت . امام از او چشم پوشيد همان گونه كه از عمرو عاص چشم پوشيده بود . ( شرح نهج‌البلاغهء ابن ابى الحديد ، ج 6 ، ص 316 و 317 )\r\n","page_name":" 147 ","page_number":147},
  {"content":"\r\n\r\n\r\n2 . آيا معاويه در جنگ بدر حضور داشت ؟\r\nابن ابى الحديد مىگويد : از استادم نقيب پرسيدم آيا معاويه در جنگ بدر همراه مشركان حاضر بود ؟ گفت : آرى سه نفر از اولاد ابوسفيان حنظله ، عمرو و معاويه در اين جنگ حضور داشتند يكى از آنها ( حنظله ) كشته شد و ديگرى ( عمرو ) اسير گشت و معاويه فرار كرد و پياده به سوى مكّه به راه افتاد هنگامى كه به مكّه رسيد هر دو پاى او ورم كرده بود و دو ماه معالجه كرد تا بهبودى يافت .\r\nسپس استاد او مىافزايد : هيچ يك از مورخان در اين مسأله ترديد ندارند كه حنظله به دست على عليه السلام كشته شد و برادرش عمرو اسير گشت . علاوه بر اين غير از معاويه كسى در جنگ بدر فرار كرد ، كه از همهء اينها شجاع‌تر بود و آن عمرو بن عبدود ، يكه تاز ميدان بود . او در جنگ بدر حضور داشت و با پاى پياده فرار كرد و هنگامى كه به مكّه رسيد بيمار بود و بعد از بهبودى در جنگ خندق شركت كرد و به دست على عليه السلام كشته شد و آنچه از دست امام عليه السلام روز بدر رفته بود روز خندق جبران شد .\r\nسپس مىافزايد : مردى از اعمش سؤال كرد : آيا معاويه از بدريون بود ؟ گفت :\r\nآرى معاويه در جنگ بدر حضور داشت ؛ ولى در لشكر دشمن .\r\nامام عليه السلام نيز در يكى از نامه‌هاى خود به داستان فرار معاويه اشاره مىفرمايد و مىگويد : من چيزى را به خاطر تو مىآورم كه حتماً فراموش نكرده‌اى ، در آن روز كه برادرت حنظله كشته شد و برادر ديگرت را اسير كردم و به سراغ تو آمدم فرار كردى و اگر نه اين بود كه من فرار كنندگان را تعقيب نمىكنم ، تو سومين آنها بودى . « 1 »\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 15 ، ص 84 - / 85 .\r\n","page_name":" 148 ","page_number":148},
  {"content":"\r\n\r\n\r\nبخش چهارم\r\nوَ زَعَمْتَ أَنَّكَ جِئْتَ ثَائِراً بِدَمِ عُثْمَانَ . وَ لَقَدْ عَلِمْتَ حَيْثُ وَقَعَ دَمُ عُثْمَانَ فَاطْلُبْهُ مِنْ هُنَاكَ إِنْ كُنْتَ طَالِباً ، فَكَأَنِّي قَدْ رَأَيْتُكَ تَضِجُّ مِنَ الْحَرْبِ إِذَا عَضَّتْكَ ضَجِيجَ الْجِمَالِ بِالْأَثْقَالِ ، وَ كَأَنِّي بِجَمَاعَتِكَ تَدْعُونِي جَزَعاً مِنَ الضَّرْبِ الْمُتَتَابِعِ ، وَ الْقَضَاءِ الْوَاقِعِ ، وَ مَصَارِعَ بَعْدَ مَصَارِعَ ، إِلَى كِتَابِ اللَّهِ ، وَ هِيَ كَافِرَةٌ جَاحِدَةٌ ، أَوْ مُبَايِعَةٌ حَائِدَةٌ .\r\n\r\nترجمه\r\nتو گمان كردى براى انتقام خون عثمان آمده‌اى ، درحالى كه خوب مىدانى خون او كجا ( و به دست چه كسى ) ريخته شد و اگر به راستى طالب خون او هستى ، از همان جا كه ميدانى آن را طلب كن ، گويا تو را مىبينم كه از رويارويى در جنگ ضجه و ناله مىكنى همچون شتران سنگين بار و گويا تو را مشاهده مىكنم كه با جمعيت خود بر اثر ضربات پى در پى و فرمان حتمى شكست و كشتگانى كه پشت سر هم روى زمين مىافتند ، ناله و فرياد بر آورده‌اى و مرا به كتاب خدا دعوت مىكنى و اين در حالى است كه جمعيت تو به آن كافر و منكرند يا بيعت خود را شكسته‌اند .\r\n\r\nشرح و تفسير آينده‌هء شوم و تاريك دشمن !\r\nدر آخرين بخش اين نامه امام عليه السلام باز به از داستان قتل عثمان سخن مىگويد كه معاويه آن را بهانه‌اى براى تمرّد و مخالفت خود قرار داده بود و خونخواهى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nعثمان را بهانه كرده بود مىفرمايد : « تو گمان كردى براى انتقام خون عثمان آمده‌اى درحالى كه خوب مىدانى خون او كجا ( و به دست چه كسى ) ريخته شد و اگر به راستى طالب خون او هستى ، از همان جا كه ميدانى آن را طلب كن » ؛ ( وَ زَعَمْتَ أَنَّكَ جِئْتَ ثَائِراً « 1 » بِدَمِ عُثْمَانَ . وَ لَقَدْ عَلِمْتَ حَيْثُ وَقَعَ دَمُ عُثْمَانَ فَاطْلُبْهُ مِنْ هُنَاكَ إِنْ كُنْتَ طَالِباً ) .\r\nاشاره به اينكه اگر شركاى خون عثمان را مىخواهى دوستان تو طلحه و زبير بودند و اگر به دنبال كسانى هستى كه او را تنها گذاشتند و فرياد استغاثهء او را پاسخ ندادند ، خودت بودى كه عثمان به تو نوشت و از تو تقاضاى كمك كرد ؛ ولى تو هيچ گامى براى او بر نداشتى ، بنابراين تو در خونخواهى عثمان صادق نيستى و اگر صادق بودى مسيرى غير از اين داشتى .\r\nسپس امام عليه السلام آيندهء جمعيت معاويه و جنگ او را با يارانش چنين پيشگويى مىكند ، مىفرمايد : « گويا تو را مىبينم كه از رويارويى در جنگ ضجه و ناله مىكنى همچون شتران سنگين بار » ؛ ( فَكَأَنِّي قَدْ رَأَيْتُكَ تَضِجُّ مِنَ الْحَرْبِ إِذَا عَضَّتْكَ « 2 » ضَجِيجَ الْجِمَالِ « 3 » بِالْأَثْقَالِ ) .\r\nهمان گونه كه مىدانيم اين پيشگويى در جنگ صفين واقع شد و هنگامى كه لشكر امام عليه السلام عرصه را بر لشكر معاويه تنگ كرده بودند و مالك اشتر به سراپردهء معاويه نزديك مىشد و چيزى نمانده بود او را به قتل برساند ، فرياد و نالهء معاويه و همراهانش بلند شد .\r\nو در پيشگويى دوم مىفرمايد : « و گويا تو را مشاهده مىكنم كه با جمعيت خود بر اثر ضربات پى در پى و فرمان حتمى شكست و كشتگانى كه پشت سر هم\r\n\r\n\r\n","description":"","footnote":"\r\n( 1 ) . « ثائر » به معناى خونخواه از ريشهء « ثئر » بر وزن « سرد » به معناى خونخواهى گرفته شده و اينكه دربارهءبعضى از معصومين عليهم السلام گفته مىشود : « يا ثار اللَّه » يعنى اى كسى كه خونخواهش خداست نه يك فرد و يك قبيله .\r\n( 2 ) . « عضّ » از ريشهء « عضّ » به معناى دندان گرفتن گرفته شده است .\r\n( 3 ) . « جمال » جمع « جمل » به معناى شتر است ؛ مانند « جبال » كه جمع « جبل » است .\r\n","page_name":" 150 ","page_number":150},
  {"content":"\r\n\r\nروى زمين مىافتند ، ناله و فرياد بر آورده‌اى و مرا به كتاب خدا دعوت مىكنى و اين در حالى است كه جمعيت تو به آن كافر و منكرند يا بيعت خود را شكسته‌اند » ؛ ( وَ كَأَنِّي بِجَمَاعَتِكَ تَدْعُونِي جَزَعاً مِنَ الضَّرْبِ الْمُتَتَابِعِ ، وَ الْقَضَاءِ الْوَاقِعِ ، وَ مَصَارِعَ بَعْدَ مَصَارِعَ ، إِلَى كِتَابِ اللَّهِ ، وَ هِيَ كَافِرَةٌ جَاحِدَةٌ ، أَوْ مُبَايِعَةٌ حَائِدَةٌ ) . « 1 »\r\nاين پيشگويى نيز كاملا به وقوع پيوست و هنگامى كه لشكر شام زير ضربات ياران على عليه السلام توان خود را از دست داده بودند و پى در پى روى خاك مىافتادند ، گروهى به همراهى عمرو عاص قرآنها را بر سر نيزه كردند و گفتند : ما تسليم كتاب اللَّه هستيم و هر چه بگويد سر بر فرمانش مىنهيم . اين در حالى بود كه گروهى از شاميان در حقيقت كافر و منكر كتاب اللَّه بودند ؛ زيرا با امام عليه السلام به حق بيعت نكرده بودند و گروه ديگرى در ميان آنها از بيعت كنندگان با امام عليه السلام بودند كه بر خلاف تمام اصول شناخته شدهء اسلامى و رسم ديرينه‌اى كه در ميان عرب بود بيعت خود را شكستند و به معاويه و دشمنان امام عليه السلام پيوستند .\r\nالبته ممكن است كسانى ايراد كنند كه اين تعبير امام عليه السلام راه سوء استفاده را به دشمن براى استفادهء ناصواب از قرآن مجيد به هنگام نزديك شدن به شكست نهايى نشان داد ؛ ولى اين سخن صحيح نيست ، زيرا امام عليه السلام تنها اشارهء مجمل و كمرنگى به اين جريان مىكند كه براى معاويه و يارانش در آن زمان مفهوم نبود ، زيرا تنها سخن از دعوت به كتاب اللَّه به ميان آورده ، هر چند امروز براى ما كه از ماجراى تاريخى آن آگاهيم ، اين اشاره اشارهء گويايى است .\r\n\r\nنكته پيش بينىهايى كه انجام شد\r\nپيشگويىهايى كه امام عليه السلام در اين نامه كرده و براى معاويه نوشته است دقيقا\r\n\r\n\r\n","description":"","footnote":"\r\n( 1 ) . « حائدة » به معناى مايل شوندهء از طريق مستقيم از ريشهء « حيد » بر وزن « صيد » به معناى ميل به يك طرف .\r\nاين واژه به معناى بيعت شكن نيز به كار مىرود .\r\n","page_name":" 151 ","page_number":151},
  {"content":"\r\n\r\nصورت گرفت ، زيرا صبح روز سه‌شنبه دهم ماه صفر سال 37 هجرى پس از نماز صبح دو لشكر به سختى با يكدگر نبرد كردند . لشكر شام سخت وامانده شد و لشكر امام عليه السلام كه با سخنان گرم و آتشين مالك اشتر پيش مىرفت ، چيزى نمانده بود كه لشكر شام را به كلى متلاشى كند و معاويه را به قتل برسانند يا اسير كنند .\r\nعمار بن ربيعه مىگويد : اشتر در ميان يارانش ايستاد و گفت : « تمام خاندانم به فدايتان باد آنچنان به شدت حمله كنيد كه خدا را از خود خوشنود سازيد و آيين حق را عزت بخشيد به من نگاه كنيد به هر سو حمله كردم حمله كنيد » .\r\nاشتر چنان غرق در جنگ شده بود كه كلاهش را از سر برداشت و بر قربوس زين ( قسمت برجستهء جلوى زين ) گذارد و فرياد مىزد : مؤمنان استقامت كنيد .\r\nابن ابى الحديد در اينجا مىگويد : آفرين به مادرى كه او را زاد اگر كسى سوگند ياد كند كه بعد از على عليه السلام در ميان عرب و عجم كسى شجاع‌تر از اشتر نبوده ، خلافى نگفته است .\r\nسرانجام مالك اشتر و همراهانش لشكر شام را در هم پيچيدند ، پرچم‌داران آنها را كشتند و تا لشكرگاه آنان پيش تاختند . اين جنگ تا شب هم ادامه يافت كه آن شب به نام « ليلة الهرير » « 1 » معروف شد .\r\nدر اين هنگام اشتر فرماندهء ميمنهء لشكر بود و ابن عباس فرماندهء ميسره و على عليه السلام در قلب سپاه و نشانه‌هاى پيروزى و پيشرفت كاملا آشكار شد .\r\nاين جريان را به معاويه گزارش دادند و او عمرو عاص را طلبيد و گفت امشب شبى است كه تا فردا كار ما يكسره خواهد شد فكرى كن و نقشه‌اى طرح نما .\r\nعمرو گفت مردان تو توان مردان على عليه السلام را ندارند به علاوه تو مثل على عليه السلام نيستى هدف او شهادت در راه خداست و هدف تو دنيا ، از همه گذشته عراقيان از\r\n\r\n\r\n","description":"","footnote":"\r\n( 1 ) . « هرير » در لغت به معناى زوزه كشيدن سگ به هنگان ناراحتى است و اين اشاره به ناله و فرياد شاميان در آن شب دارد .\r\n","page_name":" 152 ","page_number":152},
  {"content":"\r\n\r\nپيروزى تو وحشت دارند ، زيرا مىدانند تو به آنها ستم مىكنى ولى شاميان از پيروزى على عليه السلام ترسى ندارند ، زيرا مىدانند او مردى با محبّت است و به كسى ظلم و ستم نخواهد كرد . تنها راهى كه به نظر من مىرسد اين است كه لشكر تو به هنگام صبح قرآنها را بر نيزه كنند و بگويند ما به حكومت قرآن راضى هستيم ، اين كار ميان لشكر على عليه السلام اختلاف خواهد افكند و جنگ سرنوشت ديگرى پيدا مىكند . و چنين شد كه شرح آن را در گذشته بيان كرديم . « 1 »\r\n\r\n\r\n","description":"","footnote":"\r\n( 1 ) . به شرح نهج‌البلاغهء ابن ابى الحديد ، ج 2 ، ص 205 - 256 مراجعه شود .\r\n","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\n11 و من وصية له عليه السلام وصّى بها جيشا بعثه إلى العدو\r\nاز وصايا و سفارشهاى امام عليه السلام است\r\nبه سپاهى كه آنها را به سوى دشمن فرستاد « 1 »\r\n\r\nنامه در يك نگاه\r\nهمان گونه كه در شرح سند نامه ذكر شده است ، اين نامه بخشى از نامه‌اى است كه امام عليه السلام براى دو نفر از فرماندهان لشكر هنگام حركت به سوى صفين مرقوم داشت و گفته شده كه امام عليه السلام ، مالك اشتر را امير بر هر دو فرمانده قرار داد .\r\n\r\n\r\n","description":"","footnote":"\r\n( 1 ) . سند نامه :\r\nاين نامه را پيش از سيد رضى ، نصر بن مزاحم كه حدود 200 سال قبل از سيد رضى مىزيسته ، در كتاب صفين آورده و حسن بن شعبهء حرّانى در تحف العقول و دينورى در كتاب الاخبار الطوال نقل كرده‌اند . ابن ميثم بحرانى كه از شارحان نهج‌البلاغه است اين نامه را با اضافات قابل توجهى آورده كه نشان مىدهد از منبعى غير از نهج‌البلاغه آورده است . ( مصادر نهج‌البلاغه ، ج 3 ، ص 224 )\r\nنويسندهء مصادر تصريح مىكند كه اين نامه بخشى از نامهء مفصل‌ترى است كه امام عليه السلام آن را به زياد بن نضر حارثى و شريح بن هانى كه فرماندهء دو لشكر از لشكريان امام عليه السلام بودند نگاشت . در كتاب تمام نهج‌البلاغه نيز اين نامه تحت شمارهء 1 از نامهء امير مؤمنان على عليه السلام در ص 945 آمده است .\r\n","page_name":" 155 ","page_number":155},
  {"content":"\r\n\r\nامام عليه السلام در اين نامه تمام امور مهمّى را كه مربوط به روشهاى لشكركشى و موضع‌گيرى در برابر دشمن است و چگونگى استفاده از فرصت‌ها و پرهيز از كمين دشمن و چگونگى حمايت از لشكر در شبها به هنگام استراحت و مسائل دقيق ديگرى از اين قبيل را بيان فرموده است . به راستى دقت نظر امام عليه السلام به قدرى عميق است كه برنامهء تنظيمى حضرتش در هر عصر و زمان براى لشكريان اسلام قابل استفاده است .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nفَإِذَا نَزَلْتُمْ بِعَدُوٍّ أَوْ نَزَلَ بِكُمْ ، فَلْيَكُنْ مُعَسْكَرُكُمْ فِي قُبُلِ الْأَشْرَافِ ، أَوْ سِفَاحِ الْجِبَالِ ، أَوْ أَثْنَاءِ الْأَنْهَارِ ، كَيْمَا يَكُونَ لَكُمْ رِدْءاً ، وَ دُونَكُمْ مَرَدّاً . وَ لْتَكُنْ مُقَاتَلَتُكُمْ مِنْ وَجْهٍ وَاحِدٍ أَوِ اثْنَيْنِ ، وَ اجْعَلُوا لَكُمْ رُقَبَاءَ فِي صَيَاصِي الْجِبَالِ ، وَ مَنَاكِبِ الْهِضَابِ ، لِئَلَّا يَأْتِيَكُمُ الْعَدُوُّ مِنْ مَكَانِ مَخَافَةٍ أَوْ أَمْنٍ . وَ اعْلَمُوا أَنَّ مُقَدِّمَةَ الْقَوْمِ عُيُونُهُمْ ، وَ عُيُونَ الْمُقَدِّمَةِ طَلَائِعُهُمْ . وَ إِيَّاكُمْ وَ التَّفَرُّقَ : فَإِذَا نَزَلْتُمْ فَانْزِلُوا جَمِيعاً وَ إِذَا ارْتَحَلْتُمْ فَارْتَحِلُوا جَمِيعاً ، وَ إِذَا غَشِيَكُمُ اللَّيْلُ فَاجْعَلُوا الرِّمَاحَ كِفَّةً ، وَ لَا تَذُوقُوا النَّوْمَ إِلَّا غِرَاراً أَوْ مَضْمَضَةً .\r\n\r\nترجمه\r\nهنگامى كه به دشمن رسيديد يا دشمن به سراغ شما آمد ، لشكرگاه خود را در جلوى تپه‌ها يا دامنهء كوهها يا كنار نهرها قرار دهيد تا سبب حفاظت و ايمنى شما گردد و بهتر بتوانيد از پيش رو به دفاع بپردازيد و بايد همواره پيكار شما با دشمن از يك سو يا دو سو باشد ( نه بيشتر زيرا تعدّد جهات باعث تجزيهء لشكر و تشتت قوا و آسيب پذيرى آن مىشود ) مراقبان و ديدبانهايى بر قلّهء كوهها و روى تپّه‌ها و بلنديها قرار دهيد مبادا دشمن از جايى كه محل خطر يا مورد اطمينان شماست ناگهان به شما حمله كند و بدانيد مقدّمهء لشكر چشمهاى لشكرند ، و چشمهاى مقدّمه ، پيشگامان و نيروى اطلاعاتى لشكرند .\r\nاز پراكندگى و تفرقه سخت بپرهيزيد ؛ بنابراين هنگامى كه توقف كرديد و پياده شديد ، همه با هم پياده شويد و هر گاه كوچ كرديد همه با هم كوچ كنيد و هنگامى كه پرده‌هاى تاريكى شب شما را پوشاند ، نيزه‌داران را با نيزه به صورت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدايره‌اى در اطراف لشكر قرار دهيد ( و لشكر در وسط آن استراحت كند ) ولى خوابتان بايد بسيار سبك و كوتاه باشد همچون شخصى كه آب را جرعه جرعه مىنوشد و يا مضمضه مىكند .\r\n\r\nشرح و تفسير آرايش صحيح لشكر\r\nامام عليه السلام در اين نامه و دستور العمل هفت فرمان مهمّ جنگى را براى آرايش صحيح لشكر و پيروزى بر دشمن بيان فرموده كه دقت نظر آن حضرت را در مسائل مربوط به فرماندهى لشكر نشان مىدهد .\r\nنخست مىفرمايد : « هنگامى كه به دشمن رسيديد يا او به سراغ شما آمد ، لشكرگاه خود را در جلو تپه‌ها يا دامنهء كوهها يا كنار نهرها قرار دهيد تا سبب حفاظت و ايمنى شما گردد و بهتر بتوانيد از پيش رو به دفاع بپردازيد » ؛ ( فَإِذَا نَزَلْتُمْ بِعَدُوٍّ أَوْ نَزَلَ بِكُمْ فَلْيَكُنْ مُعَسْكَرُكُمْ فِي قُبُلِ الْأَشْرَافِ « 1 » ، أَوْ سِفَاحِ « 2 » الْجِبَالِ ، أَوْ أَثْنَاءِ « 3 » الْأَنْهَارِ ، كَيْمَا يَكُونَ لَكُمْ رِدْءاً « 4 » ، وَ دُونَكُمْ مَرَدّاً ) . « 5 »\r\nامام عليه السلام هدف از اين دستور را بيان فرموده ، زيرا هنگامى كه لشكر در كنار بلندىها يا دامنهء كوه يا كنار نهر باشد ، اين احتمال كه دشمن لشكر را دور بزند و از عقب حمله كند و يا لشكر را به محاصره در آورد بسيار ضعيف خواهد بود .\r\n\r\n\r\n","description":"","footnote":"\r\n( 1 ) . « اشراف » جمع « شرف » بر وزن « هدف » به معناى مكان مرتفع است و تعبير به « قبل الاشراف » يعنى در جلوى بلنديها .\r\n( 2 ) . « سفاح » در اصل به معناى ريزش آب است سپس به دامنهء كوه « سفاح » گفته شده ، زيرا آب از آن فرو مىريزد اين واژه به عنوان كنايه در مورد زنا نيز به كار رفته است .\r\n( 3 ) . « اثناء » جمع « ثنى » بر وزن « صنف » به معناى پيچ و خم است اين واژه « اثناء » نيز به معناى وسط چيزى به كار مىرود .\r\n( 4 ) . « ردء » به معناى يار و ياور است .\r\n( 5 ) . « مردّ » گاه به معناى مانع و گاه به معناى محل بازگشت به كار مىرود و در جملهء بالا - همان‌گونه كه گفتيم - هر دو معنا قابل قبول است .\r\n","page_name":" 158 ","page_number":158},
  {"content":"\r\n\r\nامام عليه السلام در بيان دليل اين دستور به دو نكته اشاره مىكند ؛ نخست اينكه اين گونه موضع‌گيرى به شما كمك مىكند و ديگر اينكه مانع حملهء دشمن است .\r\nمفهوم جملهء دوم روشن است ، زيرا دشمن در چنين شرايطى نمىتواند از پشت سر حمله كند و مفهوم جملهء اوّل ممكن است اين باشد كه اگر لشكرگاه در دامنهء شيب‌دارى باشد ، حركت به سوى دشمن آسان‌تر است و حركت دشمن به سوى لشكر اسلام سخت‌تر ، البته اين سخن تنها در مورد دامنهء كوه‌ها و تپه‌ها صادق است .\r\nاين احتمال نيز در معناى « مردّ » وجود دارد كه منظور از « مردّ » محل بازگشت بوده باشد يعنى هر گاه گروهى از شما بخواهند ساعتى عقب نشينى كرده و استراحت كنند و آمادهء حملهء مجدّد شوند ، دامنهء كوه‌ها و مانند آن محل بازگشت خوبى براى آنان خواهد بود .\r\nاين نكته را نيز نبايد از نظر دور داشت كه چنين موضعى فايدهء سومى نيز دارد و آن اينكه افراد بزدل و ترسو از لشكر خودى كمتر مىتوانند فرار كنند ، زيرا پشت سر مانعى وجود دارد .\r\nسپس امام عليه السلام به دستور دوم اشاره كرده مىفرمايد : « و بايد همواره پيكار شما با دشمن از يك سو يا دو سو باشد ( نه بيشتر ، زيرا تعدّد جهات باعث تجزيهء لشكر و تشتّت قوا و آسيب پذيرى آن مىشود ) » ؛ ( وَ لْتَكُنْ مُقَاتَلَتُكُمْ مِنْ وَجْهٍ وَاحِدٍ أَوِ اثْنَيْنِ ) .\r\nبه همين دليل يكى از دام‌هاى دشمنان در گذشته و امروز اين بوده كه براى در هم شكستن مخالفين خود جبهه‌هاى متعدّدى در جنگهاى نظامى يا سياسى بگشايند تا نيروى مخالف را تجزيه و متشتّت كنند . ممكن است منظور از دو جبهه ، دو جبههء مختلف مثلًا شرقى و غربى نباشد ، بلكه دو جبهه باشد كه به اصطلاح امروز به صورت دايره و گازانبرى پيش مىرود و نتيجه‌اش ممكن است به محاصرهء كامل دشمن بينجامد .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nآن گاه در سومين دستور مىفرمايد : « مراقبان و ديدبان‌هايى بر قلّهء كوهها و روى تپه‌ها و بلنديها قرار دهيد مبادا دشمن از جايى كه محل خطر يا مورد اطمينان شماست ناگهان به شما حمله كند » ؛ ( وَ اجْعَلُوا لَكُمْ رُقَبَاءَ فِي صَيَاصِي « 1 » الْجِبَالِ ، وَ مَنَاكِبِ « 2 » الْهِضَابِ ، لِئَلَّا يَأْتِيَكُمُ الْعَدُوُّ مِنْ مَكَانِ مَخَافَةٍ أَوْ أَمْنٍ ) .\r\nامام عليه السلام در اين دستور دو نقطهء حساس را مورد توجّه قرار داده است ؛ يكى قلّهء كوه‌ها و ديگر فراز تپه‌ها و بلندىها ، چرا كه اشراف بر تمام اطراف دارند و قرار دادن ديده‌بان در آنجا جلوى حمله‌هاى غافلگيرانه را مىگيرد .\r\nتعبير به « مَكَانِ مَخَافَةٍ أَوْ أَمْنٍ » ناظر به اين است كه حملهء غافليگرانهء دشمن ممكن است از محلى باشد كه انتظار آن نمىرود يا محلى كه انتظار آن مىرود ، بنابراين بايد ديده‌بان‌ها تمام اين نقاط را زير نظر داشته باشند .\r\nدر چهارمين دستور اشاره به يكى از تقسيمات مهم لشكر كرده مىفرمايد : « و بدانيد مقدمهء لشكر چشمهاى لشكرند ، و چشمهاى مقدّمه ، پيشگامان و نيروى اطلاعاتى لشكرند » ؛ ( وَ اعْلَمُوا أَنَّ مُقَدِّمَةَ الْقَوْمِ عُيُونُهُمْ ، وَ عُيُونَ الْمُقَدِّمَةِ طَلَائِعُهُمْ ) .\r\nدر گذشته چنين معمول بود كه هرگز انبوه لشكر همه با هم حركت نمىكردند بلكه گروهى از زبده‌ها را به عنوان مقدمه به فاصله‌اى جلوتر مىفرستادند و در ميان اين گروه افراد زبده‌ترى بودند كه پيشاهنگان و طلايه‌داران بودند كه در واقع به عنوان نيروهاى اطلاعاتى زبردست لشكر عمل مىكردند و به محض آگاهى از وضع دشمن ، فرماندهء اصلى لشكر را با خبر مىساختند تا بتوانند موضع‌گيرى صحيحى داشته باشند .\r\n\r\n\r\n","description":"","footnote":"\r\n( 1 ) . « صياصى » جمع « صيصية » يا « صيصه » در اصل به معنى شانه‌اى است كه بافنده تار و پود پارچهء خود را با آن نظم مىبخشد و يا شاخكى كه در پاى بعضى از پرندگان است سپس به قلعه‌هاى محكم كه بر فراز كوه‌ها ساخته مىشود و نيز به قلهء كوه‌ها اطلاق شده است و در عبارت بالا معنى اخير اراده شده است .\r\n( 2 ) . « مناكب » جمع « منكب » بر وزن « مغرب » به معناى شانه و دوش است و با توجّه به اينكه هضاب جمع هضبة ( بر وزن حمزة ) به معناى كوه‌هاى پهن نسبتا مسطح است ، « مناكب هضاب » به معناى قسمت‌هاى بالاى اين گونه كوه‌هاست كه شانهء كوه محسوب مىشود .\r\n","page_name":" 160 ","page_number":160},
  {"content":"\r\n\r\nدر دستور پنجم آنها را به شدت از تفرقه بر حذر مىدارد مىفرمايد : « از پراكندگى و تفرقه سخت بپرهيزيد ، بنابراين هنگامى كه توقف كرديد و پياده شديد ، همه با هم پياده شويد و هر گاه كوچ كرديد همه با هم كوچ كنيد » ؛ ( وَ إِيَّاكُمْ وَ التَّفَرُّقَ : فَإِذَا نَزَلْتُمْ فَانْزِلُوا جَمِيعاً ، وَ إِذَا ارْتَحَلْتُمْ فَارْتَحِلُوا جَمِيعاً ) .\r\nبا توجّه به اينكه امام عليه السلام اين دستورات را به « زياد بن نضر حارثى » و « شريح بن هانى » كه سركردهء مقدمهء لشكر بودند بيان مىكند منظور اين است كه مقدمهء لشكر به صورت پراكنده عمل نكنند و همه با هم باشند تا ضعف و فتور به آنها دست ندهد .\r\nحضرت در ششمين دستور شيوهء آسايش شبانهء لشكر را بيان كرده و مىفرمايد : « و هنگامى كه پرده‌هاى تاريكى شب شما را پوشاند ، نيزه‌داران را با نيزه به صورت دايره‌اى در اطراف لشكر قرار دهيد ( و لشكر در وسط آن استراحت كند ) » ؛ ( وَ إِذَا غَشِيَكُمُ اللَّيْلُ فَاجْعَلُوا الرِّمَاحَ كِفَّةً ) . « 1 »\r\nاين همان چيزى است كه در دنياى امروز نيز چه در ميدان جنگ و چه در غير آن افرادى را مىگمارند كه به اصطلاح كشيك دهند و از لشكر يا اماكن حساس در داخل شهرها و پادگان‌ها مراقبت به عمل آورند و به محض اينكه احساس خطرى كنند ، زنگ‌هاى بيدار باش را به صدا در بياورند و امروز به عنوان نيروى حفاظت از آن ياد مىشود .\r\nدر هفتمين و آخرين دستور به بدنهء لشكر نيز توصيه مىكند كه هنگام استراحت شبانه به سراغ خواب عميق نروند همانند كسانى كه آسوده در خانه‌هايشان در بستر مىخوابند . مىفرمايد : « ولى خوابتان بايد بسيار سبك و كوتاه باشد همچون شخصى كه آب را جرعه جرعه مىنوشد و يا مضمضه\r\n\r\n\r\n","description":"","footnote":"\r\n( 1 ) . « كفة » جمع « كفاف » به معناى شيئى مدوّر است و كفّهء ترازو را به همين مناسبت كفّه مىگويند كه به صورت دايره مىباشد .\r\n","page_name":" 161 ","page_number":161},
  {"content":"\r\n\r\nمىكند » ؛ ( وَ لَا تَذُوقُوا النَّوْمَ إِلَّا غِرَاراً أَوْ مَضْمَضَةً ) .\r\nدرست شبيه كسى كه در انتظار مسافر يا ميهمان يا فرد عزيز ديگرى است كه شب وارد مىشود اندكى مىخوابد و بيدار مىشود سپس مىخوابد و باز بيدار مىشود . لشكر اسلام در مقابل دشمن بايد اين گونه استراحت كنند مبادا دشمن با شبيخون ضايعات فراوانى به بار آورد . اين معنا تشبيه به جرعه جرعه نوشيدن يا مضمضهء آب در دهان است .\r\nالبته اين نكات دقيق هفتگانه در بيان امام عليه السلام ، دستوراتى دربارهء مقدمات لشكر و مسير راه است ؛ امّا تاكتيك‌هاى مربوط به ميدان جنگ را در بعضى از خطبه‌هاى گذشته بيان فرموده است . ( به خطبهء 11 در جلد اوّل صفحهء 487 و خطبهء 66 در جلد سوم صفحهء 91 به بعد و خطبهء 124 جلد پنجم صفحهء 258 به بعد مراجعه شود ) .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\n12 و من وصية له عليه السلام وصى بها معقل بن قيس الرياحي حين أنفذه إلى الشام في ثلاثة آلاف مقدمة له\r\nاز وصاياى و سفارشهاى امام عليه السلام است\r\nكه معقل بن قيس رياحى ، در آن هنگام كه او را با سه هزار نفر به عنوان مقدمهء لشكر خويش به سوى شام فرستاد . « 1 »\r\n\r\nنامه در يك نگاه\r\nاين نامه همانند ساير نامه‌هايى كه امام عليه السلام به فرماندهان سپاهش مىنويسد با\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه آمده است كه در نبرد امام عليه السلام با شاميان هنگامى كه به مدائن رسيد ، معقل بن قيس رياحى را با سه هزار نفر به عنوان مقدمهء لشكر به سوى شام فرستاد و به او سفارش‌هايى فرمود كه شريف رضى بخشى از آن را برگزيده است . بخش ديگرى از اين وصيّت را نيز نصر بن مزاحم در كتاب صفين آورده است و بدون‌شك مصدرى كه شريف رضى از آن نقل نموده غير از كتاب صفين نصر است . ( مصادر نهج‌البلاغه ، ج 3 ، ص 226 )\r\nسپس مىافزايد : مرحوم ابن ميثم نيز در شرح خود بر نهج‌البلاغه اضافه‌اى را بر آنچه سيد رضى آورده است نقل مىكند كه نشان مىدهد از منبع ديگرى اخذ كرده است . ( شرح نهج البلاغهء ابن ميثم ، ج 4 ، ص 380 )\r\nو شگفتا اينكه در كتاب تمام نهج‌البلاغه چيزى اضافه بر آنچه سيد رضى آورده است جز يكى دو كلمه در پايان آن ديده نمىشود . ( تمام نهج‌البلاغه ، ص 744 )\r\n","page_name":" 163 ","page_number":163},
  {"content":"\r\n\r\nتوصيه به تقوا و پرهيزكارى شروع مىشود ؛ همان تقوايى كه خمير مايهء هر گونه سعادت است . آن گاه دستوراتى در مورد بسيج نيروها و چگونگى حركت به سوى دشمن و نخستين برخورد با آنها بيان مىفرمايد .\r\nامام عليه السلام در اين نامه مرتب تأكيد مىكند كه آغازگر جنگ نباشيد و چنان به دشمن نزديك نشويد كه احساس آمادگى جنگ كند و آنقدر دور نايستيد كه حمل بر ضعف و ترس نمايد . لشگر را خسته نكنيد . در مسير راه ، آغاز شب استراحت و سحرگاهان حركت كنيد و در وسط روز كه هوا گرم است اطراق كنيد و . . . وصاياى ديگرى كه همه از روح بلند امام عليه السلام و صلح‌طلبى آن حضرت و رعايت اخلاق اسلامى حتى در مقابل دشمن حكايت مىكند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاتَّقِ اللَّهَ الَّذِي لَا بُدَّ لَكَ مِنْ لِقَائِهِ ، وَ لَا مُنْتَهَى لَكَ دُونَهُ . وَ لَا تُقَاتِلَنَّ إِلَّا مَنْ قَاتَلَكَ . وَ سِرِ الْبَرْدَيْنِ ، وَ غَوِّرْ بِالنَّاسِ ، وَ رَفِّهْ فِي السَّيْرِ ، وَ لَا تَسِرْ أَوَّلَ اللَّيْلِ ، فَإِنَّ اللَّهَ جَعَلَهُ سَكَناً ، وَ قَدَّرَهُ مُقَاماً لَا ظَعْناً ، فَأَرِحْ فِيهِ بَدَنَكَ ، وَ رَوِّحْ ظَهْرَكَ . فَإِذَا وَقَفْتَ حِينَ يَنْبَطِحُ السَّحَرُ ، أَوْ حِينَ يَنْفَجِرُ الْفَجْرُ ، فَسِرْ عَلَى بَرَكَةِ اللَّهِ . فَإِذَا لَقِيتَ الْعَدُوَّ فَقِفْ مِنْ أَصْحَابِكَ وَسَطاً ، وَ لَا تَدْنُ مِنَ الْقَوْمِ دُنُوَّ مَنْ يُرِيدُ أَنْ يُنْشِبَ الْحَرْبَ . وَ لَا تَبَاعَدْ عَنْهُمْ تَبَاعُدَ مَنْ يَهَابُ الْبَأْسَ ، حَتَّى يَأْتِيَكَ أَمْرِي ، وَ لَا يَحْمِلَنَّكُمْ شَنَآنُهُمْ عَلَى قِتَالِهِمْ ، قَبْلَ دُعَائِهِمْ وَ الْإِعْذَارِ إِلَيْهِمْ .\r\n\r\nترجمه\r\nتقواى الهى را پيشه كن ، همان خدايى كه سرانجام بايد به لقاى او برسى و عاقبتى جز حضور در پيشگاهش ندارى ، جز با كسى كه با تو بجنگد پيكار مكن ، صبح و عصر كه هوا خنك است ، لشكر را به حركت درآور و به هنگام گرمى روز به آنها استراحت ده و در پيمودن راه آرامش و رفاه لشكر را در نظر بگير ، در ابتداى شب حركت مكن چرا كه خداوند شب را وسيلهء آرامش قرار داده و آن را براى توقف تعيين نموده نه كوچ كردن ؛ بنابراين شب هنگام بدنت را آرام ساز و مركب‌ها را نيز آسوده بگذار و پس از توقف به هنگام سحرگاه يا وقتى كه سپيده مىدمد به يارى خدا حركت نما و هنگامى كه دشمن را ملاقات كردى ، در وسط ياران و قلب سپاهت قرار گير ، نه آنقدر به دشمن نزديك شو مانند كسى كه مىخواهد آتش جنگ را برافروزد و نه آنقدر دورى كن ، همانند كسى كه از جنگ مىترسد ( اين گونه باش ) تا فرمان من به تو برسد ، مبادا عداوت شخصى شما با دشمن سبب شود كه پيش از دعوت آنها به صلح و اتمام حجت جنگ را آغاز كنيد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nشرح و تفسير دستورات لازم براى حركت به سوى ميدان نبرد\r\nامام عليه السلام در آغاز اين نامه فرماندهء لشكر ( معقل بن قيس ) را به تقواى الهى سفارش مىكند و مىفرمايد : « تقواى خداوند را پيشه كن ؛ همان خدايى كه سرانجام بايد به لقاى او برسى و عاقبتى جز حضور در پيشگاهش ندارى » ؛ ( اتَّقِ اللَّهَ الَّذِي لَا بُدَّ لَكَ مِنْ لِقَائِهِ ، وَ لَا مُنْتَهَى لَكَ دُونَهُ ) .\r\nاين تعبيرات در حقيقت برگرفته از قرآن مجيد است آنجا كه مىفرمايد : « وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ » « 1 » و در جاى ديگر مىفرمايد : « وَ أَنَّ إِلى رَبِّكَ الْمُنْتَهى » . « 2 »\r\nآرى هر كه باشى و به هرجا برسى عاقبت بايد به لقاى اللَّه بشتابى و در محضر عدلش حضور يا بى و حساب اعمال خود را پس دهى .\r\nاگر امام عليه السلام نامهء خود را با توصيه به تقوا و يادآورى معاد آغاز مىكند ، به جهت آثار مختلف آن است ، زيرا از يك سو سبب مىشود كه دستورهاى دنبال آن را مو به مو اجرا كند و از سوى ديگر چون برنامهء لشكر ، برنامهء جهاد فى سبيل اللَّه و سير الى اللَّه است ، به آنها روحيه مىدهد و آمادگى آنان را براى پيكار با دشمن بيشتر مىكند .\r\nآن گاه امام عليه السلام به ده دستور جنگى در مورد اعزام نيروها به ميدان نبرد و چگونگى مقابلهء با دشمن ، اشاره مىفرمايد كه در واقع همه جنبهء مقدماتى و آمادگى دارد ؛ نخست مىفرمايد : « جز با كسى كه با تو بجنگد پيكار مكن » ؛ ( وَ لَا تُقَاتِلَنَّ إِلَّا مَنْ قَاتَلَكَ ) .\r\nاين دستور نخستين ، بيانگر روح مسالمت‌جوى انسان است كه نمىخواهد آغازگر جنگ ، مسلمانان باشند و تا دشمن شروع نكند ، آنها اقدام به جنگ نكنند .\r\n\r\n\r\n","description":"","footnote":"\r\n( 1 ) . بقره ، آيهء 223 .\r\n( 2 ) . نجم ، آيهء 42 .\r\n","page_name":" 166 ","page_number":166},
  {"content":"\r\n\r\nقرآن مجيد مىفرمايد : « وَ إِنْ جَنَحُوا لِلسَّلْمِ فَاجْنَحْ لَها وَ تَوَكَّلْ عَلَى اللَّهِ إِنَّهُ هُوَ السَّميعُ الْعَليمُ » ؛ و اگر تمايل به صلح نشان دهند ، تو نيز از در صلح درآى ؛ و بر خدا توكل كن ، كه او شنوا و داناست » . « 1 »\r\nسپس در دومين ، سومين و چهارمين دستور مىافزايد : « صبح و عصر كه هوا خنك است ، لشكر را به حركت درآور و به هنگام گرمى روز به آنها استراحت ده و در پيمودن راه آرامش و رفاه لشكر را در نظر بگير » ؛ ( وَ سِرِ الْبَرْدَيْنِ « 2 » ، وَ غَوِّرْ « 3 » بِالنَّاسِ ، رَفِّهْ « 4 » فِي السَّيْرِ ) .\r\nبديهى است هر گاه لشكر عجولانه و با شتاب به سوى ميدان حركت كند و ملاحظهء سرما و گرما و استراحت را ننمايد ، هنگامى كه وارد ميدان مىشود خسته و ناتوان است و پيكار با دشمن براى او بسيار دشوار .\r\nآن گاه در پنجمين و ششمين دستور مىفرمايد : « در ابتداى شب حركت مكن چرا كه خداوند شب را وسيلهء آرامش قرار داده و آن را براى توقّف تعيين نموده نه كوچ كردن ، بنابراين شب هنگام بدنت را آرام ساز و مركب‌ها را نيز آسوده بگذار و پس از توقف به هنگام سحر يا وقتى كه سپيده مىدمد به يارى خدا حركت نما » ؛ ( وَ لَا تَسِرْ أَوَّلَ اللَّيْلِ ، فَإِنَّ اللَّهَ جَعَلَهُ سَكَناً ، وَ قَدَّرَهُ مُقَاماً لَا ظَعْناً ، فَأَرِحْ فِيهِ بَدَنَكَ ، رَوِّحْ ظَهْرَكَ . فَإِذَا وَقَفْتَ حِينَ يَنْبَطِحُ « 5 » السَّحَرُ ، أَوْ حِينَ يَنْفَجِرُ الْفَجْرُ ، فَسِرْ\r\n\r\n\r\n","description":"","footnote":"\r\n( 1 ) . انفال ، آيهء 61 .\r\n( 2 ) . « بردين » تثنيهء « برد » به معناى سرماست و اشاره به صبح و عصر است كه هوا نسبتاً خنك‌تر است .\r\n( 3 ) . « غوّر » از مادهء « غور » بر وزن « قول » در منابع لغت دو معنا براى آن ذكر شده است : نخست خوابيدن در نيمهء روز كه گاه از آن تعبير به قيلوله مىشود و دوم فرو رفتن در باطن و عمق چيزى است و در جملهء بالا معناى اوّل اراده شده است و گاه اين واژه به معناى حمله و غارت كردن نيز به كار رفته است .\r\n( 4 ) . « رفّه » از ريشهء « ترفيه » و از ريشهء « رفوه » به معناى آسايش و راحت بودن زندگى گرفته شده و رفاه نيز به عنوان يكى از مصدرهاى اين واژه ذكر شده است .\r\n( 5 ) . « ينبطح » از ريشهء « بطح » بر وزن « فتح » به معناى گستردن است و جملهء « ينبطح السحر » به معناىگسترش سحرگاهان و آشكار شدن نشانه‌هاى آن است . اين واژه گاه به معناى دراز كشيدن در روى زمين نيز آمده است .\r\n","page_name":" 167 ","page_number":167},
  {"content":"\r\n\r\nعَلَى بَرَكَةِ اللَّهِ ) .\r\nاين سخن اشاره به همان چيزى است كه بارها در قرآن مجيد آمده است كه شب را خداوند مايهء آرامش قرار داده : « فالِقُ الْإِصْباحِ وَجَعَلَ اللَّيْلَ سَكَناً » ؛ خداوند شكافندهء صبح است و شب را مايهء آرامش قرار داده است » . « 1 » همين مضمون در سورهء يونس ، آيهء 67 ، قصص ، آيهء 73 ، غافر ، آيهء 61 و در آيات ديگر نيز آمده است .\r\nدر اينجا سؤالى مطرح است و آن اينكه قرآن شب را وسيلهء آسايش و آرامش قرار داده در حالى كه امام عليه السلام سخن از آغاز شب مىگويد و سحر را استثنا مىكند .\r\nپاسخ اين سؤال با توجّه به يك نكته روشن مىشود و آن اينكه منظور از شب تمام شب است به استثناى سحر كه مقدار كمى از آخر شب است . از دستوراتى كه دربارهء نماز شب داده شده به خوبى استفاده مىشود كه آخر شب مستثناست ، لحظهء بيدارى و هشيارى و حركت و جديّت و استغفار و توبه است همان گونه كه در آيهء قرآن آمده است : « وَ الْمُسْتَغْفِرِينَ بِالْأَسْحَارِ » . « 2 »\r\nاز اينكه امام عليه السلام روى اوّل شب تكيه مىكند به نظر مىرسد علت آن است كه بسيارى عادت دارند كارى را كه از عصر شروع كرده‌اند تا مدتى از شب ادامه دهند ، امام عليه السلام مىفرمايد : شب كه آغاز شد توقف كنيد و به نماز بايستيد و سپس استراحت كنيد .\r\nجملهء « رَوِّحْ ظَهْرَكَ » به عقيدهء بعضى از مفسران اشاره به استراحت دادن مركب‌هاى سوارى مانند اسب است و بعضى آن را اشاره به شتران باركش مىدانند كه نيازهاى لشكر را با خود به سوى ميدان جنگ مىبرد و مانعى ندارد كه هر دو در اين جمله مراد باشد .\r\n\r\n\r\n","description":"","footnote":"\r\n( 1 ) . انعام ، آيهء 96 .\r\n( 2 ) . آل‌عمران ، آيهء 17 .\r\n","page_name":" 168 ","page_number":168},
  {"content":"\r\n\r\nبايد توجّه داشت كه يكى از معانى « ظهر » كه در كتب لغت آمده حيواناتى است كه بار بر دوش آنها مىنهند و يا سوار بر آنها مىشوند و اينكه بعضى از مفسران نهج‌البلاغه معناى « ظهر » را محدود به شتران باركش يا محدود به اسبهاى سوارى كرده‌اند ، درست به نظر نمىرسد .\r\nآن گاه در هفتمين ، هشتمين و نهمين دستور مىفرمايد : « و هنگامى كه دشمن را ملاقات كردى در وسط ياران و قلب سپاهت قرار گير نه آنقدر به دشمن نزديك شو مانند كسى كه مىخواهد آتش جنگ را بر افروزد و نه آنقدر دورى كن همانند كسى كه از جنگ مىترسد ( اين گونه باش ) تا فرمان من به تو برسد » ؛ ( فَإِذَا لَقِيتَ الْعَدُوَّ فَقِفْ مِنْ أَصْحَابِكَ وَسَطاً ، وَ لَا تَدْنُ مِنَ الْقَوْمِ دُنُوَّ مَنْ يُرِيدُ أَنْ يُنْشِبَ « 1 » الْحَرْبَ . وَ لَا تَبَاعَدْ عَنْهُمْ تَبَاعُدَ مَنْ يَهَابُ الْبَأْسَ ، حَتَّى يَأْتِيَكَ أَمْرِي ) .\r\nقرار گرفتن فرماندهء لشكر در وسط آنها از يك سو مايهء قوت قلب لشكر است و از سوى ديگر آسان‌تر مىتواند فرمانش به تمام لشكر برساند .\r\nدر دهمين و آخرين دستور مىفرمايد : « مبادا عداوت شخصى شما با دشمن سبب شود كه پيش از دعوت آنها به صلح و اتمام حجت با آنها پيكار كنيد » ؛ ( وَ لَا يَحْمِلَنَّكُمْ شَنَآنُهُمْ « 2 » عَلَى قِتَالِهِمْ ، قَبْلَ دُعَائِهِمْ وَ الْإِعْذَارِ « 3 » إِلَيْهِمْ ) .\r\n\r\nنكته معقل بن قيس كيست ؟\r\nبعضى از مورّخان گفته‌اند كه او از مردان شجاع كوفه بود و فرماندهى بعضى\r\n\r\n\r\n","description":"","footnote":"\r\n( 1 ) . « ينشب » از ريشهء « نشوب » بر وزن « سجود » به معناى درگير شدن و دخالت كردن در چيزى و گاه به معناى شعله‌ور شدن جنگ است و انشاب كه از باب افعال است به معناى فرو بردن چنگ در گريبان كسى است و گاه به معناى برافروختن آتش جنگ مىآيد .\r\n( 2 ) . « شنآن » مصدر است به معناى خصومت و دشمنى داشتن .\r\n( 3 ) . « اعذار » به معناى اتمام حجت كردن و راه عذر را بر ديگرى بستن است .\r\n","page_name":" 169 ","page_number":169},
  {"content":"\r\n\r\nاز لشكرها را در زمان عمر بن خطاب به عهده داشت و او از شيعيان امير مؤمنان على عليه السلام بود و حضرت او را به فرماندهى بعضى از سپاهيانش انتخاب مىكرد و در روز جنگ جمل يكى از اميران لشكر بود . در ايمان و اخلاص او نسبت به امير مؤمنان على عليه السلام همين بس كه قبل از جنگ صفين هنگامى كه لشكر در نُخَيله ( منزلگاهى نزديك كوفه ) اجتماع كرده بودند ، امام عليه السلام خطبه‌اى دربارهء جهاد در برابر شورشيان شام ايراد فرمود ، معقل عرض كرد : « و اللَّه يا اميرالمؤمنين لا يتخلف عنك الا ظنين و لا يتربص بك الا منافق ؛ به خدا سوگند اى امير مؤمنان هيچ كس در اين سفر از تو جدا نمىشود مگر فرد متهم و مورد سوء ظن و ترديد نمىكند دربارهء تو مگر منافق » .\r\nدر بعضى از روايات آمده است كه در يكى از معركه‌ها ، مستورد كه يكى از خوارج بود با معقل روبه‌رو شد . او نيزه‌اى بدست داشت و معقل شمشيرى ، او نيزه‌اش را در بدن معقل فرو كرد و معقل محكم با شمشيرش بر او كوفت و هر دو جان سپردند معقل به شهادت رسيد و مستورد به جهنم . « 1 »\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 225 ؛ شرح نهج‌البلاغهء ابن ابى الحديد ، ج 3 ، ص 202 ؛ تاريخ الامم و الملوك للطبرى ، ج 4 ، ص 144 .\r\n","page_name":" 170 ","page_number":170},
  {"content":"\r\n\r\n\r\n13 و من كتاب له عليه السلام إلى أميرين من أمراء جيشه\r\nاز نامه‌هاى امام عليه السلام است\r\nكه به دو نفر از سران سپاهش نگاشته . « 1 »\r\n\r\nنامه در يك نگاه\r\nاين نامه در واقع بيانگر دو چيز است ؛ نخست دستورى است به آن دو فرماندهء لشكر كه از مالك اشتر پيروى كنند و زير نظر او قرار گيرند و ديگر اينكه اوصافى از مالك اشتر را بيان كرده كه شايستگى او را براى هر فرماندهى نشان مىدهد .\r\n\r\n\r\n","description":"","footnote":"\r\n( 1 ) . سند نامه :\r\nاين نامه در تاريخ طبرى ( ج 3 ، ص 564 ) و در كتاب صفين نصر بن مزاحم ص 153 آمده است .\r\nمصادر نهج‌البلاغه نيز به اين دو كه قبل از مرحوم سيد رضى مىزيستند نيز اشاره كرده است و در تاريخ طبرى چنين آمده كه امام عليه السلام اين نامه را براى زياد بن نضر و شريح بن هانى كه دو فرماندهء مقدمهء سپاه امير مؤمنان على عليه السلام به سوى صفين بودند ، نگاشته است . هنگامى كه آنها به نيروهاى معاويه نزديك شدند با يكى از فرماندهان لشكر او كه نامش ابو الاعور سلمى بود برخورد كردند و او را به اطاعت از امير مؤمنان عليه السلام دعوت نمودند ولى او نپذيرفت جريان را بوسيلهء نامه‌اى به امام عليه السلام گزارش كردند امام عليه السلام مالك اشتر را به عنوان فرمانده همراه با اين نامه نزد آنان فرستاد .\r\n","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\nوَ قَدْ أَمَّرْتُ عَلَيْكُمَا وَ عَلَى مَنْ فِي حَيِّزِكُمَا مَالِكَ بْنَ الْحَارِثِ الْأَشْتَرَ ، فَاسْمَعَا لَهُ وَ أَطِيعَا ، وَ اجْعَلَاهُ دِرْعاً وَ مِجَنّاً ، فَإِنَّهُ مِمَّنْ لَا يُخَافُ وَهْنُهُ وَ لَا سَقْطَتُهُ وَ لَا بُطْؤُهُ عَمَّا الْإِسْرَاعُ إِلَيْهِ أَحْزَمُ ، وَ لَا إِسْرَاعُهُ إِلَى مَا الْبُطْ ءُ عَنْهُ أَمْثَلُ .\r\n\r\nترجمه\r\nمن مالك بن حارث اشتر را بر شما و بر آنان كه تحت فرمان شما هستند ، امير ساختم ؛ گوش به فرمانش دهيد و از او اطاعت كنيد . او را زره و سپر محكم خويش سازيد ، زيرا او كسى است كه سستى در او راه ندارد و لغزش پيدا نمىكند ، در جايى كه سرعت لازم است كندى نخواهد كرد و در آنجا كه كندى و آرامش لازم است سرعت و شتاب به خرج نمىدهد .\r\n\r\nشرح و تفسير مالك فرماندهى لايق\r\nامام عليه السلام در اين نامه كه به زياد بن نضر و شريح بن هانى نوشته است نخست به مأموريت مهم مالك اشتر اشاره كرده و مىفرمايد : « من مالك بن حارث اشتر را بر شما و بر آنان كه تحت فرمان شما هستند ، امير ساختم گوش به فرمانش دهيد و از او اطاعت كنيد » ؛ ( وَ قَدْ أَمَّرْتُ عَلَيْكُمَا وَ عَلَى مَنْ فِي حَيِّزِكُمَا « 1 » مَالِكَ بْنَ الْحَارِثِ الْأَشْتَرَ ، فَاسْمَعَا لَهُ وَ أَطِيعَا ) .\r\nسپس مىافزايد : « او را زره و سپر محكم خويش سازيد ، زيرا او كسى است كه\r\n\r\n\r\n","description":"","footnote":"\r\n( 1 ) . « حيّز » به معناى مكان ، حوزه و ناحيه است و از ريشهء « حيازة » به معناى تملك كردن و در اختيار گرفتن است .\r\n","page_name":" 173 ","page_number":173},
  {"content":"\r\n\r\nبيم سستى در او راه ندارد و لغزش پيدا نمىكند . در جايى كه سرعت لازم است كندى نخواهد كرد و در آنجا كه كندى و آرامش لازم است سرعت و شتاب به خرج نمىدهد » ؛ ( وَ اجْعَلَاهُ دِرْعاً وَ مِجَنّاً « 1 » ، فَإِنَّهُ مِمَّنْ لَايُخَافُ وَهْنُهُ وَ لَا سَقْطَتُهُ « 2 » وَ لَا بُطْؤُهُ عَمَّا الْإِسْرَاعُ إِلَيْهِ أَحْزَمُ « 3 » ، وَ لَا إِسْرَاعُهُ إِلَى مَا الْبُطْءُ عَنْهُ أَمْثَلُ ) . « 4 »\r\nاز تعبير امام عليه السلام استفاده مىشود كه فرماندهء لشكر بايد كاملًا از نفرات خود حفاظت كند همچون زره و سپر براى افراد ، آن گونه برنامه‌ريزى كند كه ضايعات به حدّاقل برسد و كشته و مجروح كمتر باشد .\r\nنكتهء ديگرى كه امام عليه السلام در اين چند جمله بيان فرموده ويژگىهاى چهار گانه‌اى است كه براى اشتر برشمرده كه اگر در فرمانده‌اى جمع شود ، آن فرمانده از هر نظر لايق و شايسته است .\r\n1 . اينكه سستى به خرج ندهد و در برابر فشارهاى دشمن و سنگينى برنامه‌هاى جنگى مانند كوه استوار باشد .\r\n2 . در محاسبات خود كمتر دچار اشتباه شود ، موقعيت نيروهاى خودى و دشمن را به طور كامل ارزيابى كند و مطابق آن برنامه‌ريزى نمايد .\r\n3 . در ميدان جنگ مسائلى پيش مىآيد كه دقيقه‌ها و ثانيه‌ها در آن سرنوشت‌ساز است و بايد با سرعت هر چه تمام‌تر عمل كرد . فرماندهء لايق بايد اين دقيقه‌ها و ثانيه‌ها را بشناسد و بر طبق آن موضع‌گيرى كند .\r\n4 . به هنگام مبارزه لحظاتى پيش مىآيد كه در آن خونسردى و ترك شتاب لازم است ؛ مثلًا در جايى كه دشمن تدريجاً به دام مىافتد ، اگر كار عجولانه‌اى شود از دام بيرون خواهد رفت . در اين گونه موارد بايد خونسرد بود .\r\n\r\n\r\n","description":"","footnote":"\r\n( 1 ) . « مجنّ » به معناى سپر است ، از ريشهء « جنّ » بر وزن « فن » به معناى پوشانيدن گرفته شده است .\r\n( 2 ) . « سقطة » به معناى لغزش و سقوط است .\r\n( 3 ) . « احزم » از ريشهء « حزم » بر وزن « نظم » به معناى محكم‌كارى كردن گرفته شده .\r\n( 4 ) . « امثل » به معناى افضل است .\r\n","page_name":" 174 ","page_number":174},
  {"content":"\r\n\r\nبه يقين فرماندهى كه اين چهار وصف در او باشد فرماندهء بسيار با ارزشى است و اين همان چيزى است كه در مالك اشتر به اضافهء صفات ديگر جمع بود .\r\n\r\nنكته‌ها\r\n\r\n1 . اشتر مردى شجاع ، مدير و مدبر\r\nدربارهء مالك اشتر و شرح حال او به خواست خدا در ذيل بحث از نامهء 53 عهدنامهء معروف مالك اشتر سخن خواهيم گفت . در اينجا تنها اشاره‌اى به بعضى از ويژگىهاى او مىشود .\r\nابن ابى الحديد در پايان همين نامه تحت عنوان « نبذ من الاقوال الحكيمة » سخنانى دربارهء مسائل مربوط به مديريت و تدبير امر جامعه بيان كرده و از افراد مختلفى سخنان كوتاهى در اين زمينه بيان مىكند سپس در پايان آن مىگويد :\r\nامير مؤمنان عليه السلام همهء آنچه را اين گروه بيان كردند در يك جمله خلاصه كرده و دربارهء مالك اشتر بيان فرموده ، آنجا كه مىگويد : « لا يخاف . . . وَ لَا بُطْؤُهُ عَمَّا الْإِسْرَاعُ إِلَيْهِ أَحْزَمُ ، وَ لَا إِسْرَاعُهُ إِلَى مَا الْبُطْ ءُ عَنْهُ أَمْثَلُ ؛ در آنجا كه سرعت لازم است كندى نمىكند و در آنجا كه كندى و خونسردى سزاوارتر است شتاب نمىكند » .\r\nدر ذيل همين نامه مىگويد : ارباب حديث روايتى نقل كرده‌اند كه دلالت بر فضيلت مهمى دربارهء اشتر مىكند و گواهى قاطع پيغمبر اكرم صلى الله عليه و آله را نسبت به ايمان او نشان مىدهد و آن اينكه هنگامى كه ابوذر در ربذه در آستانهء مرگ قرار گرفت ( و همسرش بسيار بىتابى مىكرد كه بعد از مرگ وى چگونه وسائل غسل و كفن و دفن او را فراهم كند در حالى كه در آن بيابان تنهاست ) به همسرش گفت : بىتابى نكن كه از پيامبر اكرم صلى الله عليه و آله شنيدم مىفرمود : يكى از شما در بيابانى از دنيا خواهيد رفت و گروهى از مؤمنان بر جنازهء او حاضر مىشوند و يقين دارم\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nآن فرد منم ، بنابراين مراقب و منتظر باش كه مؤمنانى از راه مىرسند و امر كفن و دفن مرا بر عهده خواهند گرفت .\r\nآن گاه از ابن عبدالبر در كتاب الاستيعاب نقل مىكند ، آن گروه كه بعد از مرگ ابوذر ناگهان حاضر شدند ، جماعتى بودند از جمله « حجر بن عدى » و « مالك اشتر » و اين همان حجر بن عدى است كه معاويه او را شهيد كرد و از بزرگان و شخصيتهاى شيعه بود .\r\nهمسر ابوذر مىگويد : هنگامى كه ابوذر از دنيا رفت ناگهان گروهى از سواران را ديدم كه همچون عقاب به سرعت در كنار جنازهء او حاضر شدند رو به من كردند گفتند : اى زن چه مشكلى دارى ؟ گفتم : مردى از مسلمانان از دنيا رفته او را كفن كنيد . سؤال كردند : او كيست ؟ گفتم : ابوذر گفتند : همان يار رسول خدا صلى الله عليه و آله ؟\r\nگفتم : آرى ، گفتند : پدران و مادران ما به فداى او . سپس با سرعت مراسم كفن و دفن او را انجام دادند . « 1 »\r\nاين حديث هم دليل روشنى بر عظمت ابوذر است و هم مالك اشتر . شرح بيشتر را دربارهء اين شخصيت و الا مقام و بىنظير اسلامى كه از وفادارترين دوستان امير مؤمنان عليه السلام بود ، امام عليه السلام در چهار موضع ديگر نهج‌البلاغه بيان فرموده است ؛ از جمله در نامهء 34 و 38 و كلمات قصار شمارهء 443 و ذيل نامهء 53 ( فرمان مالك اشتر ) كه شرح آن را به خواست خدا خواهيم آورد .\r\n\r\n2 . شريح بن هانى حارثى و زياد بن نضر\r\nهمان گونه كه در بالا گفتيم امام عليه السلام اين نامهء كوتاه و پرمعنا را براى دو نفر از فرماندهان لشكرى كه به سوى ميدان صفين فرستاده بود مرقوم داشت .\r\nدر مورد نفر اوّل يعنى شريح بن هانى ، ابن عبد البر در استيعاب مىگويد : او\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 15 ، ص 100 ( با تلخيص ) .\r\n","page_name":" 176 ","page_number":176},
  {"content":"\r\n\r\nاز كسانى بود كه جاهليّت و اسلام را درك كرد و از صحابهء پيغمبر اكرم صلى الله عليه و آله محسوب مىشود و از بزرگان اصحاب على عليه السلام و ياران نزديك او بود كه در تمام ميدانهاى نبرد با آن حضرت همراهى مىكرد . « 1 »\r\nذهبى در تاريخ خود آورده است كه او در سال 78 در عصر حجاج شهيد شد در حالى كه يكصد و بيست سال از عمر او گذشته بود و از قاسم بن مخيمرة نقل مىكند كه مىگويد ، من در طائفهء بنى حارث مردى برتر از شريح بن هانى نديدم . « 2 »\r\nاما در مورد زياد بن نضر كه دومين فرماندهء اين سپاه بود مرحوم محقق نمازى شاهرودى در مستدرك علم رجال الحديث مىنويسد : او از اركان اصحاب امير مؤمنان على عليه السلام بود و حضرت او را امير طائفهء مذحج و اشعريين قرار داده بود و امام عليه السلام او را با شريح بن هانى همراه دوازده هزار نفر به عنوان مقدمهء لشكر به سوى صفين فرستاد و از تاريخ طبرى نقل مىكند كه امام عليه السلام به مالك اشتر دستور داد زياد بن نضر را فرماندهء ميمنهء لشكر و شريح بن هانى را فرماندهء ميسرهء لشكرش قرار بدهد و از جمله مأموريتهاى او اين بود كه على عليه السلام او را همراه عبداللَّه بن عباس براى گفتگوى با خوارج فرستاد و در پايان مىافزايد : از مجموع اين امور استفاده مىشود كه او مردى عالم و با كمال و صاحب ايمان و عدالت بود . « 3 »\r\n\r\n\r\n","description":"","footnote":"\r\n( 1 ) . استيعاب ، ج 2 ، ص 72 .\r\n( 2 ) . تاريخ اسلام ذهبى ، ج 5 ، ص 423 .\r\n( 3 ) . مستدركات علم رجال الحديث ، ج 3 ، ص 455 .\r\n","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\n14 و من وصية له عليه السلام لعسكره قبل لقاء العدو بصفين\r\nاز سفارشهاى امام عليه السلام است\r\nبه لشكرش پيش از روبه‌رو شدن با دشمن در صفين . « 1 »\r\n\r\nنامه در يك نگاه\r\nاين نامه نيز مانند نامه‌هاى سابق مشتمل بر يك سلسله دستورات اخلاقى و انسانى دربارهء نبرد با دشمن است دستوراتى كه بيانگر روح عطوفت و رأفت\r\n\r\n\r\n","description":"","footnote":"\r\n( 1 ) . سند نامه :\r\nنويسندهء كتاب مصادر تصريح مىكند كه اين وصيّت و سفارش به طور متواتر از امام عليه السلام نقل شده است امام عليه السلام بارها همين سخنان را به عنوان توصيه و سفارش به اصحاب و يارانش مىنمود . گروهى از كسانى كه قبل از سيد رضى بوده‌اند آن را در كتابهاى خود نقل كرده‌اند از جمله طبرى است كه در كتاب تاريخ معروف خود در حوادث سال 37 از عبد الرحمن بن جندب از پدرش نقل مىكند كه على عليه السلام در هر ميدان نبردى كه با دشمن روبه‌رو مىشديم همين سفارشها را به ما مىفرمود و نيز نصر بن مزاحم در كتاب صفين خود همين مضمون را نقل كرده است ، مرحوم كلينى نيز در كتاب فروع كافى در كتاب جهاد آن را از همان راوى ( عبدالرحمن بن جندب از پدرش ) آورده است همچنين مسعودى در مروج الذهب و ابن اعثم كوفى در كتاب الفتوح ؛ و بعد مىافزايد با توجّه به اين همه از راويان قبل از سيد رضى نيازى نمىبينيم كه نام كسانى را كه بعد از سيد رضى اين نامه را از امام عليه السلام نقل كرده‌اند بياوريم . ( مصادر نهج‌البلاغه ، ج 3 ، ص 217 )\r\n","page_name":" 179 ","page_number":179},
  {"content":"\r\n\r\nاسلامى است و نشان مىدهد مسائل اخلاقى در هيچ جا حتى در ميدان جنگ نبايد فراموش شود . دستوراتى كه دنياى امروز بعد از گذشت 14 قرن هنوز در ابتداى راه آن است و تنها بخشى از آن را توصيه مىكند ، توصيه‌اى كه هرگز با عمل همراه نبوده است .\r\nمخصوصاً امام عليه السلام در اين وصيّت دربارهء زنان سفارش زيادى مىكند كه كمترين آزارى به آنها نرسانند حتى اگر آنها دشنام عرضى به شما بدهند و رؤساى شما را سب و لعنت كنند . امام عليه السلام در اين وصاياى خود نخستين چيزى را كه بر آن تاكيد مىكند اين است كه يارانش آغازگر جنگ نباشند ، سفارشى كه همه جا به يارانش مىكرد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nلَا تُقَاتِلُوهُمْ حَتَّى يَبْدَءُوكُمْ ، فَإِنَّكُمْ بِحَمْدِ اللَّهِ عَلَى حُجَّةٍ ، وَ تَرْكُكُمْ إِيَّاهُمْ حَتَّى يَبْدَؤُوكُمْ حُجَّةٌ أُخْرَى لَكُمْ عَلَيْهِمْ . فَإِذَا كَانَتِ الْهَزِيمَةُ بِإِذْنِ اللَّهِ فَلَا تَقْتُلُوا مُدْبِراً ، وَ لَا تُصِيبُوا مُعْوِراً ، وَ لَا تُجْهِزُوا عَلَى جَرِيحٍ ، وَ لَا تَهِيجُوا النِّسَاءَ بِأَذًى ، وَ إِنْ شَتَمْنَ أَعْرَاضَكُمْ ، وَ سَبَبْنَ أُمَرَاءَكُمْ ، فَإِنَّهُنَّ ضَعِيفَاتُ الْقُوَى وَ الْأَنْفُسِ وَ الْعُقُولِ ؛ إِنْ كُنَّا لَنُؤْمَرُ بِالْكَفِّ عَنْهُنَّ وَ إِنَّهُنَّ لَمُشْرِكَاتٌ ؛ وَ إِنْ كَانَ الرَّجُلُ لَيَتَنَاوَلُ الْمَرْأَةَ فِي الْجَاهِلِيَّةِ بِالْفَهْرِ أَوِ الْهِرَاوَةِ فَيُعَيَّرُ بِهَا وَ عَقِبُهُ مِنْ بَعْدِهِ .\r\n\r\nترجمه\r\nبا آنها نجنگيد تا آنها جنگ را آغاز كنند ، زيرا به حمد خدا شما داراى حجت و دليل هستيد ( شما پيرو امام عليه السلام و پيشوايى مىباشيد كه خدا و خلق بر آن اتفاق دارند ) ، بنابراين اگر آنها آغازگر جنگ باشند ، حجت و دليل ديگرى براى شما بر ضد آنهاست و هنگامى كه به اذن خدا دشمن شكست خورد فراريان را نكشيد ، و بر ناتوان‌ها ضربه‌اى وارد نكنيد ، و مجروحان را به قتل نرسانيد ، زنان را با اذيت و آزار به هيجان نياوريد ، هر چند آنها به شما دشنام دهند و به سرانتان بدگويى كنند ، زيرا آنها از نظر قوا ناتوان و از نظر روحيّه و عقل و خرد ضعيف‌اند و در آن زمان كه زنان مشركان ( در عصر پيامبر ) به ما بدگويى مىكردند و دشنام مىدادند ( از سوى آن حضرت ) دستور داده مىشد كه از آزار و اذيت آنها خوددارى كنيم ، حتى در زمان جاهليّت اگر مردى دست به روى زنى بلند مىكرد و سنگى به سوى او پرتاب مىنمود و يا او را با چوب مىزد ، همين امر باعث ننگ او و فرزندانش مىشد !\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nشرح و تفسير بخش ديگرى از آداب اخلاقى در جنگ\r\nدر اينكه مخاطبان اين نامه جنگ‌جويان جمل هستند يا صفين در ميان مورخان و شارحان نهج‌البلاغه گفتگوست . مرحوم علّامهء مجلسى در بحارالانوار « 1 » اين توصيه را مربوط به جنگ جمل مىداند ، هر چند در جاى ديگر نيز براى صفين نقل كرده است . مسعودى در مروج الذهب نيز آن را مربوط به جنگ جمل مىداند .\r\nابن ميثم اين مشكل را در شرح نهج‌البلاغه خود حل كرده و مىگويد : « اين سفارشى بود كه امام عليه السلام براى تمام صحنه‌هاى جنگ بيان مىفرمود و همه جا بر آن تكيه مىكرد » و قبل از ابن ميثم نصر بن مزاحم در كتاب صفين و طبرى در تاريخ خود نيز آن را نقل كرده‌اند و با توجّه به اينكه محتوا يك دستور عام است اين سخن بعيد به نظر نمىرسد .\r\nبه هر حال امام عليه السلام در اين سفارش بر پنج نكته تأكيد فرموده است :\r\nنخست مىفرمايد : « با آنها نجنگيد تا آنها جنگ را آغاز كنند ، زيرا به حمد اللَّه شما داراى حجت و دليل هستيد ( شما پيرو امام عليه السلام و پيشوايى هستيد كه خدا و خلق بر آن اتفاق دارند ) بنابراين اگر آنها آغازگر جنگ باشند حجت و دليل ديگرى براى شما بر ضد آنهاست » ؛ ( لَا تُقَاتِلُوهُمْ حَتَّى يَبْدَءُوكُمْ ، فَإِنَّكُمْ بِحَمْدِ اللَّهِ عَلَى حُجَّةٍ ، وَ تَرْكُكُمْ إِيَّاهُمْ حَتَّى يَبْدَؤُوكُمْ حُجَّةٌ أُخْرَى لَكُمْ عَلَيْهِمْ ) .\r\nاين دستورى است كه پيغمبر اكرم صلى الله عليه و آله نيز به سپاهيان اسلام مىداد و نتيجه‌اش همان است كه امام عليه السلام در اين گفتار بيان فرموده است كه سپاه اسلام داراى دو دليل روشن بر ضد دشمن مىشوند ؛ نخست اينكه پيروى آنها از پيغبر اكرم صلى الله عليه و آله يا امام عليه السلام بر اساس موازين صحيح و منطقى بوده است . ديگر اينكه وقتى آنها\r\n\r\n\r\n","description":"","footnote":"\r\n( 1 ) . بحارالانوار ، ج 32 ، ص 313 .\r\n","page_name":" 182 ","page_number":182},
  {"content":"\r\n\r\nجنگ را آغاز كنند عملا دليل ديگرى بر ضد خود اقامه كرده‌اند ، زيرا سبب كشتن افراد بىگناه و كوشيدن در ايجاد فساد بر روى زمين و مصداق محارب خدا و رسول مىشوند ، زيرا هر كس اسلحه به روى مردم بىگناه كشد محارب است .\r\nبنابراين مشمول آيهء شريفهء « إِنَّما جَزآءُ الَّذينَ يُحارِبُونَ اللَّهَ وَ رَسُولَهُ وَ يَسْعَوْنَ فِى الْأَرْضِ فَساداً . . . » « 1 » مىشوند .\r\nافزون بر اين آنها مصداق آيهء شريفهء « « فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ » ؛ هر كس به شما حمله كرد همانند حملهء وى بر او حمله كنيد » . « 2 »\r\nسپس امام عليه السلام به بيان سه دستور مهم ديگر مىپردازد و مىفرمايد : « و هنگامى كه به اذن خدا دشمن شكست خورد ، فراريان را نكشيد و بر ناتوان‌ها ضربه‌اى وارد نكنيد و مجروحان را به قتل نرسانيد » ؛ ( فَإِذَا كَانَتِ الْهَزِيمَةُ بِإِذْنِ اللَّهِ فَلَا تَقْتُلُوا مُدْبِراً ، وَ لَا تُصِيبُوا مُعْوِراً « 3 » ، وَ لَا تُجْهِزُوا « 4 » عَلَى جَرِيحٍ ) .\r\nاين سه دستور كاملا جنبهء اخلاقى دارد زيرا هدف در هم شكستن حركت دشمن است نه انتقام‌جويى . كسى كه صحنهء نبرد را ترك كرده و فرار مىكند كشتن آن مفهومى ندارد همچنين آن كس كه ناتوان و آسيب پذير شده ، وارد كردن ضربت بر او با اصول جوانمردى سازگار نيست ؛ مانند كسى كه سلاح خود را از دست داده و يا از جنگيدن باز مانده و ناتوان شده و ديگر خطرى از ناحيهء او\r\n\r\n\r\n","description":"","footnote":"\r\n( 1 ) . مائده ، آيهء 33 .\r\n( 2 ) . بقره ، آيهء 194 .\r\n( 3 ) . « معور » در اصل از ريشهء « عار » و « عور » بر وزن « غور » به معناى عيب گرفته شده است . سپس به معناى نقاط آسيب پذير به كار رفته و معور به كسى گفته مىشود كه توانايى دفاع از خود را ندارد و در برابر حملهء مخالفين آسيب‌پذير است و عضو جنسى را از اين جهت عورت گفته‌اند كه آشكار ساختن آن مايهء عيب و عار است .\r\n( 4 ) . « لا تجهزوا » از ريشهء « اجهاز » به معناى تسريع در قتل مجروحان و پايان دادن به عمر آنهاست ، شبيه چيزى كه امروز به عنوان زدن تير خلاص گفته مىشود .\r\n","page_name":" 183 ","page_number":183},
  {"content":"\r\n\r\nاحساس نمىشود ؛ همچنين مجروحانى كه بر خاك افتاده‌اند و توان جنگيدن در آنها باقى نمانده ، با اصول انسانى سازگار نيست .\r\nعلّامهء تسترى در شرح نهج‌البلاغهء خود در اينجا سؤالى مطرح كرده و آن اينكه از بعضى روايات ( مانند روايتى كه مرحوم كلينى در جلد پنجم كافى نقل كرده ) استفاده مىشود كه امام عليه السلام چنين دستورى را در جنگ جمل داد و در جنگ صفين عكس آن را فرمود و اجازه داد فراريان و مجروحان را بكشند .\r\nولى در روايت ديگرى پاسخ اين سؤال آمده است ؛ امام صادق عليه السلام مىفرمايد :\r\n« لَيْسَ لِأَهْلِ الْعَدْلِ أَنْ يَتْبَعُوا مُدْبِراً وَ لَا يَقْتُلُوا أَسِيراً وَ لَا يُجْهِزُوا عَلَى جَرِيحٍ وَ هَذَا إِذَا لَمْ يَبْقَ مِنْ أَهْلِ الْبَغْيِ أَحَدٌ وَ لَمْ يَكُنْ لَهُمْ فِئَةٌ يَرْجِعُونَ إِلَيْهَا فَإِذَا كَانَ لَهُمْ فِئَةٌ يَرْجِعُونَ إِلَيْهَا فَإِنَّ أَسِيرَهُمْ يُقْتَلُ وَ مُدْبِرَهُمْ يُتْبَعُ وَ جَرِيحَهُمْ يُجْهَزُ عَلَيْهِ ؛ طرفداران عدالت ، حق ندارند فراريان را دنبال كنند و اسيرى را به قتل برسانند و مجروحى را بكشند و اين در صورتى است كه از لشكر دشمن كسى كه جنگ را ادامه دهد باقى نمانده باشد ، اما اگر هنوز گروهى دارند جنگ را ادامه مىدهند ( و از ناحيهء آنها احساس خطر مىشود ) اسيرانشان به قتل مىرسند و فراريان را دنبال مىكنند و مجروحان را مىكشند » . « 1 »\r\nكوتاه سخن اينكه رعايت آن اصول انسانى مربوط به جايى است كه لشكر دشمن متلاشى شده و احتمال بازگشت و حملهء مجدد در كار نيست و مىدانيم كه در جنگ بصره لشكر دشمن به طور كامل متلاشى شد .\r\nآن گاه امام عليه السلام در پنجمين دستور مىفرمايد : « زنان را با اذيت و آزار به هيجان نياوريد ، هر چند آنها به شما دشنام دهند و به سرانتان بدگويى كنند » ؛ ( وَ لَا تَهِيجُوا النِّسَاءَ بِأَذًى ، وَ إِنْ شَتَمْنَ أَعْرَاضَكُمْ ، وَ سَبَبْنَ أُمَرَاءَكُمْ ) .\r\nآن گاه امام عليه السلام به بيان دليل اين دستور پرداخته مىفرمايد : « زيرا آنها از نظر قوا\r\n\r\n\r\n","description":"","footnote":"\r\n( 1 ) . كافى ، ج 5 ، ص 33 ، ح 2 .\r\n","page_name":" 184 ","page_number":184},
  {"content":"\r\n\r\nناتوان و از نظر روحيّه و عقل و خرد ضعيف‌اند » ؛ ( فَإِنَّهُنَّ ضَعِيفَاتُ الْقُوَى وَ الْأَنْفُسِ وَالْعُقُولِ ) .\r\nاز آنجا كه زنان توان نبرد ندارند ، كينهء خود را با دشنام دادن ابراز مىكنند و از آنجا كه روح و خردشان ضعيف است ، انتقام‌جويى را در بدگويى و بدزبانى نشان مىدهند ؛ به همين دليل افراد آگاه و بيدار نبايد در برابر بدزبانى آنها واكنش نشان دهند . بگذارند عقدهء دل را با اين سب و دشنام‌ها وا كنند و آرام بگيرند و به يقين اگر در برابر اين سخنان زشت عكس العملى نشان داده شود ، هيجان آنها بيشتر مىشود و چه بسا سر از كفرگويى در آورند .\r\nآن گاه امام عليه السلام اشاره به سيره و سنّت پيغمبر اكرم صلى الله عليه و آله در برابر زنان مشرك مىكند و مىفرمايد : « و در آن زمان كه زنان مشركان ( در عصر پيامبر ) به ما بدگويى مىكردند و دشنام مىدادند ( از سوى آن حضرت ) دستور داده مىشد كه از آزار و اذيت خوددارى كنيم » ؛ ( إِنْ كُنَّا لَنُؤْمَرُ بِالْكَفِّ عَنْهُنَّ وَ إِنَّهُنَّ لَمُشْرِكَاتٌ ) .\r\nآن گاه امام عليه السلام به نكتهء سومى در اين باره اشاره كرده مىفرمايد : « حتى در زمان جاهليّت اگر مردى دست به روى زنى بلند مىكرد و سنگى به سوى او پرتاب مىنمود و يا او را با چوب مىزد ، همين امر باعث ننگ او و فرزندانش مىشد » ؛ ( وَ إِنْ كَانَ الرَّجُلُ لَيَتَنَاوَلُ الْمَرْأَةَ فِي الْجَاهِلِيَّةِ بِالْفَهْرِ « 1 » أَوِ الْهِرَاوَةِ « 2 » فَيُعَيَّرُ بِهَا وَ عَقِبُهُ « 3 » مِنْ بَعْدِهِ ) .\r\nهر گاه مردم عصر جاهليّت چنين باشند و هرگاه مسلمانان در برابر مشركان مأمور به خويشتن‌دارى شوند ، در عصر ظهور اسلام و در برابر زنان مسلمان ناآگاه ، به طريق اولى بايد خويشتن‌دارى نشان دهند .\r\n\r\n\r\n","description":"","footnote":"\r\n( 1 ) . « فهر » به معناى قطعه سنگ صافى است كه مشت انسان را پر مىكند و « فهر » بر وزن « شعر » به سنگ‌هايى گفته مىشود كه با آن ادويه را نرم مىكنند .\r\n( 2 ) . « هراوة » به معناى قطعه چوبى مانند عصا و چماق است .\r\n( 3 ) . « عقب » به معنى فرزند است خواه پسر باشد يا دختر .\r\n","page_name":" 185 ","page_number":185},
  {"content":"\r\n\r\nامام عليه السلام كه اين دستور را دربارهء زنان به لشكريان خود مىداد ، خودش در عمل به آن پيشگام بود . ر تاريخ جنگ جمل آمده است هنگامى كه على عليه السلام و لشكريانش پيروز شدند ، از يكى از كوچه‌هاى بصره عبور مىكرد همسر عبداللَّه بن خلف ( يكى از سرشناسان بصره ) كه بر در خانهء خود ايستاده بود ، رو به امام عليه السلام كرد و گفت : « يا قاتل الاحبة لا مرحبا بك ايتم اللَّه منك ولدك كما ايتمت بنى عبداللَّه بن خلف ؛ اى قاتل دوستان ! خوش نيامدى خدا فرزندانت را يتيم كند همان گونه كه فرزندان عبداللَّه بن خلف را يتيم كردى » امام عليه السلام هيچ پاسخى به او نداد ولى ايستاد و اشاره به گوشه‌اى از خانهء آن زن كرد آن زن اين اشارهء پرمعنا را فهميد و ساكت شد و به خانه برگشت . او مىدانست كه آن زن ، عبداللَّه بن زبير و مروان بن حكم را در خانهء خود پنهان كرده است و امام عليه السلام هم به همان نقطهء خانه كه آنها پنهان بودند اشاره كرد ؛ يعنى اگر بخواهم اين دو را بيرون مىكشم و به سزاى اعمالشان مىرسانم ولى امام عليه السلام با حلم و كرمى كه داشت از اين كار صرف‌نظر فرمود . « 1 »\r\n\r\nنكته‌ها\r\n\r\n1 . موقعيت زنان در نهج‌البلاغه\r\nدر چندين مورد از خطبه‌ها و نامه‌ها و كلمات قصار نهج‌البلاغه نكوهشى از زنان ديده مىشود و بعضى از ناآگاهان آن را به عنوان زن ستيزى تفسير مىكنند در حالى كه قراينى همراه اين بيانات امام عليه السلام است كه نشان مىدهد نظر امام عليه السلام به گروه خاصى است .\r\nمثلًا بعضى از اين عبارات بعد از جنگ جمل كه يكى از آتش‌افروزانش يكى از همسران مشهور رسول خدا صلى الله عليه و آله بود ، وارد شده كه نشان مىدهد هدف امام عليه السلام\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 15 ، ص 105 .\r\n","page_name":" 186 ","page_number":186},
  {"content":"\r\n\r\nنكوهش از چنين زنانى است كه مسير صحيح را رها كرده و آلت دست فرصت طلبان سياسى مانند طلحه و زبير مىشوند ، كارى كه منجر به ريخته شدن‌خون هزاران نفر از مسلمانان شد و امام عليه السلام در پايان جنگ ، آن زن را به احترام پيغمبر اكرم صلى الله عليه و آله با نهايت احترام همراه برادرش و گروهى از محافظان به مدينه بازگرداند .\r\nدر نامهء مورد بحث نيز از زنانى نكوهش شده كه زبان آنها آلودهء به دشنام و بدگويى و سخنان زشت و خشن مىشود . امام عليه السلام آنها را ضعيف العقل و ناتوان مىشمرد .\r\nبنابراين اگر قراين حاليه و مقاليه را در همه جا در نظر بگيريم پاسخ اين گونه ايرادات روشن مىشود .\r\nو لذا در حديثى در اصول كافى از امام باقر عليه السلام آمده است كه بعد از اشاره به عيب و نقصان گروهى از زنان در پايان مىفرمايد : « إِلَّا الْمُسْلِمَاتُ مِنْهُنَّ ؛ غير از زنان مسلمان » . « 1 »\r\nو در حديث ديگرى از رسول خدا صلى الله عليه و آله مىخوانيم : « الامْرَأَةُ الصَّالِحَةُ خَيْرٌ مِنْ أَلْفِ رَجُلٍ غَيْرِ صَالِح ؛ يك زن صالحه برتر است از يك هزار مرد ناصالح » . « 2 »\r\nدر حديث مفصلى از امام صادق عليه السلام كه در كتاب كافى آمده نيز تقسيم‌بندى روشنى دربارهء زنان ديده مىشود كه امام عليه السلام گروهى از آنان را مايهء سعادت مردان مىداند و گروهى را اسباب غبن مىشمارد ؛ ( فَمَنْ يَظْفَرْ بِصَالِحِهِنَّ يَسْعَدْ وَ مَنْ يُغْبَنْ فَلَيْسَ لَهُ انْتِقَام ) . « 3 »\r\nروايات سه‌گانهء بالا و همچنين روايات ديگرى كه در همان باب از كافى ( باب اصناف النساء ) آمده قرينهء روشنى است بر تفسيرى كه دربارهء سخنان على عليه السلام در نهج‌البلاغه آورديم .\r\n\r\n\r\n","description":"","footnote":"\r\n( 1 ) . كافى ، ج 5 ، ص 505 ، ح 4 .\r\n( 2 ) . وسائل‌الشيعه ، باب 89 از ابواب مقدمات نكاح ، ح 2 .\r\n( 3 ) . اصول كافى ، ج 5 ، ص 323 ، ح 3 باب اصناف النساء .\r\n","page_name":" 187 ","page_number":187},
  {"content":"\r\n\r\n\r\n2 . اخلاق اسلامى در برابر دشمنان\r\nآنچه در نامهء بالا و بعضى از نامه‌هاى گذشته و آينده آمده است ، بيانگر روش اسلام در ميدان نبرد و در برابر دشمنان است . روشى كه تمام موازين صحيح نبرد را آميخته با مسائل اخلاقى نشان مىدهد . بر خلاف روش دنياى مادى و روش دشمنان امام عليه السلام كه هيچ قيد و شرطى را در ميدان جنگ پذيرا نبودند . ناجوانمردانه‌ترين كارها اگر به اهداف آنها كمك مىكرد ، مجاز بود ؛ و بهترين دستورهاى انسانى و اخلاقى اگر در مسير منافع آنها نبود ، ممنوع شمرده مىشد . اين تفاوت را به خوبى مىتوان در طرز رفتار امام عليه السلام و طرز رفتار معاويه مشاهده كرد .\r\nبعضى از تحليل‌گران پيشين و امروز كه افكارشان تحت تأثير مكتب‌هاى مادى بوده و هست همين تفاوت را دليل بر برترى سياستهاى معاويه بر سياست امام عليه السلام مىگيرند .\r\nدر اينجا بد نيست به سخنى از جاحظ در اين زمينه گوش فرا دهيم او مىگويد : بعضى از كسانىكه خود را عاقل و دانا و فهيم مىدانند و در واقع عوام هستند و خود را از خواص مىپندارند ، گمان مىكنند كه معاويه بهتر از على عليه السلام فكر مىكرد و در مسائل سياسى دقيق‌تر مىانديشيد در حالى كه مطلب چنين نيست ، زيرا على عليه السلام در جنگهايش كارى جز آنچه موافق كتاب و سنّت بود انجام نمىداد در حالى كه معاويه بر خلاف كتاب و سنّت عمل مىكرد و هر گونه نيرنگى را اعم از حلال و حرام به كار مىبرد و در جنگهايش مطابق سيرهء پادشاهان ظالم غير مسلمان عمل مىكرد . على عليه السلام دستور مىداد كه آغازگر جنگ نباشيد ، فراريان را تعقيب نكنيد ، مجروحان را به قتل نرسانيد ، درهاى بسته را نگشاييد و خودش اين برنامه را در تمام جنگها به كار مىبرد در حالى كه جنگ‌جويانى ( همچون لشكر معاويه ) به هيچ قيد و شرط اخلاقى مقيد نبودند ، اگر دشمن در خواب بود به او حمله مىكردند و از سوزاندن و غرق كردن دشمن پروا نداشتند هنگامى كه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nگروهى از عوام خدعه و نيرنگهاى معاويه را ديدند و نتايج آن را بررسى كردند در حالى كه على عليه السلام مرتكب هيچ يك از آنها نشد به واسطهء كوتاهى عقل و قلت علم و دانش تصور كردند اين دليل بر برترى سياست معاويه بر سياست على عليه السلام است . « 1 »\r\nنكتهء مهمّى كه نبايد از آن غفلت كرد اين است كه على عليه السلام - و تمام مردان الهى - مهمترين هدفشان حفظ ارزش‌ها بود و حتى آن را بر پيروزى در ميدان جنگ ترجيح مىدادند ؛ زيرا پيروزى موقتى بود و حفظ ارزش‌ها ماندگار است و اگر با اين ديد به برنامه‌هاى انبيا و اوليا نگاه كنيم پاسخ بسيارى از سؤالات روشن مىشود .\r\nبعضى سؤال مىكنند چرا هنگامى كه عمرو عاص و بصر بن ارطاة در زير شمشير على عليه السلام قرار گرفته بود ، حضرت به زندگانى اين دو موجود كثيف و خونخوار پايان نداد ، زيرا آنها پيراهن خود را بالا زده بودند و عورت خود را نمايان ساخته بودند . پاسخش اين است كه امام عليه السلام حفظ ارزشها را بر اين امور مقدم مىداشت و اين يك مكتب عالى الهى و انسانى است كه ممكن است بسيارى آن را برنتابند .\r\nدر دنياى امروز سخن از حفظ ارزش‌ها در ميدان جنگ ، زياد به ميان مىآيد ؛ ولى بسيارى از سلاح‌ها جزء سلاح‌هاى ممنوعه شمرده مىشود و دستوراتى دربارهء عدم حمله به غير نظاميان و رفتار انسانى با اسيران داده شده است ؛ ولى همان گونه كه بارها و بارها در تاريخ معاصر ديده‌ايم ، به هنگام عمل هيچ يك از آنها به رسميّت شناخته نمىشود . با سلاحهاى كشتار جمعى مانند بمب اتم و سلاحهاى شيميايى گروه زيادى از انسانها را مىكشند و غير نظاميان را به خاك و خون مىكشند واسيران جنگى را زير بدترين شكنجه‌ها قرار مىدهند و مىتوان\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامه تسترى ، ج 13 ، ص 514 .\r\n","page_name":" 189 ","page_number":189},
  {"content":"\r\n\r\nگفت اعمال اينها از اعمال كسانى كه دم از ارزشها نمىزدند و مرتكب انواع خلافها مىشدند بدتر است ، زيرا در سخن ؛ از ارزشها حمايت كردن و در عمل مخالفت نمودن چيزى جز نفاق نيست و كسانى كه چنين عمل مىكنند جزء منافقانند .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n\r\n15 و من دعاء له عليه السلام كان يقول إذا لقي العدو محاربا\r\nاز دعاهاى امام عليه السلام است .\r\nكه همواره به هنگام روبه‌رو شدن با دشمن در ميدان جنگ مىخواند . « 1 »\r\n\r\nنامه در يك نگاه\r\nامام عليه السلام در اين دعا ناراحتى خود را از بروز و ظهور جنگ ، آشكار مىسازد و از كثرت اعدا و پراكندگى مسلمانان در نبودن پيامبر اكرم صلى الله عليه و آله به خدا شكايت\r\n\r\n\r\n","description":"","footnote":"\r\n( 1 ) . سند دعاء :\r\nاين دعا را قبل از مرحوم سيد رضى ، جمع ديگر از معاريف در كتابهاى خود نقل كرده‌اند از جمله نصر بن مزاحم در كتاب صفين آن را با چهار سند از امام عليه السلام نقل كرده است كه اضافات قابل ملاحظه‌اى بر آنچه مرحوم سيد رضى آورده است دارد .\r\nمرحوم شيخ مفيد نيز آن را در كتاب النصرة ذكر كرده و مىفرمايد : امام عليه السلام اين دعا را روز جنگ جمل مىخواند .\r\nدر كتاب صفين عبد العزيز بن يحيى الجلّودى نيز مطابق نقل مرحوم علّامهء مجلسى آمده است . ( و سيد بن طاووس آن را در محج الدعوات ذكر كرده است ) . و در روايات بالا گاه اشاره به جنگ جمل و گاه اشاره به جنگ صفين و يوم الهرير شده است و از بعضى استفاده مىشود كه امام عليه السلام هر زمان به سوى ميدان جنگ حركت مىكرد اين دعا را قرائت مىفرمود . ( مصادر نهج‌البلاغه ، ج 3 ، ص 220 )\r\n","page_name":" 191 ","page_number":191},
  {"content":"\r\n\r\nمىبرد وسرانجام از خداوند صلح و عدالت و پايان گرفتن جنگ را طلب مىكند .\r\nاينها همه نشان مىدهد كه اسلام هرگز طرفدار جنگ نيست و جنگ همواره امرى تحميلى محسوب مىشود ، زيرا آثار زيانبار جنگ‌ها گاهى در نسل‌هاى متوالى ادامه دارد ؛ مخصوصا در جنگ‌هاى امروز كه آثار تخريبى ان بسيار بيش از گذشته است .\r\nمثلا ساليان درازى است كه آتش جنگ‌هاى جهانى خاموش شده ؛ ولى هنوز معلولان فراوان آن در گوشه و كنار جهان به چشم مىخورند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاللَّهُمَّ إِلَيْكَ أَفْضَتِ الْقُلُوبُ ، وَ مُدَّتِ الْأَعْنَاقُ ، وَ شَخَصَتِ الْأَبْصَارُ ، وَ نُقِلَتِ الْأَقْدَامُ ، وَ أُنْضِيَتِ الْأَبْدَانُ . اللَّهُمَّ قَدْ صَرَّحَ مَكْنُونُ الشَّنَآنِ ، وَ جَاشَتْ مَرَاجِلُ الْأَضْغَانِ . اللَّهُمَّ إِنَّا نَشْكُو إِلَيْكَ غَيْبَةَ نَبِيِّنَا ، وَ كَثْرَةَ عَدُوِّنَا ، وَ تَشَتُّتَ أَهْوَائِنَا « رَبَّنَا افْتَحْ بَيْنَنا وَبَيْنَ قَوْمِنا بِالْحَقِّ ، وَ أَنْتَ خَيْرُ الْفاتِحِينَ » .\r\n\r\nترجمه\r\nخداوندا ! قلبها به تو پيوسته ، گردن‌ها به سوى تو كشيده شده ، چشم‌ها به جانب تو خيره گشته ، قدم‌ها در راه تو جابجا شده و بدنها فرسوده گرديده است .\r\nخداوندا ! كينهء نهانى اين گروه آشكار شده و ديگ‌هاى دشمنى و عداوت در سينهء آنان به جوش آمده است ، خداوندا ! شكايت خود را به سوى تو مىآوريم كه پيامبرمان از ميان ما رفته ، دشمنان ما فراوان گشته و خواسته‌ها و اهداف‌مان مختلف و متشتت شده است .\r\nپروردگارا ! ميان ما و قوم ما به حق داورى كن ( و درهاى پيروزى ، صلح و عدالت را به روى ما بگشا ) كه تو بهترين داورى كنندگانى .\r\n\r\nشرح و تفسير دعاى جامعى براى ميدان نبرد\r\nهمان گونه كه در بالا اشاره شد حضرت هر زمان كه در ميدان جنگ در برابر دشمن قرار مىگرفت ، اين دعا را مىخواند . اين نشان مىدهد كه امام عليه السلام همواره\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nيارانش را به اين نكته توجّه مىداد كه اين جنگ براى برترىجويى و غلبه بر دشمن به منظور رسيدن به مال و مقام نيست ، بلكه جهادى است كه از مهم‌ترين عبادتها محسوب مىشود و بايد به نام خدا و به ياد خدا در اين ميدان گام نهاد و پيروزى خود را از او خواست ، با نيّتى خالص گام برداشت و با قلبى مملوّ از عشقِ خدا بر دشمنان حق حمله آورد .\r\nنخست عرضه مىدارد : « خداوندا ! قلب‌ها به تو پيوسته ، گردن‌ها به سوى تو كشيده شده ، چشمها به جانب تو خيره گشته ، قدم‌ها در راه تو جابجا شده و بدن‌ها فرسوده گرديده است » ؛ ( اللَّهُمَّ إِلَيْكَ أَفْضَتِ « 1 » الْقُلُوبُ وَ مُدَّتِ الْأَعْنَاقُ وَ شَخَصَتِ « 2 » الْأَبْصَارُ وَ نُقِلَتِ الْأَقْدَامُ وَ أُنْضِيَتِ « 3 » الْأَبْدَانُ ) .\r\nاشاره به اينكه هدف نهايى تويى و هر گامى كه بر مىداريم براى تو و به سوى توست .\r\nآرى مجاهدان اسلام در تمام برنامه‌هايى كه دارند هدفشان خداست ، لذا قرآن مجيد مىفرمايد :\r\n« « ما كانَ لِأَهْلِ الْمَدينَةِ وَ مَنْ حَوْلَهُمْ مِّنَ الْأَعْرابِ أَنْ يَتَخَلَّفُوا عَنْ رَّسُولِ اللَّهِ وَ لا يَرْغَبُوا بِأَنْفُسِهِمْ عَنْ نَفْسِهِ ذلِكَ بِأَنَّهُمْ لا يُصيبُهُمْ ظَمَأٌ وَ لا نَصَبٌ وَ لا مَخْمَصَةٌ فِي سَبيلِ اللَّهِ وَ لا يَطَؤُنَ مَوْطِئاً يَغيظُ الْكُفَّارَ وَ لا يَنالُونَ مِنْ عَدُوٍّ نَيْلًا إِلَّا كُتِبَ لَهُمْ بِهِ عَمَلٌ صالِحٌ إِنَّ اللَّهَ لا يُضيعُ أَجْرَ الْمُحْسِنينَ * وَ لا يُنْفِقُونَ نَفَقَةً صَغيرَةً وَ لا كَبيرَةً وَ لا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ اللَّهُ أَحْسَنَ ما كانُوا يَعْمَلُونَ » ؛ سزاوار نيست كه اهل مدينه و كسانى از اعراب باديه‌نشين كه اطراف آنها هستند ، از پيامبر خدا جدا\r\n\r\n\r\n","description":"","footnote":"\r\n( 1 ) . « افضت » از ريشهء « افضاء » و « فضا » گرفته شده و به معناى وصول به چيزى است ، گويى در فضاء او وارد شده است .\r\n( 2 ) . « شخصت » از ريشهء « شخوص » به معنى خيره شدن چشم است به چيزى به گونه‌اى كه پلك را باز و بسته نكند .\r\n( 3 ) . « انضيت » از ريشهء « انضاء » به معناى لاغر و نحيف كردن بدن انسان يا حيوان است و به معناى فرسوده و رنجور ساختن نيز آمده است .\r\n","page_name":" 194 ","page_number":194},
  {"content":"\r\n\r\nشوند ؛ و براى حفظ جان خويش ، از جان او چشم بپوشند ؛ زيرا هيچ‌گونه تشنگى و خستگى و گرسنگى در راه خدا به آنها نمىرسد و هيچ گامى كه موجب خشم كافران مىشود بر نمىدارند ، و ضربه‌اى از دشمن نمىخورند مگر اينكه به خاطر آن عمل صالحى براى آنها نوشته مىشود ؛ زيرا خداوند پاداش نيكوكاران را ضايع نمىكند و هيچ مال كوچك يا بزرگى را ( در اين راه ) صرف نمىكنند و هيچ سرزمينى را ( به سوى ميدان جهاد يا در بازگشت ) نمىپيمايند جز اينكه براى آنها نوشته مىشود ؛ تا خداوند آن را به عنوان بهترين اعمالشان ، پاداش دهد » . « 1 »\r\nسپس امام عليه السلام در ادامهء اين سخن به انگيزهء دشمنان براى جنگ با او اشاره مىكند تا سربازانش به حقيقت امر آشنا گردند ؛ عرضه مىدارد : « خداوندا كينهء نهانى اين گروه آشكار شده و ديگ‌هاى دشمنى و عداوت در سينهء آنان به جوش آمده است » ؛ ( اللَّهُمَّ قَدْ صَرَّحَ مَكْنُونُ الشَّنَآنِ ، وَ جَاشَتْ « 2 » مَرَاجِلُ « 3 » الْأَضْغَانِ ) . « 4 »\r\nاشاره به اينكه اينها همان كينه‌هاى عصر جاهليّت و زمان پيامبر اكرم صلى الله عليه و آله است كه در زمان پيروزى آن حضرت همه را مخفى داشتند و به ظاهر مسلمان شدند ولى كينه و عداوت را در دل پنهان مىكردند و اين منافقان بعد از زمان حيات پيامبر صلى الله عليه و آله زمينه را براى آشكار ساختن آن كينه‌ها مناسب ديدند .\r\nچه كسى انكار مىكند كه معاويه ، فرزند دشمن شمارهء يك پيغمبر صلى الله عليه و آله ابوسفيان و هند معروف به جگرخوار است و هم‌دستان او گروهى از منافقان و دشمنان اسلام در عصر ظهور اسلام و يا فرزندان آنها بودند و احقاد بدريّه و حنينيّه و غير آن را در برابر امام عليه السلام بروز دادند .\r\n\r\n\r\n","description":"","footnote":"\r\n( 1 ) . توبه ، آيهء 120 و 121 .\r\n( 2 ) . « جاشت » از ريشهء « جيش » بر وزن « عيش » به معناى جوشيدن و به غليان آمدن است . اين واژه در غليان ظاهرى اشيا و يا غليان معنوى و درونى ؛ مانند غليان غم و غصه در درون سينه‌ها اطلاق مىشود .\r\n( 3 ) . « مراجل » جمع « مرجل » بر وزن « منبر » به معناى ديگ است .\r\n( 4 ) . « اضغان » جمع ضغن به معناى كينه است .\r\n","page_name":" 195 ","page_number":195},
  {"content":"\r\n\r\nاين درسى است براى اصحاب و يارانش تا بدانند با كه مىجنگند و براى چه جهاد مىكنند .\r\nآن گاه در پايان اين دعا بار ديگر دست توسّل را به دامان لطف پروردگار زده ، با تعبيرى كه از صفاى دل و نورانيّت باطن و محبّت به همه كس حتى به دشمن حكايت مىكند عرضه مىدارد : « خداوندا ! شكايت خود را به سوى تو مىآوريم كه پيامبرمان از ميان ما رفته ، دشمنان ما فراوان گشته و خواسته‌ها و اهداف‌مان مختلف و متشتّت شده است . پروردگارا ! ميان ما و قوم ما به حق داورى كن ( و درهاى پيروزى ، صلح و عدالت را به روى ما بگشا ) كه تو بهترين داورى كنندگانى » ؛ ( اللَّهُمَّ إِنَّا نَشْكُو إِلَيْكَ غَيْبَةَ نَبِيِّنَا ، وَ كَثْرَةَ عَدُوِّنَا ، وَ تَشَتُّتَ أَهْوَائِنَا « رَبَّنَا افْتَحْ « 1 » بَيْنَنا وَ بَيْنَ قَوْمِنا بِالْحَقِّ وَ أَنْتَ خَيْرُ الْفاتِحِينَ » ) . « 2 »\r\nاين تعبيرات بيانگر نهايت لطف و محبّت امام عليه السلام حتى نسبت به دشمنان فريب خورده و گمراه اوست تعبير به « قَوْمِنا » و تعبير به ( داورى كن ) به جاى ( پيروز نما ) و تعبيراتى كه با صيغهء جمع بيان شده « غَيْبَةَ نَبِيِّنَا ، وَ تَشَتُّتَ أَهْوَائِنَا » همه نشان مىدهد كه هدف نهايى امام عليه السلام آن است كه آنها به سوى حق باز گردند و با ساير مسلمانان دست به دست هم دهند و در برابر دشمنان بايستند .\r\n\r\n\r\n","description":"","footnote":"\r\n( 1 ) . « افتح » از ريشهء « فتح » گاه به معناى پيروزى و گاه به معناى گشودن و گاه به معناى داورى كردن است كه همهء آنها به نوعى گشودن محسوب مىشود .\r\n( 2 ) . اعراف ، آيهء 89 .\r\n","page_name":" 196 ","page_number":196},
  {"content":"\r\n\r\n\r\n16 و كان يقول له عليه السلام لأصحابه عند الحرب\r\nاز سخنان امام عليه السلام است\r\nكه به هنگام جنگ به يارانش توصيه مىفرمود . « 1 »\r\n\r\nنامه در يك نگاه\r\nاين نامه - يا صحيح‌تر اين كلام - از سخنان امام عليه السلام است كه در ميدان جنگ به عنوان تعليم فنون و رموز نبرد با دشمن براى يارانش بيان مىفرمود . در وصايا و سفارش‌هايى كه گذشت ، آداب حركت به سوى ميدان جنگ و چگونگى موضع‌گيرى در مقابل دشمن بيان شده بود . امام عليه السلام در اين كلام فنون جنگ را به\r\n\r\n\r\n","description":"","footnote":"\r\n( 1 ) . سند نامه :\r\nاين سخن در حقيقت بخشى از كلامى است كه امام عليه السلام به يارانش در روزى از ايام صفين بيان فرمود و از كلام ابن ابى الحديد چنين استفاده مىشود كه اين كلام ، ادامهء خطبهء 62 ( طبق شماره‌بندى نهج‌البلاغهء صبحى صالح خطبهء 64 ) است . به هر حال از جمله كسانى كه قبل از سيد رضى بخشى از آن را نقل كرده‌اند مرحوم كلينى در كتاب كافى در كتاب الجهاد است كه چند جمله‌اى از آن را آورده و نصر بن مزاحم نيز در كتاب صفين خود قسمتى از آن را ذكر كرده است . شگفت آنكه در كتاب تمام نهج‌البلاغه نيز تنها بخشى از اين كلام آمده است . ( مصادر نهج‌البلاغه ، ج 3 ، ص 232 )\r\n","page_name":" 197 ","page_number":197},
  {"content":"\r\n\r\nيارانش مىآموزد و در بخش آخر اين كلام در واقع به سؤالى كه بعضى از يارانش صريحاً مطرح مىكردند يا در دل داشتند پاسخ مىگويد كه اگر ما با معاويه و ياران و انصارش مىجنگيم ، جنگ با مسلمانان محسوب نمىشود . اگر بنىاميّه و در رأس آنها ابوسفيان اظهار اسلام كردند در واقع تظاهرى به اسلام بيش نبود ، لذا هنگامى كه اعوان و يارانى براى اظهار كفر يافتند آن را ظاهر ساختند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nلَا تَشْتَدَّنَّ عَلَيْكُمْ فَرَّةٌ بَعْدَهَا كَرَّةٌ ، وَ لَا جَوْلَةٌ بَعْدَهَا حَمْلَةٌ ، وَ أَعْطُوا السُّيُوفَ حُقُوقَهَا ، وَ وَطِّئُوا لِلْجُنُوبِ مَصَارِعَهَا وَ اذْمُرُوا أَنْفُسَكُمْ عَلَى الطَّعْنِ الدَّعْسِيِّ ، وَ الضَّرْبِ الطِّلَحْفِيِّ ، وَ أَمِيتُوا الْأَصْوَاتَ ، فَإِنَّهُ أَطْرَدُ لِلْفَشَلِ . فَوَ الَّذِي فَلَقَ الْحَبَّةَ ، وَ بَرَأَ النَّسَمَةَ ، مَا أَسْلَمُوا وَ لَكِنِ اسْتَسْلَمُوا ، وَ أَسَرُّوا الْكُفْرَ ، فَلَمَّا وَجَدُوا أَعْوَاناً عَلَيْهِ أَظْهَرُوهُ .\r\n\r\nترجمه\r\nاز فرار و عقب نشينىهايى كه بعد از آن حملهء تازه‌اى به دشمن است نگران نباشيد و همچنين از جولانى كه بعد از آن ، حمله صورت مىگيرد ناراحت نشويد . حق شمشيرها را ادا كنيد و جاى در غلطيدن دشمن را مهيّا سازيد . خود را براى زدن سخت‌ترين نيزه و شديدترين ضربهء شمشير بر پيكر دشمن به هيجان در آوريد ، صداها را خاموش كنيد كه در بيرون راندن سستى بسيار مؤثّر است .\r\nسوگند به آن‌كس كه دانه را شكافته و انسانها را آفريده دشمنان ما ، اسلام را هرگز نپذيرفتند ، بلكه در ظاهر تسليم شدند و كفر را در درون پنهان داشتند و هنگامى كه ياورانى بر ضد اسلام يافتند ، آنچه را پنهان كرده بودند آشكار ساختند .\r\n\r\nشرح و تفسير تقويت عزم و ارادهء لشكر\r\nامام عليه السلام در اين گفتار پر مغز و پر محتواى خود شش دستور مهم جنگى را در عباراتى كوتاه بيان مىكند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدر دستور اوّل و دوم چنين مىفرمايد : « از فرار و عقب نشينىهايى كه پس از آن حملهء تازه‌اى به دشمن است نگران نباشيد و همچنين از جولانى كه بعد از آن حمله صورت مىگيرد ناراحت نشويد » ؛ ( لَا تَشْتَدَّنَّ عَلَيْكُمْ فَرَّةٌ « 1 » بَعْدَهَا كَرَّةٌ « 2 » ، وَ لَا جَوْلَةٌ « 3 » بَعْدَهَا حَمْلَةٌ ) .\r\nمنظور از جملهء اوّل اين است كه گاه شرايط ايجاب مىكند كه جنگجويان به طور موقّت فرار كنند تا دشمن به دنبال آنها بشتابد ، ناگهان برگردند و او را غافلگير ساخته با يك حملهء شديد در هم بشكنند . در واقع نوعى عقب‌نشينىِ تاكتيكى است كه در جنگ‌ها معمول است و گاه مخالفت با آن براى لشكر گران تمام مىشود ، لذا امام عليه السلام مىفرمايد : از چنين فرار و عقب‌نشينى نگران نباشيد . در جملهء دوم اشاره به جولان به اين سمت و آن سمت قبل از حمله است ، زيرا گاه مىشود كه سرباز شجاع براى حمله به دشمن محل خود را در ميدان تغيير مىدهد و جابه‌جا مىكند تا نقطه‌اى را كه از آن نقطه بهتر مىتواند حمله كند به دست آورد و يا دشمن را خسته كند ؛ بنابراين نه فرارى كه بعد از آن ، حملهء مجدّدى است ايرادى دارد و نه جولانهايى كه بعد از آن حملات شروع مىشود .\r\nبه تعبير ديگر بعضى از افراد مغرور تصوّر مىكنند كه فرار به هر صورت كه باشد ننگ است و همچنين معطل كردن دشمن در ميدان با جولانهاى مكرّر ؛ در حالى كه هيچ يك عيب نيست ، بلكه نوعى روش مبارزه و در بسيارى از موارد عامل پيروزى است .\r\nآن گاه در سومين و چهارمين دستور مىفرمايد : « حق شمشيرها را ادا كنيد و\r\n\r\n\r\n","description":"","footnote":"\r\n( 1 ) . « فرة » به معناى يك بار فرار كردن است .\r\n( 2 ) . « كرّة » به معناى يك بار بازگشت و حملهء بر دشمن است و على عليه السلام را از اين رو كرّار گفته‌اند كه پيوسته به دشمن باز مىگشت و حملهء خود را تكرار مىكرد .\r\n( 3 ) . « جولة » به معناى جولان دادن و به اين طرف و آن طرف حركت كردن است . ( اين واژه هم معناى مصدرى دارد و هم اسم مصدرى ) . بعضى نيز « جوله » را به معناى فرار كوتاه مدت ذكر كرده‌اند ؛ ولى با توجّه به كلام امير مؤمنان در بالا اين معنا بعيد به نظر مىرسد .\r\n","page_name":" 200 ","page_number":200},
  {"content":"\r\n\r\nجاى در غلطيدن دشمن را مهيا سازيد » ؛ ( وَ أَعْطُوا السُّيُوفَ حُقُوقَهَا ، وَ وَطِّئُوا لِلْجُنُوبِ مَصَارِعَهَا ) . « 1 »\r\nشمشير مهم‌ترين ابزار مبارزه و جنگ در آن زمان بود . هنگامى كه شمشيرزن در برابر دشمن قرار مىگيرد بايد از اين وسيلهء جنگى حداكثر استفاده را بنمايد و اداى حقش همين است .\r\nجملهء « وَطِّئُوا لِلْجُنُوبِ . . . » اشاره به اين است كه ضربات خود را چنان محكم بر دشمن وارد سازيد كه با همان ضربات نخستين بر خاك بيفتد ؛ گويى جايگايشان را از پيش براى فرو غلطيدن و به خاك افتادن فراهم ساخته‌ايد .\r\nبعضى نيز احتمال داده‌اند كه اشاره به لشكر خودى است يعنى در عين اينكه هدفتان پيروزى بر دشمن است آمادهء شهادت در راه خدا نيز باشيد و پهلوهاى خود را براى قرار گرفتن بر خاك آماده سازيد .\r\nولى با توجّه به جملهء قبل و جملهء بعد از آن ، اين معنا بعيد به نظر مىرسد ، زيرا هر دو دعوت به ضربات كارى بر دشمن است .\r\nحضرت در پنجمين و ششمين دستور كه در واقع ادامهء همان بحث ضربات كارى بر دشمن است مىفرمايد : « خود را براى زدن سخت‌ترين نيزه و شديدترين ضربهء شمشير بر پيكر دشمن به هيجان در آوريد » ؛ ( وَ اذْمُرُوا « 2 » أَنْفُسَكُمْ عَلَى الطَّعْنِ « 3 » الدَّعْسِيِّ « 4 » ، وَالضَّرْبِ الطِّلَحْفِيِّ ) . « 5 »\r\n\r\n\r\n","description":"","footnote":"\r\n( 1 ) . « مصارع » جمع « مصرع » به معناى محلى است كه كسى بر زمين مىافتد .\r\n( 2 ) . « اذمروا » امر است از ريشهء « ذمر » بر وزن « امر » به معناى تهييج كردن و برانگيختن است .\r\n( 3 ) . « الطعن » به معنى فرو كردن نيزه در بدن دشمن است . اين واژه به صورت كنايى به معنى عيب‌جويى نيز به كار مىرود .\r\n( 4 ) . « دعسىّ » از ريشهء « دعس » بر وزن « درس » به معناى پر كردن و گاه به معناى اثر گذاشتن آمده است . اين واژه در جايى كه نيزه‌اى بر بدن دشمن فرو كنند و گويى جوف او را پر مىكند و بر بدن او اثر مىگذارد به كار رفته است .\r\n( 5 ) . « طلحف » به معناى شديد است .\r\n","page_name":" 201 ","page_number":201},
  {"content":"\r\n\r\nدر واقع امام عليه السلام جنگجويان را به استفاده كردن از تمام وسائل جنگى آن زمان ترغيب مىكند آن هم استفادهء در حد اعلى ؛ نيزه را چنان بر پيكر دشمن وارد كنند كه در اندامش فرو رود و او را به خاك افكند و شمشير را چنان بر بدن او وارد سازند كه او را به خاك افكند و براى انجام اين كار بايد خود را تهييج كنند و هيجان لازم را در درون خويش به يارى خدا به وجود آورند ، زيرا پيروزى از آن گروهى است كه سخت‌تر مىجنگند و سلاح خود را بر پيكر دشمن محكم‌تر مىكوبند .\r\nدر هفتمين و آخرين دستور مىفرمايد : « صداها را خاموش كنيد كه در بيرون راندن سستى بسيار مؤثر است » ؛ ( وَ أَمِيتُوا الْأَصْوَاتَ ، فَإِنَّهُ أَطْرَدُ لِلْفَشَلِ ) .\r\nآنها كه در جنگ داد و فرياد مىكنند از يك سو ممكن است نشانهء ترس و وحشت در نظر دشمن باشد و سبب شود كه روحيّهء دشمن بالا رود و از سوى ديگر به همان اندازه كه نيروى جسمى و فكرى صرف در فريادها مىشود از نيروى مبارزهء با دشمن مىكاهد به همين دليل امام عليه السلام دستور مىدهد كه نيروى خود را صرف داد و فرياد نكنند و توجّه خود را به طور كامل معطوف به مبارزهء با دشمن نمايند .\r\nالبته اين كار منافات با تكبيرهايى كه به هنگام پيروزى گفته مىشود ندارد حتى آن تكبيرها هم بايد محدود و حساب شده باشد و زياده‌روى در آن بر خلاف اين دستور است .\r\nبه همين دليل در داستان جنگ بدر مىخوانيم : هنگامى كه مشركان چشمشان به لشكر پيغمبر اسلام افتاد كه با تعداد كم در مقابل آنها حاضر شده بودند تصور كردند كه گروهى از مسلمانان در پشت تل‌ها كمين كرده‌اند تا در فرصت مناسب بيرون آيند و حمله كنند ، لذا عمر بن وهب را با جماعتى براى تحقيق دربارهء اين مطلب در اطراف ميدان فرستادند . عمر بن وهب گرداگرد لشكر اسلام را\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nجستجو كرد سپس بازگشت و به سران مشركان گفت : آنها هيچ كمين و مددكارى غير خودشان ندارند ؛ ولى من گمان مىكنم شترهاى باركش يثرب مرگ را براى شما با خود به ارمغان آورده‌اند . سپس افزود : « أَمَا تَرَوْنَهُمْ خُرْسٌ لَا يَتَكَلَّمُونَ يَتَلَمَّظُونَ تَلَمُّظَ الْأَفَاعِي مَا لَهُمْ مَلْجَأٌ إِلَّا سُيُوفَهُمْ وَ مَا أَرَاهُمْ يُوَلُّونَ حَتَّى يُقْتَلُوا وَ لَا يُقْتَلُونَ حَتَّى يَقْتُلُوا بِعَدَدِهِمْ فَارْتَئُوا رَأْيَكُم ؛ آيا نمىبينيد آنها خاموشند و سخن نمىگويند گويى زبان خود را همچون زبان مار افعى در اطراف دهان مىگردانند آنها هيچ پناهگاهى جز شمشيرهايشان ندارند و هرگز فرار نخواهند كرد تا كشته شوند و كشته نمىشوند تا از ما به تعداد خودشان به قتل برسانند مطلب چنين است حال هر تصميمى مىخواهيد بگيريد » . « 1 »\r\nسپس امام عليه السلام در پايان اين گفتار نكتهء ديگرى بيان مىكند و در واقع پاسخى است به سؤال مقدّر يا سؤال مذكور در كلمات يارانش كه معاويه و يارانش ظاهراً مسلمانند چگونه ما با مسلمانان بجنگيم ؟ امام عليه السلام مىفرمايد : « سوگند به آن كس كه دانه را شكافته و انسانها را آفريده دشمنان ما اسلام را هرگز نپذيرفتند ، بلكه در ظاهر تسليم شدند و كفر را در درون پنهان داشتند و هنگامى كه ياورانى بر ضد اسلام يافتند ، آنچه را پنهان كرده بودند آشكار كردند » ؛ ( فَوَ الَّذِي فَلَقَ الْحَبَّةَ ، وَ بَرَأَ النَّسَمَةَ « 2 » ، مَا أَسْلَمُوا وَ لَكِنِ اسْتَسْلَمُوا ، وَ أَسَرُّوا الْكُفْرَ ، فَلَمَّا وَجَدُوا أَعْوَاناً عَلَيْهِ أَظْهَرُوهُ ) .\r\nاينكه امام عليه السلام در سوگند خود و بيان صفات خداوند ، روى شكافتن دانه‌ها در زير خاك و آفرينش انسان تكيه مىكند به دليل آن است كه از عجيب‌ترين و شگفت‌انگيزترين افعال خداوند همين است ؛ هسته‌ها هنگامى كه با پوست‌هاى بسيار محكم در زير خاك قرار مىگيرند و رطوبت كافى به آنها مىرسد ، جنب و\r\n\r\n\r\n","description":"","footnote":"\r\n( 1 ) . بحارالانوار ، ج 19 ، ص 252 .\r\n( 2 ) . « نسمة » به معناى انسان و گاه به معناى روح و گاه به هر موجود ذى روحى اطلاق مىشود . ريشهء اصلى آن همان نسيم به معناى وزش ملايم باد است .\r\n","page_name":" 203 ","page_number":203},
  {"content":"\r\n\r\nجوشى در درون هسته آغاز مىگردد و نطفهء زنده شروع به نمو مىكند و ساقهء لطيفى از آن آشكار مىگردد . همين ساقهء لطيف هنگامى كه جا را بر خود تنگ مىبيند هسته را مىشكافد و سر بيرون مىكشد و از مادر خود جدا مىگردد و راه نمو را پيش مىگيرد تا زمانى كه به صورت درخت برومندى در آيد . همچنين هنگامى كه نطفهء انسان در رحم مادر قرار مىگيرد ، روز به روز آفرينش جديدى مىبيند و شكل تازه‌اى به خود مىگيرد و با يك سلسله تحولات پيچيده و بسيار دقيق و ظريف و در عين حال سريع ، مبدل به انسان كاملى مىشود و هنگامى كه رحم مادر را براى ادامهء رشد و نمو كافى نمىبيند تصميم بر خروج مىگيرد و با هيجان و تب و تاب شديد مادر ، قدم به عرصهء دنيا مىگذارد .\r\nمطالعهء دربارهء تولد گياهان و انسانها به راستى انسان را به عظمت بىپايان خدا آشنا مىسازد و به همين دليل گاه پيغمبر اكرم صلى الله عليه و آله و امامان معصوم عليهم السلام به هنگام سوگند ، خدا را با اين اوصاف ياد مىكردند و نبايد فراموش كرد كه اين در زمانى بود كه علم گياه‌شناسى و جنين شناسى هرگز متولد نشده بود .\r\n\r\nنكته‌ها\r\n\r\n1 . اعتقادات و اعمال معاويه\r\nدر آخرين جملهء گفتار بالا امام عليه السلام تصريح مىكند كه مخالفانش ( معاويه و يارانش ) هرگز اسلام را با دل و جان نپذيرفته بودند ، بلكه به حكم اجبار به آن تن در دادند و هنگامى كه يارانى پيدا كردند كفر درون را آشكار ساختند .\r\nممكن است اين سخن بر بعضى از ناآگاهان از برادران اهل سنّت گران آيد ، ولى مطالعهء كتب صحاح و ساير منابع معروف اهل سنّت نشان مىدهد كه واقعيّتى آشكار است ؛ ما در اينجا بخشى از رواياتى را كه در منابع معروف آنان آمده دربارهء عقايد و اعمال معاويه بيان مىكنيم بى آنكه چيزى بر آن بيافزاييم و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nداورى را بر عهدهء خوانندگان مىگذاريم .\r\n1 . در صحيح مسلم آمده است كه عبد الرحمان بن عبد رب الكعبه مىگويد :\r\nوارد مسجد الحرام شدم ديدم عبداللَّه بن عمرو عاص در سايهء كعبه نشسته و مردم گرد او جمع شده‌اند به او گفتم : پسر عمويت معاويه دستور مىدهد كه ما اموالمان را در ميان خود به باطل بخوريم و مسلمانان را به قتل برسانيم در حالى كه خداوند مىفرمايد : « يا أَيُّهَا الَّذينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ . . . » و مىفرمايد : « وَ لا تَقْتُلُوا أَنْفُسَكُم . . . » « 1 » عبداللَّه ساكت شد سپس گفت : در اطاعت خدا از او اطاعت كن و در معصيت خدا با او مخالفت نما . « 2 »\r\n2 . در تاريخ طبرى آمده است كه پيغمبر اكرم صلى الله عليه و آله ابوسفيان را مشاهده كرد كه سوار بر الاغى مىآيد ، معاويه افسار آن را به دست دارد و يزيد ( برادر معاويه ) از پشت سر آن را مىراند ( و در روايتى عتبة برادر معاويه زمام آن را در دست داشت و معاويه از پشت سر آن را مىراند ) رسول خدا صلى الله عليه و آله آنها را ديد و فرمود :\r\n« لعن اللَّه القائد والراكب و السائق ؛ خدا لعنت كند سوار و زمام‌دار و كسى كه آن را از پشت سر مىراند » . « 3 »\r\n3 . و در تاريخ طبرى نيز آمده است كه روزى پيغمبر اكرم صلى الله عليه و آله اشاره به نقطه‌اى از اطراف خود كرد و فرمود : از اين سو مردى از امّت من مىآيد كه بر غير دين من محشور خواهد شد . ناگهان معاويه پيدا شد . « 4 »\r\n4 . ابن ابى الحديد در شرح نهج‌البلاغه از كتاب اخبار الملوك چنين نقل مىكند :\r\nروزى معاويه شنيد مؤذن مىگويد : « اشهد ان لا إله الا اللَّه » معاويه سه بار آن را تكرار كرد ؛ ولى هنگامى كه مؤذن گفت : « اشهد أنّ محمداً رسول اللَّه » معاويه گفت :\r\n\r\n\r\n","description":"","footnote":"\r\n( 1 ) . نساء ، آيهء 29 .\r\n( 2 ) . صحيح مسلم ، ج 6 ، ص 18 .\r\n( 3 ) . تاريخ طبرى ، ج 8 ، ص 185 ، چاپ مؤسسهء اعلمى ، بيروت .\r\n( 4 ) . تاريخ طبرى ، ج 8 ، 186 چاپ مؤسسهء اعلمى ، بيروت .\r\n","page_name":" 205 ","page_number":205},
  {"content":"\r\n\r\nعجب اى فرزند عبداللَّه ( منظورش پيغمبر اسلام بود ) تو همت بلندى داشتى راضى نشدى جز اينكه اسم خودت را در كنار اسم خدا قرار دهى و شهادت به نبوّت را تكرار نكرد . « 1 »\r\n5 . احمد بن حنبل در كتاب مسند خود از عبداللَّه بن بريده نقل مىكند كه مىگويد : من و پدرم وارد بر معاويه شديم ما را بر فرشى ( كه در كنار او بود ) نشاند سپس غذايى آوردند و خورديم . سپس شراب آوردند معاويه از آن نوشيد و به دست پدرم داد ، پدرم گفت : از آن روزى كه رسول خدا صلى الله عليه و آله آن را حرام كرده هرگز از آن ننوشيده‌ام . « 2 »\r\n6 . ابن ابى الحديد در شرح نهج‌البلاغهء خود مىگويد : « قد طعن كثير من اصحابنا فى دين معاويه و لم يقتصروا على تفسيقه و قالوا عنه : انه كان ملحدا لا يعتقد النبوة و نقلوا عنه فى فلتات كلامه و سقطات الفاظه ما يدل على ذلك ؛ اصحاب ما ( منظور ابن ابى الحديد گروه معتزله از اهل سنّت است ) معاويه را فقط فاسق نمىدانند ، بلكه اعتقادات او را نيز مخدوش مىشمارند و گفته‌اند او ملحد بود و اعتقادى به نبوّت پيغمبر اكرم صلى الله عليه و آله نداشت و سخنانى كه گاه از زبان او مىپريد و دلالت بر اين معنا داشت را نقل كرده‌اند » . « 3 »\r\n7 . مشكلات ايمان و عمل معاويه به اندازه‌اى بود كه حسن بصرى مطابق آنچه ابن عبد ربه در عقد الفريد آورده است مىگويد : به خدا سوگند اگر عمرو بن عاص با معاويه بيعت نكرده بود امر حكومت براى او استقرار نمىيافت . معاويه به عمرو گفت : با من بيعت كن عمرو گفت : براى چه ؟ براى آخرت ؟ و اللَّه آخرتى با تو نيست يا براى دنيا ؟ به خدا سوگند دنيا نيز با تو نخواهد بود مگر اينكه من با تو شركت كنم ! معاويه گفت : تو شريك من در دنيا باش عمرو گفت : بنويس براى\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 10 ، ص 101 .\r\n( 2 ) . مسند احمد ، ج 5 ، ص 347 .\r\n( 3 ) . شرح نهج‌البلاغهء ابن ابىالحديد ، ج 5 ، ص 129 .\r\n","page_name":" 206 ","page_number":206},
  {"content":"\r\n\r\nمن حكومت مصر و اطراف آن را . معاويه نوشت : سپس مىافزايد : عتبة بن ابوسفيان وارد بر معاويه شد در حالى كه با عمرو بن عاص دربارهء مصر سخن مىگفت و عمرو به او گفت : من دينم را در مقابل حكومت مصر به تو مىفروشم عتبه گفت : اين مرد دينش را ثمن و بهاى معامله قرار داد . « 1 »\r\n8 . ابن اثير نيز در كامل التواريخ از حسن بصرى نقل مىكند كه مىگويد : چهار چيز در معاويه بود كه حتى اگر تنها يكى از آنها را داشت موجب هلاكت ( اخروى ) وى مىشد : نخست اينكه امر حكومت را با شمشير به دست گرفت در حالى كه بقاياى صحابه و صاحبان فضيلت كه از او برتر بودند وجود داشتند . دوم اينكه فرزند شراب خوارش را كه لباس ابريشمين مىپوشيد و طنبور مىزد ، خليفهء بعد از خود كرد . سوم اينكه ادعا كرد زياد برادر من است در حالى كه پيغمبر صلى الله عليه و آله فرموده بود : فرزند به پدر رسميش ملحق مىشود و نصيب فرد زناكار سنگ است . چهارم اينكه حجر بن عدى ( آن مرد پاك ايمان ) را به قتل رساند . « 2 »\r\n9 . مطابق آنچه بيهقى در كتاب « محاسن و مساوى » آورده است ، يك نفر مرد شامى از ابن عباس سؤال كرد ناكثين ( پيمان شكنانى كه پيامبر صلى الله عليه و آله از آنان خبر داده بود ) چه كسانى بودند ؟ ابن عباس گفت : كسانى كه با على عليه السلام در مدينه بيعت كردند سپس بيعت خود را شكستند و در بصره در جنگ جمل در برابر او حضور پيدا كردند و منظور از « قاسطين » معاويه و اصحاب اوست و « مارقين » اشاره به اهل نهروان است . « 3 »\r\n10 . اين قسمت را با سخن عجيبى كه در مروج الذهب مسعودى و در موفقيّات زبير بن به كار و در شرح نهج‌البلاغهء ابن ابى الحديد آمده است پايان\r\n\r\n\r\n","description":"","footnote":"\r\n( 1 ) . عقد الفريد ، ج 5 ، ص 87 .\r\n( 2 ) . كامل التواريخ ، ج 3 ، ص 487 .\r\n( 3 ) . المحاسن و المساوى ، ص 43 چاپ بيروت ( مطابق نقل شرح احقاق الحق ، ج 15 ، ص 62 ) .\r\n","page_name":" 207 ","page_number":207},
  {"content":"\r\n\r\nمىدهيم ( توجّه داشته باشيد كه در ميان اين سه نفر كسى وجود دارد مانند زبير بن به كار كه نه تنها تمايلى به اعتقادات شيعه نداشت بلكه با آنها مخالف بود ) .\r\nمطرّف فرزند مغيرة بن شعبه مىگويد : همراه پدرم بر معاويه وارد شدم پدرم كراراً به سراغ او مىرفت و با او به گفتگو مىپرداخت سپس به منزل باز مىگشت و از عقل و هوش و كياست معاويه سخن مىگفت ولى شبى از نزد او به منزل باز گشت بسيار ناراحت بود و غذا و شام نخورد من ديدم او بسيار غمگين است كمى مهلت دادم و دانستم كه حادثه‌اى پيش آمده است ، گفتم : چرا تو را امشب غمگين مىبينم ؟ گفت : فرزندم من از نزد كافرترين و خبيث‌ترين مردم مىآيم .\r\nگفتم : چه كسى ؟ گفت : من با او ( معاويه ) خلوت كرده بودم و به او گفتم : اى امير مؤمنان سنّى از تو گذشته اگر راه عدالت پيش گيرى و كارهاى خير انجام دهى بهتر است و اگر برادرانت از بنىهاشم را در نظر بگيرى و صلهء رحم بجا بياورى بسيار مناسب است ، زيرا آنها امروز هيچ خطرى براى تو ندارند و اين كار سبب مىشود كه نيك نامى و ثواب آن براى تو بماند .\r\nمعاويه گفت : هيهات هيهات كدام نام نيك ، اخو تيم ( ابوبكر كه از قبيلهء تيم بود ) به حكومت رسيد و عدالت كرد ، هنگامى كه از دنيا رفت فراموش شد فقط كسى مىگويد : ابوبكر چنين و چنان . سپس اخو عدى ( عمر كه از قبيلهء عدى بود ) به حكومت رسيد ، ده سال تلاش و كوشش كرد و هنگامى كه از دنيا رفت نام او هم فراموش شد جز اينكه بعضى مىگويند عمر چنين و چنان كرد ؛ ولى ابن ابى كبشه ( لقبى كه مشركان به پيغمبر اكرم صلى الله عليه و آله مىدهند ) همه روز پنج بار ( بر فراز مناره‌ها ) فرياد مىزنند : ( اشهد ان محمداً رسول اللَّه ) با اين حال چه نام نيكى و چه عملى از من باقى مىماند ؟ اى بىپدر « لَا وَ اللَّهِ إِلَّا دَفْناً دَفْنا ؛ به خدا سوگند بايد كارى كرد كه اين نام دفن شود و يا اينكه بايد كارى كرد كه بنىهاشم براى هميشه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدفن و فراموش شوند » . « 1 »\r\nبار ديگر تكرار مىكنيم كه هيچ يك از نكات ده‌گانهء بالا از ما نيست ، ما عين عبارات دانشمندان اهل سنّت را دربارهء معاويه آورديم بىآنكه چيزى به آن بيافزاييم .\r\n\r\n2 . فضائل امام عليه السلام از زبان دشمنش\r\nبا اينكه عمرو عاص صد در صد پشتيبان معاويه بود و اگر نقشه‌هاى شيطانى او نبود به يقين معاويه در كار خود پيروز نمىشد ؛ ولى با اين حال از او صريح اللهجه‌تر بود و در موارد لزوم با صراحت از برترى فوق‌العادهء على عليه السلام نسبت به او و همچنين از لشكر شجاع آن حضرت سخن مىگفت .\r\nنصر بن مزاحم در كتاب صفين خود اشعار عجيبى از عمرو عاص نقل مىكند كه معاويه را در آن شديداً تحقير مىكند از جمله دربارهء لشكريان على عليه السلام چنين مىگويد :\r\n فَإِنْ وَرَدَتْ فَأَوَّلُهَا وُرُوداً * فَإِنْ سَدَّتْ فَلَيْسَ بِذِي صُدُود \r\n« هر گاه سواران لشكر على عليه السلام وارد معركه شوند ، پيشگامند و اگر جلو لشكر دشمن خود را بگيرند ، كسى قادر بر جلوگيرى از آنها نيست » .\r\nسپس مىافزايد :\r\n وَ مَا هِيَ مِنْ أَبِي حَسَنٍ بِنُكْرٍ * وَ لا هُوَ مِنْ مَسَائِكَ بِالْبَعِيدِ \r\n« فضايل على عليه السلام ناشناخته نيست و نقطه ضعفهاى تو دور از نظر نيست » .\r\nآن گاه اشاره به درخواست معاويه از امير مؤمنان على عليه السلام نسبت به حكومت شام كرده مىگويد :\r\n\r\n\r\n","description":"","footnote":"\r\n( 1 ) . الموفقيات ، ص 576 ، چاپ وزارت اوقاف ، بغداد ، سال 1392 ؛ مروج الذهب ، ، ج 2 ، ص 429 ، چاپ بيروت ، سال 1982 ؛ شرح نهج‌البلاغهء ابن ابى الحديد ، ج 5 ، ص 129 .\r\n","page_name":" 209 ","page_number":209},
  {"content":"\r\n\r\n وَ قُلْتَ لَهُ مُقَالَةَ مُسْتَكِينٍ * ضَعِيفِ الْرُكْنِ مُنْقَطِعِ الْوَرِيدِ\r\nدَعن لى الشَّامَ حَسْبُكَ يَا ابْنَ هِنْدٍ * مِنَ السَّوْآةِ وَ الرَّأْيِ الزَّهِيدِ\r\nوَ لَوْ أَعْطَاكَهَا مَا ازْدَدْتَ عِزّاً * وَ لا لَكَ لَو أَجابَكَ مِنْ مَزِيدٍ \r\n« تو همچون فقير مستمند ناتوان درمانده‌اى از على عليه السلام تقاضا كردى كه شام را به تو واگذارد . همان نقطه ضعفها و تدبير نادرستت براى تو كافى است .\r\nو اگر حكومت شام را به تو وا گذارد چيزى عزيز نخواهى شد و اگر تقاضاى تو را اجابت كند فزونى نخواهى يافت » .\r\nهنگامى كه اشعار عمرو بن عاص به گوش معاويه رسيد او را فرا خواند گفت :\r\nاز تو تعجب مىكنم ، تو فكر و تدبير مرا نكوهش مىكنى و على عليه السلام را بزرگ مىشمرى در حالى كه على عليه السلام تو را رسوا ساخت . عمرو در پاسخ گفت : اما تحقير فكر و رأى تو از من صادر شد ؛ ولى بزرگ شمردن على عليه السلام چيزى نيست كه بر تو مخفى باشد تو از آن نسبت به من آگاه‌ترى با اين تفاوت كه تو آن را مخفى مىدارى و من آشكار مىسازم . و اما رسوا شدن من به دست على عليه السلام ، او كسى نيست كه اگر انسانى با او ملاقات كند رسوا شود . « 1 »\r\n\r\n\r\n","description":"","footnote":"\r\n( 1 ) . صفين ، ص 472 .\r\n","page_name":" 210 ","page_number":210},
  {"content":"\r\n\r\n\r\n17 و من كتاب له عليه السلام إلى معاوية جوابا عن كتاب منه إليه\r\nاز نامه‌هاى امام عليه السلام است\r\nكه در پاسخ به نامهء معاويه نگاشته . « 1 »\r\n\r\nنامه در يك نگاه\r\nبه گفتهء نصر بن مزاحم در كتاب صفين ، روزى امام عليه السلام فرمود : فردا صبح شخصاً پا به ميدان مىگذارم و با اين گروه مىجنگم . اين سخن در ميان لشكر شام منتشر شد و آنها در وحشت عميقى فرو رفتند .\r\nدر اين هنگام معاويه نامه‌اى براى امير مؤمنان على عليه السلام نوشت كه خلاصهء\r\n\r\n\r\n","description":"","footnote":"\r\n( 1 ) . سند نامه :\r\nنويسندهء مصادر نهج‌البلاغه مىگويد : اين نامه را جمعى از مؤلفان قبل از سيد رضى در كتابهاى خود آورده‌اند ؛ مانند : نصر بن مزاحم در كتاب صفين ، بيهقى در المحاسن و المساوى ، ابن قتيبة در الامامة و السياسة ، مسعودى در مروج الذهب و ابن اعثم كوفى در كتاب الفتوح و طبق گفتهء نصر بن مزاحم امام عليه السلام اين نامه را دو يا سه روز قبل از ليلة الهرير نگاشت ( ليلة الهرير شبى در اواخر جنگ صفين كه آتش جنگ بر خلاف معمول خاموش نشد و تا صبح دو لشكر با هم جنگيدند و آثار شكست در لشكر معاويه ظاهر شد ) .\r\n( مصادر نهج‌البلاغه ، ج 3 ، ص 234 )\r\n","page_name":" 211 ","page_number":211},
  {"content":"\r\n\r\nمضمونش چنين است : « من گمان مىكنم اگر مىدانستى كار جنگ به اينجا مىرسد اقدام بر جنگ نمىكردى و از گذشته پشيمان مىشدى من از تو درخواست كرده‌ام كه حكومت شام را به من واگذارى به اين شرط كه مستقل باشم نه با تو بيعت كنم و نه از تو اطاعت . اين را نپذيرفتى و الآن من شام را در اختيار دارم و باز همان خواسته را از تو مىكنم . ما همه از فرزندان عبد مناف هستيم ، همواره عزيز و آزاد بوده‌ايم .\r\nهنگامى كه اين نامه به امام عليه السلام رسيد فرمود : راستى وضع معاويه و نامه‌اش هر دو عجيب است ؛ سپس كاتب خود عبيداللَّه بن ابىرافع را فرا خواند و دستور داد نامهء مورد بحث را براى معاويه بنويسند و به سخنان نارواى او پاسخ گويند . « 1 »\r\nالبته مرحوم سيد رضى آنگونه كه دأب و عادت اوست ، بخشى از نامه را كه در آغاز آن بوده است ذكر نكرده ولى قسمت مهم و عمدهء نامه را آوره است . « 2 »\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 238 .\r\n( 2 ) . به كتاب تمام نهج‌البلاغه ، ص 852 مراجعه شود .\r\n","page_name":" 212 ","page_number":212},
  {"content":"\r\n\r\n\r\nبخش اوّل\r\nوَ أَمَّا طَلَبُكَ إِلَيَّ الشَّامَ فَإِنِّي لَمْ أَكُنْ لِأُعْطِيَكَ الْيَوْمَ مَا مَنَعْتُكَ أَمْسِ . وَ أَمَّا قَوْلُكَ : إِنَّ الْحَرْبَ قَدْ أَكَلَتِ الْعَرَبَ إِلَّا حُشَاشَاتِ أَنْفُسٍ بَقِيَتْ ، أَلَا وَ مَنْ أَكَلَهُ الْحَقُّ فَإِلَى الْجَنَّةِ ، وَ مَنْ أَكَلَهُ الْبَاطِلُ فَإِلَى النَّارِ . وَ أَمَّا اسْتِوَاؤُنَا فِي الْحَرْبِ وَ الرِّجَالِ فَلَسْتَ بِأَمْضَى عَلَى الشَّكِّ مِنِّي عَلَى الْيَقِينِ ، وَ لَيْسَ أَهْلُ الشَّامِ بِأَحْرَصَ عَلَى الدُّنْيَا مِنْ أَهْلِ الْعِرَاقِ عَلَى الْآخِرَةِ ، وَ أَمَّا قَوْلُكَ : إِنَّا بَنُو عَبْدِ مَنَافٍ ، فَكَذَلِكَ نَحْنُ ، وَلَكِنْ لَيْسَ أُمَيَّةُ كَهَاشِمٍ ، وَ لَا حَرْبٌ كَعَبْدِ الْمُطَّلِبِ ، وَ لَا أَبُو سُفْيَانَ كَأَبِيطَالِبٍ ، وَ لَا الْمُهَاجِرُ كَالطَّلِيقِ ، وَ لَا الصَّرِيحُ كَاللَّصِيقِ ، وَ لَا الْمُحِقُّ كَالْمُبْطِلِ ، وَ لَا الْمُؤْمِنُ كَالْمُدْغِلِ . وَ لَبِئْسَ الْخَلْفُ خَلْفٌ يَتْبَعُ سَلَفاً هَوَى فِي نَارِ جَهَنَّمَ .\r\n\r\nترجمه\r\nو اما اينكه از من خواسته‌اى شام را به تو واگذارم ( و در برابر آن نه بيعت كنى و نه اطاعت ، بلكه فعال ما يشاء باشى بدان ) من چيزى را كه ديروز از تو منع كردم امروز به تو نخواهم بخشيد و اما اينكه گفته‌اى جنگ ( صفين ) همهء عرب را جز اندكى در كام خود فرو برده ، آگاه باش آن‌كس كه بر حق بوده ( و در راه خدا شهيد شده ) جايگاهش بهشت است و آن‌كس كه به راه باطل كشته شده در آتش است و اما اينكه ادعا كرده‌اى ما در جنگ و نفرات ( از تمام جهات ) يكسان هستيم ، چنين نيست ؛ زيرا تو در شك ( به مبانى اسلام ) از من در يقين و ايمان ( به آنها ) فراتر نيستى ؛ و اهل شام بر دنيا از اهل عراق به آخرت حريص‌تر نيستند ؛ اما اينكه گفته‌اى ما همه فرزندان عبد مناف هستيم ( بنابراين همه در شرافت و استحقاق\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nحكومت و پيشوايى مردم يكسانيم ) من هم قبول دارم ( كه همه از نسل عبد مناف هستيم ولى اميّه هرگز همانند هاشم و حرب همچون عبدالمطلب و ابوسفيان چون ابوطالب نبودند و نيز هرگز مهاجران چون اسيران آزاد شده نيستند و نه فرزندان صحيح النسب همانند منسوبان مشكوك . آن كسى كه طرفدار حق است هرگز چون كسى نيست كه طرفدار باطل است و نه انسان با ايمان همچون فرد مفسد ؛ چه بد هستند نسلى كه از نسل پيشين خود پيروى مىكنند كه در آتش دوزخ سرنگون شده‌اند ( و به آنها افتخار دارند ) .\r\n\r\nشرح و تفسير بدهكارانى در چهرهء طلبكار\r\nهمان گونه كه قبلا گفتيم ، اين نامه پاسخى است به نامه‌اى كه معاويه خدمت آن حضرت نوشته و سخنانى طلب‌كارانه در آن آورده است . معاويه قاعدتا دستور مىداد اين گونه نامه‌ها را بر فراز منابر يا در برابر لشكر بخوانند تا خود را از گناه بزرگى كه مرتكب شده تبرئه نمايد و نيز قاعدتا اين نامه به دست ياران امام عليه السلام نيز افتاده است و امكان داشته افراد ظاهربين تحت تأثير آن واقع شوند ؛ بنابراين چاره‌اى نبوده جز اينكه امام عليه السلام انگشت مبارك بر فقرات مختلف اين نامه بگذارد و جواب قاطع به آن بدهد .\r\nبه همين دليل مىبينيم كه امام عليه السلام به چهار نكتهء اساسى در برابر چهار ادعاى معاويه اشاره نموده و اين چنين پاسخ مىدهد .\r\nنخست مىفرمايد : « و اما اينكه از من خواسته‌اى شام را به تو واگذارم ( و در برابر آن نه بيعت كنى و نه اطاعت ، بلكه فعال ما يشاء باشى بدان ) من چيزى را كه ديروز از تو منع كردم امروز به تو نخواهم بخشيد » ؛ ( وَ أَمَّا طَلَبُكَ إِلَيَّ الشَّامَ فَإِنِّي لَمْ أَكُنْ لِأُعْطِيَكَ الْيَوْمَ مَا مَنَعْتُكَ أَمْسِ ) .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nزيرا آن منع بسبب حكم الهى بوده كه امارت هيچ بخشى از حكومت اسلامى را نبايد به ظالمان و مفسدان داد و اين حكم همچنان به قوت خود باقى است ؛ اين مسأله امرى سياسى و گذرا نبوده كه با تغيير شرايط سياسى عوض شود .\r\nاين سخن در واقع پاسخى است به كسانى كه مىگويند آيا بهتر نبود امام عليه السلام به طور موقّت شام را به معاويه واگذار مىكرد و بعد از استقرار حكومت خود از او پس مىگرفت .\r\nآنها كه چنين مىگويند ، به اين نكته توجّه ندارند كه اگر امام عليه السلام حكومت شام ( و طبق بعضى از نقل‌ها حكومت مصر ، چون آن را نيز تقاضا داشت ) به معاويه واگذار مىكرد و پايه‌هاى حكومتش تقويت مىشد ، تكان دادن او از جايش امكان نداشت در حالى كه ما مىبينيم امام عليه السلام با لشكريانش در صفين او را تا آستانهء شكست قطعى و دفع شر او از كشور اسلام پيش برد و اگر ناآگاهى و خباثت بعضى از كسانى كه ظاهراً در لشكر امام عليه السلام بودند نبود ، كار يكسره مىشد .\r\nسپس به پاسخ دومين بخش از نامهء او پرداخته مىفرمايد : « و اما اينكه گفته‌اى جنگ ( صفين ) همهء عرب را جز اندكى در كام خود فرو برده ، آگاه باش آن كس كه بر حق بوده ( و در راه خدا شهيد شده ) جايگاهش بهشت است و آن كس كه به راه باطل كشته شده در آتش است » ؛ ( وَ أَمَّا قَوْلُكَ : إِنَّ الْحَرْبَ قَدْ أَكَلَتِ الْعَرَبَ « 1 » إِلَّا حُشَاشَاتِ « 2 » أَنْفُسٍ بَقِيَتْ ، أَلَا وَ مَنْ أَكَلَهُ الْحَقُّ فَإِلَى الْجَنَّةِ ، وَ مَنْ أَكَلَهُ الْبَاطِلُ فَإِلَى النَّارِ ) .\r\nسپس به پاسخ سومين بخش از نامهء او كه گفته بود من با تو از نظر جنگ و لشكر يكسان هستيم ( هر دو براى يك هدف مىجنگيم و يك چيز مىطلبيم ) پرداخته و مىفرمايد : « و اما اينكه ادعا كرده‌اى ما در جنگ و نفرات ( از تمام\r\n\r\n\r\n","description":"","footnote":"\r\n( 1 ) . طبق بعضى از روايات در جنگ صفين چهل و پنج هزار نفر از لشكر شام و بيست و پنج هزار نفر از لشكر عراق كشته شدند .\r\n( 2 ) . « حشاشات » جمع « حشاشة » به معناى نفس آخر و واپسين دم است .\r\n","page_name":" 215 ","page_number":215},
  {"content":"\r\n\r\nجهات ) يكسان هستيم ، چنين نيست ، زيرا تو در شك ( به مبانى اسلام ) از من در يقين و ايمان ( به آنها ) فراتر نيستى و اهل شام بر دنيا از اهل عراق به آخرت حريص‌تر نخواهند بود » ؛ ( وَ أَمَّا اسْتِوَاؤُنَا فِي الْحَرْبِ وَالرِّجَالِ فَلَسْتَ بِأَمْضَى « 1 » عَلَى الشَّكِّ مِنِّي عَلَى الْيَقِينِ ، وَ لَيْسَ أَهْلُ الشَّامِ بِأَحْرَصَ عَلَى الدُّنْيَا مِنْ أَهْلِ الْعِرَاقِ عَلَى الْآخِرَةِ ) .\r\nاشاره به اينكه دو تفاوت در ميان ياران من و طرفداران توست : اينها همراه امام عادلى مىجنگند كه به وظيفهء خود يقين دارد و آنها را در راه روشنى سير مىدهد در حالى كه تو هدف روشنى ندارى جز اينكه به مال و مقامى برسى .\r\nديگر اينكه همراهان تو گروهى دنياپرستند كه با وعده‌هاى مادى ، سران آنها را به ميدان كشيده‌اى و قدم به ميدانى گذارده‌اند كه شايد غنايمى نصيبشان شود در حالى كه فرماندهان لشكر من نه وعدهء جايزه‌اى به آنها داده شده و نه حتى فكر آن را مىكنند .\r\nبه تعبير ديگر تو هرگز يقين به استحقاق خلافت بر مردم ندارى در حالى كه من يقين دارم و طرفداران تو براى دنيا مىجنگند در حالى كه پيروان من هدفشان خداست و براى اقامهء حكومت الهى نبرد مىكنند ؛ به اين دو دليل ما در كار خود كوشاتر و مصمم‌تريم در حالى كه تو و پيروانت چنين نيستيد . در نتيجه هرگز يكسان نخواهيم بود و پيروزى نهايى از آن ماست و همان‌گونه كه امام عليه السلام پيش‌بينى كرده بود ، سربازانش به مرز پيروزى رسيدند ؛ افسوس كه گروهى ناآگاه به همراهى جمعى از منافقان نتيجهء نهايى را عقيم گذاشتند .\r\nآن گاه امام عليه السلام به چهارمين ادعاى معاويه پرداخته و به آن پاسخ مىگويد ، و مىفرمايد : « اما اينكه گفته‌اى ما همه فرزندان عبد مناف هستيم ( بنابراين همه در شرافت و استحقاق حكومت و پيشوايى مردم يكسانيم ) من هم قبول دارم ( كه\r\n\r\n\r\n","description":"","footnote":"\r\n( 1 ) . « امضى » به معناى نافذتر و مؤثرتر در اقدام و عمل از « مضىّ » به معناى عبور و گذركردن گرفته شده‌است .\r\n","page_name":" 216 ","page_number":216},
  {"content":"\r\n\r\nهمه از نسل عبد مناف هستيم » ؛ ( وَ أَمَّا قَوْلُكَ : إِنَّا بَنُو عَبْدِ مَنَافٍ ، فَكَذَلِكَ نَحْنُ ) .\r\nآن گاه امام عليه السلام به تفاوت‌هايى كه ميان او و معاويه وجود داشته پرداخته و آن را در پنج قسمت بيان مىدارد .\r\nنخست اشاره به شرافت نسبى مىكند و مىفرمايد : « ولى اميّه هرگز همانند هاشم و حرب همچون عبدالمطلب و ابوسفيان چون ابوطالب نبودند » ؛ ( وَ لَكِنْ لَيْسَ أُمَيَّةُ كَهَاشِمٍ ، وَ لَا حَرْبٌ كَعَبْدِالْمُطَّلِبِ ، وَ لَا أَبُوسُفْيَانَ كَأَبِيطَالِبٍ ) .\r\nاشاره به اينكه جد اعلاى تو اميّه و جدّ ادناى تو حرب و پدرت ابوسفيان بود كه همگى در ميان عرب به شرارت و پستى معروف بودند در حالى كه جدّ اعلاى من ، هاشم و جدّ ادناى من عبدالمطلب و پدرم ابوطالب است كه همه از سادات عرب و سخاوتمندان و پاكان و نيكان بودند ؛ چگونه مىتوان آنها را با يكديگر يكسان دانست .\r\nآن گاه به تفاوت دوم و سوم اشاره كرده مىفرمايد : « و نيز هرگز مهاجران چون اسيران آزاد شده نيستند و نه فرزندان صحيح النسب همانند منسوبان مشكوك » ؛ ( وَ لَا الْمُهَاجِرُ كَالطَّلِيقِ « 1 » ، وَ لَا الصَّرِيحُ « 2 » كَاللَّصِيقِ ) . « 3 »\r\nاشاره به اينكه من از نخستين مهاجران از مكّه به مدينه‌ام كه همواره در خدمت پيغمبر اكرم صلى الله عليه و آله بودم ولى تو و پدرت ابوسفيان همچنان در شرك و كفر در مكّه مانديد تا روزى كه مكّه به وسيلهء لشكر اسلام فتح شد و پيامبر صلى الله عليه و آله حكم آزادى تو و ساير اسيران را با گفتن : « اذهبوا انتم الطلقاء » صادر فرمود .\r\nاز سوى ديگر نسب ما روشن است ولى دربارهء نسب تو بسيار گفتگوست ؛ گروهى تو را فرزند ابوسفيان نمىدانند ، بلكه فرزند نامشروع مسافر بن ابى عمرو\r\n\r\n\r\n","description":"","footnote":"\r\n( 1 ) . « طليق » به معناى اسير آزاد شده است از ريشهء « طلاق » به معناى رهايى گرفته شده است .\r\n( 2 ) . « صريح » به كسى گفته مىشود كه نسب او خالص و روشن باشد .\r\n( 3 ) . « لصيق » نقطهء مقابل صريح است و به معناى كسى است كه نسب او روشن نيست و او را به شخص يا قبيله‌اى نسبت مىدهند .\r\n","page_name":" 217 ","page_number":217},
  {"content":"\r\n\r\nكه از بردگان ابوسفيان بود مىشناسند البته اين سخن منافات با آنچه امام عليه السلام دربارهء پدر معاويه يعنى ابوسفيان فرموده است ندارد ، زيرا آن جمله بر حسب ظاهر بيان شده و اين جمله اشاره به اين است كه اگر در نسب تو دقت شود جاى گفتگو وجود دارد .\r\nگرچه ابن ابى الحديد اين تفسير را براى جملهء اخير با اعتقاد خود هماهنگ ندانسته و به سراغ تفسير ديگرى مىرود و مىگويد : منظور از صريح ، كسى است كه با اعتقاد راسخ اسلام را پذيرفته و لصيق ، آن كسى است كه از ترس شمشير و يا به انگيزهء علاقه به دنيا ، اسلام را پذيرا شده است . « 1 »\r\nگر چه اين تفسير خلاف ظاهر عبارت است ولى به فرض اينكه چنين باشد باز در اين ميان اعتراف به تفاوت آشكارى بين امام عليه السلام و معاويه خواهد بود .\r\nآن گاه امام عليه السلام به ذكر تفاوت‌ها در صفات و افعال دينى و انسانى پرداخته مىفرمايد : « آن كسى كه طرفدار حق است هرگز چون كسى نيست كه طرفدار باطل است و نه انسان با ايمان همچون فرد مفسد » ؛ ( وَ لَا الْمُحِقُّ كَالْمُبْطِلِ ، وَ لَا الْمُؤْمِنُ كَالْمُدْغِلِ ) . « 2 »\r\nاشاره به اينكه نه تنها نسب ما بنىهاشم با نسب بنىاميّه قابل قياس نيست ، صفات و اعمال ما نيز قابل مقايسه نيست ما همواره در راه حق گام برداشتيم و دودمان بنىاميّه بر طريق باطل ؛ ما خالصانه به اسلام و پيغمبر اكرم صلى الله عليه و آله ايمان آورديم ولى شما منافقانه اظهار ايمان كرديد ( و مدارك آن در تاريخ اسلام ثبت است ) .\r\nامام عليه السلام در پايان اين فقره مىفرمايد : « چه بد هستند نسلى كه از نسل پيشين خود پيروى مىكنند كه در آتش دوزخ سرنگون شده‌اند » ؛ ( وَ لَبِئْسَ الْخَلْفُ خَلْفٌ\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 15 ، ص 118 .\r\n( 2 ) . « مدغل » به معناى مفسد و فتنه انگيز است از ريشهء « دغل » به معناى فتنه و فساد گرفته شده .\r\n","page_name":" 218 ","page_number":218},
  {"content":"\r\n\r\nيَتْبَعُ سَلَفاً هَوَى « 1 » فِي نَارِ جَهَنَّمَ ) .\r\nقابل توجّه اينكه امام عليه السلام معاويه را تنها به انحراف اسلاف و جد و پدرش نكوهش نمىكند ، بلكه تكيه سخن امام عليه السلام بر اين است كه اين فرزند همان راه پدران را كه اهل دوزخند پيروى مىكند .\r\n\r\n\r\n","description":"","footnote":"\r\n( 1 ) . « هوى » از ريشهء « هوى » به ضم ها و تشديد يا در اصل به معناى سقوط كردن از بلندى است و چون نتيجهء آن هلاكت است ، گاهى به هلاكت نيز اطلاق مىشود .\r\n","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nبخش دوم\r\nوَ فِي أَيْدِينَا بَعْدُ فَضْلُ النُّبُوَّةِ الَّتِي أَذْلَلْنَا بِهَا الْعَزِيزَ ، وَ نَعَشْنَا بِهَا الذَّلِيلَ .\r\nوَ لَمَّا أَدْخَلَ اللَّهُ الْعَرَبَ فِي دِينِهِ أَفْوَاجاً ، وَ أَسْلَمَتْ لَهُ هَذِهِ الْأُمَّةُ طَوْعاً وَ كَرْهاً ، كُنْتُمْ مِمَّنْ دَخَلَ فِي الدِّينِ : إِمَّا رَغْبَةً وَ إِمَّا رَهْبَةً ، عَلَى حِينَ فَازَ أَهْلُ السَّبْقِ بِسَبْقِهِمْ ، وَ ذَهَبَ الْمُهَاجِرُونَ الْأَوَّلُونَ بِفَضْلِهِمْ . فَلَا تَجْعَلَنَّ لِلشَّيْطَانِ فِيكَ نَصِيباً ، وَ لَا عَلَى نَفْسِكَ سَبِيلًا ، وَ السَّلَامُ .\r\n\r\nترجمه\r\n( علاوه بر اينها ) فضل و برترى نبوّت در اختيار ماست كه با آن عزيزان ( گردن‌كش و ظالم ) را ذليل ، و ذليلان ( محروم و پاكباز ) را عزيز و بلند مرتبه ساختيم و هنگامى كه خداوند عرب را دسته دسته در دين خود داخل ساخت و اين امّت از روى ميل و رغبت يا ( منافقان از روى ) ترس و وحشت در برابر اسلام تسليم شدند ، شما از گروهى بوديد كه وارد اسلام شديد يا به انگيزه رغبت ( در دنيا و نيل به مقام و منصب ) و يا از روى ترس ( از مجازات به سبب جنايات سابقتان ) اين در حالى بود كه پيشگامان به جهت سبقتشان ، رستگار شدند و مهاجران نخستين به فضل و برترى خويش نايل شدند بنابراين ، شيطان را از خود بهره‌مند مساز و راه او را در وجود خويش باز مگذار و السلام .\r\n\r\nشرح و تفسير نبوت افتخار برتر\r\nامام عليه السلام در اين بخش از نامهء خود اشاره به بخشى از نامهء معاويه مىكند كه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nگفته بود « لبعضنا فضل على بعض ؛ ما هيچ كدام بر ديگرى فضيلتى نداريم و به فرض كه فضيلت مختصرى هم باشد نه عزيز را ذليل مىكند و نه ذليل را عزيز » و پاسخ كوبنده‌اى به او مىدهد و مىفرمايد : « ( علاوه بر اينها ) فضل و برترى نبوّت در اختيار ماست كه با آن عزيزان ( گردن‌كش و ظالم ) را ذليل و ذليلان ( محروم و پاكباز ) را عزيز و بلند مرتبه ساختيم » ؛ ( وَ فِي أَيْدِينَا بَعْدُ فَضْلُ النُّبُوَّةِ الَّتِي أَذْلَلْنَا بِهَا الْعَزِيزَ ، وَ نَعَشْنَا « 1 » بِهَا الذَّلِيلَ ) .\r\nاشاره به اينكه اسلام آمد ، ابوسفيان‌ها و ابوجهل‌ها و امثال آنان را كه ساليان دراز بر مردم حكومت ظالمانه داشتند خوار كرد و سلمان‌ها و مقدادها و عمار ياسرها و بلال‌ها را كه غالبا برده و اسير و ذليل بودند ، بر اوج عزت نشاند با اين حال چگونه مىگويى نبوّت پيامبر اسلام صلى الله عليه و آله اثر گذار در اين زمينه نبود .\r\nآن گاه امام عليه السلام دست معاويه را گرفته و به عصر پيامبر صلى الله عليه و آله مىبرد و چگونگى پذيرش اسلام را از ناحيهء او و خاندانش نشان مىدهد و مىفرمايد : « و هنگامى كه خداوند عرب را دسته دسته در دين خود داخل ساخت و اين امّت از روى ميل و رغبت يا ( منافقان از روى ) ترس و وحشت در برابر اسلام تسليم شدند ، شما از گروهى بوديد كه وارد اسلام شديد يا به انگيزهء رغبت ( در دنيا و نيل به مقام و منصب ) و يا از روى ترس ( از مجازات به سبب جنايات سابقتان ) » ؛ ( وَ لَمَّا أَدْخَلَ اللَّهُ الْعَرَبَ فِي دِينِهِ أَفْوَاجاً ، وَ أَسْلَمَتْ لَهُ هَذِهِ الْأُمَّةُ طَوْعاً وَ كَرْهاً ، كُنْتُمْ مِمَّنْ دَخَلَ فِي الدِّينِ : إِمَّا رَغْبَةً وَ إِمَّا رَهْبَةً ) .\r\nاشاره به جريان فتح مكّه ، همان گونه كه قرآن مجيد مىگويد : « إِذا جاءَ نَصْرُ اللَّهِ وَ الْفَتْحُ * وَ رَأَيْتَ النَّاسَ يَدْخُلُونَ فِي دينِ اللَّهِ أَفْواجاً * فَسَبِّحْ بِحَمْدِ رَبِّكَ وَاسْتَغْفِرْهُ\r\n\r\n\r\n","description":"","footnote":"\r\n( 1 ) . « نعشنا » از ريشهء « نعش » به معناى بالا بردن است و نعش ميت را به اين سبب نعش مىگويند كه داراى ارتفاعى است يا اينكه به روى دستها بلند مىشود ، در جملهء بالا منظور اين است كه افراد ذليل اما باايمان و پاك‌دل در سايهء اسلام به عزت رسيدند .\r\n","page_name":" 222 ","page_number":222},
  {"content":"\r\n\r\nإِنَّهُ كانَ تَوَّابا » « 1 » در آن روز افراد بىغرض صفحهء دل را از لوث عشق به بت‌ها پاك كردند و مخلصانه وارد اسلام شدند ؛ ولى مشركان متعصّب و شيطان صفتانى كه سال‌ها با اسلام در حال جنگ بودند به ظاهر و از روى ناچارى تسليم شدند .\r\nابوسفيان دشمن شمارهء يك اسلام و پدر معاويه از كسانى بود كه در آن روز ظاهراً مسلمان شد و خانواده و بستگان او نيز به پيروى او اظهار اسلام كردند .\r\nاز همان روز نقشه‌ها عوض شد و دشمنان اسلام به اين فكر افتادند كه از طريق نفوذ در صفوف مسلمانان ، روزى به حكومت رسند و بر جاى پيامبر اكرم صلى الله عليه و آله تكيه زنند . تعبير به « رغبة » در جملهء بالا اشاره به همين معناست و اين رغبت هيچ منافاتى با رهبت ندارد ؛ يعنى پذيرش اسلام از ناحيهء آنها آميزه‌اى از ترس و اميد رسيدن به مقام در آينده بود .\r\nآيا چنين اسلامى را مىتوان با اسلام امير مؤمنان على عليه السلام كه در آغاز بعثت پيامبر اكرم صلى الله عليه و آله در برابر آن همه دشمنان و در زمان تنهايى پيامبر اكرم صورت گرفت ، يكسان دانست ؟\r\nبه همين دليل امام عليه السلام در ادامهء اين سخن مىفرمايد : « اين در حالى بود كه پيشگامان به جهت سبقتشان ، رستگار شدند و مهاجران نخستين به فضل و برترى خويش نايل آمدند » ؛ ( عَلَى حِينَ فَازَ أَهْلُ السَّبْقِ بِسَبْقِهِمْ ، وَ ذَهَبَ الْمُهَاجِرُونَ الْأَوَّلُونَ بِفَضْلِهِمْ ) .\r\nاين سخن به چند گروه بودن مسلمانان كه در قرآن مجيد نيز آمده اشاره دارد در آنجا كه مىفرمايد : « وَ السَّابِقُونَ الْأَوَّلُونَ مِنَ الْمُهاجِرينَ وَ الْأَنْصارِ وَ الَّذينَ اتَّبَعُوهُمْ بِإِحْسانٍ رَّضِيَ اللَّهُ عَنْهُمْ وَ رَضُوا عَنْه » « 2 » گروهى از پيشگامان در اسلام بودند كه امام عليه السلام در اين ميان پيشگام پيشگامان بود و گروه ديگرى اسلام را پذيرفتند و\r\n\r\n\r\n","description":"","footnote":"\r\n( 1 ) . فتح ، آيهء 1 - 3 .\r\n( 2 ) . توبه ، آيهء 100 .\r\n","page_name":" 223 ","page_number":223},
  {"content":"\r\n\r\nاقدام به هجرت از مكّه به مدينه كردند . گروه سومى از پاكان در مدينه به آنها پيوستند و انصار و ياران پيامبر صلى الله عليه و آله بودند و گروه چهارمى كه نسل بعدى آنها را تشكيل مىدادند با ميل و رغبت به آنها ملحق شدند ؛ ولى جايگاه معاويه در ميان كدام يك از اين چهار گروه بود ؟ بايد گفت هيچ كدام و عجب اينكه با اين شرايط ، خود را با امام عليه السلام و بنى هاشم مقايسه مىكند و خويش را در اسلام هم‌رديف على عليه السلام مىشمرد ! و تاريخ اسلام از اين شگفتىها بسيار دارد .\r\nدر پايان امام عليه السلام به او هشدار مىدهد و مىفرمايد : « بنابراين ، شيطان را از خود بهره‌مند مساز و راه او را در وجود خويش باز مگذار و السلام » ؛ ( فَلَا تَجْعَلَنَّ لِلشَّيْطَانِ فِيكَ نَصِيباً ، وَ لَا عَلَى نَفْسِكَ سَبِيلًا ، وَ السَّلَامُ ) .\r\nاشاره به اينكه با اين سخنان ، خود را فريب مىدهى و با اين مقايسه‌هاى نابه‌جا ، شيطان را بر خود مسلط مىسازى و در نتيجه موقعيت خويش را فراموش مىكنى و مىخواهى بر جاى پيامبر اكرم صلى الله عليه و آله تكيه زنى كارى كه دنيا و آخرت تو را تباه خواهد كرد .\r\n\r\nنكته پيروان رسول خدا\r\nپيروان پيغمبر اكرم صلى الله عليه و آله را با استفاده از آيهء شريفه 100 از سورهء برائت مىتوان به چند گروه تقسيم مىكنند :\r\nنخست : گروه سابقين ؛ يعنى پيشگامان اسلام و كسانى كه در روزهاى تنهايى پيغمبر صلى الله عليه و آله ايمان آوردند و دست بيعت به او دادند كه از ميان زنان ، نخستين فرد ، خديجهء كبرى و از ميان مردان على عليه السلام بود . سپس افراد ديگرى به آنها پيوستند .\r\nسابقين افتخار بزرگى دارند ، چرا كه در آن شرايط جان خود را در طبق اخلاص گذارده تقديم به اسلام و پيغمبر صلى الله عليه و آله كردند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nگروه دوم مهاجرانند كه البته سابقين نيز جزء آنها بودند و آنها كسانى هستند كه در مكّه به پيغمبر اكرم صلى الله عليه و آله ايمان آوردند و چون كار بر مسلمين در مكّه تنگ شد و جان پيغمبر صلى الله عليه و آله در خطر قرار گرفت به دنبال هجرت پيغمبر صلى الله عليه و آله به مدينه هجرت كردند ؛ يعنى از تمام زندگى و خانه و كاشانهء خود چشم پوشيدند و به همراه خانواده به مدينه آمدند در حالى كه نه در آنجا خانه‌اى داشتند نه وسيله‌اى براى امرار معاش و تا ساليان دراز با مشكلات دست و پنچه نرم مىكردند و سرانجام خداوند گشايشى برايشان فراهم كرد .\r\nالبته گروه ديگرى نيز بودند كه قبل از هجرت مسلمين از مكّه به مدينه براى نجات از شر اشرار قريش و مشركان به حبشه هجرت كردند و بعد از مدتى كه اسلام در مدينه استقرار يافت از حبشه به مدينه آمدند .\r\nگروه سوم انصارند كه اهل مدينه بودند ، اسلام آورند و مهاجران را با آغوش باز پذيرفتند و با اينكه غالبا زندگى سختى داشتند ، با مهاجران مواسات كردند و آنچه را داشتند در واقع با آنان تقسيم نمودند .\r\nالبته در ميان انصار هم سابقين و غير سابقين وجود دارند كه قرآن هم به آنها اشاره كرده : « وَالسَّابِقُونَ الْأَوَّلُونَ مِنَ الْمُهاجِرينَ وَالْأَنْصارِ » « 1 » يعنى آنها كه در پيوستن به پيغمبر اكرم صلى الله عليه و آله در مدينه پيشگام شدند و يا آنها كه قبلًا به مكّه آمده بودند و در محل « عقبه » ( در نزديكى مكّه ) با پيغمبر اكرم صلى الله عليه و آله بيعت كردند . گروه مهاجران و انصار و سابقان را مجموعاً صحابه مىنامند .\r\nگروه چهارم كسانى هستند كه پيغمبر اكرم صلى الله عليه و آله را مشاهده نكردند و در واقع نسلى بعد از مهاجران و انصار بودند ، اين نسل دوم را تابعين مىگويند كه پيروى از مهاجران و انصار كردند و در قرآن به عنوان « وَالَّذينَ اتَّبَعُوهُمْ بِإِحْسانٍ » « 2 » و به\r\n\r\n\r\n","description":"","footnote":"\r\n( 1 ) . توجّه داشته باشيد كه در قرائت مشهور ، انصار به كسره خوانده شده كه عطف است بر مهاجرين ، نه با ضمه كه عطف بر سابقين باشد .\r\n( 2 ) . توبه ، آيهء 100 .\r\n","page_name":" 225 ","page_number":225},
  {"content":"\r\n\r\nعنوان « وَآخَرِينَ مِنْهُمْ لَمَّا يَلْحَقُوا بِهِمْ » « 1 » و نيز به عنوان « وَالَّذينَ جاءُو مِنْ بَعْدِهِمْ » « 2 » در قرآن مجيد آمده است اين گروه همان گونه كه اشاره شد زمان پيغمبر اكرم صلى الله عليه و آله را درك نكردند و يا آن حضرت را نديدند ؛ ولى صحابه را ديدند و درك كردند .\r\nگروه پنجم تابعين تابعين‌اند ؛ آنها كسانى بودند كه صحابه را نيز درك نكرده و نديدند ؛ بلكه در واقع شاگرد تابعين هستند .\r\nالبته در اينكه اين گروه‌هاى پنج‌گانه همهء آنها افراد نيكى بودند و يا اگر در آغاز جزء نيكان بودند ، در ادامهء زندگى بر همان مسير باقى ماندند يا نه سخن بسيار است كه در بحث تنزيه صحابه آورده شده است . « 3 »\r\n\r\n\r\n","description":"","footnote":"\r\n( 1 ) . جمعه ، آيهء 3 .\r\n( 2 ) . حشر ، آيهء 10 .\r\n( 3 ) . دربارهء تنزيه صحابه مىتوانيد به تفسير نمونه ، ذيل آيهء 100 سورهء توبه تحت عنوان « آيا همهء صحابه افراد صالحى بودند ؟ » بحث كافى شده است و همچنين در ذيل خطبهء شقشقيه ، خطبهء سوم ، ج 1 ، ص 376 تحت عنوان « آيا همهء صحابه راه پيامبر را پيمودند ؟ » و نيز در همين جلد از شرح نهج‌البلاغه ، ذيل نامهء اوّل بحثهايى آورده‌ايم . براى شرح بيشتر مىتوانيد به كتاب شيعه پاسخ مىگويد در بحث تنزيه صحابه مراجعه كنيد .\r\n","page_name":" 226 ","page_number":226},
  {"content":"\r\n\r\n\r\n18 و من كتاب له عليه السلام إلى عبداللَّه بن عباس و هو عامله على البصرة\r\nاز نامه‌هاى امام عليه السلام است\r\nكه به عبداللَّه بن عباس در آن زمان كه از طرف امام عليه السلام فرماندار بصره بود ، نگاشته شد . « 1 »\r\n\r\nنامه در يك نگاه\r\nمرحوم ابن ميثم در مقدمهء شرح اين نامه مىنويسد كه ابن عباس بعد از آنكه از طرف امير مؤمنان على عليه السلام والى بصره شد نسبت به بنى تميم راه خشونت را پيش گرفت ؛ زيرا عداوت آنها را در روز جمل نسبت به امام عليه السلام و لشكر امام عليه السلام به خاطر داشت . آنها از پيروان طلحه و زبير و عايشه در آن روز بودند و ابن\r\n\r\n\r\n","description":"","footnote":"\r\n( 1 ) . سند نامه :\r\nنويسندهء مصادر نهج‌البلاغه دربارهء اين نامه مىگويد : ابن ميثم در شرح نهج‌البلاغه خود آن را نقل كرده ؛ ولى سياق كلامش به خوبى نشان مىدهد كه اين نامه را از غير نهج‌البلاغه در اختيار داشته است و همچنين ابو هلال عسكرى در كتاب صناعتين و باقلانى در اعجاز القرآن و سيد امير يحيى علوى در كتاب الطراز بخشى از اين نامه را نقل نموده و با توجّه به تفاوتهاى موجود روشن مىشود كه منبعى غير از نهج‌البلاغه در اختيار داشته‌اند . ( مصادر نهج‌البلاغه ، ج 3 ، ص 241 )\r\n","page_name":" 227 ","page_number":227},
  {"content":"\r\n\r\nعباس به آنها حمله كرد و آنان را دور راند و آنها را پيروان شتر و ياران عسكر - نام شتر عايشه عسكر بود - و حزب شيطان مىناميد . اين كار بر گروهى از شيعيان امام عليه السلام از بنىتميم سخت آمد كه از جملهء آنها جارية بن قدامه بود . او نامه‌اى خدمت امام عليه السلام نوشت و از ابن عباس شكايت كرد و همين امر سبب شد كه امام عليه السلام نامهء مورد بحث را براى ابن عباس بنويسد .\r\nدر اين نامه به چند امر اشاره مىكند .\r\nنخست اينكه بنى تميم طايفه‌اى هستند كه مردان شجاع بزرگى دارند و حتى در زمان جاهليّت و پس از آن در عصر اسلام كسى در دليرى بر آنان پيشى نمىگرفت . ديگر اينكه با ما خويشاوندى دارند و دستور صلهء رحم ايجاب مىكند ما با آنها نيكى كنيم .\r\nسرانجام امام عليه السلام به اين نكته اشاره مىكند كه آنچه از خير و شر بر زبان و دست تو جارى شود نتيجهء نيك و بد آن دامان مرا نيز مىگيرد ، بنابراين نسبت به بنى تميم خوش‌رفتار باش .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nوَ اعْلَمْ أَنَّ الْبَصْرَةَ مَهْبِطُ إِبْلِيسَ ، وَ مَغْرِسُ الْفِتَنِ ، فَحَادِثْ أَهْلَهَا بِالْإِحْسَانِ إِلَيْهِمْ ، وَ احْلُلْ عُقْدَةَ الْخَوْفِ عَنْ قُلُوبِهِمْ ، وَ قَدْ بَلَغَنِي تَنَمُّرُكَ لِبَنِي تَمِيمٍ ، وَ غِلْظَتُك عَلَيْهِمْ ، وَ إِنَّ بَنِي تَمِيمٍ لَمْ يَغِبْ لَهُمْ نَجْمٌ إِلَّا طَلَعَ لَهُمْ آخَرُ ، وَ إِنَّهُمْ لَمْ يُسْبَقُوا بِوَغْمٍ فِي جَاهِلِيَّةٍ وَ لَا إِسْلَامٍ ، وَ إِنَّ لَهُمْ بِنَا رَحِماً مَاسَّةً ، وَ قَرَابَةً خَاصَّةً ، نَحْنُ مَأْجُورُونَ عَلَى صِلَتِهَا وَ مَأْزُورُونَ عَلَى قَطِيعَتِهَا ، فَارْبَعْ أَبَا الْعَبَّاسِ ، رَحِمَكَ اللَّهُ ، فِيمَا جَرَى عَلَى لِسَانِكَ وَ يَدِكَ مِنْ خَيْرٍ وَ شَرٍّ ! فَإِنَّا شَرِيكَانِ فِي ذَلِكَ ، وَ كُنْ عِنْدَ صَالِحِ ظَنِّي بِكَ ، وَ لَا يَفِيلَنَّ رَأْيِي فِيكَ ، وَ السَّلَامُ .\r\n\r\nترجمه\r\nبدان بصره محل هبوط ابليس و كشتزار فتنه‌هاست ، به همين دليل با اهل آن به نيكى رفتار كن و گره ترس و وحشت را از دلهاى آنها بگشا ( تا آتش فتنه خاموش شود و آنها احساس امنيت كنند ) بدرفتارى تو با طائفهء بنىتميم و خشونت تو به آنها را به من گزارش داده‌اند ( ولى بدان آنها فضايلى دارند از جمله اينكه ) طائفهء بنى تميم كسانى هستند كه هر گاه رييس نيرومندى از آنها غايب گردد ( و از دنيا برود ) مرد نيرومند ديگرى در ميان آنها ظاهر مىشود ، نه در عصر جاهليّت و نه در عصر اسلام كسى در نبرد بر آنان پيشى نمىگرفت ( علاوه بر اين ) آنها با ما پيوند خويشاوندى نزديك و قرابت خاص دارند كه ما نزد خداوند به وسيلهء صلهء رحم نسبت به آنها مأجور خواهيم بود و با قطع آن مؤاخذه خواهيم شد ، بنابراين اى ابو العباس ، خدا تو را رحمت كند خويشتن‌دار باش و مدارا كن در آنچه بر زبان و دست تو از خير و شر جارى مىشود ، چرا كه هر دو\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدر اين امور شريك هستيم و سعى كن كه حسن ظن من به تو پايدار بماند و نظرم دربارهء ( شايستگىهاى تو براى امر حكومت ) دگرگون نشود و السلام .\r\n\r\nشرح و تفسير آتش فتنه را با مدارا خاموش كن\r\nهنگامى كه طلحه و زبير به اتفاق عايشه با گروهى از ماجراجويان فاسد وارد بصره شدند و در آنجا پرچم مخالفت بر ضد امير مؤمنان على عليه السلام را برافراشتند ، بصريان از آنان استقبال كرده و لشكر عظيمى را براى جنگ با امير مؤمنان عليه السلام برپا كردند . فتنهء عظيمى را برپا نمودند و سرانجام شكست خوردند و متلاشى شدند و شايد انتظار داشتند كه امام عليه السلام بعد از پيروزيش دستور قتل گروهى از آنان را صادر كند ؛ ولى امام عليه السلام با آنها از در محبّت وارد شد همان كارى كه پيغمبر اكرم صلى الله عليه و آله بعد از فتح مكّه كرد و همين باعث شد كه آرامش كامل به بصره باز گردد .\r\nامام عليه السلام در آغاز اين نامه كه به فرماندار بصره ، ابن عباس ، نگاشته است به همين معنا اشاره كرده و مىفرمايد : « بدان بصره محل نزول ابليس و كشتزار فتنه‌هاست . به همين دليل با اهل آن به نيكى رفتار كن و گره ترس و وحشت را از دل‌هاى آنها بگشا ( تا آتش فتنه خاموش شود و آنها شرمنده گردند و احساس امنيت كنند ) » ؛ ( وَ اعْلَمْ أَنَّ الْبَصْرَةَ مَهْبِطُ إِبْلِيسَ ، وَ مَغْرِسُ « 1 » الْفِتَنِ ، فَحَادِثْ « 2 » أَهْلَهَا بِالْإِحْسَانِ إِلَيْهِمْ ، وَ احْلُلْ عُقْدَةَ الْخَوْفِ عَنْ قُلُوبِهِمْ ) .\r\nاينكه مىفرمايد : بصره مهبط و جايگاه فرود ابليس و محل رويش فتنه‌هاست ، اشاره به اين است كه آنجا اقوام گوناگونى زندگى مىكنند كه هم نسبت به يكدگر مشكل دارند و هم نسبت به بيرون اين سرزمين و شايد به همين دليل ،\r\n\r\n\r\n","description":"","footnote":"\r\n( 1 ) . « مغرس » در اصل به معناى محل غرس درختان است . سپس به محل پيدايش هر امرى اطلاق شده است .\r\n( 2 ) . « حادث » صيغهء امر از « محادثه » است و به معناى مراقبت و بررسى و زدودن زنگار است ؛ يعنى زنگار كينه‌ها را از قلبشان بدين وسيله بزدا .\r\n","page_name":" 230 ","page_number":230},
  {"content":"\r\n\r\nطلحه و زبير و عايشه آنجا را براى فتنه‌انگيزى بر ضد امام امير مؤمنان عليه السلام انتخاب كردند به خصوص اينكه آنجا مهم‌ترين بندر عراق است و بنادر معمولًا مركز رفت و آمد اقوام مختلف‌اند . به همين دليل افكار التقاطى و نفوذى و مفاسد اخلاقى در اين گونه بندرگاه‌ها بيشتر است مگر اينكه اهالى آن تحت آموزش مستمر اخلاقى قرار گيرند . بعضى نيز معتقدند ؛ هنگامى كه ابليس به زمين فرود آمد ، بصره را جايگاه نخستين خود انتخاب كرد ؛ ولى دليلى براى اين مطلب اقامه نكرده‌اند .\r\nمهم اين است كه امام عليه السلام به ابن عباس دستور مىدهد : بهترين راه براى آرام كردن اين شهر آن است كه به مضمون آيهء شريفهء « ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَ بَيْنَهُ عَداوَةٌ كَأَنَّهُ وَلِيٌّ حَميمٌ * وَ ما يُلَقَّاها إِلَّا الَّذينَ صَبَرُوا وَ ما يُلَقَّاها إِلَّا ذُو حَظٍّ عَظيمٍ » « 1 » عمل كند ؛ يعنى بدىهايى را كه آنها در جنگ جمل داشتند با نيكى پاسخ گويد تا آنان شرمندهء احسان او گردند و دست از هر گونه مخالفت بردارند به علاوه بخشى از مخالفت آنها ممكن است به علت ترس از انتقام و مكافات عمل باشد هنگامى كه با آنها به نيكى رفتار شود آتش اين خوف و ترس فرو مىنشيند و آرامش جاى آن را مىگيرد .\r\nامام عليه السلام به اين معنا در كلمات قصار اشاره فرموده و به صورت اصل كلى مىفرمايد :\r\n« عاتب اخاك بالاحسان اليه و اردد شره بالانعام عليه ؛ برادرت را به هنگام خطا كردن با نيكى سرزنش كن و شر او را از طريق بخشش از خودت دور ساز » . « 2 »\r\nسپس امام عليه السلام بعد از ذكر اين مقدّمه وارد اصل مقصود مىشود و مىفرمايد :\r\n« بد رفتارى تو با طايفهء بنىتميم و خشونت تو به آنها را به من گزارش داده‌اند » ؛ ( وَ قَدْ بَلَغَنِي تَنَمُّرُكَ « 3 » لِبَنِي تَمِيمٍ ، وَ غِلْظَتُك عَلَيْهِمْ ) .\r\n\r\n\r\n","description":"","footnote":"\r\n( 1 ) . فصلت ، آيهء 34 و 35 .\r\n( 2 ) . نهج‌البلاغه ، كلمات قصار ، شماره 158 .\r\n( 3 ) . « تنمّر » به معناى خشمگين شدن و بد رفتارى نمودن است و از ريشهء « نمر » بر وزن « كبد » به معناى پلنگ است .\r\n","page_name":" 231 ","page_number":231},
  {"content":"\r\n\r\nآن گاه امام عليه السلام صفاتى براى طايفهء بنىتميم ذكر مىكند كه دليل بر شايستگى آنها براى عفو و گذشت و نيكى كردن است .\r\nدر نخستين صفت مىفرمايد : « طايفهء بنىتميم كسانى هستند كه هر گاه رييس نيرومندى از آنها غايب گردد ( و از دنيا برود ) مرد نيرومند ديگرى در ميان آنها ظاهر مىشود » ؛ ( وَ إِنَّ بَنِي تَمِيمٍ لَمْ يَغِبْ لَهُمْ نَجْمٌ إِلَّا طَلَعَ لَهُمْ آخَرُ ) .\r\nتعبير به نجم ( ستاره ) اشاره به اين است كه آنها هميشه داراى شخصيت‌هاى برجسته‌اى بودند كه اگر يكى از آنها از بين مىرفته ، ديگرى جاى او را مىگرفته و به سبب همين ، مردان مدير و مدبّر هميشه در ميان قبايل عرب درخشيده‌اند .\r\nدر دومين وصف آنها به شجاعتشان اشاره كرده و مىفرمايد : « و نه در عصر جاهليّت و نه در عصر اسلام كسى در نبرد بر آنان پيشى نمىگرفت » ؛ ( وَ إِنَّهُمْ لَمْ يُسْبَقُوا بِوَغْمٍ « 1 » فِي جَاهِلِيَّةٍ وَ لَا إِسْلَامٍ ) .\r\nبا توجّه به اينكه « وغم » در لغت هم به معناى جنگ تفسير شده و هم به معناى حقد و حسد ، اين احتمال در تفسير جملهء بالا داده شده است كه آنها جمعيتّى انتقام‌جوى كينه‌توزند و اگر كسى مزاحم آنان شود سخت در مقابل او مىايستند و فتنه برپا مىكنند ؛ ولى با توجّه به اينكه امام عليه السلام در اين چند جمله در مقام مدح آنهاست اين تفسير به نظر درست نمىرسد .\r\nدر سومين و آخرين وصف مىفرمايد : « ( اضافه بر اينها ) آنها با ما پيوند خويشاوندى نزديك و قرابت خاص دارند كه ما نزد خداوند بوسيلهء صلهء رحم نسبت به آنها مأجور خواهيم بود و با قطع آن مؤاخذه خواهيم شد » ؛ ( وَ إِنَّ لَهُمْ بِنَا رَحِماً مَاسَّةً « 2 » ، وَ قَرَابَةً خَاصَّةً ، نَحْنُ مَأْجُورُونَ عَلَى صِلَتِهَا ، وَ مَأْزُورُونَ « 3 » عَلَى قَطِيعَتِهَا ) .\r\nمفسران نهج‌البلاغه دليل اين خويشاوندى را اين مىدانند كه بنى تميم و بنى هاشم\r\n\r\n\r\n","description":"","footnote":"\r\n( 1 ) . « وغم » اين واژه هم به معناى جنگ آمده و هم به معناى كينه .\r\n( 2 ) . « ماسّة » در اينجا به معناى نزديك و قريب است از ريشهء « مسّ » به معناى تماس گرفته شده است .\r\n( 3 ) . « مازورون » به معناى گناه‌كاران از مادهء « وزر » به معناى گناه گرفته شده است .\r\n","page_name":" 232 ","page_number":232},
  {"content":"\r\n\r\nبه واسطهء جد اعلاى آنها كه الياس بن مضَر بود ( مطابق اين بيان هاشم با سيزده واسطه به الياس مىرسد ) همچنين بنى تميم نيز با واسطه‌هاى زيادى به او مىرسند ؛ ولى از آنجا كه مسألهء رحم در اسلام بسيار اهميّت دارد امام عليه السلام حتى با اين مقدار واسطه باز هم آنها را رحم قريب شمرده است . علاوه بر اين ، بعضى گفته‌اند كه در ميان هاشم و تميم از طريق دامادى و ازدواج دو فاميل با يكدگر رابطه‌اى برقرار بود . و بعضى نيز گفته‌اند كه يكى از همسران على عليه السلام به نام ليلا بنت مسعود حنظليه از بنى تميم بود ؛ ولى با توجّه به اينكه ارتباط سببى به عنوان رحم شناخته نمىشود ؛ بلكه بايد رابطه نسبى باشد ، اين دو تفسير بعيد به نظر مىرسد .\r\nابن ابى الحديد و بعضى ديگر فضايل ديگرى براى طائفهء بنىتميم نيز برشمرده‌اند كه از مجموع آنها استفاده مىشود كه اين طايفه به راستى طايفه‌اى ممتاز بوده‌اند .\r\nدر ضمن از كلام امام عليه السلام اين نكته استفاده مىشود كه مسألهء صلهء رحم در اسلام بسيار گسترده است كه حتى با فاصلهء زياد در اجداد باز هم مشمول اين حكم اسلامى است كه امام عليه السلام مىفرمايد : اگر آن را مراعات نكنى در پيشگاه خدا مسئول هستى و مراعات آن مايهء خير و بركت است .\r\nدر پايان اين نامه ، امام عليه السلام به ابن عباس دستور مدارا كردن و خويشتن‌دارى در برابر مخالفان به طور كلى و بنىتميم به طور خاص مىدهد و مىفرمايد :\r\n« بنابراين اى ابوالعباس ، خدا تو را رحمت كند خويشتن‌دار باش و مدارا كن در آنچه بر زبان و دست تو از خير و شر جارى مىشود زيرا هر دو در اين امور شريك هستيم و سعى كن كه حسن ظن من نسبت به تو پايدار بماند و نظرم دربارهء ( شايستگىهاى تو براى امر حكومت ) دگرگون نشود ؛ و السلام » ؛ ( فَارْبَعْ « 1 »\r\n\r\n\r\n","description":"","footnote":"\r\n( 1 ) . « اربع » از مادهء « ربوع » به معناى مدارا كردن و خويشتن‌دارى نمودن است .\r\n","page_name":" 233 ","page_number":233},
  {"content":"\r\n\r\nأَبَا الْعَبَّاسِ ، رَحِمَكَ اللَّهُ ، فِيمَا جَرَى عَلَى لِسَانِكَ وَ يَدِكَ مِنْ خَيْرٍ وَ شَرٍّ ! فَإِنَّا شَرِيكَانِ فِي ذَلِكَ ، وَ كُنْ عِنْدَ صَالِحِ ظَنِّي بِكَ ، وَ لَا يَفِيلَنَّ « 1 » رَأْيِي فِيكَ ، وَ السَّلَامُ ) .\r\nمنظور از خير و شر ، سود و زيان است ؛ يعنى كارهايى كه ممكن است منشأ ظلم و يا زيانى شود و شر به معناى ظلم و ستم نيست ؛ زيرا ابن عباس كسى نبود كه بر كسانى ظلم كند .\r\nقابل توجّه اينكه امام عليه السلام در دستورى كه دربارهء مدارا كردن با مخالفان مىدهد به اين نكته اشاره مىفرمايد كه تو نمايندهء منى و هر كارى از تو سر زند ، هم به حساب تو مىنويسند و هم به حساب من ، بنابراين بايد كاملًا مراقب باشى . اين سخن مانند آن است كه به علماى دين گفته مىشود مراقب كار خود باشيد زيرا كارهايى كه شما انجام مىدهيد هم به حساب خودتان مىنويسند و هم به حساب اسلام .\r\nامام عليه السلام در آن جملهء آخر هشدارى به ابن عباس نيز مىدهد كه اگر خويشتن‌دارى و مدارا را پيشه نكند ممكن است نظر امام عليه السلام دربارهء او تغيير كند و اين تأكيد ديگرى است بر دستورى كه حضرت بيان فرمود .\r\nدر عبارت بالا امام عليه السلام ابن عباس را به عنوان « ابوالعباس » خطاب مىكند و كنيهء اوست و در عرب معمول است كه هنگامى كه مىخواهند به كسى احترام بگذارند نام اصلى او را نمىبرند بلكه او را به كنيه صدا مىزنند يا به لقب و در اينجا امام عليه السلام احترام عبداللَّه بن عباس را كاملا حفظ فرموده و او را به كنيه‌اش صدا زده است .\r\n\r\nنكته ويژگىهاى اهل بصره\r\nدر خطبه‌هاى متعدّدى از نهج‌البلاغه از جمله ، خطبهء 13 و 14 مذمت‌هاى\r\n\r\n\r\n","description":"","footnote":"\r\n( 1 ) . « يفيل » از ريشهء « فيل » بر وزن « ميل » به معناى نادرست يا ضعيف بودن است .\r\n","page_name":" 234 ","page_number":234},
  {"content":"\r\n\r\nشديدى از اهل بصره شده و همان گونه كه در نامهء بالا نيز ملاحظه كرديد ، امير مؤمنان على عليه السلام بصره را مهبط شيطان و محل ورود ابليس و پايگاه فتنه‌ها مىشمرد ولى به قرينهء بعضى از روايات كه مدح فراوانى از اهل بصره اعم از زنان ، مردان ، كودكان و بزرگان‌شده ، استفاده مىشود كه امام عليه السلام مقطع خاصى از زمان را در نظر داشته است ؛ همان زمانى كه آتش جنگ جمل را برافروختند و از سركشان و پيمان شكنانى همچون طلحه و زبير حمايت كردند و گروه زيادى از مسلمان را به كشتن دادند .\r\nبنابراين نكوهش‌هاى مزبور دليل بر آن نيست كه هر كس در آن شهر وارد شود و يا افراد بومى آن شهر هميشه و در طول تاريخ صفات نكوهيده‌اى دارند و اهل صلاح و سعادت نيستند . به خصوص اينكه در ميان آنها دانشمندان ، علما ، قاريان و مواليان اهل بيت فراوان بوده و هستند .\r\nبراى توضيح بيشتر به جلد اوّل ، ذيل خطبهء 13 مراجعه فرماييد .\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n\r\n19 و من كتاب له عليه السلام الى بعض عماله\r\nاز نامه‌هاى امام عليه السلام است\r\nكه به بعضى از فرماندهانش نگاشته « 1 »\r\n\r\nنامه در يك نگاه\r\nمخاطب اين نامه آن گونه كه از تاريخ يعقوبى و تاريخ بلاذرى استفاده مىشود عمر بن ابو سلمهء ( مسلمه ) ارحبى است كه به گفتهء بعضى حاكم بر فارس و بحرين بود « 2 » كه نسبت به بعضى از گروه‌هايى كه تحت حاكميّت او قرار داشتند و از طايفهء مجوس بودند ، خشونت به كار برده بود و آنها شكايت نامه‌اى خدمت امام عليه السلام فرستادند . امام عليه السلام ناراحت شد و نامهء مورد بحث را براى او مرقوم داشت\r\n\r\n\r\n","description":"","footnote":"\r\n( 1 ) . سند نامه :\r\nاين نامه در كتاب‌هايى قبل از سيد رضى نيز آمده است از جمله در انساب الاشراف بلاذرى ( متوفاى 279 ) و ابن واضح ( معروف به يعقوبى متوفاى 284 ) در تاريخ خود با تفاوت‌هايى و اضافاتى نسبت به آنچه در نهج‌البلاغه آمده آورده است . ( مصادر نهج‌البلاغه ، ج 3 ، ص 242 )\r\n( 2 ) . شرح نهج‌البلاغهء ابن ميثم ، ذيل نامهء فوق .\r\n","page_name":" 237 ","page_number":237},
  {"content":"\r\n\r\nو او را دعوت به رعايت اعتدال و ترك خشونت فرمود .\r\nجالب اينكه توصيهء امام عليه السلام در اين نامه دربارهء غير مسلمين است ، آنهايى كه به عنوان « اهل ذمّه » در داخل كشور اسلام زندگى مسالمت آميز داشتند و بايد مورد رأفت و محبّت اسلامى قرار گيرند و جان و مال و عرض آنها محفوظ باشد ، امام هيچ گونه خشونت را در حقّ آنها نمىپذيرد .\r\nولى از آنجا كه نزديكى بيش از حدّ به آنها ممكن بود سبب مشكلات ديگرى شود امام عليه السلام دستور رعايت اعتدال را به اين فرماندار مىدهد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nأَمَّا بَعْدُ ، فَإِنَّ دَهَاقِينَ أَهْلِ بَلَدِكَ شَكَوْا مِنْكَ غِلْظَةً وَ قَسْوَةً ، وَ احْتِقَاراً وَ جَفْوَةً ، وَ نَظَرْتُ فَلَمْ أَرَهُمْ أَهْلًا لِأَنْ يُدْنَوْا لِشِرْكِهِمْ ، وَ لَا أَنْ يُقْصَوْا وَ يُجْفَوْا لِعَهْدِهِمْ ، فَالْبَسْ لَهُمْ جِلْبَاباً مِنَ اللِّينِ تَشُوبُهُ بِطَرَفٍ مِنَ الشِّدَّةِ ، وَ دَاوِلْ لَهُمْ بَيْنَ الْقَسْوَةِ وَ الرَّأْفَةِ ، وَ امْزُجْ لَهُمْ بَيْنَ التَّقْرِيبِ وَ الْإِدْنَاءِ ، وَ الْإِبْعَادِ وَ الْإِقْصَاءِ .\r\nإِنْ شَاءَ اللَّهُ .\r\n\r\nترجمه\r\nاما بعد ( از حمد و ثناى الهى ) گروهى از زعما و كدخدايان اهل شهر تو از خشونت و قساوت و تحقير و بد رفتارى تو شكايت كردند و من دربارهء آنها انديشيدم ، نه آنان را شايستهء نزديك شدن ( بيش از حد ) يافتم ، زيرا مشركند و نه سزاوار دورى و بدرفتارى ؛ چرا كه با آنان پيمان بسته‌ايم ( و اهل ذمّه هستند ) بنابراين لباسى از نرمش همراه كمى شدت و خشونت براى آنان بر خود بپوشان و با رفتارى ميان شدت و نرمش با آنها معامله كن و نزديك ساختن و تقريب را با دور نمودن و ابعاد آنها با هم بياميز ؛ إن‌شاء اللَّه .\r\n\r\nشرح و تفسير شمول رأفت اسلامى نسبت به همهء شهروندان\r\nهمان گونه كه در بالا گفته شد ، مخاطب اين نامه فرماندار فارس و بحرين بود كه نسبت به گروهى از مجوس كه در آنجا مىزيستند با خشونت رفتار مىكرد و آنها چون معتقد به عدالت و خلق نيكوى امام عليه السلام بودند به امام عليه السلام شكايت\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nكردند ، امام عليه السلام اين نامه را كه در عين كوتاهى ، بسيار پر محتواست و مىتواند برنامه‌اى براى همهء زمامداران باشد براى او مرقوم داشت . فرمود : « اما بعد ( از حمد و ثناى الهى ) گروهى از زعما و كدخدايان اهل شهر تو از خشونت و قساوت و تحقير و بد رفتارى تو شكايت كردند و من دربارهء آنها انديشيدم ، نه آنان را شايستهء نزديك شدن ( بيش از حد ) يافتم ، زيرا مشركند و نه سزاوار دورى و بد رفتارى ، چرا كه با آنان پيمان بسته‌ايم ( و اهل ذمّه هستند ) » ؛ ( أَمَّا بَعْدُ ، فَإِنَّ دَهَاقِينَ « 1 » أَهْلِ بَلَدِكَ شَكَوْا مِنْكَ غِلْظَةً وَ قَسْوَةً ، وَ احْتِقَاراً وَ جَفْوَةً ، وَ نَظَرْتُ فَلَمْ أَرَهُمْ أَهْلًا لِأَنْ يُدْنَوْا لِشِرْكِهِمْ ، وَ لَا أَنْ يُقْصَوْا وَ يُجْفَوْا لِعَهْدِهِمْ ) .\r\nامام عليه السلام در تعبيرات خود روى چهار نقطه از اعمال نارواى آن فرماندار انگشت نهاده ؛ نخست خشونت و ديگر قساوت و بىرحمى و سوم تحقير كردن آنها و چهارم بد رفتارى نسبت به آنهاست ؛ گر چه اين چهار مفهوم با هم نزديكند ولى تفاوتهاى دقيقى با هم دارند . لذا امام عليه السلام به تمام آنها اشاره كرده و به دنبال آن نظر مبارك خود را چنين اعلام مىكند كه از يك سو بايد توجّه داشت آنها مشركند ، زيرا مجوس به عنوان دوگانه پرست و ثنوى شناخته مىشود ، چون معتقد به دو مبدأ خير و شر و يزدان و اهريمن بوده‌اند ، هر چند زرتشتىهاى امروز مدعى هستند كه ما موحّديم نه مشرك ، امّا منابع دينى آنها غير از اين را مىگويد . به هر حال امام عليه السلام با ملاحظهء تفاوت اعتقادى ، نزديك شدن بيش از حد به آنها را نهى مىكند و در عين حال اين نكته را يادآور مىشود كه آنها تحت پيمان ذمّه هستند ؛ يعنى با مسلمانان هم‌زيستى مسالمت آميز دارند آنها متعهدند كه به اسلام احترام بگذارند و حكومت اسلامى نيز متعهد است كه از جان و ناموس آنها دفاع كند و نسبت به آنان خوش‌رفتارى نمايد ، بنابراين به خاطر اين\r\n\r\n\r\n","description":"","footnote":"\r\n( 1 ) . « دهاقين » جمع « دهقان » از ريشهء فارسى « دهگان » يا « دهبان » گرفته شده كه به معناى بزرگ ده ، رييس ، كدخدا و زعيم به كار مىرود و گاه به هر كشاورزى نيز اطلاق مىشود ؛ ولى در عبارت بالا معناى اوّل مناسب‌تر است ، زيرا شكايت را رؤسا و بزرگان محل مىنويسند .\r\n","page_name":" 240 ","page_number":240},
  {"content":"\r\n\r\nپيمان ذمّه ، جفا كردن و بدرفتارى در حق آنها جايز نيست .\r\nآن گاه امام عليه السلام مطلب را روشن‌تر ساخته و چنين مىفرمايد : « بنابراين لباسى از نرمش همراه كمى شدت و خشونت براى آنان بر خود بپوشان و با رفتارى ميان شدت و نرمش با آنها معامله كن و نزديك ساختن و تقريب را با دور نمودن و ابعاد آنها با هم بياميز ؛ ان‌شاء اللَّه » ؛ ( فَالْبَسْ لَهُمْ جِلْبَاباً « 1 » مِنَ اللِّينِ تَشُوبُهُ بِطَرَفٍ مِنَ الشِّدَّةِ ، وَ دَاوِلْ « 2 » لَهُمْ بَيْنَ الْقَسْوَةِ وَ الرَّأْفَةِ ، وَ امْزُجْ لَهُمْ بَيْنَ التَّقْرِيبِ وَ الْإِدْنَاءِ ، وَ الْإِبْعَادِ الْإِقْصَاءِ . إِنْ شَاءَ اللَّهُ ) .\r\nبديهى است اين گونه رفتار با افرادى كه مسلمان نيستند ولى در سايهء حكومت اسلامى بايد زندگى سالمى داشته باشند ، بهترين رفتار است ؛ از يك سو به آنان آرامش مىدهد و هر گونه فكر طغيان و سركشى را از وجودشان بر مىچيند و از سويى ديگر رفتار حكومت اسلامى را حمل بر ضعف و ناتوانى كه ممكن است آن هم سرچشمهء طغيان گردد نخواهند كرد . اين بهترين طريق رفتار با اين اقليت‌هاست .\r\nبديهى است آنچه امام عليه السلام در اين نامه بيان فرموده منحصر به اشخاص و يا زمان و مكان معينى نيست بلكه برنامهء حساب شده‌اى است كه در همه جا كارآيى دارد . بلكه مىتوان گفت حكومت نسبت به افراد خودى نيز بايد همين گونه معامله كند . اگر زياد در مقابل آنها نرمش نشان دهد ، ممكن است حمل بر ضعف او كنند و گروهى جرأت بر قانون شكنى پيدا نمايند و اگر قوانين را با خشونت و\r\n\r\n\r\n","description":"","footnote":"\r\n( 1 ) . « جلباب » به كسر و فتح جيم هر دو قرائت مىشود و براى آن معانى مختلفى ذكر شده گاه به معناى چادر « ملحفه » و گاه به معناى روسرى « مقنعه » و گاه به معناى پيراهن بلند و گشاد معنا شده و در نامهء مورد بحث جنبهء كنايى دارد و منظور از آن پوشش معنوى است كه مدير و فرماندهء گروه بر خود مىپوشد كه امام عليه السلام مىفرمايد تركيبى از نرمش و شدت باشد .\r\n( 2 ) . « داول » صيغهء امر است از « مداوله » به معناى گردانيدن و گردش دادن و چيزى را به جاى ديگرى نشاندن و يا شخصى را به جاى شخص ديگرى قرار دادن و در نامهء بالا منظور اين است كه گاه با محبّت با آنها رفتار كن و گاه با كمى خشونت .\r\n","page_name":" 241 ","page_number":241},
  {"content":"\r\n\r\nشدت اجرا كند ، سبب رميدن مردم و از دست دادن عشق و علاقهء آنها نسبت به حكومت خواهد شد . به هر حال اعتدال در ميان نرمش و خشونت ، يكى از اصول ثابت مديريت و فرماندهى در تمام سطوح است .\r\nحتى در مورد خداوند و سياست الهى نسبت به بندگان همين اصل رعايت شده و آنها را بين خوف و رجا نگه مىدارد ، قرآن مجيد مىفرمايد :\r\n« « نَبِّئْ عِبادِي أَنِّي أَنَا الْغَفُورُ الرَّحيمُ و أَنَّ عَذابِي هُوَ الْعَذابُ الْأَلِيمُ » ؛ اى پيامبر ! بندگانم را آگاه كن كه آمرزندهء مهربان منم * و ( اينكه ) عذاب من همان عذاب دردناك است » . « 1 »\r\nو در دعاى معروف افتتاح مىخوانيم : « وَأَيْقَنْتُ أَنَّكَ أَرْحَمُ الرَّاحِمِينَ فِي مَوْضِعِ الْعَفْوِ وَ الرَّحْمَةِ وَ أَشَدُّ الْمُعَاقِبِينَ فِي مَوْضِعِ النَّكَالِ وَ النَّقِمَة ؛ يقين دارم تو در جاى رحمت ، ارحم الراحمينى و در جاى كيفر ، اشد المعاقبين هستى » .\r\nبعضى از مفسران نهج‌البلاغه در اينجا سؤالى مطرح كرده‌اند و آن اينكه امام عليه السلام چگونه دستور مىدهد كه غير مسلمانان را زياد به خود نزديك نكن در حالى كه قرآن با صراحت مىگويد : آنهايى كه از درِ جنگ با شما در نيامدند و شما را از سرزمين خود آواره نساختند ( و هيچ گونه عداوت و دشمنى با شما نداشتند ) خداوند از نيكى با آنها و اجراى عدالت در حقشان نهى نمىكند « لا يَنْهاكُمُ اللَّهُ عَنِ الَّذينَ لَمْ يُقاتِلُوكُمْ فِي الدِّينِ وَ لَمْ يُخْرِجُوكُمْ مِنْ دِيارِكُمْ أَنْ تَبَرُّوهُمْ وَ تُقْسِطُوا إِلَيْهِم » . « 2 »\r\nولى پاسخ اين ايراد روشن است و آن اينكه امام عليه السلام نمىفرمايد به آنها نيكى نكن ، بلكه مىفرمايد اعتدال را رعايت كن ؛ نه بيش از حد نزديك شوند كه جرأت بر مخالفت پيدا كنند و نه دور شوند كه سبب رنجش و طغيانشان گردد .\r\n\r\n\r\n","description":"","footnote":"\r\n( 1 ) . حجر ، آيهء 49 و 50 .\r\n( 2 ) . ممتحنه ، آيهء 8 .\r\n","page_name":" 242 ","page_number":242},
  {"content":"\r\n\r\n\r\nنكته اسلام و اهل ذمه\r\nرابطهء اسلام و مسلمين را با غير مسلمانان مىتوان در چهار صورت خلاصه كرد\r\n1 . اهل ذمه : آنها صاحبان كتب آسمانى هستند كه در داخل كشورهاى اسلامى به صورت اقليتى مذهبى زندگى مىكنند هر گاه آنها تظاهر بر خلاف قوانين اسلام نكنند و به مسلمين احترام بگذارند مسلمانان نيز موظّفند آنها را محترم بشمارند .\r\nحكومت اسلامى نيز موظف است جان و مال و ناموس آنها را حفظ كند . ذمه به معناى پيمان است در واقع آنها پيمان هم‌زيستى مسالمت آميز با مسلمين دارند كه يكى از شرايطش پرداختن ماليات كوچك و مختصرى است به نام « جزيه » كه در برابر اين وجه مختصر ؛ حكومت اسلامى خدمات مهمى را در مورد آنها متعهد است و همان گونه كه در نامهء بالا ديديم ، امير مؤمنان على عليه السلام نامهء اعتراض آميزى به فرماندارش در مناطقى كه اهل ذمه بودند مىنويسد و او را دعوت به خوش‌رفتارى با آنها مىكند .\r\nاحكام اهل ذمه در كتب فقهى در ذيل كتاب جهاد به صورت گسترده آمده است .\r\n2 . كفار حربى : آنها همان گونه كه از نامشان پيداست كسانى هستند كه در حال جنگ با مسلمانانند و به همين دليل نه تنها احترامى ندارند بلكه مسلمانان مأمور به جهاد در مقابل آنان هستند .\r\nاحكام كفار حربى نيز در فقه اسلام در كتاب الجهاد به طور مشروح آمده است .\r\n3 . كفار معاهد : آنهايى هستند كه در داخل كشورهاى اسلامى زندگى نمىكنند ولى روابطى با مسلمانان از نظر تجارى ، سياسى و امثال آن دارند و حقوق يكديگر را محترم مىشمارند . مصداق بارز آن زمان ماست ؛ تمام كشورهايى كه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nرابطهء سياسى با مسلمانان دارند و مبادلهء سفير ، كاردار و امثال آن در كشور يكديگر انجام مىدهند . آنها نيز در هر كجا باشند چه به داخل كشورهاى اسلامى سفر كنند چه در خارج تماس داشته باشند ، همه چيزشان محترم است .\r\nاحكام اين گروه نيز در همان كتاب جهاد و در كتب تفسير ، در تفسير سورهء برائت آمده است .\r\n4 . كفار مهادن : آنهايى هستند كه در بيرون كشورهاى اسلامى زندگى مىكنند و معاهده و رابطهء خاص سياسى با مسلمانان ندارند ولى در حال جنگ و پيكار و مبارزه و مخالفت نيز نيستند . اسلام دربارهء آنها نيز دستور به خوش‌رفتارى و مسالمت داده از جمله در آيهء 8 سورهء ممتحنه دربارهء آنها فرموده است كه نهى نمىكند خداوند از نيكى كردن و رفتار عادلانه با كسانى كه با شما در حال جنگ نيستند و شما را از خانه و كاشانهء خود بيرون نراندند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\n20 و من كتاب له عليه السلام إلى زياد ابن أبيه و هو خليفة عامله عبداللَّه بن عباس على البصرة ، و عبداللَّه عامل أمير المؤمنين عليه السلام يومئذ عليها و على كور الأهواز و فارس و كرمان و غيرها :\r\nاز نامه‌هاى امام عليه السلام است\r\nكه به زياد بن ابيه جانشين فرماندار حضرت عبداللَّه بن عباس در بصره نوشته است و عبداللَّه بن عباس در آن زمان فرماندارى بصره ، اهواز ، فارس ، كرمان و ديگر نواحى آنجا را از طرف امام عليه السلام عهده‌دار بود . « 1 »\r\n\r\nنامه در يك نگاه\r\nاز اين نامه مخصوصاً با توجّه به صدر آن ، كه در تاريخ يعقوبى آمده ، استفاده مىشود كه « زياد » قصد خيانت در بيت المال و طفره رفتن از پرداختن تمام خراج\r\n\r\n\r\n","description":"","footnote":"\r\n( 1 ) . سند نامه :\r\nاين نامه قبل از مرحوم سيد رضى ، در كتاب انساب الاشراف بلاذرى و در تاريخ يعقوبى ( با تفاوت‌هايى ) آمده است . و در مصادر نهج‌البلاغه به كتاب اوّل اشاره شده و سپس افزوده است كه اين نامه را بيهقى در المحاسن و المساوى نيز نقل كرده است . ( مصادر نهج‌البلاغه ، ج 3 ، صفحه 232 )\r\n","page_name":" 245 ","page_number":245},
  {"content":"\r\n\r\nرا داشت . امام عليه السلام از طريق بعضى از عيون خود از اين امر آگاه شد و اين نامهء شديد اللحن را براى او نوشت كه خراج را بايد به طور كامل به بيت المال بپردازد و نزد امام عليه السلام بفرستد و امام عليه السلام او را تهديد كرد كه اگر از اين كار خوددارى نمايد او را شديداً مجازات خواهد كرد .\r\nاز اين نامه و مانند آن روشن مىشود كه امام عليه السلام عمال و مراقبينى بر تمام مسئولان حكومتى گماشته بود كه مسائل مهم را مرتبا گزارش مىدادند ، و اگر مسئولى پا از مأموريت خود فراتر مىنهاد امام عليه السلام به او هشدار مىداد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nوَ إِنِّي أُقْسِمُ بِاللَّهِ قَسَماً صَادِقاً ، لَئِنْ بَلَغَنِي أَنَّكَ خُنْتَ مِنْ فَيْءِ الْمُسْلِمِينَ شَيْئاً صَغِيراً أَوْ كَبِيراً لَأَشُدَّنَّ عَلَيْكَ شَدَّةً تَدَعُكَ قَلِيلَ الْوَفْرِ ، ثَقِيلَ الظَّهْرِ ، ضَئِيلَ الْأَمْرِ ، وَ السَّلَامُ .\r\n\r\nترجمه\r\nصادقانه به خداوند سوگند ياد مىكنم اگر به من گزارش رسد كه از بيت المال مسلمين چيزى كم يا زياد ، به خيانت برداشته‌اى آنچنان بر تو سخت مىگيرم كه در زندگى تو را كم‌بهره ، سنگين‌بار و حقير و ذليل سازد ؛ والسلام .\r\n\r\nشرح و تفسير هشدار شديد به متخلّفان\r\nاز تاريخ يعقوبى استفاده مىشود كه امام عليه السلام در آغاز اين نامه چنين مرقوم داشت : « ان رسولى اخبرنى بعجب زعم انك قلت له فيما بينك و بينه : ان الاكراد هاجت بك فكسرت عليك كسى را من الخراج و قلت له : لا تعلم بذلك امير المؤمنين ؛ فرستادهء من چيز تعجب آورى را به من خبر داد او مىگويد : تو اين سخن را به عنوان يك راز به او گفته‌اى كه كردهاى منطقه سركشى كردند و از پرداختن بسيارى از خراج خوددارى ورزيدند و گفته‌اى : اين سخن را به امير مؤمنان عليه السلام نگو ( شايد به گمان اينكه امام عليه السلام از مقدار خراج كه قرارداد شده دقيقا خبر نداشته باشد و هر چه براى او بفرستند مىپذيرد ) » .\r\nاز اين قسمت نامه به خوبى استفاده مىشود كه زياد براى تقليل خراج توطئه\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكرده بود و به عنوان اينكه اكراد از پرداختن خراج به طور كامل خوددارى كردند مىخواست بخشى از خراج را به نفع خود بردارد و براى بيت المال نفرستد .\r\nامام عليه السلام از توطئهء او آگاه شد و اين نامهء شديد اللحن را براى او فرستاد و فرمود :\r\n« صادقانه به خداوند سوگند ياد مىكنم اگر به من گزارش رسد كه از بيت المال مسلمين چيزى كم يا زياد به خيانت برداشته‌اى آنچنان بر تو سخت مىگيرم كه در زندگى تو را كم‌بهره ، سنگين‌بار و حقير و ذليل سازد . والسلام » ؛ ( وَ إِنِّي أُقْسِمُ بِاللَّهِ قَسَماً صَادِقاً ، لَئِنْ بَلَغَنِي أَنَّكَ خُنْتَ مِنْ فَيْءِ الْمُسْلِمِينَ شَيْئاً صَغِيراً أَوْ كَبِيراً ، لَأَشُدَّنَّ عَلَيْكَ شَدَّةً تَدَعُكَ قَلِيلَ الْوَفْرِ ، ثَقِيلَ الظَّهْرِ ضَئِيلَ الْأَمْرِ ، وَ السَّلَامُ ) .\r\nتعبير امام عليه السلام به اينكه قسمى را ياد مىكند كه قسم صدق است مفهومش اين نيست كه ممكن است كه قسم غير صادقانه‌اى از امام عليه السلام صادر شود ، بلكه نوعى تأكيد بر جدى بودن اين قسم است .\r\nنكتهء ديگر اين است كه امام عليه السلام به او صريحا نفرمود تو خيانت كرده‌اى ، بلكه سخن را به نحو مشروط بيان كرد كه « اگر به من برسد كه مرتكب چنين خيانتى شده‌اى » زيرا در اين گونه موارد اگر پرده را از روى كار شخص متخلف كنار بزنند او جسورتر مىشود . فصاحت و بلاغت ايجاب مىكند كه پرده را كمى كنار بزنند و مطلب را به صورت مشروط بيان كنند تا او جسور نشود و قصد فرار از منطقه و با خود بردن اموال را نكند .\r\nاين نكته نيز حايز اهميت است كه امام عليه السلام مىفرمايد ، چنان بر تو سخت مىگيرم كه سه بلا بر سر تو بيايد نخست اينكه در زندگى كم بهره شوى ، آبرويت بريزد و كارى به تو نسپارند .\r\nدوم اينكه تو سنگين بار گردى كه ممكن است منظور سنگين بار شدن در دنيا باشد ؛ يعنى مسئوليت خيانت بر دوش او قرار گيرد و به دنبال آن مجازات شود و يا بر اثر بىنوايى پشتش براى ادارهء زندگى شخصى خود سنگين گردد . بعضى از\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nشارحان نيز احتمال داده‌اند كه منظور سنگينى پشت از نظر مسئوليت اخروى است همان گونه كه در آيهء شريفه آمده است : « « وَلَيَحْمِلُنَّ أَثْقالَهُمْ وَ أَثْقالًا مَّعَ أَثْقالِهِمْ وَ لَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ » ؛ آنها بار سنگين ( گناهان ) خويش را بر دوش مىكشند ، و ( همچنين ) بارهاى سنگين ديگرى را اضافه بر بارهاى سنگين خود ؛ و روز قيامت به يقين از دروغ‌هايى كه به خدا مىبستند سؤال خواهند شد » . « 1 »\r\nولى اين احتمال بعيد به نظر مىرسد ، زيرا امام عليه السلام مىفرمايد : من كارى مىكنم كه اين عواقب سه‌گانه را براى تو به بار آورد و مىدانيم مسئوليت روز قيامت بر اثر خيانت قطعى خواهد بود و نيازى به سخت‌گيرى امام عليه السلام بر او نيست .\r\nجملهء « ضَئِيلَ الْأَمْرِ » با توجّه به اينكه « ضَئِيل » به معناى حقير ، ضعيف و كوچك است مفهومش اين است كه اگر خيانت كنى و مردم تو را به خيانت بشناسند ، در آينده در ميان مردم حقير ، ضعيف و سر به زير خواهى بود .\r\nاصولًا خيانت مخصوصاً خيانت در اموال به ويژه خيانت در بيت المال مايهء رسوايى شديد در دنيا و آخرت است و اين منحصر به زياد نبود كه در صورت خيانت سرنوشت‌هاى سه گانه‌اى را كه امام عليه السلام در نامهء بالا نوشته است پيدا كند ، بلكه اين سرنوشت‌ها در انتظار تمام خائنان مخصوصاً خائنان به بيت المال است .\r\nپشت آنها از بار گناه و مسئوليت و مجازات سنگين مىشود ، بهرهء آنها كم و شخصيت آنها حقير و بىمقدار خواهد شد .\r\n\r\nنكته چرا زياد به اين منصب گماشته شد\r\nدربارهء تاريخچهء زندگى « زياد » سؤالات زيادى مطرح است نخست اينكه چرا\r\n\r\n\r\n","description":"","footnote":"\r\n( 1 ) . عنكبوت ، آيهء 13 .\r\n","page_name":" 249 ","page_number":249},
  {"content":"\r\n\r\nاو را زيد بن ابيه ( زياد فرزند پدرش ) مىگويند كه حكايت از نامشروع بودن نطفهء او دارد و ديگر اينكه چرا امير مؤمنان على عليه السلام در دوران حكومت خود چنان منصبى به او داد و يا لا اقل عبداللَّه بن عباس كه به يقين شناختى از او داشت او را به چنين مقامى نصب كرد و سرانجام اينكه پايان كار او به كجا كشيد و دودمانش چه نقش تخريبى در تاريخ اسلام داشتند .\r\nپاسخ اين سؤالات را به خواست خدا در ذيل نامهء 44 كه تناسب بيشترى با اين مطالب دارد بيان خواهيم كرد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\n21 و من كتاب له عليه السلام إلى زياد أيضا\r\nاز نامه‌هاى امام عليه السلام است\r\nكه آن را نيز براى زياد نوشته است . « 1 »\r\n\r\nنامه در يك نگاه\r\nاز صدر اين نامه كه در انساب الاشراف بلاذرى آمده ، استفاده مىشود كه افرادى به امام عليه السلام خبر داده بودند كه زياد مرتكب كارهاى خلافى مىشود از جمله اينكه سفرهء رنگين با چند نوع غذا ترتيب مىدهد و در برخورد با افراد ،\r\n\r\n\r\n","description":"","footnote":"\r\n( 1 ) . سند نامه :\r\nاين نامه را بلاذرى در انساب الاشراف آورده است و در واقع آنچه مرحوم سيد رضى در اينجا ذكر كرده بخشى از نامهء مفصلى است كه امام عليه السلام براى زياد فرستاد . در مصادر نهج‌البلاغه نيز تنها از همين منبع ذكر شده است . ( مصادر نهج‌البلاغه ، ج 3 ، ص 233 )\r\nابن ابى الحديد نيز در شرح نهج‌البلاغهء خود در ذيل نامهء 44 آنچه را بلاذرى در انساب الاشراف آورده ، با تفاوتهاى قابل ملاحظه‌اى ذكر كرده و چون اين تفاوت‌ها نسبتاً زياد است حمل بر اختلاف نسخ بعيد به نظر مىرسد شايد ابن ابى الحديد منبع ديگرى در اختيار داشته است كه اين نامه را با آن شرح و تفصيل از آن نقل نموده است .\r\n","page_name":" 251 ","page_number":251},
  {"content":"\r\n\r\nمتكبرانه برخورد مىكند . امام عليه السلام در اين نامه او را از اسراف ، تكبر و دنياپرستى بر حذر مىدارد و به او تأكيد مىفرمايد كه به فكر آخرتش باشد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nفَدَعِ الْإِسْرَافَ مُقْتَصِداً ، وَ اذْكُرْ فِي الْيَوْمِ غَداً ، وَ أَمْسِكْ مِنَ الْمَالِ بِقَدْرِ ضَرُورَتِكَ ، وَ قَدِّمِ الْفَضْلَ لِيَوْمِ حَاجَتِكَ . أَ تَرْجُو أَنْ يُعْطِيَكَ اللَّهُ أَجْرَ الْمُتَوَاضِعِينَ وَ أَنْتَ عِنْدَهُ مِنَ الْمُتَكَبِّرِينَ ! وَ تَطْمَعُ - وَ أَنْتَ مُتَمَرِّغٌ فِي النَّعِيمِ ؛ تَمْنَعُهُ الضَّعِيفَ وَ الْأَرْمَلَةَ - أَنْ يُوجِبَ لَكَ ثَوَابَ الْمُتَصَدِّقِينَ ؟ وَ إِنَّمَا الْمَرْءُ مَجْزِيٌّ بِمَا أَسْلَفَ وَ قَادِمٌ عَلَى مَا قَدَّمَ ، وَ السَّلَامُ .\r\n\r\nترجمه\r\n( اى زياد ) اسراف را كنار بگذار و ميانه‌روى را پيشه كن و از امروز به فكر فردا باش و از اموال دنيا به مقدار ضرورت براى خود نگاه دار و اضافه بر آن را براى روز نيازت از پيش بفرست ، آيا تو اميد دارى كه خداوند پاداش متواضعان را به تو دهد در حالى كه نزد او از متكبران باشى ؟ تو طمع دارى كه ثواب انفاق كنندگان را خداوند براى تو قرار دهد در صورتى كه در زندگى پر نعمت و ناز قرار دارى و مستمندان و بيوه زنان را از آن باز مىدارى و ( بدان ) انسان تنها به آنچه از پيش فرستاده جزا داده مىشود و بر آنچه قبلا براى خود ذخيره كرده وارد مىگردد ؛ و السلام .\r\n\r\nشرح و تفسير امام عليه السلام باز هم « زياد » را اندرز مىدهد\r\nهمان گونه كه قبلا اشاره شد اين نامه مقدّمه‌اى دارد كه با توجّه به آن ، تفسير آنچه را مرحوم سيد رضى آورده مىتوان دريافت . در مقدمهء اين نامه چنين آمده\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nكه سعد ( فرستادهء امير مؤمنان على عليه السلام ) گفته است كه تو به او دشنام داده‌اى و تهديد كرده‌اى و بر اثر كبر و غرور اجازهء ملاقات به او نداده‌اى . چه چيز تو را به اين تكبر فرا خوانده در حالى كه رسول خدا صلى الله عليه و آله فرمود : بزرگى شايستهء ذات پاك خداست و هر كس در اين امر با خدا به منازعه برخيزد خدا او را در هم مىشكند ؟\r\n( اضافه بر اين ) سعد به من خبر داده كه تو انواع مختلف غذاها را در روز واحد بر سر سفرهء خود حاضر مىكنى و همه روز بدن خود را با روغن مخصوص چرب مىكنى ( كه در واقع نوعى وسيلهء آرايش آن روز بود ) . « 1 »\r\nسپس امام عليه السلام به او دستور صدقه در راه خدا و كمك به ضعفا و فقرا مىدهد و همچنين به او مىفرمايد : سخنان تو سخنان نيكان است اما عملت عمل خاطيان و گنهكاران . اگر واقعاً چنين باشد به خود ستم كردى و اعمالت را بر باد دادى . . . . « 2 »\r\nبا توجّه به آنچه در بالا آمد به سراغ تفسير نامه مطابق آنچه مرحوم سيد رضى آورده است مىرويم . امام عليه السلام نخست چهار دستور ضمن عباراتى كوتاه و پر معنا به زياد مىدهد ابتدا مىفرمايد : « ( اى زياد ) اسراف را كنار بگذار و ميانه‌روى را پيشه نما » ؛ ( فَدَعِ الْإِسْرَافَ مُقْتَصِداً ) .\r\nاشاره به سفره‌هاى رنگين زياد و تجمّل‌پرستى اوست كه اين كار براى همهء مسلمانان نكوهيده است مخصوصاً براى حاكمان و منصوبين از طرف آنها .\r\nالبته اسراف منحصر به زياده روى در غذا و امثال آن نيست ، بلكه زياده‌روى در همه چيز در اسلام نكوهش شده است حتى در عبادات كه گاهى سبب خستگى و بىميلى نسبت به اطاعت و عبادت مىشود .\r\n\r\n\r\n","description":"","footnote":"\r\n( 1 ) . دربارهء استفاده از انواع روغن‌ها ( و كرمها ) براى نرم كردن موها و صورت و بدن و آنچه در آن زمان معمول بوده و آنچه مستحب و مكروه است ، مرحوم صاحب وسائل در وسائل الشيعه در جلد اوّل كه از باب 102 آداب الحمام شروع مىشود ، روايات فراوانى ذكر كرده است و از تعبير امام عليه السلام در عبارت بالا بر مىآيد كه زياده‌روى در اين كار برنامهء افراد ثروتمند و متنعم بوده است .\r\n( 2 ) . اين مضمون را بلاذرى در انساب الاشراف و ابن ابى الحديد در شرح نهج‌البلاغهء خود ( ج 16 ، ص 196 ) آورده‌اند .\r\n","page_name":" 254 ","page_number":254},
  {"content":"\r\n\r\nامام صادق عليه السلام مىفرمايد : « وَ إِنَّ الْقَصْدَ أَمْرٌ يُحِبُّهُ اللَّهُ عَزَّ وَ جَلَّ وَ إِنَّ السَّرَفَ أَمْرٌ يُبْغِضُهُ اللَّهُ حَتَّى طَرْحَكَ النَّوَاةَ فَإِنَّهَا تَصْلُحُ لِلشَّيْءِ وَ حَتَّى صَبَّكَ فَضْلَ شَرَابِكَ ؛ ميانه‌روى چيزى است كه خداوند متعال آن را دوست دارد و خداوند اسراف را مبغوض مىشمرد حتى دور انداختن يك هستهء خرما ، زيرا به درد چيزى مىخورد و حتى ريختن اضافهء آب كه در ظرف آب‌خورى باقى مىماند » . « 1 »\r\nآن گاه امام عليه السلام در دومين توصيه به او مىفرمايد : « و از امروز به فكر فردا باش » ؛ ( وَ اذْكُرْ فِي الْيَوْمِ غَداً ) .\r\nاين همان چيزى است كه قرآن مجيد بارها بر آن تكيه كرده است گاه مىفرمايد : « « وَ مَا تُقَدِّمُوا لِانفُسِكُمْ مِنْ خَيْرٍ تَجِدُوهُ عِنْدَ اللَّهِ » ؛ هر كار خيرى را براى خودتان از پيش مىفرستيد آن را نزد خدا ( در سراى ديگر ) خواهيد يافت » . « 2 »\r\nگاه مىفرمايد : « « يا أَيُّهَا الَّذينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبيرٌ بِما تَعْمَلُونَ » ؛ اى كسانى كه ايمان آورده‌ايد ، تقواى الهى پيشه كنيد و هر كس بايد بنگرد تا براى فردايش چه چيز از پيش فرستاده ؛ و تقواى الهى داشته باشيد كه خداوند از آنچه انجام مىدهيد آگاه است » . « 3 »\r\nپيداست هر گاه انسان توجّه داشته باشد كه امروز را فردايى است ، فردايى جاودان كه نياز او به اموال و ثروتهاى دنيا در آن روز بسيار بيشتر است ، به يقين به جاى عياشى و خوش‌گذرانى به كارهاى خير روى مىآورد و بيش از حد نياز خود را در اين دنيا براى آن روز ذخيره مىكند .\r\nحضرت در سومين و چهارمين توصيه مىفرمايد : « و از اموال دنيا به مقدار ضرورت براى خود نگاه دار و اضافه بر آن را براى روز نيازت از پيش بفرست » ؛\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 346 .\r\n( 2 ) . بقره ، آيهء 110 .\r\n( 3 ) . حشر ، آيهء 18 .\r\n","page_name":" 255 ","page_number":255},
  {"content":"\r\n\r\n( وَ أَمْسِكْ مِنَ الْمَالِ بِقَدْرِ ضَرُورَتِكَ وَ قَدِّمِ الْفَضْلَ لِيَوْمِ حَاجَتِكَ ) .\r\nدر واقع آنچه را امام عليه السلام در جملهء « وَ اذْكُرْ فِي الْيَوْمِ غَداً » با اشاره فرموده در دو جملهء اخير به تفصيل بيان داشته و به ياد فردا بودن را در اين عبارت تفسير مىكند و آن نگاه داشتن مال به اندازهء نياز و از پيش فرستادن براى روز حاجت به خصوص اينكه انسان مىداند مال و ثروت هر چه باشد در اين دنيا فانى مىشود و اگر فانى نشود به هنگام مرگ از انسان جدا مىگردد و كمترين چيزى از آن را نمىتواند با خود ببرد حتى بعضى از اقوام گذشته كه بسيارى از اموال نفيس سلاطين و ثروتمندان را همراه آنها دفن مىكردند ، در واقع گنجى مىساختند براى نسلهاى بعد و كمترين چيزى از آن عايد آنها نشد .\r\nشبيه همين معنا با تعبير جالب و پر معناى ديگرى در وصيّت‌نامهء معروف آن حضرت به امام حسن عليه السلام ( نامهء 31 ) آمده است آنجا كه مىفرمايد : « فَلَا تَحْمِلَنَّ عَلَى ظَهْرِكَ فَوْقَ طَاقَتِكَ ، فَيَكُونَ ثِقْلُ ذَلِكَ وَبَالًا عَلَيْكَ ، وَ إِذَا وَجَدْتَ مِنْ أَهْلِ الْفَاقَةِ مَنْ يَحْمِلُ لَكَ زَادَكَ إِلَى يَوْمِ الْقِيَامَةِ ، فَيُوَافِيكَ بِهِ غَداً حَيْثُ تَحْتَاجُ إِلَيْهِ فَاغْتَنِمْهُ وَ حَمِّلْهُ إِيَّاهُ ؛ بيش از تاب و تحمل خود بار ( ثروت و اموال ) را بر دوش مگير كه سنگينى آن بر تو و بال خواهد بود و هر گاه نيازمندى را يافتى كه مىتواند زاد و توشهء تو را تا قيامت بر دوش گيرد و فردا كه به آن نيازمند شوى به تو باز گرداند اين را غنيمت شمار و اين زاد و توشه را بر دوش او بگذار » .\r\nآنچه در چهار صفت بالا آمد در واقع اشاره به همان چيزى است كه بعضى از آگاهان ، به امام عليه السلام دربارهء اسراف كارى زياد و خيانتش نسبت به بيت المال خبر داده بودند .\r\nسپس امام عليه السلام به يكى ديگر از نقاط ضعف او كه همان تكبر در برابر ارباب رجوع و مستضعفان است ، اشاره كرده و مىفرمايد : « آيا تو اميد دارى كه خداوند پاداش متواضعان را به تو دهد در حالى كه نزد او از متكبران باشى ؟ » ؛ ( أَ تَرْجُو أَنْ يُعْطِيَكَ اللَّهُ أَجْرَ الْمُتَوَاضِعِينَ وَ أَنْتَ عِنْدَهُ مِنَ الْمُتَكَبِّرِينَ ! ) .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبه يقين كسى كه اميد به پاداش گروهى از مؤمنان دارد بايد همانند آنها عمل كند و تناقض در رفتار و خواست درونى خود نداشته باشد . اين درست به آن مىماند كه شخص كشاورزى اميد به برداشت محصول فراوان از زمين زراعتى خود داشته باشد در حالى كه نه بذرى افشانده و نه آبيارى كرده است .\r\nامام عليه السلام در واقع روى نقطهء بسيار حساسى در اينجا انگشت گذارده است كه به تعبير خود آن حضرت در حديثى كه در غرر الحكم از وى نقل شده : « احذر الكبر فانه رأس الطغيان و معصية الرحمن ؛ از كبر بپرهيز ، زيرا سرچشمهء طغيان‌ها و معاصى الهى است » اشاره دارد . « 1 »\r\nبه تعبير ديگر از همان حضرت : « أَقْبَحُ الْخُلُقِ التَّكَبُّرُ ؛ زشت‌ترين اخلاق تكبر است » . « 2 »\r\nدر تعبير ديگرى از امام باقر و امام صادق عليهما السلام مىخوانيم : « لَنْ يَدْخُلَ الْجَنَّةَ مَنْ فِي قَلْبِهِ مِثْقَالُ حَبَّةٍ مِنْ خَرْدَلٍ مِنْ كِبْر ؛ كسى كه در قلبش به اندازهء دانهء خردلى از كبر باشد ، هرگز داخل در بهشت نخواهد شد » . « 3 »\r\nآن گاه امام عليه السلام بار ديگر به مسألهء انفاق در راه خدا بر مىگردد و مىفرمايد : « تو طمع دارى كه ثواب انفاق كنندگان را خداوند براى تو قرار دهد در صورتى كه در زندگى پر نعمت و ناز قرار دارى و مستمندان و بيوه زنان را از آن باز مىدارى » ؛ ( وَتَ طْمَعُ - وَ أَنْتَ مُتَمَرِّغٌ « 4 » فِي النَّعِيمِ ، تَمْنَعُهُ الضَّعِيفَ وَ الْأَرْمَلَةَ « 5 » - أَنْ يُوجِبَ لَكَ\r\n\r\n\r\n","description":"","footnote":"\r\n( 1 ) . غررالحكم ، ح 2609 .\r\n( 2 ) . همان مدرك ، ح 2898 .\r\n( 3 ) . اصول كافى ، ج 2 ، ص 310 .\r\n( 4 ) . « متمرّغ » به معناى كسى است كه در خاك مىغلطد از ريشهء « تمرّغ » به معناى در خاك غلط زدن گرفته شده است .\r\n( 5 ) . « ارملة » به زنى گفته مىشود كه شوهرش از دنيا رفته است ( بيوه زن ) و « ارمل » به مردى گفته مىشود كه زوجه‌اش از دنيا رفته است اين واژه گاهى به معناى از دست دادن زاد و توشه نيز به كار مىرود و در اصل از ريشهء « رمل » به معناى شن گرفته شده گويى اين گونه افراد از شدت ناتوانى ، فقر و نياز به زمين مىچسبند .\r\nواژهء « ارامل » به مساكين نيز اطلاق مىشود .\r\n","page_name":" 257 ","page_number":257},
  {"content":"\r\n\r\nثَوَابَ الْمُتَصَدِّقِينَ ؟ ) .\r\nاين حالت مخصوص به زياد نبود و نيست ، بسيارند كسانى كه به هنگام دعا از خدا تقاضاى پاداش‌هاى بسيارى مىكنند ؛ ولى در عمل چيزى كه سبب آن باشد انجام نمىدهند و در واقع اين تقاضا و دعا نوعى نفاق و دوگانگى خواسته‌ها و اعمال است كه براى رسيدن به سعادت بايد از وجود انسان ريشه‌كن شود آنچه را مىخواهد ، هماهنگ با آن عمل كند ، هرچند از خدا بيش از آن را طلب نمايد .\r\nآن گاه امام عليه السلام نامه را با بيان قاعده‌اى كلى كه شامل تمام توصيه‌هاى گذشته و فراتر از آن مىشود ، به پايان مىبرد و مىفرمايد : « و ( بدان ) انسان تنها به آنچه از پيش فرستاده جزا داده مىشود و بر آنچه قبلا براى خود ذخيره كرده وارد مىگردد و السلام » ؛ ( وَ إِنَّمَا الْمَرْءُ مَجْزِيٌّ بِمَا أَسْلَفَ وَ قَادِمٌ عَلَى مَا قَدَّمَ ، وَ السَّلَامُ ) .\r\n\r\nنكته‌ها\r\n\r\n1 . رابطهء اعمال و پاداش‌ها\r\nآنچه از تعليمات قرآن مجيد استفاده مىشود اين است كه اساس كار در قيامت بر رابطهء ميان اعمال و پاداش‌ها و كيفرهاست يا مشاهدهء اعمال و نتيجهء آنها مىباشد ؛ « فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَمَنْ يَعْمَلْ مِثْقالَ ذَرَّةٍ شَرًّا يَرَهُ » « 1 » در حالى كه بسيارى از مردم اساس را شفاعت و عفو الهى و مانند آن مىدانند و به همين دليل چندان به اعمال خود توجّه ندارند و همين طرز فكر گاهى آنها را در ترك واجبات و ارتكاب محرّمات سهل‌انگار مىكند . به يقين شفاعت حق است ، عفو الهى يك واقعيّت است ؛ ولى اينها اساس نجات در روز قيامت نيست . آن روز « يوم الدين » است يوم جزا و گرفتن نتيجهء اعمال .\r\nامام عليه السلام نيز در نامهء بالا به اين مسأله تأكيد فرموده و مىگويد : تنها انسان به\r\n\r\n\r\n","description":"","footnote":"\r\n( 1 ) . زلزال ، آيهء 7 و 8 .\r\n","page_name":" 258 ","page_number":258},
  {"content":"\r\n\r\nامورى جزا داده مىشود كه از پيش فرستاده و بر امورى وارد مىگردد كه قبلا ذخيره نموده است .\r\nاگر اساس را بر اين بگذاريم ، به يقين اعمال ما بسيار پاك‌تر خواهد شد .\r\n\r\n2 . « زياد » مرد نمك نشناس\r\nدربارهء زياد و فرزندش عبيداللَّه و زشتىهاى اعمال و عقايد آنها سخن بسيار است كه بخش قابل ملاحظه‌اى از آن در ذيل نامهء 44 به خواست خدا خواهد آمد ولى در اينجا سزاوار است اشارهء كوتاهى با ذكر كلامى از ابن ابى الحديد به اين مسأله داشته باشيم :\r\n« خداوند روى زياد را سياه كند كه آن همه محبّت و احسان على عليه السلام را با اعمال زشت و جنايات در مورد شيعيان و دوستان على عليه السلام و اسراف در لعن آن حضرت تلافى كرد ، او در برابر معاويه در نكوهش از اعمال امير مؤمنان على عليه السلام به قدرى زياده‌روى كرد كه معاويه انتظار آن را نداشت ؛ ولى او براى خوش‌آيند معاويه اين كار را نكرد ، بلكه با طبع كثيف و قلب پر از عناد خود اين كار را انجام مىداد و خدا مىخواست كه او را رسوا كند و او را به مادرش باز گرداند تا از نسب او خبر دهد ! آرى ! از كوزه همان برون تراود كه در اوست . و بعد از او فرزندش ( عبيداللَّه ) آمد و اعمال زشت پدر را ( نسبت به شيعيان و خاندان آن حضرت ) آن گونه كه مىدانيم به نهايت رساند » . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 15 ، ص 139 ، ذيل نامهء 21 .\r\n","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\n22 و من كتاب له عليه السلام إلى عبداللَّه بن العباس رحمه اللَّه تعالى ،\r\nو كان عبد اللَّه يقول : « ما انتفعت بكلام بعد كلام رسول اللَّه صلى اللَّه عليه و آله ، كانتفاعي بهذا الكلام ! »\r\nاز نامه‌هاى امام عليه السلام است\r\nكه به عبداللَّه بن عباس رحمة اللَّه عليه مرقوم داشته و عبداللَّه همواره مىگفت : پس از سخنان پيغمبر اسلام صلى الله عليه و آله از هيچ سخنى به اندازهء اين سخن سود نبردم . « 1 »\r\n\r\nنامه در يك نگاه\r\nهدف اصلى اين نامه آن است كه امام عليه السلام مخاطب خود ، ابن عباس و به يك معنا تمام رهروان راه حق را به اين نكتهء مهم توجّه دهد كه سرور و شادى انسان\r\n\r\n\r\n","description":"","footnote":"\r\n( 1 ) . سند نامه :\r\nبه گفتهء نويسندهء مصادر نهج‌البلاغه ، اين نامه از روايات متواترى است كه گروه زيادى قبل از سيد رضى و بعد از او در كتاب‌هاى خود آورده‌اند . از جمله كسانى را كه قبل از سيد رضى نام مىبرد : نصر بن مزاحم در كتاب صفين ، مرحوم كلينى در روضة الكافى ، بلاذرى در انساب الاشراف و يعقوبى در كتاب تاريخش و بعد از مرحوم سيد رضى گروه ديگرى را نيز نام مىبرد و از مجموع اين نقلها استفاده مىشود كه نامه ، نامهء بسيار مشهور و معروفى بوده است . ( مصادر نهج‌البلاغه ، ج 3 ، ص 234 )\r\n","page_name":" 261 ","page_number":261},
  {"content":"\r\n\r\nنبايد نسبت به مواهب مادى دنيا كه در دسترس او قرار مىگيرد باشد ، و غم و اندوه او نبايد مربوط به مواهبى كه از دست مىرود بوده باشد ، بلكه سرور و شادى بايد فقط براى نيل به مواهب معنوى و اخروى ، و تأسف و اندوه به جهت از دست رفتن آنها باشد .\r\nروح اين نامه همان چيزى است كه در قرآن مجيد در سورهء حديد آمده است :\r\n« لِكَيْلَا تَأْسَوْا عَلَى مَا فَاتَكُمْ وَ لَا تَفْرَحُوا بِمَا آتَاكُمْ » ؛ اين به جهت آن است كه براى آنچه از دست داده‌ايد تأسف نخوريد ، و به آنچه به شما داده شده است دلبسته و شادمان نباشيد » . « 1 »\r\nاگر اين دستور را انسان در زندگى به كار بندد هرگز دگرگونىهاى روزگار و طوفان‌هاى زندگى او را تكان نخواهد داد .\r\n\r\n\r\n","description":"","footnote":"\r\n( 1 ) . حديد ، آيهء 23 .\r\n","page_name":" 262 ","page_number":262},
  {"content":"\r\n\r\nأَمَّا بَعْدُ ، فَإِنَّ الْمَرْءَ قَدْ يَسُرُّهُ دَرْكُ مَا لَمْ يَكُنْ لِيَفُوتَهُ ، وَ يَسُوؤُهُ فَوْتُ مَا لَمْ يَكُنْ لِيُدْرِكَهُ ، فَلْيَكُنْ سُرُورُكَ بِمَا نِلْتَ مِنْ آخِرَتِكَ ، وَ لْيَكُنْ أَسَفُكَ عَلَى مَا فَاتَكَ مِنْهَا ، وَ مَا نِلْتَ مِنْ دُنْيَاكَ فَلَا تُكْثِرْ بِهِ فَرَحاً ، وَ مَا فَاتَكَ مِنْهَا فَلَا تَأْسَ عَلَيْهِ جَزَعاً ، وَ لْيَكُنْ هَمُّكَ فِيمَا بَعْدَ الْمَوْتِ .\r\n\r\nترجمه\r\nاما بعد ( از حمد و ثناى الهى ) انسان گاه مسرور مىشود به خاطر رسيدن به چيزى كه هرگز از دستش نمىرفت ! و ناراحت مىشود به سبب از دست دادن چيزى كه هرگز به او نمىرسيد ، حال كه چنين است شادى و سرور تو بايد به خاطر چيزى باشد كه در مسير آخرت به دست آورده‌اى و تأسف و اندوهت به سبب امور معنوى و اخروى باشد كه از دست داده‌اى .\r\nبنابراين به خاطر آنچه از دنيا به دست آورده‌اى زياد خوشحال نباش و آنچه را از دنيا از دست داده‌اى بر آن تأسف نخور و جزع نكن ؛ تمام همّت خود را به آنچه بعد از مرگ و پايان زندگى است متوجه ساز .\r\n\r\nشرح و تفسير خوشحالى و تأسف بى جا\r\nدر اين نامه ، امام عليه السلام نخست به دو نكتهء مهم و سرنوشت‌ساز كه در سراسر زندگى انسان تأثير گذار است اشاره كرده و مىفرمايد : « اما بعد ( از حمد و ثناى الهى ) انسان گاه مسرور مىشود به سبب رسيدن به چيزى كه هرگز از دستش\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنمىرفت ! و ناراحت مىشود به سبب از دست دادن چيزى كه هرگز به او نمىرسيد » ؛ ( أَمَّا بَعْدُ ، فَإِنَّ الْمَرْءَ قَدْ يَسُرُّهُ دَرَكُ « 1 » مَا لَمْ يَكُنْ لِيَفُوتَهُ وَيَسُوؤُهُ فَوْتُ مَا لَمْ يَكُنْ لِيُدْرِكَهُ ) .\r\nمواهب دنيا بر دو گونه است ؛ بخشى از آن با سعى و كوشش به دست مىآيد و با سستى و تنبلى از دست مىرود . بخشى ديگر چنان است كه بدون سعى و كوشش در اختيار او قرار مىگيرد و قسمتى چنان است كه به هر حال از دست مىرود ، هر چند نهايت سعى و تلاش را بنمايد .\r\nبخش اوّل محدودهء اختيارات انسان است و آيهء شريفهء « وَأَنْ لَّيْسَ لِلْإِنْسانِ إِلّا ما سَعى » « 2 » اشاره به آن دارد ؛ ولى بخش دوم محدودهء قضا و قدر حتمى است كه از تحت اختيار انسان بيرون است .\r\nامام عليه السلام در حقيقت به اين نكته اشاره مىكند كه بسيارى از چيزهايى كه مايهء مسرت انسان است از بخش دوم است . به هر حال امورى بوده كه طبق قضا و قدر الهى در اختيار او قرار مىگرفته ، بنابراين مسرور شدن به سبب آن بيهوده است ؛ مثل اينكه كسى به سبب طلوع آفتاب مسرور شود و در نقطهء مقابل امورى است كه با هيچ سعى و كوششى به دست نمىآيد و اگر كسى به خاطر از دست رفتن آن غمگين شود ، بيهوده غمگين شده ؛ مثل اينكه براى غروب آفتاب غمگين گردد كه چرا آفتاب چهرهء خود را پنهان كرد .\r\nمواهب مادّى اعم از اموال ، ثروت‌ها ، مقامات و پيروزىها و همچنين شكست‌ها ، ناكامىها و از دست رفتن امكانات ، در بسيارى از مواقع از همين قبيل است ؛ نه آمدنش اختيارى بوده و نه از دست رفتنش ، نه آمدنش بايد مايهء سرور باشد و نه از دست رفتنش مايهء تأسف .\r\n\r\n\r\n","description":"","footnote":"\r\n( 1 ) . « درك » در بسيارى از نسخه‌هاى نهج‌البلاغه « درك » بر وزن « نمك » آمده است ؛ ولى در بعضى « درك » بر وزن « ارك » آمده است و هر دو به يك معناست و آن به دست آوردن چيزى است .\r\n( 2 ) . نجم ، آيهء 39 .\r\n","page_name":" 264 ","page_number":264},
  {"content":"\r\n\r\nهنگامى كه ما از اين ديدگاه به حوادث زندگى خود نگاه كنيم و پيروزىها و شكست‌ها را از اين منظر ببينيم ، نه پيروزىها موجب شادى و ذوق‌زدگى مىشود و نه شكست‌ها مايهء اندوه و غم .\r\nآن گاه امام عليه السلام چنين ادامه مىدهد : « حال كه چنين است شادى و سرور تو بايد به خاطر چيزى باشد كه در مسير آخرت به دست آورده‌اى و تأسف و اندوهت به سبب امور معنوى و اخروى باشد كه از دست داده‌اى » ؛ ( فَلْيَكُنْ سُرُورُكَ بِمَا نِلْتَ مِنْ آخِرَتِكَ ، وَ لْيَكُنْ أَسَفُكَ عَلَى مَا فَاتَكَ مِنْهَا ) .\r\nدليل آن هم روشن است مواهب مادى چه اختيارى و چه غير اختيارى به سرعت رو به فنا مىرود و حتى در زمان وجودش قابل اعتماد نيست و دائما در معرض آفت‌ها و آسيب‌هاست و محروميّت‌هاى مادى نيز زودگذر و پايان‌پذير است ؛ آنچه هميشه باقى مىماند ، مواهب اخروى است و آنچه براى از دست رفتنش بايد تأسف خورد ، همين مواهب جاودانى است .\r\nامام عليه السلام در پايان در يك نتيجه‌گيرى شفاف و روشن مىفرمايد : « بنابراين آنچه از دنيا به دست آورده‌اى زياد به آن خوشحال نباش و آنچه را از دنيا از دست داده‌اى بر آن تأسف نخور و جزع نكن ؛ تمام همّت خود را براى آنچه بعد از مرگ و پايان زندگى است قرار ده » ؛ ( وَ مَا نِلْتَ مِنْ دُنْيَاكَ فَلَا تُكْثِرْ بِهِ فَرَحاً ، وَ مَا فَاتَكَ مِنْهَا فَلَا تَأْسَ عَلَيْهِ جَزَعاً ، وَ لْيَكُنْ هَمُّكَ فِيمَا بَعْدَ الْمَوْتِ ) .\r\nدر پايان اين نامه لازم است توجّه كنيم كه مواهب دنيا بر دو قسم است و مواهب آخرت يك نوع بيش نيست ، مواهب دنيا گاه با تلاش و كوشش به دست مىآيد و گاه بدون تلاش و كوشش ، و به تعبير بعضى : « گر نستانى به ستم مىدهند » و از آنجا كه انسان در بسيارى از مواردى كه به نعمتى مىرسد يا از نعمتى محروم مىشود ، نمىداند دقيقا از كدام قسم است به همين دليل امام عليه السلام مىفرمايد : به آنچه مىرسى زياد مسرور و شادمان مباش چه بسا از آن نوع\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمواهبى بوده كه هرگز از دست نمىرفت ، همچنين از آنچه محروم مىشوى نگران نباش چه بسا چيزى بوده كه هرگز به دست نمىآمده است ؛ ولى تمام همّت خود را براى آخرت بگمار كه آن را جز با سعى و تلاش و كوشش به كسى نمىدهند . همان‌گونه كه امام عليه السلام در جاى ديگر از نهج‌البلاغه مىفرمايد : « لَا تَكُنْ مِمَّنْ يَرْجُو الْآخِرَةَ بِغَيْرِ عَمَل ؛ از كسانى مباش كه اميد نجات درآخرت دارد و عمل صالحى انجام نمىدهد » . « 1 »\r\n\r\nنكته‌ها\r\n\r\n1 . پاسخ به يك سؤال\r\nدر تعبير امام عليه السلام در نامهء بالا آمده بود كه بايد شادى تو براى امورى باشد كه از آخرت بدست آورده‌اى در حالى كه مىدانيم آخرت در آينده به دست مىآيد نه در دنيا .\r\nولى بايد توجّه داشت كه اولًا بسيارى از امور معنوى است كه انسان در دنيا به دست مىآورد و نوعى امور اخروى محسوب مىشود ؛ مانند موفقيّت در سير و سلوك الى اللَّه . ثانياً اين جمله ناظر به اسباب نائل شدن به مواهب اخروى است ؛ كسى كه داراى اعمال صالح و صفات پسنديده در اين دنياست مىتوان گفت كه به مواهب اخروى نائل شده است ؛ زيرا اسبابش را از امروز فراهم ساخته است و به تعبير ديگر نائل شدن به اسباب ، نوعى نيل به مسببات است .\r\n\r\n2 . انسان فاعل مختار است\r\nدر بحث جبر و اختيار ثابت شده است كه طبق دلايل عقلى و آيات فراوان در قرآن مجيد و روايات اهل بيت عليهم السلام انسان در اعمال خود فاعل مختار است و\r\n\r\n\r\n","description":"","footnote":"\r\n( 1 ) . نهج البلاغه كلمات قصار 105 .\r\n","page_name":" 266 ","page_number":266},
  {"content":"\r\n\r\nمحال است انسان مجبور بر گناه باشد و خداوند عادل او را مجازات كند و ممكن نيست مجبور بر اعمال صالح باشد و خداوند پاداشى به عنوان استحقاق به او بدهد ؛ ولى بىشك در زندگى انسان امورى وجود دارد كه از اختيار او بيرون است و خداوند هرگز نه او را مجازات مىكند و نه پاداشى مىدهد ؛ مثل اينكه انسان در چه زمان و چه مكان و از كدام پدر و مادر و با چه خصوصيات جسمانى متولد شود . اين امور ممكن است در چگونگى اعمال انسان اثر بگذارد ولى تأثير قطعى و غير قابل اجتناب نمىگذارد و به تعبير ديگر اين امور ممكن است زمينه‌هايى براى اعمال صالح و غير صالح فراهم سازد ؛ اما حرف آخر را ارادهء انسان مىزند كه تصميم مىگيرد كارى را انجام دهد يا ندهد .\r\nالبته آنها كه زمينه‌هاى مساعدترى براى اعمال صالح دارند نسبت به آنها كه از زمينه‌هاى نامساعدترى برخوردارند پاداش كمترى دارند و به عكس آنها كه زمينه‌هاى مساعدترى براى گناه دارند و آن را ترك مىكنند پاداش بيشترى از كسانى كه زمينه‌هاى نامساعدترى دارند ، خواهند داشت كه با ذكر دو مثال مىتوان آن را روشن ساخت ؛ بسيارى از مردم به مسجد مىروند ولى همسايهء مسجد با كسى كه در يك كيلومترى آن قرار دارد يكسان نيست .\r\nمسلمانان روزه مىگيرند ولى پاداش كسى كه مزاج قوى و نيرومندى دارد با كسى كه مزاج ضعيفى دارد نمىتواند يكسان باشد . شرح اين مطلب در كتب مختلف آمده است .\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\n23 و من كلام له عليه السلام قاله قبل موته على سبيل الوصية لما ضربه ابن ملجم لعنه اللَّه\r\nاز سخنان امام عليه السلام است\r\nكه پس از ضربت ابن ملجم ملعون و قبل از شهادتش به عنوان وصيّت بيان فرمود . « 1 »\r\n\r\nگفتار امام عليه السلام در يك نگاه\r\nاين وصيّت‌نامه در عين اختصار از چهار بخش تشكيل شده است .\r\nدر بخش اوّل ، امام عليه السلام توصيه به تمسك به دو ركن مهم اسلام : توحيد و نبوّت كرده و مىفرمايد : هيچ‌گونه شرك به زندگى خود راه ندهيد و سنّت پيغمبر\r\n\r\n\r\n","description":"","footnote":"\r\n( 1 ) . سند اين كلام :\r\nاين وصيّت را مرحوم كلينى در كتاب كافى با تفاوت‌هايى ذكر كرده و مىگويد : هنگامى كه امير مؤمنان على عليه السلام ضربت خورد ، گروهى از عيادت كنندگان اطراف بستر او را گرفته بودند . كسى عرض كرد : اى امير مؤمنان ، وصيتى فرما : امام عليه السلام فرمود : متكايى براى من بياوريد تا بر آن تكيه كنم سپس بيان نسبتاً مشهورى فرمود كه آنچه مرحوم سيّد رضى آورده است بخشى از آن است .\r\nبخشى از اين كلام را مسعودى در مروج الذهب و نيز در كتاب اثبات الوصية و ابن عساكر در تاريخ خود در حوادث مربوط به شهادت آن حضرت آورده است .\r\n","page_name":" 269 ","page_number":269},
  {"content":"\r\n\r\nاكرم صلى الله عليه و آله را ضايع مكنيد .\r\nدر بخش دوم ، از دوران زندگانى خود سخن مىگويد و آن را به سه مرحله تقسيم مىكند كه هر يك در مقايسهء با ديگرى درس عبرتى است براى مخاطب و مىفرمايد : روزى كه سالم بودم و روزى كه در بسترم و روزى كه از ميان شما مىروم سه روز عبرت‌انگيز است .\r\nدر بخش سوم ، امام عليه السلام طرز رفتار با قاتلش را كه آميخته با نهايت محبّت و عطوفت است ، بيان مىكند كه اگر زنده بماند ، او را عفو خواهد كرد و اگر از بستر شهادت برنخيزد ، گر چه اولياى دم مىتوانند قصاص كنند ، باز هم توصيه به عفو مىفرمايد .\r\nو در بخش چهارم چگونگى برخورد خود را با مرگ شرح مىدهد و مىفرمايد :\r\nمن هرگز مرگ ( شهادت ) را ناخوش نداشتم و همچون تشنه‌اى كه به سرچشمه مىرسد از ورود به آن شادم .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nوَصِيَّتِي لَكُمْ : أَنْ لَا تُشْرِكُوا بِاللَّهِ شَيْئاً ؛ وَ مُحَمَّدٌ صلى الله عليه و آله فَلَا تُضَيِّعُوا سُنَّتَهُ .\r\nأَقِيمُوا هَذَيْنِ الْعَمُودَيْنِ ، وَ أَوْقِدُوا هَذَيْنِ الْمِصْبَاحَيْنِ ، وَ خَلَاكُمْ ذَمٌّ ! أَنَا بِالْأَمْسِ صَاحِبُكُمْ ، وَالْيَوْمَ عِبْرَةٌ لَكُمْ ، وَ غَداً مُفَارِقُكُمْ . إِنْ أَبْقَ فَأَنَا وَلِيُّ دَمِي ، وَ إِنْ أَفْنَ فَالْفَنَاءُ مِيعَادِي ، وَ إِنْ أَعْفُ فَالْعَفْوُ لِي قُرْبَةٌ ، وَ هُوَ لَكُمْ حَسَنَةٌ ، فَاعْفُوا : « أَ لا تُحِبُّونَ أَنْ يَغْفِرَ اللَّهُ لَكُمْ » وَ اللَّهِ مَا فَجَأَنِي مِنَ الْمَوْتِ وَارِدٌ كَرِهْتُهُ ، وَ لَا طَالِعٌ أَنْكَرْتُهُ ؛ وَ مَا كُنْتُ إِلَّا كَقَارِبٍ وَرَدَ ، وَ طَالِبٍ وَجَدَ ؛ « وَ ما عِنْدَ اللَّهِ خَيْرٌ لِلْأَبْرارِ » .\r\n\r\nترجمه\r\nوصيّت من به شما اين است كه چيزى را همتاى خدا قرار ندهيد ، و سنّت محمد صلى الله عليه و آله را ضايع نكنيد اين دو ستون استوار را برپا داريد و اين دو چراغ پر فروغ را روشن نگه داريد و ديگر نكوهشى بر شما نيست .\r\nمن ديروز يار و همنشين شما بودم و امروز ( كه در بستر شهادت افتاده‌ام ) عبرتى براى شما هستم و فردا از شما جدا خواهم شد ( و دنيا را وداع مىگويم ) .\r\nاگر زنده بمانم ، ولىّ خون خويشم ( و مىتوانم قصاص يا عفو كنم ) و اگر از دنيا چشم بپوشم فنا ( در دنيا ) ميعاد و قرارگاه من است و اگر عفو كنم ، عفو براى من موجب قرب به خداست و براى شما حسنه و نيكى در نزد خداست ؛ بنابراين عفو كنيد « آيا دوست نداريد خدا شما را بيامرزد » .\r\nبه خدا سوگند چيزى از نشانه‌هاى مرگ به طور ناگهانى به من روى نياورده كه من از آن ناخشنود باشم و طلايه‌اى از آن آشكار نشده كه من آن را زشت بشمارم .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمن نسبت به مرگ همچون كسى هستم كه شب هنگام در جستجوى آب باشد و ناگهان در ميان ( يأس و ) تاريكىها به آب برسد و يا همچون كسى كه گمشدهء ( نفيس ) خود را ناگهان پيدا كند ( چرا كه من به اين واقعيّت معتقدم ) كه « آنچه نزد خدا ( در سراى ديگر ) است براى نيكان بهتر است » .\r\n\r\nشرح و تفسير چند وصيت پر ارزش\r\nهمان گونه كه در بالا اشاره شد آنچه مرحوم سيد رضى در اينجا آورده است ، بخشى از سخن مشروح‌ترى است كه امام عليه السلام در آخرين ساعات عمرش به عنوان سرمايه‌اى گرانبها براى همهء امّت اسلامى به يادگار گذاشت . در بخش اوّل اين وصيّت چنين مىفرمايد : « وصيّت من به شما اين است كه چيزى را همتاى خدا قرار ندهيد و سنّت محمد صلى الله عليه و آله را ضايع نكنيد ، اين دو ستون استوار را برپا داريد و اين دو چراغ را روشن نگه داريد و ديگر نكوهشى بر شما نيست » ؛ ( وَصِيَّتِي لَكُمْ أَنْ لَا تُشْرِكُوا بِاللَّهِ شَيْئاً ؛ وَ مُحَمَّدٌ صلى الله عليه و آله فَلَا تُضَيِّعُوا سُنَّتَهُ . أَقِيمُوا هَذَيْنِ الْعَمُودَيْنِ ، وَ أَوْقِدُوا هَذَيْنِ الْمِصْبَاحَيْنِ ، وَ خَلَاكُمْ ذَمٌّ ! ) .\r\nبا توجّه به اينكه امام عليه السلام تأكيد بر اين دارد كه مطلقا چيزى را همتاى خدا قرار ندهيد ، تمام شاخه‌هاى شرك را بدين وسيله نفى مىكند ؛ اعم از شرك در ذات و صفات و افعال ، شرك در عبادت و غير آن و اگر توحيدى خالص از انواع شرك باشد تمام روح و جان انسان را روشن مىكند و از او وجودى ملكوتى و به تمام معنا روحانى مىسازد .\r\nحضرت در دومين تأكيدى كه بر عدم تضييع سنّت پيغمبر دارد ، عمل به تمامى آن را لازم مىشمرد به عكس كسانى كه در آن زمان و هر زمان اهل تبعيض‌اند و در واقع خود را فريب مىدهند ، نمىخواهد به سراغ جهاد واجب و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nامر به معروف و نهى از منكر بروند ، به نماز شب و نوافل روى مىآورند . حاضر نيستند از محرمات چشم بپوشند و فقط به عزادارى شهيدان بسنده مىكنند .\r\nجالب توجّه اينكه امام عليه السلام اين دو اصل اساسى را گاه به ستون‌هاى خيمه تشبيه كرده و گاه به دو چراغ نورانى ؛ خيمه‌هاى كوچك معمولًا يك ستون دارد ولى خيمه‌هاى بزرگ و تشكيلاتى داراى دو ستون معمولًا در كنار هر ستونى چراغى آويزان است و يا به گفتهء بعضى نور از آن ستون‌ها برمىخيزد . به هر حال خيمهء دين بدون اين دو اصل برپا نمىشود و فضاى آن بدون اين چراغ‌ها ظلمانى و كاملا تاريك است .\r\nو اما جملهء « خَلَاكُمْ ذَمٌّ » همان گونه كه در شرح خطبهء 149 در جلد پنجم نوشته‌ايم ، در ميان اعراب به صورت ضرب المثل در آمده و مفهومش اين است كه ملامت و نكوهش و مذمتى بر شما نيست ، چرا كه وظيفهء خود را انجام داده‌ايد ؛ يعنى شما آنچه را كه گفتم انجام دهيد ديگر هيچ مشكلى نداريد ؛ اما اينكه نخستين كسى كه اين جمله را به كار برد چه كسى بود ، شرح آن را در همان جلد نوشته‌ايم .\r\nسپس امام عليه السلام در بخش دوم اين خطبه در عباراتى بسيار كوتاه و پر معنا ، زندگى خود را درس عبرت بزرگى دانسته و براى يارانش بيان مىكند و مىگويد :\r\n« من ديروز يار و همنشين شما بودم و امروز ( كه در بستر شهادت افتاده‌ام ) عبرتى براى شما هستم و فردا از شما جدا خواهم شد ( و دنيا را وداع مىگويم ) » ؛ ( أَنَا بِالْأَمْسِ صَاحِبُكُمْ ، وَ الْيَوْمَ عِبْرَةٌ لَكُمْ ، وَ غَداً مُفَارِقُكُمْ ) .\r\nيعنى من كه فاتح خيبر و احزاب و بدرم و ديروز به صورت انسانى نيرومند در ميان شما بودم ، با گذشت يك روز دگرگون شدم و اكنون با فرق شكافته از بيداد ابن ملجم در بستر شهادت هستم و همين فرق شكافتهء من به شما درس بىوفايى دنيا مىدهد و فردا كه جاى خالى مرا ببينيد ، احساس مىكنيد كه دنيا تا\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nچه اندازه بىاعتبار است ؛ به همين سادگى مردى شجاع و قهرمانى بىبديل از دنيا چشم مىپوشد و در برابر حوادث تسليم مىگردد .\r\nدر تاريخ بشر ، شبيه اين حادثه كم نيست كه افراد يا گروهها و كشورهاى نيرومندى با گذشت زمان كوتاهى به كلى دگرگون شدند و از نسيمى دفتر ايام براى آنها به هم خورد و به گفتهء شاعر :\r\n شبانگه به دل قصد تاراج داشت * سحرگه نه تن سر نه سر تاج داشت\r\nبه يك گردش چرخ نيلوفرى * نه نادر به جا ماند و نى نادرى \r\nآرى نادر شاه در اوج عظمت در حالى كه قصد حمله به بعضى از كشورها را داشت ، شب در بستر خوابيده بود ، آشپز او كه از عصبانيّت نادر نسبت به بعضى از مواد غذايى ترسيده بود با كارد سر او را بريد و صبحگاهان همه چيز تمام شد .\r\nاز همه روشن‌تر ، سرگذشت اقوام پيشين است كه به طور مكرّر در قرآن مجيد آمده است . فرعون‌ها ، نمرودها و قوم عاد و ثمود كه در عين عظمت و قدرت با مشيت و ارادهء الهى در چند لحظه به علت اعمالشان مورد غضب الهى قرار گرفتند يا در ميان امواج دفن شدند ، يا صيحهء آسمانى و يا زلزله‌اى ويران‌گر آنها را در هم كوبيد .\r\nاين مسأله منحصر به بدان عالم نيست ، نيكان و بدان همه مشمول بىاعتبارى دنيا هستند .\r\nآن گاه امام عليه السلام در سومين بخش در ارتباط با قاتل خود سخن مىگويد و با پيامى كريمانه و بسيار محبّت آميز به فرزندان و ياران خود دربارهء او توصيه مىكند و مىفرمايد : « اگر زنده بمانم ، ولىّ خون خويشم ( و مىتوانم قصاص يا عفو كنم ) و اگر از دنيا چشم بپوشم فنا ( در دنيا ) ميعاد و قرارگاه من است و اگر عفو كنم ، عفو براى من موجب قرب به خدا و براى شما ( در صورتى كه از ميان شما بروم ) حسنه و نيكى در نزد خداست ؛ بنابراين عفو كنيد . آيا دوست نداريد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nخدا شما را بيامرزد » ؛ ( إِنْ أَبْقَ فَأَنَا وَلِيُّ دَمِي ، وَ إِنْ أَفْنَ فَالْفَنَاءُ مِيعَادِي ، وَ إِنْ أَعْفُ فَالْعَفْوُ لِي قُرْبَةٌ ، وَ هُوَ لَكُمْ حَسَنَةٌ ، فَاعْفُوا « أَ لا تُحِبُّونَ أَنْ يَغْفِرَ اللَّهُ لَكُمْ » ) . « 1 » آنچه امام عليه السلام در جملهء اخير فرمود ، برگرفته از آيهء شريفهء سورهء نور است كه در ذيل آيات « افك » آمده است ، هنگامى كه گروهى از منافقان به همسر پيغمبر اكرم صلى الله عليه و آله تهمت زدند و قرآن مجيد او را به كلى تبرئه كرد و از تهمت‌ها مبرّا نمود .\r\nبعضى از ثروتمندان اصحاب قسم ياد كردند كه بعد از اين حادثه از كمك مادى به افرادى كه دامن به اين شايعهء دروغين زده بودند خوددارى كنند آيهء شريفه نازل و به آنها دستور گذشت داد و در ذيل آن فرمود : « آيا دوست نداريد خداوند شما را بيامرزد » يعنى همان گونه كه انتظار عفو الهى داريد ديگران هم انتظار عفو از شما را در برابر كارهاى خلافى كه انجام داده‌اند دارند .\r\nبه يقين قصاص در اسلام اصلى است كه به گفتهء قرآن ، مايهء حيات جامعه در گروى آن است ؛ ولى در عين حال ترك قصاص و عفو كردن دربارهء كسانى كه شايستهء عفوند ، فضيلتى است بسيار بزرگ و مقامى است و الا .\r\nسرانجام در چهارمين و آخرين بخش از اين وصيّت ، موضع خود را در برابر مرگ و شهادت بيان مىكند ؛ همان چيزى كه در موارد ديگرى از نهج‌البلاغه نيز منعكس است و آن اينكه من نه تنها از مرگ نمىترسم ، بلكه عاشق بىقرار مرگى هستم كه در راه خدا و براى خدا باشد . مىفرمايد : « به خدا سوگند چيزى از نشانه‌هاى مرگ به طور ناگهانى به من روى نياورده كه من از آن ناخشنود باشم و طلايه‌اى از آن آشكار نشده كه من آن را زشت بشمارم من نسبت به مرگ همچون كسى هستم كه شب هنگام در جستجوى آب باشد و ناگهان در ميان تاريكىها به آن برسد و يا همچون كسى كه گمشدهء ( بسيار نفيس ) خود را ناگهان پيدا كند ( چرا كه من به اين واقعيّت معتقدم ) كه آنچه نزد خداست ( در سراى\r\n\r\n\r\n","description":"","footnote":"\r\n( 1 ) . نور ، آيهء 22 .\r\n","page_name":" 275 ","page_number":275},
  {"content":"\r\n\r\nديگر ) براى نيكان بهتر است » ؛ ( وَ اللَّهِ مَا فَجَأَنِي مِنَ الْمَوْتِ وَارِدٌ كَرِهْتُهُ ، وَ لَا طَالِعٌ أَنْكَرْتُهُ ، وَمَا كُنْتُ إِلَّا كَقَارِبٍ وَرَدَ ، وَ طَالِبٍ وَجَدَ ؛ « وَ ما عِنْدَ اللَّهِ خَيْرٌ لِلْأَبْرارِ » ) .\r\nجملهء اخير برگرفته از آيهء شريفهء 198 سورهء آل عمران است . در آغاز آيه ، از پاداش پرهيزكاران سخن مىگويد و سرانجام با جملهء مزبور آيه را پايان مىدهد .\r\nآنچه در بخش اخير اين وصيّت‌نامه آمده همان است كه امير مؤمنان على عليه السلام بارها در نهج‌البلاغه و غير آن بيان فرموده . امام عليه السلام جاى خود دارد ، مؤمنان عادى هم هرگز از مرگ نمىترسند مخصوصاً اگر مرگ آميخته با شهادت در راه خدا باشد . كسانى از مرگ مىترسند كه يا ايمان به زندگى پس از مرگ ندارند و مرگ را فنا و نابودى همه چيز مىپندارند و از آن وحشت مىكنند يا اينكه ايمان به زندگى پس از مرگ دارند ولى پروندهء اعمالشان به گونه‌اى سياه و تاريك است كه مىدانند مرگ براى آنان آغاز ناراحتى و عذاب است ؛ اما آنها كه هم ايمان به آخرت دارند و هم پروندهء اعمالشان پاك و نورانى است ، دليلى ندارد كه از مرگ بترسند ، بلكه به بيان امام عليه السلام در خطبهء 5 نهج‌البلاغه علاقهء آنها به مرگ از علاقهء طفل شيرخوار به پستان مادر هم بيشتر است ( و اللَّه لابن ابىطالب آنس بالموت من الطفل بثدى امه ) .\r\nبى جهت نيست كه طبق روايت مشهور هنگامى كه عبد الرحمن ملجم مرادى فرق نازنين امام عليه السلام را در محراب عبادت شكافت ، امام عليه السلام فرمود : « فُزْتُ وَ رَبِّ الْكَعْبَة ؛ به پروردگار كعبه رستگار شدم » .\r\nبا توجّه به اينكه « قارب » طبق آنچه در لسان العرب و بعضى از كتب آمده است به معناى كسى است كه شبانه به دنبال آب مىرود و يا كسى كه فاصلهء ميان او و سرچشمهء آب يك شب راه است ، استفاده مىشود كه جملهء « كقارب ورد و طالب وجد » اشاره به اين است كه من مرگ و شهادت را همچون تشنه كامى كه زودتر از آنچه فكر مىكرد به سرچشمهء آب رسيد ، به دست آوردم و گمشدهء خود\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nرا كه سالها در انتظارش بودم يافتم .\r\nچقدر تفاوت است ميان اين سخن و سخن زورمندان از خدا بىخبر كه وقتى در چنگال مرگ گرفتار مىشوند ، مىلرزند و فرياد مىكشند و ذليلانه تقاضاى بازگشت به دنيا مىكنند .\r\nمرحوم سيد رضى در پايان اين نامه مىگويد : « قال السيد الشريف رحمة اللَّه عليه : أقول : و قد مضى بعض هذا الكلام فيما تقدم من الخطب ، إلا أن فيه هاهنا زيادة أوجبت تكريره ؛ بخشى از اين سخن در گذشته در ضمن خطبه‌هاى پيشين ( خطبهء 149 ) گذشت ولى به جهت اضافه‌اى كه در اينجا بود آن را تكرار نموديم » .\r\n\r\nنكته‌ها\r\n\r\n1 . قصاص يا عفو ؟\r\nهمان گونه كه در بالا اشاره شد حكم قصاص در اسلام براى حفظ جامعهء انسانى از شر اشرار تشريع شده است و همان گونه كه قرآن كريم مىفرمايد :\r\n« وَ لَكُمْ فِي الْقِصاصِ حَياةٌ يا أُولِى الْأَلْبابِ » « 1 » و آنها كه در زمان ما با حكم قصاص مخالفت مىكنند ، در واقع ترحم بر پلنگ تيز دندان دارند و به بىگناهان جامعه كه گرفتار اين گرگ‌صفتان مىشوند ، اهمّيّتى نمىدهند . همواره افراد شرورى پيدا مىشوند كه اگر احساس امنيت از قصاص كنند ، كسى نمىتواند جلودار آنها باشد . يكى از عوامل افزايش قتل نفس در بعضى از جوامع همان الغاى حكم حكيمانهء قصاص است .\r\nولى اسلام براى اينكه جلو خشونت‌ها را تا حد ممكن بگيرد و كسانى را كه بر اثر هيجان‌هاى آنى يا فريب خوردن ، دست به قتل نفس زده‌اند از نظر دور ندارد ، در كنار حكم قصاص ، حكم عفو را قرار داده است و اولياى خدا همواره اين\r\n\r\n\r\n","description":"","footnote":"\r\n( 1 ) . بقره ، آيهء 179 .\r\n","page_name":" 277 ","page_number":277},
  {"content":"\r\n\r\nگزينه را انتخاب مىكردند و به همين دليل امام عليه السلام در وصيّت بالا فرزندان و ياران نزديك خود را توصيه به عفو قاتل مىكند آن هم قاتلى همچون ابن ملجم .\r\nدر اينجا اين سؤال پيش مىآيد كه با اين توصيهء امام عليه السلام چرا فرزندان گرامى آن حضرت قصاص را ترجيح دادند ؟ پاسخ اين سؤال با توجّه به يك نكته روشن مىشود و آن اينكه احساسات مردم در برابر اين جنايت به قدرى شديد بود كه عفو ابن ملجم سبب ناآرامى جامعهء آن روز مىشد و عاشقان امام عليه السلام قدرت تحمل چنين عفوى را نداشتند . به علاوه اگر ابن ملجم را زندانى مىكردند ، جمعيت هجوم بر زندان مىبردند و اگر آزادش مىگذاشتند او را قطعه قطعه مىكردند پس بهتر اين بود كه با قصاص آرامش به جامعه باز گردد .\r\n\r\n2 . معناى « لا تضيعوا سنته »\r\nاساس اسلام همان است كه امام عليه السلام در اين وصيّت نامهء پر نور و پر محتوا بيان فرمود : توحيد و حفظ سنّت پيغمبر اكرم صلى الله عليه و آله توحيد در همهء ابعاد ، به ويژه توحيد در عبوديّت و افعال و خدا را سرچشمهء تمام خيرات و بركات دانستن و تنها دست به دامان كبريايى او دراز كردن ؛ خداوندى كه شفاعت شفيعان نيز به اذن او انجام مىگيرد و روزى همهء بندگان به دست اوست . مرگ و حيات از ناحيهء او و عزت و ذلت به فرمان اوست .\r\nحفظ سنّت پيغمبر صلى الله عليه و آله به آن است كه نه تنها در سخن ، بلكه در عمل پياده شود . با نهايت تأسف گروهى تنها به نام اسلام قناعت كرده و سنّت پيامبر اكرم صلى الله عليه و آله را به كلى فراموش كرده‌اند .\r\nگروه ديگرى با انواع تفسير به رأىها و توجيه‌ها و به اصطلاح قرائت‌هاى جديد و نو آنچه را مىخواستند بر سنّت تحميل كرده و هواى نفس خود را جانشين سنّت كرده‌اند تا آنجا كه امام عليه السلام در وصيّت ديگرى كه در همان بستر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nشهادت فرموده است مىگويد : نكند دور افتادگان از قرآن به قرآن عمل كنند و شما تربيت شدگان در سايهء قرآن آن را به فراموشى سپاريد . ديگران امانت و صداقت از خود نشان دهند و شما خيانت و كذب . ديگران در دنياى خود متّحد باشند و شما در دين خود مختلف و پراكنده ؛ « وَاللَّهَ اللَّهَ فِي الْقُرْآنِ ، لَايَسْبِقُكُمْ بِالْعَمَلِ بِهِ غَيْرُكُمْ » . « 1 »\r\nاز اين بيم داريم ، آن روز كه « لا يبقى من الاسلام الا اسمه و لا يبقى من القرآن الا رسمه » نزديك باشد .\r\n\r\n\r\n","description":"","footnote":"\r\n( 1 ) . نامه 47 .\r\n","page_name":" 279 ","page_number":279},
  {"content":"\r\n . \r\n","description":"","footnote":"","page_name":" 280 ","page_number":280},
  {"content":"\r\n\r\n\r\n24 و من وصية له عليه السلام بما يعمل في أمواله ، كتبها بعد منصرفه من صفين :\r\nاز وصايا و سفارشهاى امام عليه السلام است\r\nكه دربارهء اموال ( و موقوفاتش ) بعد از بازگشت از صفين مرقوم فرموده است . « 1 »\r\n\r\nوصيّت‌نامه در يك نگاه\r\nقسمت عمدهء اين وصيّت‌نامه همان‌گونه كه از لحن آن پيداست در واقع وقف‌نامه است نه وصيّت‌نامه . تنها بخش كوچكى مربوط به وصيّت مىشود و\r\n\r\n\r\n","description":"","footnote":"\r\n( 1 ) . سند وصيّت‌نامه :\r\nبر حسب آنچه در مصادر نهج‌البلاغه آمده اين وصيّت را مرحوم كلينى پيش از شريف رضى در كتاب فروع كافى ، ج 7 ، ص 49 از عبدالرحمن بن حجاج نقل كرده ( ولى آنچه در كافى موجود است با آنچه در نهج‌البلاغه آمده تفاوت بسيار دارد ) و شيخ طوسى رحمه الله بعد از شريف رضى در كتاب تهذيب آن را آورده است . ( مصادر نهج‌البلاغه ، ج 3 ، ص 254 )\r\nاز كتاب تمام نهج‌البلاغه چنين استفاده مىشود كه وصيّت‌نامه ، بسيار مفصل‌تر از آنچه سيد رضى آورده است بوده و در واقع آنچه در نهج‌البلاغه آمده گوشه‌اى از آن وصيّت‌نامه است ولى گوشه‌اى گويا و پرمعنا .\r\n( براى آگاهى بيشتر به كتاب تمام نهج‌البلاغه ، ص 988 مراجعه شود ) .\r\n","page_name":" 281 ","page_number":281},
  {"content":"\r\n\r\nحاصل آن بيان متولى وقف يعنى فرزندان رشيد امير مؤمنان عليه السلام امام حسن عليه السلام و بعد از او امام حسين عليه السلام و مصارف موقوفه و چگونگى تقسيم آن و نيز نحوهء ادارهء نخلستان‌هاست . از مجموع اين وصيّت‌نامه استفاده مىشود كه امام نخلستان‌هاى متعدّدى در مناطق مختلف داشته كه يا از سهميهء غنايم جنگى به دست آمده بود و يا با تلاش و كار و كوشش خود آن حضرت كه همهء آنها را وقف خاص و در مواردى وقف عام نمود تا استفادهء آن فراگير باشد .\r\nتنها در بخش اخير وصيّت‌نامه اشاره‌اى به كنيزان شده كه چگونه راه آزادى به روى آنها گشوده شود .\r\nدر ضمن از كلام سيّد رضى در ذيل نامه استفاده مىشود كه آنچه را مرحوم سيّد نسبت به آن اهتمام مىورزيده بخش‌هايى است كه از نظر فصاحت و بلاغت برجستگى خاصى داشته است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nهَذَا مَا أَمَرَ بِهِ عَبْدُاللَّهِ عَلِيُّ بْنُ أَبِي طَالِبٍ أَمِيرُ الْمُؤْمِنِينَ فِي مَالِهِ ، ابْتِغَاءَ وَجْهِ اللَّهِ ، لِيُولِجَهُ بِهِ الْجَنَّةَ ، وَ يُعْطِيَهُ بِهِ الْأَمَنَةَ . مِنْهَا : فَإِنَّهُ يَقُومُ بِذَلِكَ الْحَسَنُ بْنُ عَلِيٍّ يَأْكُلُ مِنْهُ بِالْمَعْرُوفِ ، وَ يُنْفِقُ مِنْهُ بِالْمَعْرُوفِ ، فَإِنْ حَدَثَ بِحَسَنٍ حَدَثٌ وَ حُسَيْنٌ حَيٌّ ، قَامَ بِالْأَمْرِ بَعْدَهُ ، وَ أَصْدَرَهُ مَصْدَرَهُ . وَ إِنَّ لِابْنَيْ فَاطِمَةَ مِنْ صَدَقَةِ عَلِيٍّ مِثْلَ الَّذِي لِبَنِي عَلِيٍّ ، وَ إِنِّي إِنَّمَا جَعَلْتُ الْقِيَامَ بِذَلِكَ إِلَى ابْنَيْ فَاطِمَةَ ابْتِغَاءَ وَجْهِ اللَّهِ ، وَ قُرْبَةً إِلَى رَسُولِ اللَّهِ صلى الله عليه و آله ، وَ تَكْرِيماً لِحُرْمَتِهِ ، وَ تَشْرِيفاً لِوُصْلَتِهِ . وَ يَشْتَرِطُ عَلَى الَّذِي يَجْعَلُهُ إِلَيْهِ أَنْ يَتْرُكَ الْمَالَ عَلَى أُصُولِهِ ، وَ يُنْفِقَ مِنْ ثَمَرِهِ حَيْثُ أُمِرَ بِهِ وَ هُدِيَ لَهُ ، وَ أَلَّا يَبِيعَ مِنْ أَوْلَادِ نَخِيلِ هَذِهِ الْقُرَى وَدِيَّةً حَتَّى تُشْكِلَ أَرْضُهَا غِرَاساً . وَ مَنْ كَانَ مِنْ إِمَائِي - اللاتِي أَطُوفُ عَلَيْهِنَّ - لَهَا وَلَدٌ ، أَوْ هِيَ حَامِلٌ ، فَتُمْسَكُ عَلَى وَلَدِهَا وَ هِيَ مِنْ حَظِّهِ ، فَإِنْ مَاتَ وَلَدُهَا وَ هِيَ حَيَّةٌ فَهِيَ عَتِيقَةٌ ، قَدْ أَفْرَجَ عَنْهَا الرِّقُّ ، وَ حَرَّرَهَا الْعِتْقُ .\r\n\r\nترجمه\r\nاين دستورى است كه بندهء خدا على بن ابىطالب امير مؤمنان در مورد اموالش ( موقوفاتش ) صادر كرده و هدفش جلب خوشنودى خداوند است تا از اين طريق او را وارد بهشت كند و امنيت و آرامش سراى ديگر را به او عطا فرمايد . سرپرستى اين موقوفه بر عهدهء حسن بن على است كه به طور شايسته ( دور از اسراف و تبذير ) از درآمد آن مصرف كند و بخش ديگرى از آن را ( در راه خدا ) انفاق نمايد و اگر براى « حسن » حادثه‌اى رخ دهد ، و ( برادرش ) حسين زنده باشد سرپرستى آن را بعد از وى به عهده مىگيرد و همان كارى را كه حسن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nانجام مىداد ، برادرش انجام مىدهد . پسران فاطمه همان مقدار از اين موقوفه سهم دارند كه پسران على ( از غير فاطمه عليها السلام ) سهم دارند و من سرپرستى آن را به پسران فاطمه واگذاردم فقط به براى خدا و به جهت تقرب به رسول اللَّه صلى الله عليه و آله و تكريم احترام او و گرامىداشت پيوند خويشاونديش\r\n( بندهء خدا على بن ابىطالب ) با كسى كه اين اموال در دست اوست شرط مىكند كه اصل اين اموال را حفظ كند و تنها از ميوه و درآمدش در راهى كه به او دستور داده شده و راهنمايى گرديده انفاق نمايد و ( شرط نمود كه ) چيزى از اولاد نخل‌هاى اين آبادىها را نفروشد تا همهء اين سرزمين زير پوشش نخل قرار گيرد ( و يك‌پارچه آباد شود ) و هر كدام از كنيزانم كه با آنها آميزش داشته‌ام صاحب فرزند يا باردار است ، از سهم ارث فرزندش آزاد مىشود و اگر فرزندش بميرد و او زنده باشد ، او نيز آزاد است و بند بردگى از گردنش برداشته شده و به آزاد شدگان ملحق مىشود .\r\n\r\nشرح و تفسير دستور حساب شده‌اى براى سرپرستى موقوفه\r\nهمان گونه كه قبلا نيز اشاره شد اين وصيّت‌نامه عمدتا وقف‌نامه است و لذا اركان وقف از جمله واقف ، موقوف عليهم ، متولى و . . . در آن يكى پس از ديگرى بازگو شده است .\r\nنخست سخن از واقف و هدف اصلى او به ميان آمده است ، مىفرمايد : « اين دستورى است كه بندهء خدا على بن ابىطالب امير مؤمنان در مورد اموالش ( و موقوفاتش ) صادر كرده و هدفش جلب خوشنودى خداوند است تا از اين طريق او را وارد بهشت كند و امنيت و آرامش سراى ديگر را به او عطا فرمايد » ؛ ( هَذَا مَا أَمَرَ بِهِ عَبْدُاللَّهِ عَلِيُّ بْنُ أَبِيطَالِبٍ أَمِيرُ الْمُؤْمِنِينَ فِي مَالِهِ ، ابْتِغَاءَ وَجْهِ اللَّهِ ، لِيُولِجَهُ بِهِ\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nالْجَنَّةَ ، وَ يُعْطِيَهُ بِهِ الْأَمَنَةَ ) .\r\nاز اين عبارت به خوبى استفاده مىشود كه يكى از شرايط وقف كه قصد قربت است در اين وقف‌نامه مورد توجّه قرار گرفته است و بلا فاصله بعد از ذكر نام واقف به آن اشاره شده است .\r\nتعبير امير مؤمنين عليه السلام بعد از ذكر نام مبارك خود براى اين است كه نشان دهد اين وقف‌نامه در ايام حكومتش تحرير يافته هر چند آن حضرت بعد از پيغمبر اكرم صلى الله عليه و آله هميشه به عنوان امير مؤمنان - از سوى آگاهان - شناخته مىشد .\r\nسپس امام عليه السلام در بخش ديگرى از اين وصيّت‌نامه ( وقف‌نامه ) كه مرحوم سيد رضى آن را با تعبير به « منها » جدا ساخته است چهار نكته را بيان مىكند : در بيان شخص متولى و حق التوليه و مصارف وقف و كسانى كه بعد از وفات يا شهادت متولى اوّل ، قائم مقام او مىشوند مىفرمايد : « سرپرستى اين موقوفه بر عهدهء حسن بن على است كه به طور شايسته ( دور از اسراف و تبذير ) از درآمد آن مصرف كند و بخش ديگرى از آن را ( در راه خدا ) انفاق نمايد و اگر براى حسن حادثه‌اى رخ دهد ، و ( برادرش ) حسين زنده باشد سرپرستى آن را بعد از وى به عهده مىگيرد و همان كارى را كه حسن انجام مىداد ، برادرش انجام مىدهد » ؛ ( مِنْهَا : فَإِنَّهُ يَقُومُ بِذَلِكَ الْحَسَنُ بْنُ عَلِيٍّ يَأْكُلُ مِنْهُ بِالْمَعْرُوفِ ، وَ يُنْفِقُ مِنْهُ بِالْمَعْرُوفِ ، فَإِنْ حَدَثَ بِحَسَنٍ حَدَثٌ وَ حُسَيْنٌ حَيٌّ ، قَامَ بِالْأَمْرِ بَعْدَهُ وَ أَصْدَرَهُ مَصْدَرَهُ ) .\r\nجملهء « يَأْكُلُ مِنْهُ بِالْمَعْرُوفِ ؛ از آن به طور شايسته مصرف مىكند » ممكن است اشاره به حق التوليه باشد و ممكن است اشاره به استفاده از موقوفه به عنوان موقوف عليهم ؛ ولى احتمال اوّل با توجّه به جمله‌هايى كه در آينده مىآيد شايسته‌تر است .\r\nاز جملهء « وَ يُنْفِقُ مِنْهُ بِالْمَعْرُوفِ » به خوبى استفاده مىشود كه اين موقوفه هم جنبهء وقف خاص داشته و هم وقف عام ؛ بخشى از آن تعلق به فرزندان آن\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحضرت داشته و بخشى ديگر به همهء نيازمندان و مؤمنان .\r\nجملهء « وَ أَصْدَرَهُ مَصْدَرَهُ » اگر ضمير « مصدره » به موقوفه برگردد ، مفهومش اين است كه امام حسين عليه السلام نيز همان گونه كه امام حسن عليه السلام دربارهء درآمد موقوفه عمل مىكرد ، عمل كند و اگر ضمير به امام حسن عليه السلام برگردد مفهومش اين است كه همان روش امام حسن عليه السلام را دنبال كند ، گر چه نتيجهء هر دو يكى است ؛ ولى از نظر تفسير عبارت ، با هم متفاوتند و در هر حال احتمال اوّل قوىتر به نظر مىرسد . « 1 »\r\nآن گاه امام عليه السلام به سراغ شرح بيشترى براى موقوف عليهم مىرود و مىفرمايد :\r\n« پسران فاطمه عليها السلام همان مقدار از اين موقوفه سهم دارند كه پسران على ( از غير فاطمه عليها السلام ) سهم دارند » ؛ ( وَ إِنَّ لِابْنَيْ فَاطِمَةَ مِنْ صَدَقَةِ عَلِيٍّ مِثْلَ الَّذِي لِبَنِي عَلِيٍّ ) .\r\nاين جمله دو تفسير دارد : نخست همان كه در بالا اشاره شد كه استفادهء امام حسن و امام حسين عليهما السلام از حق التوليه ، مانع استفادهء آنها از درآمد آن موقوفه به عنوان موقوف عليهم نيست . آنها هم متولى هستند و هم در زمرهء موقوف عليهم .\r\nتفسير دوم اينكه امتيازى در استفادهء از اين موقوفه ميان هيچ يك از فرزندان على عليه السلام نيست ؛ چه آنها كه از نسل فاطمه عليها السلام هستند و چه آنها كه از همسران ديگر امير مؤمنان عليه السلام .\r\nامام عليه السلام در اين جمله نمىفرمايد : « فرزندان من از نسل فاطمه » بلكه مىگويد فرزندان فاطمه عليها السلام و اين براى نهايت احترام به مقام شامخ آن حضرت است .\r\nامام عليه السلام در ادامهء ، به بيان اين نكته مىپردازد كه چرا توليت را به فرزندان فاطمه عليها السلام سپرده است نه ساير فرزندانش ؛ مىفرمايد : « و من سرپرستىآن را به\r\n\r\n\r\n","description":"","footnote":"\r\n( 1 ) . عبارتى كه در روايت كافى به جاى اين روايت آمده ، نشان مىدهد كه تفسير دوم مناسب‌تر است زيرا در عبارت كافى چنين آمده : « و ان حدث بحسن حدث و حسين حى . . . و ان حسينا يفعل فيه مثل الذى امرت به حسناً » كه مفهومش اين است كه امام حسين عليه السلام همان برنامه‌اى را در مورد موقوفه اجرا مىكند كه امام حسن عليه السلام دستور اجراى آن را داشت . ( كافى ، ج 7 ، ص 50 )\r\n","page_name":" 286 ","page_number":286},
  {"content":"\r\n\r\nپسران فاطمه واگذاردم فقط براى خدا و به جهت تقرب به رسول اللَّه صلى الله عليه و آله و تكريم احترام او و گرامىداشت پيوند خويشاونديش » ؛ ( وَ إِنِّي إِنَّمَا جَعَلْتُ الْقِيَامَ بِذَلِكَ إِلَى ابْنَيْ فَاطِمَةَ ابْتِغَاءَ وَجْهِ اللَّهِ ، وَ قُرْبَةً إِلَى رَسُولِ اللَّهِ صلى الله عليه و آله ، وَ تَكْرِيماً لِحُرْمَتِهِ ، وَ تَشْرِيفاً لِوُصْلَتِهِ ) .\r\nدر واقع امام عليه السلام چهار دليل بر اين انتخاب بيان فرموده كه همه با هم مرتبط است : جلب خشنودى خدا ، تقرب به رسول اللَّه صلى الله عليه و آله ، اكرام و احترام او و بزرگداشت پيوند خويشاونديش .\r\nبه گفتهء ابن ابى الحديد هنگامى كه كارها بعد از پيغمبر اكرم صلى الله عليه و آله به نزديك‌ترين افراد شايستهء او سپرده شود ، پذيرش آن از سوى مردم بهتر خواهد بود ، زيرا آنها بهتر از هر كس ديگر از آيين پيغمبر اكرم صلى الله عليه و آله باخبرند و بهتر از هركس مىتوانند آن را پاسدارى نمايند .\r\nابن ابى الحديد در شرح اين سخن مىگويد : « در اين تعبير امام عليه السلام رمز و اشاره و انتقادى است به كسانى كه امر ( خلافت ) را از اهل بيت رسول اللَّه عليهم السلام برگرداندند . در حالى كه مناسب تر و اولى اين بود كه رياست را بعد از او به خاندان پيغمبر اكرم صلى الله عليه و آله براى تقرب به رسول اللَّه صلى الله عليه و آله بسپارند و اجانب را در اين كار مقدم ندارند ، زيرا هيبت نبوّت و رسالت در صورتى كه سلطان حاكم در خلق از بيت نبوّت بود بيشتر مىشد تا اينكه حكومت به دست كسانى باشد كه از نسب صاحب دعوت دور باشند » . « 1 »\r\nدر اينجا ممكن است اين سؤال مطرح شود كه چرا امام عليه السلام متوليان بعد از امام حسن و امام حسين عليهما السلام را معين نفرموده است .\r\nپاسخ سؤال اين است كه امام عليه السلام بيان فرموده و در رواياتى كه تمام اين وصيّت‌نامه در آن آمده است به طور مشروح ديده مىشود ولى مرحوم سيد رضى كه برنامهء\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 15 ، ص 149 .\r\n","page_name":" 287 ","page_number":287},
  {"content":"\r\n\r\nگزينشى در نقل كلمات آن حضرت داشته آن قسمت را حذف كرده است به طور خلاصه امام عليه السلام بعد از امام حسن و امام حسين عليهما السلام نخست توليت را به ساير فرزندانش و اگر در ميان‌فرد مناسبى نبود به مردان ديگرى از آل ابىطالب كه مورد قبول بوده باشند منتقل مىكند و در صورتى كه در ميان آنها هم فرد مورد قبولى براى اين كار نبود به سراغ فردى از بنىهاشم مىرود . « 1 »\r\nدر آخرين بخش از اين وقف‌نامه ، امام عليه السلام از چگونگى نگهدارى و رسيدگى به اين موقوفات سخن مىگويد و دو دستور مهم در اين زمينه صادر مىكند ؛ نخست مىفرمايد : « ( بندهء خدا على بن ابىطالب ) با كسى كه اين اموال در دست اوست شرط مىكند كه اصل اين اموال را حفظ نمايد و تنها از ميوه و درآمدش در راهى كه به او دستور داده شده و راهنمايى گرديده انفاق كند » ؛ ( وَ يَشْتَرِطُ عَلَى الَّذِي يَجْعَلُهُ إِلَيْهِ أَنْ يَتْرُكَ الْمَالَ عَلَى أُصُولِهِ ، وَ يُنْفِقَ مِنْ ثَمَرِهِ حَيْثُ أُمِرَ بِهِ وَهُدِيَ لَهُ ) .\r\nآنچه را امام عليه السلام در اينجا بيان فرموده قاعده‌اى كلى در تمام موقوفه‌هاست كه بايد اصل آن مال سالم بماند و تنها درآمدش در موارد وقف صرف شود . حتى اين تعبير گاه به هنگام اجراى صيغهء عقد وقف ، گفته مىشود كه « ان لا يباع و لا يوهب » يا در تعريف وقف مىگويند : « الوقف حبس العين و تسبيل الثمرة » ولى امام عليه السلام به عنوان تأكيد آن را بيان فرموده مبادا كسانى از موقوف عليهم به اين فكر باشند كه بخشى از نخلستان را بفروشند و از ثمن آن استفاده كنند .\r\nدر دومين دستور مىفرمايد : « و ( شرط نمود كه ) چيزى از اولاد نخل‌هاى اين آبادىها را نفروشد تا همهء اين سرزمين زير پوشش نخل قرار گيرد ( و يك پارچه آباد شود ) » ؛ ( وَ أَلَّا يَبِيعَ مِنْ أَوْلَادِ نَخِيلِ هَذِهِ الْقُرَى وَدِيَّةً حَتَّى تُشْكِلَ أَرْضُهَا غِرَاساً ) .\r\n« و ديه » به معناى نهال كوچكى است كه از كنار نخل بيرون مىآيد و تدريجاً ريشه مىدواند و قوىتر مىشود تا زمانى كه جدا كردن آن ميسر باشد آن گاه آن را\r\n\r\n\r\n","description":"","footnote":"\r\n( 1 ) . براى اطلاع بيشتر به فروع كافى ، ج 7 ، ص 50 مراجعه فرماييد .\r\n","page_name":" 288 ","page_number":288},
  {"content":"\r\n\r\nجدا كرده و در جاى مناسبى غرس مىكنند و تعبير به « أَوْلَادِ نَخِيلِ » به همين مناسبت است و اين كار دو فايده دارد : نخست اينكه فضاهاى خالى نخلستان بدين وسيله پر مىشود و به گفتهء امام عليه السلام « تُشْكِلَ أَرْضُهَا غِرَاساً » .\r\nاين جمله همان گونه كه مرحوم سيد رضى در پايان وصيّت‌نامه آن را توضيح داده مفهومش اين است كه آنقدر از نهال‌هاى جديد نخل استفاده شود و نخلستان پر درخت شود كه براى بيننده تشخيص آن مشكل گردد كه آيا اين همان نخلستان سابق است .\r\nبه هر حال تأكيد امام عليه السلام بر گسترش عمران و آبادى اين موقوفات ، قابل توجّه است به خصوص اينكه گفته مىشود اگر نهال‌هاى كنار نخل را به زودى قطع كنند و براى فروش آماده كنند گاهى به خود نخل آسيب مىرساند ، بنابراين لازم است آن را تا زمان معينى حفظ كنند و بعد طبق دستور امام عليه السلام و مطابق مفاد وقف‌نامه آن را در همان نخلستان و در همان سرزمينى كه پرورش يافته و از همه جا براى رشد و نمو آن مساعدتر است بنشانند .\r\nاين دستور نه تنها براى موقوفات امام عليه السلام كه براى تمام موقوفات قابل توجّه است ، هر چند متأسفانه متوليان سودجو گاه برعكس آن عمل كرده و نخلستان را در معرض آفات قرار مىدهند ، چرا كه اگر نخلستان پر نخل نباشد سرما و گرما زودتر به آن آسيب مىرساند ؛ اما هنگامى كه تمام زمين نخلستان پر از نخل شود ، آفات و آسيب‌هاى آن كمتر خواهد بود .\r\nاين سخن بدان معنا نيست كه فاصله‌هاى معقول در ميان درختان ناديده گرفته شود كه آن هم سبب تضعيف باغ مىشود .\r\nدر ضمن به اين نكته بايد توجّه كرد كه بچه‌هاى نخل ممكن است جزء منافع محسوب شوند و حرمت بيع وقف شامل آن نگردد ؛ ولى با اين حال امام عليه السلام مىفرمايد تا زمانى كه خود نخلستان آن را نياز دارد به خارج از نخلستان نفروشند .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nامام عليه السلام در پايان اين وصيّت‌نامه و بعد از بيان مسائل مربوط به موقوفات به مسائل مربوط به همسران كنيز خود پرداخته و وضع آنها را روشن مىسازد ، به گونه‌اى كه بعد از او همه آزاد شوند ؛ مىفرمايد : « و هر كدام از كنيزانم كه با آنها آميزش داشته‌ام صاحب فرزند يا باردار است ، از سهم ارث فرزندش آزاد مىشود و اگر فرزندش بميرد و او زنده باشد ، او نيز آزاد است و بند بردگى از گردنش برداشته شده و به آزاد شدگان ملحق مىشود » ؛ ( وَ مَنْ كَانَ مِنْ إِمَائِي - اللَّاتِي أَطُوفُ عَلَيْهِنَّ « 1 » - لَهَا وَلَدٌ أَوْ هِيَ حَامِلٌ ، فَتُمْسَكُ عَلَى وَلَدِهَا وَ هِيَ مِنْ حَظِّهِ ، فَإِنْ مَاتَ وَلَدُهَا وَ هِيَ حَيَّةٌ فَهِيَ عَتِيقَةٌ ، قَدْ أَفْرَجَ عَنْهَا الرِّقُّ ، وَ حَرَّرَهَا الْعِتْقُ ) .\r\nدر آن زمان امام عليه السلام چندين كنيز كه در حكم همسران آن حضرت بودند در اختيار داشت و فرزندان متعدّدى از آنها متولد شدند و شايد هدف امام عليه السلام از تكثير اولاد اين بود كه آل على و بنى هاشم فزونى يابند و خطراتى كه از سوى دشمنان آنها را تهديد مىكرد سبب انقراض اين نسل شريف نگردد .\r\nبه هر حال امام عليه السلام در اين بخش از وصيّت‌نامه تكليف كنيزانى را كه فرزندى داشتند يا باردار بودند معين نموده و طبق قاعدهء فقهى معروف كه مورد اتفاق همهء فقهاست ، اين‌گونه كنيزان از سهم الارث فرزندشان آزاد مىشوند و يا به تعبير ديگر جزء سهم الارث فرزند قرار مىگيرند و بلافاصله آزادى شامل حال آنها مىشود ، زيرا هيچ كس نمىتواند مالك پدر و مادر خود شود .\r\nولى دربارهء كنيزانى كه صاحب فرزند نبودند ، در اين عبارت حكمى ذكر نشده و در روايات ديگرى كه از اين وصيّت‌نامه در كتاب كافى و جز آن به گونهء مشروح‌ترى آمده ، تكليف آنها نيز مشخص شده است كه امام عليه السلام دستور آزادى\r\n\r\n\r\n","description":"","footnote":"\r\n( 1 ) . تعبير به « اطوف عليهن » تعبير كنايى زيبايى است براى آميزش جنسى ، زيرا از طواف يك نوع گردش فهميده مىشود كه هنگامى كه با « على » همراه باشد همان گردش دورانى است به خصوص اينكه طبق گفته لسان العرب اين تعبير معمولا در حركت شبانه به كار مىرود و اگر مربوط به روز باشد بايد با قرينه‌اى همراه گردد .\r\n","page_name":" 290 ","page_number":290},
  {"content":"\r\n\r\nهمهء آنها را داده‌اند ولى مرحوم سيد رضى به خاطر تلخيص و گزينش ، تنها به اين بخش قناعت كرده است .\r\nاين نشان مىدهد كه تا چه حد امام عليه السلام به آزادى بردگان و كنيزان اهميّت مىداده و در طول تاريخ زندگى پر بركتش نيز - طبق بعضى از روايات - هزار برده از دست‌رنج خود خريد و آزاد كرد ( أَنَّهُ عليه السلام أَعْتَقَ أَلْفَ نَسَمَةٍ مِنْ كَدِّ يَدِه ) . « 1 »\r\nمسألهء برنامهء تدريجى اسلام براى آزادى بردگان در اسلام ، مسأله‌اى است بسيار دامنه دار كه نشان مىدهد اسلام اصل را بر آزادى انسانها گذاشته حتى در آن جامعه‌اى كه تار و پودش با مسألهء بردگى پيوند داشت ؛ ولى براى رسيدن به اين هدف برنامهء مفصل و دراز مدتى چيده بود ، زيرا اعلام آزادى فورى همهء آنها تنش‌هاى زيادى ايجاد مىكرد و حتى سبب بيچارگى و نابودى بسيارى از بردگان مىشد . « 2 »\r\nجملهء « فَإِنْ مَاتَ وَلَدُهَا » اشاره به اين نكته است كه تصور نشود كه اگر كنيزى باردار يا صاحب فرزند بود و فرزندش بعد از مرگ مولى از دنيا رفت ، آن كنيز به حالت بردگى بازگشت مىكند ؛ امام عليه السلام مىفرمايد : بردگى از او برداشته شده و آزادى به سراغ او آمده است ؛ يعنى ديگر او قابل بازگشت نيست » .\r\n* * * مرحوم سيّد رضى در پايان اين وصيّت‌نامه مىگويد : « قال الشريف : قوله عليه السلام في هذه الوصية : « و ألا يبيع من نخلها ودية » ، الودية : الفسيلة ، و جمعها وديّ .\r\nو قوله عليه السلام : حتّى تشكل أرضها غراسا » هو من أفصح الكلام ، والمراد به أن الأرض يكثر فيها غراس النخل حتى يراها الناظر على غير تلك الصفة التي عرفها بها فيشكل عليه أمرها و يحسبها غيرها » . تعبير امام عليه السلام به « و ديه » به معناى نهال نخل است كه جمع آن « ودى » ( بر وزن على ) است .\r\n\r\n\r\n","description":"","footnote":"\r\n( 1 ) . بحارالانوار ، ج 41 ، ص 32 ، روايت 3 .\r\n( 2 ) . براى توضيح بيشتر به تفسير نمونه ، ج 21 ، ص 412 - 423 .\r\n","page_name":" 291 ","page_number":291},
  {"content":"\r\n\r\nو جملهء ديگر حضرت كه مىفرمايد : « حتى تشكل أرضها غراسا » از فصيح‌ترين سخنان است و مفهوم آن اين است كه آنقدر درختان و نهال‌هاى خرما زياد شود و صحنهء نخلستان را بپوشاند به گونه‌اى كه هر كس آن را قبلا ديده باشد تشخيص آن بر او مشكل شود و گمان كند به سرزمين ديگرى گام نهاده است » .\r\n\r\nنكته‌ها\r\n\r\n1 . پاسخ به دو سؤال\r\nدربارهء اين وصيّت‌نامه چند سؤال مطرح است :\r\n1 . از تعبير وصيّت‌نامه استفاده مىشود كه امام عليه السلام اموال قابل ملاحظه‌اى داشته است كه آنها را در حيات خود وقف نموده است ، با توجّه به زهد فوق العادهء آن حضرت ، اين اموال از كجا بدست آمده بود ؟\r\nهمان گونه كه در بالا نيز به طور اشاره بيان كرديم ، امام عليه السلام سه منبع درآمد داشت ؛ يكى منبع سهم غنايم كه عايد همهء سربازان اسلام مىشد و گاه مبلغ قابل توجّهى را تشكيل مىداد . دوم اينكه خراج اراضى خراجيه كه تعلق به عموم مسلمانان داشت ، نه خصوص جنگ‌جويان و مقدار آن بعد از فتوحات اسلامى بسيار زياد بود ، سهمى از آن نيز به امام عليه السلام تقديم مىشد . سوم اينكه امام عليه السلام ساليان دراز به غرس اشجار و تربيت نخلستان پرداخت و باغهاى متعدّدى ايجاد كرد سپس آنها را به صورت وقف خاص و عام در آورد ، بخشى را براى فرزندان خود و آل ابىطالب و بنى هاشم و بخشى را به عنوان انفاق فى سبيل اللَّه قرار داد و اگر مالى از آن حضرت به ارث باقى ماند ، مقدار كمى بود .\r\nدر روايات نيز آمده است كه براى پيغمبر اكرم صلى الله عليه و آله نيز اموال و باغاتى بود كه خلفا به بهانهء اينكه پيغمبران چيزى از خود به ارث نمىگذارند تمام آنها را جزء بيت‌المال كردند .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nابن عبد ربه در استيعاب مىگويد : « قتل على و لا مال احتجبه و لا دنيا اصابها ؛ على عليه السلام به شهادت رسيد در حالى كه نه مالى اندوخته بود و نه مواهب دنيوى براى خود فراهم ساخته بود » . « 1 »\r\nابن ابى الحديد نيز از بعضى خرده‌گيران نقل مىكند كه بر امير مؤمنان على عليه السلام خرده گرفته‌اند و گفته‌اند : ابو بكر از دنيا رفت و دينار و درهمى از خود به يادگار نگذاشت ؛ ولى هنگامى كه على عليه السلام چشم از دنيا پوشيد ، نخلستان‌هاى بسيارى از خود به يادگار گذاشت . سپس در پاسخ آن مىنويسد : همه مىدانند كه على عليه السلام چشمه‌هاى متعدّدى با زحمت خود در شهر مدينه ، ينبع و سويعه احداث كرد و به وسيلهء آن زمين‌هاى مواتى را آباد نمود . سپس همهء آنها را از ملك خود خارج ساخت و وقف مسلمين كردو از دنيا نرفت در حالى كه چيزى از آنها در ملكش باشد .\r\nآن حضرت چيزى از مال ، كم يا زياد براى فرزندانش به ارث نگذاشت مگر چند غلام و كنيز ( كه دستور آزادى آنها را داده بود ) و هفتصد درهم از سهم او از بيت المال كه براى به دست آوردن خادمى براى خانواده‌اش ذخيره كرده بود . « 2 »\r\n2 . سؤال ديگر اينكه چگونه امام عليه السلام مىفرمايد : حسن را متولى وقف ساختم و اگر حسن چشم از جهان بپوشد و حسين زنده باشد ، او جانشين برادر خود خواهد شد . مگر امام عليه السلام از طريق علم غيب نمىدانست كه شهادت امام حسين عليهما السلام سالها بعد از شهادت امام حسن عليه السلام خواهد بود ؟\r\nپاسخ اين سؤال و سؤالات فراوان ديگرى از اين قبيل يك جمله است و آن اينكه امامان در كارهاى عادى خود تكيه بر علم عادى داشتند كه از مجارى معمولى حاصل مىشود ، نه علم غيب ؛ همان گونه كه پيغمبر اكرم صلى الله عليه و آله نيز در مسائل مربوط به زندگى خود و يارانش تكيه بر علم حاصله از مجارى عادى داشت و از علم غيب جز در موارد استثنايى استفاده نمىفرمود .\r\n\r\n\r\n","description":"","footnote":"\r\n( 1 ) . استيعاب ، ج 3 ، ص 1126 .\r\n( 2 ) . شرح نهج‌البلاغهء ابن ابىالحديد ، ج 15 ، ص 146 .\r\n","page_name":" 293 ","page_number":293},
  {"content":"\r\n\r\n\r\n2 . اهميت وقف در اسلام\r\nاهتمام امير مؤمنان على عليه السلام به امر وقف و پيشگام بودن در اين كار خير به خوبى نشان مىدهد كه اين مسأله ارزش فوق العاده‌اى در اسلام دارد .\r\nگر چه وقف را اسلام ابداع نكرد و قبل از اسلام نيز در مذاهب ديگر اوقاف بسيارى وجود داشت ولى اسلام اهميّت خاصى براى آن قائل شد و تحت عنوان صدقات جاريه بر آن تأكيد كرد .\r\nدر حديثى از رسول خدا صلى الله عليه و آله مىخوانيم كه از كنار باغستانى عبور مىكرد ، مردى را ديد كه مشغول غرس درختى است . پيامبر صلى الله عليه و آله به او فرمود : مىخواهى غرسى بهتر از اين را به تو يادآورى كنم ؟ سپس اذكار مهمى را به او تعليم فرمود .\r\nآن مرد عرض كرد : اى رسول خدا من تو را گواه مىگيرم كه تمام اين باغ را بر فقهاى مسلمين از اهل صفه وقف كردم . در اينجا اين آيات شريفه نازل شد :\r\n« فَأَمَّا مَنْ أَعْطى وَ اتَّقى * وَ صَدَّقَ بِالْحُسْنى * فَسَنُيَسِّرُهُ لِلْيُسْرى « 1 » » « 2 » به اين ترتيب ، وقف به عنوان يك سنّت حسنهء اسلامى مورد تأييد قرار گرفت .\r\nدر بعضى از روايات از جابر ابن عبداللَّه نقل شده كه تمام صحابه كه اموالى داشتند ، وقفى از خود به يادگار گذاشتند .\r\nدر امالى شيخ طوسى از امام صادق عليه السلام نقل شده كه فرمود : « خَيْرُ مَا يُخَلِّفُهُ الرَّجُلُ بَعْدَهُ ثَلَاثَةٌ وَلَدٌ بَارٌّ يَسْتَغْفِرُ لَهُ وَ سُنَّةُ خَيْرٍ يُقْتَدَى بِهِ فِيهَا وَ صَدَقَةٌ تَجْرِي مِنْ بَعْدِهِ ؛ بهترين چيزى كه انسان بعد از خود به يادگار مىگذارد سه چيز است :\r\nفرزند نيكوكارى كه براى انسان استغفار كند و سنّت نيكى كه مردم در آن به او اقتدا نمايند و صدقه‌اى كه بعد از او جريان داشته باشد » . « 3 »\r\n\r\n\r\n","description":"","footnote":"\r\n( 1 ) . ليل ، آيهء 5 - 7 .\r\n( 2 ) . بحارالانوار ، ج 100 ، صحفهء 182 ، ح 4 .\r\n( 3 ) . وسائل‌الشيعه ، ج 13 ، كتاب الوقوف و الصدقات ، باب 1 ، ح 10 .\r\n","page_name":" 294 ","page_number":294},
  {"content":"\r\n\r\nاحاديث در اين زمينه فراوان است و بايد توجّه داشت كه يكى از طرق پيشگيرى از تكاثر و ثروت‌اندوزى ، گسترش دادن سنّت وقف است كه اموال را از چنگ افراد معدود بيرون مىآورد و منافع آن را در اختيار نيازمندان قرار مىدهد .\r\n\r\n","description":"","footnote":"","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\n25 و من وصية له عليه السلام كان يكتبها لمن يستعمله على الصدقات\r\nقال الشريف : و إنما ذكرنا هنا جملا ليعلم بها أنه عليه السلام كان يقيم عماد الحق ، و يشرع أمثلة العدل ، في صغير الأمور و كبيرها و دقيقها و جليلها .\r\nاز وصاياى امام عليه السلام است\r\nكه آن را براى مأموران جمع‌آورى زكات مرقوم مىداشت .\r\nمرحوم شريف رضى مىگويد : ما بخشى از اين نامه را در اينجا آورديم تا معلوم گردد ، امام عليه السلام همواره اركان حق را به پا مىداشت و فرمان به عدل مىداد ؛ در كارهاى كوچك و بزرگ ؛ پر ارزش يا كم ارزش . « 1 »\r\n\r\n\r\n","description":"","footnote":"\r\n( 1 ) . سند نامه :\r\nاين نامه را مرحوم كلينى در باب « ادب المصّدّق » از كتاب الزكاة در كتاب كافى به سند معتبر نقل كرده است و شيخ الطائفة شيخ طوسى نيز در باب « الزيادات فى الزكاة » آن را با همان سند از كلينى آورده است . نويسندهء كتاب الغارات ( ابراهيم ثقفى ) نيز آن را به سند خود از امام صادق عليه السلام نقل كرده است . صاحب كتاب مصادر نهج‌البلاغه مىگويد : اين وصيّت‌نامه در ميان علما و دانشمندان قبل از سيد رضى معروف بوده است و از جمله كسانى كه وى به آن اشاره مىكند مرحوم شيخ مفيد در مقنعه است . سپس اضافه مىكند : ( كسانى بعد از سيد رضى مانند ) ابن ادريس در سرائر آن را از مقنعه نقل كرده و زمخشرى نيز در ربيع الابرار آن را با تفاوت‌هاى مختصرى ذكر كرده است . ( مصادر نهج‌البلاغه ، ج 3 ، ص 257 )\r\n","page_name":" 297 ","page_number":297},
  {"content":"\r\n\r\n\r\nنامه در يك نگاه\r\nاين وصيّت‌نامه كه امام عليه السلام همواره به دست عاملان جمع آورى زكات مىداد ، مشتمل بر نكات بسيار دقيق و ظريف و حساب شده‌اى است كه ادب اسلامى و نهايت رعايت عدالت را دربارهء همهء مسلمين و از آن فراتر حتّى دربارهء حيوانات نشان مىدهد .\r\nدر بخش اوّل اين نامه ، به مأموران جمع‌آورى زكات توصيه مىكند كه با قصد قربت و نيّت خالصانه و تقواى الهى حركت كنند و هرگز به تهديد و تخويف متوسّل نشوند و بيش از حق الهى را از كسى نگيرند .\r\nدر بخش دوم به نكات ظريف و دقيقى در مورد نخستين برخورد با مردمى كه زكات در اموال آنهاست ، اشاره مىكند كه آميخته با نهايت لطف و محبّت و ادب است .\r\nدر بخش سوم چگونگى جدا كردن حق اللَّه از اموال مردم از طريق قرعه را شرح مىدهد تا هيچ گونه اجحافى به كسى در اين قسمت نشود .\r\nدر بخش چهارم دستورات متعدّدى مىدهد دربارهء خوش رفتارى با چهارپايانى كه به عنوان زكات گرفته مىشوند كه برتر و بالاتر از حقوقى است كه مدعيان حمايت حيوانات اظهار مىكنند .\r\nمرحوم كلينى بعد از آنكه اين نامه را از امام صادق عليه السلام از على عليه السلام نقل مىكند مىافزايد : امام صادق عليه السلام در اينجا گريست و به راوى كه بريد بن معاويه است فرمود : اى بريد به خدا سوگند كه همهء حرمتها ( بعد از پيغمبر اكرم صلى الله عليه و آله ) بر باد رفت و عمل به كتاب اللَّه و سنّت پيغمبر صلى الله عليه و آله به فراموشى سپرده شد و بعد از شهادت امير مؤمنان صلى الله عليه و آله ، هيچ حقى در ميان مردم برپا داشته نشد .\r\nجالب اينكه نويسندهء مصادر بعد از ذكر اين بخش از كلام امام صادق عليه السلام مىگويد : به خداوند متعال سوگند ياد مىكنم كه پيش از اينكه به روايت مرحوم\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكلينى در كافى راجع به گريهء امام صادق عليه السلام هنگام ذكر اين روايت ، دست يابم بارها به هنگام مطالعهء اين نامه گريه كردم و اشك ريختم . « 1 »\r\n\r\n\r\n","description":"","footnote":"\r\n( 1 ) . مصادر نهج‌البلاغه ، ج 3 ، ص 258 .\r\n","page_name":" 299 ","page_number":299},
  {"content":"\r\n . \r\n","description":"","footnote":"","page_name":" 300 ","page_number":300},
  {"content":"\r\n\r\n\r\nبخش اوّل\r\nانْطَلِقْ عَلَى تَقْوَى اللَّهِ وَحْدَهُ لَاشَرِيكَ لَهُ ، وَ لَا تُرَوِّعَنَّ مُسْلِماً وَ لَا تَجْتَازَنَّ عَلَيْهِ كَارِهاً ، وَ لَا تَأْخُذَنَّ مِنْهُ أَكْثَرَ مِنْ حَقِّ اللَّهِ فِي مَالِهِ ، فَإِذَا قَدِمْتَ عَلَى الْحَيِّ فَانْزِلْ بِمَائِهِمْ مِنْ غَيْرِ أَنْ تُخَالِطَ أَبْيَاتَهُمْ ، ثُمَّ امْضِ إِلَيْهِمْ بِالسَّكِينَةِ وَ الْوَقَارِ ؛ حَتَّى تَقُومَ بَيْنَهُمْ فَتُسَلِّمَ عَلَيْهِمْ ، وَ لَا تُخْدِجْ بِالتَّحِيَّةِ لَهُمْ ، ثُمَّ تَقُولَ : عِبَادَ اللَّهِ ، أَرْسَلَنِي إِلَيْكُمْ وَلِيُّ اللَّهِ وَ خَلِيفَتُهُ ، لآِخُذَ مِنْكُمْ حَقَّ اللَّهِ فِي أَمْوَالِكُمْ ، فَهَلْ للَّهِ فِي أَمْوَالِكُمْ مِنْ حَقٍّ فَتُؤَدُّوهُ إِلَى وَلِيِّهِ فَإِنْ قَالَ قَائِلٌ : لَا ، فَلَا تُرَاجِعْهُ ، وَ إِنْ أَنْعَمَ لَكَ مُنْعِمٌ فَانْطَلِقْ مَعَهُ مِنْ غَيْرِ أَنْ تُخِيفَهُ أَوْ تُوعِدَهُ أَوْ تَعْسِفَهُ أَوْ تُرْهِقَهُ فَخُذْ مَا أَعْطَاكَ مِنْ ذَهَبٍ أَوْ فِضَّةٍ .\r\n\r\nترجمه\r\n( تو اى مأمور جمع آورى زكات ) با تقوا و احساس مسئوليت در برابر خداوند يكتا و بىهمتا حركت كن و در مسير خود هيچ مسلمانى را مترسان و از سرزمين او در حالى كه از تو ناخشنود باشد ، نگذر و بيش از حق خداوند در اموالش را از وى نگير .\r\nهنگامى كه وارد آبادى قبيله شدى در كنار سرچشمه يا چاه آب فرود آى ، بى آنكه داخل خانه‌هاى آنها شوى سپس با آرامش و وقار به سوى آنان برو تا در ميان آنها قرار گيرى به آنها سلام كن و از اظهار محبّت و تحيّت چيزى فروگذار ننما و بعد از سلام و تحيّت به آنها مىگويى : اى بندگان خدا ! ولىّ خدا و خليفه‌اش مرا به سوى شما فرستاده تا حق خدا را كه در اموالتان است از شما بگيرم ، آيا در اموال شما حقى براى خدا وجود دارد كه به وليّش بدهيد ، اگر كسى\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n( از آنها ) گفت : نه ( چيزى به اموالم تعلق نمىگيرد ) ديگر به او مراجعه نكن و اگر كسى گفت : آرى ، همراهش برو بى آنكه او را بترسانى يا تهديد كنى يا بر او سخت‌گيرى نمايى يا كار او را مشكل سازى .\r\n\r\nشرح و تفسير اعتماد به مردم در گردآورى ماليات اسلامى\r\nامام عليه السلام در اين نامه نخست دستورى كلى و جامع در عبارات كوتاهى به گردآورندگان زكات مىدهد . سپس وارد جزئيات مىشود كه اين خود يكى از روشهاى پسنديدهء فصاحت و بلاغت است ، مىفرمايد : « با تقوا و احساس مسئوليت در برابر خداوند يكتا و بىهمتا حركت كن و در مسير خود هيچ مسلمانى را نترسان و از سرزمين او در حالى كه از تو ناخشنود باشد ، نگذر و بيش از حق خداوند در اموالش را از وى نگير » ؛ ( انْطَلِقْ عَلَى تَقْوَى اللَّهِ وَحْدَهُ لَا شَرِيكَ لَهُ ، وَ لَا تُرَوِّعَنَّ « 1 » مُسْلِماً وَ لَا تَجْتَازَنَّ « 2 » عَلَيْهِ كَارِهاً ، وَ لَا تَأْخُذَنَّ مِنْهُ أَكْثَرَ مِنْ حَقِّ اللَّهِ فِي مَالِهِ ) .\r\nامام عليه السلام در اين عبارت ، افزون بر دستور به تقوا سه مطلب مهم را يادآور مىشود ؛ نخست اينكه : مأمور جمع‌آورى زكات نبايد مردم را بترساند و با خشونت رفتار كند ، زيرا در گذشته مأموران اخذ ماليات هنگامى كه وارد منطقه‌اى مىشدند ، مردم از ترس اينكه مبالغ سنگينى از آنها بخواهند كه در طاقت آنها نباشد ، در وحشت فرو مىرفتند ؛ ولى هنگامى كه بنا بر ارفاق باشد ، نه تنها نمىترسند بلكه از آنها استقبال مىكنند .\r\n\r\n\r\n","description":"","footnote":"\r\n( 1 ) . « لا تروعنّ » از ريشهء « روع » بر وزن « قول » به معناى ترساندن گرفته شده ، بعضى از علما نيز گفته‌اند كه « روع » ممكن است به معناى شدت ترساندن باشد .\r\n( 2 ) . « تجتازنّ » از ريش « اجتياز » به معناى عبور كردن گرفته شده است .\r\n","page_name":" 302 ","page_number":302},
  {"content":"\r\n\r\nدر دستور دوم مىفرمايد : نه تنها نبايد آنها را بترسانى ، بلكه نبايد از حضور تو ناخشنود باشند تو را مأمور از طرف اميرى بخشنده و مهربان ، جواد و كريم بدانند و حضورت را گرامى دارند .\r\nدر جملهء سوم پيش از آنكه بفرمايد حق خدا را به طور كامل بگير ، مىفرمايد :\r\nبيش از حق خداوند از آنها نگير و اين تأكيد بر نهايت تقوا و پرهيز از گرفتن بىدليل اموال مردم است .\r\nآن گاه امام عليه السلام بعد از اين دستور كلى وارد جزئيات مىشود و تمام مسير گردآورى كنندگان زكات و كيفيت برخورد آنها را با مردمى كه حقوق الهى در اموالشان است به طرز جالبى شرح مىدهد و مىفرمايد : « و هنگامى كه وارد آبادى قبيله شدى در كنار سرچشمه يا چاه آب فرود آى بى آنكه داخل خانه‌هاى آنها شوى » ؛ ( فَإِذَا قَدِمْتَ عَلَى الْحَيِّ « 1 » فَانْزِلْ بِمَائِهِمْ مِنْ غَيْرِ أَنْ تُخَالِطَ أَبْيَاتَهُمْ ) .\r\nاشاره به اينكه نبايد خود را بر مردم تحميل كنى ، چرا كه ممكن است وضع مساعدى نداشته باشند كه از ميهمان پذيرايى كنند درحالى كه طبيعت آنها پذيرايى از ميهمان است و يا اينكه نخواهند از نزديك از وضع مالى آنها با خبر شوى و يا اينكه اگر وارد بر شخصى شوى ديگران ناراحت شوند كه چرا نمايندهء امام عليه السلام به نزد آنها نيامده و يا صاحب خانه توقع امتيازى داشته باشد . بر اساس اين جهات امام عليه السلام دستور مىدهد در كنار چشمه يا چاه آب وارد شود و انتخاب چشمه يا چاه آب براى اين است كه عبور همه به آنجا مىافتد و در واقع مركزى است كه براى همه آشناست و ظاهراً مأمور جمع‌آورى صدقه به تنهايى اين راه را طى نمىكرد بلكه نفراتى را به عنوان كمك با خود مىبرد و خيمه و خرگاهى به همراه داشتند كه آن را در كنار چشمه يا چاه آب برپا مىكردند و در آنجا ساكن مىشدند .\r\n\r\n\r\n","description":"","footnote":"\r\n( 1 ) . « حىّ » گاه به معناى موجود زنده مىآيد و گاه به معناى قبيله چرا كه مجموع قبيله به منزلهء انسان واحد زنده‌اى شمرده مىشود و در استعمالات امروز به معناى منطقه مسكونى نيز به كار مىرود .\r\n","page_name":" 303 ","page_number":303},
  {"content":"\r\n\r\nآن گاه مىافزايد : « سپس با آرامش و وقار به سوى آنان برو تا در ميان آنها قرارگيرى به آنها سلام كن و از اظهار محبّت و تحيّت چيزى فروگذار منما » ؛ ( ثُمَّ امْضِ إِلَيْهِمْ بِالسَّكِينَةِ وَ الْوَقَارِ ؛ حَتَّى تَقُومَ بَيْنَهُمْ فَتُسَلِّمَ عَلَيْهِمْ ، وَ لَا تُخْدِجْ بِالتَّحِيَّةِ لَهُمْ ) .\r\nبه يقين ، با آرامش و وقار به سوى آنها رفتن و سلام و تحيّت كامل داشتن سبب آرامش آنان مىگردد و مردم از آمدن چنين مأمورانى وحشت و ناراحتى به خود راه نمىدهند .\r\nاين دستورات براى خنثى كردن ذهنيتى است كه در گذشته در زمان پادشاهان و امراى ظالم معمول بوده كه مأموران خشن را براى گرفتن ماليات و خراج مىگماردند كه مردم وجود آنها را شبيه بلاهاى آسمانى تصور مىكردند .\r\nبا توجّه به اينكه « لَا تُخْدِجْ » از ريشهء « خداج » ( بر وزن علاج ) در اصل به معناى جنينى است كه ناقص يا قبل از موعد متولد مىشود و سپس به هر امر ناقصى گفته شده ، استفاده مىشود كه امام عليه السلام تأكيد دارد كه نمايندهء او در تحيت و خوش‌آمد گفتن هيچ كوتاهى نكند و مانند بسيارى از مأموران و نمايندگان حكومت‌ها كه از موضع برتر با مردم سخن مىگويند و حتى از پاسخ سلام هم ابا دارند ، با آنان رفتار نكند و به تعبيرى ديگر برخورد او با تودهء مردم ، برخورد دو دوست پر محبّت با يكدگر باشد .\r\nآن گاه امام عليه السلام انگشت روى جزئيات مربوط به طرز مطالبهء زكات گذارده و آن را به صورت جالبى شرح مىدهد .\r\nنخست اينكه مىفرمايد : « و بعد از سلام و تحيت به آنها مىگويى : اى بندگان خدا ! ولىّ خدا و خليفه‌اش مرا به سوى شما فرستاده تا حق خدا را كه در اموالتان است از شما بگيرم آيا در اموال شما حقى براى خدا وجود دارد كه به وليّش بدهيد » ؛ ( ثُمَّ تَقُولَ : عِبَادَ اللَّهِ ، أَرْسَلَنِي إِلَيْكُمْ وَلِيُّ اللَّهِ وَ خَلِيفَتُهُ ، لآِخُذَ مِنْكُمْ حَقَّ اللَّهِ فِي أَمْوَالِكُمْ ، فَهَلْ للَّهِ فِي أَمْوَالِكُمْ مِنْ حَقٍّ فَتُؤَدُّوهُ إِلَى وَلِيِّهِ ) .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nاين نكته قابل توجّه است كه در اين عبارت روى سه چيز تكيه شده : يكى اينكه مردم بندگان خدا هستند . دوم اينكه جمع‌آورى كنندهء زكات فرستادهء ولىّ اللَّه و خليفة اللَّه است . سوم اينكه آنچه را مىخواهد بگيرد حق اللَّه است كه در اموال آنها وجود دارد .\r\nاين تعبيرات قلب هر شنونده‌اى را نرم مىكند و او را براى اداى زكات آماده مىسازد و تأثير روانى آن تا حدى است كه با عشق و علاقه و شوق زكات را تحويل مىدهد . پيش خود فكر مىكند كه نمايندهء ولىّ اللَّه آمده و مرا به عنوان بندهء خدا معرفى كرده و از من چيزى جز حق خدا نمىخواهد .\r\nجملهء « فَهَلْ للَّهِ فِي أَمْوَالِكُمْ » به اضافهء جمله‌هايى كه بعد از آن مىآيد به يكى از مترقىترين روشهاى اخذ ماليات كه گاه در بعضى از مناطق ، در دنياى امروز روى آن تكه مىشود اشاره دارد و آن اعتماد كردن بر خود مردم است ؛ يعنى آنها را امين و راستگو و درستكار شناختن و از خودشان دربارهء زكات اموالشان توضيح خواستن . تجربه نشان داده است كه اين گونه اعتماد سازى اثر مهمى دارد . بر عكس اگر مردم را دروغ‌گو و خائن فرض كنند و برخورد يك طلب‌كار با يك بدهكار مرموز و نادرست با آنها داشته باشند ، سبب مىشود كه آنها اموال خود را مخفى سازند و تا آنجا كه ممكن است از پرداختن ماليات اسلامى فرار كنند و به تعبير امروز براى خودشان دو دفتر درست كنند : دفترى براى حساب و كتاب واقعى اموال و دفترى هم براى مأموران ماليات .\r\nاين نكته نيز قابل توجّه است كه در عصر ما و در كشور ما در سالهاى اخير اين روش از سوى مأموران جمع‌آورى ماليات آزمايش شد و نتيجهء آن افزايش حجم ماليات بر درآمدها بود .\r\nدر روش سنتى ما در مسألهء خمس نيز دقيقا مطلب همين گونه است كه مردم باايمان با انگيزه‌هاى الهى به سراغ علماى دينى مىروند و اموال خود را دقيقاً\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nصورت‌بردارى كرده به آنها ارائه مىدهند تا خمس آنها را تعيين كنند بدون آنكه اجبار و فشارى در كار باشد .\r\nالبته آنچه گفته شد اصلى عمومى دربارهء همهء كسانى است كه اموالشان مشمول حكم زكات است ولى ممكن است در اين ميان استثنائاتى نيز وجود داشته باشد كه بعضى از زورمندان در برابر حكومت اسلامى بايستند و آشكارا نسبت به پرداختن زكات مخالفت كنند . در اين گونه موارد حكومت با آنها برخورد كند و حق اللَّه را به زور از آنها بستاند تا سبب جرأت بعضى ديگر نشود ولى همان گونه كه گفتيم اين يك استثناست .\r\nامام عليه السلام در ادامهء اين سخن مىفرمايد : « اگر كسى ( از آنها ) گفت : نه ( چيزى به اموالم تعلق نمىگيرد ) ديگر به او مراجعه نكن و اگر كسى گفت : آرى ، همراهش برو بى آنكه او را بترسانى يا تهديد كنى يا بر او سخت‌گيرى نمايى يا كار او را مشكل سازى » ؛ ( فَإِنْ قَالَ قَائِلٌ : لَا ، فَلَا تُرَاجِعْهُ ، وَ إِنْ أَنْعَمَ « 1 » لَكَ مُنْعِمٌ فَانْطَلِقْ مَعَهُ مِنْ غَيْرِ أَنْ تُخِيفَهُ أَوْ تُوعِدَهُ أَوْ تَعْسِفَهُ « 2 » أَوْ تُرْهِقَهُ ) . « 3 »\r\nجالب اينكه امام عليه السلام نهايت لطف و محبّت را دربارهء كسى كه اظهار مىدارد ، زكاتى در اموال او وجود دارد به خرج داده و در چهار جملهء بسيار كوتاه ، چهار دستور به مأمور گردآورى زكات مىدهد : نخست اينكه نبايد او را بترساند كه مثلًا اگر زكاتت را به طور كامل ندهى مجازات خواهى شد و ديگر اينكه با تهديد چيزى از او نگيرد و سوم اينكه در گرفتن زكات سخت‌گيرى ننمايد و چهارم\r\n\r\n\r\n","description":"","footnote":"\r\n( 1 ) . « انعم » از ريشهء « انعام » گاه به معناى بخشيدن نعمتى است و گاه به معناى گفتن نعم ( آرى ) . در جملهءبالا معناى اخير اراده شده است به قرينهء جملهء ما قبل « فان قال قائل لا » .\r\n( 2 ) . « تعسف » از ريشهء « عسف » بر وزن « كسب » در اصل به معناى بيراهه رفتن است سپس به ظلم و ستم كه آن نيز مصداق بيراهه رفتن است اطلاق شده است .\r\n( 3 ) . « ترهق » از ريشهء « ارهاق » از ريشهء « رهق » بر وزن « شفق » كه در اصل به معناى پوشاندن يا پوشاندن چيزى با قهر و غلبه است و در بسيارى از موارد معناى سخت‌گيرى را مىدهد . در جملهء بالا همين معنا اراده شده است .\r\n","page_name":" 306 ","page_number":306},
  {"content":"\r\n\r\nاينكه مشكلاتى براى او فراهم نسازد ؛ يعنى درست مانند يك شريك مهربان و بزرگوار و با گذشت با او رفتار كند . حال كه او اعتراف به وجود حق اللَّه در اموالش كرده ، اين حق‌شناسيش را محترم بشمار و ادب و انسانيّت را با ادب و انسانيّت پاسخ بگو .\r\n\r\nنكته آداب گردآورى زكات و حقوق بيت المال\r\nآنچه در توصيهء بالا آمده گوشه‌اى از دستورات اسلام در مورد وظايف جمع‌آورى كنندگان زكات و اموال بيت المال و چگونگى برخورد با صاحبان اموال است .\r\nقرآن مجيد به عنوان پايه گذار اين مطلب به پيغمبر اكرم صلى الله عليه و آله دستور مىدهد كه از اموال آنها زكات بگير ، زكاتى كه آنها را پاك و پاكيزه مىكند و سپس دستور مىدهد كه بعد از گرفتن زكات به آنها درود بفرست و براى آنها دعا كن كه مايهء آرامش آنهاست ؛ « خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها وَ صَلِّ عَلَيْهِمْ إِنَّ صَلاتَكَ سَكَنٌ لَّهُم » . « 1 »\r\nو در اين زمينه در منابع حديث نيز روايات متعدّدى وارد شده كه جزئيات بيشترى را بيان مىدارد ؛ مرحوم علّامهء مجلسى در جلد 93 در باب 9 تحت عنوان « ادب المصدق » احاديث متعدّدى در ده صفحه ( صفحهء 80 تا 90 ) ذكر مىكند .\r\nاز جمله در حديثى از پيغمبر گرامى اسلام صلى الله عليه و آله نقل مىكند كه پيغمبر صلى الله عليه و آله فرمود : « أَنَّ رَسُولَ اللَّهِ صلى الله عليه و آله نَهَى أَنْ يُحْلَفَ النَّاسُ عَلَى صَدَقَاتِهِمْ وَ قَالَ هُمْ فِيهَا مَأْمُونُونَ يَعْنِي أَنَّهُ مَنْ أَنْكَرَ أَنْ يَكُونَ لَهُ مَالٌ تَجِبُ فِيهِ زَكَاةٌ وَ لَمْ يُوجَدْ ظَاهِراً عِنْدَهُ لَمْ يُسْتَحْلَف ؛ رسول خدا صلى الله عليه و آله فرمود : مردم را نسبت به زكاتى كه بر عهده دارند\r\n\r\n\r\n","description":"","footnote":"\r\n( 1 ) . توبه ، آيهء 104 .\r\n","page_name":" 307 ","page_number":307},
  {"content":"\r\n\r\nقسم ندهيد ، هرچه مىگويند بپذيريد ، زيرا آنها مورد اعتمادند و اگر كسى انكار كرد كه مال واجب الزكاتى دارد و يقين به كذب او نبود ، بايد پذيرفت » . « 1 »\r\nدر حديث ديگرى از امير مؤمنان عليه السلام نقل مىكند كه به يكى از يارانش هنگامى كه او را براى گردآورى زكات مأمور ساخت ، دستورهاى مفصلى داد از جمله اينكه : « أَنْ يَتَلَقَّاهُمْ بِبَسْطِ الْوَجْهِ وَ لِينِ الْجَانِبِ وَ أَمَرَهُ أَنْ يَلْزَمَ التَّوَاضُعَ وَ يَجْتَنِبَ التَّكَبُّر ؛ با چهرهء گشاده و نرمش و تواضع با مردم برخورد كند و از تكبر بپرهيزد » . « 2 »\r\nو در حديث ديگرى از همان حضرت آمده است كه مىفرمود : « وَ إِذَا كَانَ الْجَدْبُ أُخِّرُوا حَتَّى يُخْصِبُوا ؛ در خشك‌سالى گرفتن زكات را به تأخير بياندازيد تا خشك‌سالى بر طرف شود » . « 3 »\r\nمرحوم شيخ حر عاملى نيز در كتاب وسائل الشيعه جلد 6 در كتاب الزكاة باب 14 احاديث متعدّدى در اين زمينه آورده است و مجموع اين احاديث نشان مىدهد كه اسلام از به كار گرفتن هر گونه خشونت به هنگام جمع‌آورى ماليات اسلامى نهى كرده و نهايت ارفاق را نسبت به مشمولين زكات لازم مىشمرد و به تعبير ديگر پرداخت زكات را تبديل به يك مسأله‌اى انسانى و اخلاقى كرده كه افراد با ايمان در آن پيشگام مىشوند و از بركات معنوى و مادى آن بهره مىگيرند نه به صورت گرفتن بدهىها از يك بدهكار نافرمان و متخلف .\r\nالبته ممكن است اين گونه برخورد محبّت‌آميز ضايعاتى داشته باشد و بعضى افراد از آن سوء استفاه كنند و حقوق مالى خود را نپردازند ؛ ولى تجربه نشان داده كه بركات مادى و معنوى آن بيشتر از ضايعات آن است به خصوص كه مىدانيم\r\n\r\n\r\n","description":"","footnote":"\r\n( 1 ) . بحارالانوار ، ج 93 ، ص 85 .\r\n( 2 ) . همان مدرك .\r\n( 3 ) . همان مدرك .\r\n","page_name":" 308 ","page_number":308},
  {"content":"\r\n\r\nپرداختن زكات و مانند آن در اسلام نوعى عبادت است و در عبادت قصد قربت لازم است و اين قصد هنگامى حاصل مىشود كه انسان با ميل و اختيار و علاقهء خود به سراغ آن برود .\r\nمرحوم كلينى در جلد سوم كافى نيز در بابى كه تحت عنوان « ادب المصدق » ذكر كرده ، هشت روايت در اين زمينه آورده است كه رحمت ، رأفت و ادب اسلامى را در آن مثال مىزند ؛ از جمله اينكه هنگامى كه امير مؤمنان على عليه السلام فردى از طايفهء بنى ثقيف را به عنوان فرماندار براى بخشى از آبادىهاى اطراف كوفه انتخاب كرد ، در حضور مردم به او دستور داد در جمع‌آورى خراج ، كوتاهى نكن و حتى يك درهم از آن را ترك ننما . سپس به او فرمود : هنگامى كه خواستى به منطقهء مأموريت خود به روى نزد من آى . آن شخص مىگويد : هنگامى كه نزد حضرت رفتم فرمود : آنچه را دربارهء خراج به تو گفتم براى حفظ ظاهر بود ولى اكنون به تو مىگويم : « اياك ان تضرب مسلما او يهوديا او نصرانيا فى درهم خراج او تبيع دابة عمل فى درهم فانما امرنا ان نأخذ منهم العفو ؛ مبادا مسلمان يا يهودى يا نصرانى را به خاطر يك درهم خراج مضروب سازى يا چهارپايان مورد نياز آنها را از آنها بگيرى ، زيرا به ما دستور داده شده است كه ( خراج و زكات را ) از اضافات بگيريم » . « 1 »\r\n\r\n\r\n","description":"","footnote":"\r\n( 1 ) . كافى ، ج 3 ، ص 540 ، ح 8 .\r\n","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nبخش دوم\r\nفَخُذْ مَا أَعْطَاكَ مِنْ ذَهَبٍ أَوْ فِضَّةٍ ، فَإِنْ كَانَ لَهُ مَاشِيَةٌ أَوْ إِبِلٌ فَلَا تَدْخُلْهَا إِلَّا بِإِذْنِهِ ، فَإِنَّ أَكْثَرَهَا لَهُ ، فَإِذَا أَتَيْتَهَا فَلَا تَدْخُلْ عَلَيْهَا دُخُولَ مُتَسَلِّطٍ عَلَيْهِ وَ لَا عَنِيفٍ بِهِ . وَ لَا تُنَفِّرَنَّ بَهِيمَةً وَ لَا تُفْزِعَنَّهَا ، وَ لَا تَسُوأَنَّ صَاحِبَهَا فِيهَا ، وَ اصْدَعِ الْمَالَ صَدْعَيْنِ ثُمَّ خَيِّرْهُ ، فَإِذَا اخْتَارَ فَلَا تَعْرِضَنَّ لِمَا اخْتَارَهُ . ثُمَّ اصْدَعِ الْبَاقِيَ صَدْعَيْنِ ، ثُمَّ خَيِّرْهُ ، فَإِذَا اخْتَارَ فَلَا تَعْرِضَنَّ لِمَا اخْتَارَهُ . فَلَا تَزَالُ كَذَلِكَ حَتَّى يَبْقَى مَا فِيهِ وَفَاءٌ لِحَقِّ اللَّهِ فِي مَالِهِ ؛ فَاقْبِضْ حَقَّ اللَّهِ مِنْهُ . فَإِنِ اسْتَقَالَكَ فَأَقِلْهُ ، ثُمَّ اخْلِطْهُمَا ثُمَّ اصْنَعْ مِثْلَ الَّذِي صَنَعْتَ أَوَّلًا حَتَّى تَأْخُذَ حَقَّ اللَّهِ فِي مَالِهِ . وَ لَا تَأْخُذَنَّ عَوْداً وَ لَا هَرِمَةً وَ لَا مَكْسُورَةً وَ لَا مَهْلُوسَةً ، وَ لَا ذَاتَ عَوَارٍ ، وَ لَا تَأْمَنَنَّ عَلَيْهَا إِلَّا مَنْ تَثِقُ بِدِينِهِ ، رَافِقاً بِمَالِ الْمُسْلِمِينَ حَتَّى يُوَصِّلَهُ إِلَى وَلِيِّهِمْ فَيَقْسِمَهُ بَيْنَهُمْ ، وَ لَا تُوَكِّلْ بِهَا إِلَّا نَاصِحاً شَفِيقاً وَ أَمِيناً حَفِيظاً ، غَيْرَ مُعْنِفٍ وَ لَا مُجْحِفٍ ، وَ لَا مُلْغِبٍ وَ لَا مُتْعِبٍ .\r\n\r\nترجمه\r\nآنچه را از زكات طلا و نقره ( يا قيمت زكات غلات ) مىدهد بپذير ( و با او گفتگو دربارهء كم و زياد آن نكن ، او به تو اعتماد كرده تو هم به او اعتماد كن ) و اگر گوسفند و گاو و شترى دارد بدون اذن او داخل نشو ، زيرا بيشتر آنها از آن اوست . آن گاه كه داخل شدى همچون شخص مسلط و سخت‌گير نسبت به او رفتار نكن ، چهارپايى را فرار نده و ناراحت نساز و صاحبش را دربارهء آن ناراحت نكن ( به هنگام گرفتن حق بيت المال ) حيوانات را به دو بخش تقسيم كن سپس صاحب مال را مخير نما كه يك قسمت را انتخاب كند و بعد از\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nانتخاب ، متعرض آنچه او انتخاب كرده نشو ؛ سپس باقيمانده را نيز به دو بخش تقسيم كن و باز او را مخير نما ( تا يكى را انتخاب كند ) و هر گاه يكى را انتخاب كرد در اين انتخاب متعرض آنچه او انتخاب كرده نشو و همچنان اين تقسيم را ادامه مىدهى ( و صاحب مال را مخير مىسازى تا يكى را انتخاب كرده كنار بگذارد ) تا آنجا كه باقيمانده به اندازهء ( زكات و ) حق خداوند در مال او باشد ، آن گاه حق خدا را از او بگير و اگر صاحب مال پشيمان شد و از تو تقاضا كرد كه تقسيم را تجديد كنى ، تقاضاى او را بپذير و آن دو دسته را با هم بار ديگر مخلوط كن سپس همان گونه كه در بار اوّل انجام دادى ، تقسيم را تكرار كن تا حق خدا را از مال او دريافت دارى ، ولى هرگز حيوان مسن و فرتوت و دست و پا شكسته و بيمار و معيوب را به عنوان زكات نپذير .\r\n\r\nشرح و تفسير نهايت احترام به خواسته‌هاى زكات دهندگان\r\nآن گاه مىافزايد : « اگر زكات ، زكات طلا و نقره ( درهم و دينار و يا قيمت زكات غلات بود ) هرچه مىدهد بپذير ( و با او گفتگو دربارهء كم و زياد آن نكن ، او به تو اعتماد كرده تو هم به او اعتماد كن ) » ؛ ( فَخُذْ مَا أَعْطَاكَ مِنْ ذَهَبٍ أَوْ فِضَّةٍ ) .\r\n« و اگر گوسفند و گاو و شترى دارد بدون اذن او داخل نشو ، زيرا بيشتر آنها از آن اوست » ؛ ( فَإِنْ كَانَ لَهُ مَاشِيَةٌ « 1 » أَوْ إِبِلٌ فَلَا تَدْخُلْهَا إِلَّا بِإِذْنِهِ فَإِنَّ أَكْثَرَهَا لَهُ ) .\r\nسپس مىافزايد : « آن گاه كه داخل شدى همچون شخص مسلط و سخت‌گير نسبت به او رفتار نكن ، چهارپايى را فرار مده و ناراحت نساز و صاحبش را دربارهء آن ناراحت نكن » ؛ ( فَإِذَا أَتَيْتَهَا فَلَا تَدْخُلْ عَلَيْهَا دُخُولَ مُتَسَلِّطٍ عَلَيْهِ وَ لَا\r\n\r\n\r\n","description":"","footnote":"\r\n( 1 ) . « ماشية » در اصل به معناى راه رونده از ريشهء « مشى » است . سپس به چهارپايان اعم از شتر ، گاو و گوسفند اطلاق مىشود ؛ اما غالباً به گوسفندان گفته مىشود و جمع آن مواشى است و در عبارت بالا منظور گاو و گوسفند است به قرينهء ذكر ابل ( شتر ) بعد از آن .\r\n","page_name":" 312 ","page_number":312},
  {"content":"\r\n\r\nعَنِيفٍ « 1 » بِهِ ، وَ لَا تُنَفِّرَنَّ بَهِيمَةً وَ لَا تُفْزِعَنَّهَا « 2 » ، وَ لَا تَسُوأَنَّ صَاحِبَهَا فِيهَا ) .\r\nمنظور از اين جمله آن است كه احترام مالكان اموال را در مورد اموالشان حفظ كن ، سر زده وارد آغل گوسفندان يا شتران نشو و به صورت افراد طلب‌كار و زورگو چيزى را مطالبه نكن حتى نسبت به چهارپايان نيز مدارا نما ؛ حركت يا صدايى كه باعث وحشت آنها شود انجام مده ، چرا كه هم اين حيوانات و هم صاحب آنها ممكن است ناراحت شوند . و اين نهايت محبّت و ادبى است كه امام عليه السلام به آن توصيه مىكند كه حتى حقوق حيوانات هم به هنگام جمع‌آورى زكات رعايت بشود ، چه رسد به حقوق و احترام انسان‌ها .\r\nآن گاه براى اينكه تقسيم عادلانه باشد و در انتخاب گوسفند يا شتر زكات نگرانى براى صاحبان اموال پيدا نشود و در انتخاب ، اجحاف و ظلمى بر مالك و بيت المال حاصل نگردد ، دستور به قرعه كشى مىدهد و هنگام قرعه‌كشى انتخاب را به به صاحب مال وا مىگذارد و مىفرمايد : « ( به هنگام گرفتن حق بيت المال ) حيوانات را به دو بخش تقسيم كن سپس صاحب مال را مخير كن كه يك قسمت را برگزيند و بعد از انتخاب ، متعرض آنچه او انتخاب كرده نشو .\r\nسپس باقيمانده را نيز به دو بخش تقسيم كن و باز او را مخير نما ( تا يكى را انتخاب كند ) و هر گاه يكى را برگزيد در اين انتخاب متعرض آنچه برگزيده نشو و همچنان اين تقسيم را ادامه مىدهى ( و صاحب مال را مخير مىسازى يكى را انتخاب كرده كنار بگذارد ) تا آنجا كه باقيمانده به اندازهء ( زكات و ) حق خداوند در مال او باشد آن گاه حق خدا را از او بگير » ؛ ( وَ اصْدَعِ « 3 » الْمَالَ صَدْعَيْنِ ثُمَّ\r\n\r\n\r\n","description":"","footnote":"\r\n( 1 ) . « عنيف » به معناى خشن و سخت‌گير است از ريشهء « عنف » بر وزن « قفل » گرفته شده است .\r\n( 2 ) . « لا تفزعنّ » از ريشهء « فزع » به معناى ترسيدن و به وحشت افتادن گرفته شده و هنگامى كه به باب افعال برود به معناى ترساندن و به وحشت انداختن است .\r\n( 3 ) . « اصدع » از ريشهء « صدع » ( بر وزن « صبر » ) به معناى شكافتن و جدا ساختن گرفته شده و اين واژه ( صدع ) به صورت اسم مصدرى و به معناى بخش جدا شدهء از چيزى آمده است .\r\n","page_name":" 313 ","page_number":313},
  {"content":"\r\n\r\nخَيِّرْهُ ، فَإِذَا اخْتَارَ فَلَا تَعْرِضَنَّ لِمَا اخْتَارَهُ . ثُمَّ اصْدَعِ الْبَاقِيَ صَدْعَيْنِ ، ثُمَّ خَيِّرْهُ ، فَإِذَا اخْتَارَ فَلَا تَعْرِضَنَّ لِمَا اخْتَارَهُ . فَلَا تَزَالُ كَذَلِكَ حَتَّى يَبْقَى مَا فِيهِ وَفَاءٌ لِحَقِّ اللَّهِ فِي مَالِهِ ؛ فَاقْبِضْ حَقَّ اللَّهِ مِنْهُ ) .\r\nآن گاه امام عليه السلام مىافزايد : « و اگر صاحب مال پشيمان شد و از تو تقاضا كرد كه تقسيم را تجديد كنى ، تقاضاى او را بپذير و آن دو دسته را با هم بار ديگر مخلوط كن سپس همان گونه كه در بار اوّل انجام دادى ، تقسيم را تكرار كن تا حق خدا را در مال او دريافت دارى » ؛ ( فَإِنِ اسْتَقَالَكَ « 1 » فَأَقِلْهُ ، ثُمَّ اخْلِطْهُمَا ثُمَّ اصْنَعْ مِثْلَ الَّذِي صَنَعْتَ أَوَّلًا حَتَّى تَأْخُذَ حَقَّ اللَّهِ فِي مَالِهِ ) .\r\nدر اينجا دو نكته حائز اهميت است : نخست اينكه مفهوم جمله‌هاى بالا اين نيست كه به هنگام تقسيم كردن خوب‌ها را در يك بخش قرار بدهند و متوسطها را در بخش ديگر آن گاه مالك را مخير سازند كه يكى از آن دو بخش را انتخاب كند زيرا اولا معمولًا گوسفندان يا شتران در شرايط عادى مخلوط هستند و به هنگام تقسيم ، طبعا بخشى از خوب در يك طرف و بخشى در طرف ديگر قرار مىگيرد . ثانيا : اين كار نوعى قرعه‌كشى است و در مفهوم قرعه‌كشى اين جمله نهفته است كه بايد تقسيمى نسبتاً عادلانه صورت گيرد و بعد يكى از دو بخش را بوسيلهء قرعه يا بوسيلهء انتخاب شخصى جدا كنند .\r\nنكتهء ديگر اينكه مىدانيم كه در زكات شتر ، سن و سال آنها در مقدار زكات تأثير دارد و مثل زكات گوسفند نيست ، بنابراين يا بايد مسألهء سن و سال در اين تقسيم كردن رعايت گردد و يا بگوييم كه اين نوع تقسيم ناظر به مسألهء زكات گوسفند و گاو است .\r\n\r\n\r\n","description":"","footnote":"\r\n( 1 ) . « استقال » از ريشهء « استقالة » به معناى طلب فسخ كردن و به هم زدن قراردادى يا توافقى است و ريشهءاصلى آن قيلولة است كه معناى خواب نيمروز يا استراحت در نيمروز است . از آنجا كه هنگامى كه انسان از قراردادى پشيمان مىشود اگر آن را به هم زنند و فسخ كنند مايهء راحتى او مىگردد ، اقاله به آن اطلاق شده و مطالبهء آن استقاله است .\r\n","page_name":" 314 ","page_number":314},
  {"content":"\r\n\r\nدر ضمن از مجموع اين كلام ، اين مطلب استفاده مىشود كه در پرداخت زكات هم مىتوان قيمت را محاسبه كرد ( به قرينهء تعبير به ذهب و فضه كه در آغاز اين كلام آمد ) زيرا سخن تنها از زكات درهم و دينار نيست ، بلكه منظور مطلق زكات است ) و هم مىتوان از عين مالى كه زكات به آن تعلق گرفته پرداخت .\r\nاين نكته قابل توجّه است كه در روايات اسلامى و كلمات فقهاحيوانات ممتاز ؛ مانند گوسفند پروارى و شترهاى پرارزش و حيوان باردار و حيوانات نر كه براى بارور ساختن حيوانات ماده از آنها استفاده مىشود ، استثنا شده‌اند ؛ يعنى مأمور جمع‌آورى زكات براى جلب محبّت صاحبان اين اموال ، نخبه‌ها را به خودشان واگذار مىكند تا زكات را با طيب خاطر بپردازند . « 1 »\r\nآن گاه امام عليه السلام دستور مىدهد كه پنج نوع از حيواناتى كه به نحوى ناقص و كم‌ارزش هستند به عنوان زكات انتخاب نشود ؛ مىفرمايد : « هرگز حيوان مسن و فرتوت و دست و پا شكسته و بيمار و معيوب را به عنوان زكات نپذير » ؛ ( وَ لَا تَأْخُذَنَّ عَوْداً وَ لَا هَرِمَةً وَ لَا مَكْسُورَةً وَ لَا مَهْلُوسَةً « 2 » ، وَ لَا ذَاتَ عَوَارٍ ) . « 3 »\r\nبا توجّه به اينكه « عود » و « هرم » هر دو به معناى حيوان پير است ، به نظر مىرسد كه « عود » حيوانى است كه سنّى از آن گذشته و « هرم » به معنى پير و فرتوت است يعنى چيزى فراتر از حيوان مسن .\r\n« مهلوسه » گاه به معناى حيوان بيمار مسلول و گاه به معناى هر گونه حيوان\r\n\r\n\r\n","description":"","footnote":"\r\n( 1 ) . به جواهر الكلام ، ج 15 ، ص 160 مراجعه شود .\r\n( 2 ) . « مهلوسة » از ريشهء « هلاس » بر وزن « غبار » و « هلس » بر وزن « درس » به معناى بيمارى سل است ، بنابراين « مهلوس » همان حيوان مبتلا به اين بيمارى است ولى گاه اين واژه به معناى هر گونه بيمارى به كار مىرود .\r\nبعضى از ارباب لغت نيز هلاس را به معناى بيمارىهايى كه سبب لاغرى مىشود گرفته‌اند و از آنجايى كه بيمارى سل شخص مبتلا را كاملا لاغر مىكند ، در مورد اين بيمارى به كار رفته است .\r\n( 3 ) . « عوار » از ريشهء « عار » و « عور » بر وزن « غور » گرفته شده و به معناى عيب است و از آنجا كه آشكار ساختن آلت جنسى مايهء عيب است به آن « عورة » اطلاق شده است اين واژه در مورد خانهء بىحفاظ و لباس معيوب نيز به كار مىرود .\r\n","page_name":" 315 ","page_number":315},
  {"content":"\r\n\r\nبيمار تفسير شده است و مناسب معناى دوم است و حيوان « ذات عوار » به معناى حيوانى است كه عيب و نقصى دارد ؛ مثلًا فاقد چشم يا گوش يا مانند آن است .\r\nشايان ذكر است كه فقها گفته‌اند ، منظور از اين دستور آن است كه اگر تمام نصاب سالم بوده باشد نمىتواند حيوان ناسالمى را از جايى ديگر بياورد و به عنوان زكات بپردازد ؛ ولى اگر تمام نصاب حيوان بيمار و معيوب است ، مانعى ندارد زكات را از همان بپردازد و نيز اگر قسمتى معيوب و قسمتى سالم است ، زكات به نسبت از سالم و معيوب گرفته مىشود و اين نشانهء رعايت عدالت اسلامى در مسائل مربوط به بحث زكات است . « 1 »\r\nگفتنى است كه اسلام از يك سو دستور مىدهد كه حيوانات معيوب ، پير و فرتوت و بيمار را به عنوان زكات نپذيريد ، زيرا ارزش زكات را به عنوان يك عبادت پايين مىآورد و به مقتضاى آيهء « لَنْ تَنَالُوا الْبِرَّ حَتَّى تُنْفِقُوا مِمَّا تُحِبُّونَ » ؛ هرگز به حقيقت نيكوكارى و قرب الى اللَّه نمىرسيد مگر اينكه از آنچه دوست داريد در راه خدا انفاق كنيد » « 2 » و از سويى ديگر دستور مىدهد كه اموال نخبه و گران قيمت را در اختيار صاحب قيمت بگذاريد و به عنوان زكات نگيريد ، زيرا بسيارى از مردم از اين كار ناراحت مىشوند و به مصداق « إِنْ يَسْأَلْكُمُوهَا فَيُحْفِكُمْ تَبْخَلُوا وَيُخْرِجْ أَضْغَانَكُمْ » ؛ چرا كه هر گاه اموال شما را طلب كند و بر آن تأكيد نمايد ، بخل مىورزيد ؛ و كينه و خشم شما را آشكار مىسازد » . « 3 » و به اين ترتيب تعادل را در مسألهء اداى زكات كاملا رعايت كرده است .\r\n\r\n\r\n","description":"","footnote":"\r\n( 1 ) . به جواهرالكلام ، ج 15 ، ص 135 مراجعه شود .\r\n( 2 ) . آل عمران ، آيهء 92 .\r\n( 3 ) . محمد ، آيهء 37 .\r\n","page_name":" 316 ","page_number":316},
  {"content":"\r\n\r\n\r\nبخش سوم\r\nوَ لَا تَأْمَنَنَّ عَلَيْهَا إِلَّا مَنْ تَثِقُ بِدِينِهِ ، رَافِقاً بِمَالِ الْمُسْلِمِينَ حَتَّى يُوَصِّلَهُ إِلَى وَلِيِّهِمْ فَيَقْسِمَهُ بَيْنَهُمْ ، وَ لَا تُوَكِّلْ بِهَا إِلَّا نَاصِحاً شَفِيقاً وَ أَمِيناً حَفِيظاً ، غَيْرَ مُعْنِفٍ وَ لَا مُجْحِفٍ ، وَ لَا مُلْغِبٍ وَ لَا مُتْعِبٍ . ثُمَّ احْدُرْ إِلَيْنَا مَا اجْتَمَعَ عِنْدَكَ نُصَيِّرْهُ حَيْثُ أَمَرَ اللَّهُ بِهِ ، فَإِذَا أَخَذَهَا أَمِينُكَ فَأَوْعِزْ إِلَيْهِ أَلَّا يَحُولَ بَيْنَ نَاقَةٍ بَيْنَ فَصِيلِهَا ، وَ لَا يَمْصُرَ لَبَنَهَا فَيَضُرَّ ذَلِكَ بِوَلَدِهَا ؛ وَ لَا يَجْهَدَنَّهَا رُكُوباً ؛ وَ لْيَعْدِلْ بَيْنَ صَوَاحِبَاتِهَا فِي ذَلِكَ وَ بَيْنَهَا ، وَ لْيُرَفِّهْ عَلَى اللَّاغِبِ ، وَ لْيَسْتَأْنِ بِالنَّقِبِ الظَّالِعِ ، وَ لْيُورِدْهَا مَا تَمُرُّ بِهِ مِنَ الْغُدُرِ ، وَ لَا يَعْدِلْ بِهَا عَنْ نَبْتِ الْأَرْضِ إِلَى جَوَادِّ الطُّرُقِ ، وَ لْيُرَوِّحْهَا فِي السَّاعَاتِ ، وَ لْيُمْهِلْهَا عِنْدَ النِّطَافِ وَ الْأَعْشَابِ ، حَتَّى تَأْتِيَنَا بِإِذْنِ اللَّهِ بُدَّناً مُنْقِيَاتٍ ، غَيْرَ مُتْعَبَاتٍ وَ لَا مَجْهُودَاتٍ ، لِنَقْسِمَهَا عَلَى كِتَابِ اللَّهِ وَ سُنَّةِ نَبِيِّهِ صلى الله عليه و آله فَإِنَّ ذَلِكَ أَعْظَمُ لِأَجْرِكَ ، وَ أَقْرَبُ لِرُشْدِكَ ، إِنْ شَاءَ اللَّهُ .\r\n\r\nترجمه\r\nآنها ( حيوانات زكات ) را به غير از كسى كه به دينش اطمينان دارى و نسبت به اموال مسلمين دلسوزتر است مسپار تا آن را ( سالم ) به ولى مسلمين برساند و او در ميان مسلمانان تقسيم كند . تنها كسانى را مأمور اين كار كن كه خيرخواه و مهربان و امين و حافظ باشند ، سخت‌گير و اجحاف‌گر نباشند ، حيوانات را خسته نكنند و به زحمت نيندازند ، سپس آنچه را نزد تو جمع شده فورا به سوى ما روانه كن تا آن را در مصارفى كه خداوند امر فرموده صرف كنيم و هنگامى كه امين تو آنها را در اختيار گرفت به او سفارش كن كه ميان شتر ماده و نوزادش جدايى نيفكند و شير آن را چنان ندوشد كه به بچه‌اش زيان وارد شود و در سوار\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشدن بر شتران ، آنها را به زحمت نيفكند و عدالت را در اين امر در ميان آنها رعايت كند ( گاه بر اين سوار شود و گاه بر ديگرى ) و نيز حال شترِ خسته و يا زخمى را كه سوارى دادن برايش مشكل است رعايت كند و با حيوانى كه سم او ساييده يا لنگ شده مدارا نمايد .\r\nامين تو بايد هنگامى كه در اثناى راه به غديرهاى آب مىرسد ، آنها را سيراب كند و از كناره‌هاى جادهء علف‌دار به درون جاده‌هاى خشك و بىگياه منحرف نسازد و ساعاتى به آن حيوانات استراحت دهد و چون به آب و علفزار مىرسد به آنها مهلت دهد ( تا به اندازهء كافى آب بنوشند و از علفها تغذيه كنند ) تا هنگامى كه نزد ما مىآيند به اذن خدا فربه و سرحال باشند نه خسته و كوفته و هدف نهايى اين است كه آنها را مطابق دستور خداوند و سنّت پيغمبرش صلى الله عليه و آله ( در ميان نيازمندان ) تقسيم كنيم ( بىآنكه منافع شخصى در آن وجود داشته باشد ) ( و بدان ) عمل به اين برنامه پاداش تو را بيشتر و هدايت تو را افزون‌تر خواهد كرد ؛ ان شاء اللَّه .\r\n\r\nشرح و تفسير رأفت اسلامى حتى دربارهء حيوانات\r\nدر بخش گذشته ، امام عليه السلام دستورات لازم دربارهء چگونگى اخذ زكات از كسانى كه زكات بر آنها واجب است را بيان فرمود . در اين بخش از نامه ، سخن دربارهء چگونگى حفظ اين اموال و طرز رفتار با حيواناتى كه به عنوان زكات پرداخته شده‌اند .\r\nنخست امام عليه السلام صفات كسانى را كه مأمور انتقال زكات به سوى بيت‌المال مىشوند ، بيان مىكند و چندين ويژگى براى آنها برمىشمرد . در نخستين و دومين صفت مىفرمايد : « آنها را به غير از كسى كه به دينش اطمينان دارى\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو نسبت به اموال مسلمين دلسوز است ، مسپار تا آن را ( سالم ) به ولى مسلمين برساند و در ميان مسلمانان تقسيم كند » ؛ ( وَ لَا تَأْمَنَنَّ عَلَيْهَا إِلَّا مَنْ تَثِقُ بِدِينِهِ ، رَافِقاً بِمَالِ الْمُسْلِمِينَ حَتَّى يُوَصِّلَهُ إِلَى وَلِيِّهِمْ فَيَقْسِمَهُ بَيْنَهُمْ ) .\r\nبنابراين مهمترين شرط ، در اين گونه مسائل امانت و وثاقت و شرط دوم رفق ، مدارا و دلسوزى است و اگر اين دو شرط در متصديان بيت المال و خزانه داران كشورهاى اسلامى رعايت شود به يقين مشكلى در امور مالى پيدا نخواهد شد ؛ نه خيانتى رخ مىدهد و نه حيف و ميل و افراط و تفريطى .\r\nسپس در ادامهء اين سخن ، هشت وصف ديگر براى مأموران انتقال اين اموال و چوپان‌ها بيان كرده و مىفرمايد : « تنها كسانى را مأمور اين كار كن كه خيرخواه و مهربان و امين و حافظ باشند ، سخت‌گير و اجحاف‌گر نباشند ، حيوانات را خسته نكنند و به زحمت نيندازند » ؛ ( وَ لَا تُوَكِّلْ بِهَا إِلَّا نَاصِحاً شَفِيقاً وَ أَمِيناً حَفِيظاً ، غَيْرَ مُعْنِفٍ « 1 » وَ لَا مُجْحِفٍ « 2 » ، وَ لَا مُلْغِبٍ « 3 » وَ لَا مُتْعِبٍ ) . « 4 »\r\nبه يقين اين اوصاف هشت‌گانه ارتباط نزديك با يكدگر دارند ؛ چوپانى كه ناصح و شفيق است مسلما حيوانات را خسته نمىكند و تند نمىراند ، زيرا هم حيوانات به زحمت مىافتند كه بر خلاف عدل اسلامى است و هم وزن آنها كم مىشود و يا بيمار مىگردند كه به زيان مصرف كنندگان است .\r\nقابل توجّه اينكه اين دستورات را امام عليه السلام هنگامى بيان فرمود كه نه از حقوق حيوانات سخنى در ميان دانشمندان جهان مطرح بود و نه از حقوق بشر ؛ ولى\r\n\r\n\r\n","description":"","footnote":"\r\n( 1 ) . « معنف » از ريشهء « عنف » بر زون « قفل » به معناى گرفتن چيزى با شدت و قساوت است .\r\n( 2 ) . « مجحف » از ريشهء « اجحاف » از ريشهء « جحف » بر وزن « حرف » به معناى اصرار بر ضرر زدن به كسى است .\r\n( 3 ) . « ملغب » از ريشهء « لغوب » به معناى خسته شدن و خستگى گرفته شده و هنگامى كه به باب افعال مىرود به معناى خسته كردن است .\r\n( 4 ) . « متعب » اين واژه كه از ريشهء « تعب » به معناى خستگى گرفته شده ، هنگامى كه باب افعال برود مفهوم آن خسته كردن است ، با « ملغب » قريب المعناست ؛ ولى بعضى گفته‌اند : « لغوب » به معناى تعب و زحمت روحى است در حالى كه تعب رنج جسمانى را نيز شامل مىشود .\r\n","page_name":" 319 ","page_number":319},
  {"content":"\r\n\r\nاسلام به عنوان آئينى مملوّ از برنامه‌هاى اخلاقى ، حرمت حيوانات و حقوق آنها را نيز فراموش نكرده و مشمول محبّت و رأفت قرار داده است ( توضيح بيشترى در اين زمينه در بحث نكات خواهد آمد ) .\r\nآن گاه در دستور ديگرى مىفرمايد : « سپس آنچه نزد تو جمع شده فوراً به سوى ما روانه كن تا آن را در مصارفى كه خداوند امر فرموده صرف كنيم » ؛ ( ثُمَّ احْدُرْ « 1 » إِلَيْنَا مَا اجْتَمَعَ عِنْدَكَ نُصَيِّرْهُ حَيْثُ أَمَرَ اللَّهُ بِهِ ) .\r\nاين دستور به دو دليل داده شده است : نخست اينكه ممكن است نيازمندانى به صورت فوق العاده در انتظار كمك‌هاى بيت المال باشند كه اگر حق آنها زودتر برسد ، مشكلاتشان حل خواهد شد و ديگر اينكه تأخير در رساندن اين اموال ، معرض آفات است و براى نجات از آن آفات بايد تعجيل كرد و اموال زكات را به ولى امر مسلمين رسانيد .\r\nبعضى از شارحان نهج‌البلاغه از اين جمله احكام فقهى متعدّدى استفاده كرده‌اند : نخست اينكه نقل زكات از شهرى به شهر ديگر جايز است و ديگر اينكه مأموران جمع‌آورى زكات حق ندارند خودسرانه آنها را تقسيم كنند و سوم اينكه زكات بايد به دست ولى امر مسلمين برسد و زير نظر او تقسيم گردد .\r\nبديهى است اين دستور مربوط به مناطق نزديك به مركز حكومت امام عليه السلام است و اما مناطق دور دست كه انتقال مال زكات به غير صورت نقدى عملًا امكان پذير نيست حكم ديگرى دارد ؛ يعنى نمايندگان امام عليه السلام مىتوانند آن را در مركز نمايندگى خود جمع‌آورى و تقسيم كنند .\r\nآن گاه امام عليه السلام دربارهء كيفيت نقل حيوانات زكَوى به نمايندهء خود دستورات\r\n\r\n\r\n","description":"","footnote":"\r\n( 1 ) . « احدر » از ريشهء « حدر » بر وزن « حرف » به معناى به سرعت حركت كردن و نيز به معناى پايين آوردن چيزى از بلندى است و در اينجا معناى اوّل مراد است ؛ يعنى حيوانات زكات را كه جمع‌آورى كردى به سرعت نزد ما بياور تا به اهلش برسانيم .\r\n","page_name":" 320 ","page_number":320},
  {"content":"\r\n\r\nده گانهء دقيق و ظريفى مىدهد و مىفرمايد : « هنگامى كه امين تو آنها را در اختيار گرفت به او سفارش كن كه ميان شتر ماده و نوزادش جدايى نيفكند و شير آن را چنان ندوشد كه به بچه‌اش زيان وارد شود و در سوار شدن بر شتران ، آنها را به زحمت نيفكند و عدالت را در اين امر در ميان آنها رعايت كند ( گاه بر اين سوار شود و گاه بر ديگرى ) و نيز حال شترِ خسته و يا زخمى را كه سوارى دادن برايش مشكل است رعايت كند و با حيوانى كه سم او ساييده يا لنگ شده مدارا نمايد » ؛ ( فَإِذَا أَخَذَهَا أَمِينُكَ فَأَوْعِزْ « 1 » إِلَيْهِ أَلَّا يَحُولَ بَيْنَ نَاقَةٍ وَ بَيْنَ فَصِيلِهَا « 2 » ، وَ لَا يَمْصُرَ « 3 » لَبَنَهَا فَيَضُرَّ ذَلِكَ بِوَلَدِهَا ؛ وَ لَا يَجْهَدَنَّهَا رُكُوباً ، وَ لْيَعْدِلْ بَيْنَ صَوَاحِبَاتِهَا فِي ذَلِكَ وَ بَيْنَهَا ، وَ لْيُرَفِّهْ عَلَى اللَّاغِبِ ، وَ لْيَسْتَأْنِ « 4 » بِالنَّقِبِ « 5 » وَ الظَّالِعِ ) . « 6 »\r\nآنچه در بالا آمد شش قسمت از دستوراتى است كه امام عليه السلام براى مراعات حال حيوانات زكوى بيان فرموده كه هم جمع انسانى و اخلاقى دارد و نشان مىدهد كه اسلام حتى مراعات حال حيوانات را نيز لازم مىشمرد ؛ حيواناتى كه زبان براى گفتن ندارند و قادر بر دفاع از خويشتن نيستند .\r\nآن گاه در ادامهء اين سخن چند دستور ديگر مىدهد و مىفرمايد : « امين تو بايد هنگامى كه در اثناى راه به غديرهاى آب مىرسد ، آنها را سيراب كند و از كناره‌هاى جادهء علف‌دار به درون جاده‌هاى خشك و بىگياه منحرف نسازد\r\n\r\n\r\n","description":"","footnote":"\r\n( 1 ) . « اوعز » از ريشهء « وعز » بر وزن « وعظ » به معناى پيشنهاد كردن و سفارش نمودن كارى به ديگرى است .\r\n( 2 ) . « فصيل » به معناى بچه شترى است كه از شير باز گرفته شده و از ريشهء « فصل » به معناى جدايى است ؛ ولى با توجّه به اينكه امام عليه السلام بعد از اين جمله دستور مىدهد كه تمام شير ناقه را ندوشند تا بچهء او هم بهره‌اى داشته باشد ، استفاده مىشود كه منظور از فصيل در اينجا بچه شترى است كه در آستانهء از شير باز گرفتن است و هنوز از شير باز گرفته نشده ( به تعبير ادبا مجازِ به علاقهء اول و مشارفت است ) .\r\n( 3 ) . « لا يمصر » از ريشهء « مصر » بر وزن « نصر » به معناى دوشيدن شير به طور كامل است .\r\n( 4 ) . « يستأن » از ريشهء « أنى » بر وزن « امر » به معناى مهلت دادن گرفته شده و هنگامى كه به باب استفعال برود ، به معناى انتظار كشيدن و مدارا كردن است .\r\n( 5 ) . « نقب » به معناى شترى است كه كف پاى او ساييده شده ( و به زحمت راه مىرود ) .\r\n( 6 ) . « ظالع » از ريشهء « ظلع » بر وزن « زرع » به معناى لنگيدن گرفته شده است .\r\n","page_name":" 321 ","page_number":321},
  {"content":"\r\n\r\nو ساعاتى به آن حيوانات استراحت دهد و آن گاه كه به آب و علفزار مىرسد به آنها مهلت دهد ( تا به اندازهء كافى آب بنوشند و از علفها تغذيه كنند ) تا هنگامى كه نزد ما مىآيند به اذن خدا فربه و سرحال باشند نه خسته و كوفته » ؛ ( وَ لْيُورِدْهَا مَا تَمُرُّ بِهِ مِنَ الْغُدُرِ « 1 » ، وَ لَا يَعْدِلْ بِهَا عَنْ نَبْتِ الْأَرْضِ إِلَى جَوَادِّ « 2 » الطُّرُقِ ، وَ لْيُرَوِّحْهَا فِي السَّاعَاتِ وَ لْيُمْهِلْهَا عِنْدَ النِّطَافِ « 3 » وَ الْأَعْشَابِ « 4 » ، حَتَّى تَأْتِيَنَا بِإِذْنِ اللَّهِ بُدَّناً « 5 » مُنْقِيَاتٍ « 6 » ، غَيْرَ مُتْعَبَاتٍ وَ لَا مَجْهُودَاتٍ ) .\r\nدر اين چهار دستور اخير امام عليه السلام ، بيشتر به آب و علف اين حيوانات نظر دارد . هدف آن است كه اينها تشنگى نكشند ، گرسنه نشوند ، در مسير راه به اندازهء كافى آب بنوشند و در كنار جاده‌ها كه غالبا علف وجود دارد ، از آن استفاده كنند .\r\nاين دستورات افزون بر اينكه جنبهء اخلاقى و انسانى دارد ، به نفع بيت المال و نيازمندانى است كه از حقوق بيت‌المال بهره مىگيرند ؛ لذا درآخر اين عبارات فرمود :\r\nبايد چنان كنند كه اين حيوانات سالم و سرحال و چاق و فربه به نزد ما آيند .\r\nدر پايان اين نامه ، به هدف نهايى اشاره كرده و مىفرمايد : « هدف اين است كه آنها را مطابق دستور خداوند و سنّت پيغمبرش صلى الله عليه و آله ( در ميان نيازمندان ) تقسيم كنيم ( بى آنكه منافع شخصى در آن وجود داشته باشد ) » ؛ ( لِنَقْسِمَهَا عَلَى كِتَابِ اللَّهِ وَ سُنَّةِ نَبِيِّهِ صلى الله عليه و آله ) .\r\nآن گاه اضافه مىكند : « عمل به اين برنامه پاداش تو را بيشتر و هدايت تو را افزون‌تر خواهد كرد إن شاءاللَّه » ؛ ( فَإِنَّ ذَلِكَ أَعْظَمُ لِأَجْرِكَ ، وَ أَقْرَبُ لِرُشْدِكَ ، إِنْ شَاءَ اللَّهُ ) .\r\n\r\n\r\n","description":"","footnote":"\r\n( 1 ) . « غدر » جمع « غدير » به معناى بركهء آب است .\r\n( 2 ) . « جوادّ » جمع « جاده » به معناى راه وسيع است .\r\n( 3 ) . « نطاف » جمع « نطفه » به معناى آب زلال است .\r\n( 4 ) . « الاعشاب » جمع « عشب » بر وزن « قفل » به معناى گياهان سبز است .\r\n( 5 ) . « بدّن » جمع « بادن » به معناى حيوان چاق و فربه است .\r\n( 6 ) . « منقيات » جمع « منقية » به معنى حيوانى است كه چربى فراوان داشته باشد .\r\n","page_name":" 322 ","page_number":322},
  {"content":"\r\n\r\n\r\nنكته‌ها\r\n\r\n1 . تأكيد بر رساندن اموال زكات به نيازمندان\r\nامام عليه السلام در اين نامهء نورانى سه بار بر اين مطلب تأكيد فرموده كه اموال زكات بعد از جمع‌آورى بايد در ميان نيازمندان تقسيم شود . حضرت تعبير به « مال المسلمين » كرده ؛ در يك جا مىفرمايد : « فيقسمه بينهم » و در جاى ديگر مىفرمايد : « نصيره حيث امر اللَّه » و در پايان نامه نيز مىفرمايد : « نقسمها على كتاب اللَّه و سنة نبيه » . اين تكرار ، هر چند به گفتهء ابن ابى الحديد در ابتدا مخالف بلاغت به نظر مىرسد ، ولى با توجّه به اينكه خاطرات زمان عثمان كه بيت‌المال در ميان افراد خاصى تقسيم مىشد و نيازمندان محروم مىماندند و همان سبب فتنه و آشوب بر عليه او شد ، در نظرها باقى مانده بود ، امام عليه السلام براى اطمينان بخشيدن به مردم در يك نامه سه بار اين نكته را تكرار مىكند كه هدف ما اين است كه مال مسلمين را در ميان آنها تقسيم كنيم و نيازمندان را به حقوقشان برسانيم .\r\n\r\n2 . حمايت حيوانات در اسلام\r\nمردم جهان از قديم الايام به طور سنتى براى حيواناتى كه از آنها استفاده مىكردند ، احترام قائل بودند و اصولى را دربارهء آنها رعايت مىكردند و در بعضى از موارد به صورت افراطى در مىآمد و شكل پرستش به خود مىگرفت همان گونه كه امروز در ميان جمعى از هندوها نيز ديده مىشود تا اينكه در اين اواخر به مدافعان از حيوانات شكل جميعيت دادند و اصول و مقرراتى قائل شدند و اگر كسانى از آن تخلف كنند مورد اعتراض قرار مىگيرند ، هر چند اين موضوع مانند ساير موضوعاتى كه مربوط به حقوق بشر يا حمايت زندانيان و كودكان و امثال آنهاست در بسيارى از موارد رنگ سياسى به خود گرفته و تبديل به چماقى براى كوبيدن بر سر مخالفان شده است ؛ گاه هزاران انسان بىگناه را\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمىكشند و در سال ميليادرها دلار سلاحهاى كشتار جمعى صادر مىكنند و صداى كسى بلند نمىشود ؛ اما يك يا چند حيوان اگر مورد آزار قرار گيرند فريادشان بلند مىشود .\r\nولى اسلام حد اعتدال را از آغاز در اين مسأله رعايت كرده و سفارشهاى اكيد و دقيق و ظريفى دربارهء حيوانات نموده كه هر انسان منصفى را به تحسين وا مىدارد .\r\nدر كتب روايى ما ، روايات زيادى در اين باره وارد شده است ؛ از جمله در ابواب مربوط به حج به تناسب استفاده از حيوانات به عنوان مركب در مسير حج ، ابوابى تحت عنوان « ابواب احكام الدواب فى السفر و غيره » ديده مىشود .\r\nمرحوم شيخ حر عاملى در كتاب وسائل الشيعه در جلد هشتم تحت همين عنوان روايات فراوانى در بيش از پنجاه باب ذكر كرده است كه ذيلا بعضى از روايات آن را كه در باب اوّل ذكر كرده از نظر مىگذرانيم .\r\nپيغمبر اكرم صلى الله عليه و آله فرمود : « لِلدَّابَّةِ عَلَى صَاحِبِهَا خِصَالٌ يَبْدَأُ بِعَلَفِهَا إِذَا نَزَلَ وَ يَعْرِضُ عَلَيْهَا الْمَاءَ إِذَا مَرَّ بِهِ وَ لَا يَضْرِبُ وَجْهَهَا فَإِنَّهَا تُسَبِّحُ بِحَمْدِ رَبِّهَا وَ لَا يَقِفُ عَلَى ظَهْرِهَا إِلَّا فِي سَبِيلِ اللَّهِ وَ لَا يُحَمِّلُهَا فَوْقَ طَاقَتِهَا وَ لَا يُكَلِّفُهَا مِنَ الْمَشْيِ إِلَّا مَا تُطِيقُ ؛ براى چهارپايان بر صاحبان آنها حقوق ( شش‌گانه ) است نخست اينكه هنگامى كه به منزل رسيد و پياده شد اوّل آذوقهء آنها را آماده كند ( چرا كه اين حيوان از صاحبش خسته‌تر است به علاوه زبان تقاضا ندارد ) و هر زمان كه از كنار آب بگذرد ، آب را بر او عرضه كند ( تا اگر تشنه باشد بنوشد ) و هرگز به صورتش تازيانه نزند چرا كه او تسبيح و حمد خدا مىگويد و هرگز بر پشت آن هنگام توقف ننشيند مگر در هنگام جنگ ( اشاره به اينكه هنگامى كه سواران به هم مىرسند ، يا از كنار فرد پياده‌اى عبور مىكنند و براى احوال‌پرسى و مطالب ديگر توقف مىنمايند بايد از مركب پياده شوند ، حرفهايشان كه تمام شد سوار شوند و به راه خود ادامه دهند ، زيرا اين زحمت را به حيوان دادن كه در حال توقف سوار آن باشند و پياده\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنشوند ، زحمتى است بدون دليل ؛ ولى در ميدان جنگ چنين نيست ( زيرا پياده شدن از مركب به هر حال خطرناك است ) و بيش از طاقتش چيزى بر آن بار نكند و بيش از تواناييش آن را راه نبرد » . « 1 »\r\nدر حديث ديگرى از امام صادق عليه السلام شبيه همين معنا تحت عنوان « لِلدَّابَّةِ عَلَى صَاحِبِهَا سِتِّةُ حُقوق ؛ براى چهارپايان بر صاحبان آنها شش حق است » نقل شده و در روايت ديگرى هفت حق ذكر شده است .\r\nتعبيرات ظريفى در اين روايت آمده كه اسلام كوچك‌ترين مسائل را دربارهء اين موضوع از نظر دور نداشته و انسانىترين دستورات را در اين باره داده است .\r\nبسيارند كسانى كه هنگامى كه مركب آنها كم و زيادى مىكند با شلاق به جان آن مىافتند و گاه عصبانيّت خود را در موضوعات ديگر ، بر سر حيوان خالى مىكنند ؛ ولى اسلام تأكيد مىكند كه بىدليل مركب را آزار ندهند . در حديث مىخوانيم كه امام سجاد زين العابدين عليه السلام چهل بار از مدينه به مكّه براى زيارت خانهء خدا از شترى استفاده كرد و در تمام اين مدت حتى يك تازيانه به آن شتر نزد . « 2 »\r\nدر حديث معروفى كه در منابع شيعه و اهل سنّت آمده است مىخوانيم :\r\n« خداوند زنى را به خاطر گربه‌اى وارد دوزخ ساخت چرا كه آن را بسته بود نه رهايش مىكرد كه خودش غذا پيدا كند و نه غذايى به او مىداد » . « 3 »\r\nحتى از بعضى روايات استفاده مىشود كه نبايد فحش و ناسزا به حيوانات داد . « 4 » اين تعبير نشان مىدهد كه حيوانات هم براى خود فهم و شعورى دارند و از فحش و ناسزا متأثر مىشوند . به علاوه هنگامى كه زبان انسان آلوده شد ، تدريجاً براى او يك عادت مىشود و در مورد انسانها نيز آن را به كار مىبرد .\r\n\r\n\r\n","description":"","footnote":"\r\n( 1 ) . وسائل‌الشيعه ، ج 8 ، ابواب احكام الدواب ، باب 9 ، ص 350 ، ح 1 .\r\n( 2 ) . همان مدرك ، باب 10 ، ص 353 ، ح 9 .\r\n( 3 ) . كنزالعمال ، ح 43695 و وسائل‌الشيعه ، باب 53 از احكام الدواب . ص 397 .\r\n( 4 ) . تهذيب ، ج 4 ، ص 164 ، ح 4 .\r\n","page_name":" 325 ","page_number":325},
  {"content":"\r\n . \r\n","description":"","footnote":"","page_name":" 326 ","page_number":326},
  {"content":"\r\n\r\n\r\n26 و من عهد له عليه السلام إلى بعض عماله و قد بعثه على الصدقة\r\nاز نامه‌هاى امام عليه السلام است\r\nكه براى بعضى از مأموران گردآورى زكات مرقوم داشته است . « 1 »\r\n\r\nنامه در يك نگاه\r\nامام عليه السلام در اين نامه ، قبل از هر چيز ، مخنف بن سليم را از نفاق و دوگانگى ظاهر و باطن بر حذر مىدارد و از بدرفتارى با مردم و خود برتربينى و بىاعتنايى به آنها نهى مىكند و در بخش ديگرى تأكيد مىكند كه تو به عنوان عامل جمع‌آورى زكات حقى در آن دارى كه ما به تو مىپردازيم ؛ ولى بقيّهء آن متعلق به نيازمندان امّت است كه بايد به آنها برسد .\r\n\r\n\r\n","description":"","footnote":"\r\n( 1 ) . سند نامه :\r\nمطابق آنچه قاضى نعمان مصرى ( متوفاى 363 ) در كتاب دعائم الاسلام آورده ، امام عليه السلام اين نامه را براى « مخنف بن سلَيم الازدى » كه از فرمانداران آن حضرت بود ، نوشت و آنچه قاضى نعمان در كتاب مزبور آورده فشرده‌تر از چيزى است كه مرحوم سيد رضى در نهج‌البلاغه آورده است و مرحوم حاجى نورى در كتاب مستدرك‌الوسائل در كتاب زكات باب 12 حديث 3 آن را ذكر كرده نويسندهء مصادر نهج‌البلاغه نيز مدرك ديگرى از كسانى كه قبل از سيد رضى مىزيستند غير از آنچه در بالا آمد نقل نكرده است .\r\n","page_name":" 327 ","page_number":327},
  {"content":"\r\n\r\nحضرت در پايان نامه ، او را از هر گونه خيانت در اين امانت بر حذر مىدارد و خيانت به امّت و امام امّت را بدترين خيانت مىشمرد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nبخش اوّل\r\nأَمَرَهُ بِتَقْوَى اللَّهِ فِي سَرَائِرِ أَمْرِهِ وَ خَفِيَّاتِ عَمَلِهِ ، حَيْثُ لَا شَهِيدَ غَيْرُهُ ، وَ لَا وَكِيلَ دُونَهُ . وَ أَمَرَهُ أَلَّا يَعْمَلَ بِشَيْءٍ مِنْ طَاعَةِ اللَّهِ فِيمَا ظَهَرَ فَيُخَالِفَ إِلَى غَيْرِهِ فِيمَا أَسَرَّ ، وَ مَنْ لَمْ يَخْتَلِفْ سِرُّهُ وَ عَلَانِيَتُهُ ، وَ فِعْلُهُ وَ مَقَالَتُهُ ، فَقَدْ أَدَّى الْأَمَانَةَ أَخْلَصَ الْعِبَادَةَ وَ أَمَرَهُ أَلَّا يَجْبَهَهُمْ وَ لَا يَعْضَهَهُمْ ، وَ لَا يَرْغَبَ عَنْهُمْ تَفَضُّلًا بِالْإِمَارَةِ عَلَيْهِمْ ، فَإِنَّهُمُ الْإِخْوَانُ فِي الدِّينِ ، وَ الْأَعْوَانُ عَلَى اسْتِخْرَاجِ الْحُقُوقِ .\r\n\r\nترجمه\r\nاو را به تقواى الهى در امور پنهانى و اعمال مخفى خود دستور مىدهد در آنجا كه هيچ كس جز خدا شاهد و گواه نيست ، و نه احدى غير از او ناظر و حافظ اعمال .\r\nبه او دستور داده ، هر عملى را از اطاعت‌هاى خدا كه آشكارا انجام مىدهد در پنهانى خلاف آن را انجام ندهد ، آن كس كه پنهان و آشكارش ، عمل و سخنش بر خلاف يكديگر نباشد امانت الهى را ادا كرده و بندگى خالصانه را بجا آورده است . با مردم برخورد بد نداشته باش ( و با چهرهء عبوس با آنها روبه‌رو نشو ) و به آنها بهتان نزن ( كه مقدار زكاتشان بيش از آن بوده است كه آنها اظهار داشته‌اند ) و نسبت به آنها به جهت اينكه رييس بر آنان هستى ، بىاعتنايى نكن ، چه اينكه آنها برادران دينى تو هستند و ياوران در استخراج حقوق و جمع‌آورى زكات .\r\n\r\nشرح و تفسير برخورد خوب با مؤديان مالياتى اسلامى\r\nامام عليه السلام در بخش اوّل اين نامه سه دستور به كارگزار خود مىدهد و هر كدام از\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاين دستورات با جملهء « امره » آغاز مىشود .\r\nنخست دستور به تقواى الهى در نهان و آشكار مىدهد و مىفرمايد : « او را به تقواى الهى در امور پنهانى و اعمال مخفى خود دستور مىدهد در آنجا كه هيچ كس جز خدا شاهد و گواه نيست و نه احدى غير از او ناظر و حافظ اعمال » ؛ ( أَمَرَهُ بِتَقْوَى اللَّهِ فِي سَرَائِرِ أَمْرِهِ وَ خَفِيَّاتِ عَمَلِهِ ، حَيْثُ لَاشَهِيدَ غَيْرُهُ ، وَ لَا وَكِيلَ دُونَهُ ) .\r\nشايان توجّه است كه امام عليه السلام در اين جمله بر يكى از مهم‌ترين مصاديق تقوا انگشت مىگذارد ؛ يعنى تقوا در امور پنهانى ، اعم از نيّت درون و اعمال برون كه هيچ كس جز خدا شاهد و گواه آن نيست و اين مهم‌ترين چيزى است كه جز از طريق ايمان به خدا و اعتقاد به حضور او در همه جا و در هر زمان ، حاصل نمىشود . مشكلاتى كه در جوامع انسانى پيش مىآيد و آسيب‌هايى كه به مردم مىرسد غالبا مربوط به همين قسمت است ؛ تصميماتى به تنهايى گرفته مىشود و كارهايى دور از چشم مردم انجام مىگيرد و در آن منافع عموم فداى منافع نامشروع اشخاص مىگردد .\r\nجملهء « حَيْثُ لَاشَهِيدَ غَيْرُهُ ، وَ لَا وَكِيلَ دُونَهُ » به يقين ناظر به افراد عادى است كه در خلوت حضور ندارند ؛ ولى فرشتگانى كه مأمور ثبت اعمال انسانند ، در هر مكان و هر زمان با او هستند و مراقب اعمال اويند ، و از همه بالاتر ذات پاك پروردگار همه جا حضور دارد و چيزى از بندگان بر او مخفى نيست .\r\nسپس به او فرمان دوم را مىدهد و مىفرمايد : « به او امر كرده كه هيچ عملى را از اطاعت‌هاى خدا آشكارا انجام ندهد كه در پنهانى خلاف آن را انجام مىدهد » ؛ ( وَ أَمَرَهُ أَلَّا يَعْمَلَ بِشَيْءٍ مِنْ طَاعَةِ اللَّهِ فِيمَا ظَهَرَ فَيُخَالِفَ إِلَى غَيْرِهِ فِيمَا أَسَرَّ ) .\r\nيعنى بايد ظاهر و باطن خود را يكى كرد ، زيرا اختلاف ظاهر و باطن و خلوت و جلوت مصداق آشكار نفاق است و مسلمان از نفاق بيگانه است .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nسپس امام عليه السلام تعبيرى دارد كه در واقع به منزلهء دليل براى دستور گذشته است ، مىفرمايد : « آن كس كه پنهان و آشكارش ، عمل و سخنش بر خلاف يكديگر نباشد امانت الهى را ادا كرده و بندگى خالصانه را انجام داده است » ؛ ( وَ مَنْ لَمْ يَخْتَلِفْ سِرُّهُ وَ عَلَانِيَتُهُ ، وَ فِعْلُهُ وَ مَقَالَتُهُ ، فَقَدْ أَدَّى الْأَمَانَةَ ، وَ أَخْلَصَ الْعِبَادَةَ ) .\r\nمفهوم اين سخن آن است كه آنهايى كه پنهان و آشكارشان متفاوت است و گفتارشان با رفتارشان هماهنگ نيست ، خائن و غير مخلص‌اند و به واقع چنين است . چه خيانتى از اين بدتر كه انسان اعمال نيك رياكارانه در برابر مردم انجام دهد و آن گاه كه به خلوت مىرود كار ديگر كند ؛ يا با زبانش وعده‌هاى نيكى دهد و پاكى و تقوا را بستايد ؛ ولى عملش بر ضد آن باشد و مايهء بىاعتمادى و سلب عقيدهء مردم گردد . اين كارها از هر كس كه باشد نازيباست و از دولت‌مردان اسلام نازيباتر .\r\nامام عليه السلام در اين فرمايش خود در مسألهء اخلاص و امانت ، روى دو چيز انگشت گذاشته‌اند : يكى هماهنگى خلوت و جلوت و ديگرى هماهنگى گفتار و كردار و در واقع اخلاص بر همين دو ركن استوار است و رياكاران هر دو يا يكى از آن دو را از دست مىدهند .\r\nالبته رعايت اين اصل بيش از هر كس در مسئولين اموال بيت المال اهميت دارد كه بايد حفيظ و امين باشند .\r\nدر حديثى از رسول خدا صلى الله عليه و آله مىخوانيم : « من خالفت سريرته علانيته فهو منافق كائنا من كان و حيث كان و فى اى ارض كان و على اى رتبة كان ؛ كسى كه باطنش با ظاهرش مخالف باشد او منافق است هر كس باشد و در هر جا كه باشد و در هر سرزمين و در هر رتبه و مقامى كه باشد » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 207 .\r\n","page_name":" 331 ","page_number":331},
  {"content":"\r\n\r\nدر حديث ديگرى از امام صادق عليه السلام از لقمان حكيم آمده است : « لِلْمُنَافِقِ ثَلَاثَ عَلَامَاتٍ يُخَالِفُ لِسَانُهُ قَلْبَهُ وَ قَلْبُهُ فِعْلَهُ وَ عَلَانِيَتُهُ سَرِيرَتَه ؛ منافق سه نشانه دارد : زبانش با قلبش مخالف است و قلبش با عملش و آشكارش با نهانش » . « 1 »\r\nآن گاه امام عليه السلام در سومين امرش سه دستور به نمايندهء خود مىدهد و مىفرمايد : « با مردم برخورد بد نداشته باش ( و با چهرهء عبوس با آنها روبه‌رو نشو ) و به آنها بهتان نزن ( كه مقدار زكاتشان بيش از آن بوده است كه آنها اظهار داشته‌اند ) و نسبت به آنها به خاطر اينكه رييس بر آنان هستى ، بىاعتنايى نكن چه اينكه آنها برادران دينى تو هستند و ياوران در استخراج حقوق و جمع‌آورى زكات » ؛ ( وَ أَمَرَهُ أَلَّا يَجْبَهَهُمْ وَ لَا يَعْضَهَهُمْ ، وَ لَا يَرْغَبَ عَنْهُمْ تَفَضُّلًا بِالْإِمَارَةِ عَلَيْهِمْ ، فَإِنَّهُمُ الْإِخْوَانُ فِي الدِّينِ ، وَ الْأَعْوَانُ عَلَى اسْتِخْرَاجِ الْحُقُوقِ ) .\r\nاينها نكات روانى بسيار مهم در مسألهء جمع‌آورى حقوق بيت‌المال و به يك معنا در تمام امور مربوط به مديريت است ؛ برخورد خوب با مردم ، اعتماد بر آنها و عدم برترىجويى ، امورى هستند كه مردم را براى اداى حقوق و انجام وظايف خود تشويق مىكنند و سبب مىشوند بدون نياز به بازرس و مأموران غلاظ و شداد و پرونده و دادگاه به وظايف خود در برابر حكومت يا كسى كه مدير بر آنهاست عمل نمايند . تجربيات عصر ما نيز صدق اين گفتار و صحت اين بيان را روشن ساخته است .\r\nدرست است كه امكان دارد بعضى از اين مسأله سوء استفاده كنند و حقوق بيت‌المال را نپردازند ؛ ولى به يقين ضايعات اين گونه رفتار بسيار كمتر از بىاعتنايى و برخورد خشن نسبت به آنهاست .\r\n\r\n\r\n","description":"","footnote":"\r\n( 1 ) . بحارالانوار ، ج 69 ، ص 206 ، ح 7 .\r\n","page_name":" 332 ","page_number":332},
  {"content":"\r\n\r\n\r\nبخش دوم\r\nوَ إِنَّ لَكَ فِي هذِهِ الصَّدَقَةِ نَصِيباً مَفْرُوضاً ، وَ حَقّاً مَعْلُوماً ، وَ شُرَكَاءَ أَهْلَ مَسْكَنَةٍ ، وَ ضُعَفَاءَ ذَوِي فَاقَةٍ ، وَ إِنَّا مُوَفُّوكَ حَقَّكَ ، فَوَفِّهِمْ حُقُوقَهُمْ ، وَ إِلَّا تَفْعَلْ فَإِنَّكَ مِنْ أَكْثَرِ النَّاسِ خُصُوماً يَوْمَ الْقِيَامَةِ ، وَ بُؤْسَى لِمَنْ - خَصْمُهُ عِنْدَ اللَّهِ - الْفُقَرَاءُ وَ الْمَسَاكِينُ وَ السَّائِلُونَ وَ الْمَدْفُوعُونَ وَ الْغَارِمُونِ وَ ابْنُ السَّبِيلِ ! وَ مَنِ اسْتَهَانَ بِالْأَمَانَةِ وَ رَتَعَ فِي الْخِيَانَةِ وَ لَمْ يُنَزِّهَ نَفْسَهُ وَ دِينَهُ عَنْهَا ، فَقَدْ أَحَلَّ بِنَفْسِهِ الذُّلَّ وَ الْخِزْيَ فِي الدُّنْيَا ، وَ هُوَ فِي الْآخِرَةِ أَذَلُّ وَ أَخْزَى ! وَ إِنَّ أَعْظَمَ الْخِيَانَةِ خِيَانَةُ الْأُمَّةِ ، وَ أَفْظَعَ الْغِشِّ غِشُّ الْأَئِمَّةِ ، وَ السَّلَامُ .\r\n\r\nترجمه\r\n( بدان ) براى تو در اين زكات نصيب مشخص و حق معينى است و شريكانى از مستمندان و بينوايان دارى ، به يقين ما حق تو را به طور كامل خواهيم داد تو هم بايد حق آنها را به طور كامل بپردازى . اگر چنين نكنى از كسانى خواهى بود كه در قيامت بيش از همه دشمن و شاكى دارند ، بدا به حال كسى كه در پيشگاه خداوند ، فقرا و مساكين و سائلان و كسانى كه از حقشان محروم شده‌اند و بدهكاران ورشكسته و در راه ماندگان ( همگى ) خصم و شاكى او باشند ( اين گونه افراد ، خائنان به بيت‌المال‌اند ) و آن كس كه امانت را سبك بشمرد و در وادى خيانت گام بگذارد و خويشتن و دينش را از آن پاك نسازد درهاى ذلت و رسوايى را در دنيا به روى خود گشوده و در سراى آخرت خوارتر و رسواتر خواهد بود . ( و بدان ) به يقين بزرگترين خيانت ، خيانت به امّت است و رسواترين غش و تقلّب ، غش و تقلّب نسبت به پيشوايان اسلام است و السلام .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\nشرح و تفسير كارى كن كه نيازمندان در قيامت شاكى تو نباشند\r\nامام عليه السلام به نكتهء مهمى اشاره مىكند كه مىتواند به منزلهء دليل براى گفتار سابقش باشد و آن اينكه كارگزار امام عليه السلام ، نبايد اين حقيقت را فراموش كند كه او تنها به عنوان عامل جمع‌آورى زكات ، حقّ معينى دارد و گروه‌هاى ديگر از مستحقين زكات با او شريك‌اند و اگر رعايت حق آنها را نكند سرنوشتش در قيامت بسيار شوم و تاريك خواهد بود ، مىفرمايد : « ( بدان ) براى تو در اين زكات نصيب مشخص و حق معينى است و شريكانى از مستمندان و بينوايان دارى ، به يقين ما حق تو را به طور كامل خواهيم داد تو هم بايد حق آنها را به طور كامل بپردازى » ؛ ( وَ إِنَّ لَكَ فِي هذِهِ الصَّدَقَةِ نَصِيباً مَفْرُوضاً ، وَ حَقّاً مَعْلُوماً ، وَ شُرَكَاءَ أَهْلَ مَسْكَنَةٍ ، وَ ضُعَفَاءَ ذَوِي فَاقَةٍ ، وَ إِنَّا مُوَفُّوكَ حَقَّكَ ، فَوَفِّهِمْ حُقُوقَهُمْ ) .\r\nاشاره به اينكه مبادا در مورد زكات كه طبق صريح آيهء قرآن مجيد مال مشتركى است در ميان هشت گروه ، معاملهء مال اختصاصى و شخصى كنى .\r\nآن گاه به آثار زيان‌بار تخلف از اين دستور اشاره كرده و مىفرمايد : « اگر چنين نكنى از كسانى خواهى بود كه در قيامت بيش از همه دشمن و شاكى دارند » ؛ ( وَ إِلَّا تَفْعَلْ فَإِنَّكَ مِنْ أَكْثَرِ النَّاسِ خُصُوماً يَوْمَ الْقِيَامَةِ ) .\r\nاشاره به اينكه در دادگاه عدل الهى گاه انسان يك يا چند مخالف دارد ، شايد بتواند به نحوى رضايت آنها را جلب كند و گاه هزاران هزار شاكى دارد كه جلب رضايت همهء آنها غير ممكن است و كسانى كه در زكات و اموال بيت المال خيانت كنند از اين گروه‌اند .\r\nحضرت در ادامه مىفرمايد : « بدا به حال كسى كه در پيشگاه خداوند ، فقرا و مساكين و سائلان و كسانى كه از حقشان محروم شده‌اند و بدهكاران ورشكسته\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nو در راه ماندگان ( همگى ) خصم و شاكى او باشند » ؛ ( وَ بُؤْسَى « 1 » لِمَنْ - خَصْمُهُ عِنْدَ اللَّهِ - الْفُقَرَاءُ وَ الْمَسَاكِينُ وَ السَّائِلُونَ وَ الْمَدْفُوعُونَ « 2 » ، وَ الْغَارِمُونَ وَ ابْنُ السَّبِيلِ ) .\r\nواژه‌هاى « فقراء » ، « مساكين » ، « سائلون » و « مدفوعون » همه اشاره به گروه نيازمندانند ؛ با اين تفاوت كه بسيارى از مفسران قرآن مجيد معتقدند كه مسكين از فقير بيچاره‌تر است گويى شدت فقر او به حدى است كه او را زمين‌گير كرده است ( زيرا « مسكين » از مادهء « سكون » است ) . آنها بايد كاملا مورد توجّه باشند و اى بسا به سبب شرم و حيا مطلقا از كسى و حتى از بيت المال درخواست نكنند در حالى كه « سائلون » شرم و حيا را كنار گذاشته و از باب ناچار درخواست كمك مىكنند و « مدفوعون » كسانى هستند كه ممكن است بالقوه غنى و بىنياز باشند ؛ يعنى اموال قابل ملاحظه‌اى دارند ؛ اما اموالشان را غاصبان گرفته و آنها را از حقشان محروم ساخته‌اند و فعلا فقير و نيازمندند .\r\n« غارمون » به معناى بدهكارانى است كه از پرداخت بدهى خود عاجز شده‌اند يا بدون تقصير ورشكست گرديده‌اند .\r\nبعضى از مفسران نهج‌البلاغه ، « مدفوعون » را معادل « فى سبيل اللَّه » كه در مصارف زكات آمده دانسته‌اند به اعتبار اينكه آنها را به وسيلهء زكات به كارهاى الهى وادار مىكنند و « سائلون » را معادل فى الرقاب ( بردگانى كه در رنج و زحمتند ) دانسته‌اند به اعتبار اينكه تقاضاى آزادى از بردگى را دارند .\r\nبه اين ترتيب از مصارف هشت گانهء زكات شش مصرف در اينجا ذكر شده و يك مصرف كه « عاملون عليها » ( كسانى كه فعاليتى براى جمع‌آورى زكات مىكنند ) هستند ، قبلا امام عليه السلام به آن اشاره كرده و باقى مىماند هشتمين مصرف كه مؤلفة قلوبهم باشد كه در عبارت امام عليه السلام نيامده شايد به اين دليل كه در آن\r\n\r\n\r\n","description":"","footnote":"\r\n( 1 ) . « بؤسى » به معناى شدت گرفتارى و بد حالى است كه گاه بر اثر فقر و گاه عوامل ديگر حاصل مىشود مانند « بأساء » و « بؤس » بر وزن « قفل » .\r\n( 2 ) . « مدفوعون » به معناى افرادى است كه ممنوع شده‌اند و در اينجا به معناى ممنوع از حق و محروم است .\r\n","page_name":" 335 ","page_number":335},
  {"content":"\r\n\r\nمحيط محل ابتلا نبوده است . به علاوه به گفتهء مرحوم علامهء مجلسى ، امام عليه السلام در اين بيان خود در صدد ذكر همهء مصارف هشت‌گانه نبوده است تا بخواهيم با تكلفاتى همهء آنها را در كلام امام عليه السلام درج كنيم .\r\nآن گاه امام عليه السلام در ادامهء اين سخن به استدلال محكمى پرداخته و بدى حال خيانت‌كاران نسبت به بيت المال را اين‌گونه شرح داده و مىفرمايد : « ( اين گونه افراد ، خائنان به بيت المال‌اند ) و آن كس كه امانت را سبك بشمرد و در وادى خيانت گام بگذارد و خويشتن و دينش را از آن پاك نسازد درهاى ذلت و رسوايى را در دنيا به روى خود گشوده و در سراى آخرت خوارتر و رسواتر خواهد بود » ؛ ( وَ مَنِ اسْتَهَانَ بِالْأَمَانَةِ ، وَ رَتَعَ « 1 » فِي الْخِيَانَةِ ، وَ لَمْ يُنَزِّهَ نَفْسَهُ وَ دِينَهُ عَنْهَا ، فَقَدْ أَحَلَّ « 2 » بِنَفْسِهِ الذُّلَّ وَالْخِزْيَ فِي الدُّنْيَا ، وَ هُوَ فِي الْآخِرَةِ أَذَلُّ وَ أَخْزَى ) .\r\nاما ذلت و رسوايى در دنيا به سبب آن است كه خيانت‌هاى گسترده معمولًا پنهان نمىماند و دير يا زود فاش مىشود و صاحب آن رسوا مىگردد و مردم با چشم حقارت به او نگاه مىكنند و در آخرت كه نامه‌هاى افراد به دستشان داده مىشود ، و « يوم البروز » و روز آشكار شدن اعمال پنهانى است ، پروندهء آنها در برابر اهل محشر گشوده مىشود و ذلت و رسوايى بزرگ در آنجاست .\r\nشايان توجّه اينكه امام عليه السلام تنها تعبير به خيانت در امانت نمىكند ، بلكه سبك شمردن امانت را هم به عنوان « استهان بالامانة » عيب بزرگى مىشمرد و اين به خاطر اهميت فوق العادهء امانت است .\r\nآن گاه امام عليه السلام در پايان اين نامه به نكتهء ديگرى اشاره مىفرمايد كه خيانت گاه\r\n\r\n\r\n","description":"","footnote":"\r\n( 1 ) . « رتع » از ريشهء « رتع » بر وزن « فتح » به معناى خوردن و نوشيدن فراوان مخصوصاً در فصل بهار و در روستاهاست ولى به معناى وسيع كلمه به هر گونه خوردن و نوشيدن اطلاق مىشود و حتى به چريدن حيوانات در صحراها نيز گفته مىشود و مرتع را به همين جهت مرتع گفته‌اند .\r\n( 2 ) . « احل » از ريشهء « حلول » به معناى وارد شدن است و هنگامى كه به باب افعال برود به معناى وارد ساختن است .\r\n","page_name":" 336 ","page_number":336},
  {"content":"\r\n\r\nدربارهء يك شخص است و گاه دربارهء يك امّت و به يقين خيانت دربارهء يك امّت بسيار زشت‌تر است و خطرناك‌تر است . مىفرمايد : « ( و بدان ) به يقين بزرگترين خيانت ، خيانت به امّت است و رسواترين غش و تقلب ، غش و تقلب به پيشوايان اسلام است و السلام » ؛ ( وَ إِنَّ أَعْظَمَ الْخِيَانَةِ خِيَانَةُ الْأُمَّةِ ، وَ أَفْظَعَ « 1 » الْغِشِّ « 2 » غِشُّ الْأَئِمَّةِ ، وَ السَّلَامُ ) .\r\nدليل آن روشن است ، زيرا اگر انسان به يك يا چند نفر خيانت كند ممكن است روزى پشيمان شود و آنها را پيدا كند و به نحوى رضايتشان را جلب نمايد ، ولى اگر خيانت به امتى صورت گيرد ، جبران كردن آن بسيار مشكل و گاه محال است . به علاوه خيانت به امّت ، خيانت به امام امّت نيز خواهد بود و جلب رضاى او نيز بسيار مشكل است .\r\nامام عليه السلام در اين عبارت از دو عنوان استفاده فرموده‌اند : يكى مسأله خيانت و ديگرى غش ( تقلب ) و اين بدان جهت است كه بسيارى از خيانت كاران از پنهان‌كارى و غش براى كار خود استفاده مىكنند كه در واقع مرتكب دو خلاف مىشوند يكى غش و ديگرى خيانت از طريق غش ، از اين رو امام عليه السلام به هر دو عنوان اشاره فرموده است . علت اينكه غش را در برابر امامان و پيشوايان عليهم السلام ذكر كرده ، آن است كه خائنان ، از امام عليه السلام و پيشوايان عليهم السلام در هراسند به همين دليل خيانت خود را از طريق غش و پنهان‌كارى اعمال مىكنند .\r\n\r\nنكته‌ها\r\n\r\n1 . اصناف هشت‌گانهء مستحقين زكات\r\nدر قرآن مجيد در آيهء 60 سورهء توبه هشت مصرف براى زكات ذكر نموده\r\n\r\n\r\n","description":"","footnote":"\r\n( 1 ) . « افظع » از ريشهء « فظاعت » به معناى بسيار زشت بودن گرفته شده است .\r\n( 2 ) . « الغش » اين واژه گاهى به كسر غين و گاهى به فتح غين خوانده مىشود . هر گاه به كسر غين باشد جنبهء اسم مصدرى دارد و به معنى فريب‌كارى و تقلب و خيانت است و اگر به فتح غين باشد معناى مصدرى دارد و به معنى خيانت كردن و تقلب نمودن است .\r\n","page_name":" 337 ","page_number":337},
  {"content":"\r\n\r\nاست ؛ آنجا كه مىفرمايد : « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلينَ عَلَيْها وَ الْمُؤَلَّفَةِ قُلُوبُهُمْ وَ فِى الرِّقابِ وَ الْغارِمينَ وَ فِي سَبيلِ اللَّهِ وَ ابْنِ السَّبيلِ فَرِيضَةً مِّنَ اللَّهِ وَ اللَّهُ عَليمٌ حَكيمٌ » و تمام اين مصارف هشتگانه را در سه اصل كلى مىتوان خلاصه كرد .\r\nنخست نيازمندانند كه شامل فقرا و مساكين و بردگانى كه در زحمتند و بدهكاران و ورشكستگان بدون تقصير و آنها كه در راه مانده‌اند . اين پنج گروه هر يك به نحوى نيازمندند ؛ بعضى براى گذران روزانهء خود ، غذا ، لباس و مسكن بعضى براى بدهكارى و بعضى به سبب واماندن در راه و از دست دادن اندوخته‌هاى خود براى سفر ( هرچند در وطن خود بىنياز و غنى باشند ) و بعضى براى نجات از بردگى .\r\nگروه دوم كسانى هستند كه براى جمع‌آورى زكات و حفظ آن و رساندن آن به بيت المال زحمت مىكشند كه بايد اجرة المثل كار آنها داده شود .\r\nگروه سوم مصالح عامهء مسلمين است ؛ هزينه‌هاى جهاد ، بناى مساجد ، تأسيس مدارس ، وسائل تبليغ و آنهايى كه مسلمان نيستند ؛ ولى براى تأليف قلوب و جلب محبّت ، از زكات كمك‌هايى به آنها داده مىشود .\r\nاين گروه‌هاى سه‌گانه كه به صورت هشت مصرف در قرآن مجيد ذكر شده‌اند در واقع در برگيرندهء تمام نيازهاى جامعهء اسلامى هستند و اگر زكات ( و همچنين خمس ) به طور دقيق پرداخته شود ، قسمت عمدهء مشكلات مالى حل خواهد شد . همان گونه كه در روايات آمده است كه امام صادق عليه السلام فرمود : « لَوْ أَنَّ النَّاسَ أَدَّوْا زَكَاةَ أَمْوَالِهِمْ مَا بَقِيَ مُسْلِمٌ فَقِيراً مُحْتَاجاً . . . وَ إِنَّ النَّاسَ مَا افْتَقَرُوا وَ لَا احْتَاجُوا وَ لَا جَاعُوا وَ لَا عَرُوا إِلَّا بِذُنُوبِ الْأَغْنِيَاء ؛ اگر همهء مردم زكات اموال خود را بپردازند ، مسلمانى فقير و نيازمند باقى نخواهد ماند . . . و مردم فقير و محتاج و گرسنه و برهنه نمىشوند مگر به سبب گناه ثروتمندان » . « 1 »\r\n\r\n\r\n","description":"","footnote":"\r\n( 1 ) . وسائل‌الشيعه ، ج 6 ، ص 4 ، باب 1 ، ح 6 ، از ابواب زكات .\r\n","page_name":" 338 ","page_number":338},
  {"content":"\r\n\r\n\r\n2 . امانت ، اصولىترين اصل اخلاقى در اسلام\r\nامانت و درست‌كارى و در كنارش صدق و راست‌گويى دو اصل بسيار مهم از آموزه‌هاى دينى است كه نه تنها در قرآن مجيد و روايات اسلامى بازتاب بسيار وسيعى دارد ، بلكه جزء اساسىترين تعليمات همهء انبيا بوده است . در حديثى از امام صادق عليه السلام مىخوانيم : « إِنَّ اللَّهَ عَزَّ وَ جَلَّ لَمْ يَبْعَثْ نَبِيّاً إِلَّا بِصِدْقِ الْحَدِيثِ وَ أَدَاءِ الْأَمَانَةِ إِلَى الْبَرِّ وَ الْفَاجِرِ ؛ خداوند متعال هيچ پيامبرى را مبعوث نكرد مگر اينكه راستگويى و اداى امانت ، جزء برنامه‌هاى اصلى او بود ، خواه امانت مربوط به نيكوكار يا بدكار باشد » . « 1 »\r\nاين دو به اندازه‌اى اهميت دارند كه به عنوان نشانه‌هاى اصلى ايمان و تقوا شمرده شده‌اند ، همان گونه كه رسول خدا صلى الله عليه و آله مىفرمايد : « لَا تَنْظُرُوا إِلَى كَثْرَةِ صَلَاتِهِمْ وَ صَوْمِهِمْ وَ كَثْرَةِ الْحَجِّ وَ الْمَعْرُوفِ وَ طَنْطَنَتِهِمْ بِاللَّيْلِ وَ لَكِنِ انْظُرُوا إِلَى صِدْقِ الْحَدِيثِ وَ أَدَاءِ الْأَمَانَةِ ؛ نگاه به فزونى نماز و روزهء مردم و كثرت حج و انفاق و كمك‌هاى آنها و سر و صدايشان در عبادات شبانه نكنيد ، بلكه به راستگويى و اداى امانت آنها نگاه كنيد ( تا به ايمان و تقواى آنها پى ببريد ) » . « 2 »\r\nدر حديث مشابهى از امام صادق عليه السلام مىخوانيم : « لَا تَغْتَرُّوا بِصَلَاتِهِمْ وَ لَا بِصِيَامِهِمْ فَإِنَّ الرَّجُلَ رُبَّمَا لَهِجَ بِالصَّلَاةِ وَ الصَّوْمِ حَتَّى لَوْ تَرَكَهُ اسْتَوْحَشَ وَ لَكِنِ اخْتَبِرُوهُمْ عِنْدَ صِدْقِ الْحَدِيثِ وَ أَدَاءِ الْأَمَانَةِ ؛ فريب نماز و روزهء بعضىها را نخوريد زيرا ممكن است بعضى چنان شيفتهء نماز و روزه باشند كه اگر آن را ترك كنند به وحشت مىافتند ، ليكن آنها را به راستگويى و اداى امانت بيازماييد » . « 3 » نيز تعبيرات تكان دهندهء ديگرى كه در روايات ديگر آمده است .\r\n\r\n\r\n","description":"","footnote":"\r\n( 1 ) . كافى ، ج 2 ، ص 104 ، ح 1 .\r\n( 2 ) . امالى صدوق ، ص 300 ، ح 6 .\r\n( 3 ) . كافى ، ج 2 ، ص 104 ، ح 2 .\r\n","page_name":" 339 ","page_number":339},
  {"content":"\r\n\r\nدليل اين همه تأكيدات نيز روشن است ، زيرا مهم‌ترين سرمايهء جامعهء اسلامى اعتماد متقابل به يكدگر است كه اگر اعتماد و اطمينان نباشد ، رشته‌هاى همكارى از هم مىگسلد و سرمايهء بزرگ يعنى اعتماد و اطمينان در صورتى حفظ مىشود كه اصل صداقت و امانت بر جامعه حاكم باشد ، زيرا با خيانت و دروغ كاخ با شكوه اعتماد فرو مىريزد و جامعهء انسانى به صورت بيابان وحشتناكى در مىآيد كه پناهگاهى در آن نيست .\r\nو از همهء خيانت‌ها مهم‌تر - همان گونه كه امام عليه السلام در اين نامه اشاره فرموده - خيانت به امّت و خيانت به بيت‌المال و حكومت اسلامى است كه آثار زيانبار آن بسيار گسترده‌تر از خيانت‌هاى فردى است .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\n27 و من عهد له عليه السلام إلى محمد بن أبي بكر - رضي اللَّه عنه - حين قلده مصر\r\nاز نامه‌هاى على عليه السلام است\r\nكه به محمد بن ابىبكر رضى اللَّه عنه هنگامى كه او را به فرماندارى مصر منسوب كرد ، نگاشت . « 1 »\r\n\r\nنامه در يك نگاه\r\nدر كتاب الغارات آمده است كه امام عليه السلام هنگامى كه اين نامه را براى محمد بن ابىبكر رحمه الله نوشت او پيوسته در آن نگاه مىكرد و از دستورات و آدابش بهره مىگرفت . بعد از مدتى كه عمرو بن عاص در مصر بر او غلبه كرد و او را كشت ،\r\n\r\n\r\n","description":"","footnote":"\r\n( 1 ) . سند نامه :\r\nبه گفتهء مصادر نهج‌البلاغه اين فرمان را قبل از مرحوم سيد رضى نويسندهء كتاب الغارات ابراهيم بن هلال ثقفى و نويسندهء كتاب تحف العقول ابن شعبهء حرانى در كتاب‌هاى خود نقل كرده‌اند و بعد از سيد رضى شيخ طوسى در امالى و طبرى در بشارة المصطفى و گروه ديگرى آورده‌اند . ( مصادر نهج‌البلاغه ، ج 3 ، ص 265 )\r\nاز كتاب الغارات و كتاب تمام نهج‌البلاغه و غير آن استفاده مىشود كه عهدنامه بسيار گسترده‌تر از آنچه سيد رضى آورده است بوده و مرحوم سيد رضى بخشى از آن را به صورت فشرده نقل كرده است .\r\n","page_name":" 341 ","page_number":341},
  {"content":"\r\n\r\nتمام نامه‌هاى او را جمع‌آورى كرد و به سوى معاويه فرستاد . معاويه در اين عهدنامه نگاه مىكرد و در شگفتى فرو مىرفت . وليد بن عقبه كه نزد معاويه بود و شگفتى معاويه را از مطالعهء اين عهدنامه ديد به او گفت : دستور بده اين نامه‌ها را بسوزانند ! معاويه گفت : چقدر اشتباه مىكنى . وليد گفت : آيا صحيح اين است كه مردم بدانند احاديث ابو تراب ( على بن ابىطالب ) نزد توست و از آن درس مىآموزى ؟ معاويه گفت : واى بر تو به من مىگويى علم و دانشى مثل اين را بسوزانم به خدا سوگند مطالب علمى جامع‌تر و استوارتر از اين تا كنون نشنيدم .\r\nوليد گفت : اگر اين گونه علم و داورى او را مىستايى پس چرا با او پيكار مىكنى ؟\r\nگفت : اگر نبود كه ابو تراب عثمان را به قتل رساند سپس مىخواست بر ما حكومت كند ، ما از او درس فرا مىگرفتيم . سپس كمى مكث كرد و نگاه به كسانى كه اطراف او نشسته بودند نمود و گفت : ما نمىگوييم اينها از نامه‌هاى على بن ابىطالب و از سخنان اوست بلكه مىگوييم : از نامه‌هاى ابوبكر است و نزد فرزندش محمد بوده و ما آنها را مطالعه مىكنيم و از آن بهره مىگيريم .\r\nاين نامه‌ها همچنان در خزاين بنىاميّه وجود داشت تا زمانى كه عمر بن عبد العزيز به حكومت رسيد و او آشكارا بيان كرد كه اينها از احاديث على بن ابىطالب است .\r\nالغارات سپس مىافزايد : هنگامى كه خبر شهادت محمد بن ابىبكر و افتادن اين نامه ( مانند ساير نامه‌هاى او ) به دست معاويه به آن حضرت رسيد ، سخت متأثر و ناراحت شد ( كه چرا چنين گوهر گرانبهايى به دست نااهل افتاده است ) . « 1 »\r\nبه هر حال اين عهدنامه مطابق آنچه مرحوم سيد رضى آورده ، شامل چند بخش است : نخست امام عليه السلام دستوراتى دربارهء طرز برخورد با مردم و رعايت\r\n\r\n\r\n","description":"","footnote":"\r\n( 1 ) . الغارات ، ص 251 ؛ اين سخن را ابن ابىالحديد به طور فشرده ، در شرح نهج البلاغهء خود ( ج 6 ، ص 79 ) و صاحب كتاب تمام نهج‌البلاغه ، در ص 903 ، بعد از ذكر تمام نامه آورده‌اند .\r\n","page_name":" 342 ","page_number":342},
  {"content":"\r\n\r\nتواضع و عدالت و نشان دادن قدرت در برابر زورمندان و محبّت در برابر ضعيفان مىدهد .\r\nدر بخش دوم در يك بحث كلى و جامع ، يكى از صفات متقين را در طرز برخورد آنها با دنيا و مواهب مادى در عباراتى جامع ، گويا و پرمعنا شرح مىدهد كه چگونه آنها توانسته‌اند از نعمت‌هاى الهى در دنيا بهره‌مند شوند بىآنكه گرفتار دنياپرستى گردند .\r\nامام عليه السلام در بخش سوم ، اشاره‌اى به پايان زندگى و مرگ مىكند و تعبيراتى دارد كه دقت در آن هر انسانى را از خواب غفلت بيدار مىسازد .\r\nامام عليه السلام در بخش چهارم ، متوجه محمد بن ابىبكر شده و اهمّيّت مأموريتى را كه به او واگذار كرده ( حكومت مصر ) به او گوشزد مىكند و دستوراتى در اين زمينه به او مىدهد .\r\nدر بخش پنجم و آخرين بخش ، باز امام عليه السلام از يك تحليل كلى دربارهء تفاوت‌هاى پيشوايان هدايت و پيشوايان ضلالت سخن مىگويد و به خطرات منافقين در جامعهء اسلامى اشاره مىفرمايد .\r\nولى با توجّه به اينكه عهدنامه بسيار گسترده‌تر از آن است كه مرحوم سيد رضى آورده ، بخش‌هاى مهم و متعدّد ديگرى نيز در اين عهدنامه كه همهء آن در كتاب الغارات و تمام نهج‌البلاغه و مانند آن آمده است ، ديده مىشود .\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n","description":"","footnote":"","page_name":" 344 ","page_number":344},
  {"content":"\r\n\r\n\r\nبخش اوّل\r\nفَاخْفِضْ لَهُمْ جَنَاحَكَ ، وَ أَلِنْ لَهُمْ جَانِبَكَ ، وَ ابْسُطْ لَهُمْ وَجْهَكَ ، وَ آسِ بَيْنَهُمْ فِي اللَّحْظَةِ وَ النَّظْرَةِ ، حَتَّى لَا يَطْمَعَ الْعُظَمَاءُ فِي حَيْفِكَ لَهُمْ ، وَ لَا يَيْأَسَ الضُّعَفَاءُ مِنْ عَدْلِكَ عَلَيْهِمْ ، فَإِنَّ اللَّهَ تَعَالَى يُسَائِلُكُمْ مَعْشَرَ عِبَادِهِ عَنِ الصَّغِيرَةِ مِنْ أَعْمَالِكُمْ وَ الْكَبِيرَةِ ، وَ الظَّاهِرَةِ وَ الْمَسْتُورَةِ ، فَإِنْ يُعَذِّبْ فَأَنْتُمْ أَظْلَمُ ، وَ إِنْ يَعْفُ فَهُوَ أَكْرَمُ .\r\n\r\nترجمه\r\nبالهاى محبّت و حمايتت را براى آنها بگستران و در برابر همه متواضع باش ، چهرهء خويش را براى آنها گشاده دار ( و نسبت به همه خوب برخورد كن ) مساوات را در ميان آنها حتى در نگاه‌ها و مشاهده با گوشهء چشم رعايت نما ، تا بزرگان و زورمندان كشور در نقض عدالت به نفع آنها طمع نورزند و ضعفا از عدالت تو مأيوس نشوند ؛ زيرا خداوند از شما بندگان در مورد اعمال كوچك و بزرگ و آشكار و پنهان ، بازخواست خواهد كرد ، اگر كيفرتان كند شما استحقاق بيشتر از آن را داريد و اگر عفوتان نمايد او به مقتضاى كرمش عمل كرده است .\r\n\r\nشرح و تفسير برخورد خوب با همه\r\nهمان گونه كه در بالا اشاره شد ، نخستين بخش اين نامه ناظر به يك سلسله از دستورات اخلاقى است كه محمد بن ابىبكر مأمور مىشود آنها را در برابر مردم انجام دهد و در واقع همهء مسلمانان در برابر يكديگر بايد چنين باشند ، و آن\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nچهار دستور است :\r\nنخست رعايت محبّت دربارهء همهء مردم است ؛ مىفرمايد : « بالهاى محبّت و حمايتت را با تواضع براى آنها بگستران » ؛ ( فَاخْفِضْ لَهُمْ جَنَاحَكَ ) .\r\nاين تعبير در واقع برگرفته از قرآن مجيد است كه در برخورد با مؤمنان به پيامبر اكرم صلى الله عليه و آله مىفرمايد : « وَ اخْفِضْ جَنَاحَكَ لِمَنِ اتَّبَعَكَ مِنَ الْمُؤْمِنِينَ ؛ و پر و بال ( عطوفت ) خود را براى مؤمنانى كه از تو پيروى مىكنند فرود آر » « 1 » كه تعبيرى كنايى است و از طرز رفتار مرغ با جوجه‌هاى خود گرفته شده است هنگامى كه جوجه‌ها نزد مادرشان مىآيند ، مادر بال‌هاى خود را مىگستراند و آنها را در زير بال و پر خود مىگيرد كه هم اظهار محبّت نسبت به آنهاست و هم حمايت .\r\nدر دومين دستور مىفرمايد : « و در برابر همه متواضع باش » ؛ ( وَ أَلِنْ « 2 » لَهُمْ جَانِبَكَ ) .\r\nاين تعبير نيز برگرفته از قرآن مجيد است ، آنجا كه مىفرمايد : « فَبِمَا رَحْمَةٍ مِّنَ اللَّهِ لِنْتَ لَهُمْ ؛ به سبب رحمت الهى ، در برابر مؤمنان نرم و مهربان شدى » . « 3 »\r\nدر سومين دستور مىفرمايد : « چهرهء خويش را براى آنها گشاده دار ( و نسبت به همه خوب برخورد كن ) » ؛ ( وَ ابْسُطْ لَهُمْ وَجْهَكَ ) .\r\nمبادا با قيافهء عبوس و تندخويى با كسى برخورد كنى كه اين كار باعث پراكندگى مردم از اطراف توست ، همان گونه كه قرآن مجيد به پيغمبر اسلام صلى الله عليه و آله دستور مىدهد و مىگويد : « وَ لَوْ كُنْتَ فَظًّا غَليظَ الْقَلْبِ لَانْفَضُّوا مِنْ حَوْلِك » ؛ و اگر خشن و سنگدل بودى ، از اطراف تو ، پراكنده مىشدند » . « 4 »\r\n\r\n\r\n","description":"","footnote":"\r\n( 1 ) . شعراء ، آيهء 215 .\r\n( 2 ) . « الن » از ريشهء « لين » بر وزن « چين » به معناى نرمش گرفته شده است .\r\n( 3 ) . آل عمران ، آيهء 159 .\r\n( 4 ) . آل عمران ، آيهء 159 .\r\n","page_name":" 346 ","page_number":346},
  {"content":"\r\n\r\nچهارمين دستور ناظر به عدالت در همهء زمينه‌ها حتى در جزئيات است ؛ مىفرمايد : « مساوات را در ميان آنها حتى در نگاه‌ها و مشاهده با گوشهء چشم رعايت كن تا بزرگان و زورمندان كشور در نقض عدالت به نفع آنها طمع نورزند و ضعفا از عدالت تو مأيوس نشوند » ؛ ( وَ آسِ « 1 » بَيْنَهُمْ فِي اللَّحْظَةِ « 2 » وَ النَّظْرَةِ ، حَتَّى لَا يَطْمَعَ الْعُظَمَاءُ فِي حَيْفِكَ « 3 » لَهُمْ « 4 » وَ لَا يَيْأَسَ الضُّعَفَاءُ مِنْ عَدْلِكَ عَلَيْهِمْ ) . « 5 »\r\nاشاره به اينكه اگر فردى ثروتمند و زورمند با فردى ضعيف و مستمند در برابر تو جهت داورى يا غير آن حضور مىيابند آنقدر عدالت را در ميان آنها رعايت كن كه اگر چند ثانيه به اين نگاه مىكنى به همان اندازه به ديگرى نگاه كن نه اينكه تمام توجّه خود را به آن فرد ثروتمند اختصاص دهى و فقير و ضعيف را ناديده بگيرى . هر گاه حتى در اين جزئيات رعايت عدالت كنى ، هرگز در امور مهم‌تر انتظار تبعيض و ظلم و جور و طرفدارى از گروه خاصى ، از تو نخواهند داشت .\r\nاين همان دستورى است كه در برنامه‌هاى قضايى اسلام در مورد عدالت قاضى وارد شده كه بايد آن دو نفر كه براى دادخواهى نزد قاضى حاضر مىشوند كاملا به صورت يكسان با آنها رفتار شود . اگر بخواهند بنشينند ، هر دو بنشينند و اگر بناست بايستند ، هر دو بايستند ، اگر قاضى به يكى سلام كند و تحيّت مىگويد\r\n\r\n\r\n","description":"","footnote":"\r\n( 1 ) . « آس » از ريشهء « مواساة » به معناى برابر ساختن با يكديگر گرفته شده است .\r\n( 2 ) . « لحظة » نگاه كردن با گوشهء چشم است به خلاف « نظرة » كه نگاه كردن با تمام چشم است و عبارت بالا اشاره به اين است كه نه تنها در نگاه مستقيم و با تمام چشم ، بلكه نگاه كردن با گوشهء چشم هم بايد نسبت به آنها يكسان باشد .\r\n( 3 ) . « حيف » به معناى انحراف از حق و ظلم و جور است خواه در قضاوت و داورى باشد يا در امور ديگر .\r\n( 4 ) . ضمير در « لهم » به « عظماء » برمىگردد و معناى جمله اين است كه زورمندان طمع نكنند كه به نفع آنها ظلم و ستمى بر ديگران روا دارى و اين احتمال كه ضمير به « رعيّت » برگردد بسيار بعيد است ، زيرا « لام » بايد به معناى « على » استعمال شود به علاوه كلمهء « رعيّت » و « ضعفاء » در جمله‌هاى قبل نيامده است تا ضمير به آن برگردد و اگر در آغاز نامه بوده فاصلهء زيادى مىشود .\r\n( 5 ) . ضمير « عليهم » به « ضعفا » بر مىگردد و « على » در اينجا به معناى لام است ؛ يعنى ضعفا از عدالت در حقشان مأيوس نشوند . در بعضى از نسخ به جاى « على » « ب » آمده است كه مناسب‌تر به نظر مىرسد .\r\n","page_name":" 347 ","page_number":347},
  {"content":"\r\n\r\nبه ديگرى نيز سلام و تحيّت كند . اگر لحظاتى به يكى نگاه مىكند به همان اندازه به ديگرى نگاه كند . اصرار اسلام به رعايت اين گونه دستورات براى پيشگيرى از ظلم و ستم‌هاى فراتر است و ما تصور نمىكنيم در هيچ يك از قوانين قضايى و حكومتى دنيا يك چنين دقت‌هايى در مورد رعايت اصل عدالت شده باشد .\r\nدر حديثى كه مرحوم كلينى در كافى آورده است از امير مؤمنان عليه السلام مىخوانيم :\r\n« مَنِ ابْتُلِيَ بِالْقَضَاءِ فَلْيُوَاسِ بَيْنَهُمْ فِي الْإِشَارَةِ وَ فِي النَّظَرِ وَ فِي الْمَجْلِسِ ؛ كسى كه عهده‌دار قضاوت در ميان مردم شد ، بايد در ميان آنها در اشاره و در نگاه و در مجلس ، مساوات برقرار سازد ( و يكى را بر ديگرى در هيچ چيز برترى ندهد ) » . « 1 »\r\nشبيه همين معنا در نامهء 46 كه براى بعضى از كارگزاران امام عليه السلام نوشته شده آمده است .\r\nسپس امام عليه السلام در ادامهء اين سخن دليلى براى اين دستور بيان كرده ، مىفرمايد :\r\n« زيرا خداوند از شما بندگان در مورد اعمال كوچك و بزرگ و آشكار و پنهان ، بازخواست خواهد كرد ، اگر كيفرتان كند شما استحقاق بيشتر از آن را داريد و اگر عفوتان نمايد او كريم‌تر است » ؛ ( فَإِنَّ اللَّهَ تَعَالَى يُسَائِلُكُمْ مَعْشَرَ عِبَادِهِ عَنِ الصَّغِيرَةِ مِنْ أَعْمَالِكُمْ وَ الْكَبِيرَةِ ، وَ الظَّاهِرَةِ وَ الْمَسْتُورَةِ ، فَإِنْ يُعَذِّبْ فَأَنْتُمْ أَظْلَمُ ، وَ إِنْ يَعْفُ فَهُوَ أَكْرَمُ ) .\r\n\r\n\r\n","description":"","footnote":"\r\n( 1 ) . كافى ، ج 7 ، ص 413 ، ح 3 .\r\n","page_name":" 348 ","page_number":348},
  {"content":"\r\n\r\n\r\nبخش دوم\r\nوَ اعْلَمُوا عِبَادَ اللَّهِ أَنَّ الْمُتَّقِينَ ذَهَبُوا بِعَاجِلِ الدُّنْيَا وَ آجِلِ الْآخِرَةِ ، فَشَارَكُوا أَهْلَ الدُّنْيَا فِي دُنْيَاهُمْ ، وَ لَمْ يُشَارِكُوا أَهْلَ الدُّنْيَا فِي آخِرَتِهِمْ ؛ سَكَنُوا الدُّنْيَا بِأَفْضَلِ مَا سُكِنَتْ ، وَ أَكَلُوهَا بِأَفْضَلِ مَا أُكِلَتْ ، فَحَظُوا مِنَ الدُّنْيَا بِمَا حَظِيَ بِهِ الْمُتْرَفُونَ ، وَ أَخَذُوا مِنْهَا مَا أَخَذَهُ الْجَبَابِرَةُ الْمُتَكَبِّرُونَ ؛ ثُمَّ انْقَلَبُوا عَنْهَا بِالزَّادِ الْمُبَلِّغِ ؛ وَ الْمَتْجَرِ الرَّابِحِ أَصَابُوا لَذَّةَ زُهْدِ الدُّنْيَا فِي دُنْيَاهُمْ ، وَ تَيَقَّنُوا أَنَّهُمْ جِيرَانُ اللَّهِ غَداً فِي آخِرَتِهِمْ . لَا تُرَدُّ لَهُمْ دَعْوَةٌ ، وَ لَا يَنْقُصُ لَهُمْ نَصِيبٌ مِنْ لَذَّةٍ .\r\n\r\nترجمه\r\nبدانيد اى بندگان خدا كه پرهيزكاران هم از دنياى زودگذر بهره گرفتند و هم از سراى آخرت ، با اهل دنيا در دنيايشان شركت جستند در حالى كه با اهل دنيا در آخرت ( تاريك ) آنها شركت نكردند آنها در دنيا بهترين مسكن ( مسكن‌هاى ساده و دور از تكلف و زرق و برق ) را برگزيدند و بهترين خوراك‌ها ( خوراك ساده و حلال و مورد نياز ) را تناول كردند و همان لذتى را كه متنعمان از دنيا بردند ، نصيبشان شد و آنچه را جباران مستكبر از آن بهره گرفتند ، بهرهء آنان گشت ( زيرا زندگى سادهء اينها لذت‌بخش‌تر از زندگى پر زرق و برق آنان بود ) سپس آنها ( پرهيزكاران ) از اين جهان با زاد و توشهء كافى و تجارتى پر سود ، به سوى سفر آخرت رفتند . از لذت زهد در دنيا بهره‌مند شدند و يقين كردند كه در آخرت همسايگان خدايند ، در سرايى كه هر چه تقاضا كنند اجابت مىشود و هيچ گونه لذتى از آنها دريغ نخواهد شد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nشرح و تفسير ساده زيست‌ها هم دنيا را دارند و هم آخرت را\r\nامام عليه السلام در اين بخش از نامهء خود بحث جامعى دربارهء صفات پرهيزكاران و افتخارات و امتيازات آنها دارد تا درسى براى محمد بن ابىبكر و ساير مردم مصر باشد .\r\nنخست مىفرمايد : « بدانيد اى بندگان خدا كه پرهيزكاران هم از دنياى زودگذر بهره گرفتند و هم از سراى آخرت ، با اهل دنيا در دنيايشان شركت جستند در حالى كه با اهل دنيا در آخرت ( تاريك ) آنها شركت نكردند » ؛ ( وَ اعْلَمُوا عِبَادَ اللَّهِ أَنَّ الْمُتَّقِينَ ذَهَبُوا بِعَاجِلِ الدُّنْيَا وَ آجِلِ الْآخِرَةِ ، فَشَارَكُوا أَهْلَ الدُّنْيَا فِي دُنْيَاهُمْ ، وَ لَمْ يُشَارِكُوا « 1 » أَهْلَ الدُّنْيَا فِي آخِرَتِهِمْ ) .\r\nآن گاه امام عليه السلام به شرح اين معنا پرداخته و مىفرمايد : « آنها در دنيا بهترين مسكن ( مسكن‌هاى ساده و دور از تكلف و زرق و برق ) را برگزيدند و بهترين خوراك‌ها ( خوراك ساده و حلال و مورد نياز ) را تناول كردند و همان لذتى را كه متنعمان از دنيا بردند ، نصيبشان شد و آنچه را جباران مستكبر از آن بهره گرفتند ، بهرهء آنان گشت ( زندگى سادهء آنها لذت‌بخش‌تر از زندگى پر زرق و برق جباران بود ) » ؛ ( سَكَنُوا الدُّنْيَا بِأَفْضَلِ مَا سُكِنَتْ ، وَ أَكَلُوهَا بِأَفْضَلِ مَا أُكِلَتْ ، فَحَظُوا مِنَ الدُّنْيَا بِمَا حَظِيَ بِهِ الْمُتْرَفُونَ « 2 » ، وَ أَخَذُوا مِنْهَا مَا أَخَذَهُ الْجَبَابِرَةُ الْمُتَكَبِّرُونَ ) .\r\nمفهوم اين سخن آن نيست كه پرهيزكاران زهد پيشه ، مانند اهل دنيا سفره‌هاى رنگين و كاخ‌هاى زيبا و لباس‌هاى زربفت براى خود تهيّه مىبينند بلكه منظور\r\n\r\n\r\n","description":"","footnote":"\r\n( 1 ) . ضمير در « لم يشاركوا » به متقين و پرهيزكاران بر مىگردد و مفهومش اين است كه پرهيزكاران در آخرتِ پر از عذاب دنياپرستان شركت ندارند ؛ ولى در چندين نسخ و نيز نسخهء تصحيح شدهء نهج‌البلاغه « لم يشاركهم » آمده كه بسيار مناسب‌تر است و مفهومش اين است كه اهل دنيا در آخرت پرهيزكاران شركت ندارند در حالى كه اهل دنيا در دنياى آنها به صورت معقول شريكند .\r\n( 2 ) . « مترف » همان گونه كه در شرح نامهء 10 گفتيم به معناى ثروتمندان مغرور و گردنكش است .\r\n","page_name":" 350 ","page_number":350},
  {"content":"\r\n\r\nاين است كه آنها از آن زندگى سادهء خود به همان اندازه لذت مىبرند كه متنعمان ، لذت مىبرند ؛ زيرا از يك سو به اندازهء نياز تهيه مىكنند و انسان نيازمند هنگامى كه به مقصود خود برسد بسيار لذت مىبرد همچون انسان گرسنه‌اى كه به غذاى ساده‌اى دست يابد و از سوى ديگر چون مىدانند حلال است و رضاى خدا در آن است و عقاب اخروى ندارد ، با روحى آرام و فكرى راحت و قلبى مطمئن از اين مواهب ساده بهره مىگيرند .\r\nبسيارند كسانى كه در يك خانهء ساده و كوچك با وسايلى محدود و غذا و لباسى كم‌ارزش زندگى مىكنند ؛ ولى بر اثر روحيات عالى ، از زندگى خود كاملا راضى هستند و آرامش بىنظيرى احساس مىكنند و خود را بسيار خوشبخت مىبينند در حالى كه اكثر ثروتمندان كه در كاخ‌هاى مجلل و با بهترين وسايل زندگى و سفره‌هاى بسيار رنگين روزگار مىگذرانند ، گرفتار پريشانى خاطر ، اضطراب و گاه افسردگى و بيمارى روانى هستند . تجربهء اين موضوع واقعيّت گفتار مولا على عليه السلام را در جمله‌هاى بالا كاملا روشن مىسازد .\r\nاضافه بر اينها ، پرهيزكاران چون زندگى كاملا ساده‌اى دارند به هنگام ترك دنيا حسرتى بر دل آنها نمىماند ؛ ولى جباران متكبّر و مترَف با آن زندگى زيبا و پر زرق و برق به هنگام جدايى از دنيا بالاترين حسرت را دارند به خصوص اينكه اگر اعتقادى به آخرت داشته باشند مىدانند وزر و و بال اين همه ثروت‌ها به گردن آنها خواهد بود .\r\n اين بدر مىرود از باغ به صد حسرت و داغ * وان چه دارد كه به حسرت بگذارد آن را \r\nآن گاه امام عليه السلام در ادامهء اين سخن مىفرمايد : « سپس آنها ( پرهيزكاران ) از اين جهان با زاد و توشهء كافى و تجارتى پر سود ، به سوى سفر آخرت رفتند . از لذت زهد در دنيا بهره‌مند شدند و يقين كردند كه در آخرت همسايگان خدايند در\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nسرايى كه هرچه تقاضا كنند اجابت مىشود و هيچ گونه لذتى از آنها دريغ نخواهد شد » ؛ ( ثُمَّ انْقَلَبُوا عَنْهَا بِالزَّادِ الْمُبَلِّغِ « 1 » ، وَالْمَتْجَرِ الرَّابِحِ أَصَابُوا لَذَّةَ زُهْدِ الدُّنْيَا فِي دُنْيَاهُمْ ، وَ تَيَقَّنُوا أَنَّهُمْ جِيرَانُ اللَّهِ « 2 » غَداً فِي آخِرَتِهِمْ ، لَا تُرَدُّ لَهُمْ دَعْوَةٌ ، وَ لَا يَنْقُصُ لَهُمْ نَصِيبٌ مِنْ لَذَّةٍ ) .\r\nجملهء « لَا تُرَدُّ لَهُمْ دَعْوَةٌ » اشاره به آيهء شريفهء « لَهُمْ فِيهَا فَاكِهَةٌ وَ لَهُمْ مَّا يَدَّعُونَ » ؛ براى آنها در بهشت ميوهء بسيار لذّت‌بخشى است ، و هر چه بخواهند در اختيارشان خواهد بود » « 3 » ؛ و جملهء « وَ لَا يَنْقُصُ لَهُمْ نَصِيبٌ مِنْ لَذَّةٍ » اشاره است به آيهء شريفهء « وَ لَكُمْ فِيهَا مَا تَشْتَهِى أَنفُسُكُمْ وَ لَكُمْ فِيهَا مَا تَدَّعُونَ » ؛ و براى شما هر چه دلتان بخواهد در بهشت فراهم است و هر چه طلب كنيد به شما داده مىشود » . « 4 »\r\nبعضى از شارحان و مترجمان نهج‌البلاغه جملهء « لَا تُرَدُّ لَهُمْ دَعْوَةٌ وَ لَا يَنْقُصُ لَهُمْ نَصِيبٌ مِنْ لَذَّةٍ » را ناظر به حال متقيان در دنيا دانسته‌اند كه دعاهاى آنها بر اثر ايمان و حسن يقين و عمل مستجاب مىشود و هيچ يك از لذات دنيا از آنها دريغ نخواهد شد ؛ ولى اين تفسير صحيح به نظر نمىرسد ، زيرا اين جمله دنبال جمله‌اى است كه دربارهء آخرت سخن مىگويد و آنچه دربارهء حال متقيان در دنيا بود در جمله‌هاى قبل آمده است و همان گونه كه در بالا گفتيم اين دو جمله اشاره به آياتى از قرآن مجيد است كه ذكر شد .\r\n\r\n\r\n","description":"","footnote":"\r\n( 1 ) . « المبلّغ » در اينجا به معناى زاد و توشه‌اى است كه انسان را به مقصد مىرساند از ريشهء « بلوغ » به معناى رسيدن گرفته شده .\r\n( 2 ) . « جيران اللَّه » به معناى همسايگان خدا ، معناى كنايى دارد ، زيرا مسلم است خداوند خانه‌اى ندارد تا همسايه‌اى داشته باشد و اشاره به مقام قرب معنوى با پروردگار است .\r\n( 3 ) . يس ، آيهء 57 .\r\n( 4 ) . فصلت ، آيهء 31 .\r\n","page_name":" 352 ","page_number":352},
  {"content":"\r\n\r\n\r\nبخش سوم\r\nفَاحْذَرُوا عِبَادَ اللَّهِ الْمَوْتَ وَ قُرْبَهُ ، وَ أَعِدُّوا لَهُ عُدَّتَهُ ، فَإِنَّهُ يَأْتِي بِأَمْرٍ عَظِيمٍ ، خَطْبٍ جَلِيلٍ ، بِخَيْرٍ لَا يَكُونُ مَعَهُ شَرٌّ أَبَداً أَوْ شَرٍّ لَا يَكُونُ مَعَهُ خَيْرٌ أَبَداً فَمَنْ أَقْرَبُ إِلَى الْجَنَّةِ مِنْ عَامِلِهَا ! وَ مَنْ أَقْرَبُ إِلَى النَّارِ مِنْ عَامِلِهَا ! وَ أَنْتُمْ طُرَدَاءُ الْمَوْتِ ، إِنْ أَقَمْتُمْ لَهُ أَخَذَكُمْ ، وَ إِنْ فَرَرْتُمْ مِنْهُ أَدْرَكَكُمْ ، وَ هُوَ أَلْزَمُ لَكُمْ مِنْ ظِلِّكُمْ الْمَوْتُ مَعْقُودٌ بِنَوَاصِيكُمْ ؛ وَ الدُّنْيَا تُطْوَى مِنْ خَلْفِكُمْ . فَاحْذَرُوا نَاراً قَعْرُهَا بَعِيدٌ ، وَحَرُّهَا شَدِيدٌ ، وَ عَذَابُهَا جَدِيدٌ . دَارٌ لَيْسَ فِيهَا رَحْمَةٌ ، وَ لَا تُسْمَعُ فِيهَا دَعْوَةٌ وَ لَا تُفَرَّجُ فِيهَا كُرْبَةٌ وَ إِنِ اسْتَطَعْتُمْ أَنْ يَشْتَدَّ خَوْفُكُمْ مِنَ اللَّهِ ، وَ أَنْ يَحْسُنَ ظَنُّكُمْ بِهِ ، فَاجْمَعُوا بَيْنَهُمَا ، فَإِنَّ الْعَبْدَ إِنَّمَا يَكُونُ حُسْنُ ظَنِّهِ بِرَبِّهِ عَلَى قَدْرِ خَوْفِهِ مِنْ رَبِّهِ ، وَإِنَّ أَحْسَنَ النَّاسِ ظَنّاً بِاللَّهِ أَشَدُّهُمْ خَوْفاً للَّهِ .\r\n\r\nترجمه\r\nاى بندگان خدا ! از مرگ و نزديك بودنش بر حذر باشيد و آمادگىهاى لازم را براى آن فراهم سازيد ، زيرا امرى عظيم و حادثه‌اى پر اهمّيّت را به همراه مىآورد ( و آن اينكه ) يا خيرى به همراه دارد كه هرگز شرى در آن نيست و يا شرى كه هيچ گاه نيكى با آن نخواهد بود ، پس چه كسى از عمل كنندهء براى بهشت ، به بهشت نزديك‌تر است و كدام فرد از عمل كنندهء براى آتش ، به آتش و عذاب نزديك‌تر مىباشد . شما رانده‌ها و تعقيب‌شدگان مرگ هستيد ( و سرانجام صيد مىشويد ) اگر بايستيد شما را دستگير خواهد كرد و اگر فرار كنيد به شما خواهد رسيد و مرگ از سايهء شما با شما همراه‌تر است ؛ مرگ با موى پيشانى شما گره خورده و دنيا در پشت سر شما به سرعت در هم پيچيده مىشود ( و پايان عمر دور\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nنيست ) بر حذر باشيد از آتشى كه عمقش زياد ، حرارتش شديد و عذابش پيوسته تجديد مىشود ، آنجا محلى است كه در آن رحمت وجود ندارد و هيچ سخنى ( و درخواستى ) از كسى شنيده نمىشود و غم و اندوه هرگز بر طرف نمىگردد ، اگر مىتوانيد خوفتان از خداوند شديد باشد و در عين حال ( بسيار ) به خدا حسن ظن داشته باشيد ( چنين كنيد و ) ميان اين دو جمع نماييد ، زيرا حسن ظن بندهء ( خاص خدا ) به پروردگار خويش به اندازهء خوفش از اوست و آنها كه بيش از همه به خدا حسن ظن دارند كسانى هستند كه بيش از همه از ( عذاب او ) ترسانند ( و خوف و رجاى آنها كاملا يكسان است ) .\r\n\r\nشرح و تفسير هشدارهاى پى در پى\r\nامام عليه السلام در اين بخش از نامه بار ديگر به سراغ يك مطلب كلى و عام مىرود كه هم شامل مخاطبش محمد بن ابىبكر مىشود و هم ناظر به همهء مردم است در آغاز نامه كه مرحوم سيد رضى آن را نقل نكرده نيز آمده است كه امام عليه السلام به محمد بن ابىبكر دستور داد كه اين نامه را براى همگان بخواند « اى بندگان خدا از مرگ و نزديك بودنش بر حذر باشيد و آمادگىهاى لازم را براى آن فراهم سازيد ، زيرا امرى عظيم و حادثه‌اى پر اهميت را به همراه مىآورد ( و آن اينكه ) يا خيرى به همراه دارد كه هرگز شرى در آن نيست و يا شرى كه هيچ گاه نيكى با آن نخواهد بود » ؛ ( فَاحْذَرُوا عِبَادَ اللَّهِ الْمَوْتَ وَ قُرْبَهُ ، وَ أَعِدُّوا لَهُ عُدَّتَهُ ، فَإِنَّهُ يَأْتِي بِأَمْرٍ عَظِيمٍ ، وَ خَطْبٍ « 1 » جَلِيلٍ ، بِخَيْرٍ لَا يَكُونُ مَعَهُ شَرٌّ أَبَداً ، أَوْ شَرٍّ لَا يَكُونُ مَعَهُ خَيْرٌ أَبَداً ) .\r\nبارها گفته‌اند و گفته‌ايم كه اگر در هر چيز ترديد باشد ، در مرگ و پايان زندگى براى همهء انسانها بدون استثنا شك و ترديدى نيست و با توجّه به اينكه مرگ را\r\n\r\n\r\n","description":"","footnote":"\r\n( 1 ) . « خطب » به معناى كار و حادثهء مهم است ولى غالباً در حوادث ناخوشايند به كار مىرود .\r\n","page_name":" 354 ","page_number":354},
  {"content":"\r\n\r\nآغاز حركت به سوى آخرت مىدانيم بايد براى اين سفر دور و دراز آماده شد و آنچه براى پيمودن سالم اين راه لازم است فراهم كرد .\r\nامام عليه السلام مرگ را از اين نظر پر اهمّيّت و عظيم مىشمرد كه سرنوشت ساز است و انسان را به سوى يكى از دو سرنوشت مىبرد يا كانونى پر از خير و سعادت و آرامش و سلامت كه همان بهشت جاويدان خداست و يا كانونى پر از شر و بدبختى و عذاب است كه هرگز نجاتى از آن امكان ندارد و چون انسان نمىداند جزء كدام يك از اين دو گروه است بايد شديدا بر حذر باشد .\r\nدربارهء تفاوت ميان « امرٍ عظيمٍ » و « خَطبٍ جَليلٍ » در حالى كه هر دو قريب المعنا هستند ؛ شارحان نهج البلاغه تا آنجا كه مىدانيم سخنى در اين باره نگفته‌اند ؛ ولى ممكن است « امر عظيم » اشاره به انتقال از اين دنيا باشد ؛ انتقالى كه بازگشتى در آن نيست و « خطب جليل » اشاره به محاسبهء اعمال و جزاى بر آنها باشد . اين احتمال نيز وجود دارد كه « امر عظيم » اشاره به جملهء « خير لا يكون معه شر أبدا » و خطب جليلى كه مفهوم آن مصيبت سخت است اشاره به جملهء « شر لا يكون معه خير أبدا » باشد .\r\nاينجا اين سؤال پيش مىآيد كه امام عليه السلام در اين عبارت مردم را فقط به دو گروه تقسيم كرده است : گروهى كه كاملًا سعادتمندند و در كانونى از خير و بركت‌اند و هيچ گونه شر و بدى در آن راه ندارد و گروهى به عكس كه غرق شرور و بدبختىها هستند و هيچ خيرى عايد آنها نمىشود ؛ در حالى كه مىدانيم گروه سومى نيز وجود دارند كه مطابق تعبير قرآن مجيد : « خَلَطُوا عَمَلًا صالِحاً وَ آخَرَ سَيِّئاً عَسَى اللَّهُ أَنْ يَتُوبَ عَلَيْهِمْ إِنَّ اللَّهَ غَفُورٌ رَّحيمٌ » ؛ كسانى كه كار خوب و بد را به هم آميخته‌اند ؛ اميد مىرود كه خداوند توبهء آنها را بپذيرد ؛ به يقين خداوند آمرزنده و مهربان است » . « 1 »\r\n\r\n\r\n","description":"","footnote":"\r\n( 1 ) . توبه ، آيهء 102 .\r\n","page_name":" 355 ","page_number":355},
  {"content":"\r\n\r\nشارحان نهج‌البلاغه در برابر اين سؤال پاسخ‌هاى مختلفى گفته‌اند كه گاه بسيار آميخته با تكلف است . روشن‌ترين پاسخ اين است كه امام عليه السلام در اينجا ناظر به افراد شاخصى است كه در مسير اطاعت يا عصيان گام بر مىدارند و ناظر به همهء افراد نيست ؛ به تعبير ديگر ، اين حصر اضافى است نسبت به مؤمنان كامل الايمان و سردمداران كفر و ظلم ، نه حصر حقيقى نسبت به همه .\r\nدر قرآن مجيد نيز تعبيراتى همچون تعبيرات امام عليه السلام ديده مىشود ؛ مثلًا در سورهء هود مىخوانيم : « فَمِنْهُمْ شَقِىٌّ وَ سَعِيدٌ * فَأَمَّا الَّذِينَ شَقُوا فَفِى النَّارِ لَهُمْ فِيهَا زَفِيرٌ وَ شَهِيقٌ * خَالِدِينَ فِيهَا . . . * وَ أَمَّا الَّذِينَ سُعِدُوا فَفِى الْجَنَّةِ خَالِدِينَ فِيهَا ؛ گروهى از آنها بدبخت و گروهى سعادتمندند اما كسانى كه بدبخت شدند ، در آتش‌اند و براى آنان در آنجا ناله‌هاى دردناك و نعره‌هاى طولانى است * . . . ، جاودانه در آن خواهند ماند . . . * اما كسانى كه سعادتمند شدند تا آسمانها و زمين برپاست ، جاودانه در بهشت خواهند ماند » . « 1 »\r\nدر حديثى از امام جواد عليه السلام از پدرانش نقل شده كه فرمود : به امير مؤمنان عرض كردند : مرگ را براى ما توصيف كن فرمود : از شخص آگاهى سؤال كرديد :\r\n« هُوَ أَحَدُ ثَلَاثَةِ أُمُورٍ يَرِدُ عَلَيْهِ إِمَّا بِشَارَةٌ بِنَعِيمِ الْأَبَدِ وَ إِمَّا بِشَارَةٌ بِعَذَابِ الْأَبَدِ وَ إِمَّا تَحْزِينٌ وَ تَهْوِيلٌ وَ أَمْرُهُ مُبْهَمٌ لَا تَدْرِي مِنْ أَيِّ الْفِرَقِ هُوَ فَأَمَّا وَلِيُّنَا الْمُطِيعُ لِأَمْرِنَا فَهُوَ الْمُبَشَّرُ بِنَعِيمِ الْأَبَد ؛ يكى از سه حالت به هنگام مرگ بر انسان وارد مىشود يا بشارت به نعمت‌هاى جاودانى يا بشارت به عذاب جاودانى و يا حالت اندوه و ترس و سرنوشت مبهم كه نمىداند سرانجام به كدام گروه ملحق خواهد شد اما دوستان ما كه مطيع اوامر ما باشند ( جزء گروه اوّلند و ) بشارت به نعمت‌هاى جاودانى داده خواهند شد » . « 2 »\r\n\r\n\r\n","description":"","footnote":"\r\n( 1 ) . هود ، آيهء 105 - / 108 .\r\n( 2 ) . بحارالانوار ، ج 6 ، ص 154 .\r\n","page_name":" 356 ","page_number":356},
  {"content":"\r\n\r\nدر اواخر اين روايت نيز آمده كه بعضى از گروه سوم مدتى در دوزخ مىمانند ؛ سپس شفاعت اهل بيت شامل حال آنها مىشود و گروهى بعد از مدتى طولانى مشمول شفاعت مىشوند .\r\nاز اينجا روشن مىشود آنچه ابن ابى الحديد از عبارات امام عليه السلام در اينجا به نفع مذهب خود استفاده كرده كه « هر كس وارد دوزخ شد تا ابد در آن مىماند ( و گنه‌كاران با كافران يكسانند و راه خروجى از عذاب الهى براى آنها نيست ) ، زيرا اگر راه نجاتى وجود داشت مىبايست بفرمايد : مرگ گاهى آغازگر شرّى است كه به دنبالش ممكن است خير باشد و چنين نفرموده است . » « 1 » اين سخن نادرست است و با ساير كلمات امام عليه السلام و آيات متعدّدى از قرآن مجيد ناسازگار مىباشد ؛ بلكه منظور امام در اينجا بيان حال دو گروه مؤمنان خالص و كافران است . اما كسانى كه به تعبير آيهء شريفهء 102 سورهء توبه : « خَلَطُوا عَمَلًا صَالِحاً وَآخَرَ سَيِّئاً ؛ اعمال نيك را با اعمال بد آميخته‌اند » ؛ به يقين مورد توجّه امام عليه السلام در اين عبارت نبوده است .\r\nآن گاه امام عليه السلام شرط ورد در بهشت و سبب ورود در دوزخ را در دو جملهء كوتاه بيان فرموده و مىفرمايد : « پس چه كسى از عمل كنندهء براى بهشت ، به بهشت نزديكتر است و كدام فرد از عمل كنندهء براى آتش ، به آتش و عذاب نزديكتر ؟ » ؛ ( فَمَنْ أَقْرَبُ إِلَى الْجَنَّةِ مِنْ عَامِلِهَا ، وَ مَنْ أَقْرَبُ إِلَى النَّارِ مِنْ عَامِلِهَا ) .\r\nاشاره به اينكه اساس كار بر اعمال انسان‌ها گذارده شده است نه تمنيات و آرزوها ؛ اين اعمال است كه انسان را بهشتى يا دوزخى مىكند و حتى شفاعت شفيعان در حاشيه قرار دارد .\r\nقابل توجّه اينكه امام عليه السلام در اينجا مىفرمايد كه عاملان بهشت از همه به بهشت نزديك‌ترند و عاملان دوزخ به دوزخ و نمىفرمايد : عاملان اعمال صالح\r\n\r\n\r\n","description":"","footnote":"\r\n( 1 ) . شرح نهج‌البلاغه ابن ابىالحديد ، ج 15 ، صفحهء 166 .\r\n","page_name":" 357 ","page_number":357},
  {"content":"\r\n\r\nو عاصيان ؛ اين كنايهء لطيفى است كه عمل صالح گويى بهشت است و معصيت گويى دوزخ است .\r\nسپس امام عليه السلام به اين نكته اشاره مىفرمايد كه مرگ ، هيچ كس را رها نمىكند و فرار از چنگال آن براى احدى ممكن نيست و چون چنين است بايد آن را بسيار جدى گرفت ؛ مىفرمايد : « شما رانده شدگان و تعقيب‌شدگان مرگ هستيد ( و صيد شدگان به وسيلهء آن ) اگر بايستيد شما را دستگير خواهد كرد و اگر فرار كنيد به شما خواهد رسيد و مرگ از سايهء شما با شما همراه‌تر است و با موى پيشانى شما گره خورده و دنيا در پشت سر شما به سرعت در هم پيچيده مىشود ( و پايان عمر دور نيست ) » ؛ ( وَ أَنْتُمْ طُرَدَاءُ « 1 » الْمَوْتِ ، إِنْ أَقَمْتُمْ لَهُ أَخَذَكُمْ ، وَ إِنْ فَرَرْتُمْ مِنْهُ أَدْرَكَكُمْ ، وَ هُوَ أَلْزَمُ لَكُمْ مِنْ ظِلِّكُمْ الْمَوْتُ مَعْقُودٌ بِنَوَاصِيكُمْ « 2 » ، وَ الدُّنْيَا تُطْوَى مِنْ خَلْفِكُمْ ) .\r\nتعبير به « طُرَدَاءُ الْمَوْتِ » يكى از معانى آن صيدى است كه صياد به دنبال آن مىرود و مفهومش اين است كه اين صياد به قدرى چيره دست است كه انسان‌ها كه صيد او هستند چه بايستند و چه فرار كنند آنها را خواهد گرفت و احدى از چنگال او رهايى نمىيابد . همان گونه كه در قرآن مجيد آمده است : « أَيْنَما تَكُونُوا يُدْرِككُّمُ الْمَوْتُ وَلَوْ كُنْتُمْ فِي بُرُوجٍ مُّشَيَّدَةٍ » ؛ هرجا باشيد مرگ شما را در مىيابد\r\n\r\n\r\n","description":"","footnote":"\r\n( 1 ) . « طرداء » جمع طريد و به گفتهء بعضى جمع « طريدة » از ريشهء « طرد » به معناى دور كردن گرفته شده و به معناى شخص تبعيد شده يا صيدى كه صياد به دنبال آن مىدود و پيوسته او را از خود دور مىسازد نيز به كار رفته است .\r\n( 2 ) . « نواصى » جمع « ناصيه » به معناى موى پيش سر است ( نه به معناى پيشانى ) بعضى از ارباب لغت كه در اقليت هستند « ناصيه » را به معناى قسمت پيش سر يا موهاى آن تفسير كرده‌اند و بعضى اصل را قسمت پيش سر مىدانند و موى پيش سر را به مناسبت اينكه بر آن روييده ناصيه مىگويند ؛ ولى موارد استعمال اين لغت در قرآن مجيد به خوبى نشان مىدهد كه معناى اوّل ( موى پيش سر ) مناسب‌تر است ، زيرا هم در قرآن و هم در بسيارى از دعاها ناصيه با واژهء اخذ ( گرفتن ) همراه شده و به يقين آنچه را مىتوان گرفت موى پيش سر است كه طرف مقابل را وادار به تسليم مىكند نه خود پيش سر كه قابل گرفتن نيست . در ضمن ، اخذ به ناصيه در بسيارى از موارد ، معناى كنايه دارد و آن سلطهء بر شخص يا چيزى است .\r\n","page_name":" 358 ","page_number":358},
  {"content":"\r\n\r\nهرچند در برجهاى محكم باشيد » . « 1 »\r\nجملهء « هُوَ أَلْزَمُ لَكُمْ مِنْ ظِلِّكُمْ » اشاره به اين است كه عوامل مرگ ، هميشه همراه انسان است همچون سايه كه به دنبال انسان حركت مىكند ، زيرا مرگ عوامل زيادى در درون وجود انسان دارد ؛ يك ايست كوتاه قلبى يا پاره شدن يكى از مويرگ‌هاى باريك مغز و يا پرت شدن كمى غذا در درون دستگاه تنفس ، هر يك از اينها ممكن است عامل مرگ انسان شود . در بيرون وجود انسان نيز حوادث تلخ ، زلزله‌ها ، صاعقه‌ها ، سيل‌ها ، حشرات موذى ، حيوانات خطرناك و امثال آن پيوسته زندگى انسان‌ها را تهديد مىكنند و هرگز انسان نمىتواند به جايى برود كه از عوامل درونى و برونى مرگ رهايى يابد .\r\nتعبير به « الزم » ( ملازم‌تر و همراه‌تر ) شايد به سبب اين است كه سايه در تاريكى شب با انسان نيست ؛ ولى عوامل مرگ شب و روز ندارد .\r\nجملهء « الْمَوْتُ مَعْقُودٌ بِنَوَاصِيكُمْ ؛ مرگ با موى پيش سر شما گره خورده » كنايه از اين است كه در برابر آن هيچ گونه مقاومت از سوى شما ممكن نيست ؛ مانند كسى كه موهاى پيش سر او را محكم بچسبند كه هر گونه تحرك از او گرفته مىشود .\r\nقرآن مجيد نيز دربارهء سرنوشت مجرمان در قيامت مىفرمايد : « « يُعْرَفُ الْمُجْرِمُونَ بِسيماهُمْ فَيُؤْخَذُ بِالنَّواصِى وَ الْأَقْدامِ ؛ مجرمان از چهره‌هايشان شناخته مىشوند آن گاه آنها را با موهاى پيش سر و پاهايشان مىگيرند ( و به دوزخ مىافكنند ) » . « 2 »\r\nجملهء « الدُّنْيَا تُطْوَى مِنْ خَلْفِكُمْ ؛ دنيا پشت سر شما پيچيده مىشود » اشارهء لطيفى به اين حقيقت است كه انسان از هر مرحلهء زندگى كه مىگذرد ، آن مرحله گويى همچون فرشى كه پشت سر انسان پيچيده و جمع مىشود قابل بازگشت\r\n\r\n\r\n","description":"","footnote":"\r\n( 1 ) . نساء ، آيهء 78 .\r\n( 2 ) . الرحمن ، آيهء 41 .\r\n","page_name":" 359 ","page_number":359},
  {"content":"\r\n\r\nنيست ؛ پيران به جوانى باز نمىگردند و جوانان به كودكى ؛ بنابراين در واقع هر لحظه براى انسان مرگى است و حيات جديدى ، مرگى كه بازگشت در آن تصور نمىشود .\r\nامام عليه السلام بعد از بيان مشكلات مرگ و پايان زندگى و حوادث هولناكى كه انسان در پيش دارد به سراغ شرح دوزخ و عذاب دردناك و گوناگون آن مىپردازد و مىفرمايد : « ( اى بندگان خدا ) بر حذر باشيد از آتشى كه عمقش زياد ، حرارتش شديد و عذابش پيوسته تجديد مىشود » ؛ ( فَاحْذَرُوا نَاراً قَعْرُهَا بَعِيدٌ وَ حَرُّهَا شَدِيدٌ ، وَعَذَابُهَا جَدِيدٌ ) .\r\nدربارهء عمق آتش دوزخ همين بس كه در حديثى آمده است : پيغمبر اكرم صلى الله عليه و آله با جمعى از اصحابش در مسجد نشسته بودند ناگهان صداى عظيمى شنيدند و متوحش شدند . پيغمبر فرمود : « أ تعرفون ما هذه الهدة ؛ مىدانيد اين صداى عظيم مربوط به چيست ؟ » عرض كردند : خدا و رسولش آگاه‌ترند ، فرمود : « حجر القى من اعلى جهنم منذ سبعين سنة الان وصل الى قعرها ؛ قطعه سنگى بود كه از فراز جهنم هفتاد سال پيش سقوط كرده بود و الان به قعر دوزخ رسيد و اين صدا از آنجاست » . « 1 »\r\nو در مورد شدت آتش دوزخ همين بس كه در حديثى آمده است ، آتش دوزخ را هفتاد بار خاموش كردند كه به صورت آتش دنيا در آمد ؛ « إِنَّ نَارَكُمْ هَذِهِ جُزْءٌ مِنْ سَبْعِينَ جُزْءاً مِنْ نَارِ جَهَنَّمَ وَ قَدْ أُطْفِئَتْ سَبْعِينَ مَرَّةً بِالْمَاءِ ثُمَّ الْتَهَبَتْ وَ لَوْ لَا ذَلِكَ مَا اسْتَطَاعَ آدَمِيٌّ أَنْ يُطِيقَهَا » . « 2 »\r\nدربارهء عذاب‌هاى جديد و تازهء دوزخ قرآن مجيد بيان روشنى دارد ؛ مىفرمايد : « كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذاب ؛ هر گاه\r\n\r\n\r\n","description":"","footnote":"\r\n( 1 ) . منهاج البرائة ، ج 19 ، ص 89 شبيه همين معنا در عوالى اللئالى ، ج 1 ، ص 280 آمده است .\r\n( 2 ) . بحارالانوار ، ج 8 ، ص 288 ، ح 21 .\r\n","page_name":" 360 ","page_number":360},
  {"content":"\r\n\r\nپوست‌هاى تن آنها ( در آن ) بسوزد پوست‌هاى ديگرى به جاى آن براى آنها قرار مىدهيم ، تا كيفر ( الهى ) را بچشند » . « 1 »\r\nآن گاه حضرت مىافزايد : « آنجا سرايى است كه در آن رحمت وجود ندارد و هيچ سخنى ( و درخواستى ) از كسى شنيده نمىشود و غم و اندوه هرگز بر طرف نمىگردد » ؛ ( دَارٌ لَيْسَ فِيهَا رَحْمَةٌ ، وَ لَا تُسْمَعُ فِيهَا دَعْوَةٌ وَ لَا تُفَرَّجُ فِيهَا كُرْبَةٌ ) .\r\nدر قرآن مجيد مىخوانيم : « وَ قالَ الَّذينَ فِي النَّارِ لِخَزَنَةِ جَهَنَّمَ ادْعُوا رَبَّكُمْ يُخَفِّفْ عَنَّا يَوْماً مِّنَ الْعَذابِ . . . قالُوا فَادْعُوا وَ ما دُعاءُ الْكافِرينَ إِلَّا فِي ضَلال ؛ و آنها كه در آتشند به مأموران دوزخ مىگويند : ( از پروردگارتان بخواهيد يك روز عذاب را از ما بردارد * . . . آنها مىگويند : پس هر چه مىخواهيد ( خدا را ) بخوانيد ولى دعاى كافران ( به اجابت نمىرسد و ) جز در گمراهى نيست » . « 2 »\r\nدر جايى ديگر از قرآن مجيد مىخوانيم : « وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ مَّاكِثُونَ ؛ آنها فرياد مىكشند : « اى مالك دوزخ ( اى كاش ) پروردگارت ما را بميراند ( تا آسوده شويم ) » مىگويد : شما ( در اينجا ) ماندگار هستيد » . « 3 » همچنين در جاى ديگرى از قرآن مجيد مىخوانيم : « وَ هُمْ يَصْطَرِخُونَ فيها رَبَّنا أَخْرِجْنا نَعْمَلْ صالِحاً غَيْرَ الَّذِي كُنَّا نَعْمَلُ أَ وَ لَمْ نُعَمِّرْكُمْ ما يَتَذَكَّرُ فِيهِ مَنْ تَذَكَّرَ وَ جاءَكُمُ النَّذيرُ فَذُوقُوا فَما لِلظَّالِمينَ مِنْ نَصير ؛ آنها در دوزخ فرياد مىزنند : پرودگارا ! ما را بيرون آور تا عمل صالحى انجام دهيم غير از آنچه انجام مىداديم ( به آنها گفته مىشود : ) آيا شما را به اندازه‌اى كه هركس اهل تذكر است در آن متذكّر مىشود عمر نداديم و انذار كنندهء ( الهى ) به سراغ شما نيامد ؟ اكنون بچشيد كه براى ستمكاران هيچ ياورى نيست » . « 4 »\r\n\r\n\r\n","description":"","footnote":"\r\n( 1 ) . نساء ، آيهء 56 .\r\n( 2 ) . غافر ، آيهء 49 و 50 .\r\n( 3 ) . زخرف ، آيهء 77 .\r\n( 4 ) . فاطر ، آيهء 37 .\r\n","page_name":" 361 ","page_number":361},
  {"content":"\r\n\r\nاز كتاب تمام نهج‌البلاغه كه همهء نامه را ذكر كرده استفاده مىشود كه امام عليه السلام بعد از ذكر شرايط بسيار سخت و دردناك دوزخ به بخشى از نعمت‌هاى بهشتى و رحمت گستردهء الهى اشاره مىكند كه مرحوم سيد رضى به عنوان تلخيص از ذكر آن خوددارى كرده است .\r\nبر اين اساس ، امام عليه السلام در ادامهء اين نامه بعد از ذكر عذاب بسيار خوفناك دوزخ و مواهب بسيار اميدوار كنندهء بهشت ، به بيان يك اصل مهم اسلامى ؛ يعنى لزوم جمع ميان خوف و رجاء است پرداخته و مىفرمايد : « اگر مىتوانيد خوفتان از خداوند شديد باشد و در عين حال ( بسيار ) به خدا حسن ظن داشته باشيد ( چنين كنيد و ) ميان اين دو جمع نماييد ، زيرا حسن ظن بنده ( خاص خدا ) به پروردگار خويش به اندازهء خوفش از اوست و آنها كه بيش از همه به خدا حسن ظن دارند كسانى هستند كه بيش از همه از ( عذاب او ) ترسانند ( و ميان خوف و رجاى آنها تعادل كامل برقرار است ) » ؛ ( وَ إِنِ اسْتَطَعْتُمْ أَنْ يَشْتَدَّ خَوْفُكُمْ مِنَ اللَّهِ ، وَ أَنْ يَحْسُنَ ظَنُّكُمْ بِهِ ، فَاجْمَعُوا بَيْنَهُمَا ، فَإِنَّ الْعَبْدَ إِنَّمَا يَكُونُ حُسْنُ ظَنِّهِ بِرَبِّهِ عَلَى قَدْرِ خَوْفِهِ مِنْ رَبِّهِ ، وَ إِنَّ أَحْسَنَ النَّاسِ ظَنّاً بِاللَّهِ أَشَدُّهُمْ خَوْفاً للَّهِ ) .\r\nدر اينجا امام عليه السلام به مسألهء مهم خوف و رجا اشاره فرموده و آنها را در حد توازن و تعادل براى مؤمنان لازم مىشمارد ، همان گونه كه شرح آن را در بحث نكات خواهيم داد و اين به آن جهت است كه مخاطبان با شنيدن عذاب‌هاى شديد دوزخ كه در كلام امام عليه السلام آمده از رحمت خدا مأيوس نشوند و با شنيدن نعمت‌هاى بىپايان بهشت ، خود را ايمن از عذاب او نبينند .\r\n\r\nنكته تعادل دو بال خوف و رجا\r\nرجا در واقع عامل حركت به سوى سعادت و به منزلهء موتور محرّك\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nدستگاه‌هاى عظيم توليدى است و خوف عامل بازدارنده در برابر طغيان‌ها و حركات بىرويه است . همان گونه كه وسيلهء نقليه فاقد موتور ، از حركت باز مىماند و فاقد ترمز در برابر پرتگاه‌ها و جاده‌هاى خطرناك ايمنى ندارد ، اين دو در وجود هر انسانى بايد به صورت متعادل باشند تا هم به سوى طاعات حركت كند و هم از معاصى خوددارى نمايد .\r\nاهميت اين دو به اندازه‌اى است كه در حديثى از امام صادق عليه السلام مىخوانيم : در وصاياى لقمان مطالب شگفت‌انگيزى بود از جمله اينكه به فرزندش چنين گفت : از خداوند متعال آن گونه خائف باش كه اگر تمام نيكىهاى جن و انس را به جا آورده باشى ، از عذاب او ( به علت پاره‌اى از لغزش‌ها ) ترسان باشى و رجاى تو نسبت به خداوند بايد آن گونه باشد كه اگر معاصى جن و انس را انجام داده باشى اميد به رحمت او داشته باشى . هنگامى كه امام صادق عليه السلام اين حديث را از لقمان نقل كرد فرمود : پدرم چنين مىگفت : « إِنَّهُ لَيْسَ مِنْ عَبْدٍ مُؤْمِنٍ إِلَّا [ وَ 
  ] فِي قَلْبِهِ نُورَانِ نُورُ خِيفَةٍ وَ نُورُ رَجَاءٍ لَوْ وُزِنَ هَذَا لَمْ يَزِدْ عَلَى هَذَا وَ لَوْ وُزِنَ هَذَا لَمْ يَزِدْ عَلَى هَذَا ؛ هيچ بندهء مؤمنى نيست مگر اينكه كه در قلبش دو نور است نور خوف و نور رجا اگر اين يكى را وزن كنند ذره‌اى از آن يكى افزون‌تر نيست و اگر آن ديگر را وزن كنند ذره‌اى از اين زيادتر نخواهد بود » . « 1 »\r\nابن ابى الحديد بعد از آنكه در شرح عبارت امام عليه السلام مىگويد : امام عليه السلام به محمد بن ابىبكر دستور مىدهد كه حسن ظن به خدا و خوف از او را در خود جمع كند و اين مقام والايى است كه جز صالحان آماده به آن نمىرسند حديثى را از امام على بن الحسين عليهما السلام نقل مىكند كه فرمود : « لو انزل اللَّه عز و جل كتابا انه معذب رجلا واحدا لرجوت ان اكونه او انه راحم رجلا واحدا لرجوت ان اكونه ؛ اگر خداوند متعال آيه‌اى نازل كند كه يك نفر را در عالم عذاب مىكند ، از آن بيم دارم\r\n\r\n\r\n","description":"","footnote":"\r\n( 1 ) . كافى ، ج 2 ، ص 67 ، باب الخوف و الرجاء ، ح 1 .\r\n","page_name":" 363 ","page_number":363},
  {"content":"\r\n\r\nكه آن يك نفر من باشم و اگر بگويد يك نفر را در همهء عالم مورد رحمت قرار مىدهد ، اميد دارم آن يك نفر من باشم » . « 1 »\r\nاين تعبيرات به خوبى نشان مىدهد كه به هم خوردن تعادل خوف و رجا يا سبب غرور و دور ماندن از خدا مىشود ، يا يأس از رحمت او را به دنبال دارد كه آن هم مانعى بر سر راه اطاعت و بندگى است .\r\n\r\n\r\n","description":"","footnote":"\r\n( 1 ) . شرح نهج‌البلاغه ابن ابى الحديد ، ج 15 ، ص 167 .\r\n","page_name":" 364 ","page_number":364},
  {"content":"\r\n\r\n\r\nبخش چهارم\r\nوَ اعْلَمْ - يَا مُحَمَّدُ بْنَ أَبِي بَكْرٍ - أَنِّي قَدْ وَلَّيْتُكَ أَعْظَمَ أَجْنَادِي فِي نَفْسِي أَهْلَ مِصْرَ ، فَأَنْتَ مَحْقُوقٌ أَنْ تُخَالِفَ عَلَى نَفْسِكَ ، وَ أَنْ تُنَافِحَ عَنْ دِينِكَ وَ لَوْ لَمْ يَكُنْ لَكَ إِلَّا سَاعَةٌ مِنَ الدَّهْرِ ، وَ لَا تُسْخِطِ اللَّهَ بِرِضَى أَحَدٍ مِنْ خَلْقِهِ ، فَإِنَّ فِي اللَّهِ خَلَفاً مِنْ غَيْرِهِ ، وَ لَيْسَ مِنَ اللَّهِ خَلَفٌ فِي غَيْرِهِ . صَلِّ الصَّلَاةَ لِوَقْتِهَا الْمُؤَقَّتِ لَهَا ، وَ لَا تُعَجِّلْ وَقْتَهَا لِفَرَاغٍ ، وَ لَا تُؤَخِّرْهَا عَنْ وَقْتِهَا لِاشْتِغَالٍ . وَ اعْلَمْ أَنَّ كُلَّ شَيْءٍ مِنْ عَمَلِكَ تَبَعٌ لِصَلَاتِكَ .\r\n\r\nترجمه\r\nاى محمد بن ابىبكر ! بدان كه من تو را سرپرست و والى بزرگترين بخش و امّت از كشور ( اسلام ) نمودم و آن اهل مصرند ، « بنابراين شايسته است كه با خواسته‌هاى دلت مخالفت كنى ( چرا كه جهاد با نفس برترين جهاد است ) بر تو لازم است كه از دينت دفاع كنى هر چند بيش از يك ساعت از عمر تو باقى نمانده باشد . هرگز خداوند را براى جلب رضاى كسى از مخلوقش به خشم نياور چرا كه خداوند جاى همه كس را مىگيرد و كسى نمىتواند جاى او را بگيرد .\r\nنماز را در اوقات خودش بجاى آر نه آنكه به هنگام بيكارى در انجامش تعجيل كنى و نه آنكه به هنگام اشتغال به كار آن را تأخير بيندازى و بدان تمام اعمالت تابع نماز تو خواهد بود ( اگر نماز را آن گونه كه بايد و شايد و به طور كامل انجام دهى اعمال ديگرت سامان خواهد يافت و در قيامت نيز نخست به نمازت مىنگرند سپس به ساير اعمالت ) .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nشرح و تفسير مأمورين سنگين و پر اهمّيّت\r\nامام عليه السلام در اين بخش از خطبه ، بار ديگر محمد بن ابىبكر را مخاطب ساخته و چهار دستور مهم به او مىدهد . نخست به عنوان مقدمه مىفرمايد : « اى محمد بن ابىبكر ! بدان كه من تو را سرپرست و والى بزرگ‌ترين بخش و امّت از كشور ( اسلام ) نمودم و آن اهل مصرند » ؛ ( وَ اعْلَمْ - يَا مُحَمَّدُ بْنَ أَبِي بَكْرٍ - أَنِّي قَدْ وَلَّيْتُكَ أَعْظَمَ أَجْنَادِي فِي نَفْسِي أَهْلَ مِصْرَ ) .\r\nاجناد جمع جند در اصل به معناى لشكر است ولى گاه به بخش‌هاى مختلف يك كشور يا به كسانى كه در آن بخش زندگى مىكنند نيز اطلاق مىشود . به هر حال اين جمله به خوبى نشان مىدهد كه امام عليه السلام براى اهل مصر اهمّيّت و احترام بسيارى قائل بود و آنها را بزرگترين گروه امّت اسلامى مىدانست ، زيرا مصر يك سرزمين بزرگ تاريخى ، داراى تمدنى كهن و مردمى آگاه و باهوش و پر تلاش است .\r\nآن گاه امام عليه السلام به بيان نخستين و مهم‌ترين توصيهء خود مىپردازد و مىفرمايد :\r\n« بنابراين شايسته است كه با خواسته‌هاى دلت مخالفت كنى ( چرا كه جهاد با نفس برترين جهاد است ) » ؛ ( فَأَنْتَ مَحْقُوقٌ « 1 » أَنْ تُخَالِفَ عَلَى نَفْسِكَ ) .\r\nجهاد با نفس بر همه لازم است ولى بر واليان و استانداران و فرمانداران لازم‌تر ، زيرا آنان هميشه در معرض وسوسه‌هاى نفس و شيطان قرار دارند و اگر در اين مبارزه مغلوب شوند ، ظلم و فساد ، مناطق تحت فرمانشان را فرا مىگيرد .\r\nسپس به بيان دومين دستور پرداخته مىفرمايد : « بر تو لازم است كه از دينت دفاع كنى ، هر چند بيش از يك ساعت از روزگار تو باقى نمانده باشد » ؛ ( وَ أَنْ تُنَافِحَ « 2 »\r\n\r\n\r\n","description":"","footnote":"\r\n( 1 ) . « محقوق » از ريشهء « حق » گرفته شده و در اينجا به معناى شايسته و سزاوار است .\r\n( 2 ) . « تنافح » از ريشهء « منافحه » به معناى دفاع از چيزى گرفته شده و ريشهء آن « نفح » بر وزن « فتح » است كه غالباً به معناى نسيم ملايم و بوى خوش مىآيد و گاه به معناى دفع كردن چيزى است و « منافحه » از همين معنا گرفته شده است .\r\n","page_name":" 366 ","page_number":366},
  {"content":"\r\n\r\nعَنْ دِينِكَ ، وَ لَوْ لَمْ يَكُنْ لَكَ إِلَّا سَاعَةٌ مِنَ الدَّهْرِ ) .\r\nروشن است كه بعد از جهاد اكبر كه جهاد با نفس است براى حفظ دين بايد به سراغ جهاد اصغر رفت كه جهاد با دشمن است . امام عليه السلام در اين قسمت به اندازه‌اى تأكيد مىكند كه اگر تنها يك ساعت از عمر يا حكومت او باقى باشد در دفاع از دين دريغ ندارد و چيزى فروگذار نكند .\r\nآن گاه به سراغ دستور سوم رفته مىفرمايد : « هرگز خداوند را براى جلب رضاى كسى از مخلوقش به خشم نياور ، زيرا خداوند جاى همه كس را مىگيرد و كسى نمىتواند جاى او را بگيرد » ؛ ( وَ لَا تُسْخِطِ اللَّهَ بِرِضَى أَحَدٍ مِنْ خَلْقِهِ ، فَإِنَّ فِي اللَّهِ خَلَفاً مِنْ غَيْرِهِ ، وَ لَيْسَ مِنَ اللَّهِ خَلَفٌ فِي غَيْرِهِ ) .\r\nانسان بسيارى از اوقات بر سر دوراهى گرفتار مىشود ؛ راهى به سوى رضاى خدا مىرود و راهى به سوى رضاى خلق ، در آنجا كه خلق چيزى زايد بر حق خود را بخواهند در اينجا مؤمنان خالص از غير آنها شناخته مىشوند ؛ مؤمنان خالص در آن راه گام مىگذارند كه رضاى خداست ، زيرا مىدانند كه با جلب رضايت و حمايت او هيچ كس نمىتواند كارى بر خلاف آنها انجام دهد در حالى كه اگر براى جلب رضاى بعضى از زياده خواهان ، رضاى خدا را زير پا بگذارند ، كاملا بىدفاع خواهند ماند .\r\nآنچه را امام عليه السلام در سومين نصيحت به محمد بن ابىبكر فرمود ، در روايت ديگر به عنوان يكى از نشانه‌هاى ايمان خالص آمده است . امام صادق عليه السلام مىفرمايد : « مِنْ صِحَّةِ يَقِينِ الْمَرْءِ الْمُسْلِمِ أَنْ لَا يُرْضِيَ النَّاسَ بِسَخَطِ اللَّهِ ؛ از نشانه‌هاى سلامت ايمان مؤمن اين است كه رضايت مخلوق را به بهاى به دست آوردن غضب پرودگار طلب نكند » . « 1 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 57 ، ح 2 .\r\n","page_name":" 367 ","page_number":367},
  {"content":"\r\n\r\nتجربه نشان داده آنها كه مرتكب اين كار مىشوند سرانجام هم رضايت خالق را از دست مىدهند و هم رضايت مخلوق را و آنها كه رضايت خالق را مىطلبند ، هر چند در پاره‌اى از موارد سبب خشم مخلوق شوند ، سرانجام هم رضاى خدا را به دست آورده‌اند و هم رضاى مخلوق را .\r\nاز اين فراتر در حديثى از رسول خدا صلى الله عليه و آله آمده است : « مَنْ طَلَبَ رِضَا مَخْلُوقٍ بِسَخَطِ الْخَالِقِ سَلَّطَ اللَّهُ عَزَّ وَ جَلَّ عَلَيْهِ ذَلِكَ الْمَخْلُوقَ ؛ كسى كه خشنودى مخلوقى را با خشم پرودگار طلب كند سرانجام خداوند متعال آن مخلوق را بر سر او مسلط مىكند ( تا به او ستم نمايد ) » . « 1 »\r\nسپس امام عليه السلام در چهارمين توصيهء خود به محمد بن ابىبكر به مسألهء نماز كه از مهم‌ترين اركان اسلام است ، مىپردازد و مىفرمايد : « نماز را در اوقات خودش بجاى آر ، نه آنكه به هنگام بيكارى در انجامش تعجيل كنى و نه آنكه به هنگام اشتغال به كار آن را تأخير بيندازى و بدان تمام اعمالت تابع نماز تو خواهد بود ( اگر نماز را آن گونه كه بايد و شايد و به طور كامل انجام دهى اعمال ديگرت سامان خواهد يافت و در قيامت نيز نخست به نمازت مىنگرند سپس به ساير اعمالت ) » ؛ ( صَلِّ الصَّلَاةَ لِوَقْتِهَا الْمُؤَقَّتِ لَهَا ، وَ لَا تُعَجِّلْ وَقْتَهَا لِفَرَاغٍ ، وَ لَا تُؤَخِّرْهَا عَنْ وَقْتِهَا لِاشْتِغَالٍ اعْلَمْ أَنَّ كُلَّ شَيْءٍ مِنْ عَمَلِكَ تَبَعٌ لِصَلَاتِكَ ) .\r\nبسيارى از شارحان نهج‌البلاغه گفته‌اند امام عليه السلام در نخستين سفارش در مورد نماز به اين نظر دارد كه نماز را پيش از وقت ( مثلًا نماز ظهر را پيش از ظهر و نماز صبح را قبل از طلوع فجر ) به خاطر فراغت و بيكارى به جاى نياور ؛ ولى با توجّه به اينكه كمتر كسى ديده‌ايم و شنيده‌ايم كه نماز خود را قبل از ظهر يا قبل از غروب و طلوع فجر به جا آورد ، زيرا اين مطلب بر همه حتى براى افراد كاهل‌نماز هم مسلم است كه نماز قبل از وقت محتوايى ندارد ، با توجّه به اين نكته ، احتمال ديگرى در تفسير اين جمله هست كه فرمايش امام عليه السلام ناظر به نماز\r\n\r\n\r\n","description":"","footnote":"\r\n( 1 ) . بحارالانوار ، ج 74 ، ص 156 ، ح 132 .\r\n","page_name":" 368 ","page_number":368},
  {"content":"\r\n\r\nاوّل وقت و آخر وقت است ؛ مىفرمايد : چنان نباش كه اگر بيكار باشى نماز را اوّل وقت بخوانى و اگر مشغول به كار باشى نماز را موكول به آخر وقت كنى ، بلكه هميشه و در هر حال كار خود را تعطيل كن و نماز را در اوّل وقتش به جاى آور .\r\nدر واقع اشاره به همان جملهء معروف است كه انسان به نمازش نگويد كار دارم بلكه به كارش بگويد نماز دارد .\r\nبه يقين تقيد به نماز در اوّل وقت روح و جان و زندگى انسان را نورانى مىكند و كارهاى ديگر او از بركت نماز سامان مىيابد .\r\nدر حديثى از امام باقر عليه السلام نقل شده است : « إِنَّ الصَّلَاةَ إِذَا ارْتَفَعَتْ فِي أَوَّلِ وَقْتِهَا رَجَعَتْ إِلَى صَاحِبِهَا وَ هِيَ بَيْضَاءُ مُشْرِقَةٌ تَقُولُ حَفِظْتَنِي حَفِظَكَ اللَّهُ وَ إِذَا ارْتَفَعَتْ فِي غَيْرِ وَقْتِهَا بِغَيْرِ حُدُودِهَا رَجَعَتْ إِلَى صَاحِبِهَا وَ هِيَ سَوْدَاءُ مُظْلِمَةٌ تَقُولُ ضَيَّعْتَنِي ضَيَّعَكَ اللَّهُ ؛ هنگامى كه نماز در اوّل وقت خوانده شود به سوى صاحبش باز مىگردد در حالى كه سفيد و نورانى است و به او مىگويد : مرا محفوظ داشتى خداوند تو را حفظ كند و هنگامى كه در غير وقت و بدون رعايت حدود انجام شود به صاحبش باز مىگردد در حالى كه سياه و تاريك است و به او مىگويد مرا ضايع كردى خدا تو را ضايع كند » . « 1 »\r\nجملهء « و اعلم . . . » همان گونه كه در بالا اشاره شد دو معنا دارد يكى اينكه در دنيا ساير اعمال انسان تابع نماز اوست اگر نماز را به درستى انجام دهد از بركت نماز ساير اعمال او نيز به درستى انجام خواهد گرفت و ديگر اينكه در آخرت همان گونه كه در روايات آمده نخستين چيزى كه مورد حساب قرار مىگيرد ، نماز است و سپس ساير اعمال « إِنَّ أَوَّلَ مَا يُحَاسَبُ بِهِ الْعَبْدُ الصَّلَاةُ فَإِنْ قُبِلَتْ قُبِلَ مَا سِوَاهَا ؛ نخستين چيزى كه بندگان با آن حساب مىشوند نماز است اگر نماز مقبول شد بقيّهء اعمال قبول مىشود » . « 2 »\r\n\r\n\r\n","description":"","footnote":"\r\n( 1 ) . كافى ، ج 3 ، ص 268 ، باب من حافظ على صلاته ، ح 4 .\r\n( 2 ) . همان مدرك .\r\n","page_name":" 369 ","page_number":369},
  {"content":"\r\n . \r\n","description":"","footnote":"","page_name":" 370 ","page_number":370},
  {"content":"\r\n\r\n\r\nبخش پنجم\r\nوَ مِنْهُ : فَإِنَّهُ لَا سَوَاءَ ، إِمَامُ الْهُدَى وَ إِمَامُ الرَّدَى وَ وَلِيُّ النَّبِيِّ ، وَ عَدُوُّ النَّبِيِّ .\r\nلَقَدْ قَالَ لِي رَسُولُ اللَّهِ صلى الله عليه و آله إِنِّي لَا أَخَافُ عَلَى أُمَّتِي مُؤْمِناً وَ لَا مُشْرِكاً ؛ أَمَّا الْمُؤْمِنُ فَيَمْنَعُهُ اللَّهُ بِإِيمَانِهِ ، وَ أَمَّا الْمُشْرِكُ فَيَقْمَعُهُ اللَّهُ بِشِرْكِهِ . لَكِنِّي أَخَافُ عَلَيْكُمْ كُلَّ مُنَافِقِ الْجَنَانِ ، عَالِمِ اللِّسَانِ ، يَقُولُ مَا تَعْرِفُونَ ، وَ يَفْعَلُ مَا تُنْكِرُونَ .\r\n\r\nترجمه\r\nدر بخش ديگرى از اين نامه آمده است : امام هدايت و امام گمراهى هرگز يكسان نيستند همچنين دوستدار پيامبر و دشمن او با هم برابر نخواهند بود رسول خدا صلى الله عليه و آله به من فرمود : من بر امتم نه از مؤمن مىترسم و نه از مشرك ، چرا كه مؤمن ايمانش او را از كار خلاف باز مىدارد و مشرك را خداوند به وسيلهء شركش ( رسوا و ) خوار و ذليل مىكند . تنها آنان كه از شرشان بر شما مىترسم كسانىاند كه در دل منافق‌اند ، و در زبان به ظاهر دانا ( و مؤمن ) ، سخنانى مىگويند كه شما مىپسنديد ؛ ولى اعمالى انجام مىدهند كه شما آن را زشت و ناپسند مىشماريد .\r\n\r\nشرح و تفسير تنها از اين گروه بترسيد\r\nدر آخرين بخش از اين نامه مطابق آنچه مرحوم سيد رضى آورده ( و از تعبير به « منه » بر مىآيد كه آنچه در نهج‌البلاغه آمده تمام نامه نبوده ، بلكه بخش‌هايى از آن است ) امام عليه السلام به نكته‌اى بسيار مهم و اساسى توجّه كرده و مىفرمايد : « امام\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nهدايت و امام گمراهى هرگز يكسان نيستند همچنين دوستدار پيامبر و دشمن او با هم برابر نخواهند بود » ؛ ( وَ مِنْهُ : فَإِنَّهُ لَا سَوَاءَ ، إِمَامُ الْهُدَى وَ إِمَامُ الرَّدَى « 1 » وَ وَلِيُّ النَّبِيِّ ، وَ عَدُوُّ النَّبِيِّ ) .\r\nروشن است كه تعبير به « إِمَامُ الْهُدَى » در اين جمله اشاره به خود آن حضرت و تعبير به « إِمَامُ الرَّدَى » اشاره به معاويه است كه بر خلاف دستور پيامبر و خواستهء قاطبهء مسلمين پرچم مخالفت بر افراشت و جنگ‌هاى خونين و هلاكت بسيارى از مسلمين را سبب گرديد .\r\nواژهء « امام » غالباً به معناى پيشواى حق است ؛ ولى گاه در پيشواى باطل هم به كار مىرود . در قرآن مجيد مىخوانيم : « وَ جَعَلْنَاهُمْ أَئِمَّةً يَدْعُونَ إِلَى النَّارِ ؛ و آنان [ فرعونيان 
  ] را پيشوايانى قرار داديم كه به سوى آتش ( دوزخ ) دعوت مىكنند » . « 2 »\r\nدليل تطبيق « إِمَامُ الرَّدَى » در جملهء فوق بر معاويه علاوه بر قرائن حاليه صراحت بخش‌هايى از اين نامه است كه مرحوم سيّد رضى آن را نقل نكرده است ؛ در بخشى از اين نامه طبق آنچه در كتاب تمام نهج‌البلاغه آمده است مىخوانيم : « اياكم و دعوة الكذاب ابن هند ؛ از خواسته‌ها و دعوت‌هاى اين مرد دروغگو فرزند هند ( جگر خوار ) بپرهيزيد » .\r\nآن گاه امام عليه السلام در تكميل همين سخن به حديثى از پيغمبر اكرم صلى الله عليه و آله استناد مىجويد و مىگويد : « رسول خدا صلى الله عليه و آله به من فرمود : من بر امتم نه از مؤمن مىترسم و نه از مشرك ، چرا كه مؤمن ايمانش او را از كار خلاف باز مىدارد و مشرك را خداوند به وسيلهء سركشى ( رسوا و ) خوار و ذليل مىكند . تنها آنان كه از شرشان بر شما مىترسم كسانىاند كه در دل منافقند و در زبان به ظاهر دانا ، سخنانى مىگويند كه شما مىپسنديد ؛ ولى اعمالى انجام مىدهند كه شما آن را زشت\r\n\r\n\r\n","description":"","footnote":"\r\n( 1 ) . « الردى » از ريشهء « ردى » بر وزن « رأى » به معناى هلاكت و يا سقوط از بلندى توأم با هلاكت است .\r\n( 2 ) . قصص ، آيهء 41 .\r\n","page_name":" 372 ","page_number":372},
  {"content":"\r\n\r\nو ناپسند مىشماريد » ؛ ( وَ لَقَدْ قَالَ لِي رَسُولُ اللَّهِ صلى الله عليه و آله إِنِّي لَا أَخَافُ عَلَى أُمَّتِي مُؤْمِناً وَ لَا مُشْرِكاً ؛ أَمَّا الْمُؤْمِنُ فَيَمْنَعُهُ اللَّهُ بِإِيمَانِهِ ، وَ أَمَّا الْمُشْرِكُ فَيَقْمَعُهُ « 1 » اللَّهُ بِشِرْكِهِ . وَ لَكِنِّي أَخَافُ عَلَيْكُمْ كُلَّ مُنَافِقِ الْجَنَانِ « 2 » ، عَالِمِ اللِّسَانِ ، يَقُولُ مَا تَعْرِفُونَ ، وَ يَفْعَلُ مَا تُنْكِرُونَ ) .\r\nاين يك واقعيّت است كه مؤمنان واقعى پشت و پناه اسلام و امّت اسلامى هستند و مشركان شناخته شده به سبب شركشان ، مردم از آنها فاصله مىگيرند و اگر بخواهند از درِ عداوت در آيند ، مؤمنان به فرمان خداوند دست به دست هم مىدهند و آنها را در هم مىكوبند ؛ ولى مشكل بزرگ جامعهء اسلامى و هر جامعه‌اى دشمنانى هستند كه لباس دوستى بر تن مىكنند ، همان افراد دو چهره‌اى كه چهرهء زيبايى از خود نشان مىدهند و چهرهء زشت درونى خود را مستور مىدارند ، در ميان صفوف مسلمين رفت و آمد دارند و از اسرار آنها آگاه مىشوند و هر جا بتوانند از پشت به آنها خنجر مىزنند . آيات الهى و سنّت پيامبر صلى الله عليه و آله را دست‌آويز خود قرار مىدهند ؛ ولى در عمل بر خلاف رفتار مىكنند .\r\nمصداق بارز اين سخن در زمان على عليه السلام ، معاويه و اطرافيانش بودند كه به نام خونخواهى عثمان كه ظاهراً جانشين پيامبر اكرم صلى الله عليه و آله بود ، قيام كردند و به هنگام ناچارى قرآن‌ها را بر سر نيزه‌ها بالا بردند . نماز مىخواندند و در نماز جمعه سخنان زيبا و موافق كتاب و سنّت مىگفتند ؛ ولى براى تضعيف امام هدايت ؛ على عليه السلام كه هم از سوى خدا منسوب شده بود و هم از سوى خلق ، هيچ فرصتى را از دست نمىدادند . از قتل بىگناهان و غارت اموال مسلمين و شبيخون زدن به مناطق مرزى عراق ابا نداشتند و با استفاده از اين روش سرانجام توانستند بر جاى پيغمبر اكرم صلى الله عليه و آله تكيه زنند و اسلام را به قهقرا ببرند .\r\n\r\n\r\n","description":"","footnote":"\r\n( 1 ) . « يقمع » از ريشهء « قمع » بر وزن « منع » به معناى بازداشتن و مغلوب ساختن و خوار كردن است .\r\n( 2 ) . « جنان » به معناى قلب است و « جِنان » جمع « جنة » به معناى باغ و بهشت است و همهء اينها از ريشهء « جن » بر وزن « فن » به معناى مستور شدن گرفته شده و از آنجا كه قلب در درون سينه مستور است و زمين باغ‌ها در زير درختان مستور است ، اين واژه در مورد آنها به كار رفته است .\r\n","page_name":" 373 ","page_number":373},
  {"content":"\r\n\r\n\r\nنكته‌ها\r\n\r\n1 . خطر منافقان\r\nامام عليه السلام در اين نامه از خطر مهمى كه محمد بن ابىبكر و جامعهء مردم مصر ، بلكه همهء جوامع اسلامى را تهديد مىكند ؛ يعنى خطر منافقان سخن به ميان آورده و مردم را به سه گروه تقسيم مىكند : مؤمن ، مشرك و منافق سپس مىفرمايد : مؤمنان هيچ خطرى براى جامعهء اسلامى ندارند زيرا ايمانشان به آنها اجازه نمىدهد دست به كارى بزنند كه خطرى براى اسلام و مسلمين ايجاد كند و مشركان معاند كه به اصطلاح شمشير را از رو بسته‌اند خطر آنها نيز چندان مهم نيست ، زيرا شناخته شده‌اند و مسلمانان باايمان ، مراقب توطئه هاى آنها هستند ؛ اما مشكل مهم از سوى منافقان است كسانى كه در ميان اهل ايمان زندگى مىكنند و به اصطلاح شمشير را زير لباس بسته‌اند ، سخنانى مىگويند كه خوشايند مؤمنان است و افكار و عواطف آنها را به سوى خودشان جلب و جذب مىكنند ؛ اما در لحظات حساس و در هر زمان كه فرصتى به دست آورند زهر خود را مىريزند و ضربه به اسلام و مسلمين مىزنند .\r\nگر چه آنها نفاق خود را مكتوم مىدارند و تخريب را به صورت پنهانى انجام مىدهند ولى چنان نيستند كه نتوان آنها را با دقت تشخيص داد . قرآن مجيد علائم متعدّدى براى شناخت اهل نفاق در سورهء « بقره » و سورهء « منافقون » بيان فرموده كه با دقت در آن مىتوان آنها را شناخت و از خطرات آنها مصون ماند .\r\nدربارهء ريشه‌هاى نفاق و برنامه‌ريزى دقيق منافقان و نفاق در طول تاريخ و خطرات اين گروه بحث‌هاى مشروحى در خطبهء 194 ( جلد هفتم از صفحهء 606 تا 619 ) بيان شده است و همچنين در ذيل خطبهء 210 بيان شده است .\r\n\r\n2 . نامه‌اى عجيب از معتضد عباسى\r\nاز شگفتىهاى دوران عباسيان نامه‌اى است كه معتضد عباسى به صورت -\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبخش‌نامه‌اى مستدل براى نواحى مختلف فرستاد . اين نامه را مورخ معروف ، طبرى در حوادث سال 284 در تاريخ خود نقل كرده و كامل ابن اثير ( هر چند با لحن مخالف ) به آن اشاره كرده است و ما آن را از شرح نهج‌البلاغهء ابن ابى الحديد كه از آن تلخيص خوبى دارد نقل مىكنيم .\r\nابن ابى الحديد در جلد 15 از شرح نهج‌البلاغهء خود در ذيل همين نامهء امام عليه السلام به محمد بن ابىبكر مىنويسد : طبرى چنين مىگويد : در اين سنه ( سنهء 284 ) معتضد عباسى تصميم گرفت لعن معاويه را بر تمام منابر گسترش دهد و دستور داد نامه‌اى نوشتند ( مستدل ) كه براى مردم خوانده شود . وزيرش عبيد اللَّه بن سليمان او را از ايجاد تنش در ميان گروهى از مردم بر حذر داشت و گفت : ممكن است اين كار به فتنه بينجامد ؛ ولى معتضد اعتنايى به سخنان او نكرد .\r\nنخستين چيزى كه معتضد به آن ابتدا كرد اين بود كه مردم مشغول كار خود باشند و از اجتماعات بپرهيزند و عصبيت را كنار بگذارند و به عنوان شهادت دادن ، نزد سلطان نروند مگر اينكه از آنها خواسته شود و داستان‌سرايان را از نشستن بر سر جاده‌ها ( و گردآورى مردم در اطراف خود ) منع كنند و دستور داد نسخه‌هايى از اين نامه تهيّه شود و در دو طرف بغداد در محلات و كوچه‌ها و بازارها روز چهارشنبه بيست و چهارم جمادى الاولىِ همان سال براى مردم بخوانند سپس روز جمعه از آن خوددارى كنند و از اجتماع مردم به صورت گروهى در دو مسجد معروف بغداد جلوگيرى كنند و به سقاهايى كه در آن دو مسجد به مردم آب مىدادند ، سفارش شد كه براى معاويه طلب رحمت نكنند چون قبلًا عادت آنها بر اين بود كه به هنگام آب دادن براى او طلب رحمت مىكردند .\r\nبه هر حال روز جمعه نامه خوانده نشد ، هر چند مردم انتظار داشتند آن را استماع كنند . در اين هنگام وزير معتضد « عبيداللَّه بن سليمان » متوسل به قاضى يوسف شد كه حيله‌اى بينديشد و معتضد را از اين كار منصرف نمايد . قاضى يوسف به\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nسراغ معتضد رفت و گفت من از اين مىترسم كه تودهء مردم با شنيدن اين نامه حركتى اعتراض‌آميز آغاز كنند . معتضد گفت : من با شمشير آنها را بر سر جاى خود مىنشانم . قاضى گفت : با آل ابو طالب چه خواهى كرد ؟ آنها از اين موقعيت استفاده مىكنند و در همه جا مردم را به سوى خود دعوت مىنمايند و به يقين توجّه مردم به آنها بيشتر از توجّه به بنى العباس است . معتضد با شنيدن اين سخن ساكت شد و پاسخى نداد و بعد از آن اقدامى در اين زمينه نكرد .\r\nنامه بسيار مفصل و مستدل است و بخشى از آن چنين است : « خبرهايى به امير مؤمنان ( منظور در اينجا معتضد عباسى است ) رسيده كه گروهى از مردم گرفتار اشتباهاتى در دين خود و فسادى در عقايد و تعصب‌هايى نابجا شده‌اند كه عامل اصلى آن پيشوايان ضلالت بوده‌اند و از اين رو سنّت پيغمبر صلى الله عليه و آله را رها كرده و به بدعت‌ها روى آورده‌اند .\r\nاين جريان بر امير مؤمنان سخت آمده و سكوت در برابر آن را جايز نشمرده و آن را مخالف وظايف دينى خود ديده كه بايد در برابر انحرافات ساكت ننشيند و براى ارشاد جاهلان و اقامهء حجت در مقابل معاندان قيام كند .\r\nبه همين دليل اميرالمؤمنين ( معتضد ) به شما مسلمانان خبر مىدهد كه خداوند متعال ، پيغمبر اكرم صلى الله عليه و آله را به آيينش مبعوث ساخت و به او فرمان داد كه فرمان او را اجرا كند . آن حضرت از خانوادهء خود شروع كرد ؛ گروهى ايمان آوردند و دعوت او را پذيرفتند و سر بر فرمانش نهادند و گروهى به مخالفت برخاستند و از هر گونه كارشكنى فروگذارى نكردند - سپس بعد از ذكر اعمال اين دو گروه با عباراتى جالب و زيبا چنين ادامه مىدهد - بدترين دشمن پيغمبر اسلام صلى الله عليه و آله و كسى كه از همه بيشتر مخالفت مىكرد و سر آغاز هر جنگ و عداوتى بود و آغازگر هر فتنه‌اى محسوب مىشد و هر پرچمى بر ضد اسلام برافراشته مىشد ، صاحب و رهبر و رييس آن ابوسفيان و پيروانش از بنىاميّهء ملعون در\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nكتاب خدا و بر زبان پيغمبر اكرم صلى الله عليه و آله در مواقف متعدّد بودند . سر انجام اسلام پيشى گرفت و اين دشمن سرسخت مغلوب و منكوب شد و به ناچار در برابر اسلام تسليم گشت در حالى كه قلبش اسلام را نپذيرفته بود و شرك و كفر را در دل پنهان مىداشت . خداوند در قرآن مجيد دربارهء آنها فرموده : « وَ الشَّجَرَةَ الْمَلْعُونَةَ فِى الْقُرْآنِ » « 1 » و همه اتفاق دارند كه اين شجرهء ملعونه همان بنىاميّه هستند و در سنّت نبوى كه راويان ثقه آن را نقل كرده‌اند ، وارد شده كه پيغمبر اكرم صلى الله عليه و آله روزى ابوسفيان را بر چهارپايى سوار ديد كه معاويه زمام آن را در دست داشت و يزيد ( برادر معاويه ) آن چهارپا را مىراند .\r\nپيامبر اكرم صلى الله عليه و آله فرمود : « لَعَنَ اللَّهُ الرَّاكِبَ وَ الْقَائِدَ وَ السَّائِق ؛ خدا لعنت كند سوار و زمامدار و كسى كه آن را از پشت سر مىراند » .\r\nنيز راويان روايت كرده‌اند كه در روز بيعت عثمان ، ابوسفيان - كه در آن زمان نابينا شده بود ( و حاضران در مجلس ) كه گمان مىكرد همه از بنىاميّه هستند - صدا زد : « تَلَقَّفُوهَا يَا بَنِي عَبْدِ شَمْسٍ تَلَقُّفَ الْكُرَةِ فَوَ اللَّهِ مَا مِنْ جَنَّةٍ وَ لَا نَار ؛ اى فرزندان عبد شمس - اى بنىاميّه - خلافت را همچون گوى از ميدان برباييد به خدا سوگند نه بهشتى در كار است و نه دوزخى » و اين عبارت به يقين كفر صريح است كه لعنت الهى شامل حال گويندهء آن مىشود .\r\nدر روايت ديگرى آمده است كه ابوسفيان روز فتح مكّه بلال را بر بام كعبه ديد - هنوز نابينا نشده بود - كه مشغول اذان است و مىگويد : « اشهد أنّ محمّداً رسول اللَّه » ؛ ابو سفيان گفت : خوشا به حال عتبة بن ربيعة ( يكى از بستگان ابوسفيان كه در جنگ بدر كشته شده بود ) كه از دنيا رفت و چنين منظره‌اى را نديد .\r\n\r\n\r\n","description":"","footnote":"\r\n( 1 ) . اسراء ، آيهء 60 .\r\n","page_name":" 377 ","page_number":377},
  {"content":"\r\n\r\nو در روايت ديگرى آمده كه پيغمبر اكرم صلى الله عليه و آله خواب وحشتناكى ديد و ناراحت شد ؛ مىگويند بعد از اين خواب پيغمبر اكرم صلى الله عليه و آله خندان ديده نشد ، زيرا در خواب ديده بود عده‌اى از بنىاميّه مانند ميمون‌ها به روى منبرش بالا مىروند و پايين مىآيند .\r\nدر روايت ديگرى آمده ، روزى پيغمبر صلى الله عليه و آله فرمود : « از اين گذرگاه كوه كه مىبينى به زودى مردى بيرون مىآيد كه بر مذهب من محشور نخواهد شد » ناگهان معاويه ظاهر شد .\r\nدر حديث ديگرى آمده است كه پيغمبر فرمود : « إِذَا رَأَيْتُمْ مُعَاوِيَةَ يَخْطُبُ عَلَى مِنْبَرِي فَاقْتُلُوه ؛ هنگامى كه معاويه را بر منبر من ببينيد او را به قتل برسانيد » و روايات كوبندهء ديگرى دربارهء معاويه كه در كتب معروف نقل شده است .\r\nسپس در ادامهء اين نامه داستان شهادت عمار ياسر به وسيلهء لشكر شام نقل شده كه پيغمبر صلى الله عليه و آله خطاب به او فرموده بود : « گروه طغيان‌گر تو را مىكشند در حالى كه تو آنها را به بهشت مىخوانى و آنها تو را به دوزخ دعوت مىكنند » .\r\nآنگاه به شهادت گروهى از صلحا و بزرگان اسلام از نيكان اصحاب و تابعين و اهل فضيلت و دين ، به دست معاويه به طور مشروح اشاره مىكند ، افرادى مانند « عمرو بن حمق خزاعى » و « حجر بن عدى الكندى » .\r\nسپس به معرفى فرزندش يزيد ، آن شراب‌خوار مستِ ميمون‌باز اشاره كرده و جنايت معاويه را در گرفتن بيعت براى او با قهر و غلبه و تهديد و تطميع ، يادآور مىشود .\r\nآن گاه به بخشى از كفريات يزيد مىپردازد از جمله تمسك او به شعر ذيل كه آشكارا دم از كفر و شرك و بىايمانى مىزند آنجا كه مىگويد :\r\n لَيْتَ أَشْيَاخِي بِبَدْرٍ شَهِدُوا * جَزَعَ الْخَزْرَجِ مِنْ وَقْعِ الْأَسَل \r\nاى كاش نياكان من كه در ميدان بدر بودند ، نالهء خزرج را از ضربات نيزه‌ها\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمشاهده مىكردند . « 1 »\r\nسپس در ادامه مىافزايد : اضافه بر اينها بنىمروان ( شاخه‌اى از بنىاميّه ) احكام خدا را آشكارا دگرگون يا تعطيل كردند ؛ اموال بيت‌المال را در ميان خود تقسيم نمودند ؛ احترام حرم مكّه را سلب كردند و از هر گونه تخريب و آتش‌سوزى در خانهء خدا ابا نداشتند و پناهندگان به آن را كشتند و زمين را از جور و عدوان پر كردند و ظلم آنها همهء بلاد را فرا گرفت تا آنكه خشم خدا بر آنها فرود آمد و قهر و غضب الهى بر آنان نازل شد . گروهى از خاندان پيامبر صلى الله عليه و آله برخاستند و از آنها انتقام گرفتند و بدين وسيله ، خون آنها و پدران مرتدّشان ريخته شد و خداوند ظالمان را ريشه‌كن ساخت .\r\nآن گاه در ادامهء اين نامه مىافزايد : اى مردم ! اوامر الهى را اطاعت كنيد آنجا كه مىفرمايد : « إِنَّ اللَّهَ لَعَنَ الْكافِرينَ وَ أَعَدَّ لَهُمْ سَعيراً » « 2 » و نيز مىفرمايد : « أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ » « 3 » بنابراين بر شما اى مردم ! لازم است كسى را كه خدا و رسولش او را لعن كرده ، لعن كنيد .\r\nآن گاه ابوسفيان و معاويه و يزيد و مروان بن حكم و فرزندان و نوه‌هاى آنها را\r\n\r\n\r\n","description":"","footnote":"\r\n( 1 ) . اصل اين شعر از « عبداللَّه زبعراء » است كه از دشمنان سرسخت رسول خدا صلى الله عليه و آله بود كه در روز احد بعد از شهادت گروهى از مسلمين كه از طايفهء خزرج بودند اين شعر را با اشعار ديگرى سرود و يزيد آن را تطبيق بر حاثهء كربلا كرد و منظورش اين بود كه اى كاش نياكان من از بنىاميّه امروز بودند و ناله و زارى اهل بيت امام حسين عليهم السلام و يارانش را مشاهده مىكردند .\r\nطبرى ابيات ديگر يزيد را نيز در كتاب خود نقل كرده كه در متن نامهء معتضد وجود داشته است هر چند ابن‌ابى الحديد در تلخيص خود آن را حذف كرده و از جملهء آن ابيات اين است :\r\n فاحلوا و استحلوا فرحا * ثم قالوا يا يزيد لا تشل\r\nلعبت هاشم بالملك فلا * خبر جاء و لا وحى نزل \r\n« نياكان من اگر اين كار مرا مىديدند هلهله مىكردند و فرياد شوق برمىكشيدند و مىگفتند : اى يزيد دست مريزاد . بنىهاشم داعيهء سلطنت داشتند و ( آن را به نام دين و آيين خدا وانمود كردند ) نه خبرى از سوى خدا آمده و نه وحيى نازل شده است .\r\n( 2 ) . احزاب ، آيهء 64 .\r\n( 3 ) . بقره ، آيهء 159 .\r\n","page_name":" 379 ","page_number":379},
  {"content":"\r\n\r\nلعن مىكند و مىافزايد : « اللَّهُمَّ الْعَنْ أَئِمَّةَ الْكُفْرِ وَ قَادَةَ الضَّلَالِ وَ أَعْدَاءَ الدِّينِ مُجَاهِدِي الرَّسُولِ وَ مُعَطِّلِي الْأَحْكَامِ وَ مُبَدِّلِي الْكِتَابِ وَ مُنْتَهِكِي الدَّمِ الْحَرَامِ ؛ خداوندا پيشوايان كفر و رهبر ضلالت و دشمنان دين و آنها كه با رسولت جنگ كردند و احكامت را تعطيل نمودند و كتابت را تحريف كردند و خون بىگناهان را ريختند ، لعن و نفرين فرما » .\r\nآنچه در بالا آمد بخش فشرده‌اى از نامهء طولانى « معتضد عباسى » است كه در منابع معروف تاريخى نقل شده است . « 1 »\r\nبديهى است كه نقل نامهء « معتضد باللَّه » به معناى تأييد تمام كارهايش در دوران خلافتش نيست .\r\nاين نكته نيز قابل توجّه است كه مخالفت وزير معتضد « عبيداللَّه بن سليمان » با نشر اين نامه به اين سبب بود كه در حالاتش نوشتند : « كان منحرفاً عن على عليه السلام ؛ با امير مؤمنان على عليه السلام مخالف بود » و مسألهء شورش مردم بهانه‌اى بيش نبود .\r\n\r\n\r\n","description":"","footnote":"\r\n( 1 ) . تاريخ طبرى ، ج 8 ، ص 182 - 189 و شرح نهج البلاغهء ابن ابى الحديد ، ج 15 ، ص 173 - 180 .\r\n","page_name":" 380 ","page_number":380},
  {"content":"\r\n\r\n\r\n28 و من كتاب له عليه السلام إلى معاوية جواباً\r\nاز نامه‌هاى امام عليه السلام است\r\nكه در پاسخ معاويه نگاشته است « 1 »\r\nقال الشريف : و هو من محاسن الكتب\r\nشريف رضى مىگويد : اين نامه از نامه‌هاى بسيار جالب است .\r\n\r\nنامه در يك نگاه\r\nاين نامه همان گونه كه در طليعهء آن در نهج‌البلاغه آمده ، پاسخى است به يكى\r\n\r\n\r\n","description":"","footnote":"\r\n( 1 ) . سند نامه :\r\nنويسندهء مصادر نهج‌البلاغه ( مرحوم سيد عبد الزهراء الحسينى الخطيب ) مىنويسد : اين نامه از نامه‌هاى مشهور حضرت است و متن آن به قدرى عالى است كه ما را از بررسى سندش بىنياز مىكند ( و پيداست كه از غير امام عليه السلام صادر نشده است ) اضافه بر اين قبل از سيد رضى ، ابن اعثم كوفى در كتاب الفتوح ، آن را با اضافاتى آورده است . ( مصادر نهج‌البلاغه ، ج 3 ، ص 278 ) و در جايى ديگر دربارهء اين نامه مىگويد : از كسانى كه قبل از سيد رضى آن را با تفاوت‌هايى نقل كرده‌اند كه نشان مىدهد از منبع ديگرى از غير نهج‌البلاغه استفاده نموده‌اند ، قلقشندى در كتاب صبح الاعشى و نويرى در نهاية الارب است . ( همان مدرك ، ص 275 )\r\n","page_name":" 381 ","page_number":381},
  {"content":"\r\n\r\nاز نامه‌هاى معاويه به امام عليه السلام ؛ كه معاويه در آن بسيار جسورانه با امام عليه السلام سخن گفته و از هيچ گونه هتاكى فروگذار نكرده است . در بخش اوّل از نامه‌اش به عظمت پيغمبر اكرم صلى الله عليه و آله و اسلام پرداخته و آن را مقدمه‌اى براى بيان فضايل اصحاب و ياران آن حضرت قرار داده سپس به طرفدارى از خليفهء اوّل ، دوم و سوم پرداخته و از منزلت اوّلى و دومى و مظلوميّت سومى سخن به ميان آورده و امام عليه السلام را متّهم ساخته كه در قتل عثمان شركت داشته و نيز متهم به حسادت ابوبكر و كراهت خلافت عمر نموده و در همه جا از تعبيرات زننده و نيش‌هاى زشت و آزار دهنده كمك گرفته و در پايان امام عليه السلام را با نهايت بىادبى متّهم به لجاجت نموده و مىگويد : قتلهء عثمان را به ما بسپار و شورايى براى انتخاب خليفهء پيغمبر اكرم صلى الله عليه و آله آماده ساز ؛ ما بيعت تو را نپذيرفته‌ايم و سر بر فرمانت نمىنهيم و بهرهء تو از ناحيهء ما تنها شمشير است و تا پايان ايستاده‌ايم .\r\nاز تعبيرات اين نامه كاملًا پيداست كه معاويه دو هدف را دنبال مىكرده است :\r\nنخست اينكه امام عليه السلام را عصبانى و خشمگين كند تا سخنان تندى بگويد و آن را بهانه كند و پيراهن عثمان ديگرى بسازد و نيز دربارهء خلفاى سه گانه زياد اغراق مىكند و امام عليه السلام را به حسادت نسبت به آنها متّهم مىسازد تا امام عليه السلام سخنى بر ضد آنها بگويد و آن نيز ضميمهء پيراهن عثمان شود .\r\nاين سخن يك استنباط نيست بلكه مطلبى است كه صريحاً در تاريخ آمده كه بر زبان عمرو عاص جارى شد ، ابن ابى الحديد مىنويسد : عمرو بن عاص به معاويه سفارش كرد كه نامه‌اى براى على عليه السلام بنويسد تا او را شديداً تحريك كند و به خشم آورد تا سخنى از او در جواب صادر شود كه اسباب نكوهش او گردد و روش او را ناهنجار سازد . مخصوصاً تأكيد كرد تا مىتوانى از ابوبكر و عمر در نامه‌ات تعريف كن . معاويه نيز پيشنهاد عمرو بن عاص را پذيرفت و نامه‌اى را كه در بالا به خلاصهء آن اشاره كرديم براى او نوشت .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nاما عصارهء نامهء امام عليه السلام در يك نگاه :\r\nاين نامه مشتمل بر چند بخش است : امام عليه السلام در بخش اوّل به افشاى ادّعاهاى دروغين معاويه مىپردازد و در پاسخ او كه نوشته بود : خداوند محمد را براى دينش برگزيد و با يارانش او را تأييد كرد امام عليه السلام از اين بيان بسيار اظهار شگفتى مىكند و مىگويد : تو را با اين امور چكار ، داستان تو مانند داستان كسى است كه خرما را به سرزمين هَجَر ببرد ( منطقه‌اى است بسيار پر خرما كه در بحرين قرار دارد و اين ضرب المثل شبيه ضرب المثلى است كه ما در فارسى داريم و مىگوييم : كار فلان كس همچون زيره به كرمان بردن است ) و يا استاد بزرگ خود را به مسابقه دعوت نمايد ؛ بر سر جايت بنشين و فضايل خاندان ما را براى ما كه از آن آگاه‌تريم بازگو نكن .\r\nدر بخش دوم ، امام عليه السلام به منظور يادآورى نعمت‌هاى خدا - نه براى آگاه كردن معاويه كه او از اين امور باخبر بود - به بيان فضايل بنىهاشم پرداخته و از حمزه سيّدالشّهدا و جعفر طيّار سخن به ميان مىآورد و در پايان مىافزايد : اگر خداوند نهى از خودستايى نكرده بود ، فضايل فراوانى را بر مىشمردم كه دل‌هاى مؤمنان از آن باخبر و گوشهاى شنوندگان با آن آشناست .\r\nدر سومين بخش از نامه ، اشاره به نكتهء اصلى ادّعاهاى معاويه مىكند و به مقايسه‌اى بين بنىهاشم و بنىاميّه مىپردازد و مىفرمايد : ما علاوه بر اينكه از خويشاوندان نزديك پيامبريم ، آيين او را پيش از همه پذيرفته‌ايم و بيش از همه با آن آشناييم و به همين دليل به خلافت سزاوارتريم . مگر مهاجران در روز سقيفه با استناد به خويشاوندى پيامبر صلى الله عليه و آله بر انصار كه مدّعى خلافت بودند ، پيروز نشدند ؟ اگر اين امر دليل برترى است پس حق با ماست .\r\nدر بخش چهارم اين نامه به نقد يكى ديگر از سخنان جسورانه و بىپايهء معاويه پرداخته ، مىفرمايد : تو نوشته‌اى مرا همچون شتر مهار شده به سوى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nبيعت مىكشاندند با اين سخن خود را رسوا كردى ، زيرا مسلمان را چه باك كه مظلوم واقع شود مادامى كه در دين خود ثابت‌قدم بماند . تو در مورد عثمان و چگونگى رفتار من با او سخن گفتى . چه كسى بيشتر با عثمان دشمنى كرد ؟\r\nآن‌كس كه به يارى او برخاست و از او خواست كه به كار مردم رسيدگى كند تا شورش فرو نشيند ؟ ( اشاره به توصيه‌هاى امام عليه السلام به عثمان است ) يا آن كس كه عثمان از او يارى طلبيد و او دريغ كرد و به انتظار نشست تا مرگش فرا رسد ( اشاره به وضع معاويه در برابر قتل عثمان است ) .\r\nدر پنجمين و آخرين بخش از نامه ، امام عليه السلام در پاسخ تهديد معاويه به لشكركشى و حملهء نظامى مىفرمايد : تو با اين سخن مرا به خنده واداشتى ، فرزندان عبدالمطلب را در كجا ديدى كه پشت به دشمن كنند و يا از شمشير او بهراسند .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n\r\nبخش اوّل\r\nأَمَّا بَعْدُ ، فَقَدْ أَتَانِي كِتَابُكَ تَذْكُرُ فِيهِ اصْطِفَاءَ اللَّهِ مُحَمَّداً صلى الله عليه و آله لِدِينِهِ ، وَ تَأْيِيدَهِ إِيَّاهُ بِمَنْ أَيَّدَهُ مِنْ أَصْحَابِهِ ؛ فَلَقَدْ خَبَّأَ لَنَا الدَّهْرُ مِنْكَ عَجَباً ؛ إِذْ طَفِقْتَ تُخْبِرُنَا بِبَلَاءِ اللَّهِ تَعَالَى عِنْدَنَا ، وَ نِعْمَتِهِ عَلَيْنَا فِي نَبِيِّنَا ، فَكُنْتَ فِي ذَلِكَ كَنَاقِلِ التَّمْرِ إِلَى هَجَرَ ، أَوْ دَاعِي مُسَدِّدِهِ إِلَى النِّضَالِ . وَ زَعَمْتَ أَنَّ أَفْضَلَ النَّاسِ فِي الْإِسْلَامِ فُلَانٌ وَ فُلَانٌ ؛ فَذَكَرْتَ أَمْراً إِنْ تَمَّ اعْتَزَلَكَ كُلُّهُ ، وَ إِنْ نَقَصَ لَمْ يَلْحَقْكَ ثَلْمُهُ . وَ مَا أَنْتَ وَالْفَاضِلَ وَ الْمَفْضُولَ ، وَ السَّائِسَ وَ الْمَسُوسَ ! وَ مَا لِلطُّلَقَاءِ وَ أَبْنَاءِ الطُّلَقَاءِ ، وَ التَّمْيِيزَ بَيْنَ الْمُهَاجِرِينَ الْأَوَّلِينَ ، وَ تَرْتِيبَ دَرَجَاتِهِمْ ، وَ تَعْرِيفَ طَبَقَاتِهِمْ ! هَيْهَاتَ لَقَدْ حَنَّ قِدْحٌ لَيْسَ مِنْهَا ، وَطَفِقَ يَحْكُمُ فِيهَا مَنْ عَلَيْهِ الْحُكْمُ لَهَا ! أَ لَاتَرْبَعُ أَيُّهَا الْإِنْسَانُ عَلَى ظَلْعِكَ ، وَ تَعْرِفُ قُصُورَ ذَرْعِكَ ، وَ تَتَأَخَّرُ حَيْثُ أَخَّرَكَ الْقَدَرُ ! فَمَا عَلَيْكَ غَلَبَةُ الْمَغْلُوبِ ، وَ لَا ظَفَرُ الظَّافِرِ !\r\n\r\nترجمه\r\nاما بعد ( از حمد و ثناى الهى ) نامه‌ات به من رسيد نامه‌اى كه در آن يادآور شده‌اى كه خداوند محمد صلى الله عليه و آله را براى آيينش برگزيد و با اصحابش او را تأييد كرد به راستى دنيا چه شگفتىهايى در خود از سوى تو براى ما نهفته ؟ چرا كه مىخواهى ما را از آنچه خداوند به ما عنايت فرموده آگاه سازى و به ما از نعمت وجود پيغمبر ما در ميان ما خبر دهى ، كار تو به كسى مىماند كه خرما را ( از نقاط ديگر ) به سرزمين هَجَر ( سرزمينى كه مركز خرما بود ) مىبرد و يا همچون شاگرد تيراندازى كه بخواهد از طريق دعوت به مبارزه ، استادش را بيازمايد . تو گمان كردى كه برترين اشخاص در اسلام ، فلان و فلانند ! مطلبى را يادآور\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nشده‌اى كه اگر راست باشد به تو مربوط نيست و اگر دروغ باشد زيانى به تو نمىرساند ، اساساً تو را با برتر و غير برتر و رييس و زيردست چكار ؟ اسيران آزاد شده از كفار زمان جاهليّت و فرزندان آنها را با امتياز نهادن ميان مهاجران نخستين و ترتيب درجات و تعريف طبقاتشان چه نسبت ؟ . هيهات تو خود را در صفى قرار مىدهى كه از آن بيگانه‌اى ، كار به جايى رسيده كه محكومى مىخواهد خودش به داورى بنشيند . اى انسان ( غافل و بىخبر ) چرا بر سر جاى خود نمىنشينى ، و چرا از كوتاهى و ناتوانى خويش آگاه نيستى ، و چرا به آنجا كه مقدّرات براى عقب راندن تو تعيين كرده باز نمىگردى ؟ تو را با غلبهء مغلوب و پيروزى پيروزمند ( در پيدايش و پيشرفت اسلام و بعد از رحلت پيامبر اكرم صلى الله عليه و آله ) چكار ؟ تو همان كسى هستى كه همواره در بيابان ( گمراهى ) سرگردانى و از راه راست ( و حد اعتدال ) به اين طرف و آن طرف حركت مىكنى .\r\n\r\nشرح و تفسير چگونه محكوم به داورى مىنشيند ؟\r\nهمان گونه كه در بالا آمد ، اين نامه به گفتهء مرحوم شريف رضى از جالب‌ترين نامه‌هاست كه امير مؤمنان على عليه السلام در آن ، مسائل مهمى را با عبارات بسيار گويا و رسا به معاويه گوشزد كرده است .\r\nدر آغاز به بحثى اشاره مىكند كه معاويه دربارهء عظمت پيامبر اكرم و آيين او ذكر كرده و مىفرمايد : « اما بعد ( از حمد و ثناى الهى ) نامه‌ات به من رسيد نامه‌اى كه در آن يادآور شده‌اى كه خداوند محمد صلى الله عليه و آله را براى آيينش برگزيد و با اصحابش او را تأييد كرد براستى دنيا چه شگفتىهايى در خود از سوى تو براى ما نهفته ؟ چرا كه مىخواهى ما را از آنچه خداوند به ما عنايت فرموده آگاه سازى و به ما از نعمت وجود پيغمبر ما در ميان ما خبر دهى ، كار تو به كسى مىماند كه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nخرما را ( از نقاط ديگر ) به سرزمين هَجَر ( سرزمينى كه مركز خرما بود ) ببرد و يا همچون شاگرد تيراندازى كه بخواهد از طريق دعوت به مبارزه ، استادش را بيازمايد » ؛ ( أَمَّا بَعْدُ فَقَدْ أَتَانِي كِتَابُكَ تَذْكُرُ فِيهِ اصْطِفَاءَ اللَّهِ مُحَمَّداً صلى الله عليه و آله لِدِينِهِ ، وَتَأْيِيدَهِ إِيَّاهُ بِمَنْ أَيَّدَهُ مِنْ أَصْحَابِهِ ؛ فَلَقَدْ خَبَّأَ لَنَا الدَّهْرُ مِنْكَ عَجَباً ؛ إِذْ طَفِقْتَ « 1 » تُخْبِرُنَا بِبَلَاءِ « 2 » اللَّهِ تَعَالَى عِنْدَنَا ، وَنِعْمَتِهِ عَلَيْنَا فِي نَبِيِّنَا ، فَكُنْتَ فِي ذَلِكَ كَنَاقِلِ التَّمْرِ إِلَى هَجَرَ ، أَوْ دَاعِي مُسَدِّدِهِ « 3 » إِلَى النِّضَالِ ) . « 4 »\r\nامام عليه السلام براى بيان زشت بودن سخنان معاويه در مورد توصيف اسلام و عظمت پيغمبر اكرم صلى الله عليه و آله براى على عليه السلام كه نخستين مسلمان و نفس پيغمبر اكرم صلى الله عليه و آله و نقطهء مركزى اسلام بعد از رسول خدا صلى الله عليه و آله بوده ، دو مثال ذكر فرموده كه هر يك از ديگرى رساتر و گوياتر است . نخست به ضرب المثل معروف عرب تمثل جسته كه مىگويند : « فُلَانٌ كَنَاقِلِ التَّمْرِ إِلَى هَجَر » اين ضرب المثل مربوط به تاجرى است كه از شهر هَجَر ( يكى از شهرهاى بحرين ) كه مركز پرورش خرما بود برخاست و به بصره آمده تا متاعى خريدارى كند و به هَجَر ببرد هر چه نگاه كرد چيزى ارزان‌تر از خرما نديد . سرمايهء خود را تبديل به خرما كرد و آن را به هَجَر آورد و در انتظار گران شدن خرما آنها را در انبار ذخيره نمود ؛ ولى از بخت بد او روز به روز خرما ارزان‌تر شد تا آنجا كه خرماهاى او در انبار فاسد گشت و سرمايه‌اش بر باد رفت . اين ضرب المثل را عرب دربارهء كسى مىگويد كه بخواهد\r\n\r\n\r\n","description":"","footnote":"\r\n( 1 ) . « طفقت » از ريشهء « طفق » بر وزن « طبق » به معناى آغاز كردن و شروع نمودن در انجام كارى است .\r\n( 2 ) . « بلاء » به معناى امتحان و آزمايش است و از آنجا كه گاه بوسيلهء نعمت كسى را آزمايش مىكنند و گاه بوسيلهء مصيبت ، اين واژه در معناى نعمت و درد و رنج و مصيبت هر دو به كار مىرود و در جملهء بالا به معناى نعمت است .\r\n( 3 ) . « مسدد » از ريشهء « سداد » بر وزن « نهاد » به معناى استوارى و استحكام است و سد را بدين جهت سد گفته‌اند كه ديواره‌اى محكم و استوار دارد و مسدد به معناى كسى است كه ديگرى را تعليم مىدهد و استوار مىدارد .\r\n( 4 ) . « نضال » به معناى تيراندازى دو نفر به يكديگر است و سپس به هر گونه مبارزه و درگيرى و كشمكش اطلاق شده است .\r\n","page_name":" 387 ","page_number":387},
  {"content":"\r\n\r\nمطالبى نزد كسى بيان كند كه او از آن آگاه‌تر و داناتر است . معاويه نيز در واقع شبيه آن تاجر احمق بود كه مىخواست عظمت اسلام و پيامبر اكرم صلى الله عليه و آله را براى على عليه السلام شرح دهد و معادل اين ضرب المثل در فارسى همان چيزى است كه معروف است مىگوييم : فلان كس زيره به كرمان مىبرد يا حكمت به لقمان مىآموزد .\r\nدر مثال دوم ، امام عليه السلام معاويه را به تيراندازى ( ناشى ) تشبيه مىكند كه نزد استادى درس تيراندازى فرا گرفته سپس جسورانه در مقابل استاد برمىخيزد و او را دعوت به مسابقه براى امتحان و آزمايش او مىكند كه كارى است مضحك و خنده‌آور .\r\nبعضى از شارحان نهج‌البلاغه گفته‌اند : امام عليه السلام در اين تشبيه تواضع فراوانى نموده كه معاويه را به عنوان شاگردى ، هر چند ناآگاه و جسور براى خود پذيرفته است .\r\nبه هر حال آنها كه مىخواهند بعد از پيغمبر اكرم صلى الله عليه و آله اسلام راستين را بياموزند ، كانونش سخنان و رفتار على عليه السلام است و چقدر زشت و ناپسند است كه دور افتادگان و « طلقا » بخواهند اسلام را به آن حضرت معرفى كنند .\r\nآن گاه امام عليه السلام به بخش ديگرى از سخنان معاويه كه دربارهء صحابهء پيامبر صلى الله عليه و آله است و به خليفهء اوّل و دوم و سوم اشاره كرده ، مىپردازد و چنين مىفرمايد : « تو گمان كردى كه برترين اشخاص در اسلام ، فلان و فلانند مطلبى را يادآور شده‌اى كه اگر راست باشد به تو مربوط نيست و اگر دروغ باشد زيانى به تو نمىرساند اساساً تو را با برتر و غير برتر و رييس و زيردست چكار » ؛ ( وَ زَعَمْتَ أَنَّ أَفْضَلَ النَّاسِ فِي الْإِسْلَامِ فُلَانٌ وَ فُلَانٌ ؛ فَذَكَرْتَ أَمْراً إِنْ تَمَّ اعْتَزَلَكَ كُلُّهُ ، وَ إِنْ نَقَصَ لَمْ يَلْحَقْكَ ثَلْمُهُ « 1 » . وَ مَا أَنْتَ وَ الْفَاضِلَ وَ الْمَفْضُولَ وَ السَّائِسَ وَ الْمَسُوسَ ! ) .\r\nهمان گونه كه در سابق اشاره شد هدف معاويه از بردن نام خليفهء اوّل و دوم و سوم و ذكر فضايل آنها در نامهء خود اين بوده است كه امام عليه السلام را عصبانى كند و\r\n\r\n\r\n","description":"","footnote":"\r\n( 1 ) . « ثلم » در اصل به معناى شكستن و شكاف دادن و معناى اسم مصدرى آن همان شكاف و عيب است ؛ سپس به هر گونه خسارت زدن ، و عيب نهادن اطلاق شده است و در جملهء بالا به معناى ضرر و زيان به كار رفته است .\r\n","page_name":" 388 ","page_number":388},
  {"content":"\r\n\r\nسخنى بگويد و او آن را بهانهء كار خود سازد . امام عليه السلام با جمله‌هاى بسيار متين و حساب شده‌اى كه در اين فراز از نامه است او را به كلى از ميدان برون كرده و سر به زير ساخته است . در واقع امام عليه السلام مىخواهد بفرمايد كه تو فرزند ابوسفيان ، جرثومهء كفر و شرك و بت پرستى و دشمن شمارهء يك اسلام و آتش‌افروز جنگ‌هاى ضد اسلامى هستى . تو در دامان هند جگرخوار پرورش يافته‌اى و خاندان تو با اسلام بيگانه بوده است اكنون مىخواهى براى صحابهء پيغمبر صلى الله عليه و آله تعيين مقام كنى و فاضل و مفضول بسازى .\r\nحضرت در ادامه به صورتى كوبنده‌تر و آشكارتر مىافزايد : « اسيران آزاد شده از كفار زمان جاهليّت و فرزندان آنها را با امتياز نهادن ميان مهاجران نخستين و ترتيب درجات و تعريف طبقاتشان چه نسبت ؟ » ؛ ( وَ مَا لِلطُّلَقَاءِ وَ أَبْنَاءِ الطُّلَقَاءِ ، التَّمْيِيزَ بَيْنَ الْمُهَاجِرِينَ الْأَوَّلِينَ ، وَ تَرْتِيبَ دَرَجَاتِهِمْ ، وَ تَعْرِيفَ طَبَقَاتِهِمْ ! ) .\r\nگويا فراموش كرده‌اى كه تو در روز فتح مكّه كه آخرين سنگر دشمنان اسلام فتح شد ، زير تيغ مجاهدان بودى و راهى براى فرار نداشتى و همچنين پدرت ابوسفيان ، به همين دليل در برابر اسلام و رسول خدا تسليم شديد و آن حضرت بر شما منت نهاد و همه را آزاد كرد . حال آمده‌ايد بر كرسى داورى نشسته‌ايد و دربارهء صحابهء پيغمبر به قضاوت مىپردازيد ؟ راستى شرم‌آور است كسى كه داراى چنين سابقه‌اى است و خانواده‌اى با اين پيشينهء سوء دارد بخواهد در اين گونه مسائل دخالت كند .\r\nدر واقع بايد لبهء تيز انتقاد را متوجه كسانى كرد كه امثال معاويه را بعد از پيغمبر پر و بال دادند و سوابق او را فراموش كردند و فرماندارى بخش عظيمى از كشور اسلام را به او سپردند . آرى در زمان خليفهء دوم بود كه معاويه به اين مقام منسوب شد و سرزنش ، متوجه مسلمانانى است كه با اين فاصلهء كم ، سوابق خاندان بنىاميّه را به فراموشى سپردند و به حكومت آنها تن در دادند و بر ضد آنها قيام\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nنكردند . با آن همه رواياتى كه از پيغمبر اكرم صلى الله عليه و آله در منابع مختلف اسلامى در مذمت بنىاميّه و شخص معاويه و خطرات حكومت آنها بيان شده است .\r\nسپس امام عليه السلام در ادامهء اين سخن و براى تأكيد بيشتر مىافزايد : « هيهات تو خود را در صفى قرار مىدهى كه از آن بيگانه‌اى ، كار به جايى رسيده كه محكومى مىخواهد در اين مسائل ، داورى كند » ؛ ( هَيْهَاتَ لَقَدْ حَنَّ « 1 » قِدْحٌ « 2 » لَيْسَ مِنْهَا ، وَ طَفِقَ يَحْكُمُ فِيهَا مَنْ عَلَيْهِ الْحُكْمُ لَهَا ) .\r\nجملهء « حَنَّ قِدْحٌ لَيْسَ مِنْهَا » ضرب المثلى است در ميان عرب كه ريشهء آن از آنجا گرفته شده كه گروهى از بنىالحنان ( طايفه‌اى از عرب ) مىخواستند با هم قمار كنند و چوب‌هاى تير را براى اين كار آماده كرده بودند . جد آنها يك چوب تير عوضى و ناكارآمد در ميان آن چوبهاى تير انداخت و تقسيم كنندهء چوبهاى تير مردى كور بود ، هنگامى كه به چوب تير تقلّبى برخورد كرد از صداى آن متوجه شد كه آن از چوبهاى اصلى نيست گفت : « حَنَّ قِدْحٌ لَيْسَ مِنْهَا » چوب تيرى كه از جنس چوبهاى اصلى نيست صدا كرد و تقلبى بودن آن فاش شد سپس اين ضرب المثل را براى هر كسى كه خود را داخل در قوم و جماعتى مىكرد كه شايستگى هم‌رديفى آنها را نداشت به كار بردند و امام عليه السلام در اينجا اين ضرب المثل را در مورد معاويه به كار برده كه تو خود را دارى با جماعتى مخلوط مىكنى كه از آنها نيستى . كفار آزاد شدهء روز فتح مكّه كجا و مهاجران و مجاهدان نخستين كجا . « 3 »\r\nقابل توجّه اينكه امام عليه السلام در عبارت بالا صريحا مىفرمايد : تو با آن سوابق در زمرهء محكومان هستى چگونه بر كرسى حاكمان نشسته‌اى و دعوى داورى دارى ؟\r\n\r\n\r\n","description":"","footnote":"\r\n( 1 ) . « حنّ » از ريشهء « حنين » به معناى ناله كردن و مطلق صدا دادن آمده است .\r\n( 2 ) . « قدح » به معناى چوبهء تير است قبل از آنكه پيكان در يك طرف آن و پر در طرف ديگر قرار گيرد .\r\n( 3 ) . اقتباس از بحارالانوار ، ج 33 ، ص 65 .\r\n","page_name":" 390 ","page_number":390},
  {"content":"\r\n\r\nآن گاه براى تأكيد بيشتر مىافزايد : « اى انسان ( غافل و بىخبر ) چرا بر سر جاى خود نمىنشينى و از كوتاهى و ناتوانى خويش آگاه نيستى و چرا به آنجا كه مقدّرات براى عقب راندن تو تعيين كرده باز نمىگردى ؟ تو را با غلبهء مغلوب و پيروزى پيروزمند ( در پيدايش و پيشرفت اسلام و بعد از رحلت پيامبر صلى الله عليه و آله ) چكار » ؛ ( أَ لَا تَرْبَعُ « 1 » أَيُّهَا الْإِنْسَانُ عَلَى ظَلْعِكَ « 2 » وَ تَعْرِفُ قُصُورَ ذَرْعِكَ « 3 » وَتَتَأَخَّرُ حَيْثُ أَخَّرَكَ الْقَدَرُ فَمَا عَلَيْكَ غَلَبَةُ الْمَغْلُوبِ ، وَ لَا ظَفَرُ الظَّافِرِ ! ) .\r\nامام عليه السلام در اين سه جمله ، نخست به او هشدار مىدهد كه بر سر جاى خود بنشيند و پا را از گليم خويش درازتر نكند .\r\nدر جملهء دوم به او دستور خودشناسى مىدهد كه تو بايد بدانى مرد اين ميدان نيستى و از آن ناتوان‌ترى كه بخواهى زمام حكومت بخشى از كشور اسلامى را به دست بگيرى و يا بخواهى براى تشخيص مهاجران و انصار و ترتيب درجات آنها به داورى بنشينى ، پس چه بهتر كه در همان مرتبه‌اى كه مقدّرات براى تو رقم زده جاى گيرى و از آن تجاوز نكنى و در « صف النعال » بنشينى .\r\nدر جملهء سوم مىفرمايد : درست است كه مهاجران و انصار در مبارزه با شرك و بت پرستى غالب شدند و بت‌پرستان و دشمنان اسلام مغلوب گشتند ؛ ولى اين مربوط به پيامبر و صحابهء اوست تو را چكار كه در اين باره سخن مىگويى و از پيروزى مسلمين و شكست كفار به عنوان يكى از افتخارات خود بحث مىكنى .\r\nجملهء « فَمَا عَلَيْكَ . . . » كه با فاى تفريع شروع شده ، اشاره به اين نكته است كه تو فردى عقب مانده از اسلامى كه در آخرين لحظات پيروزى اسلام با پدرت\r\n\r\n\r\n","description":"","footnote":"\r\n( 1 ) . « تربع » از ريشهء « ربع » بر وزن « رفع » به معناى توقف و انتظار است و جملهء « أ لا تربع » يعنى چرا توقف نمىكنى و دست بر نمىدارى .\r\n( 2 ) . « ظلع » به معناى لنگيدن و لنگ لنگان راه رفتن است و جملهء « اربع على ظلعك » در ميان عرب ضرب المثلى است و دربارهء كسى گفته مىشود كه توانايى انجام چيزى را ندارد و با تلاش بيهوده به سراغ آن مىرود و به او گفته مىشود : آرام بگير .\r\n( 3 ) . « ذرع » به معناى گشودن دست و فاصلهء دو دست است و « قصور ذرع » كنايه از ضعف و ناتوانى ست .\r\n","page_name":" 391 ","page_number":391},
  {"content":"\r\n\r\nابوسفيان ظاهراً تسليم شديد ، بنابراين تو از گردونهء اين بحث به كلى خارج هستى كه بخواهى در ميان مهاجران نخستين ، قضاوت كنى و درجات آنها را تعيين نمايى .\r\nدر چهارمين و آخرين جمله مىافزايد : « تو همان كسى هستى كه همواره در بيابان ( گمراهى ) سرگردانى و از راه راست ( و حد اعتدال ) به اين طرف و آن طرف حركت مىكنى » ؛ ( وَ إِنَّكَ لَذَهَّابٌ فِي التِّيهِ ، رَوَّاغٌ عَنِ الْقَصْدِ ) .\r\n« تيه » در اصل به معنى سرگردانى است سپس به بيابانى كه راه به جايى نمىبرد و انسان در آن سرگردان مىشود اطلاق شده است همان گونه كه به بيابان سينا كه بنى اسرائيل در آن چهل سال سرگردان بودند ، تيه گفته شده .\r\nامام عليه السلام در اين جملهء اخير در واقع مسير معاويه را از دو جهت بر خطا مىبيند ؛ نخست اينكه خود را در يك وادى گرفتار كرده كه در آن راه به جايى نمىبرد و طريق مقصد نامعلوم است و ديگر اينكه به فرض كه طريق مقصد معلوم باشد ، او راه مستقيم را انتخاب نمىكند ، بلكه از مسير صحيح منحرف مىگردد .\r\n« روّاغ » صيغهء مبالغه از ريشهء روغ ( بر وزن ذوق ) به معنى حركت‌هاى انحرافى است كه گاهى به اين طرف و گاه به آن طرف مىروند . مىگويند : روباه براى اينكه به دام نيفتد ، به اين صورت حركت مىكند . امام عليه السلام به مخاطب خود در اينجا مىگويد : تو همواره به اين طرف و آن طرف مكارانه مايل مىشوى و هرگز در مسير اعتدال حركت نمىكنى ؛ گاه مدافع صحابهء پيغمبر صلى الله عليه و آله مىشوى و گاه در مقابل صحابهء پيغمبر صلى الله عليه و آله دست به شمشير مىبرى و به جنگ برمىخيزى .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nبخش دوم\r\nأَ لَا تَرَى غَيْرَ مُخْبِرٍ لَكَ ، وَ لَكِنْ بِنِعْمَةِ اللَّهِ أُحَدِّثُ - أَنَّ قَوْماً اسْتُشْهِدُوا فِي سَبِيلِ اللَّهِ تَعَالَى مِنَ الْمُهَاجِرِينَ وَ الْأَنْصَارِ ، وَ لِكُلٍّ فَضْلٌ ، حَتَّى إِذَا اسْتُشْهِدَ شَهِيدُنَا قِيلَ : سَيِّدُ الشُّهَدَاءِ ، وَ خَصَّهُ رَسُولُ اللَّهِ صلى الله عليه و آله بِسَبْعِينَ تَكْبِيرَةً عِنْدَ صَلَاتِهِ عَلَيْهِ ! أَ وَ لَا تَرَى أَنَّ قَوْماً قُطِّعَتْ أَيْدِيهِمْ فِي سَبِيلِ اللَّهِ - لِكُلٍّ فَضْلٌ - حَتَّى إِذَا فُعِلَ بِوَاحِدِنَا مَا فُعِلَ بِوَاحِدِهِمْ قِيلَ : « الطَّيَّارُ فِي الْجَنَّةِ وَ ذُو الْجَنَاحَيْنِ ! » وَ لَوْ لَا مَا نَهَى اللَّهُ عَنْهُ مِنْ تَزْكِيَةِ الْمَرْءِ نَفْسَهُ ، لَذَكَرَ ذَاكِرٌ فَضَائِلَ جَمَّةً تَعْرِفُهَا قُلُوبُ الْمُؤْمِنِينَ ، وَ لَا تَمُجُّهَا آذَانُ السَّامِعِينَ . فَدَعْ عَنْكَ مَنْ مَالَتْ بِهِ الرَّمِيَّةُ فَإِنَّا صَنَائِعُ رَبِّنَا ، وَ النَّاسُ بَعْدُ صَنَائِعُ لَنَا .\r\n\r\nترجمه\r\nمن نمىخواهم ( دربارهء فضايل بنىهاشم ) به تو خبر دهم بلكه به عنوان سپاس و شكرگزارى نعمت خداوند بازگو مىكنم ، آيا تو نمىبينى گروهى از مهاجران و انصار را كه در راه خداوند شربت شهادت نوشيدند هر كدام داراى مقام و مرتبتى شدند ؛ اما هنگامى كه شهيد ما حمزه به شهادت رسيد به او « سيّد الشّهدا » گفته شد ( سرور شهيدان راه خدا ) و رسول اللَّه صلى الله عليه و آله هنگام نماز بر او ( به جاى پنج تكبير ) هفتاد تكبير گفت . آيا نمىبينى گروهى دستشان در ميدان جهاد قطع شد و هر كدام ( در اسلام ) مقام و منزلتى پيدا كردند ؛ ولى هنگامى كه اين جريان دربارهء يكى از ما رخ داد ، لقب « طيار » ، پرواز كننده در آسمان بهشت با دو بال ، به او داده شد و اگر نه اين بود كه خداوند نهى از خودستايى كرده ، گوينده‌اى ( اشاره به خود امام است ) فضايلى را برمىشمرد كه دلهاىِ مؤمنان آگاه با آن آشناست و\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nگوش‌هاى شنوندگان از شنيدن آن ابا ندارد ، بنابراين دست از اين سخنان بردار و گمراهان را از خود دور كن ( و بدان ) ما برگزيده و پرورش يافته و رهين منت پروردگار خويش هستيم و مردم پرورش يافتگان و تربيت شدگان و رهين هدايت ما هستند .\r\n\r\nشرح و تفسير امتيازهاى بىنظير\r\nامام عليه السلام بعد از آنكه در فصل گذشتهء از اين نامه ، معاويه را در هدفى كه داشت مأيوس ساخت ، زيرا او مىخواست با برشمردن فضايل خلفاى سه‌گانه سخنى از امام عليه السلام بر ضد آنها بشنود و آن را پيراهن عثمان ديگرى سازد ؛ ولى امام عليه السلام دست رد بر سينهء او زد و گفت تو در اين ميان نامحرمى و حق ورود در اين مسأله و داورىِ ميان مهاجران و انصار را ندارى .\r\nآن گاه در اين بخش از نامه به بيان فضايل اهل بيت عليهم السلام با بهترين تعبيرات و محكم‌ترين اسناد مىپردازد تا به صورت غير مستقيم ادعاهاى معاويه را ابطال كند مىفرمايد : « من نمىخواهم ( دربارهء فضايل بنىهاشم ) به تو خبر دهم بلكه به عنوان سپاس و شكرگزارى نعمت خداوند بازگو مىكنم آيا تو نمىبينى جمعيتى از مهاجران و انصار كه در راه خداوند شربت شهادت نوشيدند ، هر كدام داراى مقام و مرتبتى شدند اما هنگامى كه شهيد ما حمزه به شهادت رسيد به او « سيد الشهداء » گفته شد ( سرور شهيدان راه خدا ) و رسول اللَّه صلى الله عليه و آله هنگام نماز بر او ( به جاى پنج تكبير ) هفتاد تكبير گفت » ؛ ( أَ لَا تَرَى - غَيْرَ مُخْبِرٍ لَكَ ، وَ لَكِنْ بِنِعْمَةِ اللَّهِ أُحَدِّثُ - أَنَّ قَوْماً اسْتُشْهِدُوا فِي سَبِيلِ اللَّهِ تَعَالَى مِنَ الْمُهَاجِرِينَ وَ الْأَنْصَارِ ، وَ لِكُلٍّ فَضْلٌ ، حَتَّى إِذَا اسْتُشْهِدَ شَهِيدُنَا قِيلَ : سَيِّدُ الشُّهَدَاءِ وَ خَصَّهُ رَسُولُ اللَّهِ صلى الله عليه و آله بِسَبْعِينَ تَكْبِيرَةً عِنْدَ صَلَاتِهِ عَلَيْهِ ) .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nدر روايات اسلامى آمده ، پيغمبر اكرم صلى الله عليه و آله هر پنج تكبيرى را كه مىگفت گروهى از فرشتگان با او بر حمزه نماز مىگذاردند و به اين ترتيب چهارده گروه از فرشتگان يكى پس از ديگرى آمدند و پشت سر پيغمبر اكرم صلى الله عليه و آله بر او نماز گزاردند . « 1 »\r\nبه هر حال هدف امام عليه السلام از اين سخن آن است كه اگر فضايل را از شهادت شروع كنيم برترين فضيلت از آنِ خاندان ماست ، زيرا حمزه سيد الشهدا از ماست . درست است كه همهء شهيدان مقام والايى دارند ؛ ولى اين شهيد هاشمى مقامش از همه والاتر بود .\r\nالبته اين لقب براى حمزه ، در مورد شهداى عصر پيغمبر صلى الله عليه و آله است و گر نه مقام امير مؤمنان على عليه السلام در شهادت بر مقام امام حسين عليه السلام و شهيدان كربلا مقام والاترى است . و جالب اينكه ابن ابى الحديد دربارهء شهادت امير مؤمنان عليه السلام نيز همين سخن را بيان كرده است . « 2 »\r\nسپس امام عليه السلام در ادامهء سخن به بيان فضيلت ديگرى از شهداى بنىهاشم پرداخته و داستان شهادت جعفر طيار را ذكر مىكند . خطاب به معاويه مىفرمايد : « آيا نمىبينى گروهى دستشان در ميدان جهاد قطع شد و هر كدام ( در اسلام ) مقام و منزلتى يافتند ، ولى هنگامى كه اين جريان دربارهء يكى از ما رخ داد ، لقب « طيار » ، پرواز كننده در آسمان بهشت با دو بال به او داده شد » ؛ ( أَ وَ لَا تَرَى أَنَّ قَوْماً قُطِّعَتْ أَيْدِيهِمْ فِي سَبِيلِ اللَّهِ - وَ لِكُلٍّ فَضْلٌ - حَتَّى إِذَا فُعِلَ بِوَاحِدِنَا مَا فُعِلَ بِوَاحِدِهِمْ قِيلَ : « الطَّيَّارُ فِي الْجَنَّةِ وَذُو الْجَنَاحَيْنِ » ) .\r\nدر شرح نهج‌البلاغهء مرحوم تسترى از مغازى واقدى چنين نقل شده است كه\r\n\r\n\r\n","description":"","footnote":"\r\n( 1 ) . اين حديث ( هفتاد تكبير ) به طور اجمال در كافى ( ج 3 ، ص 186 ، باب من زاد على خمس تكبيرات ، ح 3 ) آمده است ولى آنچه در بالا آمد كه پيغمبر اكرم صلى الله عليه و آله چهارده بار نماز با چهارده گروه از فرشتگان خواند در شرح نهج‌البلاغهء ابن ميثم آمده است .\r\n( 2 ) . شرح نهج البلاغهء ابن ابى الحديد ، ج 15 ، ص 193 .\r\n","page_name":" 395 ","page_number":395},
  {"content":"\r\n\r\nپيغمبر اكرم صلى الله عليه و آله بعد از شهادت جعفر بن ابىطالب وارد بر اسما همسر او شد و خبر شهادت جعفر را به اسما داد سپس فرمود : اى اسما آيا بشارتى به تو بدهم ؟\r\nعرض كرد : آرى پدر و مادرم فدايت باد فرمود : خداوند متعال براى جعفر دو بال قرار داده كه در آسمان بهشت با آن پرواز مىكند . اسما گفت : پدر و مادرم فدايت باد اى رسول خدا اين بشارت را به همهء مردم بده . پيغمبر اكرم صلى الله عليه و آله برخاست و بر فراز منبر رفت و فرمود : « الا ان جعفرا قد استشهد و قد جعل اللَّه له جناحين يطير بهما فى الجنة ؛ آگاه باشيد جعفر ( در ميدان موته ) به شهادت رسيد و خداوند ( به جاى دو دستش كه قطع شد ) دو بال براى او قرار داد كه در آسمان بهشت با آن پرواز مىكند » . « 1 »\r\nسپس امام عليه السلام بعد از ذكر اين دو مورد مهم از فضايل بنىهاشم به يك بيان كلى مىپردازد و مىفرمايد : « و اگر نه اين بود كه خداوند نهى كرده است كه انسان ، خودستايى كند ، گوينده فضايلى را برمىشمرد كه دلهاىِ مؤمنان آگاه با آن آشناست و گوش‌هاى شنوندگان از شنيدن آن ابا ندارد » ؛ ( وَ لَوْ لَا مَا نَهَى اللَّهُ عَنْهُ مِنْ تَزْكِيَةِ الْمَرْءِ نَفْسَهُ ، لَذَكَرَ ذَاكِرٌ فَضَائِلَ جَمَّةً ، تَعْرِفُهَا قُلُوبُ الْمُؤْمِنِينَ ، وَ لَا تَمُجُّهَا « 2 » آذَانُ السَّامِعِينَ ) .\r\nاشاره به اينكه فضايل ما اهل بيت همه جا را پر كرده و يكى دو تا نيست و به قدرى شهرت دارد كه نه تنها مؤمنان ، بلكه منافقان و بيگانگان از اسلام نيز با آن آشنا هستند و گروه زيادى آن را از پيغمبر اكرم صلى الله عليه و آله شنيده‌اند هر چند امثال تو ( معاويه ) با آن آشنا نباشيد ؛ ولى از آنجا كه ممكن است حمل بر خودستايى شود من از بازگو كردن آن فضايل فراوان چشم‌پوشى مىكنم و آن را به داورى مؤمنان\r\n\r\n\r\n","description":"","footnote":"\r\n( 1 ) . شرح نهج‌البلاغهء تسترى ، ج 3 ، ص 111 و شرح نهج‌البلاغهء ابن ابى الحديد ، ج 15 ، ص 71 .\r\n( 2 ) . « تمجّ » از ريشهء « مج » بر وزن « حج » به معناى بيرون ريختن چيزى از مايعات از دهان است . سپس آن واژه در مورد شنيدن سخنان به وسيلهء گوش نيز به كار رفته است ؛ معناى جملهء بالا اين است كه گوش‌ها اين فضايل را از خود بيرون نمىريزد ، بلكه آن را پذيرا مىشود .\r\n","page_name":" 396 ","page_number":396},
  {"content":"\r\n\r\nو اصحاب خاص پيامبر صلى الله عليه و آله كه هنوز بسيارى از آنها در ميان مسلمانان زندگى مىكنند وا مىگذارم .\r\nسرانجام امام عليه السلام در پايان اين فراز از نامه گويى بر معاويه فرياد مىزند و مىفرمايد : « پس دست از اين سخن‌ها بردار و گمراهان را از خود دور كن ما برگزيده و پرورش يافته و رهين منت پروردگار خويش هستيم و مردم پرورش‌يافتگان و تربيت‌شدگان و رهين هدايت ما هستند » ؛ ( فَدَعْ عَنْكَ مَنْ مَالَتْ بِهِ الرَّمِيَّةُ « 1 » فَإِنَّا صَنَائِعُ رَبِّنَا ، وَ النَّاسُ بَعْدُ صَنَائِعُ لَنَا ) .\r\nبه اعتراف شارحان نهج‌البلاغه ، اين جملهء بسيار فصيح و بليغ محتواى بسيار والايى دارد و پاسخ دندان شكنى به سخنان بىارزش معاويه است .\r\nزيرا با توجّه به اينكه « صنائع » جميع صنيعه و اين واژه به معنى برگزيده و پرورش يافته و رهين منّت است ، امام عليه السلام مىفرمايد : جاى ترديد نيست كه آفتاب نبوّت از خانهء ما طلوع كرد . خداوند برگزيدهء خودش پيامبر اسلام صلى الله عليه و آله را از خاندان ما انتخاب نمود و او را پرورش داد و در آغوش وحى تربيت نمود ؛ هنگامى كه به اوج كمال و علم و هدايت رسيد به هدايت مردم پرداخت و ما هم به دنبال او همين راه را برگزيديم ، بنابراين ما تربيت يافتگان و برگزيدگان خداييم و مردم تربيت يافته و ساخته و پرداختهء برنامه‌هاى ما ، از اين رو جاى اين ندارد كه ما را با ديگران مقايسه كنى و در نامهء خود نام افرادى را ببرى كه اگر هدايت شده‌اند به وسيلهء ما هدايت شده‌اند .\r\nدر تفسير « صَنَائِعُ لَنَا » بعضى راه افراط را پوييده‌اند و مردم را مصنوع\r\n\r\n\r\n","description":"","footnote":"\r\n( 1 ) . « رمية » به معناى صيدى است كه با تيراندازى به دست بيايد . و جمع آن « رمايا » است و جملهء « من مالت به الرمية » اشاره به كسى است كه دنبال صيدى مىرود و آن صيد او را از مسير اصلى منحرف مىسازد و اى بسا در بيابان گمراه مىشود . امام عليه السلام ، با اين سخن به معاويه مىگويد : افرادى مثل عمرو بن عاص كسانى هستند كه دنبال صيد مقام و مال دنيا هستند و به همين دليل از جادهء حق منحرف شده‌اند تو زمام اختيار خود را به اين گمراهان مسپار .\r\n","page_name":" 397 ","page_number":397},
  {"content":"\r\n\r\nپيغمبر صلى الله عليه و آله و ائمهء هدى عليهم السلام يا بردهء آنها دانسته‌اند در حالى كه اين سخن با آيات قرآن سازگار نيست ؛ قرآن دربارهء موسى در يك جا مىفرمايد : « وَ اصْطَنَعْتُكَ لِنَفْسي ؛ و من تو را براى خودم پرورش دادم » « 1 » و در جاى ديگر مىفرمايد :\r\n« وَ أَلْقَيْتُ عَلَيْكَ مَحَبَّةً مِنِّي وَ لِتُصْنَعَ عَلى عَيْني ؛ و من محبتى از خودم بر تو افكندم ، تا تحت مراقبت پرورش يا بى » . « 2 »\r\nمتأسفانه تفسير بالا بهانه‌اى به دست مخالفان داد و جالب اينكه در حديثى معتبر از عيون اخبار الرضا عليه السلام مىخوانيم كه اباصلت خدمت آن حضرت عرض كرد : اى فرزند رسول خدا اين چيست كه مردم از شما نقل مىكنند ؟ امام عليه السلام فرمود : چه چيز ؟ عرض كرد : مىگويند : شما ادعا مىكنيد كه همهء مردم بردگان شما هستند ( إِنَّكُمْ تَدَّعُونَ أَنَّ النَّاسَ لَكُمْ عَبِيدٌ ) امام عليه السلام سخت برآشفت و فرمود :\r\n« اللَّهُمَّ فاطِرَ السَّماواتِ وَ الْأَرْضِ عالِمَ الْغَيْبِ وَ الشَّهادَةِ أَنْتَ شَاهِدٌ بِأَنِّي لَمْ أَقُلْ ذَلِكَ قَطُّ وَ لَا سَمِعْتُ أَحَداً مِنْ آبَائِي عليهم السلام قَالَ قَطُّ وَ أَنْتَ الْعَالِمُ بِمَا لَنَا مِنَ الْمَظَالِمِ عِنْدَ هَذِهِ الْأُمَّة وَ انِّ هَذِهِ مِنْهَا ؛ خداوندا تو كه آفريدگار آسمان‌ها و زمين هستى و از پنهان و آشكار آگاهى تو خود گواهى كه من هرگز چنين سخنى نگفتم و از هيچ يك از پدران و اجدادم هرگز نشنيدم پروردگارا تو به ظلم‌هايى كه از اين امّت بر ما رفته است آگاهى و اين تهمت نيز يكى از آنهاست » . « 3 »\r\n\r\nنكته‌ها\r\n\r\nفضايل حمزه سيدالشهدا\r\nدربارهء شخصيت حمزه و خدمات گران‌بهاى او به اسلام و شهادت جانسوز\r\n\r\n\r\n","description":"","footnote":"\r\n( 1 ) . طه ، آيهء 41 .\r\n( 2 ) . طه ، آيهء 39 .\r\n( 3 ) . عيون اخبار الرضا عليه السلام ، ج 2 ، ص 184 .\r\n","page_name":" 398 ","page_number":398},
  {"content":"\r\n\r\nاو مطالب بسيارى در منابع اسلامى آمده است كه ذيلا به بخشى از آن اشاره مىشود .\r\n1 . در تفسير فرات كوفى آمده است : « يدفع يوم القيامة الى على لواء الحمد و الى حمزة لواء التكبير و الى جعفر لواء التسبيح ؛ روز قيامت پرچم حمد و ستايش خدا به دست على عليه السلام و پرچم تكبير به دست حمزه و پرچم تسبيح به دست جعفر سپرده مىشود » . « 1 »\r\n2 . در تفسير امام حسن عسكرى عليه السلام آمده است : « يأتى بالرمح الذى كان يقاتل حمزة اعداء اللَّه فى الدنيا فيناوله اياه و يقول : يا عم رسول اللَّه ذد الجحيم عن اوليائك برمحك ؛ روز قيامت على عليه السلام نيزه‌اى كه حمزه با آن ، با دشمنان خدا در دنيا جهاد مىكرد ، به دست حمزه مىدهد و مىگويد : اى عموى رسول خدا صلى الله عليه و آله دوزخ را با اين نيزه از دوستانت دور كن » . « 2 »\r\n3 . در كتاب الاصابة فى تمييز الصحابة نوشتهء ابن حجر عسقلانى آمده است :\r\n« حمزه عموى پيغمبر صلى الله عليه و آله دو سال يا چهار سال با او تفاوت سنّى داشت و هر دو از يك زن به نام ثويبه شير خورده بودند و برادر رضاعى محسوب مىشدند ( البته اين شير خوارگى مربوط به دو فرزند ثويبه بوده است ، در دو زايمان كه ميان آن ، دو يا چهار سال فاصله بود ) پيغمبر اكرم صلى الله عليه و آله او را به لقب اسد اللَّه و سيد الشهداء مفتخر ساخت و پيغمبر اكرم صلى الله عليه و آله بعد از شهادت حمزه و مثله شدن بدنش از سوى كفار قريش بسيار ناراحت شد و در كنار جسد حمزه ايستاد و فرمود : « رحمك اللَّه اى عم لكنت وصولا للرحم فعولا للخيرات ؛ خدا رحمتت كند اى عمو تو بسيار صلهء رحم بجا مىآوردى و بسيار كار خير انجام مىدادى » . « 3 »\r\n\r\n\r\n","description":"","footnote":"\r\n( 1 ) . سفينة البحار ، مادهء حمزه .\r\n( 2 ) . همان مدرك .\r\n( 3 ) . الاصابة ، ج 1 ، ص 354 .\r\n","page_name":" 399 ","page_number":399},
  {"content":"\r\n\r\n4 . در كتاب اسدالغابة فى معرفة الصحابة نوشتهء ابن اثير آمده است : « هنگامى كه پيغمبر اكرم صلى الله عليه و آله بعد از واقعهء احد به مدينه باز گشت صداى گريه و زارى را براى شهداى قبيلهء انصار از خانه‌هاى آنها شنيد ( در حالى كه خانهء حمزه خاموش بود ، زيرا او از مهاجرين بود ) پيغمبر صلى الله عليه و آله فرمود : « لكن حمزة لا بواكى له ؛ افسوس كه عمويم حمزه عزادارانى ندارد » . اين سخن به گوش انصار رسيد به زنانشان گفتند : پيش از آنكه براى شهيدان خود گريه كنيد براى حمزه سوگوارى نماييد .\r\nواقدى ( مورخ معروف ) مىگويد : اين كار به عنوان يك سنّت در ميان مردم مدينه باقى ماند و تا امروز نيز همان برنامه را ادامه مىدهند » . « 1 »\r\n5 . در كتاب مكارم الاخلاق آمده است كه حضرت فاطمهء زهرا عليها السلام از خاك قبر حمزه تسبيحى ساخته بود و ذكر خدا را با آن تسبيح مىگفت . « 2 »\r\nروايات در فضيلت حضرت حمزه و فداكارى او در هنگام غربت اسلام و حمايت بىدريغ او از پيغمبر اكرم صلى الله عليه و آله و شهادت شجاعانه‌اش فراوان است ؛ اين مختصر را با حديث ديگرى كه مرحوم كلينى در كافى از امام باقر عليه السلام نقل كرده پايان مىبخشيم : يكى از ياران آن حضرت مىگويد : ما در خدمتش بوديم ، سخن از حوادثى به ميان آمد كه بعد از رحلت پيامبر صلى الله عليه و آله براى محروم ساختن امير مومنان على عليه السلام از خلافت به وجود آمد . كسى عرض كرد : خداوند تو را سالم بدارد ؛ بنى هاشم افراد نيرومندى داشتند چرا در مقابل اين جريان مقاومت نكردند ؟ امام باقر عليه السلام فرمود : آرى بنى هاشم مردان شجاع و دليرى همچون جعفر و حمزه داشتند ؛ ولى افسوس كه شهيد شدند و افراد ضعيفى باقى ماندند ؛ « أَمَا وَاللَّهِ لَوْ أَنَّ حَمْزَةَ وَ جَعْفَراً كَانَا بِحَضْرَتِهِمَا مَا وَصَلَا إِلَى مَا وَصَلَا إِلَيْهِ ؛ به خدا سوگند اگر حمزه و جعفر در برابر خليفهء اوّل و دوم بودند به هدف خود نمىرسيدند » . « 3 »\r\n\r\n\r\n","description":"","footnote":"\r\n( 1 ) . اسد الغابة ، ج 2 ، ص 48 .\r\n( 2 ) . مكارم الاخلاق ، ص 280 و بحارالانوار ، ج 82 ، ص 333 ، ح 16 .\r\n( 3 ) . كافى ، ج 8 ، ص 189 ، ح 216 ( با كمى تلخيص ) .\r\n","page_name":" 400 ","page_number":400},
  {"content":"\r\n\r\n\r\nمقام والاى جعفر بن ابىطالب\r\nامام عليه السلام در نامهء بالا اشارهء پر معنايى به مقام و منزلت جعفر در ميان شهداى عالىقدر اسلام فرمود ، در روايات اسلامى نيز تعبيرات مهمى در اين باره ديده مىشود :\r\n1 . در كتاب كافى آمده است كه امام صادق عليه السلام فرمود : روز قيامت ، خداوند همهء خلايق را در صحنهء محشر جمع مىكند اولين كسى را كه صدا مىزنند نوح است از او سؤال مىشود آيا دعوت الهى را به مردم رساندى ؟ عرض مىكند :\r\nآرى ! به او گفته مىشود : چه كسى بر اين امر گواهى مىدهد ؟ مىگويد : محمد بن عبداللَّه ( كه شاهد و ناظر همهء امت‌ها بوده است ) نوح حركت مىكند و نزد پيغمبر صلى الله عليه و آله مىآيد در حالى كه على عليه السلام با اوست عرض مىكند : خداوند از من سؤال كرده است كه ابلاغ دعوت كرده‌ام عرضه داشته‌ام آرى از من سؤال شد چه كسى گواهى مىدهد عرض كردم : محمد صلى الله عليه و آله . پيغمبر اكرم صلى الله عليه و آله مىفرمايد : اى جعفر و اى حمزه برويد و ( از سوى من ) گواهى دهيد كه او ابلاغ رسالت كرده است . سپس امام صادق عليه السلام افزود : جعفر و حمزه ( به دستور پيغمبر اسلام صلى الله عليه و آله ) گواه ابلاغ انبيا هستند . كسى كه حاضر بود عرض كرد : پس على عليه السلام كجا خواهد بود ؟ امام عليه السلام فرمود : او مقامش از اين هم بالاتر است ( هُوَ أَعْظَمُ مَنْزِلَةً مِنْ ذَلِكَ ) . « 1 »\r\n2 . ابن ابى الحديد از ابو الفرج اصفهانى در كتاب مقاتل الطالبيين نقل مىكند كه جعفر فضايل فراوانى دارد و احاديث بسيارى در اين زمينه نقل شده از جمله اينكه هنگامى كه رسول خدا صلى الله عليه و آله خيبر را فتح كرد جعفر بن ابىطالب از حبشه باز گشته بود . پيامبر صلى الله عليه و آله او را در آغوش گرفت و پيشانى او را بوسيد و اين جملهء معروف را فرمود : « ما ادرى بايهما اشد فرحا بقدوم جعفر ام بفتح خيبر ؛ نمىدانم كدام يك از اين دو براى من سرورآفرين‌تر است آمدن جعفر ( از حبشه ) يا فتح\r\n\r\n\r\n","description":"","footnote":"\r\n( 1 ) . كافى ، ج 8 ، ص 267 ، ح 392 .\r\n","page_name":" 401 ","page_number":401},
  {"content":"\r\n\r\nخيبر » . « 1 »\r\n3 . ابن عساكر در تاريخ دمشق در روايتى نقل مىكند كه على عليه السلام نخستين مردى بود كه اسلام آورد بعد از او زيد بن حارثه و سپس جعفر بن ابوطالب . « 2 »\r\n4 . در كتاب الاصابة فى تمييز الصحابه آمده است كه جعفر به مستمندان و فقرا علاقهء فراوانى داشت در كنار آنها مىنشست و به آنها خدمت مىكرد و با آنها سخن مىگفت به گونه‌اى كه رسول خدا صلى الله عليه و آله او را ابو المساكين ناميد و پيغمبر اكرم صلى الله عليه و آله فرمود : « أَشْبَهْتَ خَلْقِي وَ خُلُقِي ؛ تو از نظر خلقت و خوى شبيه منى » سپس مىافزايد : اين حديث را بخارى و مسلم در كتاب خود نقل كرده‌اند . « 3 »\r\n5 . ابن عساكر در تاريخ دمشق از انس بن مالك از پيغمبر اكرم صلى الله عليه و آله نقل مىكند كه فرمود : « نَحْنُ بَنُو عَبْدِ الْمُطَّلِبِ سَادَةُ أَهْلِ الْجَنَّةِ رَسُولُ اللَّهِ وَ حَمْزَةُ سَيِّدُ الشُّهَدَاءِ وَ جَعْفَرٌ ذُو الْجَنَاحَيْنِ وَ عَلِيٌّ وَ فَاطِمَةُ وَ الْحَسَنُ وَ الْحُسَيْنُ ؛ ما فرزندان عبدالمطلب بزرگان اهل بهشتيم من و حمزه سيد الشهداء و جعفر ذو الجناحين و على و فاطمة و حسن و حسين » . « 4 »\r\nدر فضيلت جعفر نيز احاديث فراوانى است ، با حديثى از امام باقر عليه السلام اين سخن را پايان مىدهيم فرمود : خداوند به رسولش وحى فرستاد كه من چهار خصلت جعفر را پاداش مىدهم پيامبر صلى الله عليه و آله به سراغ جعفر فرستاد و اين خبر را با او در ميان گذاشت . جعفر عرض كرد : اگر نه اين بود كه خداوند به تو خبر داده بود ، من چيزى در اين باره نمىگفتم ( خصال چهارگانهء من اين است ) من هرگز شراب ننوشيدم ( حتى در عصر جاهليّت كه معمول بود ) زيرا مىدانستم اگر\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 15 ، ص 72 . اين حديث را ابن عساكر در تاريخ دمشق ، ج 6 ، ص 67 نقل كرده است .\r\n( 2 ) . مختصر تاريخ دمشق ، ج 6 ، ص 66 .\r\n( 3 ) . الاصابه ، ج 1 ، ص 237 ، شرح حال جعفر .\r\n( 4 ) . مختصر تاريخ دمشق ، ج 6 ، ص 68 .\r\n","page_name":" 402 ","page_number":402},
  {"content":"\r\n\r\nشراب بنوشم عقل من زايل مىشود و هرگز دروغ نگفتم ، زيرا مىدانستم دروغ شخصيت انسان را پايين مىآورد و هرگز دامانم آلودهء بىعفتى نشد ، زيرا مىترسيدم خانوادهء من نيز گرفتار شوند و هرگز براى بت سجده نكردم ، چون مىدانستم بت نه زيانى مىرساند و نه سودى مىدهد . پيامبر صلى الله عليه و آله دست بر شانهء او زد و فرمود : سزاوار است كه خداوند متعال براى تو دو بال قرار دهد كه با آن همراه فرشتگان در بهشت پرواز كنى . « 1 »\r\nاضافه بر همهء اينها از افتخارات جعفر آن است كه رييس مهاجران به حبشه بود ، بنابراين دو هجرت داشت ( هجرت به سوى حبشه و هجرت به سوى مدينه ) و به دو قبله نماز خواند ( در آغاز اسلام به سوى بيت المقدس و سپس در مدينه به سوى كعبه ) و دو بار با پيغمبر صلى الله عليه و آله بيعت كرد ( بيعتى در آغاز اسلام و بيعتى در فتح مكّه ) همان گونه كه در احاديث وارد شده است . « 2 »\r\n\r\n\r\n","description":"","footnote":"\r\n( 1 ) . من لا يحضره الفقيه ، ج ، 4 ، ص 397 ، اين حديث را ابن عساكر نيز در مختصر تاريخ دمشق ، ج 6 ، ص 67 آورده است .\r\n( 2 ) . سفينة البحار ، مادهء جعفر .\r\n","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n\r\nبخش سوم\r\nلَمْ يَمْنَعْنَا قَدِيمُ عِزِّنَا وَ لَا عَادِيُّ طَوْلِنَا عَلَى قَوْمِكَ أَنْ خَلَطْنَاكُمْ بِأَنْفُسِنَا ؛ فَنَكَحْنَا وَ أَنْكَحْنَا ، فِعْلَ الْأَكْفَاءِ ، وَ لَسْتُمْ ! هُنَاكَ وَ أَنَّى يَكُونُ ذَلِكَ وَ مِنَّا النَّبِيُّ مِنْكُمُ الْمُكَذِّبُ ، وَ مِنَّا أَسَدُ اللَّهِ وَ مِنْكُمْ أَسَدُ الْأَحْلَافِ ، وَ مِنَّا سَيِّدَا شَبَابِ أَهْلِ الْجَنَّةِ وَ مِنْكُمْ صِبْيَةُ النَّارِ ، وَ مِنَّا خَيْرُ نِسَاءِ الْعَالَمِينَ ، وَ مِنْكُمْ حَمَّالَةُ الْحَطَبِ ، فِي كَثِيرٍ مِمَّا لَنَا وَ عَلَيْكُمْ ! فَإِسْلَامُنَا قَدْ سُمِعَ ، وَ جَاهِلِيَّتُنَا لَا تُدْفَعُ ، وَ كِتَابُ اللَّهِ يَجْمَعُ لَنَا مَا شَذَّ عَنَّا ، وَ هُوَ قَوْلُهُ سُبْحَانَهُ وَ تَعَالَى : « وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ » وَ قَوْلُهُ تَعَالَى : « إِنَّ أَوْلَى النَّاسِ بِإِبْرَاهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ » فَنَحْنُ مَرَّةً أَوْلَى بِالْقَرَابَةِ ، وَ تَارَةً أَوْلَى بِالطَّاعَةِ . وَ لَمَّا احْتَجَّ الْمُهَاجِرُونَ عَلَى الْأَنْصَارِ يَوْمَ السَّقِيفَةِ بِرَسُولِ اللَّهِ صلى الله عليه و آله فَلَجُوا عَلَيْهِمْ ، فَإِنْ يَكُنِ الْفَلَجُ بِهِ فَالْحَقُّ لَنَا دُونَكُمْ ، وَ إِنْ يَكُنْ بِغَيْرِهِ فَالْأَنْصَارُ عَلَى دَعْوَاهُمْ .\r\n\r\nترجمه\r\nهرگز عزت ديرين و عطاياى پيشينِ ما بر قوم و قبيلهء شما ( بنى اميه ) مانع نشد كه ما با شما آميزش و اختلاط داشته باشيم به همين دليل ما از طايفهء شما همسر گرفتيم و از دختران قبيلهء خويش به شما همسر داديم همچون اقوامى كه هم طراز همند ، در حالى كه شما هرگز در اين پايه نبوديد . چگونه مىتوان اين دو گروه را با هم يكسان دانست در حالى كه از ميان ما پيامبر اكرم صلى الله عليه و آله برخاست و از ميان شما تكذيب كننده ( اى همچون ابو جهل ) ، از ميان ما شير خدا ( حمزه ) و از ميان شما شير پيمان‌هاى ضد اسلامى ( ابو سفيان ) از ميان ما دو سرور جوانان\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nبهشت ( حسن و حسين عليهما السلام ) و از ميان شما كودكان آتش ( اولاد مروان و فرزندان عقبة بن ابى معيط ) از ما بهترين زنان جهان ( فاطمه عليها السلام ) و از شما حمالة الحطب ( ام جميل همسر ابو لهب و خواهر ابو سفيان ) و امور فراوان ديگر از فضايلى كه ما داريم و رذايلى كه شما داريد ، بنابراين دوران اسلام ما به گوش همه رسيده و كارها و شرافت ما در عصر جاهليّت نيز بر كسى مخفى نيست ، كتاب خدا آنچه را ( دشمن ) از ما دور ساخته براى ما جمع نموده است و شاهد آن سخن خداوند متعال است كه فرموده : « خويشاوندان در كتاب الهى نسبت به يكديگر ، در احكامى كه خدا مقرر داشته ، ( از ديگران ) سزاوارترند » و نيز فرموده :\r\n« سزاوارترين مردم به ابراهيم كسانى هستند كه از او پيروى كردند ، و همچنين اين پيامبر ( كه راه پر افتخار او را ادامه داد ) و كسانى كه به او ايمان آورده‌اند ، و خداوند ، سرپرست و ياور مؤمنان است » ، پس ما از يك طرف به سبب قرابت و خويشاوندى ( پيامبر صلى الله عليه و آله ) از ديگران سزاوارتريم و از سوى ديگر به سبب اطاعت ( از پيغمبر اكرم صلى الله عليه و آله ) زيرا آن روز كه مهاجران ، در سقيفه در برابر انصار ( براى اثبات حقانيّت خود نسبت به خلافت ) استدلال به قرابت و خويشاوندى با پيامبر صلى الله عليه و آله كردند و بر آنها پيروز شدند اگر اين دليلِ پيروزى است پس حق با ماست نه با شما ( چرا كه ما از همه به پيامبر صلى الله عليه و آله نزديك‌تريم ) و اگر دليل ديگرى داشتند ادعاى انصار بر جاى خود باقى است ( و آنها هم در خلافت حقى دارند كه آن را به عنوان منا امير و منكم امير مطالبه مىكردند ) » .\r\n\r\nشرح و تفسير نكات مهم ديگر از فضايل اهل بيت عليهم السلام\r\nامام عليه السلام در اين بخش از نامه به نكات مهم ديگرى اشاره مىكند ؛ نخست اينكه به معاويه هشدار مىدهد تصور نكن اگر طايفهء بنىهاشم با بعضى از\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبنىاميّه درآميخته‌اند و ازدواج كرده‌اند ، دليل بر يكسان بودن آنهاست ، بلكه اين نوعى تفضل و ايثار بوده است مىفرمايد : « هرگز عزت ديرين و عطاياى پيشينِ ما بر قوم و قبيلهء شما مانع نشد كه ما با شما آميزش و اختلاط داشته باشيم ؛ به همين دليل ما از طايفهء شما همسر گرفتيم و از دختران قبيلهء خويش به شما همسر داديم همچون اقوامى كه هم طراز همند در حالى كه شما هرگز در اين پايه نبوديد » ؛ ( لَمْ يَمْنَعْنَا قَدِيمُ عِزِّنَا وَ لَا عَادِيُّ طَوْلِنَا « 1 » عَلَى قَوْمِكَ أَنْ خَلَطْنَاكُمْ بِأَنْفُسِنَا ؛ فَنَكَحْنَا أَنْكَحْنَا ، فِعْلَ الْأَكْفَاءِ « 2 » ، وَ لَسْتُمْ هُنَاكَ ! ) .\r\nامام عليه السلام اين سخن را از اين جهت مىگويد كه لحن نامهء معاويه اين بوده كه بنىاميّه را هم‌طراز بنىهاشم مىدانست در حالى كه بنىهاشم كانون نبوّت و ولايت و بنىاميّه سردمدار كفر و شقاوت بودند ؛ ولى هنگامى كه ظاهراً مسلمان شدند ، اسلام با آنها معاملهء هم‌طراز و اكفاء كرد ؛ به همين دليل پيغمبر اكرم صلى الله عليه و آله با ام حبيبه كه دختر ابوسفيان بود ازدواج نمود و پيغمبر دخترش ام كلثوم را به ازدواج عثمان در آورد .\r\nآن گاه امام عليه السلام در ادامهء اين سخن براى اينكه با دليل روشن و برهان دندان‌شكن ، تفاوت بنىهاشم و بنىاميّه و خاندان وابسته به آنها را روشن سازد مىفرمايد : « چگونه مىتوان اين دو گروه را با هم يكسان دانست در حالى كه از ميان ما پيامبر اكرم صلى الله عليه و آله برخاست و از ميان شما تكذيب كننده ( اى همچون ابو جهل ) ، از ميان ما شير خدا ( حمزه ) و از ميان شما شير پيمان‌هاى ضد اسلامى ( ابو سفيان ) از ميان ما دو سرور جوانان بهشت ( حسن و حسين عليهما السلام ) و از ميان\r\n\r\n\r\n","description":"","footnote":"\r\n( 1 ) . « طول » به معناى امكانات و توانايى مالى است ، به معناى فضل و بخشش نيز آمده است و در اصل از « طول » در مقابل « عرض » گرفته شده ، زيرا توانايىهاى مالى يا جسمى يك نوع طول قدرت انسان را مىرساند و « ذى الطول » به معناى بخشنده است ، بنابراين تعبير « عادى طولنا » در جملهء بالا به معناى عطاياى هميشگى ماست .\r\n( 2 ) . « الاكفاء » جمع « كفؤ » بر وزن « قفل » به معناى هم‌رديف و هم‌طراز در شخصيت است .\r\n","page_name":" 407 ","page_number":407},
  {"content":"\r\n\r\nشما كودكان آتش ( اولاد مروان يا فرزندان عقبة بن ابى معيط ) از ما بهترين زنان جهان ( فاطمه عليها السلام ) و از شما حمالة الحطب ( ام جميل همسر ابو لهب و خواهر ابو سفيان ) و امور فراوان ديگر از فضايلى كه ما داريم و رذايلى كه شما داريد » ؛ ( وَ أَنَّى يَكُونُ ذَلِكَ وَ مِنَّا النَّبِيُّ وَ مِنْكُمُ الْمُكَذِّبُ ، وَ مِنَّا أَسَدُ اللَّهِ وَ مِنْكُمْ أَسَدُ الْأَحْلَافِ « 1 » ، وَ مِنَّا سَيِّدَا شَبَابِ أَهْلِ الْجَنَّةِ وَ مِنْكُمْ صِبْيَةُ النَّارِ ، وَ مِنَّا خَيْرُ نِسَاءِ الْعَالَمِينَ ، وَ مِنْكُمْ حَمَّالَةُ الْحَطَبِ ، فِي كَثِيرٍ مِمَّا لَنَا وَ عَلَيْكُمْ ! ) .\r\nبه اين ترتيب امام عليه السلام با بيان اين اسنادِ زنده موقعيت خاندان بنىهاشم و رسوايىهاى بنىاميّه و هم پيمانان آنان را بر شمرده به گونه‌اى كه جاى انكار براى كسى باقى نمى ماند و اين است معناى فصاحت و بلاغت در سخن .\r\nدر اينكه منظور از مكذّب كيست ، شارحان نهج‌البلاغه نظرات متفاوتى داده‌اند و گاه افرد گمنامى را به عنوان مكذّب بر شمرده‌اند كه انسان را به تعجب مىآورد در حالى كه روشن‌ترين مصداق مكذّب در تاريخ اسلام همان ابو جهل است چه او را از بنى اميه بدانيم و چه ندانيم ، زيرا امام عليه السلام فضيحت‌هاى بنىاميّه و اقوام وابسته به آنها را بيان مىكند كه هم‌عقيده و هم‌پيمان آنان بودند .\r\nدر مورد « اسداللَّه » هيچ گفتگويى در ميان مفسران نيست كه منظور حضرت حمزه است كه پيامبر اكرم صلى الله عليه و آله او را به اين لقب مفتخر ساخت و در مورد « اسد الاحلاف » نيز احتمالات متعدّدى داده شده در حالى كه روشن‌ترين تفسير آن ابو سفيان است كه در جنگ‌هايش بر ضد اسلام از طوايف مختلف مشركان پيمان مىگرفت كه آخرين جنگ احزاب بود .\r\nهمچنين در مورد تفسير « صِبْيَةُ النَّارِ » ( كودكان دوزخ ) نظرات مختلفى از سوى شارحان نهج‌البلاغه ابراز شده ولى از همه مناسب‌تر اين است كه منظور\r\n\r\n\r\n","description":"","footnote":"\r\n( 1 ) . « الاحلاف » جمع « حلف » بر وزن « جلف » به معنى پيمان و « حلف » بر وزن « حرف » به معنى سوگند ياد كردن است و از آنجا كه پيمانها را با سوگند مؤكد مىسازند به آن حلف گفته مىشود .\r\n","page_name":" 408 ","page_number":408},
  {"content":"\r\n\r\nبچه‌هاى عقبة بن ابىمعيط باشند كه وقتى در روز جنگ بدر ضربات هولناكى بر بدن اين مرد خطرناك سنگ‌دل وارد شد ، چشمش به پيغمبر صلى الله عليه و آله افتاد و با صدايى ترحم آميز گفت : « من للصبية يا محمد ؛ يا محمد من مىروم تكليف فرزندانم چه خواهد شد ؟ » پيغمبر صلى الله عليه و آله فرمود : « النار ؛ آتش دوزخ » . « 1 »\r\nاشاره به اينكه شما مسلمانان را به قتل مىرسانيد و هيچ فكر فرزندان آنها نيستيد اما اكنون به فكر فرزندان خود افتاده‌ايد فرزندانى كه در آينده مسير شما را طى مىكنند و در صف دشمنان اسلام خواهند بود . تاريخ هم به ما مىگويد كه فرزندانى از او پا گرفتند كه منشأ شرارت بودند از جمله وليد بن عقبه بود .\r\nمنظور از « خَيْرُ نِسَاءِ الْعَالَمِينَ » به اتفاق همهء شارحان نهج‌البلاغه و ساير علماى اسلام بانوى اسلام فاطمهء زهرا عليها السلام است زيرا همان گونه كه در صحيح مسلم آمده پيغمبر اكرم صلى الله عليه و آله هنگام بيمارى وفات خود براى آرامش بخشيدن به دخترش فاطمه فرمود : « يَا فَاطِمَةُ أَ مَا تَرْضَيْنَ أَنْ تَكُونِي سَيِّدَةَ نِسَاءِ الْمُؤْمِنِينَ أَوْ سَيِّدَةَ نِسَاءِ هَذِهِ الْأُمَّة ؟ » . « 2 » شبيه همين حديث در صحيح بخارى جلد 7 صفحهء 142 و در مسند احمد و مستدرك حاكم بجاى اين تعبير « سَيِّدَةَ نِسَاءِ الْعَالَمِين » آمده كه فراگيرتر است . « 3 »\r\nاما « حمالة الحطب » كه در قرآن در سورهء مسد به او اشاره شده به اتفاق شارحان نهج‌البلاغه و مفسران قرآن منظور ام جميل همسر ابو لهب ، خواهر ابو سفيان و عمهء معاويه است .\r\nاز مجموع آنچه در بالا آمده به خوبى موقعيت خاندان پيغمبر صلى الله عليه و آله و بنىهاشم و موقعيت خاندان بنىاميّه و خاندان وابسته به آنها روشن مىشود و امام عليه السلام با\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 15 ، ص 197 .\r\n( 2 ) . صحيح مسلم ، ج 7 ، ص 143 - / 144 .\r\n( 3 ) . مسند احمد ، ج 3 ص 80 و مستدرك حاكم ، ج 3 ، ص 186 .\r\n","page_name":" 409 ","page_number":409},
  {"content":"\r\n\r\nبيان خود كه از ذيل آن استفاده مىشود ، مسائل زياد ديگرى نيز بوده است و روى ملاحظاتى بيان نفرموده ، پاسخ كوبنده‌اى به معاويه در برابر ادعاهايش داد .\r\nآن گاه امام عليه السلام براى تأكيد آنچه گذشت مىافزايد : « بنابراين دوران اسلام ما به گوش همه رسيده و كارها و شرافت ما در عصر جاهليّت نيز بر كسى مخفى نيست » ؛ ( فَإِسْلَامُنَا قَدْ سُمِعَ ، وَ جَاهِلِيَّتُنَا لَا تُدْفَعُ ) .\r\nاشاره به اينكه اسلام از ما آغاز شد و نخستين مسلمانان ما بوديم و همواره مدافع اسلام و قرآن بوديم . در زمان جاهليّت نيز به نيك‌نامى و درست‌كارى و امانت در ميان همهء مردم معروف بوديم و همان گونه كه در روايتى در حالات جعفر خوانديم كه خداوند براى پيغمبر اكرم صلى الله عليه و آله او را به سبب چهار فضيلت برجسته در زمان جاهليّت ستود به عكس بنىاميّهء و خاندان وابسته به آنها كه معروف به حيله‌گرى و شيطنت و فساد و خون‌ريزى بودند .\r\nمرحوم مغنيه در شرح نهج‌البلاغهء خود از كتاب « عبقرية محمد » از نويسندهء معروف مصرى « عقاد » نقل مىكند كه مىگويد : بنى هاشم همواره صاحبان عقيده و فضايل اخلاقى و حسن ظاهر بودند و بنىاميّه حيله‌گرانى بودند با ظواهر ناپسند و ما در تمام صفات ، اين اختلاف را بين بنىهاشم و بنىاميّه مىبينيم . « 1 »\r\nجالب اينكه ابن ابى الحديد در بيان اين تفاوت‌ها بحثى طولانى در حدود يكصد صفحه در سه فصل دارد : در فصل نخست فضايل بنىهاشم را نسبت به بنىاميّه ( فرزندان عبد شمس ) نقل مىكند و در فصل دوم از امورى كه بنىاميّه به آن افتخار مىكردند سخن مىگويد و در فصل سوم از اين افتخارات موهوم پاسخ مىدهد . « 2 »\r\nآن گاه امام عليه السلام بعد از اين دلايل قوى تاريخى به سراغ قرآن مجيد مىرود و با\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 3 ، ص 471 .\r\n( 2 ) . شرح نهج البلاغهء ابن ابى الحديد ، ج 15 ، ص 198 - 295 .\r\n","page_name":" 410 ","page_number":410},
  {"content":"\r\n\r\nدو آيه از آن حقانيّت و اولويت بنىهاشم را اثبات مىكند مىفرمايد : « كتاب خدا آنچه را ( دشمن ) از ما دور ساخته و جدا كرده براى ما جمع نموده است و آن سخن خداوند متعال است كه فرموده : « خويشاوندان در كتاب الهى نسبت به يكديگر سزاوارترند و نيز فرموده : « سزاوارترين مردم به ابراهيم كسانى هستند كه از او پيروى كردند ، و همچنين اين پيامبر ( كه راه پر افتخار او را ادامه داد ) و كسانى كه به او ايمان آورده‌اند و خداوند ، سرپرست و ياور مؤمنان است » ؛ ( وَ كِتَابُ اللَّهِ يَجْمَعُ لَنَا مَا شَذَّ عَنَّا ، وَ هُوَ قَوْلُهُ سُبْحَانَهُ وَ تَعَالَى « وَ أُولُوا الْأَرْحامِ بَعْضُهُمْ أَوْلى بِبَعْضٍ فِي كِتابِ اللَّهِ » « 1 » وَ قَوْلُهُ تَعَالَى : « إِنَّ أَوْلَى النَّاسِ بِإِبْرَاهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ » ) . « 2 »\r\nحضرت در تفسير و تطبيق اين آيه مىافزايد : « پس ما از يك طرف به سبب قرابت و خويشاوندى ( پيامبر اكرم صلى الله عليه و آله ) از ديگران سزاوارتريم و از سوى ديگر به سبب اطاعت ( از پيغمبر اكرم صلى الله عليه و آله ) » ؛ ( فَنَحْنُ مَرَّةً أَوْلَى بِالْقَرَابَةِ ، وَ تَارَةً أَوْلَى بِالطَّاعَةِ ) .\r\nدر واقع ، امام عليه السلام با ذكر اين دو آيه تمام راهها را بر معاويه مىبندد كه اگر معيار در جانشينى پيغمبر اكرم صلى الله عليه و آله ، قرابت با او باشد ، ما از همه سزاوارتريم ، چرا كه نزديك‌تريم و اگر معيار ، آشنايى با تعليمات و اطاعت از دستورات آن حضرت باشد ما از همه آشناتر و نسبت به آيين او مطيع‌تريم در حالى كه خاندان بنىاميّه و كسان ديگرى كه بر كرسى خلافت پيغمبر صلى الله عليه و آله نشستند هيچ‌يك از اين دو اولويت را ندارند .\r\nدر اينجا اين سؤال پيش مىآيد كه مگر خويشاوندى به تنهايى مىتواند دليل بر صلاحيت جانشينى پيغمبر اكرم گردد . پاسخ آن است كه امام عليه السلام ناظر به\r\n\r\n\r\n","description":"","footnote":"\r\n( 1 ) . انفال ، آيهء 75 .\r\n( 2 ) . آل عمران ، آيهء 68 .\r\n","page_name":" 411 ","page_number":411},
  {"content":"\r\n\r\nاستدلالى است كه در سقيفهء بنى ساعده از سوى طرفداران خليفهء اوّل شد ؛ آنها قرابت با پيامبر صلى الله عليه و آله را دليل بر اولويت خود دانستند . امام عليه السلام مىفرمايد كه اگر معيار اين باشد ما از همهء آنها اقربيم .\r\nبه يقين معيار اصلى همان است كه امام عليه السلام در جملهء دوم گفته است و از آن تعبير به طاعت نموده ، طاعتى زاييدهء از علم و ايمان . كسى كه نسبت به مكتب پيغمبر اكرم صلى الله عليه و آله از همه آگاه‌تر و ايمانش به آن بيشتر باشد ، شايستگى بيشترى براى خلافت او دارد . به همين دليل ما امير مؤمنان على عليه السلام را از همه شايسته‌تر مىدانيم و از آن بالاتر اينكه خداوند به موجب شايستگىهاى بىنظيرى كه در آن حضرت بود خودش او را برگزيد .\r\nسپس امام عليه السلام به توضيح بيشترى دربارهء آنچه در بالا به آن اشاره كرد پرداخته مىفرمايد : « آن روز كه مهاجران ، در سقيفه در برابر انصار ( براى اثبات حقانيّت خود نسبت به خلافت ) استدلال به قرابت و خويشاوندى با پيامبر صلى الله عليه و آله كردند ، بر آنها پيروز شدند اگر اين دليلِ پيروزى است پس حق با ماست نه با شما ( چرا كه ما از همه به پيامبر صلى الله عليه و آله نزديك‌تريم ) و اگر دليل ديگرى دارد ادعاى انصار بر جاى خود باقى ست ( و آنها هم در خلافت حقى دارند كه آن را به عنوان منا امير و منكم امير مطالبه مىكردند ) » ؛ ( وَ لَمَّا احْتَجَّ الْمُهَاجِرُونَ عَلَى الْأَنْصَارِ يَوْمَ السَّقِيفَةِ بِرَسُولِ اللَّهِ صلى الله عليه و آله فَلَجُوا « 1 » عَلَيْهِمْ ، فَإِنْ يَكُنِ الْفَلَجُ بِهِ فَالْحَقُّ لَنَا دُونَكُمْ ، وَ إِنْ يَكُنْ بِغَيْرِهِ فَالْأَنْصَارُ عَلَى دَعْوَاهُمْ ) .\r\nدر واقع امام عليه السلام پاسخ ضمنى به سخنان معاويه در مورد خليفهء اوّل و دوم مىدهد كه معاويه در نامه‌اش آنها را به رخ كشيده بود مىفرمايد : نه تنها بنىاميّه\r\n\r\n\r\n","description":"","footnote":"\r\n( 1 ) . « فلجوا » از ريشهء « فلج » بر وزن « فتح » به معناى پيروزى شدن گرفته شده و « فَلَج » بر وزن « حرج » اسم مصدر و به معناى پيروزى است . و واژهء « فلج » بر وزن « خرج » به معناى شكاف و فاصلهء ميان دو چيز كه گاه سبب زمين‌گير شدن مىشود نيز اطلاق شده است .\r\n","page_name":" 412 ","page_number":412},
  {"content":"\r\n\r\nشايستگى براى خلافت پيامبر صلى الله عليه و آله ندارند ، زيرا نه از مهاجران بودند و نه از انصار ، بلكه از طلقا يعنى همان مشركان آزاد شدهء روز فتح مكّه بودند . خلفاى نخستين نيز به استناد سخنان خودشان شايستگى براى اين كار نداشتند ، زيرا از آنها شايسته‌تر وجود داشت . اگر معيار شايستگى - طبق استدلال آنها - قرابت باشد على عليه السلام از همهء آنها به پيامبر اكرم صلى الله عليه و آله نزديك‌تر بود ؛ هم پسر عموى پيامبر و هم داماد او . اگر ديگران شاخ و برگ اين شجرهء نبوّت باشند ، على عليه السلام ميوهء آن درخت بود و همچنين امامان اهل‌بيت عليهم السلام .\r\nمجدداً تكرار مىكنيم كه اين استدلال در واقع استدلال به مسلمات خصم است كه در منطق از آن به عنوان استدلالات جدلى تعبير مىكنند ؛ يعنى آنچه را او مسلم داشته از او مىگيرند و به او باز مىگردانند و خلع سلاحش مىكنند .\r\n\r\nنكته‌ها\r\n\r\n1 . داستان پر غوغاى سقيفه\r\nامام عليه السلام در اين بخش از نامه به داستان پرماجراى سقيفهء بنى ساعده كه براى انتخاب خليفه بعد از پيغمبر اكرم صلى الله عليه و آله تشكيل شد اشاره فرموده است . ما داستان سقيفه را با ذكر قسمتهاى حساس تاريخى به استناد منابع معتبر در ذيل خطبهء 67 تحت عنوان « مسألهء خلافت و داستان سقيفهء بنى ساعده » به طور مشروح آورديم و از اين توطئهء عجيب پرده برداشتيم . در اينجا چند نكته را اضافه مىكنيم :\r\nنخست اينكه طبرى در تاريخ خود و ابن اثير در كامل تصريح كرده‌اند كه جمعيت انصار كه در سقيفهء بنى ساعده گرد آمده بودند يا گروهى از آنها در برابر پيشنهاد عمر نسبت براى بيعت با ابوبكر گفتند : « لَا نُبَايِعُ إِلَّا عَلِيّا ؛ ما تنها با على بيعت مىكنيم » ( اين در حالى بود كه على عليه السلام و بنى هاشم و از جمله زبير\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nو همچنين گروه ديگرى از مهاجران در سقيفه حاضر نبودند ) . طبرى بعد از ذكر اين مطلب مىگويد : بعد از اين جريان عمر به سراغ منزل على عليه السلام آمد و در آنجا طلحه و زبير و گروهى از مهاجران حضور داشتند ، گفت : « وَ اللَّهِ لَنُحْرِقَنَّ عَلَيْكُمْ أَوْ لَتَخْرُجُنَّ الَى الْبَيْعَةِ ؛ به خدا سوگند اين خانه را با شما آتش مىزنيم يا بيرون آييد و بيعت كنيد » . « 1 »\r\nو از جمله كسانى كه با عمر در اين حمله به خانهء امير مؤمنان على عليه السلام همراه بودند ، اسيد بن حضير و سلمة بن اسلم بودند . « 2 »\r\nديگر اينكه جمعى از انصار كه در بيعت با ابوبكر پيش قدم شدند هر كدام بعداً به مقامى رسيدند از جمله بشير بن سعد بود كه جزو مشاوران عالى خليفه شد و ديگر اسيد بن حضير كه سرپرست نيروى انتظامى مدينه شد سوم سلمة بن اسلم بود كه به مقام معاونت اسيد رسيد . « 3 »\r\n\r\n2 . فضايل بنىهاشم در عصر جاهليّت و اسلام\r\nگفته شد كه ابن ابى الحديد در ذيل اين نامه بحث بسيار مشروحى ( حدود يكصد صفحه ) دربارهء فضايل بنىهاشم و مقايسهء آن با نقاط ضعف و منفى بنى عبد شمس ( عبد شمس پدر اميه بود ) ذكر مىكند .\r\nاز جمله اينكه بنىهاشم شهيدان بزرگوارى همچون على عليه السلام و حمزه و جعفر به اسلام تقديم كردند در حالى كه بنىاميّه دلقك‌هايى همچون حكم بن ابىالعاص داشتند كه معروف است گاه راه رفتن پيامبر را تقليد مىكرد ، پيغمبر صلى الله عليه و آله او را ديد و او را نفرين كرد . بعد از آن هرگز نمىتوانست به طور صاف و مستقيم راه برود .\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 443 ( حوادث سنهء 11 ) .\r\n( 2 ) . سفينة البحار ، مادهء اسد .\r\n( 3 ) . به كتاب الامامة والسياسة ، ص 9 به بعد مراجعه شود .\r\n","page_name":" 414 ","page_number":414},
  {"content":"\r\n\r\nديگر اينكه يكى از پيمان‌هاى افتخارآميز در عصر جاهليّت « حِلف الفضول » بود پيمانى كه براى حمايت از ضعيفان و دفاع از مظلومان بسته شده بود . در اين پيمان ، بنىهاشم و اقوامى از قبايل عرب شركت داشتند ولى احدى از بنى عبد شمس در آن شركت نداشتند .\r\nديگر اينكه بنىاميّه در زمان جاهليّت كارهايى مرتكب شدند كه احدى از عرب مرتكب آن نمىشد ؛ از جمله اينكه اميّه يكى از همسرانش را در حيات خودش به همسرى فرزندش ابو عمرو در آورد . در حالى كه دامان بنىهاشم از اين گونه آلودگىها پاك بود .\r\nنيز عبد المطلب كه از بزرگان بنىهاشم بود فضايل بىنظيرى داشت ؛ او زمزم را حفر كرد و راه اسماعيل و هاجر را ادامه داد ؛ براى خون انسان اهمّيّت فوق العاده‌اى قائل شد و ديهء آن را يك صد شتر قرار داد كه اسلام آمد و آن را نيز امضا كرد ؛ به هنگام هجوم لشكر فيل ( لشكر ابرهه ) به مكّه ، قريش عموماً از مكّه فرار كردند ؛ ولى عبد المطلب كه در آن زمان جوانى بود گفت : « وَ اللَّهِ لَا أَخْرُجَ مِنْ حَرَمِ اللَّهِ ؛ به خدا سوگند من از حرم خداوند بيرون نمىروم » و فضايل فراوان ديگر .\r\nبراى توضيح بيشتر به شرح نهج‌البلاغهء ابن ابى الحديد جلد 15 صفحهء 198 تا 295 مراجعه كنيد . البته در ضمن اين صفحات به بعضى از مفاخر كه متملقان و چاپلوسان براى بنىاميّه شمرده‌اند اشاره مىكند و آنها را پاسخ مىگويد .\r\n\r\n","description":"","footnote":"","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\n\r\nبخش چهارم\r\nوَ زَعَمْتَ أَنِّي لِكُلِّ الْخُلَفَاءِ حَسَدْتُ ، وَ عَلَى كُلِّهِمْ بَغَيْتُ ، فَإِنْ يَكُنْ ذَلِكَ كَذَلِكَ فَلَيْسَتِ الْجِنَايَةُ عَلَيْكَ ، فَيَكُونَ الْعُذْرُ إِلَيْكَ .\r\n وَ تِلْكَ شَكَاةٌ ظَاهِرٌ عَنْكَ عَارُهَا \r\nوَ قُلْتَ : إِنِّي كُنْتُ أُقَادُ كَمَا يُقَادُ الْجَمَلُ الْمَخْشُوشُ حَتَّى أُبَايِعَ ؛ وَ لَعَمْرُ اللَّهِ لَقَدْ أَرَدْتَ أَنْ تَذُمَّ فَمَدَحْتَ ، وَ أَنْ تَفْضَحَ فَافْتَضَحْتَ ! وَ مَا عَلَى الْمُسْلِمِ مِنْ غَضَاضَةٍ فِي أَنْ يَكُونَ مَظْلُوماً مَا لَمْ يَكُنْ شَاكّاً فِي دِينِهِ ، وَ لَا مُرْتَاباً بِيَقِينِهِ ! وَ هَذِهِ حُجَّتِي إِلَى غَيْرِكَ قَصْدُهَا ، وَ لَكِنِّي أَطْلَقْتُ لَكَ مِنْهَا بِقَدْرِ مَا سَنَحَ مِنْ ذِكْرِهَا .\r\n\r\nترجمه\r\nتو چنين پنداشتى كه من نسبت به خلفاى پيشين حسد ورزيدم و بر آنها ستم كردم اگر اين گونه باشد جنايتى بر تو نرفته است كه از تو عذرخواهى كنم ( و ابدا به تو مربوط نيست به گفتهء شاعر : ) « اين عيبى است ( اگر عيب باشد ) كه گرد عار آن بر تو نمىنشيند . » تو گفته‌اى كه مرا همچون شتر افسار زده‌اى مىكشيدند تا بيعت كنم به خدا سوگند خواسته‌اى مذمت كنى ولى ( ناخود آگاه ) مدح و ثنا گفته‌اى و خواسته‌اى رسوا كنى ولى خودت رسوا شده‌اى . اين امر براى يك مسلمان عيب نيست كه مظلوم واقع شود ما دام كه در دين خود ترديد نداشته باشد و در يقين خود شك نكند . اين دليل و حجت من است در برابر غير تو و من به همين مقدار كه بيان آن پيش آمد براى تو اشاره كردم .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nشرح و تفسير اين امور به تو مربوط نيست\r\nامام عليه السلام در اين بخش از نامه ، يكى ديگر از سخنان ناموزون معاويه را مىآورد كه او در نامه‌اش به امام عليه السلام صريحاً گفته بود : « تو به ابو بكر حسد ورزيدى و از بيعتش سر باز زدى و نسبت به عمر نيز حسادت داشتى و از همه بيشتر به عثمان حسد داشتى و زشتىهاى كار او را برملا ساختى و در فهم و دين و روش و عقل او ترديد كردى . . . » .\r\nامام عليه السلام مىفرمايد : « تو چنين پنداشتى كه من نسبت به خلفاى پيشين حسد ورزيدم و بر آنها ستم كردم اگر اين گونه باشد جنايتى بر تو نرفته است كه از تو عذرخواهى كنم ( و ابداً به تو مربوط نيست به گفتهء شاعر : ) « اين عيبى است ( اگر عيب باشد ) كه گرد عار آن بر تو نمىنشيند » ؛ ( وَ زَعَمْتَ أَنِّي لِكُلِّ الْخُلَفَاءِ حَسَدْتُ ، عَلَى كُلِّهِمْ بَغَيْتُ ، فَإِنْ يَكُنْ ذَلِكَ كَذَلِكَ فَلَيْسَتِ الْجِنَايَةُ عَلَيْكَ ، فَيَكُونَ الْعُذْرُ إِلَيْكَ\r\n وَ تِلْكَ شَكَاةٌ « 1 » ظَاهِرٌ « 2 » عَنْكَ عَارُهَا \r\n) . به اين ترتيب ، امام عليه السلام معاويه را از ورود در اين صحنه كنار مىزند و آن را نوعى فضولى در كار ديگران مىشمرد و مىگويد : اگر من مشكلى با خلفا داشته‌ام بايد آنها يا فرزندان آنها مدعى شوند ؛ اما تو كه از طلقا هستى و در آخرين مرحله از روى ناچارى در فتح مكّه اسلام را پذيرا شدى ، حق ندارى در اين موضوع وارد شوى .\r\nآن مصرع از شعر كه امام در اين كلامش به آن استناد فرموده از ( ابو ذويب هزلى ) است مردى كه دوران جاهليّت اسلام را درك كرد و هنگام رحلت پيغمبر\r\n\r\n\r\n","description":"","footnote":"\r\n( 1 ) . « شكاة » و « شكْو » و « شكاء » و « شكوى » در اصل به معناى بيمارى است و سپس بر هر گونه عيب و نقص اطلاق شده است و شكايت به معناى اظهار ناراحتى و تظلم آمده است .\r\n( 2 ) . واژهء « ظاهر » هنگامى كه با عن متعدى بشود به معناى زايل شدن و بر طرف گرديدن است و جملهء « ظاهر عنك عارها » مفهومش اين است كه عيب و عار آن بر تو نيست .\r\n","page_name":" 418 ","page_number":418},
  {"content":"\r\n\r\nاكرم صلى الله عليه و آله به مدينه آمد و مسلمان شد و در رديف مسلمانان ظاهر الصلاح در آمد و مصرع اوّل اين شعر چنين است :\r\n و عيّرها الواشون انى احبها \r\nسعايت كنندگان دوست مرا سرزنش كردند كه من او را دوست دارم ؛ ولى اين عيبى است ( اگر عيب باشد ) كه ننگ عارش از تو دور است .\r\nاين شعر به صورت ضرب المثلى در آمده براى كسى كه امرى را بد مىشمرد در حالى كه ربطى به او ندارد .\r\nتعبير به « زَعَمْتَ » مفهومش اين است كه اولًا نسبتى را كه دربارهء من به عنوان حسد مىدهى دروغ است ، به خصوص اينكه مرا در سخنت شريك قتل عثمان پنداشتى در حالى كه من مردم را از كشتن او نهى مىكردم و ثانياً به فرض كه اين نسبت درست باشد ارتباطى به تو ندارد .\r\nامام عليه السلام در ادامهء اين سخن به پاسخ بخش ديگرى از نامهء معاويه مىپردازد و مىفرمايد : « تو گفته‌اى كه مرا همچون شتر افسار شده‌اى مىكشيدند تا بيعت كنم به خدا سوگند خواسته‌اى مذمت كنى ولى ( ناخود آگاه ) مدح و ثنا گفته‌اى و خواسته‌اى رسوا كنى ولى خودت رسوا شده‌اى » ؛ ( وَ قُلْتَ : إِنِّي كُنْتُ أُقَادُ كَمَا يُقَادُ الْجَمَلُ الْمَخْشُوشُ « 1 » حَتَّى أُبَايِعَ ؛ وَ لَعَمْرُ اللَّهِ لَقَدْ أَرَدْتَ أَنْ تَذُمَّ فَمَدَحْتَ ، وَ أَنْ تَفْضَحَ فَافْتَضَحْتَ ! ) .\r\nاشاره به اينكه تو اولًا اعتراف كرده‌اى كه من مظلوم واقع شده‌ام و ديگران به من ستم كرده‌اند ، اين مدح منِ مظلوم است و نكوهش ظالمان . ثانياً ثابت كرده‌اى خلافت به اجماع صحابه نبود ؛ در حالى كه تو مدافع چنان خلافتى هستى و\r\n\r\n\r\n","description":"","footnote":"\r\n( 1 ) . « المخشوش » در اصل به شترى مىگويند كه بينى آن را سوراخ كرده و طناب يا چوبى كه متصل به طنابى است در آن قرار داده‌اند و هنگامى كه آن طناب را بكشند ، حيوان به هر سو كه مايل باشند مىرود زيرا در مقابل درد آن نمىتواند مقاومت كند .\r\n","page_name":" 419 ","page_number":419},
  {"content":"\r\n\r\nگفته‌اى خليفهء اوّل از همه در پيشگاه خدا برتر و والاتر بود چگونه ممكن است چنين باشد در حالى كه چنين ستمى با نخستين مسلمان و نزديك‌ترين فرد به پيامبر اكرم صلى الله عليه و آله و آگاهترين و داناترين آنها بنمايد ؟ اين تناقض‌گويى تو دليل بر رسوايى توست .\r\nآن گاه در شرح اين سخن مىافزايد : « اين امر براى يك مسلمان نقص نيست كه مظلوم واقع شود مادام كه در دين خود ترديد نداشته باشد و در يقين خود شك نكند » ؛ ( وَ مَا عَلَى الْمُسْلِمِ مِنْ غَضَاضَةٍ « 1 » فِي أَنْ يَكُونَ مَظْلُوماً مَا لَمْ يَكُنْ شَاكّاً فِي دِينِهِ ، وَ لَا مُرْتَاباً بِيَقِينِهِ ! ) .\r\nآرى نيكان و پاكان در طول تاريخ بر اثر حق‌گويى و حق‌جويى و عدم تسليم در برابر خواسته‌هاى ظالمان ، مورد ظلم و ستم قرار گرفته‌اند ، اين افتخار آنها بوده و هست .\r\nاشاره به اينكه اگر چنين مظلوميتى عيب باشد بايد بگويى در جنگ احد كه پيشانى و دندان پيامبر صلى الله عليه و آله به وسيلهء حاميان پدرت شكست و پهلوى حمزه كه به وسيلهء مادرت شكافته شد و جگرش را بيرون كشيد و به دهان گذارد ، پيغمبر اكرم صلى الله عليه و آله و حمزه در خور مذمت و پدرت و مشركان مكّه و مادرت هند شايستهء مدح و تقديرند .\r\nآيا هيچ عاقلى چنين سخنى را مىپذيرد ؟ و اگر به گذشتهء تاريخ باز گرديم پيامبران بزرگى همچون ابراهيم و يحيى و زكريا و حضرت مسيح عليهم السلام و غير آنها را مىبينيم كه در راه حق‌طلبى مورد ستم و ظلم قرار گرفتند .\r\nامام عليه السلام در پايان اين فراز از نامه مىفرمايد : « اين دليل و حجت من است در برابر غير تو و من به همين مقدار كه بيان آن پيش آمد براى تو ذكر كردم » ؛ ( وَ هَذِهِ\r\n\r\n\r\n","description":"","footnote":"\r\n( 1 ) . « غضاضة » به معناى نقصان و عيب است و از ريشهء « غض » به معناى كوتاه كردن و پايين انداختن و ناقص نمودن گرفته شده .\r\n","page_name":" 420 ","page_number":420},
  {"content":"\r\n\r\nحُجَّتِي إِلَى غَيْرِكَ قَصْدُهَا ، وَ لَكِنِّي أَطْلَقْتُ لَكَ مِنْهَا بِقَدْرِ مَا سَنَحَ « 1 » مِنْ ذِكْرِهَا ) .\r\nاشاره به اينكه مخاطب واقعى من در اين سخن خلفايى هستند كه مرا به زور به بيعت خودشان مجبور ساختند ولى چون تو ، اين مسأله را مطرح كردى به مقدارى كه لازم بود گوشزد كردم .\r\n\r\n\r\n","description":"","footnote":"\r\n( 1 ) . « سنح » از ريشهء « سنوح » بر وزن « فتوح » به معناى به خاطر آمدن است .\r\n","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nبخش پنجم\r\nثُمَّ ذَكَرْتَ مَا كَانَ مِنْ أَمْرِي وَ أَمْرِ عُثْمَانَ ، فَلَكَ أَنْ تُجَابَ عَنْ هَذِهِ لِرَحِمِكَ مِنْهُ ، فَأَيُّنَا كَانَ أَعْدَى لَهُ ، وَ أَهْدَى إِلَى مَقَاتِلِهِ ! أَ مَنْ بَذَلَ لَهُ نُصْرَتَهُ فَاسْتَقْعَدَهُ اسْتَكَفَّهُ ، أَمْ مَنِ اسْتَنْصَرَهُ فَتَرَاخَى عَنْهُ وَ بَثَّ الْمَنُونَ إِلَيْهِ ، حَتَّى أَتَى قَدَرُهُ عَلَيْهِ . كَلَّا اللَّهِ لَ « قَدْ يَعْلَمُ اللَّهُ الْمُعَوِّقِينَ مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لَا يَأْتُونَ الْبَأْسَ إِلّا قَلِيلًا » . وَ مَا كُنْتُ لِأَعْتَذِرَ مِنْ أَنِّي كُنْتُ أَنْقِمُ عَلَيْهِ أَحْدَاثاً ؛ فَإِنْ كَانَ الذَّنْبُ إِلَيْهِ إِرْشَادِي وَ هِدَايَتِي لَهُ ؛ فَرُبَّ مَلُومٍ لَا ذَنْبَ لَهُ .\r\n وَ قَدْ يَسْتَفِيدُ الظِّنَّةَ الْمُتَنَصِّحُ \r\nوَ مَا أَرَدْتُ « إِلَّا الْإِصْلاحَ مَا اسْتَطَعْتُ وَ ما تَوْفِيقِي إِلّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ » .\r\n\r\nترجمه\r\nسپس تو وضع مرا در برابر عثمان يادآور شدى ( و مرا بر ترك يارى او سرزنش كردى ) حق توست كه با اين گفتار ( نادرست ) از خويشاوندت دفاع كنى ؛ ولى كدام يك از ما دشمنيش نسبت به او بيشتر بود و راه را براى كشتنش هموار ساخت ؟ آيا كسى كه آمادهء يارى او بود ؛ ولى ( او ياريش را نپذيرفت ) و از او خواست كه بر جاى خود بنشيند و دست از اين كار بكشد و يا كسى كه ( عثمان ) از او يارى خواست و او تأخير كرد و مرگ را به سوى او فرستاد تا زندگانيش به سر آمد ؟ هرگز چنين نيست كه تو مىگويى ( و همهء كسانى كه در جريان قتل عثمان حضور داشتند اين حقيقت را به خوبى مىدانند . ) به خدا سوگند ( به شهادت قرآن مجيد ) « خداوند كسانى كه مردم را ( از جنگ ) باز\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمىداشتند و كسانى را كه به برادران خود مىگفتند : « به سوى ما بياييد ( و خود را از معركه بيرون كشيد ) » به خوبى مىشناسد ؛ و آنها ( مردمى ضعيف‌اند و ) جز اندكى پيكار نمىكنند » .\r\nولى هرگز سزاوار نبود كه من از اين موضوع عذرخواهى كنم كه بر عثمان به سبب بدعت‌هايى كه ( در تقسيم بيت المال و مناصب كشور اسلامى در ميان نااهلان ) گذارده بود عيب گرفتم و او را به علت ( اين كارها ) سرزنش نمودم اگر گناه من ارشاد و هدايت او باشد ( هيچ مانعى ندارد و اگر به اين كار ملامت شوم افتخار مىكنم ) چه بسيار كسانى كه ملامت مىشوند و بىگناهند ( و به گفتهء شاعر ) گاه شخص ناصح و خيرخواه از بس اصرار در نصيحت مىكند متهم مىشود . « من جز اصلاح - تا آنجا كه توانايى دارم هدفى نداشته و ندارم - و توفيق من ( در اين كار ) ، جز به ( يارى ) خدا نيست . تنها بر او توكل كردم ؛ و به سوى او باز مىگردم » .\r\n\r\nشرح و تفسير مقصران اصلى در قتل عثمان\r\nامام عليه السلام در اين بخش از نامهء خود به پاسخ يكى ديگر از ايرادات يا صحيح‌تر سفسطه‌هاى معاويه پرداخته مىفرمايد : « تو وضع مرا در برابر عثمان يادآور شدى ( و مرا بر ترك يارى او سرزنش كردى ) حق توست كه با اين گفتار ( نادرست ) از خويشاوندت دفاع كنى ؛ ولى كدام يك از ما دشمنيش نسبت به او بيشتر بود و راه را براى كشتنش هموار ساخت ؟ آيا كسى كه آمادهء يارى او بود ولى ( او ياريش را نپذيرفت ) و از او خواست كه بر جاى خود بنشيند و دست از اين كار بكشد و يا كسى كه ( عثمان ) از او يارى خواست و او تأخير كرد و مرگ را به سوى او فرستاد تا زندگانيش به سر آمد ؟ » ؛ ( ثُمَّ ذَكَرْتَ مَا كَانَ مِنْ أَمْرِي وَ أَمْرِ\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nعُثْمَانَ ، فَلَكَ أَنْ تُجَابَ عَنْ هَذِهِ لِرَحِمِكَ مِنْهُ ، فَأَيُّنَا كَانَ أَعْدَى « 1 » لَهُ ، وَ أَهْدَى إِلَى مَقَاتِلِهِ « 2 » ! أَ مَنْ بَذَلَ لَهُ نُصْرَتَهُ فَاسْتَقْعَدَهُ « 3 » وَ اسْتَكَفَّهُ ، أَمْ مَنِ اسْتَنْصَرَهُ فَتَرَاخَى عَنْهُ وَ بَثَّ الْمَنُونَ « 4 » إِلَيْهِ ، حَتَّى أَتَى قَدَرُهُ عَلَيْهِ ) .\r\nتاريخ اسلام گواهى مىدهد كه نسبتى را كه معاويه به على عليه السلام داد كه در خون عثمان شركت داشته و يا دفاع لازم را از او نكرده نسبت دروغى بود كه براى فريب مردم ساخته بود و در همين راه از پيراهن خونين عثمان براى برانگيختن توده‌هاى ناآگاه بر ضد على عليه السلام بهره گرفت در حالى كه امام عليه السلام كراراً به عثمان نصيحت كرده بود كه اشتباهات خود را اصلاح كند ، بيت المال را در ميان بنىاميّه و اطرافيانش تقسيم ننمايد و مقامات مهم اسلامى را به دست آنها نسپارد و به درد دل مردم گوش فرا دهد كه متأسفانه عثمان هرگز نپذيرفت . على عليه السلام به هنگام هجوم توده‌هاى خشمگين مردم به خانهء عثمان فرزندان خود را براى دفاع از او فرستاد .\r\nدر حالى كه معاويه قدمى براى حمايت از عثمان بر نداشت با اينكه عثمان به او نامه نوشته بود و از او خواسته بود كه با لشگرى از شاميان به دفاع از او برخيزد .\r\nجالب است بشنويد هنگامى كه معاويه بر مسند خلافت نشست ، روزى به ابو الطفيل صحابى معروف گفت : تو از قاتلان عثمان نبودى ؟ ابوالطفيل گفت : نه\r\n\r\n\r\n","description":"","footnote":"\r\n( 1 ) . « اعدى » به معناى دشمن‌تر از ريشهء عداوت گرفته شده است .\r\n( 2 ) . « مقاتل » جمع « مقتل » به معنى محل قتل يا موضعى از بدن كه آسيب رساندن به آن سبب قتل انسان مىشود .\r\n( 3 ) . « فاستقعده » از مجموع قراين اين جمله استفاده مىشود كه ضمير فاعلى به عثمان برمىگردد و ضمير مفعولى به امام عليه السلام يعنى عثمان نصرت امام عليه السلام را نپذيرفت و از آن حضرت خواست كه در جاى خود بنشيند و دست از ياريش بردارد ؛ ولى بعضى به عكس معنا كرده‌اند و گفته‌اند : امام عليه السلام از عثمان خواست كه بر جاى خود بنشيند و به مطالبات مردم پاسخ گويد . اين معنا بعيد به نظر مىرسد و اگر روى فاى تفريع در « فاستقعده » دقت شود ترجيح معناى اوّل واضح مىگردد .\r\n( 4 ) . « بث » در اصل به معناى پراكنده ساختن است و « منون » به معناى مرگ ، بنابراين « بث المنون » يعنى عوامل مرگ را فراهم ساخت .\r\n","page_name":" 425 ","page_number":425},
  {"content":"\r\n\r\nولى او رايارى هم نكردم . معاويه گفت : چرا يارى نكردى ؟ ابوالطفيل گفت : هيچ يك از مهاجران و انصار او را يارى نكردند معاويه گفت : بر همهء آنها واجب بود كه عثمان را يارى كنند . ابوالطفيل گفت : تو با اين لشگرى كه در شام داشتى چرا نيامدى تا او را يارى كنى معاويه گفت : همين كه من امروز خون‌خواهى او مىكنم يارى اوست ابو الطفيل خنديد و گفت : كار تو و عثمان همانند چيزى است كه شاعر مىگويد :\r\n لا ألْفِيَنَّكَ بَعْدَ الْمَوْتِ تَنْدُبُنِي * وَ فِي حَيَاتِي مَا زَوَّدْتَنِي زَادِي \r\nتو در حيات من هيچ خدمتى به من نكردى ولى بعد از مرگم مىخواهى بر من گريه كنى . « 1 »\r\nآن گاه امام عليه السلام به عنوان تأكيد و توضيح آنچه در جمله‌هاى قبل آمد مبنى بر اينكه معاويه به دعوت عثمان براى ياريش هرگز گوش نداد و حالا ديگران را سرزنش مىكند مىفرمايد : « هرگز چنين نيست كه تو مىگويى ( و همهء كسانى كه در ماجراى عثمان حضور داشتند اين حقيقت را به خوبى مىدانند ) به خدا سوگند ( به شهادت قرآن مجيد ) « خداوند كسانى كه مردم را ( از جنگ ) باز مىداشتند و كسانى را كه به برادران خود مىگفتند : « به سوى ما بياييد ( و خود را از معركه بيرون كشيد ) به خوبى مىشناسد » ؛ ( كَلَّا وَ اللَّهِ لَ « قَدْ يَعْلَمُ اللَّهُ الْمُعَوِّقِينَ « 2 » مِنْكُمْ وَ الْقائِلِينَ لِإِخْوانِهِمْ هَلُمَّ إِلَيْنا وَ لا يَأْتُونَ الْبَأْسَ إِلَّا قَلِيلًا » ) . « 3 »\r\nمىدانيم اين آيه دربارهء دو گروه از منافقان است : گروهى كه رسما در ميدان جنگ احزاب كناره‌گيرى كردند و ديگران را نيز دعوت به كناره‌گيرى نمودند و گروه ديگرى كه به برادران مسلمانشان مىگفتند : به سوى ما بياييد و دست از اين\r\n\r\n\r\n","description":"","footnote":"\r\n( 1 ) . الامامة والسياسة ، ج 1 ، ص 214 .\r\n( 2 ) . « المعوقين » از ريشهء « عوق » بر وزن « فوق » به معناى بازداشتن و منصرف كردن از چيزى است و « عائق » به معناى « مانع » و « معوق » به معناى بازدارنده است .\r\n( 3 ) . احزاب ، آيهء 18 .\r\n","page_name":" 426 ","page_number":426},
  {"content":"\r\n\r\nپيكار خطرناك برداريد . آنها اهل جهاد و پيكار با دشمن نبودند و جز به مقدار كمى آن هم از روى ريا يا اكراه در جهاد شركت نمىكردند .\r\nاين احتمال نيز وجود دارد كه آيهء مزبور اشاره به دو گروه نباشد ، بلكه وضع يك گروه را در دو حالت بيان مىكند و اشاره به آن دسته از منافقان است كه وقتى در ميان مجاهدان بوده‌اند آنها را از جنگ باز مىداشتند و هنگامى كه به كنار مىرفتند ديگران را به سوى خود دعوت مىنمودند .\r\nبه هر حال استفادهء امام عليه السلام از اين آيهء شريفه اشاره به اين دارد كه اگر تو ( معاويه ) در برابر مردم در مورد جريان قتل عثمان پرده‌پوشى كنى ، از خدا مخفى نمىماند كه وى از تو يارى طلبيد و هرگز به سراغش نيامدى ( و از قتل او خوشحال شدى ) شايد خلافت به تو برسد .\r\nالبته معاويه كه يك سياست‌باز حرفه‌اى بود مىدانست هنگامى كه مهاجران و انصار در برابر شورش مردم بر ضد عثمان سكوت كرده و كمتر كسى از او دفاع مىكند ، چنانچه به ميدان بيايد و به دفاع از عثمان بپردازد ، مقابل مهاجران و انصار قرار گرفته است و اين معنا براى او در آينده گران تمام مىشود به همين دليل اعتنايى به دعوت عثمان براى يارى نكرد ، هر چند به حسب ظاهر با او هم پيمان بود .\r\nدر اينجا سؤالى پيش مىآيد كه آيهء شريفهء فوق ( آيهء 18 سورهء احزاب ) كه دربارهء موضع گيرى منافقان در برابر پيغمبر اكرم صلى الله عليه و آله سخن مىگويد ممكن است مدح ضمنى براى عثمان محسوب شود ، چون در اينجا او به پيامبر اسلام صلى الله عليه و آله تشبيه شده است .\r\nولى جمله‌هاى بعد نشان مىدهد كه اين تشبيه فقط ناظر به تشبيه معاويه به منافقان بوده و به بيان ديگر تشبيه در يك جهت است ، زيرا امام عليه السلام در ادامهء اين سخن مىفرمايد : « ولى هرگز سزاوار نبود كه من از اين موضوع عذرخواهى كنم\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nكه بر عثمان به سبب بدعت‌هايى كه ( در مورد تقسيم بيت المال و پست‌هاى كشور اسلامى در ميان نااهلان ) گذارده بود ، عيب بگيرم و او را به خاطر ( اين كارها ) سرزنش نمايم . اگر گناه من ارشاد و هدايت او باشد ( هيچ مانعى ندارد و اگر به اين كار ملامت شوم افتخار مىكنم ) چه بسيار كسانى كه ملامت مىشوند و بىگناهند ( و به گفتهء شاعر ) گاه شخص ناصح و خيرخواه از بس اصرار در نصيحت مىكند متهم مىشود » ؛ ( وَ مَا كُنْتُ لِأَعْتَذِرَ مِنْ أَنِّي كُنْتُ أَنْقِمُ « 1 » عَلَيْهِ أَحْدَاثاً « 2 » ؛ فَإِنْ كَانَ الذَّنْبُ إِلَيْهِ إِرْشَادِي وَ هِدَايَتِي لَهُ ، فَرُبَّ مَلُومٍ لَا ذَنْبَ لَهُ . وَ قَدْ يَسْتَفِيدُ الظِّنَّةَ « 3 » الْمُتَنَصِّحُ ) . « 4 »\r\nامام عليه السلام در پايان اين سخن مىفرمايد : « من جز اصلاح - تا آنجا كه توانايى دارم ، هدفى نداشته و ندارم - و توفيق من ( در اين كار ) ، جز به ( يارى ) خدا نيست . تنها بر او توكل كردم ؛ و به سوى او باز مىگردم ؛ ( وَ مَا أَرَدْتُ « إِلَّا الْإِصْلَاحَ مَا اسْتَطَعْتُ ، وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ » ) . « 5 »\r\nبىشك ، امام عليه السلام از معدود كسانى بود كه از ريختن خون عثمان ممانعت مىكرد و فرزندان خود ( امام حسن و امام حسين عليهما السلام را ) به دفاع از او تشويق مىكرد . « 6 »\r\nدر تاريخ ابن عساكر آمده است هنگامى كه عثمان در محاصرهء شديد قرار گرفت پيكى به سوى معاويه فرستاد كه فوراً با لشكرى براى يارى من از شام\r\n\r\n\r\n","description":"","footnote":"\r\n( 1 ) . « انقم » از ريشهء « نقم » بر وزن « قلم » در اصل به معناى انكار كردن چيزى است . سپس به معناى انتقام گرفتن و خرده گرفتن آمده و در اينجا به همين معناست .\r\n( 2 ) . « احداث » جمع « حدث » بر وزن « عبث » به معناى هر چيز تازه و نيز به معناى بدعت آمده است و در اينجا به همين معناست .\r\n( 3 ) . « الظنّة » به معناى تهمت است از ريشهء ظنّ به معناى گمان بد گرفته شده است .\r\n( 4 ) . « المتنصح » به معناى فرد خيرخواه و بسيار نصيحت كننده است .\r\n( 5 ) . هود ، آيهء 88 .\r\n( 6 ) . الامامة والسياسة ، ج 1 ، ص 59 و تاريخ مدينة دمشق ، ج 39 ، ص 418 .\r\n","page_name":" 428 ","page_number":428},
  {"content":"\r\n\r\nحركت كن . معاويه همراه با دو نفر ديگر سوار بر شتران تندرو شدند و خود را به مدينه رساندند . وى چون بر عثمان وارد شد ؛ عثمان سؤال كرد لشكرى با خود آورده‌اى ؟ گفت : نه ، پرسيد : چرا ؟ گفت : براى اينكه ترسيدم اگر لشكر شام در اين امر دخالت كنند مردم تو را زودتر به قتل رسانند ؛ ولى شتران تندرو با خود آوردم تا سه روزه تو را به شام برساند . عثمان خشمگين شد و به معاويه بد گفت و پيشنهاد او را غلط شمرد و معاويه از نزد عثمان خارج شد و به سوى شام باز گشت . « 1 »\r\nدر تاريخ طبرى در حوادث سال 35 هجرى آمده است كه شورشيان عثمان را در محاصرهء شديدى قرار دادند و همه چيز حتى آب را از او قطع كردند « و قد كان يدخل بالشىء مما يريد ؛ على عليه السلام نيازهاى او را بر طرف مىكرد » . « 2 »\r\nنيز در همين كتاب ، طبرى مىنويسد : هنگامى كه شورشيان آب و غذا را بر عثمان قطع كردند ، على عليه السلام شديداً ناراحت شد و گفت : اى مردم اين كارى كه شما انجام مىدهيد نه شبيه كار مسلمانان است و نه كافران ، آب و غذا را از او قطع نكنيد . روم و فارس حتى با اسيران خود چنين نمىكردند چرا و به چه عنوان او را در محاصره قرار داده و قتلش را حلال مىشمريد ؟ « 3 »\r\nطبرى در ادامهء اين سخن مىافزايد : هنگامى كه جمعيت به در خانهء عثمان حمله بردند ، امام حسن عليه السلام و بعضى ديگر از فرزندان صحابه آنها را نهى كردند . « 4 »\r\nولى از آنجا كه امام عليه السلام پيش از اين حادثه بارها از عثمان در برابر كارهاى ناروايش انتقاد مىكرد و كراراً او را نصيحت و ارشاد مىفرمود كه دست از اين اعمال بردارد و در برابر مردم حاضر شود ، درد دل مردم را بشنود و به خواسته‌هاى حق آنها پاسخ گويد . اين امور بهانه‌اى به دست معاويه و امثال او داد\r\n\r\n\r\n","description":"","footnote":"\r\n( 1 ) . تاريخ مدينهء دمشق ، ج 39 ، ص 337 .\r\n( 2 ) . تاريخ طبرى ، ج 3 ، ص 416 تا 418 .\r\n( 3 ) . همان مدرك .\r\n( 4 ) . همان مدرك .\r\n","page_name":" 429 ","page_number":429},
  {"content":"\r\n\r\nكه تو مردم را بر ضد عثمان به شورش واداشتى . امام عليه السلام مىفرمايد : اگر ارشاد و نصيحت كه مصداق بارز امر به معروف و نهى از منكر است گناه محسوب مىشود من به اين گناه اعتراف مىكنم ولى هيچ مسلمان با ايمانى چنين كارى را گناه نمىداند ، بلكه از فرايض مسلّم اسلام مىشمرد .\r\nلازم به يادآورى است كه جملهء « رب ملوم لا ذنب له ؛ چه بسيار كسانى كه ملامت مىشوند و گناهى ندارند » يكى از ضرب المثل‌هاى عرب است و گفته‌اند :\r\nنخستين كسى كه اين جمله را گفته است « اكثم بن صيفى » بوده است .\r\nجملهء «\r\n وَ قَدْ يَسْتَفِيدُ الظِّنَّةَ الْمُتَنَصِّحُ \r\n؛ گاهى كسى كه بسيار در نصيحت اصرار دارد متهم مىشود » مصرع دومى است از يك شعر كه مصرع اولش «\r\n و كم سقت فى آثاركم من نصيحة \r\n؛ چقدر دربارهء كارهاى شما پند و نصيحت كردم » و گفته‌اند اين شعر از شاعرى است به نام الرياشى . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء علّامه تسترى ، ج 9 ، ص 611 .\r\n","page_name":" 430 ","page_number":430},
  {"content":"\r\n\r\n\r\nبخش ششم\r\nوَ ذَكَرْتَ أَنَّهُ لَيْسَ لِي وَ لِأَصْحَابِي عِنْدَكَ إِلَّا السَّيْفُ ، فَلَقَدْ أَضْحَكْتَ بَعْدَ اسْتِعْبَارٍ ! مَتَى أَلْفَيْتَ بَنِي عَبْدِ الْمُطَّلِبِ عَنِ الْأَعْدَاءِ نَاكِلِينَ وَ بِالسَّيْفِ مُخَوَّفِينَ\r\n فَلَبِّثْ قَلِيلًا يَلْحَقِ الْهَيْجَا حَمَلْ \r\nفَسَيَطْلُبُكَ مَنْ تَطْلُبُ ، وَ يَقْرُبُ مِنْكَ مَا تَسْتَبْعِدُ ، وَ أَنَا مُرْقِلٌ نَحْوَكَ فِي جَحْفَلٍ مِنَ الْمُهَاجِرِينَ وَ الْأَنْصَارِ ، وَ التَّابِعِينَ لَهُمْ بِإِحْسَانٍ ، شَدِيدٍ زِحَامُهُمْ ، سَاطِعٍ قَتَامُهُمْ ، مُتَسَرْبِلِينَ سَرَابِيلَ الْمَوْتِ ؛ أَحَبُّ اللِّقَاءِ إِلَيْهِمْ لِقَاءُ رَبِّهِمْ ، وَ قَدْ صَحِبَتْهُمْ ذُرِّيَّةٌ بَدْرِيَّةٌ ، وَ سُيُوفٌ هَاشِمِيَّةٌ ، قَدْ عَرَفْتَ مَوَاقِعَ نِصَالِهَا فِي أَخِيكَ وَ خَالِكَ وَ جَدِّكَ وَ أَهْلِكَ « وَ ما هِيَ مِنَ الظَّالِمِينَ بِبَعِيدٍ » .\r\n\r\nترجمه\r\nتو ( در نامهء خود ) گفته‌اى كه نزد تو براى من و يارانم جز شمشير چيزى نيست ( و مرا به جنگ تهديد كردى ) به راستى بعد از گريه مرت به خنده آوردى ! چه زمان ياد دارى كه فرزندان عبد المطلب به دشمن پشت كرده باشند و از شمشير بترسند ( و به گفتهء شاعر ) : « پس كمى صبر كن كه حريفت به ميدان مىآيد » ، آرى به زودى آن كس كه او را دنبال مىكنى به تعقيب تو بر مىخيزد و آنچه را از آن فرار مىكنى در نزديكى خود خواهى يافت و من در ميان سپاهى عظيم از مهاجران و انصار و تابعان به سرعت به سوى تو خواهم آمد ، لشكرى كه جمعيتشان به هم فشرده است و به هنگام حركت غبارشان آسمان را تيره و تار مىكند ، آنها لباس شهادت در تن دارند و بهترين ملاقات براى آنها ملاقات با\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nپروردگارشان است و همراه آنها لشكرى از فرزندان بدرند با شمشيرهاى هاشمى كه مىدانى لبهء تيز آنها با پيكر برادر و دايى و جد و خاندانت چه كرد « و آن ( مجازات ) از ساير ستمكاران دور نيست » .\r\n\r\nشرح و تفسير مرا به جنگ تهديد مىكنى\r\nامام عليه السلام در اين بخش از نامه كه آخرين بخش آن است به يكى ديگر از تعبيراتى كه در نامهء معاويه آمده بود اشاره مىكند كه همان تهديد به جنگ است ، مىفرمايد : « و ( در نامهء خود ) گفته‌اى كه نزد تو براى من و يارانم جز شمشير چيزى نيست ( و مرا به جنگ تهديد كردى ) به راستى بعد از گريه مرا به خنده درآوردى . چه زمان ياد دارى كه فرزندان عبد المطلب به دشمن پشت كرده باشند و از شمشير بترسند ( و به گفتهء شاعر ) : ( پس كمى صبر كن كه حريفت به ميدان مىآيد ) » ؛ ( وَ ذَكَرْتَ أَنَّهُ لَيْسَ لِي وَ لِأَصْحَابِي عِنْدَكَ إِلَّا السَّيْفُ ، فَلَقَدْ أَضْحَكْتَ بَعْدَ اسْتِعْبَارٍ « 1 » ! مَتَى أَلْفَيْتَ « 2 » بَنِي عَبْدِ الْمُطَّلِبِ عَنِ الْأَعْدَاءِ نَاكِلِينَ « 3 » ، وَ بِالسَّيْفِ مُخَوَّفِينَ ،\r\n فَ لَبِّثْ قَلِيلًا يَلْحَقِ الْهَيْجَا « 4 » حَمَلْ \r\n) . جملهء « لَقَدْ أَضْحَكْتَ بَعْدَ اسْتِعْبَارٍ » ضرب المثلى است براى كسى كه در ضمن بيان پاره‌اى از مطالب جدى ناگهان سخنى بىاساس و بىپايه مىگويد و منظور امام عليه السلام اين است كه تهديد به جنگ در برابر على عليه السلام و بنىهاشم و فرزندان عبد المطلب خنده‌آور است ؛ آنها مرد ميدان و فرزند شمشير و پيشروان جهادند و\r\n\r\n\r\n","description":"","footnote":"\r\n( 1 ) . « استعبار » از ريشهء « عبر » بر وزن « ابر » به معنى اشك ريختن است .\r\n( 2 ) . « الفيت » از ريشهء « الفاء » به معناى يافتن ناگهانى است .\r\n( 3 ) . « ناكلين » جمع « ناكل » به معناى انسان ضعيف و ترسويى است كه از كار عقب‌نشينى مىكند . از ريشهء « نكول » به معناى ترس و عقب‌نشينى گرفته شده است .\r\n( 4 ) . « هيجاء » به معناى جنگ است ، چون انسان را به هيجان وا ميدارد .\r\n","page_name":" 432 ","page_number":432},
  {"content":"\r\n\r\nشما شكست خوردگان بدر و احزاب و فتح مكّه و به شهادت تاريخ اسلام افرادى ضعيف و ناتوان هستيد . آيا تهديد شما نسبت به ما خنده‌آور نيست ؟\r\nگفتنى است جملهء « لَقَدْ أَضْحَكْتَ بَعْدَ اسْتِعْبَارٍ » بر اين نكته تكيه دارد كه اگر كسى را در حال عادى بخندانند چندان مهم نيست ؛ اما اگر شخصى مشغول گريستن باشد ، سخنى بگويند كه او بخندد معلوم مىشود كه آن سخن فوق العاده خنده‌آور است .\r\nجملهء\r\n « لبث قليلا يلحق الهيجاء حمل » \r\nمصراع بعدش چنين است «\r\n ما احسن الموت اذ الموت نزل » \r\n. اين شعر در ميان عرب به شكل ضرب المثلى در آمده و اصل آن چنين بود كه در يكى از جنگ‌هاى عصر جاهليّت شترهاى مردى از قبيلهء « قشير » به نام حمل بن بدر به غارت برده شد . او كه مرد شجاعى بود رفت و بر راهزنان شبيخون زد و شتران خود را گرفت و اين شعر را سرود كه ترجمه‌اش اين است : كمى صبر كن حَمَل به ميدان مىآيد و چه زيبا ست مرگ ( در مسير دفاع از شرف خويش ) هنگامى كه به سراغ انسان مىآيد .\r\nامام عليه السلام در ادامهء اين سخن ، معاويه را با عباراتى بسيار كوبنده و فصيح و بليغ به طور جدّى تهديد مىكند و مىفرمايد : « پس به زودى آن كس كه او را دنبال مىكنى به تعقيب تو بر خواهد خواست و آنچه را از آن فرار مىكنى در نزديكى خود خواهى يافت و من در ميان سپاهى عظيم از مهاجران و انصار و تابعان به سرعت به سوى تو خواهم آمد » ؛ ( فَسَيَطْلُبُكَ مَنْ تَطْلُبُ ، وَ يَقْرُبُ مِنْكَ مَا تَسْتَبْعِدُ ، وَ أَنَا مُرْقِلٌ نَحْوَكَ فِي جَحْفَلٍ مِنَ الْمُهَاجِرِينَ وَ الْأَنْصَارِ ، وَ التَّابِعِينَ لَهُمْ بِإِحْسَانٍ ) .\r\nاشاره به اينكه جنگ‌جويانى كه با من همكارى مىكنند امتحان خود را در غزوات اسلامى داده‌اند . آنها از سه گروه تشكيل شده‌اند مهاجران و انصار و نسلى كه بعد از آنها به وجود آمدند و در طريق آنها گام نهاده‌اند ؛ ولى كسانى كه با\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nتو همراهى مىكنند همان شكست خوردگان غزوات اسلامى و فرزندان آنها و رسوبات دوران جاهليّتند .\r\nجملهء « مِنَ الْمُهَاجِرِينَ وَ الْأَنْصَارِ ، وَ التَّابِعِينَ لَهُمْ بِإِحْسَانٍ » بر گرفته از اين آيهء شريفهء است : « وَ السَّابِقُونَ الْأَوَّلُونَ مِنَ الْمُهاجِرينَ وَ الْأَنْصارِ وَ الَّذينَ اتَّبَعُوهُمْ بِإِحْسانٍ رَّضِيَ اللَّهُ عَنْهُمْ وَ رَضُوا عَنْهُ وَ أَعَدَّ لَهُمْ جَنَّاتٍ تَجْرِي تَحْتَهَا الْأَنْهارُ خالِدينَ فيها أَبَداً ذلِكَ الْفَوْزُ الْعَظيم » « 1 » .\r\nآن گاه امام عليه السلام نيروهاى خود را در چند جمله معرفى مىكند :\r\nنخست مىفرمايد : « لشكرى كه جمعيتشان شديد و به هم فشرده است » ؛ ( شَدِيدٍ زِحَامُهُمْ ) .\r\nسپس مىفرمايد : « و به هنگام حركت غبارشان آسمان را تيره و تار مىكند » ؛ ( سَاطِعٍ قَتَامُهُمْ ) . « 2 »\r\nدر سومين معرفى مىافزايد : « آنها لباس شهادت در تن دارند و بهترين ملاقات براى آنها ملاقات با پروردگارشان است » ؛ ( مُتَسَرْبِلِينَ « 3 » سَرَابِيلَ الْمَوْتِ أَحَبُّ اللِّقَاءِ إِلَيْهِمْ لِقَاءُ رَبِّهِمْ ) .\r\nدر چهارمين وصف مىفرمايد : « و همراه آنها لشكرى از فرزندان بدرند با شمشيرهاى هاشمى كه مىدانى لبهء تيز آنها با پيكر برادر و دايى و جد و خاندانت چه كرد و آن ( مجازات ) از ستمكاران دور نيست » ؛ ( وَ قَدْ صَحِبَتْهُمْ ذُرِّيَّةٌ بَدْرِيَّةٌ سُيُوفٌ هَاشِمِيَّةٌ ، قَدْ عَرَفْتَ مَوَاقِعَ نِصَالِهَا « 4 » فِي أَخِيكَ وَ خَالِكَ وَ جَدِّكَ وَ أَهْلِكَ « وَ ما هِيَ مِنَ الظَّالِمِينَ بِبَعِيدٍ » ) .\r\n\r\n\r\n","description":"","footnote":"\r\n( 1 ) . توبه ، آيهء 100 .\r\n( 2 ) . « قتام » به معناى غبار است .\r\n( 3 ) . « متسربلين » در اصل از سربال به معناى پيراهن گرفته شده و متسربل به كسى مىگويند كه پيراهنى در بر كند و در اينجا امام عليه السلام شهادت را تشبيه به پيراهنى كرده است كه جنگجويان از لشكرش آن را در تن پوشيده‌اند ؛ پيراهنى است زينتى و زيبا .\r\n( 4 ) . « نصال » جمع « نصل » بر وزن « نسل » به معناى پيكان تير يا لبهء شمشير است .\r\n","page_name":" 434 ","page_number":434},
  {"content":"\r\n\r\nامام عليه السلام تمام گفتنىها را در بيان اين چهار وصف آورده است ؛ از يك سو ايمان آنها به خدا و عشقشان به شهادت و لقاى پروردگار كه مهم‌ترين انگيزهء جهاد است و ديگر سابقهء درخشان آنها ، همچون شركت در جنگ بدر و در هم كوبيدن دشمن با شمشيرهاى هاشمى و اضافه بر اينها عدد بىشمار و انبوه ؛ و به حق كه تعبيرات امام عليه السلام در اين نامه فصيح‌ترين و بليغ‌ترين و گوياترين و كوبنده‌ترين تعبيرات است .\r\nتعبير به « مرقل » كه دلالت بر سرعت دارد و « جحفل » كه به لشكر عظيمى اطلاق مىشود كه سواران بسيارى در آن حضور دارند و تعبير به « سَاطِعٍ قَتَامُهُمْ ؛ غبار آنها در آسمان پراكنده است » همه اشاره به اين دارد كه اين لشكر با انگيزهء تمام به سرعت به سوى ميدان جهاد مىرود ؛ نه ترديدى در نياتشان است و نه شكى در هدف دارند ؛ بلكه با قاطعيت گام به ميدان جهاد نهاده‌اند و عاشق شهادت در راه خداهستند .\r\nتعبير به « ذُرِّيَّةٌ بَدْرِيَّةٌ » مفهومش اين است كه آنها فرزندان جنگ بدرند گويى در آن ميدان پرورش يافته‌اند . با توجّه به اينكه در لشكر امير مؤمنان على عليه السلام شمار زيادى از جنگ‌جويان بدر بودند ، اين تعبير كاملا مطابق واقع است . بعضى گفته‌اند مفاد اين تعبير آن است كه در لشكر امام عليه السلام گروهى از فرزندان جنگ‌جويان بدر حضور دارند در حالى كه اين تفسير با تعبير امام عليه السلام سازگار نيست .\r\nمنظور از « اخيك » برادر معاويه ، حنظلة بن ابى سفيان است و مقصود از « خالك » دايى معاويه وليد بن عتبه و منظور امام از « جدك » ؛ جد معاويه ، جد مادرى او عتبة بن ربيعه است و منظور از « اهلك » ؛ خاندان معاويه جمعى از عمو زادگان او هستند كه در جنگ بدر در صفوف لشكر كفر حضور داشتند .\r\nجملهء « وَ ما هِيَ مِنَ الظَّالِمِينَ بِبَعِيدٍ » برگرفته از آيهء 83 از سورهء هود است كه\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاشاره به عذاب دردناك و شديد قوم لوط مىكند . قومى كه عذابشان از همهء اقوام ستمكار و مشرك شديدتر بود ، زيرا خداوند شهرهاى آنها را زير و رو كرد سپس بارانى از سنگ بر ويرانه‌هاى آن فرستاد . « فَلَمَّا جاءَ أَمْرُنا جَعَلْنا عالِيَها سافِلَها وَ أَمْطَرْنا عَلَيْها حِجارَةً مِّن سِجِّيلٍ مَّنْضُودٍ * مُسَوَّمَةً عِنْدَ رَبِّكَ وَ مَا هِيَ مِنَ الظَّالِمينَ بِبَعيدٍ » . « 1 »\r\nشايان توجّه است كه در كتاب صفين نصر بن مزاحم آمده است روزى سعد بن قيس ، صحابى معروف برخاست و در ميان ياران خود خطبه خواند و گفت :\r\nاصحاب و ياران محمد صلى الله عليه و آله با ما هستند و در ميان جمعيت ما به خدايى كه نسبت به بندگانش بصير است سوگند اگر فرماندهء ما غلامى حبشى بود در حالى كه هفتاد نفر از بدريين با ما هستند ، مىبايست بينا و خوش دل باشيم حال چگونه خواهد بود در حالى كه رييس ما پسر عموى پيغمبر ما از رزمندگان بدر است ، او كه در كوچكى با پيغمبر نماز خواند و در بزرگى با او جهاد كرد در حالى كه معاويه از مشركان آزاد شدهء روز فتح مكّه است . پدرش نيز چنين بود ؛ ولى گروهى را اغوا كرده و وارد آتش دوزخ نموده و داغ ننگ را بر پيشانى آنها زده است . « 2 »\r\n\r\nنكته بدهكارى در لباس طلبكار !\r\nضرب المثل معروفى است كه از قديم گفته‌اند : « اگر مىخواهى بدهكار نشوى طلبكار شو » و معاويه از كسانى بود كه از اين ضرب المثل استفادهء فراوان مىكرد و نامهء معاويه كه امام عليه السلام نامهء فوق را در جواب او نگاشته ، مصداق بارز آن است ، زيرا او در حالى كه مرتكب كارهاى خلاف متعدّدى شده بود و پيشينهء سويى\r\n\r\n\r\n","description":"","footnote":"\r\n( 1 ) . هود ، آيهء 82 و 83 .\r\n( 2 ) . صفين ، ص 236 .\r\n","page_name":" 436 ","page_number":436},
  {"content":"\r\n\r\nداشت ، دست بالا گرفته و نامه‌اى بسيار طلب‌كارانه براى امام عليه السلام نوشته است .\r\nاگر ليست بدهكارىهاى اجتماعى و اخلاقى و سوابق او را در نظر بگيريم خواهيم ديد كه :\r\n1 . او از نظر خانوادگى وضع عجيبى داشت ؛ پدرش ابوسفيان دشمن شماره يك اسلام و آتش افروز جنگ‌هاى ضد اسلامى بود و مادرش هند معروف به جگرخوار زنى بود كه در ميدان جنگ احد پهلوى افسر رشيد اسلام حمزة بن عبدالمطلب را شكافت و جگر او را بيرون كشيد و بر دهان گذاشت .\r\n2 . از نظر ايمان به اسلام ، نيز در آخرين مرحله يعنى سال فتح مكّه و تحت فشار ، خودش و پدرش ظاهراً به مسلمانان پيوستند .\r\n3 . او از بيعت با امام مسلمين على بن ابىطالب عليه السلام كه مهاجرين و انصار و توده‌هاى عظيم مردم با او بيعت كرده بودند ، سر باز زد .\r\n4 . پرچم مخالفت بر ضد حكومت اسلامى را به بهانهء خونخواهى عثمان برافراشت و گروه كثيرى از منافقان و مطرودين زمان پيغمبر اكرم صلى الله عليه و آله را اطراف خود جمع كرد .\r\n5 . بيت المال مسلمانان را بازيچهء دست خود قرار داد ؛ كاخ عظيمى همچون كاخ شاهان براى خود ساخت و اموال بيت المال را به جاعلان حديث و رؤساى قبايل و كسانى كه از او حمايت مىكردند و تملق مىگفتند ، بىحساب و كتاب بخشيد .\r\n6 . از ريختن خون بىگناهان پروا نداشت . محمد بن ابىبكر ، مرد صالح خدا و مالك اشتر ، سردار رشيد اسلام و عمار ياسر ، صحابى معروف و محبوب پيغمبر با توطئهء او شهيد شدند و با شبيخون‌هايى كه به مرزهاى عراق مىزد گروهى از بىگناهان را به خاك و خون مىكشيد .\r\n7 . با اينكه در دفاع از عثمان - على رقم تقاضاى يارى از سوى او - كوتاهى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nكرده بود خود را وارث خون عثمان معرفى كرد و به خون‌خواهى او برخاست .\r\nمعاويه على رقم اين بدهكارىها ، در نامهء خود به طلبكارى برخاست ؛ از يك سو به حمايت اصحاب پيغمبر صلى الله عليه و آله و مهاجران و انصار برمىخيزد و در دفاع از آنها داد سخن مىدهد و ظهور پيغمبر اكرم صلى الله عليه و آله و قيامش را عطيهء بزرگ الهى مىشمرد و امام عليه السلام را در يارى صحابه مقصر مىداند و از سويى ديگر امام عليه السلام را متهم به شركت در خون عثمان مىكند و از سوى سوم بيعت اجبارى امام عليه السلام را با خليفهء اوّل نقيصه‌اى براى امام ذكر مىكند .\r\nولى امام عليه السلام در پاسخ نامهء او با تعبيراتى بسيار كوبنده و در عين حال فصيح و بليغ او را خلع سلاح مىكند . دست او را گرفته به عصر پيامبر صلى الله عليه و آله مىبرد و قيام او و پدرش بر ضد پيغمبر اسلام صلى الله عليه و آله را به او نشان مىدهد و شركت بستگان نزديكش را در جنگ بدر در صف مشركان و سپس كشته شدن آنها را به دست سپاه اسلام يادآور مىشود و با صراحت به او مىگويد : ستايش پيغمبر صلى الله عليه و آله و بيان اهميت قيام او براى شخصى مانند على عليه السلام از قبيل « زيره به كرمان بردن » يا « خرما به هَجَر نقل كردن » است . سپس كوتاهىهاى او را در حمايت از عثمان يادآور مىشود و با عباراتى رسا وضع خاندان بنىاميّه و خاندان بنى هاشم را در جاهليّت و اسلام ترسيم مىكند و شايستگى بى قيد و شرط خود را براى مقام خلافت پيغمبر صلى الله عليه و آله با دلايل روشنى بيان مىدارد و نسبت به بيعت اجباريش مىفرمايد :\r\nتو خواستى مرا نكوهش كنى ولى ناخود آگاه مدح و ستايش كردى . و سرانجام تهديد معاويه را نسبت به جنگ با خود ، پاسخ مىگويد كه تهديدى مضحك و بىمعناست نسبت به كسى كه فرزند جنگ و پرورش يافتهء ميدان‌هاى جهاد است .\r\nدر مجموع همان گونه كه شارحان نهج‌البلاغه گفته‌اند و سابقاً نيز به آن اشاره كرديم ، اين نامهء امام عليه السلام از بهترين نامه‌هاست كه اهداف امام عليه السلام را به بهترين وجهى بيان كرده است .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\n29 و من كتاب له عليه السلام إلى أهل البصرة\r\nاز نامه‌هاى امام عليه السلام است\r\nكه به اهل بصره نگاشت . « 1 »\r\n\r\nنامه در يك نگاه\r\nهمان گونه كه در شرح سند نامه ذيلا آمده ، اين نامه مربوط به فتنه‌اى است كه معاويه در بصره به راه انداخت و ماجراى آن به طور فشرده چنين بود كه بعضى از اطرافيان معاويه بعد از اشغال مصر به دست عمرو بن عاص و كشته شدن\r\n\r\n\r\n","description":"","footnote":"\r\n( 1 ) . سند نامه :\r\nاين نامه مربوط به فتنه‌اى است كه معاويه به وسيلهء فردى به نام ابن حضرمى در بصره به وجود آورد و هدفش سلطه بر بصره بود ، او دستور داشت از كينه‌هايى كه شكست‌خوردگان جنگ جمل در بصره به دل داشتند و همچنين از ماجراى خون عثمان بهره‌گيرى كند و مردم را بشوراند و بصره را از قلمرو امير مؤمنان على عليه السلام بيرون ببرد كه موفق به اين كار نشد و خودش نيز كشته شد . اين حادثه را « ابراهيم ثقفى » در كتاب معروف الغارات آورده است و امام عليه السلام پس از فرونشاندن اين فتنه به وسيلهء بعضى از ياران خود ، اين نامه را براى مردم بصره نگاشت . بايد توجّه داشت كه كتاب الغارات قبل از سيد رضى نگاشته شده ، بنابراين از منبعى غير از نهج‌البلاغه گرفته شده است . ( نويسندهء اين كتاب ابراهيم بن هلال ثقفى در سال 283 چشم از جهان فرو بست ) . ( مصادر نهج‌البلاغه ، ج 3 ، ص 279 )\r\n","page_name":" 439 ","page_number":439},
  {"content":"\r\n\r\nمحمد بن ابىبكر به او گفتند : فردى را به بصره بفرست تا آنجا را نيز از تحت حكومت على عليه السلام خارج سازد . معاويه اين پيشنهاد را پذيرفت و با عمرو عاص مشورت كرد او نيز روى موافق نشان داد سرانجام يكى از فرماندهان لشكر خود ، به نام ابن حضرمى را روانهء بصره كرد و اين در حالى بود كه عبداللَّه بن عباس والى بصره براى تسليت به امير مؤمنان عليه السلام در مورد شهادت محمد بن ابىبكر به كوفه رفته بود و زياد بن ابيه را به جاى خود گماشته بود . معاويه به ابن حضرمى دستور داده بود كه از احساسات خون‌خواهى عثمان و كينه‌اى كه گروهى از جنگ جمل در دل داشتند بهره‌گيرى كند و از قبايل مختلف بصره براى اين هدف بهره‌گيرى نمايد .\r\nعبداللَّه بن عباس به سرعت به بصره برگشت و جريان فتنه را براى امام عليه السلام گزارش داد . امام عليه السلام يكى از مردان خود را به نام اعيَن كه در بصره نفوذ داشت مأمور كرد تا به بصره برود و مردم را از اطراف ابن حضرمى پراكنده سازد . اعين تا حد زيادى در كار خود موفق شد ؛ ولى چون به دست گروهى از خوارج به شهادت رسيد و خبر شهادت او به امام عليه السلام و اصل گشت امام عليه السلام فرد نافذ الكلمهء ديگرى را به نام جارية بن قدامه همراه نامهء مورد بحث كه در واقع تهديدى است براى شورشيان و متمردان بصره ، به سوى بصره گسيل داشت و دستور داد نامه را براى عموم مردم بخواند . آنچه در نهج‌البلاغه آمده تنها بخشى از اين نامه است .\r\nمخالفان امام عليه السلام پس از يك درگيرى شديد شكست خوردند و ابن حضرمى در خانه‌اى پناهنده شد . جاريه دستور داد خانه را آتش زدند . ابن حضرمى و هفتاد نفر از طرفدارانش هلاك شدند و فتنه خاموش شد . « 1 »\r\n\r\n\r\n","description":"","footnote":"\r\n( 1 ) . الغارات ، ج 2 ، ص 373 - 412 .\r\n","page_name":" 440 ","page_number":440},
  {"content":"\r\n\r\nوَ قَدْ كَانَ مِنِ انْتِشَارِ حَبْلِكُمْ وَ شِقَاقِكُمْ مَا لَمْ تَغْبَوْا عَنْهُ ، فَعَفَوْتُ عَنْ مُجْرِمِكُمْ ، وَ رَفَعْتُ السَّيْفَ عَنْ مُدْبِرِكُمْ ، وَ قَبِلْتُ مِنْ مُقْبِلِكُمْ . فَإِنْ خَطَتْ بِكُمُ الْأُمُورُ الْمُرْدِيَةُ ، وَ سَفَهُ الآرَاءِ الْجَائِرَةِ ، إِلَى مُنَابَذَتِي وَ خِلَافِي ، فَهَا أَنَا ذَا قَدْ قَرَّبْتُ جِيَادِي ، وَ رَحَلْتُ رِكَابِي . وَ لَئِنْ أَلْجَأْتُمُونِي إِلَى الْمَسِيرِ إِلَيْكُمْ لَأُوقِعَنَّ بِكُمْ وَقْعَةً لَا يَكُونُ يَوْمُ الْجَمَلِ إِلَيْهَا إِلَّا كَلَعْقَةِ لَاعِقٍ ؛ مَعَ أَنِّي عَارِفٌ لِذِي الطَّاعَةِ مِنْكُمْ فَضْلَهُ ، وَ لِذِي النَّصِيحَةِ حَقَّهُ ، غَيْرُ مُتَجَاوِزٍ مُتَّهَماً إِلَى بَرِيٍّ ، وَ لَا نَاكِثاً إِلَى وَفِيٍّ .\r\n\r\nترجمه\r\nبه يقين پراكندگى شما ( از اطراف من ) و دشمنى و پيمان‌شكنى شما ( در آستانهء جنگ جمل ) چيزى نبود كه شما از آن آگاه نباشيد ؛ ولى من مجرمان شما را عفو كردم و شمشير را از فراريان برداشتم و كسانى را كه به جانب من آمدند پذيرفتم ( و از تقصيرشان در گذشتم ) .\r\nحال اگر افكار مهلك و آراى ضعيف و منحرف از مسير حق ، شما را به ستيزه‌جويى و مخالفت با من بكشاند من همان مرد ديروزم . سپاه من آماده و اسبها را زين كرده و جهاز بر شتران گذارده‌ام و اگر مرا مجبور به حركت به سوى خود سازيد حمله‌اى به شما بياورم كه جنگ جمل در برابر آن بسيار كوچك باشد .\r\nدر عين حال از فضل و برترى مطيعان شما آگاهم و حق ناصحان را به خوبى مىشناسم و هرگز به جهت وجود متهمى ، شخص بىگناه را كيفر نمىدهم و وفادار را به خاطر پيمان شكن مجازات نمىكنم .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nشرح و تفسير خاموش كردن آتش فتنه در بصره\r\nامام عليه السلام در اين نامهء كوتاه و پر معنا و بسيار حساب شده براى خاموش كردن آتش فتنهء معاويه در بصره بر دو اصل تكيه مىكند : نخست تهديد بسيار كوبنده‌اى نسبت به پيمان شكنان دارد و به آنها ياد آور مىشود كه اگر دست از فتنه‌گرى بر ندارند با لشكرى انبوه به سراغ آنها مىآيد و چنان آنان را در هم مىكوبد كه جنگ جمل را فراموش كنند . سپس بر اصل رحمت و عطوفت نسبت به كسانى كه وفادارند يا از كردهء خود پشيمانند تكيه مىفرمايد و به آنها بشارت مىدهد كه جان و مال و عرضشان محفوظ خواهد بود .\r\nدر آغاز مىفرمايد : « پراكندگى شما ( از اطراف من ) و دشمنى و پيمان‌شكنى شما ( در آستانهء جنگ جمل ) چيزى نبود كه شما از آن آگاه نباشيد ولى من مجرمان شما را عفو كردم و شمشير را از فراريان برداشتم و كسانى را كه به جانب من آمدند پذيرفتم ( و از تقصيرشان در گذشتم ) » ؛ ( وَ قَدْ كَانَ مِنِ انْتِشَارِ حَبْلِكُمْ « 1 » شِقَاقِكُمْ « 2 » مَا لَمْ تَغْبَوْا « 3 » عَنْهُ ، فَعَفَوْتُ عَنْ مُجْرِمِكُمْ ، وَ رَفَعْتُ السَّيْفَ عَنْ مُدْبِرِكُمْ ، وَ قَبِلْتُ مِنْ مُقْبِلِكُمْ ) .\r\nدر واقع امام عليه السلام با اين سخنان خود ، سمپاشى معاويه و گروه طرفداران او را خنثى مىكند . او تصميم داشت با يادآورى خاطرهء جنگ جمل آنها را بر ضد امام عليه السلام بشوراند ولى امام عليه السلام با يادآورى خاطرهء آن جنگ مىخواهد آتش فتنه و فساد را خاموش كند مىفرمايد : شما پيمان‌شكنى كرديد و بر ضد من قيام كرديد ؛ ولى پس از شكست نه فرمان قتل عام دادم و نه اجازهء تعقيب مجرمان ؛ فرمان عفو\r\n\r\n\r\n","description":"","footnote":"\r\n( 1 ) . « حبل » به معناى ريسمان و طناب است . و جملهء « انتشار حبلكم » كنايه از پراكندگى جمعيت است .\r\n( 2 ) . « شقاق » در اصل به معناى عداوت و دشمنى است و در اينجا به معناى پيمان‌شكنى و ترك در بيعت است .\r\n( 3 ) . « تغبوا » از ريشهء « غباوت » به معناى جهل و غفلت است بنابراين « لم تغبوا عنه » يعنى از آن غافل و بىخبر نيستيد .\r\n","page_name":" 442 ","page_number":442},
  {"content":"\r\n\r\nعمومى صادر كردم و مجرمان شما را بخشيدم و كسانى كه به سوى من آمدند آنها را پذيرفتم و گذشتهء آنان را به فراموشى سپردم ، بنابراين حق شناس باشيد و با دشمنان من طرح دوستى نريزيد .\r\nدر بعضى از روايات آمده كه امام عليه السلام بعد از پيروزى در جنگ جمل دستور داد منادى با صداى رسا ندا در دهد : « لَا تَتْبَعُوا مُوَلِّياً وَ لَا تُجِيزُوا عَلَى جَرِيحٍ ؛ فراريان را تعقيب نكنيد و مجروحان ( بى دفاع ) را به قتل نرسانيد » . « 1 »\r\nنيز دستور داد منادى ندا دهد : « مَنْ أَغْلَقَ بَابَهُ فَهُوَ آمِنٌ وَ مَنْ أَلْقَى سِلَاحَهُ فَهُوَ آمِن ؛ آن كس كه به خانهء خود بازگردد و در خانه را ببندد در امان است و آن كس كه اسلحه بر زمين بگذارد در امان است » . « 2 » و اين شبيه فرمان عفو عمومى پيغمبر اكرم صلى الله عليه و آله به هنگام فتح مكّه است .\r\nآن گاه براى خاموش كردن اين آتش ، سخن از شدت عمل در برابر افراد خيره‌سر و لجوج به ميان مىآورد و مىفرمايد : « حال اگر افكار مهلك و آراى ضعيف و منحرف از مسير حق ، شما را به ستيزه‌جويى و مخالفت با من بكشاند من همان مرد ديروزم . سپاه من آماده و اسبها را زين كرده و جهاز بر شتران گذارده‌ام » ؛ ( فَإِنْ خَطَتْ « 3 » بِكُمُ الْأُمُورُ الْمُرْدِيَةُ ، وَ سَفَهُ الْآرَاءِ الْجَائِرَةِ ، إِلَى مُنَابَذَتِي « 4 » خِلَافِي ، فَهَا أَنَا ذَا « 5 » قَدْ قَرَّبْتُ جِيَادِي « 6 » ، وَ رَحَلْتُ « 7 » رِكَابِي ) .\r\n\r\n\r\n","description":"","footnote":"\r\n( 1 ) . كافى ، ج 5 ، ص 32 .\r\n( 2 ) . همان مدرك ، ص 12 ، ح 2 .\r\n( 3 ) . « خطت » از ريشهء « خطو » بر وزن « ختم » به معناى گام برداشتن است و خطوه به معناى گام است و گام فاصله‌اى است كه ميان دو پا به هنگام راه رفتن ايجاد مىشود . اين واژه به وسيلهء باء متعدى مىشود و مفهوم آن در جملهء بالا اين است : افكار مهلك و آراى سخيف و مفسد ، شما را به سوى مخالفت من ببرد . . .\r\n( 4 ) . « منابذة » به معنى مخالفت و مبارزه و در اصل از ريشهء « نبذ » به معنى افكندن گرفته شده گويى در مخالفت ، كسى را از صلح به سوى درگيرى مىافكنند .\r\n( 5 ) . « ها انا ذا » مركب از سه كلمه است : « ها » براى تنبيه ، « انا » ضمير متكلم وحده و « ذا » اسم اشاره و مفهوم آن اين است كه آگاه باشيد ، من همانم كه شما مىشناسيد .\r\n( 6 ) . « جياد » جمع « جواد » به معناى اسب ممتاز است .\r\n( 7 ) . « رحلت » از ريشهء « رحل » بر وزن « نخل » به معناى جهاز بر شتر گذاردن است و « ركاب » به معناى شتر است .\r\n","page_name":" 443 ","page_number":443},
  {"content":"\r\n\r\nآن گاه امام عليه السلام مىافزايد : « و اگر مرا مجبور به حركت به سوى خود سازيد حمله‌اى به شما بياورم كه جنگ جمل در برابر آن بسيار كوچك باشد » ؛ ( وَ لَئِنْ أَلْجَأْتُمُونِي إِلَى الْمَسِيرِ إِلَيْكُمْ لَأُوقِعَنَّ بِكُمْ وَقْعَةً « 1 » لَا يَكُونُ يَوْمُ الْجَمَلِ إِلَيْهَا إِلَّا كَلَعْقَةِ لَاعِقٍ ) .\r\nاشاره به اينكه در جنگ جمل عِدّه و عُدّهء و جمعيت و آمادگى من بسيار كم بود ؛ ولى امروز لشكر من منسجم و انبوه و هر گونه وسيله‌اى در اختيار آنان قرار دارد ، بنابراين اگر جنگى رخ دهد قابل مقايسه با آن نخواهد بود و آن محبت‌هاى جنگ جمل نيز در آن محلى ندارد ، چرا كه آن محبت‌ها را فراموش كرديد و گويا سبب جرأت و جسارت شما شد .\r\nجملهء « لعقة لاعق » با توجّه به اينكه لعقه ( بر وزن قهوه ) به معناى ليسيدن و لعقه ( بر وزن بقعه ) مقدار چيزى است كه در يك قاشق جاى مىگيرد ، كنايه از شىء بسيار كم است و در فارسى در اين گونه موارد مىگوييم قطره‌اى است در مقابل دريا .\r\nولى براى اينكه مبادا دشمن از اين سخن سوء استفاده كند و تصور نمايد امام عليه السلام با اين سخن همهء اهل بصره را تهديد مىكند و مىگويد خشك و تر را با هم مىسوزانم و بىگناه و گناهكار را كيفر مىدهم اضافه مىفرمايد : « در عين حال از فضل و برترى مطيعان شما آگاهم و حق ناصحان را به خوبى مىشناسم و هرگز به جهت وجود متهمى ، شخص بىگناه را كيفر نمىدهم و وفادار را به خاطر پيمان شكن مجازات نمىكنم » ؛ ( مَعَ أَنِّي عَارِفٌ لِذِي الطَّاعَةِ مِنْكُمْ فَضْلَهُ ، وَ لِذِي النَّصِيحَةِ حَقَّهُ ، غَيْرُ مُتَجَاوِزٍ مُتَّهَماً إِلَى بَرِيٍّ ، وَ لَا نَاكِثاً إِلَى وَفِيٍّ ) .\r\nدر بعضى از روايات آمده است ، زياد كه از معاونين ابن عباس ، فرماندار بصره بود و به هنگام مسافرت ابن عباس به كوفه براى تسليت شهادت محمد بن\r\n\r\n\r\n","description":"","footnote":"\r\n( 1 ) . « وقعة » به معناى حمله در جنگ است .\r\n","page_name":" 444 ","page_number":444},
  {"content":"\r\n\r\nابو بكر خدمت امام عليه السلام ، زمام امور بصره را در دست داشت ، خطبهء داغى خواند و طى آن تهديد كرد كه من ميان گنهكار و بىگناه تفاوت نمىگذارم و پدر را به خاطر فرزند و همسايه را به جرم همسايه كيفر مىدهم و همه را در هم مىكوبم مگر اينكه به راه راست آييد . « 1 »\r\nاحتمال دارد اين سخن به گوش امام عليه السلام رسيده باشد و امام عليه السلام مىخواهد با بيان نورانى خود كه عدل اسلامى در آن موج مىزند گفتار زياد را اصلاح كند .\r\n\r\n\r\n","description":"","footnote":"\r\n( 1 ) . شرح نهج البلاغهء ابن ابى الحديد ، ج 16 ، ص 4 .\r\n","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\n\r\n30 و من كتاب له عليه السلام إلى معاوية\r\nاز نامه‌هاى امام عليه السلام است\r\nبه معاويه . « 1 »\r\n\r\nنامه در يك نگاه\r\nمرحوم سيد رضى آغاز اين نامه را نياورده است . آغاز آن مطابق آنچه در نقل ابن ابى الحديد آمده است چنين است : « اما بعد فقد بلغنى كتابك تذكر فيه مشاغبتى . . . ؛ نامهء تو به من رسيد كه در آن مرا متهم ساخته‌اى كه شر و فتنه دربارهء تو و يارانت برپا كرده‌ام . . . » .\r\n\r\n\r\n","description":"","footnote":"\r\n( 1 ) . سند نامه :\r\nدر كتاب مصادر نهج‌البلاغه آمده است كه ابن ابى الحديد در شرح خود و همچنين ابن ميثم در شرحى كه بر نهج‌البلاغه نوشته است اين نامه را با اضافات قابل ملاحظه‌اى آورده‌اند و در نهج‌البلاغه نيست اين نكته نشان مىدهد منبع ديگرى براى اين نامه در دسترس آنها بوده به علاوه در ميان نقل ابن ابىالحديد و ابن ميثم نيز تفاوت‌هايى وجود دارد كه نشان مىدهد هر كدام منبعى غير از ديگرى داشته‌اند همچنين علوى در كتاب الطراز بخشى از اين نامه را با تعبيراتى متفاوت با تعبيرات سيد رضى ذكر كرده و آن هم دليل بر اين است كه از منبع ديگرى گرفته است . ( مصادر نهج‌البلاغه ، ج 3 ، ص 270 )\r\n","page_name":" 447 ","page_number":447},
  {"content":"\r\n\r\nاين تعبير به خوبى نشان مىدهد كه اين نامه نامه‌اى ابتدايى از سوى امير مؤمنان على عليه السلام نيست ، بلكه پاسخى است به نامهء معاويه كه امام عليه السلام را متهم به ايجاد آشوب و ظلم و ستم كرده و امام عليه السلام پاسخ كوبنده‌اى به او مىدهد كه برنامهء من امر به معروف و نهى از منكر و مبارزه با ستمكاران و ملحدان و منافقان است و بر اساس دستور پروردگار در قرآن مجيد ، اين امور را انجام مىدهم .\r\nامام عليه السلام بعد از آنكه دامن خود را از اين تهمت‌هاى ناروا پاك مىشمرد ، به نصيحت كردن معاويه مىپردازد كه اين بخش از نامه در آنچه سيد رضى در اينجا نقل كرده ، منعكس است .\r\nامام عليه السلام به او مىفرمايد : راه حق را بشناس كه نشانه‌هايش روشن است و عذرى در نشناختن آن ندارى . هرگز از مسير حق منحرف نشو كه در بيابان زندگى سرگردان مىشوى و خدا نعمتش را از تو بر مىگيرد و نقمت و مجازاتش را بر تو نازل مىكند . مراقب خويشتن باش باز هم مراقب خويشتن باش ؛ مبادا نفس سركش ، تو را به زيان و خسران و كفر و ترك ايمان بكشاند .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nفَاتَّقِ اللَّهَ فِيمَا لَدَيْكَ ، وَ انْظُرْ فِي حَقِّهِ عَلَيْكَ ، وَ ارْجِعْ إِلَى مَعْرِفَةِ مَا لَا تُعْذَرُ بِجَهَالَتِهِ ، فَإِنَّ لِلطَّاعَةِ أَعْلَاماً وَاضِحَةً ، وَ سُبُلًا نَيِّرَةً ، وَ مَحَجَّةً نَهْجَةً ، وَ غَايَةً مُطَّلَبَةً ، يَرِدُهَا الْأَكْيَاسُ ، وَ يُخَالِفُهَا الْأَنْكَاسُ ؛ مَنْ نَكَبَ عَنْهَا جَارَ عَنِ الْحَقِّ ، خَبَطَ فِي التِّيهِ ، وَ غَيَّرَ اللَّهُ نِعْمَتَهُ ، وَ أَحَلَّ بِهِ نِقْمَتَهُ . فَنَفْسَكَ نَفْسَكَ ، فَقَدْ بَيَّنَ اللَّهُ لَكَ سَبِيلَكَ ، وَ حَيْثُ تَنَاهَتْ بِكَ أُمُورُكَ ، فَقَدْ أَجْرَيْتَ إِلَى غَايَةِ خُسْرٍ ، وَ مَحَلَّةِ كُفْرٍ ، فَإِنَّ نَفْسَكَ قَدْ أَوْلَجَتْكَ شَرّاً ، وَ أَقْحَمَتْكَ غَيّاً ، وَ أَوْرَدَتْكَ الْمَهَالِكَ ، وَ أَوْعَرَتْ عَلَيْكَ الْمَسَالِكَ .\r\n\r\nترجمه\r\nاز خداوند در مورد آنچه در اختيار دارى بترس و در حقى كه خداوند بر تو دارد نظر كن و به معرفت و شناسايى چيزى كه در ندانستن آن معذور نيستى باز گرد ، زيرا اطاعتِ ( اوامر و نواهى الهى ) نشانه‌هاى واضح ، راههاى نورانى ، جاده‌هاى روشن و آشكار و مستقيم ، و سرانجامى خواستنى دارد كه هوشمندان به آن مىرسند و فرومايگان و نابخردان از آن منحرف مىشوند . هر كس از آن روى بر تابد از حق منحرف شده و در بيابان بدبختى و گمراهى سرگردان خواهد شد ؛ خداوند نعمتش را از او مىگيرد و بلا و مجازاتش را بر او مىفرستد .\r\nزنهار زنهار مراقب خويشتن باش كه خداوند سرنوشت نهايى تو را از اين راه كه مىروى روشن ساخته و آنچه را كه امور زندگانى تو به آن منتهى مىشود بيان كرده ( سرنوشتى شوم و عاقبتى مذموم دارى ) چرا كه تو به سوى عاقبتى زيانبار و منزلگاه كفر پيش مىروى ، زيرا هواى نفست تو را به درون شر وارد ساخته و در\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nپرتگاه گمراهى انداخته و در مهلكه‌ها داخل نموده و راه‌هاى نجات را بر تو دشوار ساخته است .\r\n\r\nشرح و تفسير به فكر عاقبت كار خود باش !\r\nبراى روشن شدن اهداف امام عليه السلام از اين نامه جا داشت نامهء معاويهء را در اينجا مىآورديم ، زيرا جواب نامه هميشه ناظر به متن آن نامه است ؛ ولى متأسفانه نامهء او در هيچ كتابى - تا آنجا كه اطلاع داريم - نقل نشده است ، گر چه نامه امام عليه السلام آغازى دارد كه مرحوم سيد رضى آن را نقل نكرده و با توجّه به آغاز آن بخش‌هايى از محتواى نامهء معاويه نيز روشن مىشود ، زيرا امام عليه السلام در آغاز اين نامه مطابق آنچه در كتاب تمام نهج‌البلاغه آمده است چنين مىفرمايد :\r\n« بِسْمِ اللَّهِ الرَّحْمنِ الرَّحيمِ مِنْ عَبْدِاللَّهِ عَلِيٍّ أَميرِ الْمُؤْمِنينَ إِلى مُعَاوِيَةَ بْنِ أَبي سُفْيَانَ .\r\nأَمَّا بَعْدُ ، فَقَدْ بَلَغَني كِتَابُكَ تَذْكُرُ مُشَاغَبَتي ، وَ تَسْتَقْبِحُ مُوَازَرَتي » ، وَ تَزْعَمُني مُتَجَبِّراً ، وَ عَنْ حَقِّ اللَّهِ مُقَصِّراً . فَسُبْحَانَ اللَّهِ ، كَيْفَ تَسْتَجيزُ الْغيبَةَ ، وَ تَسْتَحْسِنُ الْعَضيهَةَ . فَإِنّي لَمْ أُشَاغِبْ إِلّا في أَمْرٍ بِمَعْرُوفٍ ، أَوْ نَهْيٍ عَنْ مُنْكَرٍ . وَ لَمْ أَتَجَبَّرْ إِلّا عَلى بَاغٍ مَارِقٍ ، أَوْ مُلْحِدٍ كَافِرٍ ، وَ لَمْ آخُذْ فِي ذَلِكَ إِلّا بِقَوْلِ اللَّهِ - سُبْحَانَهُ - : « لَا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ » وَ أَمَّا التَّقْصيرُ في حَقِّ اللَّهِ - تَعَالى - فَمَعَاذَ اللَّهِ وَ إِنَّمَا الْمُقَصِّرُ في حَقِّ اللَّهِ - جَلَّ ثَنَاؤُهُ - مَنْ عَطَّلَ الْحُقُوقَ الْمُؤَكَّدَةَ ، وَ رَكَنَ إِلَى الأَهْوَاءِ الْمُبْتَدَعَةِ ، وَ أَخْلَدَ إِلَى الضَّلَالَةِ الْمُحَيِّرَةِ . وَ مِنَ الْعَجَبِ أَنْ تَصِفَ ، يَا مُعَاوِيَةُ ، الِاحْسَانَ ، وَ تُخَالِفَ الْبُرْهَانَ ، وَ تَنْكُثَ الْوَثَائِقَ الَّتي هِيَ للَّهِ - عَزَّ وَ جَلَّ - طَلِبَةٌ ، وَ عَلى عِبَادِهِ حُجَّةٌ ، مَعَ نَبْذِ الإِسْلَامِ ، وَ تَضْييعِ الأَحْكَامِ ، وَ طَمْسِ الأَعْلَامِ ، وَ الْجَرْيِ فِي الْهَوى ، وَ التَّهَوُّسِ فِي الرَّدى » .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n« به نام خداوند بخشندهء مهربان . اين نامه‌اى است از بندهء خدا على امير مؤمنان به معاويه بن ابى سفيان .\r\nاما بعد نامهء تو به من رسيد كه در آن مرا متهم ساخته بودى كه بر ضد تو فتنه برپا كرده‌ام و مردم را شورانده‌ام و كمك كردن به من را در برنامه‌هايم زشت شمرده و چنين پنداشته‌اى كه من ستمگرم و در اداى حق الهى مقصر . سبحان اللَّه چگونه تو غيبت ( و تهمت ) را مجاز مىشمرى ؟ به يقين من مردم را جز در انجام امر به معروف و نهى از منكر به هيجان نياورده‌ام و جز بر طغيان‌گران و خارجان از دين يا ملحدان منافق ( كافر ) ستم روا نداشته‌ام و من در اين راه به گفتهء خداوند ( در قرآن مجيد ) تمسك جسته‌ام آنجا كه مىفرمايد : « هيچ قومى را كه ايمان به خدا و روز رستاخيز دارند نمىيابى كه با دشمنان خدا و پيامبرش دوستى كنند ، هر چند پدران يا پسران آنها باشند » « 1 » و اما اينكه گفته‌اى من در حق خداوند متعال كوتاهى كرده‌ام ، پناه بر خدا هرگز چنين نبوده ؛ كسى در حق خداوند متعال كوتاهى مىكند كه حقوق مسلم الهى را تعطيل كند و تكيه بر هوا و هوس‌ها و بدعت‌ها نمايد و همواره به سراغ ضلالت‌هاى حيران كننده برود . شگفتا اى معاويه تو از نيكى سخن مىگويى ؛ ولى با برهان عقل مخالفت مىكنى و پيمان‌هاى الهى را كه خداوند از بندگانش گرفته مىشكنى . اسلام را رها ساخته ، احكام را ضايع نموده و نشانه‌هاى الهى را محو كرده‌اى و در مسير هوا و هوس به سوى هلاكت گام بر مىدارى » .\r\nآنچه مرحوم سيد رضى آورده در ادامهء اين مقدمهء است به اين ترتيب كه :\r\nامام عليه السلام به دنبال آن مقدمه معاويه را از طرق گوناگون نصيحت مىكند و اندرز مىدهد و اتمام حجت مىفرمايد ؛ نخست در سه جملهء كوتاه و پر معنا مىفرمايد :\r\n« از خداوند در مورد آنچه در اختيار دارى بترس و در حق خداوند بر خود نظر\r\n\r\n\r\n","description":"","footnote":"\r\n( 1 ) . مجادله ، آيهء 22 .\r\n","page_name":" 451 ","page_number":451},
  {"content":"\r\n\r\nكن و به معرفت و شناسايى چيزى كه در ندانستن آن معذور نيستى باز گرد » ؛ ( فَاتَّقِ اللَّهَ فِيمَا لَدَيْكَ ، وَ انْظُرْ فِي حَقِّهِ عَلَيْكَ ، وَ ارْجِعْ إِلَى مَعْرِفَةِ مَا لَا تُعْذَرُ بِجَهَالَتِهِ ) .\r\nجملهء اوّل « فَاتَّقِ اللَّهَ فِيمَا لَدَيْكَ » ممكن است اشاره به مقامى باشد كه در اختيار گرفته يا اموال مسلمين و يا همهء نعمت‌هاى الهى كه به او داده شده است .\r\nامام عليه السلام به او هشدار مىدهد مقامى را كه غصب كرده‌اى باز گردان و نعمت‌هاى الهى را در طريق طاعت او صرف كن .\r\nجملهء دوم : « وَ انْظُرْ فِي حَقِّهِ عَلَيْكَ » اشاره به اين است كه خداوند در برابر آن همه نعمت كه به بندگانش داده حقى بر آنان دارد و آن اينكه او را اطاعت كنند و از آنچه نهى كرده است خوددارى نمايند كه اگر اين حق را ادا نكنند در آخرت عذاب دردناكى خواهند داشت .\r\nجملهء سوم : « وَ ارْجِعْ إِلَى مَعْرِفَةِ مَا لَا تُعْذَرُ بِجَهَالَتِهِ » به عقيدهء جمعى از مفسران نهج‌البلاغه اشاره به معرفت امام عليه السلام واجب الاطاعة است كه در روايتى معروف آمده : « من مات و لم يعرف امام زمانه فقد مات ميتة جاهلية ؛ كسى كه از دنيا برود در حالى كه امام عليه السلام زمان خود را نشناخته باشد مرگ او همچون مرگ عصر جاهليّت است » . « 1 »\r\nاين احتمال در تفسير اين جمله نيز هست كه اشاره به تمام معارف الهيّه و دينى باشد كه انسان در برابر جهل به آن معذور نيست . به اين ترتيب امام عليه السلام معاويه را به معرفت اصول و فروع دين و وظايفى كه در برابر خدا و خلق دارد ، توصيه مىكند .\r\n\r\n\r\n","description":"","footnote":"\r\n( 1 ) . اين حديث با همين تعبير در كتب شيعه مانند وسائل‌الشيعه ، ج 11 ، ص 492 ، ح 23 ، باب 33 از ابواب كتاب امر به معروف و نهى از منكر و در كتب اهل سنّت با تعبيرات مشابهى از پيغمبر اكرم صلى الله عليه و آله نقل شده است ؛ مانند : « من مات و ليس عليه امام فميتته ميتة جاهلية » . ( المعجم الكبير ، ج 10 ، ص 289 )\r\nدر حديث ديگرى از معاويه بن ابى سفيان نقل شده كه رسول اللَّه صلى الله عليه و آله فرمود : « من مات به غير امام مات ميتة جاهلية » . ( مسند احمد ، ج 4 ، ص 96 )\r\n","page_name":" 452 ","page_number":452},
  {"content":"\r\n\r\nامام عليه السلام در ادامهء اين سخن به عنوان استدلال بر آنچه بيان فرمود ( معذور در جهل به آن نيستى ) مىافزايد : « زيرا اطاعتِ ( اوامر و نواهى الهى ) نشانه‌هاى واضح ، راه‌هاى نورانى ، جاده‌هاى روشن و آشكار و مستقيم ، و سرانجامى خواستنى دارد كه هوشمندان به آن مىرسند و فرومايگان و نابخردان از آن منحرف مىشوند » ؛ ( فَإِنَّ لِلطَّاعَةِ أَعْلَاماً وَاضِحَةً ، وَ سُبُلًا نَيِّرَةً ، وَ مَحَجَّةً « 1 » نَهْجَةً « 2 » ، وَ غَايَةً مُطَّلَبَةً ، يَرِدُهَا الْأَكْيَاسُ « 3 » ، وَ يُخَالِفُهَا الْأَنْكَاسُ ) . « 4 »\r\nامام عليه السلام در اين گفتار معاويه اتمام حجت مىكند كه هرگز در قيامت نمىتوانى بگويى راه تاريك بود و پر پيچ و خم و من آن را نشناختم مىفرمايد : نشانه‌هاى آن روشن است ؛ آيات بينات از يك سو ، احاديث معتبر پيغمبر اكرم صلى الله عليه و آله از سوى ديگر و دلايل روشن عقلى از سوى سوم همگى نشانه‌هاى اين راه هستند كه در جاى جاى آن خودنمايى مىكنند . به علاوه جاده تاريك نيست « سُبُلًا نَيِّرَةً » و مسير شاه راه است نه كوره راه : « مَحَجَّةً نَهْجَةً » و هدف نهايى آن كه سعادت جاويدان است نيز براى همه معلوم است .\r\nجالب اينكه امام هم « سبل » را كه جمع سبيل است در كلام خود آورده و هم « محجة » را كه به معناى جادهء وسيع و آشكار است ، زيرا انسان معمولًا از جاده‌هاى فرعى حركت مىكند تا خود را به جادهء اصلى برساند . سپس به سوى مقصد پيش برود و اگر « سبل » با صيغهء جمع و « محجه » با صيغهء مفرد آمده ، ناظر به همين است كه جادهء فرعى كه آغاز حركت است متعدّد است ؛ اما جادهء اصلى معمولًا يكى است .\r\n\r\n\r\n","description":"","footnote":"\r\n( 1 ) . « محجة » به معناى جادهء وسيع و روشن و مستقيم است .\r\n( 2 ) . « نهجة » گاه معناى اسم مصدرى دارد و به معناى روش مىآيد و گاه معناى وصفى و به معناى واضح و روشن است .\r\n( 3 ) . « اكياس » جمع « كيّس » به معناى هوشيار و هوشمند است .\r\n( 4 ) . « الانكاس » جمع « نكس » بر وزن « حرص » به معناى انسان ضعيف و پست و نابخرد است و از ريشهء « نكس » بر وزن « عكس » به معناى وارونه شدن چيزى گرفته شده است .\r\n","page_name":" 453 ","page_number":453},
  {"content":"\r\n\r\nاما تعبير به « غَايَةً مُطَّلَبَةً » گاه به تشديد طا خوانده شده و گاه به تشديد لام و دربعضى از نسخ « مطلوبة » آمده است كه همهء آنها به همان معناى مطلوب است .\r\nامام عليه السلام مىفرمايد : اطاعت خداوند داراى هدف مطلوبى است كه منظور از آن قرب الى اللَّه و رسيدن به سعادت جاويدان و نجات در آخرت و شمول لطف و رحمت الهى در دنياست . هوشمندان به سراغ اين هدف مىروند ، چون حاضر نيستند سعادت جاويدان و رضاى پروردگار را با اموال و مقامات و شهوات دنيا معاوضه كنند ، همان گونه كه در حديثى از امام امير المؤمنين عليه السلام آمده است :\r\n« الْكَيِّسُ مَنْ أَحْيَا فَضَائِلَهُ وَ أمَاتَ رَذائلَهُ ؛ هوشمند كسى است كه فضايلش را احيا كند و رذايلش را بميراند » « 1 » و در حديثى از امام صادق عليه السلام مىخوانيم فرمود : « إِنَّمَا الْكَيِّسُ كَيِّسُ الْآخِرَةِ ؛ هوشمند واقعى كسى است كه در مورد آخرت هوشمندى داشته باشد » . « 2 »\r\nدر مقابل ، فرومايگان با اين هدف مخالف‌اند و تنها به زرق و برق دنياى زودگذر و ناپايدار و بىاعتبار قناعت مىكنند و گرانبهاترين متاع را به كم‌ارزش‌ترين آن مىفروشند كه خود دليل بر سفاهت آنهاست .\r\nامام عليه السلام در ادامهء اين سخن به معاويه هشدار مىدهد كه از صراط مستقيم و طاعت خداوند منحرف مشو ، زيرا : « هر كس از آن روى بر تابد از حق منحرف شده و در بيابان بدبختى و گمراهى سرگردان خواهد شد ؛ خداوند نعمتش را از او مىگيرد و بلا و مجازاتش را بر او مىفرستد » ؛ ( مَنْ نَكَبَ « 3 » عَنْهَا جَارَ عَنِ الْحَقِّ ، خَبَطَ فِي التِّيهِ ، وَ غَيَّرَ اللَّهُ نِعْمَتَهُ ، وَ أَحَلَّ بِهِ نِقْمَتَهُ ) .\r\n\r\n\r\n","description":"","footnote":"\r\n( 1 ) . غررالحكم ، ص 322 ، ح 7464 .\r\n( 2 ) . بحارالانوار ، ج 71 ، ص 162 .\r\n( 3 ) . « نكب » از ريشهء « نكب » بر وزن « نقب » به معناى انحراف از مسير است و ناكب كسى است كه از راه منحرف شود و روى بر گرداند . از اين جهت به پشت كردن دنيا به انسان نكبت دنيا گفته مىشود .\r\n","page_name":" 454 ","page_number":454},
  {"content":"\r\n\r\nدر اين چهار جمله ، امام عليه السلام نخست به نتيجهء مستقيم انحراف از مسير طاعت خدا كه دورى از حق و سرگردانى است اشاره مىكند و سپس به نتيجهء نهايى آن كه محروم ماندن از نعمت‌هاى الهى و گرفتار شدن در چنگال عذاب اوست ، مىپردازد .\r\nدو جملهء اوّل در واقع به منزلهء مقدمه و دو جملهء سوم و چهارم به منزلهء نتيجه و ذى المقدمه است و اين گفتار امام عليه السلام گويا اشاره به آيهء شريفه است كه مىفرمايد : « ذلِكَ بِأَنَّ اللَّهَ لَمْ يَكُ مُغَيِّراً نِّعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ » . « 1 »\r\nسپس امام عليه السلام مىافزايد : « زنهار زنهار مراقب خويشتن باش كه خداوند سرنوشت نهايى تو را از اين راه كه مىروى روشن ساخته و آنچه را كه امور زندگانى تو به آن منتهى مىشود بيان كرده ( سرنوشتى شوم و عاقبتى مذموم ) چرا كه تو به سوى عاقبتى زيانبار و منزلگاه كفر پيش مىروى » ؛ ( فَنَفْسَكَ نَفْسَكَ ! فَقَدْ بَيَّنَ اللَّهُ لَكَ سَبِيلَكَ ، وَ حَيْثُ تَنَاهَتْ بِكَ أُمُورُكَ ، فَقَدْ أَجْرَيْتَ إِلَى غَايَةِ خُسْرٍ ، وَ مَحَلَّةِ كُفْرٍ ) .\r\nاين تعبير در واقع برگرفته از همان تعبيرى است كه در قرآن مجيد آمده است :\r\n« عَلَيْكُمْ أَنْفُسَكُمْ ؛ مراقب خود باشيد » « 2 » و تعبير امام عليه السلام اشاره به اين است كه اين راهى را كه در پيش گرفته‌اى سرانجامى جز بدبختى و خسران و كفر ندارد ؛ از خواب غفلت بيدار شو و باز گرد .\r\nجملهء « قَدْ بَيَّنَ اللَّهُ لَكَ سَبِيلَكَ » را بسيارى از شارحان اين گونه معنا كرده‌اند كه خداوند راه روشن نجات را براى تو تبيين كرده در حالى كه اين مطلب در عبارات قبل آمده بود و نيازى به تكرار نداشت . منظور از اين جمله چيز ديگرى\r\n\r\n\r\n","description":"","footnote":"\r\n( 1 ) . انفال ، آيهء 53 .\r\n( 2 ) . مائده ، آيهء 105 .\r\n","page_name":" 455 ","page_number":455},
  {"content":"\r\n\r\nاست و آن اينكه مىفرمايد : خداوند اين مسير خطايى را كه مىپيمايى و خداوند نتيجهء شوم آن را براى تو بيان ساخته » . اگر دقت كنيم جمله‌هاى بعد نيز با همين معنامتناسب است .\r\nامام عليه السلام در بخش پايان اين نامه ( مطابق آنچه مرحوم سيد رضى آورده است ) با چهار جملهء ديگر معاويه را به عاقبت شوم اعمالش آشناتر مىسازد و مىفرمايد : « زيرا هواى نفست تو را به درون شر وارد ساخته و در پرتگاه ضلالت و گمراهى انداخته و در مهلكه‌ها داخل نموده و راه‌هاى نجات را بر تو دشوار ساخته است » ؛ ( فَإِنَّ نَفْسَكَ قَدْ أَوْلَجَتْكَ « 1 » شَرّاً ، وَ أَقْحَمَتْكَ « 2 » غَيّاً « 3 » ، وَ أَوْرَدَتْكَ الْمَهَالِكَ ، وَ أَوْعَرَتْ « 4 » عَلَيْكَ الْمَسَالِكَ ) .\r\nهر يك از اين جمله‌هاى چهارگانه به يكى از ابعاد عاقبت شوم اعمال معاويه و هر كس كه راه او را طى كند اشاره دارد . نخست گرفتار شر شدن . چه شرى از اين بدتر كه دست انسان به خون بىگناهان آلوده شود و اموال بيت المال را به غير اهلش بدهد و چه غىّ و گمراهى از اين فراتر كه انسان از حد خود تجاوز كند و قدر خود را نشناسد و با نداشتن لياقت‌ها و شايستگىها ، ادعاى خلافت و پيشوايى خلق و جانشينى پيامبر اكرم صلى الله عليه و آله كند و چه مهلكه‌اى از اين بدتر كه انسان خود را در مسيرهايى بيفكند كه به جهنم منتهى مىشود و چه مشكلى از اين مشكل‌تر كه انسان آنقدر گناه كند كه راه بازگشت را به روى خود ببندد .\r\n\r\n\r\n","description":"","footnote":"\r\n( 1 ) . « اولجتك » از ريشهء « ايلاج » و « ولوج » به معناى ورود و دخول در چيزى گرفته شده ، بنابراين « اولجتك شراً » كه از باب افعال است و دو مفعول مىگيرد مفهومش اين است كه تو را وارد شر مىكند .\r\n( 2 ) . « اقحمتك » از ريشهء « اقحام » به معناى پرت كردن چيزى است اندرون شىء ديگر ؛ اين فعل نيز دو مفعول مىگيرد و معناى جمله اين است كه تو را در گمراهى پرتاب مىكند .\r\n( 3 ) غىّ » به معناى گمراهى است .\r\n( 4 ) . « اوعرت » از ريشهء « ايعار » و « وعر » بر وزن « وقت » در اصل به معناى سختى و دشوارى و صعوبت است و جملهء « اوعرت عليك المسالك » مفهومش اين است كه راه‌هاى نجات را بر تو سخت و دشوار مىكند و به همين جهت به سرزمين صعب العبور و سنگلاخ « وعير » گفته مىشود .\r\n","page_name":" 456 ","page_number":456},
  {"content":"\r\n\r\n\r\n31 و من وصية له عليه السلام للحسن بن علي عليهما السلام ، كتبها إليه « بحاضرين » عند انصرافه من صفين\r\nاز وصاياى و سفارشهاى امام عليه السلام است\r\nكه به امام حسن مجتبى عليه السلام در حالى كه در سرزمين حاضرين « 1 » ( نزديك شام ) هنگام بازگشت از صفين بود نگاشت . « 2 »\r\n\r\n\r\n","description":"","footnote":"\r\n( 1 ) . اين واژه گاه به صورت تثنيه ( با فتح راء ) و گاه به صورت جمع ( با كسر راء ) خوانده شده . در صورت اول اشاره به مكانى است كه در ميان حلب و قنّسرين از اراضى شام واقع شده و در صورت دوم ممكن است اشاره به همان مكان به اعتبار حضور اقوام مختلف در آنجا باشد .\r\n( 2 ) . سند نامه :\r\nاين نامه به گفتهء نويسندهء مصادر نهج‌البلاغه ، از مشهورترين نامه‌ها و وصاياى امام امير مؤمنان عليه السلام است كه گروهى از برجسته‌ترين دانشمندان اسلام آن را پيش از تولد سيد رضى در كتاب‌هاى خود آورده‌اند ؛ از جمله مرحوم كلينى در كتاب الرسائل و مرحوم حسن بن عبداللَّه عسكرى ( از اساتيد شيخ صدوق ) در كتاب الزواجر والمواعظ و نويسندهء عقد الفريد در دو بخش از كتاب خود در باب مواعظ الاباء للابناء و نويسندهء كتاب تحف العقول ، حسن بن على بن شعبه در ضمن سخنان امير مؤمنان على عليه السلام . شيخ صدوق نيز بخش هايى از آن را در دو جاى كتاب من لا يحضر آورده است . بعد از سيد رضى نيز گروه كثيرى آن را در كتاب‌هاى خود ذكر كرده‌اند . مرحوم سيد بن طاووس در آخر كتاب كشف المحجة ، ضمن بيان اين وصيّت‌نامه با اسناد متعدّدى آن را نقل مىكند . مجموعهء اسنادى كه بزرگان براى اين نامه ذكر كرده‌اند به شش سند بالغ مىشود ( و از مجموع اين اسناد و نقل اين همه بزرگان به خوبى روشن مىشود كه در انتساب اين نامه به امير مؤمنان على عليه السلام جاى هيچ‌گونه تأملى نيست . اضافه بر اينكه محتواى آن نيز به قدرى عالى است كه صدور آن از غير امام معصوم امكان ندارد ) . ( مصادر نهج‌البلاغه ، ج 3 ، ص 307 - 311 )\r\n","page_name":" 457 ","page_number":457},
  {"content":"\r\n\r\n\r\nنامه در يك نگاه\r\nاين وصيّت‌نامه كه بعد از نامهء مالك اشتر طولانىترين نامه‌هاى امام عليه السلام در نهج‌البلاغه است ، يك دورهء كامل درس اخلاق ، تهذيب نفس ، خودسازى ، تربيت نفوس و سير و سلوك الى اللَّه است در حقيقت از سى بخش تشكيل مىشود .\r\nامام عليه السلام در بخش اوّل ، خود و فرزندش را به عنوان نويسندهء نامه و مخاطب آن با عباراتى بسيار پرمعنا كه با روح مجموع نامه هماهنگ است معرفى مىكند .\r\nدر بخش دوم ، نامه را به عنوان وصيّت پدرى دلسوز و پر محبّت براى فرزندى كه شديدا مورد علاقهء پدر است مىنگارد .\r\nدر بخش سوم تا بخش دهم ، وصيّت به تقوا ، بررسى تاريخ پيشينيان ، توصيه به احتياط در همهء امور و تفقه در دين و شكيبايى در برابر مشكلات و توكل بر خداوند و سپردن كارها به دست او و توجّه به اين حقيقت كه قلب و روح جوان آمادهء پذيرش هر گونه تعليماتى است و تأكيد بر اين معنا كه پدرت تجربيات عمر خود را بدون زحمت در اختيار تو مىگذارد و سپس توصيه به آشنايى هر چه بيشتر به كتاب خدا و حلال و حرام الهى و سرانجام به اقتدا كردن به سنّت صالحات پيشين و لزوم پرهيز از شبهات ، توصيه مىكند .\r\nدر بخش يازدهم تا بخش بيستم نخست از فزونى مجهولات انسان در برابر معلومات و هشدار نسبت به هر گونه انحراف از حق و تأكيد بر پيروى از پيامبر اسلام صلى الله عليه و آله و اينكه هيچ كس بدون تأسى بر او به جايى نمىرسد سپس تأكيد بر مسألهء توحيد و شرح بخشى از صفات خداوند و آن گاه ترسيم ناپايدارى دنيا با ذكر يك مثال زيبا سخن مىگويد .\r\nآنگاه اين درس را به فرزند دلبندش مىآموزد كه خود را ميزان داورى براى ديگران قرار دهد ؛ آنچه را براى خود مىپسندد براى آنها بپسندد و آنچه براى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nخود نمىپسندد براى ديگران نپسندد . آن گاه از آفات اخلاقى مهمى ؛ مانند خودبينى سخن مىگويد و خدمت به خلق را به عنوان يك زاد و توشه‌اى مهم براى آخرت مىشمرد و نسبت به راه پر پيچ و خمى كه در مسير آخرت است هشدار مىدهد . از اهميت دعا و اينكه كليد همهء خيرات و بركات است به طور مشروح سخن مىگويد و هدف آفرينش انسان را كه همان زندگى جاويدان آخرت است نه چند روزهء زندگى بىحاصل دنيا ، براى فرزندش روشن مىسازد .\r\nسپس در بخش بيست و يكم تا سىام ياد مرگ را وسيلهء بيدارى مىشمرد و از پيمودن راه دنيا پرستان بر حذر مىدارد ، از گذر سريع و ناخواستهء عمر سخن مىگويد و راه‌هاى تهذيب نفس و پرهيز از آرزوهاى دور و دراز را نشان مىدهد و در ضمن ، يك سلسه مسائل مهم اخلاقى را بر مىشمرد و بر آن تأكيد مىورزد .\r\nآن گاه از طرز معاشرت با برادران دينى سخن مىگويد و نكات مهمى را در اين زمينه يادآور مىشود . بر حفظ حقوق مردم و نيكى به برادران مسلمان تأكيد مىكند . سپس اندرزهاى مهمى در زمينهء حريص نبودن براى به دست آوردن روزى ، بحث مىكند . پس از آن ، بخشى از مسائل مهم مربوط به حفظ حرمت زنان و رفتار صحيح با آنها را يادآور مىشود . سپس از مسائل مربوط به مديريت زندگى و تقسيم كار در ميان افراد سخن مىگويد و سرانجام با توصيه به سپردن خويشتن به خدا و درخواست خير دنيا و آخرت از او ، نامه را پايان مىدهد .\r\nبا توجّه به آنچه گفته شد ، خوانندگان عزيز تصديق مىكنند كه تا چه حد محتواى اين نامه از نظر تربيت نفوس ، فوق العاده داراى اهمّيّت است .\r\nنكتهء ديگرى كه توجّه به آن در اينجا لازم است اين كه مخاطب در اين نامه ، طبق غالب متون نهج‌البلاغه ، امام حسن مجتبى عليه السلام است و در اكثر طرق اين نامه ( كه به گفتهء علامهء تسترى در شرح اين نامه به پنج طريق بالغ مىشود ) مخاطب آن حضرت است و تنها در يكى از طرق روايت اين نامه ، مخاطب محمد بن حنفيه شمرده شده است . بعضى از شارحان تأكيد بر مطلب دوم دارند كه\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمخاطب محمد بن حنفيه است و ظاهراً دليلشان اين است كه بعضى از تعبيرات اين نامه نسبت به مخاطب خود با مقام عصمت امام سازگار نيست در حالى كه مىدانيم اين گونه تعبيرات در مقام اندرز و نصيحت پدرانه به فرزند ، مطلبى رايج است . مهم اين است كه گر چه مخاطب در اين نامه يك نفر است ؛ ولى هدف همهء شيعيان و مسلمانان جهان ، بلكه فرزندان آدم‌اند ؛ گويى امام عليه السلام به عنوان پدر همهء انسان‌ها سخن مىگويد و مخاطبش امام حسن عليه السلام به عنوان همهء فرزندان ، مورد نظر است .\r\nاينكه بعضى گفته‌اند امام عليه السلام با توجّه به مقام والاى امامت و عصمت نياز به نصيحت و اندرز ندارد اشتباه بزرگى است ، زيرا مقام والاى امامت و عصمت هرگز با تأكيد بر مسائل مهم اخلاقى منافات ندارد . به همين دليل در آن زمان كه امام عليه السلام در بستر شهادت افتاده بود فرزندانش امام حسن و امام حسين عليهما السلام را با نام ، مخاطب قرار داد و دستوراتى به آنها فرمود كه از آن غافل نبودند .\r\nنيز آنچه بعضى گفته‌اند كه امام حسن عليه السلام در زمان صدور اين نامه بيش از سى سال داشت و با تعبيرى كه در اين نامه آمده كه مىفرمايد : قلب جوان آمادهء پذيرش هر گونه تعليمات است ، سازگار نيست ، اشتباه است ؛ زيرا انسان در سن سى سالگى هنوز جوان است . علاوه بر اين ، اشاره شد كه مخاطب در اين نامه همهء انسان‌ها به عنوان فرزندان امير مؤمنان على عليه السلام هستند .\r\nشايان توجّه اينكه در كتاب الامامة و السياسة آمده است كه در داستان سقيفه هنگامى كه ابو عبيدهء جراح مىخواست امير مؤمنان على عليه السلام را از خلافت كنار بزند گفت : « يابن عم انك حديث السن و هؤلاء مشيخة قومك ؛ عمو زاده تو هنوز جوانى و اينها ( ابو بكر و امثال او ) پيرمردان با تجربهء قوم تو هستنند « 1 » و مىدانيم امام عليه السلام در آن زمان بيش از سى سال داشت .\r\n\r\n\r\n","description":"","footnote":"\r\n( 1 ) . الامامة و السياسه ، ج 1 ، ص 29 .\r\n","page_name":" 460 ","page_number":460},
  {"content":"\r\n\r\n\r\nبخش اوّل\r\nمِنَ الْوَالِدِ الْفَانِ ، الْمُقِرِّ لِلزَّمَانِ ، الْمُدْبِرِ الْعُمُرِ ، الْمُسْتَسْلِمِ لِلدُّنْيَا ، السَّاكِنِ مَسَاكِنَ الْمَوْتَى ، وَ الظَّاعِنِ عَنْهَا غَداً ؛ إِلَى الْمَوْلُودِ الْمُؤَمِّلِ مَا لَا يُدْرِكُ ، السَّالِكِ سَبِيلَ مَنْ قَدْ هَلَكَ ، غَرَضِ الْأَسْقَامِ ، وَ رَهِينَةِ الْأَيَّامِ ، وَ رَمِيَّةِ الْمَصَائِبِ ، وَ عَبْدِ الدُّنْيَا ، وَ تَاجِرِ الْغُرُورِ ، وَ غَرِيمِ الْمَنَايَا ، وَ أَسِيرِ الْمَوْتِ ، وَ حَلِيفِ الْهُمُومِ ، وَ قَرِينِ الْأَحْزَانِ ، وَ نُصُبِ الْآفَاتِ ، وَ صَرِيعِ الشَّهَوَاتِ ، وَ خَلِيفَةِ الْأَمْوَاتِ .\r\n\r\nترجمه\r\nاين نامه از سوى پدرى ( دلسوز و مهربان ) است كه عمرش رو به پايان است ، او به سخت‌گيرى زمان معترف و آفتاب زندگيش رو به غروب ( و خواه ناخواه ) تسليم گذشت دنيا ( و مشكلات آن ) است ، همان كسى كه در منزلگاه پيشينيان كه از دنيا چشم پوشيده‌اند سكنى گزيده و فردا از آن كوچ خواهد كرد . اين نامه به فرزندى است آرزومند ، آرزومند چيزهايى كه هرگز دست يافتنى نيست و در راهى گام نهاده است كه ديگران در آن گام نهادند و هلاك شدند ( و چشم از جهان فرو بستند ) كسى كه هدف بيمارىها و گروگان روزگار ، در تيررس مصائب ، بندهء دنيا ، بازرگان غرور ، بدهكار و اسير مرگ ، هم‌پيمان اندوه‌ها ، قرين غم‌ها ، آماج آفات و بلاها ، مغلوب شهوات و جانشين مردگان است .\r\n\r\nشرح و تفسير اين نامه از سوى چه كسى ، و به چه كسى است ؟\r\nاين بخش در حقيقت عنوان نامه را مشخص مىكند ، زيرا معمولًا به هنگام\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nنوشتن نامه مىنويسند من فلان الى فلان ؛ يعنى اين نامه از سوى فلان كس به سوى فلان كس نگاشته مىشود . امام عليه السلام به جاى اينكه نام خود و نام فرزندش امام حسن عليه السلام را ببرد با ذكر اوصافى زمينه را براى اندرزهاى بسيار مهم آينده هموار مىسازد .\r\nابتدا شش صفت براى خود و سپس چهارده صفت براى فرزندش بيان مىفرمايد كه فضاى نامه را با اين اوصاف كاملًا آماده و روشن و شفاف مىكند .\r\nنخست مىفرمايد : « اين نامه از سوى پدرى است كه عمرش رو به فناست ، او به سخت‌گيرى زمان معترف و آفتاب زندگيش رو به غروب است ( و خواه ناخواه ) تسليم گذشت دنيا ( و مشكلات آن ) . همان كسى كه در منزلگاه پيشينيانِ از دنيا رفته سكنى گزيده و فردا از آن كوچ خواهد كرد » ؛ ( مِنَ الْوَالِدِ الْفَانِ ، الْمُقِرِّ لِلزَّمَانِ « 1 » ، الْمُدْبِرِ الْعُمُرِ ، الْمُسْتَسْلِمِ لِلدُّنْيَا « 2 » ، السَّاكِنِ مَسَاكِنَ الْمَوْتَى ، وَ الظَّاعِنِ « 3 » عَنْهَا غَداً ) .\r\nامام عليه السلام با ذكر اين اوصاف براى خود اهداف مختلفى را دنبال مىكند ؛ نخست اينكه به فرزندش مىفهماند من با كوله‌بار عظيمى از تجربه كه با گذشت زمان برايم حاصل شده اين نامه را مىنويسم . ديگر اينكه گويندهء اندرزها اگر تواضع به خرج دهد و از موضع بالا و آمارانه سخن نگويد ، سخنانش بسيار اثربخش‌تر خواهد بود . سوم اينكه پسرش بداند به زودى پدر مىرود و بايد جاى پدر بنشيند و درك اين حقيقت او را براى پذيرش اندرزها آماده‌تر مىسازد .\r\nتعبير به « فَانِ » ( كه در اصل فانى بوده و به خاطر هماهنگ شدن با جمله‌هاى بعد ياى آن حذف شده ) اشاره به اين است كه من قسمت عمدهء عمر خود را از\r\n\r\n\r\n","description":"","footnote":"\r\n( 1 ) . « زمان » در اصل به همان معناى معروف آن است كه شامل اوقات كوتاه و طولانى مىشود ؛ ولى از آنجا كه زمان در اين دنيا همراه با حوادث گوناگون تلخ و شيرين است ، اين واژه گاه اشاره به همين معناست و « المقر للزمان » اشاره به كسى است كه قبول دارد كه دنيا دار حوادث است ولى در عمل با آن هماهنگ نيست .\r\n( 2 ) . در بسيارى از متون و شروح نهج‌البلاغه بعد از اين وصف صفت ديگرى نيز به عنوان « الذام للدنيا ؛ نكوهش‌گر دنيا » آمده است كه با توجّه به آن ، هفت وصف مىشود .\r\n( 3 ) . « الظاعن » به معناى كوچ كننده از ريشهء « ظعن » بر وزن « طعن » به معناى كوچ كردن گرفته شده است .\r\n","page_name":" 462 ","page_number":462},
  {"content":"\r\n\r\nدست داده‌ام و در آستانهء چشم فروبستن از دنيا قرار دارم ، زيرا امام عليه السلام اين سخن را زمانى بيان فرمود كه ظاهراً عمر مباركش از شصت گذشته بود .\r\nجملهء « الْمُقِرِّ لِلزَّمَانِ » اشاره به حوادث سخت زمان و تلخ و شيرين‌هايى است كه خواه ناخواه پيش مىآيد .\r\nجملهء « الْمُدْبِرِ الْعُمُرِ » تأكيدى است بر اينكه من در سراشيبى پايان عمر قرار گرفته‌ام و جملهء « الْمُسْتَسْلِمِ لِلدُّنْيَا » اشاره به غلبهء حوادث بر انسان است .\r\nجملهء « السَّاكِنِ مَسَاكِنَ الْمَوْتَى » اشاره به اين است كه اين منازلى كه ما در آن مسكن مىكنيم غالباً ساخته و پرداختهء پيشينيان است . آنها ساختند و ما در آن نشسته‌ايم و گاه ما مىسازيم و به آيندگان تحويل مىدهيم .\r\nسرانجام جملهء « وَ الظَّاعِنِ عَنْهَا غَداً » اشاره به نزديك بودن لحظهء كوچ از دنياست ؛ يعنى من با آگاهى از تمام اين ويژگىها و آگاهىها قلم به دست گرفتم و مشغول نوشتن اين نامه‌ام .\r\nآن گاه امام عليه السلام مخاطب خود را بدون ذكر نام با چهارده وصف توصيف مىكند و مىفرمايد : « اين نامه به فرزندى است آرزومند ، آرزومند چيزهايى كه هرگز دست يافتنى نيست و در راهى گام نهاده است كه ديگران در آن گام نهادند و هلاك شدند ( و از جهان چشم فرو بستند ) كسى كه هدف بيمارىهاست و گروگان روزگار ، در تيررس مصائب ، بندهء دنيا ، بازرگان غرور ، بدهكار و اسير مرگ ، هم‌پيمان اندوه‌ها ، قرين غم‌ها ، آماج آفات و بلاها ، مغلوب شهوات و جانشين مردگان است » ؛ ( إِلَى الْمَوْلُودِ الْمُؤَمِّلِ مَا لَا يُدْرِكُ ، السَّالِكِ سَبِيلَ مَنْ قَدْ هَلَكَ ، غَرَضِ « 1 » الْأَسْقَامِ ، وَ رَهِينَةِ « 2 » الْأَيَّامِ ، وَ رَمِيَّةِ « 3 » الْمَصَائِبِ ، وَ عَبْدِ الدُّنْيَا ، وَ تَاجِرِ\r\n\r\n\r\n","description":"","footnote":"\r\n( 1 ) . « غرض » به معنى هدفى است كه به سوى آن تيراندازى مىشود .\r\n( 2 ) . « رهينة » به معناى گروگان است .\r\n( 3 ) . « رمية » ، تعبير ديگرى از « غرض » و « هدف » است ( صفت مشبهه‌اى است كه معناى مفعولى دارد ) .\r\n","page_name":" 463 ","page_number":463},
  {"content":"\r\n\r\nالْغُرُورِ ، وَ غَرِيمِ الْمَنَايَا ، وَ أَسِيرِ الْمَوْتِ ، وَ حَلِيفِ « 1 » الْهُمُومِ ، وَ قَرِينِ الْأَحْزَانِ ، وَ نُصُبِ الْآفَاتِ ، وَ صَرِيعِ الشَّهَوَاتِ ، وَ خَلِيفَةِ الْأَمْوَاتِ ) .\r\nنخستين وصفى كه امام عليه السلام در اينجا براى فرزندش - و به بيان ديگر براى همهء انسانها - ذكر مىكند اين است كه او در اين جهان به دنبال امورى مىرود كه قابل وصول نيست ، زيرا انسان دنيايى خالى از هر گونه مشكلات و ناراحتىها و ناكامىها مىخواهد در حالى كه طبيعت دنيا آميخته با مشكلات و رنج‌ها و مصائب است « الْمُؤَمِّلِ مَا لَا يُدْرِكُ » .\r\nجملهء « السَّالِكِ سَبِيلَ مَنْ قَدْ هَلَكَ » مفهومش اين است كه همهء انسان‌ها در طريقى گام مىنهند كه انتهاى آن مرگ و هلاكت است ، همان گونه كه قرآن مىگويد : « كُلُّ نَفْسٍ ذَائِقَةُ الْمَوْتِ » « 2 » و هيچ گونه استثنايى هم براى آن ذكر نمىكند .\r\nجملهء « غَرَضِ الْأَسْقَامِ » در واقع توضيحى است براى آنچه گذشت ، زيرا انسان خواه ناخواه در اين جهان هدف انواع بيمارىهاست ؛ در كودكى و جوانى به شكلى و در پيرى به شكلى ديگر .\r\nتعبير به « وَ رَهِينَةِ الْأَيَّامِ » با توجّه به اينكه « رهينه » معناى گروگان و اسير دارد اشاره به اين است كه انسان همواره در چنگال روزها گرفتار است و گذشت زمان او را با خود مىبرد ؛ بخواهد يا نخواهد . در پايان عمر نيز وى را رها مىسازد و به قبر مىسپرد .\r\nتعبير به « وَ رَمِيَّةِ الْمَصَائِبِ » با توجّه به اينكه « رميّه » به معناى چيزى است كه وسيلهء نشانه‌گيرى براى پرتاب تيرها مىشود اشاره به اين است كه مصيبت‌ها كه در جان و مال و بستگان و دوستان و عزيزان رخ مىدهد از هر سو او را نشانه‌گيرى كرده‌اند . كسى را نمىيابيم كه در عمرش به مصائب مختلفى گرفتار\r\n\r\n\r\n","description":"","footnote":"\r\n( 1 ) . « حليف » به معناى هم‌پيمان از ريشهء « حلف » بر وزن « حرف » به معناى سوگند و پيمان گرفته شده است .\r\n( 2 ) . آل عمران ، آيهء 185 .\r\n","page_name":" 464 ","page_number":464},
  {"content":"\r\n\r\nنشود همان گونه كه امام عليه السلام در جاى ديگر مىفرمايد : « دار بالبلاء محفوفة و بالغدر معروفة ؛ دنيا سرايى است كه در لابه‌لاى بلاها پيچيده شده و به بىوفايى معروف است » . « 1 »\r\nاز عجائب دنيا اين است كه تيرهاى مصائب كه به او پرتاب مىشود غالباً نمىبيند كه از كجاست و چگونه است ناگهان چشم باز مىكند مىبيند تير مصيبتى بر جان او نشسته و به گفتهء شاعر :\r\n و لو اننى ارمى بنبل رأيتها * و لكننى ارمى به غير سهام \r\n« اگر تيرى كه به سوى من پرتاب مىشد تير را مىديدم و مىدانستم از كدام سو پرتاب شده ولى نه تير دنيا را مىبينم ( و نمىدانم از چه سويى پرتاب شده » .\r\nجملهء « وَ عَبْدِ الدُّنْيَا وَ تَاجِرِ الْغُرُورِ » اشاره به اين است كه انسان همچون برده‌اى در چنگال هوا و هوسها و زرق و برق دنيا گرفتار است و اين امور او را به هر سو مىبرند و تاجر غرور بودنش بدين جهت است كه او سرمايه‌هايى را با تلاش در اين دنيا به دست مىآورد كه سرابى بيش نيست و مجموعه‌اى از مكر و فريب است . سرمايه‌هايى كه به زودى از دست مىرود و ديگران هميشه به آن چشم دوخته‌اند .\r\nفقرهء « غَرِيمِ الْمَنَايَا » انسان را به شخص بدهكارى تشبيه مىكند كه طلبكار او مرگ است ؛ مرگى كه جان او را مىگيرد و جسمش را در خاك پنهان مىسازد و تعبير به « أَسِيرِ الْمَوْتِ » همان مطلب را به شكل ديگرى بيان مىكند ؛ گاه مىفرمايد : بدهكار مرگ و گاه مىفرمايد : اسير موت است .\r\nجملات « حَلِيفِ الْهُمُومِ ؛ هم‌پيمان اندوه‌ها » و « قَرِينِ الْأَحْزَانِ ؛ قرين غمها » اشاره به اين است كه سراسر زندگى آميخته با انواع غم و اندوه است ؛ غم روزى ، غم بيمارى ، غم از دست دادن فرصت‌ها ، غم خيانت‌هاى بعضى از دوستان و غم\r\n\r\n\r\n","description":"","footnote":"\r\n( 1 ) . نهج البلاغه ، خطبه 226 .\r\n","page_name":" 465 ","page_number":465},
  {"content":"\r\n\r\nتوطئه‌هاى دشمنان . آيا مىتوان كسى را پيدا كرد كه در طول عمر اسير اين غم‌ها نشده باشد .\r\nدر اينجا اشاره به داستان معروف اسكندر بد نيست ؛ هنگامى كه مىخواست از دنيا برود مادرش زنده بود و مىدانست بسيار ناراحت مىشود . تدبيرى انديشيد كه مايهء تخفيف آلام او شود به او گفت : مادر بر مرگ من اشك بريز و عزاى مرا گرم كن ؛ ولى تنها گريه مكن گروهى را دعوت كن كه تو را در اين امر يارى كنند و كسانى كه براى من گريه كنند ؛ نه براى گرفتارى ها و مصائب خويشتن .\r\nمادر وصيّت فرزند را بعد از مرگ او عمل كرد به سراغ همسايگان و دوستان و خويشاوندان و آشنايان رفت . از هر كس سؤال مىكرد كه تو غم و اندوهى ندارى ؟ غم خود را با او در ميان گذاشت ؛ يكى گفت همسرم از دنيا رفته ديگرى گفت به مصيبت فرزند گرفتارم ، سومى گفت در معاملات زيان سختى ديده‌ام و چهارمى از بيمارى و درد خود سخن گفت . مادر فهميد كه دلى بىغم در اين جهان نيست و طبق ضرب المثل معروف « البلية اذا عمت طابت ؛ بلا و مصيبت هر گاه عمومى شود قابل تحمل است » مصيبت فرزند براى او قابل تحمل شد .\r\nتعبير به « نُصُبِ الْآفَاتِ وَ صَرِيعِ الشَّهَوَاتِ » با توجّه به اينكه « نصب » به معناى اهدافى است كه تير اندازان آن را نشانه‌گيرى مىكنند و « صريع » به معناى كسى است كه مغلوب مىشود و به زمين مىافتد ، اشاره به آفات مختلفى است كه از هر سو انسان را هدف‌گيرى مىكند و شهواتى كه انسان را به زانو درآورده تاب مقاومت در برابر آن ندارد .\r\nجملهء « خَلِيفَةِ الْأَمْوَاتِ » اشاره به اين است كه اى انسان فراموش نكن تو جانشين مردگانى و در آينده به آنها خواهى پيوست و كسان ديگرى جانشين تو مىشوند و اين رشته همچنان ادامه مىيابد و سر دراز دارد .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nجالب اينكه امام عليه السلام در معرفى خود شش صفت و در معرفى فرزندش چهارده صفت از مشكلاتى كه هر انسانى در زندگى دنيا با آن روبه‌روست ، بيان فرموده است ؛ يعنى در واقع در مقابل هر وصف خويش دو وصف از فرزندش و در برابر هر مشكل خود دو مشكل از مخاطبش را بازگو مىكند .\r\n\r\n","description":"","footnote":"","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\n\r\nبخش دوم\r\nأَمَّا بَعْدُ ، فَإِنَّ فِيمَا تَبَيَّنْتُ مِنْ إِدْبَارِ الدُّنْيَا عَنِّي ، وَ جُمُوحِ الدَّهْرِ عَلَيَّ ، وَ إِقْبَالِ الْآخِرَةِ إِلَيَّ ، مَا يَزَعُنِي عَنْ ذِكْرِ مَنْ سِوَايَ ، وَ الْاهْتِمَامِ بِمَا وَرَائِي ، غَيْرَ أَنِّي حَيْثُ تَفَرَّدَ بِي دُونَ هُمُومِ النَّاسِ هَمُّ نَفْسِي ، فَصَدَفَنِي رَأْيِي ، وَ صَرَفَنِي عَنْ هَوَايَ ، وَ صَرَّحَ لِي مَحْضُ أَمْرِي ، فَأَفْضَى بِي إِلَى جِدٍّ لَا يَكُونُ فِيهِ لَعِبٌ ، وَ صِدْقٍ لَايَشُوبُهُ كَذِبٌ . وَ وَجَدْتُكَ بَعْضِي ، بَلْ وَجَدْتُكَ كُلِّي ، حَتَّى كَأَنَّ شَيْئاً لَوْ أَصَابَكَ أَصَابَنِي ، وَ كَأَنَّ الْمَوْتَ لَوْ أَتَاكَ أَتَانِي ، فَعَنَانِي مِنْ أَمْرِكَ مَا يَعْنِينِي مِنْ أَمْرِ نَفْسِي ، فَكَتَبْتُ إِلَيْكَ كِتَابِي مُسْتَظْهِراً بِهِ إِنْ أَنَا بَقِيتُ لَكَ أَوْ فَنِيتُ .\r\n\r\nترجمه\r\nاما بعد ( از حمد وثناى الهى ) آگاهيم از پشت كردن دنيا و چيره شدن روزگار و روى آوردن آخرت به سوى من ، مرا از ياد غير خودم و توجّه به دنيا و اهل آن باز داشته است . اين توجّه سبب شده اشتغال به خويشتن مرا از فكر مردم ( و آنچه از دنيا در دست آنهاست ) باز دارد و از هواى نفس مانع شود و حقيقتِ سرنوشتم را براى من روشن سازد و همين امر مرا به مرحله‌اى رسانده كه سراسر جدى است و شوخى در آن راه ندارد ، سراسر راستى است و دروغ به آن آميخته نيست و چون تو را جزيى از وجود خود ، بلكه تمام وجود خودم يافتم گويى كه اگر ناراحتى به تو رسد ، به من رسيده و اگر مرگ دامانت را بگيرد دامن مرا گرفته به اين جهت اهتمام به كار تو را اهتمام به كار خود يافتم ، از اين رو اين نامه را براى تو نوشتم تا تكيه‌گاه تو باشد خواه من زنده باشم يا نباشم .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nشرح و تفسير سبب نگاشتن نامه\r\nامام عليه السلام در اين بخش از نامهء خود ، از وضع خويشتن شروع مىكند و در ضمن ، انگيزهء خود را براى اقدام به اين وصيّت‌نامهء اخلاقى و انسانى شرح مىدهد و به طور خلاصه مىفرمايد : من به خود نگاه كردم ديدم ستارهء عمرم رو به افول نهاده و بايد در فكر خويشتن باشم و آمادهء سفر آخرت شوم ؛ ولى از آنجا كه تو را بخشى از وجود خود ، بلكه تمام وجود خود مىبينم خود را ناگزير از اين اندرزها و نصيحت‌ها و هشدارها ديدم . مىفرمايد :\r\n« اما بعد آگاهيم از پشت كردن دنيا و چيره شدن روزگار و روى آوردن آخرت به سوى من ، مرا از ياد غير خودم و توجّه به دنيا و اهل آن باز داشته » ؛ ( أَمَّا بَعْدُ ، فَإِنَّ فِيمَا تَبَيَّنْتُ مِنْ إِدْبَارِ الدُّنْيَا عَنِّي ، وَ جُمُوحِ « 1 » الدَّهْرِ عَلَيَّ وَ إِقْبَالِ الْآخِرَةِ إِلَيَّ ، مَا يَزَعُنِي « 2 » عَنْ ذِكْرِ مَنْ سِوَايَ ، وَ الاهْتِمَامِ بِمَا وَرَائِي ) . « 3 »\r\nامام عليه السلام در ادامهء اين سخن چنين نتيجه‌گيرى مىكند كه : « اين توجّه سبب شده ، اشتغال به خويشتن مرا از فكر مردم ( و آنچه از دنيا در دست آنهاست ) باز دارد و از هواى نفس مانع شود و حقيقتِ سرنوشتم را براى من روشن سازد و همين امر مرا به مرحله‌اى رسانده كه سراسر جدى است و شوخى در آن راه ندارد ، سراسر راستى است و دروغ به آن آميخته نيست » ؛ ( غَيْرَ أَنِّي حَيْثُ تَفَرَّدَ بِي\r\n\r\n\r\n","description":"","footnote":"\r\n( 1 ) . « جموح » به معناى سركشى كردن و « جموح » بر وزن « قبول » در اصل به معناى حيوان چموش است . سپس به انسان‌هاى سركش و حتى حوادث و برنامه‌هايى كه در اختيار انسان نيست اطلاق شده است .\r\n( 2 ) . « يزع » از ريشهء « وزع » بر وزن « وضع » به معناى باز داشتن گرفته شده است .\r\n( 3 ) . « ما ورائى » اشاره به مردم دنيا ، مقامات ، ثروت‌ها و امثال آن است و هدف امام عليه السلام بيان اين حقيقت است كه توجّه به قرب انتقال از دنيا مرا از امور دنيوى باز داشته و متوجه سرنوشت آينده‌ام ساخته و جاى تعجب است كه بعضى از شارحان نهج‌البلاغه ، « ما ورائى » را به معناى آخرت گرفته‌اند در حالى كه مفهوم جمله در اين صورت چنين مىشود : توجّه به پايان عمر مرا از اهتمام به امر آخرت باز داشته و اين تفسيرى است نادرست .\r\n","page_name":" 470 ","page_number":470},
  {"content":"\r\n\r\nدُونَ هُمُومِ النَّاسِ هَمُّ نَفْسِي ، فَصَدَفَنِي « 1 » رَأْيِي وَ صَرَفَنِي عَنْ هَوَايَ ، وَ صَرَّحَ لِي مَحْضُ أَمْرِي ، فَأَفْضَى « 2 » بِي إِلَى جِدٍّ لَا يَكُونُ فِيهِ لَعِبٌ ، وَ صِدْقٍ لَا يَشُوبُهُ كَذِبٌ ) .\r\nاشاره به اينكه پشت كردن دنيا ، سبب بيدارى انسان است ، زيرا خود را در آستانهء انتقال از دنيا مىبيند و همين امر موجب مىشود كه از هواى نفس بپرهيزد و به طور جدى به سرنوشت خويش بينديشد ؛ از هوا و هوس بپرهيزد ، سرگرمىهاى غافل كننده را كنار زند ، به خويشتن راست بگويد و دور از هر گونه تعصب و سهل‌انگارى ، به آيندهء خود ؛ يعنى سفر آخرت فكر كند .\r\nامام عليه السلام اين مقدمه را ظاهراً به دو منظور بيان فرمود : نخست اينكه مخاطب كاملًا باور كند كه آنچه به او گفته مىشود كاملا جدى است و نتيجهء مطالعه‌اى عميق نسبت به حال و آينده است . ديگر اينكه به فرزندش نيز هشدار دهد كه چنين آينده‌اى را نيز در پيش دارد و هميشه جوان نمىماند ( هرچند جوانى دليل بر اعتماد و اطمينان به زندگى نيست ) بلكه چيزى نمىگذرد كه كاروان عمر به منزلگاه نهايى نزديك مىشود . مبادا فرزندش گرفتار غرور جوانى شود و آيندهء خويش را به دست فراموشى بسپارد .\r\nآن گاه امام عليه السلام به سراغ اين نكته مىرود كه چرا به فكر اندرز گسترده‌اى به فرزندش افتاده در حالى كه توجّه امام عليه السلام به سرنوشت خويش است مىفرمايد :\r\n« چون تو را جزيى از وجود خود بلكه تمام وجود خودم يافتم گويى كه اگر ناراحتى به تو رسد ، به من رسيده و اگر مرگ دامانت را بگيرد گويا دامن مرا گرفته به اين جهت اهتمام به كار تو را اهتمام به كار خود يافتم ، از اين رو اين نامه را براى تو نوشتم تا تكيه‌گاه و پشتوانهء تو باشد خواه من زنده باشم يا نباشم » ؛ ( وَ وَجَدْتُكَ بَعْضِي ، بَلْ وَجَدْتُكَ كُلِّي ، حَتَّى كَأَنَّ شَيْئاً لَوْ أَصَابَكَ أَصَابَنِي ، وَ كَأَنَّ\r\n\r\n\r\n","description":"","footnote":"\r\n( 1 ) . « صدف » از ريشهء « صدف » بر وزن « حذف » به معناى اعراض كردن و روى گرداندن از چيزى است .\r\n( 2 ) . « افضى » از ريشهء « افضاء » و از ريشهء « فضا » گرفته شده و به معناى وصول به چيزى است گويى در « فضاى » او وارد شده است .\r\n","page_name":" 471 ","page_number":471},
  {"content":"\r\n\r\nالْمَوْتَ لَوْ أَتَاكَ أَتَانِي ، فَعَنَانِي مِنْ أَمْرِكَ مَا يَعْنِينِي مِنْ أَمْرِ نَفْسِي ، فَكَتَبْتُ إِلَيْكَ كِتَابِي مُسْتَظْهِراً « 1 » بِهِ إِنْ أَنَا بَقِيتُ لَكَ أَوْ فَنِيتُ ) .\r\nتعبير امام عليه السلام به اينكه تو را بعضى از وجود خود يافتم تفسير روشنى دارد ، زيرا فرزند از پدر و مادر متولد مىشود و اجزاى او برگفته از اجزاى آنهاست . اما اينكه مىفرمايد : تو را تمام وجود خودم يافتم ؛ ممكن است اشاره به اين باشد كه تو امام بعد از من و جانشين منى ، بنابراين تمام وجود من در تو تجلى مىكند و تو تجلىگاه تمام وجود منى .\r\nاين احتمال نيز وجود دارد كه اين جمله اشاره به مجموعهء صفات جسمانى و روحانى باشد كه به حكم قانون وراثت از پدران به فرزندان مىرسد و فرزندان واجد صفات روحانى و جسمانى پدرند .\r\nدر ميان عرب نيز ضرب المثل‌هايى است از جمله شعر معروف شاعر است كه مىگويد :\r\n انما اولادنا بيننا * اكبادنا تمشى على الارض \r\nفرزندان ما جگران ما هستند كه بر روى زمين راه مىروند . « 2 »\r\nدر شرح نهج‌البلاغهء مرحوم تسترى آمده است كه مردى اعرابى فرزند از دست رفته‌اش را دفن كرد و سپس گفت :\r\n دفنت بنفسى بعض نفسى فاصحبت * و للنفس منها دافن و دفين \r\nبخشى از وجودم را با دست خود به خاك سپردم و نگريستم كه دفن كننده و دفن شونده يكى است . « 3 »\r\nجملهء « حَتَّى كَأَنَّ شَيْئاً . . . » در واقع توضيحى و دليلى است در اينكه چگونه فرزند دلبندش بعض وجود او و يا كل همهء وجود اوست مىفرمايد : به همين دليل\r\n\r\n\r\n","description":"","footnote":"\r\n( 1 ) . « مستظهرا » از ريشهء « استظهار » به معناى طلب پشتيبانى از كسى يا از چيزى است .\r\n( 2 ) . شرح نهج‌البلاغهء ابن ابى الحديد ، ج 16 ، ص 61 .\r\n( 3 ) . شرح نهج‌البلاغه تسترى ، ج 8 ، ص 330 .\r\n","page_name":" 472 ","page_number":472},
  {"content":"\r\n\r\nهر مصيبتى و هر درد و رنجى به تو برسد گويى به من رسيده حتى اگر مرگ دامنت را بگيرد گويى دامن مرا گرفته است ، چون همه چيز خود را در تو مىبينم و تو تمام هستى منى . به هر حال اين اهتمام امام عليه السلام به امر فرزندش انگيزهء اصلى بيان اين وصيّت‌نامهء طولانى كه مجموعه‌اى است از بهترين اندرزها و هدايت‌ها در زمينهء توحيد ، معاد ، آداب زندگى ، آداب تهذيب نفس و راه و رسم درست زيستن در جامعه و از آنجا كه امام عليه السلام به مقتضاى حديث معروف « أَنَا وَ عَلِيٌّ أَبَوَا هَذِهِ الْأُمَّة » « 1 » پدر تمام امّت است ، مخاطب در اين وصيّت‌نامه در واقع همهء امّتند .\r\nجملهء « إِنْ أَنَا بَقِيتُ لَكَ أَوْ فَنِيتُ » اشاره به جاودانگى محتواى اين نامه است و در واقع چنين است با اينكه بيش از هزار سال بر آن گذشته كاملا تازه و شاداب ، بالنده و پربار است و مصداق روشنى است از آيهء شريفه « كَشَجَرَةٍ طَيِّبَةٍ أَصْلُهَا ثَابِتٌ وَ فَرْعُهَا فِى السَّمَاءِ * تُؤْتِى أُكُلَهَا كُلَّ حِينٍ بِإِذْنِ رَبِّهَا » . « 2 »\r\n\r\n\r\n","description":"","footnote":"\r\n( 1 ) . بحار الانوار ، ج 16 ، ص 95 .\r\n( 2 ) . ابراهيم ، آيهء 24 و 25 .\r\n","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\n\r\nبخش سوم\r\nفَإِنِّي أُوصِيكَ بِتَقْوَى اللَّهِ - أَيْ بُنَيَّ - وَ لُزُومِ أَمْرِهِ ، وَ عِمَارَةِ قَلْبِكَ بِذِكْرِهِ ، الاعْتِصَامِ بِحَبْلِهِ . وَ أَيُّ سَبَبٍ أَوْثَقُ مِنْ سَبَبٍ بَيْنَكَ وَ بَيْنَ اللَّهِ إِنْ أَنْتَ أَخَذْتَ بِهِ .\r\n\r\nترجمه\r\nپسرم تو را به تقواى الهى و التزام به فرمانش و آباد كردن قلب و روحت با ذكرش و چنگ زدن به ريسمان ( لطف و عنايت ) او توصيه مىكنم و كدام وسيله مىتواند ميان تو و خداوند مطمئن‌تر از « حبل اللَّه » باشد اگر به آن چنگ زنى و دامان آن را بگيرى .\r\n\r\nشرح و تفسير محكم‌ترين وسيلهء نجات\r\nدر اين بخش از نامه ، امام عليه السلام اندرزهاى روح‌پرور و سازندهء خود را آغاز مىكند و در عبارات كوتاه چهار دستور به فرزندش مىدهد ؛ دستوراتى كه عصارهء همهء فضيلتهاست مىفرمايد : « پسرم تو را به تقواى الهى و التزام به فرمان او و آباد كردن قلب و روحت با ذكرش و چنگ زدن به ريسمان الهى توصيه مىكنم » ؛ ( فَإِنِّي أُوصِيكَ بِتَقْوَى اللَّهِ - أَيْ بُنَيَّ - وَ لُزُومِ أَمْرِهِ ، وَ عِمَارَةِ قَلْبِكَ بِذِكْرِهِ ، وَ الاعْتِصَامِ بِحَبْلِهِ ) .\r\nسفارش به تقوا همان سفارشى است كه همهء انبيا و اوصيا سرآغاز برنامه‌هاى خود بعد از ايمان به پروردگار قرار داده‌اند ؛ همان تقوايى كه زاد و توشهء راه آخرت و ملاك فضيلت و برترى انسان‌ها بر يكديگر و كليد در بهشت است . تقوا\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبه معناى خداترسى درونى و پرهيز از هر گونه گناه و احساس مسئوليت در پيشگاه پروردگار كه سد محكمى در ميان انسان و گناهان ايجاد مىكند . مرحلهء ادناى آن عدالت و مرحلهء اعلاى آن عصمت است .\r\nدر دومين دستور به التزام به اوامر الهى اشاره مىكند ، همان چيزى كه بارها در قرآن مجيد به عنوان « اطيعوا اللَّه » آمده و از ميوه‌هاى درخت پربار تقواست .\r\nتعبير به « عِمَارَةِ قَلْبِكَ بِذِكْرِهِ » اشاره به اهميت ذكر اللَّه است كه بدون آن خانهء قلب ويران مىشود و جولانگاه لشكر شيطان . قرآن مجيد مىفرمايد : « أَلَا بِذِكْرِ اللَّهِ تَطْمَئِنُّ الْقُلُوبُ » « 1 » هم آبادى دل‌ها و هم آرامش آن در سايهء ذكر خداست نه تنها ذكر لفظى - هرچند ذكر لفظى هم بسيار مهم است - بلكه ذكر عملى آن گونه كه در روايات وارد شده كه امام باقر عليه السلام فرمود : « سه چيز است كه انجام آن از مشكل‌ترين كارهاست و سومين آن را « ذِكْرُ اللَّهِ عَلَى كُلِّ حَالٍ ؛ ذكر خدا در هر حال » بيان فرمود سپس در تفسير ذكر چنين مىفرمايد : « وَ هُوَ أن يَذْكُرُ اللَّهَ عَزَّ وَ جَلَّ عِنْدَ الْمَعْصِيَةِ يَهُمُّ بِهَا فَيَحُولُ ذِكْرُ اللَّهِ بَيْنَهُ وَ بَيْنَ تِلْكَ الْمَعْصِيَةِ وَ هُوَ قَوْلُ اللَّهِ عَزَّ وَ جَلَّ :\r\n« إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُّبْصِرُونَ » « 2 » ؛ ذكر خدا آن است كه چون تصميمى بر معصيت مىگيرد خداوند عز و جل را ياد كند و ياد خدا ميان او و آن معصيت حائل شود و اين همان چيزى است كه خداوند عز و جل در قرآن فرموده است : پرهيزكاران هنگامى كه گرفتار وسوسه‌هاى شيطان شوند ، به ياد ( خدا و پاداش و كيفر او ) مىافتند ؛ و ( در پرتو ياد او ، راه حق را مىبينند و ) در اين هنگام بينا مىشوند » . « 3 »\r\nو تعبير به « الاعْتِصَامِ بِحَبْلِهِ » اشاره به چنگ زدن به قرآن مجيد است كه همهء\r\n\r\n\r\n","description":"","footnote":"\r\n( 1 ) . رعد ، آيهء 28 .\r\n( 2 ) . اعراف ، آيهء 201 .\r\n( 3 ) . بحارالانوار ، ج 90 ، ص 151 ، روايت 6 .\r\n","page_name":" 476 ","page_number":476},
  {"content":"\r\n\r\nبرنامه‌هاى سعادت در آن هست و در خود قرآن به آن اشاره شده است :\r\n« وَ اعْتَصِمُوا بِحَبْلِ اللَّهِ جَميعاً وَ لا تَفَرَّقُوا » ؛ و همگى به ريسمان خدا ( قرآن ، و هر گونه وحدت الهى ) ، چنگ زنيد و پراكنده نشويد » . « 1 »\r\nمىدانيم براى حبل اللَّه در آيهء شريفهء مزبور معانى بسيارى ذكر كرده‌اند ؛ بعضى از مفسران آن را اشاره به قرآن ، بعضى اشاره به اسلام و بعضى گفته‌اند كه منظور خاندان پيغمبر و اهل‌بيت عليهم السلام است ولى در ميان اين تفاسير اختلافى نيست ، زيرا « حبل اللَّه » به معناى ارتباط با خداست كه تمام اينها را شامل مىشود .\r\nو به همين دليل امام عليه السلام در ادامهء اين سخن مىفرمايد : « و كدام وسيله مىتواند ميان تو و خداوند مطمئن‌تر از حبل اللَّه باشد اگر به آن چنگ زنى و دامان آن را بگيرى » ؛ ( وَ أَيُّ سَبَبٍ أَوْثَقُ مِنْ سَبَبٍ بَيْنَكَ وَ بَيْنَ اللَّهِ إِنْ أَنْتَ أَخَذْتَ بِهِ ) .\r\nتعبير به حبل ( ريسمان و طناب ) اشاره به اين است كه انسان بدون تربيت الهى در قعر چاه طبيعت گرفتار است ، ريسمانى محكم لازم است كه به آن چنگ زند و از آن چاه در آيد و اين ريسمان همان قرآن و اسلام و عترت است .\r\nدربارهء تقوا و اهميت و حقيقت و آثار آن در خطبهء 157 ، جلد 6 صفحهء 172 به بعد و خطبهء 161 ، صفحهء 274 به بعد بحث شده است .\r\n\r\n\r\n","description":"","footnote":"\r\n( 1 ) . آل عمران ، آيهء 103 .\r\n","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nبخش چهارم\r\nأَحْيِ قَلْبَكَ بِالْمَوْعِظَةِ ، وَ أَمِتْهُ بِالزَّهَادَةِ ، وَ قَوِّهِ بِالْيَقِينِ ، وَ نَوِّرْهُ بِالْحِكْمَةِ ، ذَلِّلْهُ بِذِكْرِ الْمَوْتِ ، وَ قَرِّرْهُ بِالْفَنَاءِ ، وَ بَصِّرْهُ فَجَائِعَ الدُّنْيَا ، وَ حَذِّرْهُ صَوْلَةَ الدَّهْرِ وَ فُحْشَ تَقَلُّبِ اللَّيَالِي وَ الْأَيَّامِ ، وَ اعْرِضْ عَلَيْهِ أَخْبَارَ الْمَاضِينَ ، ذَكِّرْهُ بِمَا أَصَابَ مَنْ كَانَ قَبْلَكَ مِنَ الْأَوَّلِينَ ، وَ سِرْ فِي دِيَارِهِمْ آثَارِهِمْ ، فَانْظُرْ فِيمَا فَعَلُوا وَ عَمَّا انْتَقَلُوا ، وَ أَيْنَ حَلُّوا وَ نَزَلُوا ! فَإِنَّكَ تَجِدُهُمْ قَدِ انْتَقَلُوا عَنِ الْأَحِبَّةِ ، وَ حَلُّوا دِيَارَ الْغُرْبَةِ ، وَ كَأَنَّكَ عَنْ قَلِيلٍ قَدْ صِرْتَ كَأَحَدِهِمْ .\r\n\r\nترجمه\r\n( پسرم ) قلب خويش را با موعظه زنده كن و هواى نفس را با زهد ( و بىاعتنايى به زرق و برق دنيا ) بميران . دل را با يقين نيرومند ساز و با حكمت و دانش نورانى كن و با ياد مرگ رام نما و آن را به اقرار به فناى دنيا وا دار ، با نشان دادن فجايع دنيا ، قلب را بينا كن و از هجوم حوادث روزگار و زشتىهاى گردش شب و روز آن را بر حذر دار .\r\nاخبار گذشتگان را بر او ( بر نفس خود ) عرضه نما و مصايبى را كه به اقوام قبل از تو رسيده به او يادآورى كن . در ديار و آثار ( ويران شدهء ) آنها گردش نما و درست بنگر آنها چه كردند ، از كجا منتقل شدند و در كجا فرود آمدند . هر گاه در وضع آنها بنگرى خواهى ديد كه از ميان دوستان خود خارج شدند و در ديار غربت بار انداختند . گويا طولى نمىكشد كه تو هم يكى از آنها خواهى شد ( و در همان مسير به سوى آنها خواهى شتافت ) .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n\r\nشرح و تفسير دل را با اندرز زنده كن\r\nامام عليه السلام در اين بخش از وصيّت‌نامه ، دوازده اندرز مهم كه سبب تكامل روح و جان و پيدايش حيات معنوى در انسان است بيان فرموده‌اند .\r\nنخست مىفرمايد : « ( پسرم ) قلب خويش را با موعظه زنده كن و هواى نفس را ) با زهد ( و بىاعتنايى به زرق و برق دنيا ) بميران . دل را با يقين نيرومند ساز و با حكمت و دانش نورانى كن و با ياد مرگ رام نما و آن را به اقرار به فناى دنيا وا دار » ؛ ( أَحْيِ قَلْبَكَ بِالْمَوْعِظَةِ ، وَ أَمِتْهُ بِالزَّهَادَةِ ، وَ قَوِّهِ بِالْيَقِينِ ، وَ نَوِّرْهُ بِالْحِكْمَةِ ، ذَلِّلْهُ بِذِكْرِ الْمَوْتِ ، وَ قَرِّرْهُ « 1 » بِالْفَنَاءِ ) .\r\nامام عليه السلام در اين شش دستور از احياى قلب شروع مىكند قلب كه در اين گونه موارد به معناى روح و عقل و ادراك است تا زنده نشود هيچ قدمى به سوى تكامل و تعالى برداشته نخواهد شد و سير الى اللَّه در همان جا متوقف مىگردد .\r\nآنچه مايهء حيات قلب است موعظه‌ها و اندرزهايى است كه از سوى خداوند در قرآن و پيامبر اسلام صلى الله عليه و آله و امام معصوم عليه السلام در رواياتشان و همچنين از سوى حوادث روزگار و تاريخ بشر بيان مىشود .\r\nحقيقت موعظه و اندرز ، توصيهء به نيكىها و خوبىها و پرهيز از بدىها و زشتىهاست كه هر گاه با دلايل و شواهد همراه باشد و از دل بر آيد و آميخته با خيرخواهى و دلسوزى باشد بر دل مىنشيند .\r\nجملهء « أَمِتْهُ بِالزَّهَادَةِ ؛ دل را با زهد بميران » منظور قلبى است كه اسير هوا و هوس‌ها باشد . چنين قلبى بايد با زهد بميرد و حياتى با موعظه از سر بگيرد . اين تعبيرِ بسيار جالبى است كه امام عليه السلام نخست به احياى قلب دستور مىدهد و بعد\r\n\r\n\r\n","description":"","footnote":"\r\n( 1 ) . « قرّر » از ريشهء « تقرير » در دو معناى به كار رفته : نخست تثبيت و قرار دادن چيزى در محلش و ديگر به اقرار واداشتن كسى نسبت به چيزى . در جملهء بالا معناى دوم اراده شده است يعنى قلب خود را دربارهء فناى دنيا به اقرار وادار .\r\n","page_name":" 480 ","page_number":480},
  {"content":"\r\n\r\nبه اماته و ميراندن او ؛ دستور نخستين ناظر به جنبه‌هاى مثبت عقل و روح و دستور دوم ناظر به جنبه‌هاى منفى و اسير بودن عقل در چنگال شهوات است . در واقع قلب و روح انسان به باغى مىماند كه درختان بارور و بوته‌هايى از گل‌هاى رنگارنگ دارد و در عين حال علف هرزه‌هاى فراوانى در لابه‌لاى آن درختان به چشم مىخورد . احياى اين باغ به پرورش دادن آن درختان و بوته‌هاى گل است و ميراندن آن به حذف و نابودى علف هرزه‌هاى مزاحم است .\r\nبعد از آنكه قلب با موعظه زنده شد و عوامل مزاحم با زهد حذف گرديد ، نوبت به تقويت آن مىرسد امام عليه السلام در جملهء « وَ قَوِّهِ بِالْيَقِينِ » به تقويت آن به يقين سخن مىگويد ، يقينى كه از مطالعهء اسرار آفرينش و يا عبادت و بندگى خدا حاصل مىشود و به دنبال تقويت ، به نورانى كردن دل مىپردازد و در جملهء « وَ نَوِّرْهُ بِالْحِكْمَةِ » طريق نورانى ساختن آن را كه فزونى علم و دانش است نشان مىدهد .\r\nاز آنجا كه روح آدمى ممكن است سركشى كند ، راه مهار كردن آن را در پنجمين و ششمين جمله‌ها « وَ ذَلِّلْهُ بِذِكْرِ الْمَوْتِ وَ قَرِّرْهُ بِالْفَنَاءِ » نشان مىدهد ، زيرا ياد مرگ و اقرار به فنا ، هر انسان سركش و چموشى را وادار به تسليم مىكند .\r\nبسيار ديده‌ايم هنگامى كه عزيزى در يك حادثهء ناگهانى از دنيا مىرود و افراد زيادى از نيكان و بدان در تشييع و مجالس يادبود او شركت مىكنند ، آثار تذلل و تسليم در همهء چهره‌ها نمايان است . ممكن است اين تأثير موقتى باشد ؛ ولى به هر حال نشان مىدهد كه ذكر موت و اقرار به فنا اگر ادامه يابد ، همواره در مهار كردن نفس سركش و شهوات نقش اصلى را خواهد داشت .\r\nبه دنبال اين شش دستور و در تكميل جمله‌هاى پنجم و ششم ، امام عليه السلام چند دستور ديگر مىدهد مىفرمايد : « با نشان دادن فجايع دنيا ، قلب را بينا كن و از\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nهجوم حوادث روزگار و زشتىهاى گردش شب و روز آن را بر حذر دار » ؛ ( وَ بَصِّرْهُ فَجَائِعَ الدُّنْيَا ، وَ حَذِّرْهُ صَوْلَةَ الدَّهْرِ وَ فُحْشَ « 1 » تَقَلُّبِ اللَّيَالِي وَ الْأَيَّامِ ) .\r\nگاه بر قلب انسان پرده‌هاى غفلت و هوا و هوس چنان فرو مىافتد كه از درك حقايق مربوط به زندگى و سعادت خويش باز مىماند . براى كنار زدن اين پرده‌هاى غفلت و بينا ساختن دل ، چيزى بهتر از آن نيست كه انسان حوادث تلخ دنيا و آفات و بلاها و دگرگونىهاى ناگهانى را كه در زندگى قدرتمندان جهان نمونه‌هاى زيادى از آن ديده مىشود ، مورد دقت قرار دهد و بينايى را به دل باز گرداند .\r\nتعبير به « فَجَائِعَ الدُّنْيَا » اشاره به فجايع مردم دنياست كه همواره دگرگونىهايى را به دنبال دارد ، يا اشاره به حوادث تلخى است كه ناخواسته در زندگى انسان‌ها رخ مىدهد .\r\nجملهء « صَوْلَةَ الدَّهْرِ » با توجّه به اينكه « صولة » به معناى حملهء قاهرانه است ، خواه اين حمله از سوى حيوان درنده‌اى باشد يا انسان نيرومندِ ظالم ، اشاره به آفات و بلاها و بيمارىها و ناكامىهاست كه همچون حيوان درنده‌اى به انسان حمله مىكند در حالى كه در مقابل آن قادر به دفاع از خويشتن نيست .\r\nفقرهء « فُحْشَ تَقَلُّبِ اللَّيَالِي وَ الْأَيَّامِ » با توجّه به اينكه فحش به معناى هر گونه كار زشت و ناخوشآيند است اشاره به اين دارد كه با گذشت روزها و شب‌ها درگرگونىهاى ناخوشآيندى در زندگى فرد و جوامع بشرى رخ مىدهد و فضاى زندگى را تيره و تار مىسازد . اگر انسان در اين امور دقت كند بر بينايى او نسبت به حقايق اين جهان و مسير صحيح زندگى مىافزايد .\r\n\r\n\r\n","description":"","footnote":"\r\n( 1 ) . « فحش » به هر كارى گفته مىشود كه از حد اعتدال خارج شود و صورت زشتى به خود بگيرد به همين دليل به تمام منكرات و قبايح آشكار ، فحش و فحشا گفته مىشود ، هر چند در عرف امروز ما ، فحشا در مورد انحرافات جنسى به كار مىرود . ( فحش گاهى معناى مصدرى دارد و گاه معناى اسم مصدرى ) .\r\n","page_name":" 482 ","page_number":482},
  {"content":"\r\n\r\nآن گاه امام عليه السلام به شرح اين مطلب مىپردازد و مىفرمايد : « و اخبار گذشتگان را براو ( بر نفس خود ) عرضه نما و مصايبى كه به اقوام قبل از تو رسيده به او يادآورى كن . در ديار و آثار ( ويران شدهء ) آنها گردش نما و درست بنگر آنها چه كردند ، از كجا منتقل شدند و در كجا فرود آمدند » ؛ ( وَ اعْرِضْ عَلَيْهِ أَخْبَارَ الْمَاضِينَ ، وَ ذَكِّرْهُ بِمَا أَصَابَ مَنْ كَانَ قَبْلَكَ مِنَ الْأَوَّلِينَ ، وَ سِرْ فِي دِيَارِهِمْ وَ آثَارِهِمْ ، فَانْظُرْ فِيمَا فَعَلُوا عَمَّا انْتَقَلُوا وَ أَيْنَ حَلُّوا « 1 » وَ نَزَلُوا ) .\r\nاين همان چيزى است كه قرآن مجيد بارها بر آن تأكيد نموده از جمله مىفرمايد : « قُلْ سِيرُوا فِى الْأَرْضِ فَانظُرُوا كَيْفَ كَانَ عَاقِبَةُ الَّذِينَ مِنْ قَبْلُ ؛ بگو در زمين سير كنيد و بنگريد عاقبت كسانى كه قبل از شما بودند چگونه بود ؟ » . « 2 »\r\nنيز مىفرمايد : « أَ فَلَمْ يَسيرُوا فِى الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِى فِى الصُّدُورِ ؛ آيا آنان در زمين سير نكردند تا دلهايى داشته باشند كه ( حقيقت را ) با آن درك كنند ؛ يا گوش‌هايى كه با آن ( نداى حق را ) بشنوند ؟ ! زيرا ( بسيار مىشود كه ) چشم‌هاى ظاهر نابينا نمىشود ، بلكه دلهايى كه در سينه‌هاست كور مىگردد » . « 3 »\r\nمهم اين است كه در گوشه و كنار اين كرهء خاكى در بسيارى از شهرها و روستاها آثارى از پيشينيان ديده مىشود ؛ آثارى خاموش كه گذشت روزگار آنها را به ويرانى كشيده ؛ ولى در عين خاموشى هزار زبان دارند و با ما سخن مىگويند و سرانجام زندگى دنيا را به همهء ما نشان مىدهند بسيارى از مردم به ديدن اين آثار مىروند و به آن افتخار مىكنند كه اين آثار تاريخى نشانگر تمدن پيشين ماست در حالى كه اگر از آنها درس عبرت بگيرند سزاوار تر است آن گونه كه\r\n\r\n\r\n","description":"","footnote":"\r\n( 1 ) . « حلوا » از ريشهء « حلّ » گاه به معناى گشودن گره و حل مشكل آمده و گاه به معناى وارد شدن در مكانى است و در جملهء بالا معناى دوم اراده شده است .\r\n( 2 ) . روم ، آيهء 42 .\r\n( 3 ) . حج ، آيهء 46 .\r\n","page_name":" 483 ","page_number":483},
  {"content":"\r\n\r\nخاقانىها از ديدن كاخ كسرىها چنان درسى آموختند .\r\nامام عليه السلام در ادامهء اين سخن شرح بيشترى بيان كرده مىفرمايد : « هر گاه در وضع آنها بنگرى خواهى ديد آنها از ميان دوستان خود خارج شده در ديار غربت بار انداختند گويا طولى نكشد كه تو هم يكى از آنها خواهى شد ( و در همان مسير به سوى آنها خواهى شتافت ) » ؛ ( فَإِنَّكَ تَجِدُهُمْ قَدِ انْتَقَلُوا عَنِ الْأَحِبَّةِ ، وَ حَلُّوا دِيَارَ الْغُرْبَةِ ، وَ كَأَنَّكَ عَنْ قَلِيلٍ قَدْ صِرْتَ كَأَحَدِهِمْ ) .\r\nآرى در هر چيز ترديد كنيم در اين حقيقت كه همهء ما بدون استثنا همان مسير پيشينيان را خواهيم پيمود ، ترديد نخواهيم كرد . روزى فرا مىرسد كه با همسر ، فرزند ، دوستان ، اموال ، مقامات و وسايل زندگى وداع خواهيم گفت ، همه را مىگذاريم و مىرويم .\r\n\r\nنكته‌ها\r\n\r\n1 . حيات و آبادى قلب\r\nامام عليه السلام در آغاز اين فقره به احياى قلب به وسيلهء موعظه اشاره فرموده و در فراز قبل به عمران و آبادى قلب . به يقين منظور از قلب در اين عبارات و امثال آن ، آن عضو مخصوصى نيست ه در درون سينه است و كارش ايجاد گردش خون در تمام اعضاست ، بلكه منظور آن روح و عقل آدمى است همان گونه كه در منابع لغت نيز آمده است .\r\nاما اين روح انسانى است كه بايد به وسيلهء موعظه و تقوا ، احيا و آباد شود ، زيرا مىدانيم انسان داراى سه روح و گاه چهار روح است : روح نباتى كه اثرش نمو جسم و تغذيه و تكثير مثل است و روح حيوانى كه افزون بر آن اثرش حس و حركت است ؛ ناخن و موى انسان فقط روح نباتى دارد به همين دليل با چيدن آن هيچ احساسى به انسان دست نمىدهد ؛ ولى گوشت و ماهيچهء او علاوه بر\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nروح نباتى ، روح حيوانى نيز دارد و كمترين آسيب به آن ، انسان را ناراحت مىكند . اما روح انسانى كه اثر بارز آن درك و شعور و ابتكار و خلاقيت و تجزيه و تحليل مسايل مختلف است ، حقيقتى است اضافه بر روح نباتى و حيوانى . البته افرادى هستند كه روح چهارمى نيز دارند كه از آن به روح القدس تعبير مىشود .\r\nحقايقى را درك مىكنند كه افراد عادى از آن بىخبرند ( روح القدس گاهى اشاره به جبرئيل است و گاهى به فرشتهء اعظم از او ) تعبيرى كه در بعضى روايات به « روح الايمان » است ، شايد اشاره به همين مرتبهء عالى روح انسانى باشد .\r\nدر حديث از پيغمبر اكرم صلى الله عليه و آله مىخوانيم : « اذا زنى الرجل فارقه روح الايمان ؛ هنگامى كه كسى زنا كند روح ايمان از او جدا مىشود ( مگر اينكه توبه كند و جبران نمايد ) » . « 1 »\r\nدر بعضى از روايات روح القدس مرتبهء بالاترى از روح ايمان شمرده شده و تعبير به ارواح پنج‌گانه در آن آمده است . « 2 »\r\nسخن در روح انسانى است كه گاه به اندازه‌اى قوى مىشود كه همهء وجود انسان را روشن مىسازد و گاه به قدرى ضعيف مىشود كه به آن مرده مىگويند .\r\nامام مجتبى حسن بن على عليهما السلام مىفرمايد : « التَّفَكُّرُ حَيَاةُ قَلْبِ الْبَصِيرِ ؛ تفكر موجب زنده شدن قلب بيناست » . « 3 » در حديث ديگرى از آن حضرت مىخوانيم : « عَلَيْكُمْ بِالْفِكْرِ فَإِنَّهُ حَيَاةُ قَلْبِ الْبَصِيرِ وَمَفَاتِيحُ أَبْوَابِ الحِكْمَةِ ؛ بر شما باد به انديشيدن كه موجب حياة قلبِ بينا مىشود و كليد درهاى دانش است » . « 4 »\r\nدر مقابل آن از پيغمبر اكرم صلى الله عليه و آله نقل شده است : « أَرْبَعٌ يُمِتْنَ الْقَلْبَ : الذَّنْبُ عَلَى الذَّنْبِ وَ كَثْرَةُ مُنَاقَشَةِ النِّسَاءِ يَعْنِي مُحَادَثَتَهُنَّ وَ مُمَارَاةُ الْأَحْمَقِ . . . وَ مُجَالَسَةُ الْمَوْتَى\r\n\r\n\r\n","description":"","footnote":"\r\n( 1 ) . كافى ، ج 2 ، ص 280 ، باب الكبائر ، ح 11 .\r\n( 2 ) . همان مدرك ، ص 282 ، باب الكبائر ، ح 16 .\r\n( 3 ) . ميزان الحكمة ، ح 17030 .\r\n( 4 ) . همان مدرك ، ح 17031 .\r\n","page_name":" 485 ","page_number":485},
  {"content":"\r\n\r\nفَقِيلَ لَهُ يَا رَسُولَ اللَّهِ وَ مَا الْمَوْتَى قَالَ كُلُّ غَنِيٍّ مُتْرَفٍ ؛ چهار چيز است كه قلب را مىميراند : تكرار گناه و گفتگوى زياد با زنان ( بىبند و بار ) و جدال و جر و بحث با افراد احمق و همنشينى با مردگان . كسى سؤال كرد اى رسول خدا منظور از مردگان در اينجا چيست ؟ فرمود : ثروتمندان خوش‌گذران و مست ثروت » . « 1 »\r\nنيز در روايات از امير مؤمنان على عليه السلام نقل شده كه فرمود : « لقاء اهل المعرفة عمارة القلوب و مستفاد الحكمة ؛ ملاقات با اهل معرفت سبب آبادى دل‌ها و به دست آوردن دانش است » « 2 » و در تعبير ديگر فرمود : « عمارة القلوب فى معاشرة ذوى العقول ؛ آبادى دل ها در معاشرت با خردمندان است » . « 3 »\r\nالبتّه همان گونه كه در روايات بالا آمده ، قلب انسان گاه به صورت ويرانه يا بيمار در مىآيد و گاه به كلى از دست مىرود و شايستهء نام مرده مىشود . امام عليه السلام در وصيّت‌نامهء بالا هم سفارش به احياى قلب كرده است و هم عمران و آبادى آن . ذكر خدا سبب آبادى قلب و موعظه وسيلهء احياى آن است .\r\n\r\n2 . واعظان و اندرزگويان\r\nهنگامى كه سخن از واعظ به ميان مىآيد ، ذهن همه متوجهء انسان فرهيخته و استادى روشن‌بين و مردى با تقوا مىشود كه با استفاده از آيات قرآن مجيد و روايات معصومين و تجارب و مطالعاتى كه داشته به ديگران اندرز مىدهد . در حالى كه در روايات ، از واعظان ديگرى غير از آن نيز نام برده شده است ؛ از جمله حوادث تلخ و ناگوار دنيا و دگرگونى جهان كه امام عليه السلام در ادامهء گفتار « أَحْيِ قَلْبَكَ بِالْمَوْعِظَةِ » به آن اشاره فرموده‌اند .\r\n\r\n\r\n","description":"","footnote":"\r\n( 1 ) . خصال ، ص 228 .\r\n( 2 ) . غررالحكم ، ح 430 ، ح 9795 .\r\n( 3 ) . همان مدرك ، ص 429 ، ح 9774 .\r\n","page_name":" 486 ","page_number":486},
  {"content":"\r\n\r\nپندهاى ديگر ، تاريخ پيشينيان ، قصرهاى ويران شده ، قبرهاى خاموش و ديار متروك آنهاست كه با زبان بىزبانى هزار گونه اندرز داردند و امام عليه السلام در ادامهء همين سخن به آن اشاره فرموده است .\r\nواعظ ديگرى كه در سخن ديگرى از امام عليه السلام ( خطبهء 188 ) آمده ، جسم بىجان مردگان است مىفرمايد : « فَكَفَى وَاعِظاً بِمَوْتَى عَايَنْتُمُوهُمْ حُمِلُوا إِلَى قُبُورِهِمْ غَيْرَ رَاكِبين ؛ مردگانى كه به سوى قبرهايشان بدون اختيار مىبرند براى پند و اندرز شما كافى هستند » . « 1 »\r\nواعظ ديگرى كه در كلمات قصار امام عليه السلام آمده است واعظ درونى يعنى همان وجدان بيدار آدمى است مىفرمايد : « وَ مَنْ كَانَ لَهُ مِنْ نَفْسِهِ وَاعِظٌ كَانَ عَلَيْهِ مِنَ اللَّهِ حَافِظٌ ؛ كسى كه از درون وجود خود واعظى داشته باشد خداوند حافظ و نگهبانى براى او قرار مىدهد » « 2 » اين واعظ نفسانى همان است كه قرآن در سورهء شمس به آن اشاره كرده مىفرمايد : « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها ؛ و قسم به روح آدمى و آن كس كه آن را ( آفريده و ) موزون ساخته سپس فجور و تقوا ( شر و خيرش ) را به او الهام كرده است » . « 3 »\r\nواعظ ديگر همان است كه امام كاظم عليه السلام در برابر هارون‌الرشيد بيان كرد آن گاه كه هارون از امام عليه السلام تقاضاى موعظه كرد آن حضرت در بيانى كوتاه و پر معنا فرمود : « ما من شىء تراه عينيك إلا و فيه موعظة ؛ هيچ چيزى را چشمت نمىبيند جز آنكه در آن موعظه‌اى است » . « 4 »\r\nيعنى ستارگانِ فروزان آسمان ، خورشيد و ماه درخشان ، قامت خميدهء پيران ، موى سپيد سالخوردگان ، برگ‌هاى خشكيدهء درختان در فصل خزان ، قبرهاى\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 188 .\r\n( 2 ) . نهج‌البلاغه ، كلمات قصار 89 .\r\n( 3 ) . شمس ، آيهء 7 و 8 .\r\n( 4 ) . بحار الانوار ، ج 68 ، ص 324 .\r\n","page_name":" 487 ","page_number":487},
  {"content":"\r\n\r\nخاموش مردگان و قصرهاى ويران شدهء شاهان هر يك با زبان بىزبانى درسى از عبرت مىآموزند .\r\nاگر هارون تنها به حوادث تكان دهنده‌اى كه در تاريخ بنىاميّه و بنى عباس روى داد نگاه مىكرد بهترين اندرزها را به او مىآموخت .\r\nبنابراين فرمايش امام عليه السلام در اين وصيّت‌نامه : « أَحْيِ قَلْبَكَ بِالْمَوْعِظَةِ ؛ قلب خود را با موعظه زنده كن » مفهوم وسيعى دارد كه تمام واعظان را شامل مىشود .\r\nابو الفرج اصفهانى در كتاب اغانى مىنويسد : « خرقاء دختر نعمان ( يكى از سران عرب ) هنگامى كه مىخواست به عبادتگاه خود برود جاده را از پارچه‌هاى حرير و ديبا و خز مفروش مىساختند و كنيزان به استقبال او مىشتافتند و او را همراهى مىكردند تا به عبادتگاه برود و به منزل خويش باز گردد . هنگامى كه سعد بن ابى وقاص به قادسيه آمد و لشكر ساسانيان شكست خوردند و رستم فرماندهء لشكر كشته شد ، خرقاء نزد سعد آمد با كنيزان خود ( به صورت اسيران ) كه لباس‌هاى بسيار مندرس در تن داشتند ( و آثار نكبت دنيا از سر و صورت خرقاء نمايان بود ) سعد گفت : كدام يك از شما خرقاء هستيد ؟ خرقاء خود را معرفى كرد سپس افزود : دنيا دار زوال است و به يك حال نمىماند ، ما پادشاهان اين سرزمين بوديم خراج آن را براى ما مىآوردند و همه سر بر فرمان ما بودند هنگامى كه دنيا به ما پشت كرد همه چيز ما را در هم كوبيد ( اشاره به اينكه تو همچنين روزى در پيش دارى » . « 1 »\r\nنيز از محمد بن عبدالرحمان هاشمى نقل شده كه مىگويد : يك روز عيد قربان وارد بر مادرم شدم . زنى را با لباس‌هاى مندرس نزد او ديدم . مادرم رو به من كرد و گفت : آيا اين زن را مىشناسى ؟ گفتم : نه . گفت : اين مادر جعفر برمكى ( وزير معروف هارون ) است . من به او سلام كردم گفتم : كمى از ماجراى زندگى\r\n\r\n\r\n","description":"","footnote":"\r\n( 1 ) . شرح نهج‌البلاغهء تسترى ، ج 8 ، ص 332 .\r\n","page_name":" 488 ","page_number":488},
  {"content":"\r\n\r\nخود براى من تعريف كن . گفت : جمله‌اى مىگويم كه درس عبرتى است براى هر كس كه آمادهء گرفتن عبرت است ؛ فراموش نمىكنم ( در عصر قدرت فرزندم جعفر ) در يكى از همين روزهاى عيد قربان چهار صد كنيز داشتم با اين حال فكر مىكردم فرزندم جعفر حق مرا ادا نكرده ؛ ولى امروز نزد شما آمده‌ام تقاضاى پوست دو گوسفند قربانى دارم كه يكى را زير انداز و ديگرى را روى انداز خود كنم . « 1 »\r\nبه گفتهء شيخ بهايى :\r\n چشم عبرت بين چرا در قصر شاهان ننگرد * تا چه سان از حادثات دور گردون شد خراب\r\nپرده دارى مىكند بر طاق كسرى عنكبوت * جغد نوبت مىزند بر قلعهء افراسياب \r\n\r\n\r\n","description":"","footnote":"\r\n( 1 ) . شرح نهج‌البلاغهء تسترى ، ج 8 ، ص 333 و مرحوم محدث قمى نيز در تتمة المنتهى ، ص 248 اين داستان را نقل كرده است .\r\n","page_name":" 489 ","page_number":489},
  {"content":"\r\n . \r\n","description":"","footnote":"","page_name":" 490 ","page_number":490},
  {"content":"\r\n\r\n\r\nبخش پنجم\r\nفَأَصْلِحْ مَثْوَاكَ ، وَ لَا تَبِعْ آخِرَتَكَ بِدُنْيَاكَ ؛ وَ دَعِ الْقَوْلَ فِيمَا لَا تَعْرِفُ ، الْخِطَابَ فِيمَا لَمْ تُكَلَّفْ . وَ أَمْسِكْ عَنْ طَرِيقٍ إِذَا خِفْتَ ضَلَالَتَهُ ، فَإِنَّ الْكَفَّ عِنْدَ حَيْرَةِ الضَّلَالِ خَيْرٌ مِنْ رُكُوبِ الْأَهْوَالِ . وَ أْمُرْ بِالْمَعْرُوفِ تَكُنْ مِنْ أَهْلِهِ ، وَ أَنْكِرِ الْمُنْكَرَ بِيَدِكَ وَ لِسَانِكَ ، وَ بَايِنْ مَنْ فَعَلَهُ بِجُهْدِكَ ، وَ جَاهِدْ فِي اللَّهِ حَقَّ جِهَادِهِ ، وَ لَا تَأْخُذْكَ فِي اللَّهِ لَوْمَةُ لَائِمٍ . وَ خُضِ الْغَمَرَاتِ لِلْحَقِّ حَيْثُ كَانَ ، وَ تَفَقَّهْ فِي الدِّينِ ، وَ عَوِّدْ نَفْسَكَ التَّصَبُّرَ عَلَى الْمَكْرُوهِ ، وَ نِعْمَ الْخُلُقُ التَّصَبُرُ فِي الْحَقِّ .\r\n\r\nترجمه\r\nبنابراين منزلگاه آيندهء خود را اصلاح كن و آخرتت را به دنيا مفروش دربارهء آنچه نمىدانى سخن مگو و نسبت به آنچه موظف نيستى دخالت منما . در راهى كه ترس گمراهى در آن است قدم مگذار چه اينكه خوددارى به هنگام بيم از گمراهى بهتر از آن است كه انسان خود را به مسيرهاى خطرناك بيفكند . امر به معروف كن تا اهل آن باشى و با دست و زبانت منكر را انكار نما و از كسى كه كار بد انجام مىدهد با جديت دورى گزين . در راه خدا آن گونه كه بايد و شايد جهاد كن و هرگز سرزنشِ سرزنش‌گران ، تو را از تلاش در راه خدا باز ندارد ، در درياى مشكلات هرجا كه باشد براى رسيدن به حق فرو شو . در دين خود تفقه كن ( و حقايق دين را به طور كامل فرا گير ) و خويشتن را بر استقامت در برابر مشكلات عادت ده كه استقامت و شكيبايى در راه حق ، اخلاق بسيار نيكويى است .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nشرح و تفسير رمز پيروزى استقامت است\r\nامام عليه السلام در آغاز اين بخش به عنوان نتيجه‌گيرى از بخش سابق كه دستور به سير در احوال گذشتگان مىداد ، پنج اندرز مهم را بيان مىكند مىفرمايد :\r\n« بنابراين منزلگاه آيندهء خود را اصلاح كن و آخرتت را به دنيا مفروش دربارهء آنچه نمىدانى سخن مگو و نسبت به آنچه موظف نيستى دخالت منما . در راهى كه ترس گمراهى در آن است قدم مگذار چه اينكه خوددارى كردن به هنگام بيم از گمراهى بهتر از آن است كه انسان خود را به مسيرهاى خطرناك بيفكند » ؛ ( فَأَصْلِحْ مَثْوَاكَ ، وَ لَا تَبِعْ آخِرَتَكَ بِدُنْيَاكَ ؛ وَ دَعِ الْقَوْلَ فِيمَا لَا تَعْرِفُ ، وَ الْخِطَابَ فِيمَا لَمْ تُكَلَّفْ وَ أَمْسِكْ عَنْ طَرِيقٍ إِذَا خِفْتَ ضَلَالَتَهُ ، فَإِنَّ الْكَفَّ عِنْدَ حَيْرَةِ الضَّلَالِ خَيْرٌ مِنْ رُكُوبِ الْأَهْوَالِ ) .\r\nجملهء « أَصْلِحْ مَثْوَاكَ » با توجّه به اينكه « مثوى » به معناى جايگاه است و در اينجا به معناى جايگاه آخرت است ، اشاره دارد كه در اين دنيا كارى كن كه سراى آخرتت را آباد كنى .\r\nدر دعاى روز سه شنبه از دعاهاى پر معناى ايام هفته ، به نقل از امام على بن الحسين زين العابدين عليهما السلام مىخوانيم : « وَ أَصْلِحْ لِي آخِرَتِي فَإِنَّهَا دَارُ مَقَرِّي ؛ ( خدايا ) آخرتم را اصلاح كن ، چرا كه سراى جاويدان من است » .\r\nجملهء « لَا تَبِعْ آخِرَتَكَ بِدُنْيَاكَ » اشاره به اين است كه متاع بسيار پرارزش آخرت و سعادت جاويدان را به بهاى اندك و بىارزش زرق و برق دنيا مفروش ، همان گونه كه قرآن مجيد در نكوهش جمعى از يهود و اعمال زشت آنها مىفرمايد : « أُولئِكَ الَّذينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ ؛ آنها كسانى هستند كه زندگى دنيا را با ( از دست دادن ) آخرت خريده‌اند ؛ از اين رو از عذاب آنها كاسته نمىشود ؛ و ( به هيچ صورت ) يارى\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nنخواهند شد » . « 1 »\r\nجملهء « دَعِ الْقَوْلَ فِيمَا لَا تَعْرِفُ » اشاره به نهى از قول به غير علم دارد كه انسان از امورى سخن بگويد كه از آن آگاهى ندارد . در قرآن كرارا از آن نهى شده است از جمله مىفرمايد : « وَ لا تَقْفُ ما لَيْسَ لَكَ بِهِ عِلْمٌ ؛ از آنچه به آن آگاهى ندارى ، پيروى مكن » « 2 » و در مورد پيروى از وسوسه‌هاى شيطان مىفرمايد : « إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ » ؛ او شما را فقط به بدى و كار زشت فرمان مىدهد ؛ ( و نيز دستور مىدهد ) آنچه را نمىدانيد ، به خدا نسبت دهيد » . « 3 »\r\nفقرهء « وَ الْخِطَابَ فِيمَا لَمْ تُكَلَّفْ » اشاره به اين است كه در مسائل غير مربوط به تو دخالت مكن و به تعبير ساده فضولى در كار ديگران موقوف ! چه بسيارند كسانى كه به علت دخالت در كارهاى ديگران و امورى كه به آنها مربوط نيست هم از انجام وظيفهء خود مىمانند و هم گرفتارىها و نزاع‌هايى براى خود از اين رهگذر به وجود مىآورند . اين همان چيزى است كه قرآن مجيد مىفرمايد :\r\n« عَلَيْكُمْ أَنْفُسَكُمْ لا يَضُرُّكُمْ مَّنْ ضَلَّ إِذَا اهْتَدَيْتُم ؛ مراقب خود باشيد اگر شما هدايت يافته باشيد گمراهى كسانى كه گمراه شده‌اند ، به شما زيانى نمىرساند » . « 4 »\r\nآخرين جمله « وَ أَمْسِكْ . . . » به رعايت احتياط در شبهات اشاره دارد كه يكى از اصول مسلم عقلانى است ؛ هر گاه انسان در برابر دو راه قرار گرفت : راهى روشن و خالى از اشكال و راهى مجهول و تاريك ، عقل مىگويد هرگز در چنين راهى گام مگذار كه ممكن است سرانجام شومش دامانت را بگيرد و اگر هم به مقصد برسى با ترس و وحشت و اضطراب خواهد بود . در راهى گام بنه كه با اطمينان و\r\n\r\n\r\n","description":"","footnote":"\r\n( 1 ) . بقره ، آيهء 86 .\r\n( 2 ) . اسراء ، آيهء 36 .\r\n( 3 ) . بقره ، آيهء 169 .\r\n( 4 ) . مائده ، آيهء 105 .\r\n","page_name":" 493 ","page_number":493},
  {"content":"\r\n\r\nآرامش تو را به مقصودت مىرساند .\r\nاين اصل عقلانى در روايات زيادى ، از جمله در حديث معروف پيغمبر اكرم صلى الله عليه و آله به آن اشاره شده است آنجا كه مىفرمايد : « دَعْ مَا يُرِيبُكَ إِلَى مَا لَا يُرِيبُكَ ؛ آنچه تو را به شك مىافكند رها كن و به سوى راهى برو كه در آن شك و ترديد ندارى » . « 1 » در حديث ديگرى پيغمبر اكرم صلى الله عليه و آله ، امور زندگى انسان‌ها را به سه قسم تقسيم مىكند : « بخشى بيّن الرشد كه سالم بودنش آشكار است و بايد از آن تبعيت كرد و بخشى بيّن الغىّ كه ناسالم بودنش آشكار است و بايد آن را رها و بخشى كه مشكل و مشكوك است كه بايد آن را رها نمود و به خدا واگذار كرد . » . « 2 »\r\nبديهى است كه هيچ كدام از اين دستورات مسألهء امر به معروف و نهى از منكر و ارشاد جاهل را نفى نمىكند و مربوط به مواردى است كه انسان مسئوليتى در برابر آن ندارد .\r\nو لذا به دنبال اين دستورات مىفرمايد : « امر به معروف كن تا اهل آن باشى و با دست و زبانت منكر را انكار نما و از كسى كه عمل بد انجام مىدهد با جديت دورى گزين » ؛ ( وَ أْمُرْ بِالْمَعْرُوفِ تَكُنْ مِنْ أَهْلِهِ ، وَ أَنْكِرِ الْمُنْكَرَ بِيَدِكَ وَ لِسَانِكَ ، وَ بَايِنْ مَنْ فَعَلَهُ بِجُهْدِكَ ) .\r\nجملهء اوّل « وَ أْمُرْ بِالْمَعْرُوفِ تَكُنْ مِنْ أَهْلِهِ » اشاره به اين است كه چون انسان ، ديگران را امر به معروف مىكند ، اگر خودش اهل معروف نباشد در پيش وجدان خويش شرمنده مىگردد . به علاوه از مردم نيز خجالت مىكشد كه بگويند او آمر به معروف است در حالى كه خودش عامل به منكر است . مجموع اين امور سبب مىشود كه با امر به معروف انسان تدريجاً در سلك عاملان به معروف درآيد .\r\nجملهء « وَ أَنْكِرِ الْمُنْكَرَ . . . » اشاره به مراتب نهى از منكر دارد كه در اينجا براى آن دو مرحله ذكر شده و در بعضى ديگر از سخنان امام عليه السلام در كلمات قصار سه\r\n\r\n\r\n","description":"","footnote":"\r\n( 1 ) . بحارالانوار ، ج 2 ، ص 259 ، ح 7 .\r\n( 2 ) . كافى ، ج 1 ، ص 68 ، ح 10 .\r\n","page_name":" 494 ","page_number":494},
  {"content":"\r\n\r\nمرحله براى آن ذكر شده است : نخست انكار به قلب و بيزارى از منكر در درون دل و جان ، هر چند ظالمان دست و زبان انسان را ببندند . مرحلهء دوم انكار با زبان و مرحلهء سوم جلوگيرى عملى از منكرات . بسيارى از فقها اين مرحله را وظيفهء حكومت اسلامى و حاكم شرع دانسته‌اند و مرحلهء اوّل و دوم را وظيفهء عموم مردم .\r\nجملهء ( وَ بَايِنْ مَنْ فَعَلَهُ بِجُهْدِكَ ) ممكن است اشاره به جايى باشد كه نهى از منكر اثر نمىگذارد ، در چنين مواردى انسان بايد مجلس منكر را ترك گويد و از عاملان به منكر دورى گزيند .\r\nاين احتمال نيز هست كه منظور از آن بيزارى قلبى است كه آثار آن در چهرهء انسان نمايان باشد كه يكى از مراحل سه‌گانهء نهى از منكر است و در حديثى امير مؤمنان على عليه السلام از پيغمبر صلى الله عليه و آله نقل مىكند : « أَمَرَنَا رَسُولُ اللَّهِ أَنْ نَلْقَى أَهْلَ الْمَعَاصِي بِوُجُوهٍ مُكْفَهِرَّةٍ ؛ پيغمبر اكرم صلى الله عليه و آله به ما دستور داد كه اهل منكر را با چهره‌اى عبوس ملاقات كنيم ( تا از قيافهء ما بدانند كه از آنها بيزاريم ) » . « 1 »\r\nامام عليه السلام در ادامهء اين سخن چند دستور ديگر مىدهد مىفرمايد : « در راه خدا آن گونه كه بايد و شايد جهاد كن و هرگز سرزنشِ سرزنش‌گران ، تو را از تلاش در راه خدا باز ندارد و در درياى مشكلات براى رسيدن به حق فرو شو هرجا كه باشد » ؛ ( وَ جَاهِدْ فِي اللَّهِ حَقَّ جِهَادِهِ ، وَ لَا تَأْخُذْكَ فِي اللَّهِ لَوْمَةُ لَائِمٍ . وَ خُضِ « 2 » الْغَمَرَاتِ « 3 » لِلْحَقِّ حَيْثُ كَانَ ) .\r\nمىدانيم جهاد مراحل و مراتبى دارد ؛ خواه جهاد نظامى با دشمن و خواه\r\n\r\n\r\n","description":"","footnote":"\r\n( 1 ) . كافى ، ج 5 ، ص 58 ، ح 10 .\r\n( 2 ) . « خض » صيغهء امر از ريشهء « خوض » بر وزن « حوض » گرفته شده كه در اصل به معنى وارد شدن تدريجى در آب است . سپس به عنوان كنايه به معنى ورود يا شروع به كارها آمده است .\r\n( 3 ) . « غمرات » جمع « غمرة » بر وزن « ضربة » در اصل از غمر به معناى از بين بردن اثر چيزى گرفته شده سپس به آب زيادى كه تمام چهرهء چيزى را مىپوشاند و پيش مىرود ، « غمرة » و « غامر » گفته شده و بعد از آن به گرفتارىهاى شديد و جهل و نادانى فراگير كه انسان را در خود فرو مىبرد اطلاق شده است و « غمرات الموت » به معناى شدايد حالت مرگ است .\r\n","page_name":" 495 ","page_number":495},
  {"content":"\r\n\r\nتلاش‌هايى ديگر در مسير حق . بعضى از مراحل آن شايستهء مجاهدان واقعى نيست ؛ شايستهء آنها اين است كه آخرين مرحله‌اى را كه در توان دارند در اين راه به كار گيرند و جملهء « جَاهِدْ فِي اللَّهِ حَقَّ جِهَادِهِ » اشاره به همين معناست .\r\nاما جملهء « وَ لَا تَأْخُذْكَ فِي اللَّهِ لَوْمَةُ لَائِمٍ » اشاره به اين است كه گاهى افراد آلوده ، اطراف انسان‌هاى مجاهد و مبارز را مىگيرند و با ملامت و سرزنش مىخواهند سدى بر سر راه آنها ايجاد كنند . امام عليه السلام مىفرمايد : هرگز اين سرزنش‌ها مانع راه تو نشود ؛ هنگامى كه راه را تشخيص دادى با توكل بر خدا و عزم راسخ و بدون اعتنا به سرزنش سرزنش گران به پيش تاز .\r\nاز آنجا كه در راه حق مشكلات فراوانى وجود دارد و حق‌جويان بدون پيكار با آنها ، راه به جايى نمىبرند ، امام عليه السلام اين مشكلات را به امواج خروشان دريا تشبيه كرده و دستور مىدهد براى به دست آوردن گوهر حق ، در اين امواج فرو شو تا به گوهر مطلوب برسى .\r\nسخن امام عليه السلام در اين جمله‌ها برگرفته از آياتى از قرآن مجيد است ؛ در آيهء 78 سورهء حج مىخوانيم : « وَ جاهِدُوا فِى اللَّهِ حَقَّ جِهادِه » و در آيهء 54 سورهء مائده مىخوانيم : « يُجاهِدُونَ فِى سَبيلِ اللَّهِ وَ لا يَخافُونَ لَوْمَةَ لائِمٍ » .\r\nبسيارى از مفسران « حق جهاد » را به معناى اخلاص در نيّت تفسير كرده‌اند ؛ ولى بايد توجّه داشت كه مفهوم آن منحصر به اخلاص نيّت نيست ، بلكه منظور اين است كه مشكل‌ترين مرحلهء جهاد ، جهاد با نفس و كسب خلوص نيّت است .\r\nامام عليه السلام در پايان اين بخش دو اندرز مهم ديگر به فرزندش مىدهد مىفرمايد : « در دين خود تفقّه كن ( و حقايق دين را به طور كامل فرا گير ) و خويشتن را بر استقامت در برابر مشكلات عادت ده كه استقامت و شكيبايى در راه حق ، اخلاق بسيار نيكويى است » ؛ ( وَ تَفَقَّهْ فِي الدِّينِ ، وَ عَوِّدْ نَفْسَكَ التَّصَبُّرَ « 1 »\r\n\r\n\r\n","description":"","footnote":"\r\n( 1 ) . « تصبّر » از ريشهء « صبر » به معناى خود را به شكيبايى واداشتن و خويشتن دارى كردن است و تفاوت آن با صبر اين است كه شخص صبور واقعا اهل صبر است اما تصبر در مورد كسى است كه هنوز اهل صبر نشده و خود را به آن وادار مىكند .\r\n","page_name":" 496 ","page_number":496},
  {"content":"\r\n\r\nعَلَى الْمَكْرُوهِ ، وَ نِعْمَ الْخُلُقُ التَّصَبُرُ فِي الْحَقِّ ) .\r\nبا توجّه به اينكه « تفقّه » از ريشهء « فقه » به معناى فهم و درك است ، منظور امام عليه السلام از جملهء « وَ تَفَقَّهْ فِي الدِّينِ » اين است كه حقايق دينى را اعم از اصول و فروع به طور كامل درك كن و تنها به صورت قناعت نكن ، بلكه به عمق آنها آشنا شو .\r\nجملهء « عَوِّدْ نَفْسَكَ . . . » اشاره به اين است كه صبر و استقامت در مقابل مشكلات چيزى است كه با تمرين بدست مىآيد . بايد آنقدر تمرين كنى و خويشتن را عادت دهى تا خلق و خوى تو گردد .\r\nفقرهء « نِعْمَ الْخُلُقُ التَّصَبُرُ فِي الْحَقِّ » اشاره به اين است كه هر كار مثبتى با مشكلات و موانعى روبه‌روست . هر گاه انسان صبر و استقامت بر حق نداشته باشد ، هرگز نمىتواند به آن دست يابد . چيدن يك گل بدون تحمل نيش خار ميسر نيست و برداشتن اندكى عسل از كندو غالباً با نيش زنبور همراه است . اگر استقامت در برابر مشكلات نباشد هيچ هدف مقدّسى به انجام نمىرسد .\r\nدر اينجا سزاوار است به اشعار پرمعنايى كه ابو الاسود سروده است توجّه كنيم :\r\n تعوّدت مسّ الضرّ حتى ألفته * و أسلمني طول البلاء الى الصّبر\r\nو وسّع صدري للأذى كثرة الأذى * و كان قديما قد يضيق به صدري\r\nإذا أنا لم أقبل من الدّهر كلّ ما * ألاقيه منه طال عتبي على الدّهر \r\nمن خود را به درد و رنج‌ها عادت دادم تا به آن انس گرفتم و ادامهء مشكلات مرا به صبر عادت داد .\r\nفزونى رنج‌ها سينهء مرا براى تحمل رنج گشاده ساخت ، هر چند در گذشته در\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nبرابر آن تنگى سينه احساس مىكردم .\r\n( من فكر مىكنم ) اگر من همهء حوادث جهان را ( از تلخ و شيرين نپذيرم ، پيوسته بايد دنيا را سرزنش كنم . « 1 »\r\n\r\nنكته‌ها\r\n\r\n1 . رعايت احتياط به هنگام احساس خطر\r\nاحتياط در موارد مشكوك يكى از اصول مسلم مذهب ماست كه در بعضى از موارد واجب وگاه مستحب است .\r\nريشهء احتياط ، حكم عقل است كه در علم اصول به عنوان دفع ضرر محتمل است كه در وجوب آن به طور مطلق يا با بعضى قيود و شروط بحث است . عقل حكم مىكند كه زيان‌هاى احتمالى را از خود دور كنيم . قابل توجّه اينكه همين مسأله در علم كلام و عقايد به عنوان پايهء تحقيق در مسائل مذهبى و مبدأ و معاد شناخته شده و تحقيق دربارهء وجود خدا و معرفة اللَّه را بر همين اساس مىگذارند كه ترك تحقيق احتمال ضررهاى عظيمى را در پى دارد . به همين دليل عقل حكم مىكند كه فرد به تحقيق بپردازد .\r\nامام عليه السلام در تعبيرى كه در اين فقره داشت اين اصل را كاملا مستدل ساخت و بعد از آنكه به فرزندش دستور فرمود از مسيرهايى كه خوف ضلالت در آن است بپرهيزد ، زيرا پرهيز در اين گونه موارد بهتر از آن است كه انسان گرفتار حوادث هولناك و وحشتناك شود .\r\nاصولا احتياط اگر به افراط نكشد در همه جا و همه چيز - خواه در امور معنوى و يا امور مادى - كارى عاقلانه و منطقى است .\r\n\r\n\r\n","description":"","footnote":"\r\n( 1 ) . معجم الادباء ، ج 12 ، ص 38 مطابق نقل شرح نهج‌البلاغهء تسترى ، ج 8 ، ص 381 .\r\n","page_name":" 498 ","page_number":498},
  {"content":"\r\n\r\n\r\n2 . راه دستيابى به فضايل اخلاقى\r\nجملهء « وَ عَوِّدْ نَفْسَكَ التَّصَبُّرَ عَلَى الْمَكْرُوهِ » اشاره به يك اصل مهم اخلاقى است و آن اينكه انسان‌هايى كه تربيت اخلاقى نشده‌اند در آغاز كار پذيرش اصول اخلاق براى آنها آسان نيست ؛ بايد آن را بر نفس خود تحميل كنند و پيوسته تكرار نمايند . اين فعل مكرر سبب مىشود كه آن امر اخلاقى به صورت عادت در آيد و ادامهء اين عادت سبب مىشود كه به صورت ملكهء نفسانى ظاهر شود يعنى تدريجاً در درون عمق جان انسان نفوذ كند و روح را به رنگ خود در آورد .\r\nحديث « الخَيْرُ عَادَةٌ » و حديث « العَادَةُ طَبْعٌ ثَانٍ » كه در غرر الحكم در لا به لاى كلام امير مؤمنان على عليه السلام آمده ، اشاره به همين معناست .\r\nتفاوت تصبّر با صبر اين است كه شخص صبور واقعاً اهل صبر است ؛ اما تصبر در مورد كسى است كه هنوز اهل صبر نشده و خود را به آن وادار مىكند .\r\nاصولا بسيارى از فضايل اخلاقى است كه جز با رياضت نفس و عادت دادن خويش حاصل نمىگردد و از آنجا كه صبر ( استقامت در برابر مشكلات ) خمير مايهء تمام پيروزىهاست و طبق بعضى از روايات صبر نسبت به ايمان همچون سر است نسبت به تن ، بايد به هر قيمتى است آن را به دست آورد و به گفتهء شاعر :\r\n صبر را با حق قرين كرد اى فلان * آخر و العصر را آگه بخوان\r\nصد هزاران كيميا حق آفريد * كيميايى همچو صبر آدم نديد \r\n\r\n","description":"","footnote":"","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n\r\n\r\nبخش ششم\r\nوَ أَلْجِئْ نَفْسَكَ فِي أُمُورِكَ كُلِّهَا إِلَى إِلَهِكَ ، فَإِنَّكَ تُلْجِئُهَا إِلَى كَهْفٍ حَرِيزٍ ، مَانِعٍ عَزِيزٍ . وَ أَخْلِصْ فِي الْمَسْأَلَةِ لِرَبِّكَ ، فَإِنَّ بِيَدِهِ الْعَطَاءَ وَ الْحِرْمَانَ ، أَكْثِرِ الاسْتِخَارَةَ ، وَ تَفَهَّمْ وَصِيَّتِي ، وَ لَا تَذْهَبَنَّ عَنْكَ صَفْحاً ، فَإِنَّ خَيْرَ الْقَوْلِ مَا نَفَعَ وَ اعْلَمْ أَنَّهُ لَا خَيْرَ فِي عِلْمٍ لَا يَنْفَعُ ، وَ لَا يُنْتَفَعُ بِعِلْمٍ لَا يَحِقُّ تَعَلُّمُهُ .\r\n\r\nترجمه\r\nدر تمام كارهايت خود را به خدا بسپار كه اگر چنين كنى خود را به پناهگاهى مطمئن و نيرومند سپرده‌اى . به هنگام دعا ، پروردگارت را با اخلاص بخوان ( و تنها دست به دامان لطف او بزن ) چرا كه بخشش و حرمان به دست اوست و بسيار از خدا بخواه كه خير و نيكى را برايت فراهم سازد . وصيتم را به خوبى درك كن و آن را سرسرى مگير ، زيرا بهترين سخن دانشى است كه سودمند باشد و بدان دانشى كه نفع نبخشد در آن خيرى نيست و دانشى كه سزاوار فراگرفتن نمىباشد سودى ندارد .\r\n\r\nشرح و تفسير وصيتم را سرسرى مگير\r\nامام عليه السلام در اين بخش از وصيّت‌نامه ( بخش ششم ) پنج دستور مهم ديگر به فرزند دلبندش مىدهد :\r\nنخست توكل به خداست كه مىفرمايد : « در تمام كارهايت خود را به خدا بسپار كه اگر چنين كنى خود را به پناهگاهى مطمئن و نيرومند سپرده‌اى » ؛\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n( وَ أَلْجِئْ « 1 » نَفْسَكَ فِي أُمُورِكَ كُلِّهَا إِلَى إِلَهِكَ ، فَإِنَّكَ تُلْجِئُهَا إِلَى كَهْفٍ « 2 » حَرِيزٍ « 3 » ، وَ مَانِعٍ عَزِيزٍ ) .\r\nتوكل زاييدهء ايمان به توحيد افعالى است هنگامى كه انسان سرچشمهء همهء امور جهان را به دست خدا بداند و او را مسبب الاسباب بشمرد طبعاً در همهء مشكلات به او پناه مىبرد و او را پناهگاه مطمئن خود مىداند .\r\nتوكل به اين معنا نيست كه انسان دست از تلاش و كوشش بردارد و تنها به اميد لطف خدا بنشيند ، بلكه به اين است كه تمام توان خود را به كار گيرد و در آنجا كه به موانع و مشكلاتى برخورد مىكند كه حل آن بيرون از توان اوست دست به دامان لطف خدا مىزند و با توكل بر او بر مشكلات چيره مىشود .\r\nآن گاه به مسألهء اخلاص اشاره كرده مىفرمايد : « به هنگام دعا ، پروردگارت را با اخلاص بخوان ( و تنها دست به دامان لطف او بزن ) چرا كه بخشش و حرمان به دست اوست » ؛ ( وَ أَخْلِصْ فِي الْمَسْأَلَةِ لِرَبِّكَ ، فَإِنَّ بِيَدِهِ الْعَطَاءَ وَ الْحِرْمَانَ ) .\r\nاخلاص نيز از ثمرات ايمان به توحيد افعالى است ، زيرا هنگامى كه انسان بداند « لا مؤثر فى الوجود الا اللَّه » يقين پيدا مىكند كه عطا و حرمان به دست اوست . به هنگامى كه به اين امر ايمان پيدا كرد تنها به در خانهء او مىرود و با خلوص نيّت هر چه مىخواهد از او مىخواهد . به همين دليل در روايات وارد شده است كه رياكاران مشركند ؛ امام صادق عليه السلام مىفرمايد : « كُلُّ رِيَاءٍ شِرْكٌ إِنَّهُ مَنْ عَمِلَ لِلنَّاسِ كَانَ ثَوَابُهُ عَلَى النَّاسِ وَ مَنْ عَمِلَ للَّهِ كَانَ ثَوَابُهُ عَلَى اللَّهِ ؛ هر ريايى شرك است هر كس كارى براى مردم كند پاداش خود را بايد از مردم بگيرد و هر كس\r\n\r\n\r\n","description":"","footnote":"\r\n( 1 ) . « ألجىء » از ريشهء « الجاء » از « لجوء » به معنى پناه بردن گرفته شده و « الجاء » به معناى به پناه‌فرستادن است .\r\n( 2 ) . « كهف » به معناى غار وسيع است و سپس به هر گونه پناهگاه اطلاق شده است .\r\n( 3 ) . « حريز » به معناى حفظ كننده از ريشهء « حرز » بر وزن « قرض » به معناى حفظ كردن گرفته شده است .\r\n","page_name":" 502 ","page_number":502},
  {"content":"\r\n\r\nعملى براى خدا انجام دهد پاداش او بر خداست » . « 1 »\r\nاين جمله در ضمن به اين حقيقت نيز اشاره دارد كه انسان خواسته‌هاى خود را بايد فقط از خدا بخواهد نه از غير خدا و اگر طبق عالم اسباب به سراغ غير خدا مىرود باز هم مؤثر واقعى را خدا مىداند كه اراده‌اش گاه به دست بندگانش تحقق مىيابد و جملهء « فَإِنَّ بِيَدِهِ الْعَطَاءَ وَ الْحِرْمَانَ » نيز بيانگر همين حقيقت است .\r\nدر سومين دستور مىفرمايد : « و بسيار از خدا بخواه كه خير و نيكى را برايت فراهم سازد » ؛ ( وَ أَكْثِرِ الاسْتِخَارَةَ ) .\r\nاستخاره دو معنا دارد : يكى استخاره‌اى است كه امروز در ميان مردم معمول و متعارف است ، هر گاه مسأله‌اى بر انسان مشكل شده و با نيروى عقل خود و مشورت با اهل آن نتوانست آن را بر خود حل كند به سراغ مشورت با خدا مىرود و استخاره نوعى مشورت با پروردگار است . معناى دوم استخاره اين است كه انسان در هر كارى كه قدم مىگذارد از خدا طلب خير كند ؛ يعنى خداوند را حاكم بر سرنوشت خود ببيند ؛ در امر تجارت و زراعت و مانند آن تلاش كند ولى زبان حال و قال او استخير اللَّه برحمته باشد ؛ يعنى خدايا خير و بركت را از رحمت تو مىخواهم . اين نوع از استخاره در روايات بسيار بر آن تأكيد شده است . از جمله در روايتى از امام صادق عليه السلام مىخوانيم : « مَا اسْتَخَارَ اللَّهَ عَزَّ وَ جَلَّ عَبْدٌ مُؤْمِنٌ إِلَّا خَارَ لَهُ ؛ هيچ بندهء با ايمانى از خداوند طلب خير نمىكند مگر اينكه خداوند خير او را فراهم مىسازد » . « 2 »\r\nامام عليه السلام در ادامهء اين سخن براى اينكه فرزندش نسبت به اندرزها و وصاياى او اهتمام به خرج دهد مىفرمايد : « وصيتم را به خوبى درك كن و آن را سرسرى\r\n\r\n\r\n","description":"","footnote":"\r\n( 1 ) . كافى ، ج 2 ، ص 293 ، ح 3 .\r\n( 2 ) . بحارالانوار ج 88 ، ص 224 ، ح 4 .\r\n","page_name":" 503 ","page_number":503},
  {"content":"\r\n\r\nمگير » ؛ ( وَ تَفَهَّمْ وَصِيَّتِي ، وَ لَا تَذْهَبَنَّ عَنْكَ صَفْحاً ) . « 1 »\r\nسپس دليلى براى آن ذكر مىكند و علوم و دانش‌ها را ضمن آن ، به سه بخش تقسيم مىنمايد و مىفرمايد : « زيرا بهترين سخن دانشى است كه سودمند باشد و بدان دانشى كه نفع نبخشد در آن خيرى نيست و دانشى كه ( زيان‌بار است ) سزاوار فراگرفتن نيست سودى نمىبخشد » ؛ ( فَإِنَّ خَيْرَ الْقَوْلِ مَا نَفَعَ ، وَ اعْلَمْ أَنَّهُ لَا خَيْرَ فِي عِلْمٍ لَا يَنْفَعُ ، وَ لَا يُنْتَفَعُ بِعِلْمٍ لَا يَحِقُّ تَعَلُّمُهُ ) .\r\nدانش‌هاى مفيد ، علومى است كه انسان را در مسير قرب الى اللَّه يارى مىبخشد خواه در زمينهء اعتقادات باشد يا عبادات و اخلاق و . . . ، دنياى او را به صورت آبرومند تأمين مىكند و از فقرى كه مايهء كفر و روسياهى است رهايى مىبخشد .\r\nعلوم بيهوده دانش‌هايى است كه نه خير دنيا در آن است و نه خير آخرت و گاه از آن براى سرگرمى و يا تفاخر استفاه مىشود ؛ شبيه آنچه در حديث معروف وارد شده كه پيغمبر اكرم صلى الله عليه و آله مردى را در مسجد ديد كه گروهى اطراف او را گرفته‌اند فرمود : اين چيست ؟ عرض كردند : اين مرد علّامه است ( و دانش فراوان دارد ) پيامبر صلى الله عليه و آله فرمود : علّامه چيست ؟ عرض كردند : اين شخص آگاه‌ترين فرد به نسب‌هاى عرب و حوادث ايام جاهليّت و اشعار آنهاست .\r\nپيغمبر اكرم صلى الله عليه و آله فرمود : « ذَاكَ عِلْمٌ لَا يَضُرُّ مَنْ جَهِلَهُ وَ لَا يَنْفَعُ مَنْ عَلِمَهُ ؛ اين علمى است كه هر كس آن را نداند زيانى نمىكند و آن كس كه آن را بداند سودى نمىبرد » سپس افزود : « إِنَّمَا الْعِلْمُ ثَلَاثَةٌ آيَةٌ مُحْكَمَةٌ أَوْ فَرِيضَةٌ عَادِلَةٌ أَوْ سُنَّةٌ قَائِمَةٌ\r\n\r\n\r\n","description":"","footnote":"\r\n( 1 ) . « صفح » در اصل به معناى جانب و روى هر چيزى است و معناى مصدرى آن روى گردانيدن و صرف نظر كردن است و از آنجا كه صرف نظر كردن گاه به علت عفو و گاه به سبب قهر است ، اين واژه در هر دو معنا به كار مىرود - در ضمن بايد توجّه داشت كه فاعل تذهبنّ ، وصيّت است و معناى جمله اين است كه وصيّت من به سبب روى گرداندن و بىاعتنايى از خاطر تو نرود و معادل آن در فارسى اين است كه وصيّت مرا سرسرى مگير . در بعضى از نسخ به جاى « عنك » عنها آمده در اين صورت فاعل تذهبنّ مخاطب يعنى امام حسن مجتبى عليه السلام است .\r\n","page_name":" 504 ","page_number":504},
  {"content":"\r\n\r\nوَ مَا خَلَاهُنَّ فَهُوَ فَضْلٌ ؛ علم تنها در سه چيز است : نشانه‌هاى روشن ( در مسائل مربوط به خدا شناسى و مبدأ و معاد ) و علم مربوط به احكام الهى و واجبات و علوم مربوط به امور اخلاقى و سنّت‌ها و مستحبات و غير آن اضافى است » . « 1 »\r\nالبتّه علوم و دانش‌هايى كه به عمران و آبادى دنياى مردم كمك مىكند و آنها را از فقر و بيمارى و مشكلات ديگر رهايى مىبخشد اينها نيز از علوم مفيدند ، زيرا در واقع مقدمه‌اى براى آن سه گروه از علوم نافعند .\r\nقسم سوم از علوم ، علوم زيان‌بار است ؛ مانند علم سحر و شعبده و علوم مربوط به توليد مواد حرام مانند شراب و مواد مخدر . در دنياى امروز ما ، اين علوم فراوان‌تر از گذشته است ؛ علومى كه تهيّهء وسائل كشتار جمعى را به بشر مىآموزد مانند بمب اتم ، سلاح‌هاى مرگبار شيميايى و امثال آن اين گونه علوم آموختن و فرا گرفتنش از نظر اسلام حرام است ، چرا كه به عنوان مقدّمهء حرام محسوب مىشود .\r\n\r\nنكته علوم نافع و غير نافع\r\nشك نيست كه علم و دانش نور و روشنايى است ؛ ولى در عين حال چنين نيست كه همهء علوم مطلوب و مفيد باشد .\r\nهمان گونه كه در وصيّت‌نامهء بالا آمده است ، امام عليه السلام علوم را به سه گونه تقسيم مىكند :\r\nعلومى كه براى زندگى انسان‌ها نافع است ، گاه جنبهء معنوى دارد ؛ مانند علم به معارف دينى و احكام و اخلاق انسانى و گاه جنبهء مادى دارد ؛ مانند تمام علومى كه براى زندگى مادى انسان‌ها لازم است نظير علم پزشكى ، كشاورزى ، فنون\r\n\r\n\r\n","description":"","footnote":"\r\n( 1 ) . كافى ، ج 1 ، ص 32 ، ح 1 .\r\n","page_name":" 505 ","page_number":505},
  {"content":"\r\n\r\nدفاعى ، صنايع سبك و سنگين و . . . . و مىدانيم اگر اين علوم نباشد و زندگى مادى انسان به طور معقول اداره نشود مشكلات معنوى فراوانى به دنبال خواهد داشت . به همين دليل اين علوم در اسلام به عنوان واجب كفايى معرفى شده ؛ يعنى هر گروهى لازم است به دنبال بخشى از اين علوم برود تا همهء نيازهاى مادى جامعهء اسلامى تأمين گردد و اگر در يك رشته به اندازهء كافى متصديانى نداشته باشد ، وجوب عينى پيدا مىكند .\r\nمسلمانان در هر عصر و زمان به خصوص در عصر ما نبايد در اين علوم از ديگران عقب بمانند بلكه بايد پرچم‌دار علم باشند همان گونه كه در قرون نخستين اسلام و چند قرن بعد از آن چنين بوده است .\r\nاما علوم مضر و زيان‌بار ، علومى است كه نتيجهء آن تخريب نظام اجتماعى و سلامت جامعه و برخوردارى آن از پيشرفت و تكامل است مانند علوم مربوط به سلاح‌هاى كشتار جمعى و توليد انواع مواد مخدر و مشروبات الكلى و امثال آن .\r\nقسم سوم علوم بيهوده است كه نه فايده‌اى دارد نه زيانى كه نمونهء آن در بالا در شرح كلام امام عليه السلام بيان شد .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nبخش هفتم\r\nأَيْ بُنَيَّ ، إِنِّي لَمَّا رَأَيْتُنِي قَدْ بَلَغْتُ سِنّاً ، وَ رَأَيْتُنِي أَزْدَادُ وَهْناً ، بَادَرْتُ بِوَصِيَّتِي إِلَيْكَ ، وَ أَوْرَدْتُ خِصَالًا مِنْهَا قَبْلَ أَنْ يَعْجَلَ بِي أَجَلِي دُونَ أَنْ أُفْضِيَ إِلَيْكَ بِمَا فِي نَفْسِي ، أَوْ أَنْ أُنْقَصَ فِي رَأْيِي كَمَا نُقِصْتُ فِي جِسْمِي ، أَوْ يَسْبِقَنِي إِلَيْكَ بَعْضُ غَلَبَاتِ الْهَوَى وَ فِتَنِ الدُّنْيَا ، فَتَكُونَ كَالصَّعْبِ النَّفُورِ .\r\nوَ إِنَّمَا قَلْبُ الْحَدَثِ كَالْأَرْضِ الْخَالِيَةِ مَا أُلْقِيَ فِيهَا مِنْ شَيْءٍ قَبِلَتْهُ . فَبَادَرْتُكَ بِالْأَدَبِ قَبْلَ أَنْ يَقْسُوَ قَلْبُكَ ، وَ يَشْتَغِلَ لُبُّكَ ، لِتَسْتَقْبِلَ بِجِدِّ رَأْيِكَ مِنَ الْأَمْرِ مَا قَدْ كَفَاكَ أَهْلُ التَّجَارِبِ بُغْيَتَهُ وَ تَجْرِبَتَهُ ، فَتَكُونَ قَدْ كُفِيتَ مَئُونَةَ الطَّلَبِ ، وَ عُوفِيتَ مِنْ عِلَاجِ التَّجْرِبَةِ ، فَأَتَاكَ مِنْ ذَلِكَ مَا قَدْ كُنَّا نَأْتِيهِ ، وَ اسْتَبَانَ لَكَ مَا رُبَّمَا أَظْلَمَ عَلَيْنَا مِنْهُ .\r\n\r\nترجمه\r\nپسرم ! هنگامى كه ديدم سن من بالا رفته و ديدم قوايم به سستى گراييده ، به ( نوشتن ) اين وصيتم براى تو مبادرت ورزيدم و نكات برجسته‌اى را در وصيتم وارد كردم مبادا اجلم فرا رسد در حالى كه آنچه را در درون داشته‌ام بيان نكرده باشم و به همين دليل پيش از آنكه در رأى و فكرم نقصانى حاصل شود آن گونه كه در جسمم ( بر اثر گذشت زمان ) به وجود آمده و پيش از آنكه هوا و هوس و فتنه‌هاى دنيا بر تو هجوم آورد و همچون مركبى سركش شوى به تعليم و تربيت تو مبادرت كردم و از آنجا كه قلب جوان همچون زمين خالى است و هر بذرى در آن پاشيده شود آن را مىپذيرد ، پيش از آنكه قلبت سخت شود و فكرت به امور ديگر مشغول گردد ( گفتنىها را گفتم ) همهء اينها براى آن است كه با تصميم\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nجدى به استقبال امورى بشتابى كه انديشمندان و اهل تجربه تو را از طلب آن بىنياز ساخته و زحمت آزمون آن را كشيده‌اند تا نيازمند به طلب و جستجو نباشى و از تلاش بيشتر آسوده خاطر گردى بنابراين آنچه از تجربيات نصيب ما شده ، نصيب تو هم خواهد شد ( بى آنكه زحمتى كشيده باشى ) بلكه شايد پاره‌اى از آنچه بر ما مخفى شده ( با گذشت زمان و تجربهء بيشتر ) بر تو روشن گردد .\r\n\r\nشرح و تفسير انگيزهء من براى نوشتن اين وصيت‌نامه\r\nامام عليه السلام در اين بخش از وصيّت‌نامه‌اش ( هفتمين بخش ) بار ديگر به انگيزهء خود در بيان اين وصيّت‌نامهء طولانى و مملوّ از اندرزهاى نافع مىپردازد ؛ انگيزه‌اى كه از دو بخش تشكيل مىشود : بخشى از آن در وجود امام عليه السلام و بخشى از آن در وجود امام مجتبى عليه السلام و خلاصه‌اش اين است كه سن من بالا رفته و مىترسم اجلم فرا برسد به همين دليل اقدام به اين وصيّت‌نامه كردم و از سوى ديگر تو جوان هستى و آمادهء پذيرشِ حق . از اين مىترسم سن تو بالا رود و آن آمادگى در تو نباشد . به اين دو دليل به اين وصيّت‌نامه مبادرت كردم .\r\nنخست مىفرمايد : « پسرم ! هنگامى كه ديدم سن من بالا رفته و ديدم قوايم به سستى گراييده ، به اين وصيتم ، براى تو مبادرت ورزيدم » ؛ ( أَيْ بُنَيَّ إِنِّي لَمَّا رَأَيْتُنِي قَدْ بَلَغْتُ سِنّاً ، وَ رَأَيْتُنِي أَزْدَادُ وَهْناً ، بَادَرْتُ بِوَصِيَّتِي إِلَيْكَ ) .\r\nمىدانيم سن مبارك امام عليه السلام در آن زمان 60 سال يا كمى بيشتر بود و سن فرزندش بيش از 30 سال كه هنوز بقاياى جوانى را با خود داشت و اين درسى است براى همهء پدران در برابر فرزندان ، هنگامى كه سنين عمر آنها بالا مىرود پيش از آنكه اجل فرا رسد و يا فرزندانشان دوران جوانى و يا نوجوانى را كه آمادگى فراوان براى پذيرش حق در آن است ، پشت سر بگذارند ، آنچه را لازم\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nاست به آنها بگويند و وصيّت كنند .\r\nآن گاه امام عليه السلام به توضيح بيشترى مىپردازد و مىفرمايد : « و نكات برجسته‌اى را در وصيتم وارد كردم پيش از آنكه اجلم فرا رسد در حالى كه آنچه را در درون داشته‌ام بيان نكرده باشم و به همين دليل پيش از آنكه در رأى و فكرم نقصانى حاصل شود آن گونه كه در جسمم ( بر اثر گذشت زمان ) به وجود آمده و پيش از آنكه هوا و هوس و فتنه‌هاى دنيا بر تو هجوم آورد و همچون مركبى سركش شوى به تعليم و تربيت تو مبادرت كردم » ؛ ( وَ أَوْرَدْتُ خِصَالًا مِنْهَا قَبْلَ أَنْ يَعْجَلَ بِي أَجَلِي دُونَ أَنْ أُفْضِيَ « 1 » إِلَيْكَ بِمَا فِي نَفْسِي ، أَوْ أَنْ أُنْقَصَ فِي رَأْيِي كَمَا نُقِصْتُ فِي جِسْمِي ، أَوْ يَسْبِقَنِي إِلَيْكَ بَعْضُ غَلَبَاتِ الْهَوَى وَ فِتَنِ الدُّنْيَا ، فَتَكُونَ كَالصَّعْبِ النَّفُورِ ) . « 2 »\r\nامام عليه السلام در اينجا نه به عنوان معصوم و نيز مخاطبش نه به عنوان فرزندى معصوم ، بلكه به عنوان پدرى پير و دلسوز در برابر فرزندى كه ممكن است در معرض تندباد وسوسه‌هاى نفس و فتنه‌هاى دنيا قرار بگيرد ، به دو نكته راجع به خودش و يك نكته دربارهء فرزندش اشاره مىكند و مىفرمايد : از يك سو سن من بالا رفته و بيم فرا رسيدن اجل و از دست رفتن فرصت را دارم و از سوى ديگر همراه بالا رفتن سن همان گونه كه اعضاى بدن ضعيف و ناتوان مىشود ، فكر هم ممكن است به سستى گرايد و از سوى سوم تو كه مخاطب من هستى نيز در معرض آفات مختلفى قرار بگيرى ؛ وسوسه‌هاى شيطان ، هواى نفس و بندگى دنيا كه اگر چنين شود باز فرصت پند و اندرز از دست مىرود .\r\nروى اين جهات ، من مبادرت به اين وصيّت و اندرزنامه كردم تا به نتيجهء\r\n\r\n\r\n","description":"","footnote":"\r\n( 1 ) . « افضى » از ريشهء « افضاء » و ريشهء « فضا » گرفته شده و به معناى وصول به چيزى است ، گويى در فضاى او وارد شده است سپس در مورد القا و تعليم مطلبى به ديگرى به كار رفته گويى آن مطلب را در فضاى فكر مخاطب وارد مىكند .\r\n( 2 ) . « نَفور » در اصل به معناى حيوان فرارى كه از چيز وحشتناكى رم كرده باشد و سپس به انسان‌هايى كه از چيزى فرارى هستند نيز اطلاق شده است .\r\n","page_name":" 509 ","page_number":509},
  {"content":"\r\n\r\nمطلوب ، قبل از فوت فرصت برسم .\r\nجاى تعجب است كه ابن ابى الحديد در شرح جمله‌هايى كه امام عليه السلام دربارهء خود بيان فرموده مىگويد : « اين جمله‌ها نشان مىدهد ، بر خلاف عقيدهء شيعه كه مىگويند امام عليه السلام از اين گونه امور معصوم است نه در فكر او نقصانى حاصل مىشود نه رأى او فتور مىپذيرد » ، باطل است . « 1 »\r\nدر حالى كه تمام قراين - همان گونه كه گفتيم - نشان مىدهد امام عليه السلام ، اين سخنان را نه از موضع امامت و عصمت ، بلكه از موضع پدرى پير و پر تجربه كه براى فرزندى جوان و كم تجربه نصيحت و اندرز مىدهد ، بيان فرموده است .\r\nاگر ابن ابى الحديد سخن ديگر مولا على عليه السلام را كه در همين نهج‌البلاغه وارد شده توجه مىكرد كه مىفرمايد : « فَاسْأَلُونِي قَبْلَ أَنْ تَفْقِدُونِي فَوَ الَّذِي نَفْسِي بِيَدِهِ لَا تَسْأَلُونِي عَنْ شَيْءٍ فِيمَا بَيْنَكُمْ وَ بَيْنَ السَّاعَة ؛ از من سؤال كنيد ( آنچه را مىخواهيد ) پيش از آنكه مرا از دست دهيد . سوگند به كسى كه جانم در دست قدرت اوست از هيچ حادثه‌اى كه از امروز تا دامنهء قيامت واقع مىشود از من سؤال نمىكنيد ( مگر اينكه پاسخ آن را آماده دارم ) » . « 2 »\r\nنيز سخن ديگرى كه در خطبهء 189 آمده است كه مىفرمايد : « أَيُّهَا النَّاسُ سَلُونِي قَبْلَ أَنْ تَفْقِدُونِي فَلَأَنَا بِطُرُقِ السَّمَاءِ أَعْلَمُ مِنِّي بِطُرُقِ الْأَرْضِ ؛ اى مردم هر چه مىخواهيد از من بپرسيد ، چرا كه من به راه‌هاى آسمان از راه‌هاى زمين آگاه‌ترم ( و همه چيز به فرمان خدا و به اذن اللَّه نزد من روشن است ) . آرى اگر ابن ابى الحديد اين سخنان را در كنار هم مىگذاشت هرگز چنين نمىگفت .\r\nسپس امام عليه السلام به بيان دليلى براى طرح وصاياى خود براى فرزند جوانش پرداخته چنين مىگويد : « به يقين قلب جوان و نوجوان همچون زمين خالى\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ص 66 .\r\n( 2 ) . نهج‌البلاغه ، خطبهء 93 .\r\n","page_name":" 510 ","page_number":510},
  {"content":"\r\n\r\nاست ؛ هر بذرى در آن پاشيده شود آن را مىپذيرد » ؛ ( وَ إِنَّمَا قَلْبُ الْحَدَثِ كَالْأَرْضِ الْخَالِيَةِ مَا أُلْقِيَ فِيهَا مِنْ شَيْءٍ قَبِلَتْهُ ) .\r\nاين امر بارها به تجربه رسيده است و حتى روايتى است كه به صورت ضرب المثل در آمده كه « العلم فى الصغر كالنقش فى الحجر ؛ تعليماتى كه در كودكى ( و جوانى ) داده مىشود همچون نقشى است كه بر سنگ بزنند ( نقشى است ثابت ، عميق و پايدار . سپس بر آن افزوده‌اند كه ) و التعلم فى الكبر كالخط على الماء ؛ فراگيرى در بزرگسالى همچون نقشى است كه بر آب زنند ( نقشى است گذرا و ناپايدار ) » .\r\nآن گاه دو دليل ديگر بر آن مىافزايد مىفرمايد : « به همين دليل به تعليم و تأديب تو مبادرت ورزيدم پيش از آنكه قلبت سخت شود و فكرت به امور ديگر مشغول گردد » ؛ ( فَبَادَرْتُكَ بِالْأَدَبِ قَبْلَ أَنْ يَقْسُوَ قَلْبُكَ ، وَيَشْتَغِلَ لُبُّكَ ) .\r\nدر واقع امام عليه السلام براى انتخاب اين سن و سال جهت پند و اندرز ، سه دليل بيان فرموده است : آماده بودن قلب جوان براى پذيرش ، عدم قساوت به سبب عدم آلودگى به گناه و عدم اشتغال ذهن به مشكلات زندگى و حيات و هر كدام از اين سه به تنهايى براى انتخاب اين زمان كافى است تا چه رسد به اينكه همهء اين جهات جمع باشد .\r\nسپس امام عليه السلام مىافزايد : « همهء اينها براى آن است كه با تصميم جدى به استقبال امورى بشتابى كه انديشمندان و اهل تجربه تو را از طلب آن بىنياز ساخته ، زحمت آزمون آن را كشيده‌اند تا نيازمند به طلب و جستجو نباشى و از تلاش بيشتر آسوده خاطر گردى » ؛ ( لِتَسْتَقْبِلَ بِجِدِّ رَأْيِكَ مِنَ الْأَمْرِ مَا قَدْ كَفَاكَ أَهْلُ التَّجَارِبِ بُغْيَتَهُ « 1 » وَ تَجْرِبَتَهُ ، فَتَكُونَ قَدْ كُفِيتَ مَئُونَةَ الطَّلَبِ ، وَ عُوفِيتَ مِنْ عِلَاجِ التَّجْرِبَةِ ) .\r\n\r\n\r\n","description":"","footnote":"\r\n( 1 ) . « بغية » به معناى طلب و تقاضا از ريشهء « بغى » بر وزن « نفى » گرفته شده كه به گفتهء راغب در مفردات گاهىبار مثبت دارد كه طلب خيرات است و گاه بار منفى كه تجاوز از حد عدالت و تمايل به ظلم و باطل است .\r\n","page_name":" 511 ","page_number":511},
  {"content":"\r\n\r\nامام عليه السلام در اين بخش از سخنان خود به اهميت استفاده از تجارب ديگران اشاره مىكند ، زيرا زندگى چيزى جز تجربه نيست و انسان عاقل به جاى اينكه همه چيز را خودش تجربه كند و ضايعات و مشكلات آن را بپذيرد از تجارب ديگران استفاده مىكند و آنچه را آنها آزموده‌اند و نتيجه‌اش روشن شده در اختيار مىگيرد بى آنكه هزينه‌اى براى آن بپردازد . به تعبير ديگر همواره نسل هاى آينده از نسلهاى گذشته از اين نظر سعادتمندترند كه تجارب پيشينيان در اختيار آيندگان قرار مىگيرد و آنچه را آنها با زحمت فراوان به دست آورده‌اند آيندگان بدون زحمت در اختيار مىگيرند و تعبيرات امام عليه السلام « كفيت مؤنة الطلب و عوفيت من علاج التجربة » همه اشاره به همين نكته است .\r\nلذا در پايان اين بخش از اندرزنامه مىفرمايد : « بنابراين آنچه از تجربيات نصيب ما شده ، نصيب تو هم خواهد شد ( بى آنكه زحمتى كشيده باشى ) بلكه شايد پاره‌اى از آنچه بر ما مخفى شده ( با گذشت زمان و تجربهء بيشتر ) بر تو روشن گردد » ؛ ( فَأَتَاكَ مِنْ ذَلِكَ مَا قَدْ كُنَّا نَأْتِيهِ ، وَ اسْتَبَانَ لَكَ مَا رُبَّمَا أَظْلَمَ عَلَيْنَا مِنْهُ ) .\r\nاشاره به اينكه گاه تجربهء پيشينيان به طور كامل در اختيار آيندگان قرار مىگيرد و آنها از آن بهرهء كامل مىبرند و گاه پيشينيان در بعضى از مسائل ، نيمى از راه را پيموده‌اند و نيم ديگر را آيندگان مىپيمايند و به امورى دست مىيابند كه حتى نصيب پيشينيان نشده بود .\r\nهمان گونه كه قبلا نيز اشاره شد ، سخنان امام عليه السلام در اين وصيّت‌نامه از موضع امامت و مقام عصمت نيست ، بلكه به عنوان فردى دنيا ديده و تجربه كرده و دلسوز كه به فرزندش در برابر طوفان حوادث دنيا كمك مىكند تا از تجربياتش بهره گيرد و حتى گاه آنچه را او به تجربه نيافته ، فرزندش آن را تكميل كند و به نتايج بهترى برسد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nنكته آثار تربيت در جوانى\r\nتاريخ انبيا نشان مىدهد جوانان نخستين گروهى بودند كه به آنها ايمان مىآوردند و از اهداف آنها دفاع مىكردند . قرآن كرارا داستان نوح و ايمان آوردن جوانان را به او و ايراد بزرگسالان ثروتمند را بيان كرده و نيز تاريخ اسلام نشان مىدهد كه مؤمنان به پيغمبر اكرم صلى الله عليه و آله بيش از همه جوانان بودند .\r\nروايات اسلامى نيز اين حقيقت را تأئيد مىكند ؛ امام صادق عليه السلام به يكى از يارانش كه او را براى دفاع از مكتب اهل بيت به بصره رفته بود و ناكام برگشت ، فرمود :\r\n« عَلَيْكَ بِالْأَحْدَاثِ فَإِنَّهُمْ أَسْرَعُ إِلَى كُلِّ خَيْر ؛ بر تو باد كه به سراغ جوانان به روى كه آنها براى پذيرش هر امر خيرى از همه سريع‌ترند » . « 1 »\r\nدر حديث ديگرى از همان حضرت مىخوانيم : « مَنْ قَرَأَ الْقُرْآنَ وَ هُوَ شَابٌّ مُؤْمِنٌ اخْتَلَطَ الْقُرْآنُ بِلَحْمِهِ وَ دَمِهِ ؛ هر كس قرآن را بخواند در حالى كه جوان با ايمان باشد ، قرآن با گوشت و خون او عجين خواهد شد » . « 2 »\r\nنيز در حديث ديگرى از آن حضرت آمده است كه فرمود : « بَادِرُوا أَوْلَادَكُمْ بِالْحَدِيثِ قَبْلَ أَنْ يَسْبِقَكُمْ إِلَيْهِمُ الْمُرْجِئَةُ ؛ فرزندان خود را با احاديث ( اهل بيت ) آشنا سازيد پيش از آنكه گروه منحرف مرجئه ( كه اعتقادى به خلافت بلا فصل على عليه السلام نداشتند ) از شما پيشى بگيرند » . « 3 »\r\nدر فصل بالا از وصيّت‌نامهء امير مؤمنان على عليه السلام نيز اين مطلب به خوبى بيان شده است .\r\nدليل آن هم روشن است ، زيرا از يك سو قلب جوانان پاك و خالى از آلودگى به تعصب‌هاى كور و لجاجت و عقايد باطله است ، به همين دليل همانند زمينى\r\n\r\n\r\n","description":"","footnote":"\r\n( 1 ) . كافى ، ج 8 ، ص 93 .\r\n( 2 ) . كافى ، ج 2 ، ص 603 ، ح 4 .\r\n( 3 ) . كافى ، ج 6 ، ص 47 ، ح 5 .\r\n","page_name":" 513 ","page_number":513},
  {"content":"\r\n\r\nاست كه خالى از هر گونه گياه و علف‌هاى هرزهء مزاحم باشد و هر بذرى در آن افشانده شود به سرعت آن را مىپذيرد .\r\nاز سوى ديگر ، تعلقات دنيوى و مادى ، او را به خود مشغول نداشته است تا پذيرش او نسبت به حق ضعيف شود .\r\nاز سوى سوم تعليمات انبيا و احكام دين خدا با منافع نامشروع بسيارى از بزرگسالان در تضاد است و آنها حاضر نيستند به آسانى دست از منافع خود بردارند در حالى كه جوانان گرفتار چنين منافعى نيستند .\r\nيك از شعراى عرب مىگويد :\r\n قد ينفع الادب الاحداث فى مهل * و ليس ينفع بعد الكبر الادب\r\nان القصون اذا قوّمتها اعتدلت * و لن تلين اذا قوّمتها الخشب \r\nتربيت نسبت به جوانان در مدت كوتاهى فايده مىبخشد ولى بعد از بزرگسالى اثرى ندارد .\r\nشاخه‌هاى تر و نازك را به راحتى مىتوان صاف و مستقيم كرد ولى هنگامى كه به صورت چوب‌هاى سختى در آمد قابل تغيير نيست .\r\nو به گفتهء سعدى :\r\n آنكه در خرديش ادب نكنند * در بزرگى فلاح از او برخاست\r\nچوب تر را چنان كه خواهى پيچ * نشود خشك جز به آتش راست \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nبخش هشتم\r\nأَيْ بُنَيَّ ، إِنِّي وَ إِنْ لَمْ أَكُنْ عُمِّرْتُ عُمُرَ مَنْ كَانَ قَبْلِي ، فَقَدْ نَظَرْتُ فِي أَعْمَالِهِمْ ، فَكَّرْتُ فِي أَخْبَارِهِمْ ، وَ سِرْتُ فِي آثَارِهِمْ ، حَتَّى عُدْتُ كَأَحَدِهِمْ ؛ بَلْ كَأَنِّي بِمَا انْتَهَى إِلَيَّ مِنْ أُمُورِهِمْ قَدْ عُمِّرْتُ مَعَ أَوَّلِهِمْ إِلَى آخِرِهِمْ ، فَعَرَفْتُ صَفْوَ ذَلِكَ مِنْ كَدَرِهِ ، وَ نَفْعَهُ مِنْ ضَرَرِهِ ، فَاسْتَخْلَصْتُ لَكَ مِنْ كُلِّ أَمْرٍ نَخِيلَهُ ، وَ تَوَخَّيْتُ لَكَ جَمِيلَهُ ، وَ صَرَفْتُ عَنْكَ مَجْهُولَهُ ، وَ رَأَيْتُ حَيْثُ عَنَانِي مِنْ أَمْرِكَ مَا يَعْنِي الْوَالِدَ الشَّفِيقَ ، وَ أَجْمَعْتُ عَلَيْهِ مِنْ أَدَبِكَ أَنْ يَكُونَ ذَلِكَ وَ أَنْتَ مُقْبِلُ الْعُمُرِ وَ مُقْتَبَلُ الدَّهْرِ ، ذُو نِيَّةٍ سَلِيمَةٍ ، وَ نَفْسٍ صَافِيَةٍ .\r\n\r\nترجمه\r\nپسرم ! گر چه من به اندازهء همهء كسانى كه پيش از من مىزيستند عمر نكرده‌ام اما در رفتار آنها نظر افكندم و در اخبارشان تفكر نمودم و در آثار بازماندهء از آنان به سير و سياحت پرداختم تا بدانجا كه ( بر اثر اين آموزش‌ها ) همانند يكى از آنها شدم بلكه گويى بر اثر آنچه از تاريخشان به من رسيده با همهء آنها از اوّل تا آخر بوده‌ام ( من همهء اينها را بررسى كردم سپس ) قسمت زلال و مصفاى آن را از بخش كدر و تيره باز شناختم و سود و زيانش را دانستم آن گاه از ميان تمام آنها از هر امرى گُزيده‌اش را براى تو برگرفتم و از ميان ( زشت و زيباى ) آنها زيبايش را براى تو انتخاب نمودم و مجهولاتش را از تو دور داشتم و همان گونه كه يك پدر مهربان بهترين نيكىها را براى فرزندش مىخواهد من نيز صلاح ديدم كه تو را به اين وسيله تربيت كنم و همت خود را بر آن گماشتم چرا كه عمر تو رو به پيش است و روزگارت رو به جلو و داراى نيتى سالم و روحى باصفا هستى .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nشرح و تفسير سايهء استفاده از عمر طولانى در تجارب ديگران\r\nامام عليه السلام در آغاز اين بخش از وصيّت‌نامه به نكتهء بسيار مهمى اشاره مىكند و آن اهمّيّت مطالعه و بررسى تاريخ پيشينيان است ؛ آنچه از اعمال آنها به ما رسيده و از اخبار آنها در اختيار ما قرار گرفته و آنچه در آثار بازمانده از آنها : كاخ‌هاى ويران شده ، قبرهاى خاموش ، ثروت‌هاى به جا مانده و . . . ) باقى است مىفرمايد :\r\n« پسرم گر چه من به اندازهء همهء كسانى كه پيش از من مىزيستند عمر نكرده‌ام اما در رفتار آنها نظر افكندم و در اخبارشان تفكر نمودم و در آثار بازماندهء از آنان به سير و سياحت پرداختم تا بدانجا كه ( بر اثر اين آموزش‌ها ) همانند يكى از آنها شدم بلكه گويى بر اثر آنچه از تاريخشان به من رسيده با همهء آنها از اوّل تا آخرشان بوده‌ام » ؛ ( أَيْ بُنَيَّ ، إِنِّي وَ إِنْ لَمْ أَكُنْ عُمِّرْتُ عُمُرَ مَنْ كَانَ قَبْلِي ، فَقَدْ نَظَرْتُ فِي أَعْمَالِهِمْ ، وَ فَكَّرْتُ فِي أَخْبَارِهِمْ ، وَ سِرْتُ فِي آثَارِهِمْ ؛ حَتَّى عُدْتُ كَأَحَدِهِمْ ، بَلْ كَأَنِّي بِمَا انْتَهَى إِلَيَّ مِنْ أُمُورِهِمْ قَدْ عُمِّرْتُ مَعَ أَوَّلِهِمْ إِلَى آخِرِهِمْ ) .\r\nاشاره به اينكه زندگى چيزى جز تجربه نيست . اگر كسى از تجارب ديگران بهره بگيرد ، در اعمال آنها و نتايجى كه از عملشان گرفتند دقت كند و در اخبار عبرت‌انگيزى كه از آنها به يادگار باقى مانده بينديشد و در آثار بازماندهء از آنان با ديدهء عبرت‌بين بنگرد ، عمرى به درازاى تمام تاريخ بشريت پيدا مىكند و گويى از روز اوّل خلقت آدم تا كنون زنده بوده است .\r\nآن گاه امام عليه السلام مىافزايد : « ( من همهء اينها را بررسى كردم سپس ) قسمت زلال و مصفاى آن را از بخش كدر و تيره باز شناختم و سود و زيانش را دانستم . سپس از ميان همهء آنها از هر امرى گُزيده‌اش را براى تو برگرفتم و از ميان ( زشت و زيباى ) آنها زيبايش را براى تو انتخاب نمودم و مجهولاتش را از تو دور داشتم » ؛\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n( فَعَرَفْتُ صَفْوَ ذَلِكَ مِنْ كَدَرِهِ ، وَ نَفْعَهُ مِنْ ضَرَرِهِ ، فَاسْتَخْلَصْتُ لَكَ مِنْ كُلِّ أَمْرٍ نَخِيلَهُ « 1 » وَ تَوَخَّيْتُ « 2 » لَكَ جَمِيلَهُ ، وَ صَرَفْتُ عَنْكَ مَجْهُولَهُ ) .\r\nاشاره به اينكه مطالعهء آثار پيشينيان و سير و سياحت در آثار آنها به تنهايى كافى نيست . انسان بايد همچون صرّاف ، سره را از ناسره جدا سازد و آنچه را خوب است گزينش كند و ناخالصىها را به دور افكند و من زحمت اين كار را نيز براى تو كشيده‌ام .\r\nامام عليه السلام در پايان اين بخش از وصيّت‌نامه انگيزهء خود را بر بيان اين وصيّت‌نامه به اين صورت بيان مىكند كه مىفرمايد : « و همان گونه كه پدرى مهربان بهترين نيكىها را براى فرزندش مىخواهد من نيز صلاح ديدم كه تو را به اين وسيله تربيت كنم و همت خود را بر آن گماشتم ، چرا كه عمر تو رو به پيش است و روزگارت رو به جلو و داراى نيتى سالم و روحى باصفا هستى » ؛ ( وَ رَأَيْتُ حَيْثُ عَنَانِي مِنْ أَمْرِكَ مَا يَعْنِي الْوَالِدَ الشَّفِيقَ ، وَ أَجْمَعْتُ عَلَيْهِ مِنْ أَدَبِكَ أَنْ يَكُونَ ذَلِكَ أَنْتَ مُقْبِلُ الْعُمُرِ وَ مُقْتَبَلُ « 3 » الدَّهْرِ ، ذُو نِيَّةٍ سَلِيمَةٍ ، وَ نَفْسٍ صَافِيَةٍ ) .\r\nاشاره به اينكه اگر من زحمتِ گردآورى تجارب پيشينيان و آموزه‌هاى تاريخ را براى تو كشيدم و همهء آنها را در اين اندرزنامه‌ام خلاصه كردم ، به دو دليل است نخست اينكه پدرم ؛ پدرى مهربان و عاشق و دلباختهء سعادت فرزندش و ديگر اينكه تو هم جوان هستى و در آغاز عمر و نيتى پاك و قلبى صاف دارى . اين دو ،\r\n\r\n\r\n","description":"","footnote":"\r\n( 1 ) . « نخيل » از ريشهء « نخل » در اصل به معنى غربال كردن آرد براى جدا سازى سبوس و نخاله است . سپس واژهء « نخيل » به هر شىء تصفيه شده اطلاق شده است و در عبارت بالا منظور امام اين است كه من از تاريخ پيشينيان ، مصفاى آن را براى تو برگزيدم و بخشهاى تاريك و كدر آن را رها ساختم و بايد توجه داشت كه « نخيل » به اين معناى كه جنبهء وصفى دارد غير از « نخيل » جمع « نخل » به معناى درخت خرماست .\r\n( 2 ) . « توخيت » از ريشهء « وخى » بر وزن « نفى » به معناى قصد چيزى كردن گرفته شده و « توخى » در اينجا به معناى برگزيدن و انتخاب كرده به كار رفته است .\r\n( 3 ) . « مقتبَل » به معناى آغاز شده و ابتداى هر چيز از ريشهء « اقتبال » به معناى شروع كردن و ابتدا نمودن به چيزى گرفته شده است .\r\n","page_name":" 517 ","page_number":517},
  {"content":"\r\n\r\nدست به دست هم داده و اين زحمت را براى من آسان نموده است .\r\nدر واقع امام عليه السلام با اين سخنانش به همهء پدران دلسوز درس مىآموزد كه اگر خواهان سعادت فرزندان خود هستند از آن زمان كه قلب فرزندان صاف و پاك است در تربيتشان بكوشند و مخصوصاً از تاريخ پيشينيان كه مملو از درس‌ها و عبرتهاست و نمونه‌هاى حسى براى مسائل اخلاقى به دست مىدهد ، كمك بگيرند .\r\n\r\nنكته‌ها\r\n\r\n1 . مجموعهء پر از اسرارى به نام تاريخ\r\nاز آن روز كه خط اختراع شد و بشر توانست آثار خود را به وسيلهء آن به يادگار بگذارد ، تاريخ بشر آغاز گرديد و تجربيات اقوام پيشين به عنوان ميراث گرانبهايى براى اقوام آينده به دل تاريخ سپرده شد . عوامل پيروزىها و اسباب شكست‌ها و ناپايدارى قدرت‌ها و تلخ و شيرين‌هاى بسيارى ديگر در دل آن ثبت شد به گونه‌اى كه افراد آگاه مىتوانند مسير زندگى فردى و اجتماعى خود را در آينهء تاريخ ببينند و بى آنكه نياز به تجربهء جديدى داشته باشند از تجارب ديگران استفاده كنند .\r\nبه همين دليل در قرآن مجيد بخش مهمى از آيات ، بيانگر تاريخ عبرت‌آموز پيشينيان است و با صراحت مىگويد : « لَقَدْ كَانَ فِى قِصَصِهِمْ عِبْرَةٌ لِأُولِى الْأَلْبَابِ » ؛ به راستى در سرگذشت آنها عبرتى براى صاحبان انديشه بود » . « 1 »\r\nقرآن در مورد بعضى از بخش‌هاى تاريخى كه درس‌هاى عبرت بيشترى را در خود نهفته دارد ، نام « أَحْسَنُ الْقِصَصِ » را برگزيده و مىگويد : « نَحْنُ نَقُصُّ عَلَيْكَ أَحْسَنَ الْقَصَصِ بِمَا أَوْحَيْنَا إِلَيْكَ هَذَا الْقُرْآنَ » ؛ ما بهترين سرگذشت‌ها را به وسيلهء\r\n\r\n\r\n","description":"","footnote":"\r\n( 1 ) . يوسف ، آيهء 111 .\r\n","page_name":" 518 ","page_number":518},
  {"content":"\r\n\r\nاين قرآن كه به تو وحى كرديم ، براى تو شرح مىدهيم » . « 1 »\r\nگاهى نيز مخاطبان خود را به سير در زمين و مطالعهء آثارى كه از گذشتگان باقى مانده و تاريخ تكوينى آنها را تشكيل مىدهد ، دعوت مىكند و مىگويد :\r\n« قُلْ سِيرُوا فِى الْأَرْضِ فَانظُرُوا كَيْفَ كَانَ عَاقِبَةُ الَّذِينَ مِنْ قَبْلُ » . « 2 »\r\nامام عليه السلام در اين وصيّت‌نامه به نكتهء مهمى دربارهء تاريخ اشاره كرده است و آن اينكه مطالعهء دقيق تاريخ پيشينيان ، عمر جاودان به انسان مىبخشد و به اين مىماند كه انسان از روز آغاز خلقت آدم عليه السلام تا امروز همراه همهء اقوام و جمعيّت‌ها بوده و نتيجهء تجارب آنها را براى خود ذخيره كرده باشد و به راستى چه فرصت گرانبهايى است كه انسان با هزينهء بسيار كم ، متاعى اين چنين بزرگ به دست آورد .\r\nالبته تاريخ كاستىهاى مهمى دارد و اين بر اثر اعمال نفوذ جباران پيشين در تحريف حقايق تاريخ به نفع خويشتن است كه اين آينه را در موارد بسيارى تيره و تار ساخته‌اند و با تطميع و تهديد تاريخ نگاران ، آنها را وادار به اين كار كرده‌اند كه نمونهء آشكار آن بنىاميّه و تاريخ ننگين آنهاست .\r\nولى محققانِ آگاه ، با دقت در قراينى كه در گوشه و كنار حوادث تاريخى است غالبا مىتوانند سره را از ناسره بشناسند و حق را از باطل جدا سازند و از آنجا كه دروغگويان حافظه ندارند و غالبا گرفتار ضد و نقيض مىشوند از آن ضد و نقيض‌ها ، آب را از سراب تشخيص دهند .\r\nاى كاش قدرتمندان امروز گاه و بىگاه سرى به تاريخ مىزدند و حد اقل شاهنامه‌ها را مىخواندند و سرنوشت آيندهء خود را در اين آينه مىديدند و دست از ظلم و ستم و تبهكارى بر مىداشتند .\r\n\r\n\r\n","description":"","footnote":"\r\n( 1 ) . يوسف ، آيهء 3 .\r\n( 2 ) . روم ، آيهء 42 .\r\n","page_name":" 519 ","page_number":519},
  {"content":"\r\n\r\n\r\n2 . چگونگى دسترسى امام عليه السلام به تاريخ گذشتگان\r\nاز تعبيرات امام عليه السلام در اين بخش از نامه استفاده مىشود كه دسترسى امام عليه السلام به تاريخ عبرت‌انگيز پيشينيان از سه راه بوده است : نخست از طريق نگاه كردن در اعمال آنها ؛ كه ممكن است اشاره به كارهايى باشد كه سينه به سينه ، نسلى به نسل ديگر منتقل مىكند . دوم . از طريق تفكر در اخبار آنها كه در صفحات تاريخ ثبت و ضبط شده است ؛ سوم . از طريق سير در آثار آنان ؛ يعنى كاخ‌هاى متروك ، قصرهاى خاموش ، ويرانه‌هاى شهرها ، قبرهاى مندرس شده و مانند آن ؛ كه با زبان بىزبانى حقايق مربوط به نسل‌هاى پيشين را بيان مىدارند و در عين خاموشى صد زبان دارند و همواره عارفان آگاه و شاعران با خبر از زبان آنها مطالب زيادى براى ما نقل كرده و مىكنند .\r\nراه چهارمى نيز امام براى آگاهى از تاريخ پيشينيان داشته و آن علم و دانشى است كه از طريق وحى بر پيامبر صلى الله عليه و آله نازل شده و پيامبر صلى الله عليه و آله به بزرگترين شاگرد و وصيّش على عليه السلام منتقل ساخته است .\r\nو از آنجا كه غير از منبع اخير ، خطاها ، ناصافىها و ناخالصىها در اخبار رسوخ كرده ، امام مىفرمايد : « من با فكر خدادادى خالص آن را از ناخالص جدا ساخته‌ام و صحيح را از سقيم پرداخته‌ام و نتيجهء آن را در اختيار تو ( فرزند دلبندش امام حسن عليه السلام ) كه مخاطب مستقيم آن حضرت در اين نامه است و تمام پيروانش كه مخاطب غير مستقيم آن حضرتند ) گذاشت .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nبخش نهم\r\nوَ أَنْ أَبْتَدِئَكَ بِتَعْلِيمِ كِتَابِ اللَّهِ عَزَّ وَ جَلَّ وَ تَأْوِيلِهِ ، وَ شَرَائِعِ الْإِسْلَام‌ِأَحْكَامِهِ ، وَ حَلَالِهِ وَ حَرَامِهِ ، لَا أُجَاوِزُ ذَلِكَ بِكَ إِلَى غَيْرِهِ . ثُمَّ أَشْفَقْتُ أَنْ يَلْتَبِسَ عَلَيْكَ مَا اخْتَلَفَ النَّاسُ فِيهِ مِنْ أَهْوَائِهِمْ وَ آرَائِهِمْ مِثْلَ الَّذِي الْتَبَسَ عَلَيْهِمْ ، فَكَانَ إِحْكَامُ ذَلِكَ عَلَى مَا كَرِهْتُ مِنْ تَنْبِيهِكَ لَهُ أَحَبَّ إِلَيَّ مِنْ إِسْلَامِكَ إِلَى أَمْرٍ لَا آمَنُ عَلَيْكَ بِهِ الْهَلَكَةَ ، وَ رَجَوْتُ أَنْ يُوَفِّقَكَ اللَّهُ فِيهِ لِرُشْدِكَ ، وَ أَنْ يَهْدِيَكَ لِقَصْدِكَ فَعَهِدْتُ إِلَيْكَ وَصِيَّتِي هَذِهِ .\r\n\r\nترجمه\r\nو چنين ديدم كه در آغاز ، كتاب خدا را همراه تفسير و اصول و احكامش و حلال و حرام آن ، به تو تعليم دهم و تو را به سراغ چيزى غير از آن ( كه ممكن است منشأ گمراهى شود ) نفرستم سپس از اين ترسيدم كه آنچه بر مردم بر اثر پيروى هوا و هوس و عقايد باطل مشتبه شده و در آن اختلاف كرده‌اند ، بر تو نيز مشتبه گردد به همين دليل روشن ساختن اين قسمت را بر خود لازم دانستم هر چند مايل نبودم آن ( شبهات ) را آشكارا بيان كنم ولى ذكر آنها نزد من محبوبتر از آن بود كه تو را تسليم امرى سازم كه از هلاكت آن ايمن نباشم . اميدوارم خداوند تو را در طريق رشد و صلاح ، توفيق دهد و به راهى كه در خورِ توست هدايتت كند به همين دليل اين وصيتم را براى تو بيان كردم .\r\n\r\nشرح و تفسير\r\nگر چه اين بخش از كلام امام عليه السلام ( بخش نهم ) عطف بر جمله‌اى است كه در\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nبخش قبل آمد ، جملهء ( ان يكون ذلك ) و از اين نظر مىبايست يك بخش منظور شود ؛ ولى چون امام عليه السلام در اينجا بر مسائل مربوط به قرآن و تعليمات كتاب اللَّه تكيه كرده ، آن را به صورت بخش مستقلى قرار داديم مىفرمايد : « و چنين ديدم كه در آغاز ، كتاب خدا را همراه تفسيرش و اصول و احكامش و حلال و حرام آن به تو تعليم دهم و تو را به سراغ چيزى غير از آن ( كه ممكن است منشأ گمراهى شود ) نفرستم » ؛ ( وَ أَنْ أَبْتَدِئَكَ بِتَعْلِيمِ كِتَابِ اللَّهِ عَزَّ وَ جَلَّ وَ تَأْوِيلِهِ ، وَ شَرَائِعِ « 1 » الْإِسْلَامِ أَحْكَامِهِ ، وَ حَلَالِهِ وَ حَرَامِهِ ، لَا أُجَاوِزُ ذَلِكَ بِكَ إِلَى غَيْرِهِ ) .\r\nشك نيست كه عالى ترين تعليمات اسلام از عقايد و احكام و اخلاق ، در قرآن است و سنّت پيغمبر و معصومان عليهم السلام شرحى است بر فروع و مسائل مربوط به آن ، لذا امام عليه السلام به هنگام تربيت فرزندش از قرآن شروع مىكند و به همهء مسلمانان تعليم مىدهد كه آموزش فرزندان را از قرآن آغاز كنند تا گرفتار وسوسه‌هاى شياطين جن و انس نشوند .\r\nمنظور از « تأويل » در اينجا تفسير قرآن است ، زيرا در قرآن مطالبى است كه گاه به اجمال بيان شده و در اينجا توضيح و تفسير پيغمبر صلى الله عليه و آله و امام عليه السلام و آگاهانى را كه از قراين حاليه و مقاميه آگاهند ، مىطلبد و منظور از شرايع اسلام در اينجا عقايد اسلامى است به قرينهء اينكه احكام بعد از آن ذكر شده است ، هر چند شرايع و شريعت به اصول و فروع هر دو اطلاق مىشود و تعبير به « حَلَالِهِ وَ حَرَامِهِ » توضيحى است براى احكام ، زيرا عمدهء احكام مربوط به حلال و حرام\r\n\r\n\r\n","description":"","footnote":"\r\n( 1 ) . « شرايع » جمع « شريعت » در اصل به معناى محلى است كه از آنجا به كنار نهر مىرسند ، زيرا معمولًا سطح نهرها پايين‌تر از سطح زمين است ، لذا براى دسترسى به آب ، كنارهء نهر را مىشكافند و به صورت شيب‌دار يا پله درست مىكنند تا مردم به راحتى بتوانند دسترسى به آن پيدا كنند .\r\nسپس اين واژه به آنچه خداوند آن را مقرر دانسته و بيان فرموده اعم از عقايد و احكام و اخلاق ، اطلاق شده است و ارتباط آن با معناى اصلى روشن است ، زيرا ايمان و تقوا و صلح و عدالت همچون آب حيات است كه راه وصول به آن ، شريعت الهى است .\r\n","page_name":" 522 ","page_number":522},
  {"content":"\r\n\r\nاست ، هر چند احكام ديگرى از قبيل مستحبات و مكروهات و احكام وضعيه نيز دارد .\r\nجملهء « لَا أُجَاوِزُ ذَلِكَ بِكَ إِلَى غَيْرِهِ » اشاره به اين است كه من تمام حقايق دين را خالى از هر گونه خطا و اشتباه در قرآن مىبينم ، لذا تو را به سراغ راه‌هاى مشكوك در عقايد و احكام نمىفرستم ، زيرا مىدانيم در صدر اسلام بر اثر نفوذ افكار التقاطى بسيارى از مسلمانان جذب مذاهب باطل در اصول و فروع شدند ؛ افكار التقاطى را چسبيدند و آيات قرآن را مطابق خواسته‌هاى خود تفسير به رأى كردند و در احكام اسلام به سراغ قياس و استحسان و اجتهادات ظنى كه هيچ كدام پايهء محكمى نداشت رفتند و در مسائل فرعى گرفتار اشتباهات و بدعت‌هايى شدند و جمله‌هاى بعد از اين جمله شاهد و گواه اين معناست .\r\nآن گاه امام عليه السلام به نكتهء ديگرى اشاره مىكند و مىفرمايد : « سپس از اين ترسيدم كه آنچه بر مردم بر اثر پيروى هوا و هوس و عقايد باطل مشتبه شده و در آن اختلاف نموده‌اند ، بر تو نيز مشتبه گردد به همين دليل روشن ساختن اين قسمت را بر خود لازم دانستم ، هر چند مايل نبودم آن ( شبهات ) را آشكارا بيان كنم ولى ذكر آنها نزد من محبوب‌تر از آن بود كه تو را تسليم امرى سازم كه از هلاكت آن ايمن نباشم » ؛ ( ثُمَّ أَشْفَقْتُ « 1 » أَنْ يَلْتَبِسَ عَلَيْكَ مَا اخْتَلَفَ النَّاسُ فِيهِ مِنْ أَهْوَائِهِمْ وَ آرَائِهِمْ مِثْلَ الَّذِي الْتَبَسَ عَلَيْهِمْ ، فَكَانَ إِحْكَامُ ذَلِكَ عَلَى مَا كَرِهْتُ مِنْ تَنْبِيهِكَ لَهُ أَحَبَّ إِلَيَّ مِنْ إِسْلَامِكَ إِلَى أَمْرٍ لَا آمَنُ عَلَيْكَ بِهِ الْهَلَكَةَ ) .\r\n\r\n\r\n","description":"","footnote":"\r\n( 1 ) . « شفقة » در اين گونه موارد معمولًا مرادف با خوف شمرده مىشود در حالى كه به گفتهء بعضى از ادبا معناى اصلى آن توجّه به چيزى است آميخته به ترس يا به تعبير ديگر خوف و ترسى است كه با محبّت و احترام و اميد آميخته باشد ، زيرا در اصل از ريشهء شفق كه به معناى روشنايى روز آميخته به تاريكى شب گرفته شده است . منتها هر گاه اين واژه با « من » متعدى شود جنبهء خوف در آن غلبه دارد ( مانند عبارت بالا ) و هر گاه با « فى » و « على » متعدى شود ، خوف در آن غلبه دارد . مثل اينكه انسان به دوستش بگويد : انا مشفق عليك يعنى من از سرانجام كار تو بيمناكم .\r\n","page_name":" 523 ","page_number":523},
  {"content":"\r\n\r\nچكيدهء كلام امام عليه السلام اين است كه من در اين وصيّت‌نامهء خود به نفى آرا و عقايد باطله ، با دليل و برهان پرداختم گر چه طرح عقايد باطله و شبهات منحرفان خوشايند نيست ؛ ولى ضرورت ايجاب مىكند كه آنها را طرح كنم و پاسخ آنها را روشن سازم ، زيرا اين كار بهتر از آن است كه بر آن پرده‌پوشى كنم و يك روز تو گرفتار آن شوى و پاسخ آن را نداشته باشى .\r\nاين دغدغه‌اى است كه همهء معلمان و مربيان آگاه دارند كه اگر شبهاتِ گمراهان را مطرح نكنند بيم آن مىرود كه شخصِ مورد تربيت روزى گرفتار آن شود بنابراين سعى مىكنند آن شبهات را به صورت حدّ اقل عنوان كنند و پاسخ قاطع آن را بگويند .\r\nاين جمله ممكن است ادامهء گفتار امام عليه السلام راجع به قرآن مجيد و اهمّيّت آن باشد و مىخواهد بفرمايد : من از قرآن دلايل بطلان اين عقايد فاسد را به تو تعليم مىدهم تا گرفتار شبهات فاسدان و مفسدان نشوى .\r\nاين احتمال نيز وجود دارد كه جملهء مستقلى باشد ؛ يعنى علاوه بر اينكه لازم ديدم كتاب اللَّه و تفسير آن و احكام حلال و حرام را به تو تعليم دهم ، لازم ديدم به كمك دليل عقل ، به نقد آراى باطله و عقايد فاسده ، برخيزم و تو را از افتادن در دام منحرفان رهايى بخشم . تعبير به « ثُمَّ أَشْفَقْتُ » با توجّه به كلمهء « ثمّ » كه اشاره به مطلب تازه‌اى است ، با تفسير دوم مناسب‌تر است .\r\nبه گفتهء مرحوم مغنيه در شرح نهج‌البلاغهء خود ، تعبيرات امام عليه السلام در اين بخش از وصيّت‌نامه بار ديگر بر اين حقيقت تأكيد مىكند كه امام به عنوان امامت و امام حسن مجتبى عليه السلام به عنوان جانشين امام عليه السلام در اينجا مطرح نيست ، بلكه به عنوان پدرى دلسوز در برابر فرزندى نيازمند به تعليم و تربيت ، اين سخنان را بيان فرموده ، زيرا همان گونه كه قبلا نيز اشاره شد امام حسن عليه السلام در آن زمان بيش از سى سال از عمر مباركش مىگذشت . آيا امكان دارد كه امام عليه السلام تا آن زمان به او\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nتعليم قرآن نداده باشد و از آراى باطله او را آگاه نكرده باشد ؟ ! امام حسن مجتبى عليه السلام نخست در آغوش پدر و سپس در كنار او همواره حضور داشت و علاوه بر استماع خطبه‌هاى فصيح و بليغ پدر از تعليمات ويژه نيز برخوردار بود .\r\nامام عليه السلام در آخرين جملهء اين بخش ، ابراز اميدوارى مىكند كه وصاياى او در فرزندش كاملا مؤثر گردد مىفرمايد : « اميدوارم خداوند تو را در طريق رشد و صلاح ، توفيق دهد و به راه راستى كه در خورِ توست هدايتت كند به همين دليل اين وصيتم را براى تو بيان كردم » ؛ ( وَ رَجَوْتُ أَنْ يُوَفِّقَكَ اللَّهُ فِيهِ لِرُشْدِكَ « 1 » ، أَنْ يَهْدِيَكَ لِقَصْدِكَ « 2 » ، فَعَهِدْتُ إِلَيْكَ وَصِيَّتِي هَذِهِ ) .\r\nاز اين تعبير امام عليه السلام « فَعَهِدْتُ إِلَيْكَ وَصِيَّتِي هَذِهِ » استفاده مىشود كه آنچه در اين نُه بخش از وصيّت‌نامه آمده در واقع جنبهء مقدماتى داشته است و هدف اين بوده كه فرزند خود را كاملًا براى پذيرش وصاياى اصلى كه بعدا مىآيد آماده سازد كه بدون آماده سازى ، نتايج مطلوب حاصل نخواهد شد .\r\n\r\n\r\n","description":"","footnote":"\r\n( 1 ) . واژهء « رشد » در فارسى امروز به معناى نمو اطلاق مىشود ؛ ولى در اصل لغت ، به معناى راه يافتن به مقصد است و جملهء « راشداً مهدياً » كه دعاى هنگام بدرقه است ؛ يعنى به مقصودت برسى و هدايت شوى .\r\n( 2 ) . « قصد » گاه به معناى نيّت مىآيد و گاه به معناى پيمودن راه راست و معتدل و خالى از افراط و تفريط است و « قصد السبيل » به معناى جاده‌اى است كه انسان را به مقصد مىرساند .\r\n","page_name":" 525 ","page_number":525},
  {"content":"\r\n . \r\n","description":"","footnote":"","page_name":" 526 ","page_number":526},
  {"content":"\r\n\r\n\r\nبخش دهم\r\nوَ اعْلَمْ يَا بُنَيَّ أَنَّ أَحَبَّ مَا أَنْتَ آخِذٌ بِهِ إِلَيَّ مِنْ وَصِيَّتِي تَقْوَى اللَّهِ الاقْتِصَارُ عَلَى مَا فَرَضَهُ اللَّهُ عَلَيْكَ ، وَ الْأَخْذُ بِمَا مَضَى عَلَيْهِ الْأَوَّلُونَ مِنْ آبَائِكَ ، الصَّالِحُونَ مِنْ أَهْلِ بَيْتِكَ ، فَإِنَّهُمْ لَمْ يَدَعُوا أَنْ نَظَرُوا لِأَنْفُسِهِمْ كَمَا أَنْتَ نَاظِرٌ ، وَ فَكَّرُوا كَمَا أَنْتَ مُفَكِّرٌ ، ثُمَّ رَدَّهُمْ آخِرُ ذَلِكَ إِلَى الْأَخْذِ بِمَا عَرَفُوا ، الْإِمْسَاكِ عَمَّا لَمْ يُكَلَّفُوا ، فَإِنْ أَبَتْ نَفْسُكَ أَنْ تَقْبَلَ ذَلِكَ دُونَ أَنْ تَعْلَمَ كَمَا عَلِمُوا فَلْيَكُنْ طَلَبُكَ ذَلِكَ بِتَفَهُّمٍ وَ تَعَلُّمٍ ، لَا بِتَوَرُّطِ الشُّبُهَاتِ ، وَ عُلَقِ الْخُصُومَاتِ . وَ ابْدَأْ قَبْلَ نَظَرِكَ فِي ذَلِكَ بِالْاسْتِعَانَةِ بِإِلَهِكَ ، وَ الرَّغْبَةِ إِلَيْهِ فِي تَوْفِيقِكَ ، وَ تَرْكِ كُلِّ شَائِبَةٍ أَوْلَجَتْكَ فِي شُبْهَةٍ ، أَوْ أَسْلَمَتْكَ إِلَى ضَلَالَةٍ . فَإِنْ أَيْقَنْتَ أَنْ قَدْ صَفَا قَلْبُكَ فَخَشَعَ ، وَ تَمَّ رَأْيُكَ فَاجْتَمَعَ ، وَ كَانَ هَمُّكَ فِي ذَلِكَ هَمّاً وَاحِداً ، فَانْظُرْ فِيمَا فَسَّرْتُ لَكَ ، وَ إِنْ لَمْ يَجْتَمِعْ لَكَ مَا تُحِبُّ مِنْ نَفْسِكَ ، وَ فَرَاغِ نَظَرِكَ وَ فِكْرِكَ ، فَاعْلَمْ أَنَّكَ إِنَّمَا تَخْبِطُ الْعَشْوَاءَ ، وَ تَتَوَرَّطُ الظَّلْمَاءَ . وَ لَيْسَ طَالِبُ الدِّينِ مَنْ خَبَطَ أَوْ خَلَطَ وَ الْإِمْسَاكُ عَنْ ذَلِكَ أَمْثَلُ .\r\n\r\nترجمه\r\nپسرم ! بدان محبوب‌ترين چيزى كه از ميان وصايايم بايد به آن تمسك‌جويى ، تقوا و پرهيزكارى است و اكتفا به آنچه خداوند بر تو فرض و لازم شمرده است و حركت در راهى كه پدرانت در گذشته آن را پيموده‌اند و صالحين از خاندانت از آن راه رفته‌اند ، زيرا همان گونه كه تو دربارهء خويش نظر مىكنى آنها نيز دربارهء خود نظر كرده‌اند و آن گونه كه تو ( براى صلاح خويشتن ) مىانديشى آنها نيز مىانديشيدند ( با اين تفاوت كه آنها تجارب خود را براى تو به يادگار گذاشته‌اند )\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nسرانجام فكر و انديشه ، آنها را به جايى رسانيد كه آنچه را به خوبى شناخته‌اند بگيرند و آنچه را ( كه مبهم است و ) به آن مكلف نيستند رها سازند . اگر روح و جان تو از قبول آن ابا دارد و مىخواهى كه تا آگاه نشوى اقدام نكنى مىبايست ( از طريق صحيح اين راه را بپويى و ) اين خواسته با فهم و دقت و تعلم باشد نه از طريق فرو رفتن در شبهات و تمسك جستن به دشمنىها و خصومت‌ها .\r\n( اضافه بر اين ) پيش از آنكه در طريق آگاهى در اين امور گام نهى از خداوندت استعانت بجوى و براى توفيق ، رغبت و ميل ، نشان ده و از هر گونه عاملى كه موجب خلل در افكار تو شود يا تو را به شبهه‌اى افكند يا تسليم گمراهى كند بپرهيز .\r\nهر گاه يقين كردى قلب و روحت صفا يافته و در برابر حق خاضع شده و رأيت به كمال پيوسته و تمركز يافته و تصميم تو در اين باره تصميم واحدى گشته ( و از هر چه غير از آن است صرف نظر كرده‌اى ) در اين صورت به آنچه براى تو ( در اين وصيّت‌نامه ) توضيح داده‌ام دقت كن ( تا نتيجهء مطلوب را بگيرى ) و اگر آنچه را در اين زمينه دوست مىدارى ( از شرايطى كه گفتم ) برايت فراهم نشد و فراغت خاطر و آمادگى فكر حاصل نكردى ، بدان در طريقى گام مىنهى كه همچون شترى كه چشمانش ضعيف است به سوى پرتگاه پيش مىروى و در ميان تاريكىها غوطه‌ور مىشوى و كسى كه گرفتار اشتباه و خلط حق با باطل است نمىتواند طالب دين باشد و با اين حال اگر وارد اين مرحله نشوى بهتر است .\r\n\r\nشرح و تفسير از پيمودن راه‌هاى مشكوك بپرهيز\r\nامام عليه السلام در اين بخش از وصيّت‌نامه اندرزهاى مهمى به فرزندش مىدهد و\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nمقدم بر همه چيز او را به تقواى الهى و قناعت به فرايض و احكامِ روشن خداوند و پرهيز از گام نهادن در راه‌هاى مشكوك دعوت مىكند مىفرمايد : « پسرم بدان محبوب‌ترين چيزى كه از ميان وصايايم بايد به آن تمسك جويى ، تقوا و پرهيزكارى است و اكتفا به آنچه خداوند بر تو فرض و لازم شمرده است و حركت در راهى كه پدرانت در گذشته آن را پيموده‌اند و صالحان از خاندانت از آن راه رفته‌اند » ؛ ( وَ اعْلَمْ يَا بُنَيَّ أَنَّ أَحَبَّ مَا أَنْتَ آخِذٌ بِهِ إِلَيَّ مِنْ وَصِيَّتِي تَقْوَى اللَّهِ وَ الاقْتِصَارُ عَلَى مَا فَرَضَهُ اللَّهُ عَلَيْكَ ، وَ الْأَخْذُ بِمَا مَضَى عَلَيْهِ الْأَوَّلُونَ مِنْ آبَائِكَ ، وَ الصَّالِحُونَ مِنْ أَهْلِ بَيْتِكَ ) .\r\nبى شك تقواى الهى مهمترين وصيّت همهء اولياء اللَّه است و زاد و توشهء قيامت و برگهء ورود در بهشت و معيارِ امتياز انسان‌ها بر يكديگر مىباشد و به همين دليل در همهء خطبه‌هاى نماز جمعه به آن توصيه مىشود و بر آن تأكيد مىورزند .\r\nتقوا كه همان حالت خداترسى درونى و مسئوليت پذيرى واقعى است انسان را از هر گونه گناه باز مىدارد .\r\nجملهء « وَ الاقْتِصَارُ عَلَى مَا فَرَضَهُ اللَّهُ عَلَيْكَ » به اين معنا نيست كه تنها به واجبات قناعت كن و از مستحبات و سنن بپرهيز ، بلكه اشاره به نكته‌اى است كه در ادامهء سخن مىآيد و آن پرهيز از امورى است كه در شريعت مسكوت مانده و كسى در برابر آن مسئوليت ندارد و يا دسترسى به آن ميسر نيست ؛ مانند معرفت به كنه ذات خداوند .\r\nجملهء « وَ الصَّالِحُونَ مِنْ أَهْلِ بَيْتِكَ » اشاره به پيغمبر اكرم صلى الله عليه و آله و شخص على عليه السلام و عبد المطلب و حمزه و ابو طالب و جعفر است .\r\nآن گاه امام عليه السلام به ذكر دليل بر اين مطلب پرداخته مىفرمايد : « زيرا همان گونه كه تو دربارهء خويش نظر مىكنى آنها نيز دربارهء خود نظر كرده‌اند و آن گونه كه تو ( براى صلاح خويشتن ) مىانديشى آنها نيز مىانديشيدند ( با اين تفاوت كه آنها\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nتجارب خويش را براى تو به يادگار گذاشتند ) سرانجام فكر و انديشه ، آنها را به آنجا رسانيد كه آنچه را به خوبى شناخته‌اند بگيرند و آنچه را ( كه مبهم است و ) به آن مكلف نيستند رها سازند » ؛ ( فَإِنَّهُمْ لَمْ يَدَعُوا أَنْ نَظَرُوا لِأَنْفُسِهِمْ كَمَا أَنْتَ نَاظِرٌ ، وَ فَكَّرُوا كَمَا أَنْتَ مُفَكِّرٌ ، ثُمَّ رَدَّهُمْ آخِرُ ذَلِكَ إِلَى الْأَخْذِ بِمَا عَرَفُوا ، وَ الْإِمْسَاكِ عَمَّا لَمْ يُكَلَّفُوا ) .\r\nاين سخن نيز ناظر به آن است كه در مسائل مربوط به دين ، امورى است كه بايد دنبال شود و عدم آگاهى بر آنها عذر نيست ، بلكه همه بايد آن را فرا گيرند و امورى است كه يا از تحت قدرت انسان بيرون است ؛ مانند معرفت كنه ذات خداوند كه هيچ پيامبر مرسلى هم نمىتواند به آن برسد و يا از امورى است كه خداوند به لطف و كرمش بر بندگانش تخفيف داده و آنها را بدان مكلف نساخته است ؛ ولى اگر اصرار بر آن كنند ممكن است تكليف به آن دامانشان را بگيرد ؛ مانند آنچه در داستان بنى اسرائيل مربوط به ذبح گاو مخصوص آمده كه اگر اصرار در سؤال از جزئيات آن نداشتند ، هر گاوى را ذبح مىكردند كافى بود ولى اصرار بيش از حد آنها سبب شد چندان اوصاف مختلفى براى گاو مزبور ذكر شود كه در دستيابى به آن دچار مشكل شوند .\r\nنيز مانند آنچه دربارهء حج در روايتى از پيامبر اكرم صلى الله عليه و آله آمده است كه روزى خطبه‌اى خواند و دربارهء وجوب حج سخن گفت . شخصى به نام عكاشه و طبق روايتى سراقه گفت : اى رسول خدا ! آيا همه سال واجب است ؟ پيامبر صلى الله عليه و آله سكوت كرد و جوابى نگفت و او دو يا سه بار سؤالش را تكرار كرد . رسول خدا صلى الله عليه و آله ناراحت شد و فرمود : واى بر تو اگر بگويم آرى ، هر سال بر شما واجب مىشود و قدرت نخواهيد داشت ، بنابراين آنجا كه سكوت مىكنم سكوت كنيد ، زيرا كسانى كه پيش از شما بودند بر اثر كثرت سؤال گرفتار شدند ، بنابراين هنگامى كه شما را به چيزى امر كردم به آن اندازه كه توانايى داريد انجام دهيد . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 22 ، ص 31 .\r\n","page_name":" 530 ","page_number":530},
  {"content":"\r\n\r\nدر حديثى ديگر از امام اميرالمؤمنين عليه السلام مىخوانيم كه خطبه‌اى ايراد فرمود و گفت : « إِنَّ اللَّهَ حَدَّ حُدُوداً فَلَا تَعْتَدُوهَا وَ فَرَضَ فَرَائِضَ فَلَا تَنْقُصُوهَا وَ سَكَتَ عَنْ أَشْيَاءَ لَمْ يَسْكُتْ عَنْهَا نِسْيَاناً فَلَا تَكَلَّفُوهَا رَحْمَةً مِنَ اللَّهِ لَكُمْ فَاقْبَلُوهَا ؛ خداوند حدود و مرزهايى ( براى حلال و حرام ) قرار داده از آن تجاوز نكنيد و واجباتى را لازم شمرده از آن كم نگذاريد و نسبت به امورى ساكت شده و اين سكوت به خاطر نسيان نبوده ، در برابر آن اصرار نكنيد . اين رحمت خداست ( و تخفيف الهى ) براى شما پس آن را بپذيريد » . « 1 »\r\nسپس در ادامهء سخن مىفرمايد : « اگر ( اين پيشنهاد را نمىخواهى قبول كنى و ) روح و جان تو از قبول آن ابا دارد و مىخواهى كه تا آگاه نشوى اقدام نكنى مىبايست ( از طريق صحيح اين راه را بپويى و ) اين خواسته با فهم و دقت و تعلم باشد نه از طريق فرو رفتن در شبهات و تمسك جستن به دشمنىها و خصومت‌ها .\r\n( اضافه بر اين ) پيش از آنكه در طريق آگاهى در اين امور گام نهى از خداوندت استعانت بجوى و براى توفيق ، رغبت و ميل ، نشان ده و از هر گونه عاملى كه موجب خلل در افكار تو شود يا تو را به شبهه‌اى افكند يا تسليم گمراهى كند بپرهيز » ؛ ( فَإِنْ أَبَتْ نَفْسُكَ أَنْ تَقْبَلَ ذَلِكَ دُونَ أَنْ تَعْلَمَ كَمَا عَلِمُوا فَلْيَكُنْ طَلَبُكَ ذَلِكَ بِتَفَهُّمٍ وَ تَعَلُّمٍ ، لَا بِتَوَرُّطِ الشُّبُهَاتِ ، وَ عُلَقِ الْخُصُومَاتِ . وَ ابْدَأْ قَبْلَ نَظَرِكَ فِي ذَلِكَ بِالاسْتِعَانَةِ بِإِلَهِكَ ، وَ الرَّغْبَةِ إِلَيْهِ فِي تَوْفِيقِكَ ، وَ تَرْكِ كُلِّ شَائِبَةٍ أَوْلَجَتْكَ « 2 » فِي شُبْهَةٍ ، أَوْ أَسْلَمَتْكَ إِلَى ضَلَالَةٍ ) .\r\nعصارهء كلام امام عليه السلام در اينجا اين است كه براى رسيدن به حق دو راه در پيش\r\n\r\n\r\n","description":"","footnote":"\r\n( 1 ) . وسائل‌الشيعه ، ج 18 ، ص 129 ، ابواب صفات قاضى ، باب 12 ، ح 61 .\r\n( 2 ) . « اولجتك » از ريشهء « ايلاج » و از ريشهء « ولوج » به معناى داخل شدن در مكان محدود گرفته شده و هنگامى كه به باب افعال مىرود معناى متعدى پيدا مىكند بنابراين « اولج » يعنى داخل كرد شخص يا چيزى را .\r\n","page_name":" 531 ","page_number":531},
  {"content":"\r\n\r\nدارى ؛ يكى راه پيروى از پيشينيان صالح از خاندانت و استفاده از تجربيات بسيار سودمند آنها كه راهى است نسبتا آسان و بىخطر . و راه دوم ، راه اجتهاد شخصى است كه خودت وارد ميدان شوى و حق را از باطل بشناسى و پيمودن اين راه چهار شرط دارد .\r\nنخست اينكه در هر موضوعى نيك بينديشى و دقت كنى و ديگر اينكه از فرو رفتن در شبهات يا تمسك جستن به تعصب يا خصومات بپرهيزى و سوم اينكه از خداى خود استعانت بجويى و از او بخواهى كه تو را در پيمودن اين راه كمك كند و چهارم اينكه از هر امر مشكوكى كه ممكن است منتهى به ورود در شبهه‌اى شود يا تو را به گمراهى بكشاند بپرهيزى .\r\nسپس امام عليه السلام در ادامهء اين سخن ، نكته را روشن مىكند كه تنها سخنان سودمند و پربار و مؤثرِ من كافى نيست ؛ آمادگى در وجود تو نيز از شرايط تأثير محسوب مىشود و به تعبير ديگر همان گونه كه فاعليت فاعل شرط است ، قابليت قابل نيز لازم است ، از اين رو براى آماده ساختن قلب و جان فرزندش براى پذيرش اين وصايا مىفرمايد :\r\n« هر گاه يقين كردى قلب و روحت صفا يافته و در برابر حق خاضع شده و رأيت به كمال پيوسته و تمركز يافته و تصميم تو در اين باره تصميم واحدى گشته ( و از هر چه غير از آن است صرف نظر كرده‌اى ) در اين صورت به آنچه براى تو ( در اين وصيّت‌نامه ) توضيح داده‌ام دقت كن ( تا نتيجهء مطلوب را بگيرى ) » ؛ ( فَإِنْ أَيْقَنْتَ أَنْ قَدْ صَفَا قَلْبُكَ فَخَشَعَ ، وَ تَمَّ رَأْيُكَ فَاجْتَمَعَ ، وَ كَانَ هَمُّكَ فِي ذَلِكَ هَمّاً وَاحِداً ، فَانْظُرْ فِيمَا فَسَّرْتُ لَكَ ) .\r\nمسلم است كسانى كه قلبى تاريك و مملو از تعصب‌ها و هوا و هوس دارند و فكرشان چندين جا مشغول است ؛ گاه در فكر حفظ مقامند و گاه در فكر جمع اموال و گاه به دنبال هوا و هوس‌هاى ديگر ، آنها نمىتوانند از نصايح و اندرزهاى\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nسودمند و بيدار كننده ، هر چند گوينده‌اش امام عليه السلام باشد بهره بگيرند . به همين دليل آيات قرآن كه در تأثيرش جاى هيچ ترديد نيست ، گروهى را هدايت مىكند و در گروهى از تيره‌دلان لجوج اثرى ندارد و يا اثر معكوس دارد . در سورهء توبه آيهء 124 و 125 مىخوانيم : « وَ إِذا ما أُنْزِلَتْ سُورَةٌ فَمِنْهُمْ مَّنْ يَقُولُ أَيُّكُمْ زادَتْهُ هذِهِ إِيماناً فَأَمَّا الَّذِينَ آمَنُوا فَزادَتْهُمْ إِيماناً وَ هُمْ يَسْتَبْشِرُونَ * وَ أَمَّا الَّذِينَ فِى قُلُوبِهِمْ مَّرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُون ؛ و هنگامى كه سوره‌اى نازل مىشود بعضى از آنان ( به ديگرى ) مىگويند : اين سوره ايمان كدام يك از شما را افزون ساخت ( به آنان بگو : ) اما كسانى كه ايمان آورده‌اند بر ايمانشان افزوده است و آنها ( به فضل و رحمت الهى ) خوشحالند * و اما كسانى كه در دلهايشان بيمارى است ، پليدى بر پليديشان افزوده ؛ و از دنيا رفتند در حالى كه كافر بودند » .\r\nو به گفتهء شاعر :\r\n باران كه در لطافت طبعش كلام نيست * در باغ لاله رويد و در شوره‌زار خس \r\nحضرت در ادامهء اين سخن مىافزايد : « و اگر آنچه را در اين زمينه دوست مىدارى ( از شرايطى كه گفتم ) برايت فراهم نشد و فراغت خاطر و آمادگى فكر حاصل نكردى ، بدان در طريقى گام مىنهى كه همچون شترى كه چشمانش ضعيف است به سوى پرتگاه پيش مىروى و در ميان تاريكىها غوطه‌ور مىشوى و كسى كه گرفتار اشتباه و خلط حق با باطل است نمىتواند طالب دين باشد و با اين حال اگر وارد اين مرحله نشوى بهتر است » ؛ ( وَ إِنْ لَمْ يَجْتَمِعْ لَكَ مَا تُحِبُّ مِنْ نَفْسِكَ ، وَفَرَاغِ نَظَرِكَ وَ فِكْرِكَ ، فَاعْلَمْ أَنَّكَ إِنَّمَا تَخْبِطُ الْعَشْوَاءَ « 1 » ، وَ تَتَوَرَّطُ « 2 »\r\n\r\n\r\n","description":"","footnote":"\r\n( 1 ) . « عشواء » در اصل به معناى شترى است كه چشم ضعيفى دارد و به همين دليل مسير خود را اشتباه و متمايل به چپ و راست مىرود . سپس به هر انسانى كه چنين باشد اطلاق شده است .\r\n( 2 ) . « تتورط » از ريشهء « تورط » بر وزن « توكل » به معناى افتادن در جايى است كه رهايى از آن مشكل يا غير ممكن باشد .\r\n","page_name":" 533 ","page_number":533},
  {"content":"\r\n\r\nالظَّلْمَاءَ وَ لَيْسَ طَالِبُ الدِّينِ مَنْ خَبَطَ أَوْ خَلَطَ ، وَ الْإِمْسَاكُ عَنْ ذَلِكَ أَمْثَلُ ) . « 1 »\r\nامام عليه السلام بدين وسيله به فرزندش هشدار مىدهد كه براى نتيجه گرفتن از اين وصيّت‌نامه خود را آماده سازد ، اراده و تصميم جدى بگيرد و از آنچه مايهء پراكندگى فكر و خيال اوست جداً بپرهيزد ، دامن همت به كمر بزند و با گام‌هاى استوار وارد ميدان شود و گوش دل را به سخنان امام عليه السلام بسپارد تا بتواند به سر منزل مقصود و سعادت مطلوب برسد . در غير اين صورت ، بيهوده خود را خسته مىكند و در اين راه گام مىنهد .\r\n\r\n\r\n","description":"","footnote":"\r\n( 1 ) . « امثل » از ريشهء « مثول » بر وزن « طلوع » به معناى افضل و برتر است و جمع آن « اماثل » و « مثل » بر وزن « كتب » است .\r\n","page_name":" 534 ","page_number":534},
  {"content":"\r\n\r\n\r\nبخش يازدهم\r\nفَتَفَهَّمْ يَا بُنَيَّ وَصِيَّتِي ، وَ اعْلَمْ أَنَّ مَالِكَ الْمَوْتِ هُوَ مَالِكُ الْحَيَاةِ ، وَ أَنَّ الْخَالِقَ هُوَ الْمُمِيتُ ، وَ أَنَّ الْمُفْنِيَ هُوَ الْمُعِيدُ ، وَ أَنَّ الْمُبْتَلِيَ هُوَ الْمُعَافِي ، وَ أَنَّ الدُّنْيَا لَمْ تَكُنْ لِتَسْتَقِرَّ إِلَّا عَلَى مَا جَعَلَهَا اللَّهُ عَلَيْهِ مِنَ النَّعْمَاءِ ، وَ الْابْتِلَاءِ ، وَ الْجَزَاءِ فِي الْمَعَادِ ، أَوْ مَا شَاءَ مِمَّا لَا تَعْلَمُ ، فَإِنْ أَشْكَلَ عَلَيْكَ شَيْءٌ مِنْ ذَلِكَ فَاحْمِلْهُ عَلَى جَهَالَتِكَ ، فَإِنَّكَ أَوَّلُ مَا خُلِقْتَ بِهِ جَاهِلًا ثُمَّ عُلِّمْتَ ، وَ مَا أَكْثَرَ مَا تَجْهَلُ مِنَ الْأَمْرِ ، يَتَحَيَّرُ فِيهِ رَأْيُكَ ، وَ يَضِلُّ فِيهِ بَصَرُكَ ثُمَّ تُبْصِرُهُ بَعْدَ ذَلِكَ ! فَاعْتَصِمْ بِالَّذِي خَلَقَكَ وَ رَزَقَكَ وَ سَوَّاكَ ، وَ لْيَكُنْ لَهُ تَعَبُّدُكَ ، وَ إِلَيْهِ رَغْبَتُكَ ، وَ مِنْهُ شَفَقَتُكَ .\r\n\r\nترجمه\r\nپسرم ! در فهم وصيتم دقت نما . بدان مالك مرگ همان مالك حيات است و آفريننده ، همان كسى است كه مىميراند و فانى كننده هم اوست كه جهان را از نو نظام مىبخشد و بيمارى دهنده همان شفابخش است و دنيا پابرجا نمىماند مگر به همان گونه كه خداوند آن را قرار داده است ؛ گاهى نعمت ، گاهى گرفتارى و سرانجام پاداش در روز رستاخير يا آنچه او خواسته و تو نمىدانى ( از كيفرهاى دنيوى ) و اگر دربارهء فهم اين امور ( حوادث جهان ) امرى بر تو مشكل شد ، آن را بر نادانى خود حمل كن ( و زبان به اعتراض مگشاى ) زيرا تو در آغاز خلقت جاهل و نادان بودى و سپس عالِم و آگاه شدى و چه بسيار است امورى كه هنوز نمىدانى و فكرت در آن متحير و چشمت در آن خطا مىكند ؛ اما پس از مدتى آن را مىبينى ( و از حكمت آن آگاه مىشوى ) .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nبنابراين به آن كس كه تو را آفريده و روزى داده و آفرينش تو را نظام بخشيده تمسك جوى و تنها او را پرستش كن و رغبت و محبّت تو تنها به او باشد و تنها از ( مخالفت ) او بترس .\r\n\r\nشرح و تفسير همه چيز از سوى اوست\r\nامام عليه السلام در اين بخش از وصيّت‌نامه نخست به فرزندش دستور مىدهد كه در آنچه او مىگويد دقت كند و فهم خود را به كار گيرد ، مىفرمايد : « پسرم در فهم وصيتم دقت نما » ؛ ( فَتَفَهَّمْ يَا بُنَيَّ وَصِيَّتِي ) .\r\nاين جمله در واقع اشاره به اهمّيّت بحثى است كه بعد از آن بيان فرموده ، اهميتى كه در خورِ دقت فراوان است .\r\nآن گاه به اين حقيقت اشاره مىكند كه در اين عالم هر چه هست از سوى خداست ؛ حيات و مرگ ، صحت و بيمارى ، تلخ و شيرين ، نعمت و ابتلا و . . . همهء آنها حكيمانه است و اگر نتوانستى به حكمت آنها پى ببرى حمل بر بىاطّلاعى خود كن و در برابر ارادهء حكيمانهء خدا تسليم باش . مىفرمايد :\r\n« بدان مالك مرگ همان مالك حيات است و آفريننده ، همان كسى است كه مىميراند و فانى كننده هم اوست كه جهان را از نو نظام مىبخشد و بيمارىدهنده همان شفابخش است » ؛ ( وَ اعْلَمْ أَنَّ مَالِكَ الْمَوْتِ هُوَ مَالِكُ الْحَيَاةِ ، وَ أَنَّ الْخَالِقَ هُوَ الْمُمِيتُ ، وَ أَنَّ الْمُفْنِيَ هُوَ الْمُعِيدُ ، وَ أَنَّ الْمُبْتَلِيَ هُوَ الْمُعَافِي ) .\r\nاين سخن در واقع اشاره به توحيد افعالى است كه در جهان بيش از يك مبدأ نيست :\r\n« لا مؤثر فى الوجود الا اللَّه » نه اينكه عالم دو مبدأ دارد ، مبدأ خير و شر و يزدان و اهريمن ؛ آن گونه كه ثنويان و دوگانه پرستان مىپنداشتند . اصولا در خلقت خداوند شرى وجود ندارد و هر چه هست خير است و شر امرى نسبى است . به\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nعنوان مثال : نيش عقرب وسيله‌اى دفاعى براى او در برابر دشمنانش هست .\r\nافزون بر آن كه در سم و نيش حشرات دواهاى شفابخشى وجود دارد و از اين نظر خير است و اگر كسى اشتباه كند و گرفتار نيش او شود ، اين شر بر اثر ناآگاهى او به وجود آمده است .\r\nآن گاه امام عليه السلام به ناپايدارى دنيا و آميخته بودن تلخ و شيرين در آن اشاه كرده مىفرمايد : « و دنيا پابرجا نمىماند مگر به همان گونه كه خداوند آن را قرار داده است گاهى نعمت و گاهى گرفتارى و سرانجام پاداش در روز رستاخير يا آنچه او خواسته و تو نمىدانى ( از كيفرهاى دنيوى ) » ؛ ( وَ أَنَّ الدُّنْيَا لَمْ تَكُنْ لِتَسْتَقِرَّ إِلَّا عَلَى مَا جَعَلَهَا اللَّهُ عَلَيْهِ مِنَ النَّعْمَاءِ ، وَ الابْتِلَاءِ ، وَ الْجَزَاءِ فِي الْمَعَادِ ، أَوْ مَا شَاءَ مِمَّا لَا تَعْلَمُ ) .\r\nآرى اين طبيعت دنياست و موافق حكمت خداوند است ، زيرا اگر انسان هميشه غرق نعمت باشد ، در ميان امواج غفلت غرق مىشود و اگر هميشه مبتلا باشد ، يأس و نوميدى همهء وجودش را فرا مىگيرد و از خدا دور مىشود .\r\nخداوند حكيم اين دو را به هم آميخته تا انسان پيوسته بيدار باشد و به سوى او حركت كند و دست به دامان لطفش زند .\r\nسپس از آنجا كه گاهى افراد نادان به سبب بىاطّلاعى از حكمتِ حوادث عالم ، زبان به اعتراض مىگشايند . امام عليه السلام به فرزندش هشدار مىدهد مىفرمايد :\r\n« و اگر دربارهء فهم اين امور ( حوادث جهان ) امرى بر تو مشكل شد ، آن را بر نادانى خود حمل كن ( و زبان به اعتراض مگشاى ) زيرا تو در آغاز خلقت جاهل و نادان بودى و سپس عالِم و آگاه شدى و چه بسيار است امورى كه هنوز نمىدانى و فكرت در آن متحير و چشمت در آن خطا مىكند ؛ اما پس از مدتى آن را مىبينى ( و از حكمت آن آگاه مىشوى ) » ؛ ( فَإِنْ أَشْكَلَ عَلَيْكَ شَيْءٌ مِنْ ذَلِكَ فَاحْمِلْهُ عَلَى جَهَالَتِكَ ، فَإِنَّكَ أَوَّلُ مَا خُلِقْتَ بِهِ جَاهِلًا ثُمَّ عُلِّمْتَ ، وَ مَا أَكْثَرَ مَا تَجْهَلُ مِنَ الْأَمْرِ ، يَتَحَيَّرُ فِيهِ رَأْيُكَ ، وَ يَضِلُّ فِيهِ بَصَرُكَ ثُمَّ تُبْصِرُهُ بَعْدَ ذَلِكَ ) .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nاشاره به اينكه كسى مىتواند زبان به اعتراض بگشايد كه نسبت به همه چيز آگاه باشد و فلسفهء تمام حوادث را بداند و آن را موافق حكمت نبيند در حالى كه چنين نيست ؛ معلومات انسان در برابر مجهولاتش همچون قطره در مقابل درياست . در آغاز عمر چيزى نمىداند و تدريجاً نسبت به بعضى امور آگاه مىشود و چه بسيار امورى كه در آغاز از فلسفهء آن بى خبر است ؛ اما چيزى نمىگذرد كه حكمت آن بر او آشكار مىشود . آيا انسان با اين علم محدود و با اين تجاربى كه دربارهء جهل و علم خود دارد مىتواند در مورد آنچه نمىداند لب به اعتراض باز كند ؟ !\r\nامام عليه السلام در پايان اين قسمت ، فرزندش را دستور به تمسك به ظل عنايت و الطاف الهى و توجّه به ذات پاك او مىدهد كه در هر حال كليد نجات است ، مىفرمايد : « بنابراين به آن كس كه تو را آفريده و روزى داده و آفرينش تو را نظام بخشيده تمسك جوى و تنها او را پرستش كن و فقط رغبت و محبّت تو تنها به سوى او باشد و تنها از ( مخالفت ) او بترس » ؛ ( فَاعْتَصِمْ بِالَّذِي خَلَقَكَ وَ رَزَقَكَ وَ سَوَّاكَ ، وَ لْيَكُنْ لَهُ تَعَبُّدُكَ ، وَ إِلَيْهِ رَغْبَتُكَ ، وَ مِنْهُ شَفَقَتُكَ ) .\r\nاين چهار دستور كوتاه و پر معنا به يقين ضامن سعادت هر انسانى است اعتصام به ظل عنايت پروردگار و پرستش او و توجّه به ذات پاكش و ترس از مجازاتش .\r\nدر جملهء « الَّذِي خَلَقَكَ وَ رَزَقَكَ وَ سَوَّاكَ » كه در واقع برگرفته از آيات قرآن مجيد است : « الَّذِى خَلَقَ فَسَوَّى * وَ الَّذِى قَدَّرَ فَهَدَى * وَ الَّذِي أَخْرَجَ الْمَرْعَى » « 1 » نخست اشاره به آفرينش ، سپس روزى و بعد تسويه و نظام بخشيدن به وجود انسان از نظر جسم و جان آمده است در حالى كه مىدانيم نخست خلقت است و بعد تسويه و سپس رزق و روزى ؛ اما با توجّه به اينكه عطف به واو هميشه دليل بر\r\n\r\n\r\n","description":"","footnote":"\r\n( 1 ) . اعلى ، آيهء 2 - 4 .\r\n","page_name":" 538 ","page_number":538},
  {"content":"\r\n\r\nترتيب نيست مشكلى از اين نظر در تفسير عبارت پيدا نمىشود .\r\nاين احتمال نيز كاملًا پذيرفتنى است كه نظر امام عليه السلام به دوران تكامل جنينى و رشد پس از تولد است ؛ زيرا نطفه‌اى كه در رحم مادر قرار مىگيرد ، از روزى الهى كه در رحم مادر براى او حواله شده پيوسته بهره مىگيرد و به دنبال آن مراحل تكامل را يكى بعد از ديگرى سير مىكند حتى زمانى كه متولد مىشود و روزى او از خون به شير مادر مبدل مىگردد ، باز هم مراحل تسويه و تكامل را تا مدت زيادى ادامه مىدهد ، بنابراين مىتوان گفت كه روزى قبل از مراحل تكامل انسان شروع مىشود .\r\n\r\nنكته مقايسهء علم و جهل بشر\r\nشك نيست انسان هنگام تولد چيزى را نمىداند ، هر چند استعداد او براى فراگيرى در حد بسيار بالايى است . قرآن مجيد نيز بر اين حقيقت ناطق است مىگويد : « وَ اللَّهُ أَخْرَجَكُمْ مِنْ بُطُونِ أُمَّهاتِكُمْ لَا تَعْلَمُونَ شَيْئاً » . « 1 »\r\nآن گاه از سه طريق آموزش مىبيند : 1 . از طريق تجربياتى كه پيوسته به صورت بازى و سرگرمى و . . . بدان مشغول است . 2 . از راه تعليم و تربيت پدر و مادر و استاد . 3 . از طريق شكوفا شدن علوم فطرى ( فطرت توحيد ، حسن و قبح عقلى ، امور وجدانى و مانند آن ) كه دست قدرت خدا در نهاد او قرار داده است ؛ ولى هر چه پيشتر مىرود به وسعت مجهولات خود آشناتر مىگردد .\r\nفى المثل ستاره شناسان با اسباب ابتدايى كه نگاه به آسمان مىكنند ، ستارگان محدودى را مىبينند كه وضع آنها برايشان مجهول است ، وقتى ابزار پيشرفته‌تر مىشود به كهكشان‌هاى عظيمى دست مىيابند كه هركدام ميليونها يا ميلياردها\r\n\r\n\r\n","description":"","footnote":"\r\n( 1 ) . نحل ، آيهء 78 .\r\n","page_name":" 539 ","page_number":539},
  {"content":"\r\n\r\nستاره دارد . با كشف يك كهكشان دنيايى از مجهولات در مقابل آنها خودنمايى مىكند و اگر روزى بتوانيم بعضى از ستاره‌هاى آنهارا با دقت به وسيلهء تلسكوپ ببينيم ، عالمى از مجهولات در مورد آن ستاره در مقابل ما آشكار مىشود . به اين ترتيب هرچه در علم پيشرفت مىكنيم آگاهى ما بر دامنهء جهلمان بيشتر خواهد شد و تا به جايى مىرسيم كه به گفتهء آن دانشمند معروف :\r\n تا به جايى رسيد دانش من * كه بدانم همى كه نادانم \r\nسرى به قرآن مىزنيم و آياتى را كه اشاره به علم خدا دارد بررسى مىكنيم :\r\n« وَ لَوْ أَنَّ مَا فِى الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ » ؛ و اگر همهء درختان روى زمين قلم شود و دريا براى آن مركّب گردد و هفت دريا به آن افزوده شود ( اينها همه تمام مىشود ولى ) كلمات خدا پايان نمىگيرد » . « 1 »\r\nبه همين دليل در جاى ديگر مىفرمايد : « وَ ما أُوتيتُمْ مِنَ الْعِلْمِ إِلَّا قَليلًا » . « 2 »\r\nانيشتين دانشمند معروف مىگويد : اگر تمام علوم بشر را از روز نخست تا به امروز كه در كتابخانه‌ها جمع شده است ، در برابر مجهولات بشر بگذاريم ، همانند يك صفحه از يك كتاب بسيار قطور است .\r\nاز اينجا نتيجه‌اى را كه امام عليه السلام در عبارت بالا گرفته است به خوبى درك مىكنيم كه اگر ما در مسائل مربوط به مبدأ و معاد و اسرار زندگى بشر سؤالات بدون جوابى پيدا كنيم بايد حمل بر نادانى خود كنيم و زبان به انكار و اعتراض نگشاييم . اين حكم عقل و منطق است .\r\n\r\n\r\n","description":"","footnote":"\r\n( 1 ) . لقمان ، آيهء 27 .\r\n( 2 ) . اسراء ، آيهء 85 .\r\n","page_name":" 540 ","page_number":540},
  {"content":"\r\n\r\n\r\nبخش دوازدهم\r\nوَ اعْلَمْ يَا بُنَيَّ أَنَّ أَحَداً لَمْ يُنْبِئْ عَنِ اللَّهِ سُبْحَانَهُ كَمَا أَنْبَأَ عَنْهُ الرَّسُولُ صلى الله عليه و آله فَارْضَ بِهِ رَائِداً ، وَ إِلَى النَّجَاةِ قَائِداً ، فَإِنِّي لَمْ آلُكَ نَصِيحَةً . وَ إِنَّكَ لَنْ تَبْلُغَ فِي النَّظَرِ لِنَفْسِكَ - وَ إِنِ اجْتَهَدْتَ - مَبْلَغَ نَظَرِي لَكَ .\r\n\r\nترجمه\r\nپسرم ! بدان هيچ كس از خدا همچون پيامبر اسلام صلى الله عليه و آله خبر نياورده ( و احكام خدا را همانند او بيان نكرده است ) بنابراين او را به عنوان رهبر خود بپذير و در طريق نجات و رستگارى ، وى را قائد خويش انتخاب كن . من از هيچ اندرزى دربارهء تو كوتاهى نكردم و تو هر قدر براى آگاهى از صلاح و مصلحت خويش كوشش كنى به آن اندازه كه من دربارهء تو تشخيص داده‌ام نخواهى رسيد .\r\n\r\nشرح و تفسير پيامبر اسلام صلى الله عليه و آله را راهنماى خود قرار ده\r\nامام عليه السلام در اين بخش از اندرزنامهء خود خطاب به فرزند عزيزش به دو نكتهء مهم اشاره مىكند : نخست اينكه پيغمبر اسلام صلى الله عليه و آله بهترين پيشوا و راهنماست و ديگر اينكه پدرش امير مؤمنان از هيچ كوششى براى هدايت او فروگذار نكرده است ، بنابراين بر پيروى از اين دو پيشوا پا فشارى كرد .\r\nمىفرمايد : « پسرم بدان هيچ كس از خدا همچون پيامبر اسلام صلى الله عليه و آله خبر نياورده ( و احكام خدا را همانند او بيان نكرده است ) بنابراين او را به عنوان رهبر خود بپذير و در طريق نجات و رستگارى ، او را قائد خويش انتخاب كن » ؛ ( وَ اعْلَمْ يَا\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nبُنَيَّ أَنَّ أَحَداً لَمْ يُنْبِئْ عَنِ اللَّهِ سُبْحَانَهُ كَمَا أَنْبَأَ عَنْهُ الرَّسُولُ صلى الله عليه و آله فَارْضَ بِهِ رَائِداً « 1 » ، وَ إِلَى النَّجَاةِ قَائِداً ) .\r\nاين تعبير نشان مىدهد كه وحى آسمانى كه بر پيغمبر اكرم صلى الله عليه و آله نازل شد سرآمد همهء وحىهايى است كه بر انبياى پيشين نازل شده است . در آن اعصار مطابق استعداد انسان‌هاى همان زمان وحى آسمانى نازل مىشد و در عصر خاتم انبيا آخرين پيام‌هاى خدا بر قلب مباركش وحى شد .\r\nمقايسهء قرآن مجيد با تورات و انجيل كنونى ( هرچند دست تحريف به آن راه يافته ) شاهد گوياى اين تفاوت عظيم است ؛ در مورد معرفة اللَّه و دلايل توحيد و صفات پروردگار ، قرآن مجيد مطالبى دارد كه در هيچ يك از كتب آسمانى ديده نمىشود حتى عشرى از اعشار آن هم وجود ندارد . در مورد مسائل مربوط به معاد كه به گفتهء بعضى از محققان دو هزار آيه در قرآن از معاد و شاخ و برگ آن سخن مىگويد ، آنقدر قرآن مطلب به ميان آورده كه فراتر از آن تصور نمىشود .\r\nدر مباحث اخلاقى ، اجتماعى ، سياسى و مسائل مربوط به حكومت و تاريخ پيشينيان ، قرآن از هر نظر پربار است . به همين دليل امام عليه السلام در گفتار بالا مىفرمايد : احدى مانند پيغمبر اسلام صلى الله عليه و آله وحى آسمانى را به صورت گسترده بيان نكرده است و همين دليلِ انتخاب او به عنوان بهترين راهنما و پيشواست .\r\nبايد توجّه داشت كه واژهء « رائد » در اصل به معناى كسى است كه او را براى جستجوى مرتع ( و آب ) براى چهارپايان مىفرستند و هنگامى كه آن را كشف كرد خبر مىدهد سپس اين معنا توسعه يافته و به كسانى ه امور حياتى را در اختيار انسان‌ها مىگذارند اطلاق شده است .\r\n\r\n\r\n","description":"","footnote":"\r\n( 1 ) . « رائد » از ريشهء « رود » بر وزن « عود » همان گونه كه در متن گفته شده در اصل به معنى تلاش و كوشش براى يافتن آب و چراگاه است سپس به هر گونه تلاش براى انجام چيزى گفته شده است . مثل معروف « الرائد لا يكذب قومه ؛ كسى كه به دنبال چراگاه مىرود به قوم و قبيلهء خود دروغ نمىگويد » ، ناظر به همين معناست و از آنجا كه پيغمبر اكرم صلى الله عليه و آله در جستجوى سعادت براى پيروان خويش بود ، بر او « رائد » اطلاق شده است .\r\n","page_name":" 542 ","page_number":542},
  {"content":"\r\n\r\nقائد نيز در اصل به معناى كسى است كه مهار ناقه را در دست مىگيرد و آن را در مسير راهنمايى مىكند . سپس به رهبران انسانى اطلاق شده است .\r\nامام عليه السلام سپس در ادامهء سخن مىافزايد : « من از هيچ اندرزى دربارهء تو كوتاهى نكردم و تو هر قدر براى آگاهى از صلاح خويش كوشش كنى به آن اندازه كه من دربارهء تو تشخيص داده‌ام نخواهى رسيد » ؛ ( فَإِنِّي لَمْ آلُكَ « 1 » نَصِيحَةً . وَ إِنَّكَ لَنْ تَبْلُغَ فِي النَّظَرِ لِنَفْسِكَ - وَ إِنِ اجْتَهَدْتَ - مَبْلَغَ نَظَرِي لَكَ ) .\r\nهدف امام عليه السلام از اين سخن آن است كه فرزندش را تشويق كند به دو دليل نسبت به اين نصايح كاملًا پايبند باشد يكى اينكه امام عليه السلام بر اثر دلسوزى و محبّت فوق العاده به او چيزى را فروگذار نكرده و ديگر اينكه فرزندش تازه كار است و هرگز نمىتواند آنچه را امام عليه السلام مىداند و مىبيند ، بداند و ببيند كه گفته‌اند : آنچه را جوان در آيينه مىبيند پير در خشت خام آن بيند .\r\n\r\n\r\n","description":"","footnote":"\r\n( 1 ) . « آل » صيغهء متكلم وحده از ريشهء « الو » بر وزن « دلو » در اصل به معناى كوتاهى كردن است و جملهء « لم آلك نصيحة » به اين معناست كه من در هيچ نصيحت و خيرخواهى دربارهء تو كوتاهى نكردم . قابل توجّه اينكه اين فعل لازم است و مفعول نمىگيرد ، هر چند بعضى پنداشته‌اند كه دو مفعول دارد : ضمير خطاب در آلك مفعول اوّل و « نصيحة » مفعول دوم ، در حالى كه نصيحة تمييز است و ضمير خطاب محذوفى دارد و در اصل « لم آل لك » بوده است .\r\n","page_name":" 543 ","page_number":543},
  {"content":"\r\n . \r\n","description":"","footnote":"","page_name":" 544 ","page_number":544},
  {"content":"\r\n\r\n\r\nبخش سيزدهم\r\nوَ اعْلَمْ يَا بُنَيَّ أَنَّهُ لَوْ كَانَ لِرَبِّكَ شَرِيكٌ لَأَتَتْكَ رُسُلُهُ ، وَ لَرَأَيْتَ آثَارَ مُلْكِهِ سُلْطَانِهِ ، وَ لَعَرَفْتَ أَفْعَالَهُ وَ صِفَاتِهِ ، وَ لَكِنَّهُ إِلَهٌ وَاحِدٌ كَمَا وَصَفَ نَفْسَهُ لَا يُضَادُّهُ فِي مُلْكِهِ أَحَدٌ ، وَ لَا يَزُولُ أَبَداً وَ لَمْ يَزَلْ . أَوَّلٌ قَبْلَ الْأَشْيَاءِ بِلَا أَوَّلِيَّةٍ ، وَ آخِرٌ بَعْدَ الْأَشْيَاءِ بِلَا نِهَايَةٍ . عَظُمَ عَنْ أَنْ تَثْبُتَ رُبُوبِيَّتُهُ بِإِحَاطَةِ قَلْبٍ أَوْ بَصَرٍ . فَإِذَا عَرَفْتَ ذَلِكَ فَافْعَلْ كَمَا يَنْبَغِي لِمِثْلِكَ أَنْ يَفْعَلَهُ فِي صِغَرِ خَطَرِهِ ، وَ قِلَّةِ مَقْدِرَتِهِ ، وَ كَثْرَةِ عَجْزِهِ ، و عَظِيمِ حَاجَتِهِ إِلَى رَبِّهِ ، فِي طَلَبِ طَاعَتِهِ ، وَ الْخَشْيَةِ مِنْ عُقُوبَتِهِ ، وَ الشَّفَقَةِ مِنْ سُخْطِهِ : فَإِنَّهُ لَمْ يَأْمُرْكَ إِلَّا بِحَسَنٍ ، وَ لَمْ يَنْهَكَ إِلَّا عَنْ قَبِيحٍ .\r\n\r\nترجمه\r\nپسرم ! بدان اگر پروردگارت شريكى داشت ، رسولان او به سوى تو مىآمدند و آثار ملك و قدرتش را مىديدى و افعال و صفاتش را مىشناختى ؛ ولى او خداوندى يگانه است همان گونه كه خودش را به اين صفت توصيف كرده است .\r\nهيچ كس در ملك و مملكتش با او ضديت نمىكند و هرگز زايل نخواهد شد و همواره بوده است . او سرسلسلهء هستى است بى آنكه آغازى داشته باشد و آخرين آنهاست بىآنكه پايانى برايش تصور شود . بزرگ‌تر از آن است كه ربوبيتش در احاطهء فكر يا چشم قرار گيرد .\r\nحال كه اين حقيقت را شناختى ، در عمل بكوش آن چنان كه سزاوارِ مانند توست از نظر كوچكى قدر و منزلت و كمى قدرت و فزونى عجز و نياز شديدت به پروردگارت . در راه اطاعتش بكوش ، از عقوبتش بر حذر باش و از خشمش بيمناك ، زيرا او تو را جز به نيكى امر نكرده و جز از قبيح و زشتى باز نداشته است .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nشرح و تفسير ايمان به يكتايى او\r\nامام عليه السلام در اين بخش از وصيّت‌نامهء خود به سراغ يكى از دلايل توحيد مىرود ، همان توحيدى كه پايهء اصلى تمام دين و ركن ركين آن است ؛ مىفرمايد :\r\n« پسرم بدان اگر پروردگارت شريكى داشت ، رسولان او به سوى تو مىآمدند و آثار ملك و قدرتش را مىديدى و افعال و صفاتش را مىشناختى » ؛ ( وَ اعْلَمْ يَا بُنَيَّ أَنَّهُ لَوْ كَانَ لِرَبِّكَ شَرِيكٌ لَأَتَتْكَ رُسُلُهُ ، وَ لَرَأَيْتَ آثَارَ مُلْكِهِ وَ سُلْطَانِهِ ، وَ لَعَرَفْتَ أَفْعَالَهُ وَ صِفَاتِهِ ) .\r\nامام عليه السلام در يك نگاه براى نفى شريك و همتا براى خداوند به سه امر استدلال مىكند :\r\nنخست اينكه اگر خدا شريك و همتايى مىداشت حتما حكيم بود و خداوند حكيم بايد بندگان را از وجود خويش آگاه سازد و اوامر و نواهيش را توسط پيامبران خويش به گوش آنها برساند در حالى كه ما مىبينيم تمام انبيا بشر را به سوى خداى واحد دعوت كرده‌اند ؛ آيات قرآن و متون كتب آسمانى گواه اين مطلب است .\r\nاز سوى ديگر اگر پرودگار ديگرى وجود داشت بايد آثار ملك و قدرت و سلطان او در جهان نمايان گردد در حالى كه هر چه در اين عالم بيشتر دقت مىكنيم به وحدت آن آشناتر مىشويم . جهان مجموعهء واحدى است با قوانين يكسان كه بر سر تا سر آن حكومت مىكند و اين وحدت كه از ساختمان اتم‌ها گرفته تا كهكشان‌هاى عظيم همه تحت قانون واحدى به حيات خود ادامه مىدهند ، دليل بر يكتايى آفريدگار و يگانگى خداست .\r\nآن گاه امام عليه السلام در ادامهء اين سخن به هفت وصف از صفات خداوند اشاره مىكند :\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nنخست مىفرمايد : « ولى او خداوند يگانه است ، همان گونه كه خودش را به اين صفت توصيف كرده است » ؛ ( وَ لَكِنَّهُ إِلَهٌ وَاحِدٌ كَمَا وَصَفَ نَفْسَهُ ) .\r\nاين وصف نتيجهء استدلالى است كه امام عليه السلام قبلًا بيان فرمود كه اگر پروردگار و معبود ديگرى بود ، فرستادگان او به سراغ تو مىآمدند و آثار ملك و سلطانش را در همه جا مىديدى و افعال و صفاتش را در جبين موجودات مشاهده مىكردى و چون چنين نيست نتيجه مىگيريم كه او خداوندى است يكتا . اضافه بر اين در قرآن مجيد نيز بارها خودش را به يكتايى توصيف كرده كه نمونهء بارز آن سورهء توحيد است و از آنجا كه او صادق است و كذب و دورغ كه نتيجهء نياز و عجز و هواپرستى است در ذات او راه ندارد ، بنابراين مىتوانيم در اين وصف و ساير صفاتش ، بر دليل سمعى ؛ يعنى آيات و روايات قطعى تكيه كنيم .\r\nدر دومين وصف مىفرمايد : « هيچ كس در ملك و مملكتش با او ضديت نمىكند » ؛ ( لَا يُضَادُّهُ فِي مُلْكِهِ أَحَدٌ ) .\r\nاين همان توحيد در حاكميّت است كه يكى از شاخه‌هاى توحيد افعالى است ؛ مالك يكى است و حاكم يكى . دليل آن هم روشن است ، زيرا وقتى بپذيريم خالق اوست طبعا مالك و حاكم جز او نمىتواند باشد . آن هم خالقيت مستمر ، چرا كه مىدانيم خلقتش دائمى است ؛ يعنى ما لحظه به لحظه آفريده مىشويم درست مانند نور چراغ كه به منبع مولّد برق ارتباط دارد و اگر يك لحظه رابطه‌اش قطع شود خاموش مىگردد . آرى او همه روز خالق است و همواره حاكم و مالك .\r\nآن گاه در بيان سومين و چهارمين وصف مىافزايد : « و هرگز زايل نخواهد شد و همواره بوده است » ؛ ( وَ لَا يَزُولُ أَبَداً وَ لَمْ يَزَلْ ) .\r\nدليل اينها روشن است ، زيرا مىدانيم او واجب الوجود است ، واجب الوجود حقيقتى است كه به تعبير ساده ، وجودش از ذاتش مىجوشد ، بنابراين چنين وجودى ازلى است و بايد ابدى باشد . موجودى حادث است كه وجودش از\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nخود او نبوده و از بيرون آمده ؛ موجودى فانى مىشود كه وجودش از درون ذاتش نبوده و از خارج ذاتش به او رسيده باشد .\r\nبنابراين پنجمين و ششمين وصف را هم مىتوان از اينجا نتيجه گرفت كه مىفرمايد : « او سرسلسلهء هستى است بى آنكه آغازى داشته باشد و آخرين آنها است بىآنكه پايانى برايش تصور شود » ؛ ( أَوَّلٌ قَبْلَ الْأَشْيَاءِ بِلَا أَوَّلِيَّةٍ ، وَ آخِرٌ بَعْدَ الْأَشْيَاءِ بِلَا نِهَايَةٍ ) .\r\nاين دو وصف نيز از لوازم ازليت و ابديت ذات پاك اوست كه آن هم نتيجهء واجب الوجود بودن او است .\r\nدر هفتمين وصف كه آخرين وصفى است كه امام عليه السلام در اينجا بيان كرده و مىفرمايد : « بزرگ‌تر از آن است كه ربوبيتش در احاطهء فكر يا چشم قرار گيرد » ؛ ( عَظُمَ عَنْ أَنْ تَثْبُتَ رُبُوبِيَّتُهُ بِإِحَاطَةِ قَلْبٍ أَوْ بَصَرٍ ) .\r\nدليل آن هم روشن است ؛ ربوبيت او از ازل شروع شده و تا ابد ادامه دارد و همهء عالم هستى را با مرزها و حدود ناشناخته‌اش در بر مىگيرد ، بنابراين چنين ربوبيت گسترده‌اى را نه با چشم مىتوان مشاهده كرد و نه در فكر انسان مىگنجد ، زيرا ربوبيتش نامحدود است و نامحدود در فكر محدود انسان نخواهد گنجيد .\r\nامام عليه السلام بعد از بيان عظمت خداوند و يگانگى و ازليت و ابديت و احاطهء ربوبيت او بر جميع عالم ، در ادامهء سخن ، فرزندش را مخاطب ساخته و او را به كوچكى و ناتوانيش و نيازهاى فراوانش در برابر خداوند توجّه مىدهد مىفرمايد : « حال كه اين حقيقت را شناختى ، در عمل بكوش آن چنان كه سزاوارِ مانند توست از نظر كوچكى قدر و منزلت و كمى قدرت و فزونى عجز و نياز شديدت به پروردگارت » ؛ ( فَإِذَا عَرَفْتَ ذَلِكَ فَافْعَلْ كَمَا يَنْبَغِي لِمِثْلِكَ أَنْ يَفْعَلَهُ فِي صِغَرِ خَطَرِهِ « 1 » ، وَ قِلَّةِ مَقْدِرَتِهِ وَ كَثْرَةِ عَجْزِهِ ، و عَظِيمِ حَاجَتِهِ إِلَى رَبِّهِ ) .\r\n\r\n\r\n","description":"","footnote":"\r\n( 1 ) . « خطر » در اينجا به معناى قدر و منزلت است .\r\n","page_name":" 548 ","page_number":548},
  {"content":"\r\n\r\nچهار وصفى را كه امام عليه السلام براى فرزندش بر شمرده اوصافى است دربارهء همهء انسانها ؛ همه در پيشگاه خداوند كوچك‌اند و قدرتشان ناچيز و عجزشان فراوان و نيازشان به پروردگارشان زياد . مشروط بر اينكه انسان ، خويشتن را بشناسد و به خود فراموشى گرفتار نگردد . كه در اين صورت از طريق بندگى خارج نخواهد شد و گام در طريق طغيان نخواهد گذاشت . آرى شناخت عظمت خدا و معرفت نسبت به كوچكى خويش در برابر او سرچشمهء عبوديت و بندگى است و فراموشى آن سرآغاز طغيان و ظلم و بيدادگرى است .\r\nقرآن مجيد مىفرمايد : « وَ لا تَكُونُوا كَالَّذينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُون » ؛ و همچون كسانى نباشيد كه خدا را فراموش كردند و خداوند نيز آنها را به « خود فراموشى » گرفتار كرد ؛ آنها گناهكارانند » . « 1 »\r\nآن گاه امام عليه السلام راه را به فرزند دلبندش نشان مىدهد كه انجام اعمال شايسته چگونه است ، مىفرمايد : « در راه اطاعتش بكوش ، از عقوبتش ترسان باش و از خشمش بيمناك ، زيرا او تو را جز به نيكى امر نكرده و جز از قبيح و زشتى باز نداشته است » ؛ ( فِي طَلَبِ طَاعَتِهِ ، وَ الْخَشْيَةِ مِنْ عُقُوبَتِهِ ، وَ الشَّفَقَةِ مِنْ سُخْطِهِ : فَإِنَّهُ لَمْ يَأْمُرْكَ إِلَّا بِحَسَنٍ ، وَ لَمْ يَنْهَكَ إِلَّا عَنْ قَبِيحٍ ) .\r\nامام عليه السلام در اينجا عمل شايسته را در سه چيز خلاصه كرده است : اطاعت و فرمان ، ترس از عقوبت و اشفاق از خشم او .\r\nبديهى است كه خشيت و اشفاق در برابر عقوبت و خشم پروردگار ، انگيزهء طاعت است ، بنابراين امام عليه السلام نخست به اطاعت پروردگار اشاره كرده و سپس بر انگيزه‌هاى آن تأكيد ورزيده است و تفاوت خشيت و اشفاق همان گونه كه قبلًا اشاره شد در اين است كه خشيت به معناى خوف و ترس ولى شفقت و اشفاق ترس آميخته با اميد است ، بنابراين ترس از عقوبت خداوند ، همچون ترس از\r\n\r\n\r\n","description":"","footnote":"\r\n( 1 ) . حشر ، آيهء 19 .\r\n","page_name":" 549 ","page_number":549},
  {"content":"\r\n\r\nحادثهء وحشتناك نااميد كننده نيست ، بلكه ترسى آميخته با اميد به لطف و عطوفت و كرم پروردگار است .\r\nجملهء « فَإِنَّهُ لَمْ يَأْمُرْكَ . . . » اشاره به اين است : گمان نبر اطاعت تو از پروردگار چيزى بر جاه و جلال او مىافزايد يا خداوند نيازى به آن دارد . به عكس تو نيازمند به آنى ، زيرا تو را به نيكىهايى كه مايهء سعادت توست امر فرموده و از قبايح و زشتىهايى كه تو را به بدبختى و شقاوت مىكشاند نهى كرده است .\r\nاين جمله دليل روشنى بر حسن و قبح عقلى است كه متأسفانه جمعى از مسلمانان كه از مكتب اهل بيت و تمسك به كتاب و عترت دور مانده‌اند با آن به مخالفت برخواسته‌اند و مسأله‌اى بديهى عقلى را به سبب انگيزه‌هاى نادرست انكار كرده‌اند .\r\n\r\nنكته‌ها\r\n\r\n1 . رابطهء جهان‌بينى و ايدئولوژى\r\nامام عليه السلام در اين بخش از نامه بعد از بيان يك سلسه حقايق در مورد خداوند و بيان چندى از صفات او و بيان عجز ، ضعف و ناتوانى انسان ، نتيجه مىگيرد كه بايد او را آن گونه كه شايسته است عبادت كرد .\r\nاين بدين معناست كه وظايف ما پيوندى تنگاتنگ با واقعيّت‌ها دارد ؛ يعنى قوانين ، هميشه از دل حقايق بيرون مىآيد و بايدها و نبايدها زاييدهء هستها و نيست‌هاست . به عبارت ديگر ، به دليل شناخت و واقعيت‌هايى كه در مورد غناى خداوند و احتياج انسان است ، لزوم عبادت نيز استنباط مىشود و اين همان بحث مهمى است كه مىگويند بين ايدئولوژى و جهان‌بينى ارتباط هست يا نه .\r\nجهان‌بينى همان شناختِ واقعيت‌هاست و ايدئولوژى در اينجا اصطلاحاً به معناى احكام و قوانينى است كه به عقيدهء ما از دل جهان بينى متولد مىشود .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nاز اين رو شبههء كسانى كه مىگويند : احكام امورى اعتبارى بوده و ارتباطى با واقعيت‌ها كه امورى تكوينى است ندارد ، بى اساس است و امام عليه السلام در اين بخش از نامه قلم سرخ بطلان بر آن مىكشد ، زيرا با جدايى اين دو از يكديگر ، اعتبار احكام از ميان مىرود . حكم ، زمانى ارزش دارد كه با واقعيّت پيوند داشته باشد و اين فلسفهء احكام است كه به آن اعتبار مىبخشد و اين گره خوردن حكم با واقعيّت است كه موجب تثبيت حكم مىشود .\r\nاحكام تعبدى نيز از اين قانون مستثنا نيستند و تمام احكام مطابق مصالح و مفاسد واقعىاند ، هر چند گاهى ما فلسفهء آنها را ندانيم ، زيرا در غير اين صورت ترجيح بلا مرجح مىشد . علماى شيعه همه بر اين قول اتفاق دارند .\r\nآيات قرآن و روايات نيز به اين ارتباط تنگاتنگ بين احكام و واقعيت‌ها تصريح دارند .\r\nدر قرآن كريم در سورهء مائده آمده است : « يا أَيُّهَا الَّذينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِّنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ * إِنَّما يُريدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُّنْتَهُونَ ؛ اى كسانى كه ايمان آورده‌ايد شراب و قمار و بتها و ازلام ( نوعى بخت آزمايى ) پليد و از عمل شيطان است ، از آن دورى كنيد تا رستگار شويد * شيطان مىخواهد به وسيلهء شراب و قمار در ميان شما عداوت و كينه ايجاد كند ، و شما را از ياد خدا و نماز باز دارد . آيا ( با اين همه زيان و فساد ، و با اين نهى اكيد ) خوددارى خواهيد كرد ؟ » « 1 » خداوند متعال در اين آيات بعد از آنكه مواردى از پليدىهاى واقعى ؛ مانند شراب و قمار را بيان مىكند و متذكر مىشود كه آنها از عمل شيطان هستند ، به بيان حكم آن مىپردازد و مؤمنان را از ارتكاب به آنها نهى مىكند سپس بار ديگر در بيان واقعيتها به رستگارى\r\n\r\n\r\n","description":"","footnote":"\r\n( 1 ) . مائده ، آيهء 90 و 91 .\r\n","page_name":" 551 ","page_number":551},
  {"content":"\r\n\r\nانسان اشاره مىكند و اينكه عمل شيطان در واقع دشمنى ، كينه و دورى از ذكر خدا و ترك نماز است .\r\nدر مورد روزه نيز فرموده‌اند : « صُومُوا تَصِحُّوا ؛ روزه بگيريد جسم شما سالم مىشود » « 1 » و در جاى ديگر به بيان فلسفهء روزه پرداخته مىفرمايد : « لَعَلَّكُمْ تَتَّقُون » . « 2 »\r\nدر حقيقت تمام رواياتي كه در باب علل‌الشرايع وارد شده ، دليل روشني بر اين مدعاست .\r\n\r\n2 . آغاز خلقت و دوام فيض\r\nهمان گونه كه از تعبيرات گوياى امام عليه السلام در اين بخش از نامه روشن شد ، ذات پاك خداوند سرآغاز همه چيز است بى آنكه آغازى و سرانجام همه چيز است بى آنكه پايانى داشته باشد . ازاين معنا به ازليت و ابديت تعبير مىشود . در اينجا اين سؤال پيش مىآيد كه آيا مخلوقات ، حدوث زمانى دارند ؛ يعنى زمانى بوده كه خداوند بوده است و مخلوقى وجود نداشته ؟ ( البته تعبير به زمان نيز از باب تسامح است ، زيرا زمان خودش يا مخلوق است يا نتيجهء حركت در مخلوقات ) آن گونه كه آمده است : « كان اللَّه و لم يكن معه شىء » « 3 » اگر چنين باشد مسألهء دوامِ فيض زير سؤال مىرود و مفهومش اين است كه زمانى بوده كه خداوند فياض فيضى نبخشيده است در حالى كه مىدانيم فيض لازمهء ذات پروردگار است و نبودنش نقصى محسوب مىشود .\r\nپاسخ اين سؤال آن است كه جهان حدوث ذاتى دارد ؛ يعنى اگر بگوييم هميشه مخلوقى وجود داشته ، آن مخلوق هم مستند به ذات پاك او و وابستهء به\r\n\r\n\r\n","description":"","footnote":"\r\n( 1 ) . بحارالانوار ، ج 59 ، ص 267 ، ح 46 .\r\n( 2 ) . بقره ، آيهء 183 .\r\n( 3 ) . بحارالانوار ، ج 54 ، ص 238 .\r\n","page_name":" 552 ","page_number":552},
  {"content":"\r\n\r\nقدرت او بوده است نه اينكه واجب الوجود باشد ، همان گونه كه نور آفتاب وابستهء به اوست و اگر هميشه خورشيد باشد و هميشه نورافشانى كند باز هم خورشيد اصل است و نورش فرع و وابستهء به آن .\r\nبه تعبير ديگر واژهء « مع » در جملهء « كان اللَّه و لم يكن معه شىء » بيانگر اين حقيقت است كه خداوند در ازل بوده و با او و همراه و همتاى او ( نه بوسيلهء او ) چيزى وجود نداشته است .\r\n\r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n\r\n\r\nبخش چهاردهم\r\nيَا بُنَيَّ إِنِّي قَدْ أَنْبَأْتُكَ عَنِ الدُّنْيَا وَ حَالِهَا ، وَ زَوَالِهَا وَ انْتِقَالِهَا ، وَ أَنْبَأْتُكَ عَنِ الْآخِرَةِ وَ مَا أُعِدَّ لِأَهْلِهَا فِيهَا ، وَ ضَرَبْتُ لَكَ فِيهِمَا الْأَمْثَالَ ، لِتَعْتَبِرَ بِهَا وَ تَحْذُوَ عَلَيْهَا . إِنَّمَا مَثَلُ مَنْ خَبَرَ الدُّنْيَا كَمَثَلِ قَوْمٍ سَفْرٍ نَبَا بِهِمْ مَنْزِلٌ جَدِيبٌ ، فَأَمُّوا مَنْزِلًا خَصِيباً وَ جَنَاباً مَرِيعاً ، فَاحْتَمَلُوا وَعْثَاءَ الطَّرِيقِ ، وَ فِرَاقَ الصَّدِيقِ ، خُشُونَةَ السَّفَرِ ، وَ جُشُوبَةَ المَطْعَمِ ، لِيَأْتُوا سَعَةَ دَارِهِمْ ، وَ مَنْزِلَ قَرَارِهِمْ ، فَلَيْسَ يَجِدُونَ لِشَيْءٍ مِنْ ذَلِكَ أَلَماً ، وَ لَا يَرَوْنَ نَفَقَةً فِيهِ مَغْرَماً . وَ لَا شَيْءَ أَحَبُّ إِلَيْهِمْ مِمَّا قَرَّبَهُمْ مِنْ مَنْزِلِهِمْ ، وَ أَدْنَاهُمْ مِنْ مَحَلَّتِهِمْ . وَ مَثَلُ مَنِ اغْتَرَّ بِهَا كَمَثَلِ قَوْمٍ كَانُوا بِمَنْزِلٍ خَصِيبٍ ، فَنَبَا بِهِمْ إِلَى مَنْزِلٍ جَدِيبٍ ، فَلَيْسَ شَيْءٌ أَكْرَهَ إِلَيْهِمْ وَ لَا أَفْظَعَ عِنْدَهُمْ مِنْ مُفَارَقَةِ مَا كَانُوا فِيهِ ، إِلَى مَا يَهْجُمُونَ عَلَيْهِ ، يَصِيرُونَ إِلَيْهِ .\r\n\r\nترجمه\r\nفرزندم ! من تو را از دنيا و حالات آن و زوال و دگرگونيش آگاه ساختم و از آخرت و آنچه براى اهلش در آن مهيا شده مطلع كردم و دربارهء هر دو برايت مثال‌هايى زدم تا به وسيلهء آن عبرت گيرى و در راه صحيح گام نهى .\r\nكسانى كه دنيا را خوب آزموده‌اند ( مىدانند كه آنها ) همچون مسافرانى هستند كه در منزلگاهى بى آب و آبادى وارد شده‌اند ( كه قابل زيستن و ماندن نيست ) لذا تصميم گرفته‌اند به سوى منزلى پرنعمت و ناحيه‌اى راحت ( براى زيستن ) حركت كنند ، از اين رو ( آنها براى رسيدن به آن منزل ) مشقت راه را متحمل شده و فراق دوستان را پذيرفته و خشونت‌ها و سختىهاى سفر و غذاهاى ناگوار را\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n( با جان و دل ) قبول نموده‌اند تا به خانهء وسيع و منزلگاه آرامشان گام نهند . به همين دليل آنها از هيچ يك از اين ناراحتىها احساس درد و رنج نمىكنند و هزينه‌هايى را كه در اين طريق مىپردازند از آن ضرر نمىبينند و هيچ‌چيز براى آنها محبوب‌تر از آن نيست كه آنان را به منزلگاهشان نزديك و به محل آرامششان برساند .\r\n( اما ) كسانى كه به دنيا مغرور شده‌اند همانند مسافرانى هستند كه در منزلى پرنعمت قرار داشته سپس به آنها خبر مىدهند كه بايد به سوى منزلگاهى خشك و خالى از نعمت حركت كنند ( روشن است كه ) نزد آنان چيزى ناخوشايندتر و مصيبت‌بارتر از مفارقت آنچه در آن بوده‌اند و حركت به سوى آنچه كه بايد به سمت آن روند و سرنوشتى كه در پيش دارند ، نيست .\r\n\r\nشرح و تفسير راهيان جهان ديگر دو گروهند\r\nامام عليه السلام در اين بخش از وصيّت‌نامهء خود ، موقعيت دنيا و آخرت را از ديدگاه خداجويانِ طالب آخرت و دنياپرستان ، ضمن دو مثال زيبا و گويا بيان مىكند نخست مىفرمايد : « فرزندم ! من تو را از دنيا و حالات آن و زوال و دگرگونيش آگاه ساختم و از آخرت و آنچه براى اهلش در آن مهيا شده مطلع كردم و دربارهء هر دو برايت مثال‌هايى زدم تا به وسيلهء آن عبرت گيرى و در راه صحيح گام نهى » ؛ ( يَا بُنَيَّ إِنِّي قَدْ أَنْبَأْتُكَ عَنِ الدُّنْيَا وَ حَالِهَا ، وَ زَوَالِهَا وَ انْتِقَالِهَا ، وَ أَنْبَأْتُكَ عَنِ الْآخِرَةِ وَ مَا أُعِدَّ لِأَهْلِهَا فِيهَا ، وَ ضَرَبْتُ لَكَ فِيهِمَا الْأَمْثَالَ ، لِتَعْتَبِرَ بِهَا ، وَ تَحْذُوَ عَلَيْهَا ) .\r\nهميشه مثال‌ها نقش بسيار مهمى در فهم و درك مسائل پيچيده ؛ اعم از مسائل عقلى و حسى دارد و از طريق آن مىتوان شنونده را به عمق مسائل رهنمون ساخت و او را براى انجام كارهاى مفيد و پرهيز از بدىها و زشتىها آماده كرد و\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nتشويق نمود .\r\nقرآن مجيد از مثال‌هاى زيبا و پرمعنا بسيار استفاده كرده و بخش مهمى از قرآن را مثل‌هاى قرآن تشكيل مىدهد . در كلمات امام عليه السلام در نهج‌البلاغه نيز مثال‌هاى فراوان پرمعنايى ديده مىشود كه نهايت فصاحت و بلاغت در آن به كار گرفته شده است .\r\nامام عليه السلام بعد از ذكر اين مقدمه دو مثال مىزند نخست مىفرمايد : « كسانى كه دنيا را خوب آزموده‌اند ( مىدانند كه آنها ) همچون مسافرانى هستند كه در منزلگاهى بى آب و آبادى وارد شده‌اند ( كه قابل زيستن و ماندن نيست ) لذا تصميم گرفته‌اند به سوى منزلى پر نعمت و ناحيه‌اى راحت ( براى زيستن ) حركت كنند ، از اين رو ( آنها براى رسيدن به آن منزل ) مشقت راه را متحمّل شده و فراق دوستان را پذيرفته و خشونت‌ها و سختىهاى سفر و غذاهاى ناگوار را ( با جان و دل ) قبول نموده‌اند تا به خانهء وسيع و منزلگاه آرامشان گام نهند » ؛ ( إِنَّمَا مَثَلُ مَنْ خَبَرَ « 1 » الدُّنْيَا كَمَثَلِ قَوْمٍ سَفْرٍ « 2 » نَبَا بِهِمْ مَنْزِلٌ جَدِيبٌ « 3 » ، فَأَمُّوا « 4 » مَنْزِلًا خَصِيباً « 5 » وَ جَنَاباً « 6 » مَرِيعاً « 7 » ، فَاحْتَمَلُوا وَعْثَاءَ « 8 » الطَّرِيقِ ، وَ فِرَاقَ الصَّدِيقِ ، وَ خُشُونَةَ السَّفَرِ ،\r\n\r\n\r\n","description":"","footnote":"\r\n( 1 ) . « خبر » اين واژه فعل ماضى از ريشهء « خبر » بر وزن « قفل » به معناى آگاه شدن و گاه به معنى آزمودن براى آگاه شدن آمده است .\r\n( 2 ) . « سفر » جمع مسافر است .\r\n( 3 ) . « جديب » به معناى خشك و بى آب و علف است و از ريشهء « جدب » بر وزن « جلب » گرفته شده است .\r\n( 4 ) . « أمّوا » از ريشهء « امّ » بر وزن « غم » به معناى قصد كردن گرفته شده است .\r\n( 5 ) . « خصيب » به معناى پر نعمت و پر آب و گياه از ريشهء « خصب » بر وزن « جسم » به معناى فزونى نعمت گرفته شده است .\r\n( 6 ) . « جناب » به معناى ناحيه است .\r\n( 7 ) . « مريع » به معنى پر نعمت از ريشهء « مرع » بر وزن « رأى » به معناى فزونى گرفته شده است و « ارض مريعة » به معناى زمين حاصل‌خيز است .\r\n( 8 ) . « وعثاء » از ريشهء « وعث » بر وزن « درس » به معناى شن‌هاى نرمى است كه پاى انسان در آن فرو مىرود و او را از راه رفتن باز مىدارد و به زحمت مىافكند . سپس بر هر گونه مشكلات اطلاق شده است ، « وعثاء الطريق » اشاره به مشكلات سفر است .\r\n","page_name":" 557 ","page_number":557},
  {"content":"\r\n\r\nوَ جُشُوبَةَ « 1 » المَطْعَمِ ، لِيَأْتُوا سَعَةَ دَارِهِمْ ، وَ مَنْزِلَ قَرَارِهِمْ ) .\r\n« به همين دليل آنها از هيچ يك از اين ناراحتىها احساس درد و رنج نمىكنند و هزينه‌هايى را كه در اين طريق مىپردازند از آن ضرر نمىبينند و هيچ چيز براى آنها محبوب‌تر از آن نيست كه آنان را به منزلگاهشان نزديك و به محل آرامششان برساند » ؛ ( فَلَيْسَ يَجِدُونَ لِشَيْءٍ مِنْ ذَلِكَ أَلَماً وَ لَا يَرَوْنَ نَفَقَةً فِيهِ مَغْرَماً .\r\nوَ لَا شَيْءَ أَحَبُّ إِلَيْهِمْ مِمَّا قَرَّبَهُمْ مِنْ مَنْزِلِهِمْ ، وَ أَدْنَاهُمْ مِنْ مَحَلَّتِهِمْ ) .\r\nآرى اين طرز فكر مؤمنان صالح و خداجويان اطاعت‌كار است زيرا آنها هرگز فريفتهء زرق و برق دنيا نمىشوند ؛ دنيا را مجموعه‌اى از ناراحتىها ، درد و رنج‌ها ، گرفتىها ، نزاع‌ها و كشمكش‌ها مىبينند در حالى كه ايمان به معاد و بهشت و نعمت‌هايش و اعتقاد به وعده‌هاى الهى به آنها اطمينان مىدهد كه در آنجا جز آرامش و آسايش و نعمت‌هاى مادى و معنوى و خالى بودن از هر گونه درد و رنج و از همه مهم‌تر رسيدن به قرب پروردگار چيزى نيست و همين امر سبب مىشود كه سختىهاى اين سير و سلوك را با جان و دل بپذيرند و هر گونه مشقتى را در اين راه متحمل شوند و چون عزم كعبهء دوست كرده‌اند ، خارهاى مغيلان در زير پاى آنها همچون حرير است و تلخىها همچون شهد شيرين .\r\nآن گاه امام عليه السلام به مثال دوم دربارهء دنياپرستان بىايمان پرداخته مىفرمايد :\r\n« ( اما ) كسانى كه به دنيا مغرور شده‌اند همانند مسافرانى هستند كه در منزلى پر نعمت قرار داشته سپس به آنها خبر مىدهند كه بايد به سوى منزلگاهى خشك و خالى از نعمت حركت كنند ( روشن است كه ) نزد آنان چيزى ناخوشايندتر و مصيبت‌بارتر از مفارقت آنچه در آن بوده‌اند و حركت به سوى آنچه كه بايد به سمت آن روند و سرنوشتى كه در پيش دارند نيست » ؛ ( وَ مَثَلُ مَنِ اغْتَرَّ بِهَا كَمَثَلِ قَوْمٍ كَانُوا بِمَنْزِلٍ خَصِيبٍ ، فَنَبَا بِهِمْ إِلَى مَنْزِلٍ جَدِيبٍ ، فَلَيْسَ شَيْءٌ أَكْرَهَ إِلَيْهِمْ وَ لَا\r\n\r\n\r\n","description":"","footnote":"\r\n( 1 ) . « جشوبة » به معناى خشونت و ناگوارى است .\r\n","page_name":" 558 ","page_number":558},
  {"content":"\r\n\r\nأَفْظَعَ « 1 » عِنْدَهُمْ مِنْ مُفَارَقَةِ مَا كَانُوا فِيهِ ، إِلَى مَا يَهْجُمُونَ عَلَيْهِ ، وَيَصِيرُونَ إِلَيْهِ ) .\r\nآرى ؛ آنها مىدانند كه سرنوشتشان دوزخ با آن عذاب‌هاى مرگبار است و زندگى دنيا با همهء مشكلاتش در برابر آن بسيار گواراست . به همين دليل از مرگ ، بسيار مىترسند و از آيندهء خود بسيار در وحشتند ، همان گونه كه قرآن مجيد دربارهء گروهى از دنياپرستان بنىاسرائيل مىگويد : « وَ لَتَجِدَنَّهُمْ أَحْرَصَ النَّاسِ عَلى حَياةٍ وَ مِنَ الَّذينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَما هُوَ بِمُزَحْزِحِهِ مِنَ الْعَذابِ أَنْ يُعَمَّرَ ؛ و ( آنان نه تنها آرزوى مرگ نمىكنند ، بلكه ) آنها را حريص‌ترين مردم - حتى حريص‌تر از مشركان - بر زندگى ( اين دنيا ، و اندوختن ثروت ) خواهى يافت ؛ ( تا آنجا ) كه هر يك از آنها آرزو دارد هزار سال عمر به او داده شود ، در حالى كه اين عمر طولانى ، او را از كيفر ( الهى ) باز نخواهد داشت » . « 2 »\r\nنيز به همين دليل در روايت معروفى از رسول خدا صلى الله عليه و آله آمده است : « أَنَّ الدُّنْيَا سِجْنُ الْمُؤْمِنِ وَ جَنَّةُ الْكَافِرِ وَ الْمَوْتُ جِسْرُ هَؤُلَاءِ إِلَى جِنَانِهِمْ وَ جِسْرُ هَؤُلَاءِ إِلَى جَحِيمِهِمْ ؛ دنيا زندان مؤمن و بهشت كافر است و مرگ پلى است براى اين گروه ( مؤمنان ) به سوى بهشتشان و پلى است براى آن گروه ( كافران ) به سوى دوزخشان » . « 3 »\r\nبه همين دليل در روايتى از امام حسن مجتبى عليه السلام آمده است كه كسى از محضرش پرسيد : « مَا بَالُنَا نَكْرَهُ الْمَوْتَ وَ لَا نُحِبُّهُ ؟ ؛ چرا از مرگ بيزاريم و از آن خوشمان نمىآيد ؟ » . در پاسخ فرمود : « إِنَّكُمْ أَخْرَبْتُمْ آخِرَتَكُمْ وَ عَمَرْتُمْ دُنْيَاكُمْ فَأَنْتُمْ تَكْرَهُونَ النُّقْلَةَ مِنَ الْعُمْرَانِ إِلَى الْخَرَابِ ؛ زيرا شما آخرت خود را ويران ساخته‌ايد و دنيايتان را آباد ، از اين رو شما كراهت داريد كه از آبادى به سوى ويرانى رويد » . « 4 »\r\n\r\n\r\n","description":"","footnote":"\r\n( 1 ) . « افظع » به معناى ناپسندتر از ريشهء « فظاعت » به معناى شنيع و ناپسند بودن گرفته شده است .\r\n( 2 ) . بقره ، آيهء 96 .\r\n( 3 ) . بحارالانوار ، ج 6 ، ص 154 .\r\n( 4 ) . معانى الاخبار ، ص 390 .\r\n","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n\r\n\r\nبخش پانزدهم\r\nيَا بُنَيَّ اجْعَلْ نَفْسَكَ مِيزَاناً فِيمَا بَيْنَكَ وَ بَيْنَ غَيْرِكَ ، فَأَحْبِبْ لِغَيْرِكَ مَا تُحِبُّ لِنَفْسِكَ ، وَ اكْرَهْ لَهُ مَا تَكْرَهُ لَهَا ، وَ لَا تَظْلِمْ كَمَا لَا تُحِبُّ أَنْ تُظْلَمَ ، وَ أَحْسِنْ كَمَا تُحِبُّ أَنْ يُحْسَنَ إِلَيْكَ ، وَ اسْتَقْبِحْ مِنْ نَفْسِكَ مَا تَسْتَقْبِحُهُ مِنْ غَيْرِكَ ، وَ ارْضَ مِنَ النَّاسِ بِمَا تَرْضَاهُ لَهُمْ مِنْ نَفْسِكَ ، وَ لَا تَقُلْ مَا لَا تَعْلَمُ ، وَ إِنْ قَلَّ مَا تَعْلَمُ وَ لَا تَقُلْ مَا لَا تُحِبُّ أَنْ يُقَالَ لَكَ .\r\n\r\nترجمه\r\nپسرم ! خويشتن را معيار و مقياس قضاوت بين خود و ديگران قرار ده . براى ديگران چيزى را دوست دار كه براى خود دوست مىدارى و براى آنها نپسند آنچه را براى خود نمىپسندى . به ديگران ستم نكن همان گونه كه دوست ندارى به تو ستم شود . به ديگران نيكى كن چنان كه دوست دارى به تو نيكى شود . آنچه را براى ديگران قبيح مىشمرى براى خودت نيز زشت شمار . و براى مردم راضى شو به آنچه براى خود از سوى آنان راضى مىشوى . آنچه را كه نمىدانى مگو ، اگر چه آنچه مىدانى اندك باشد ، و آنچه را دوست ندارى دربارهء تو بگويند ، دربارهء ديگران مگو .\r\n\r\nشرح و تفسير يكسان نگرى منافع خويش و ديگران\r\nامام عليه السلام در اين فقره از وصيّت‌نامهء پربارش نخست به يكى از مهم‌ترين اصول اخلاق انسانى اشاره كرده مىفرمايد : « پسرم خويشتن را معيار و مقياس قضاوت\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nميان خود و ديگران قرار ده » ؛ ( يَا بُنَيَّ اجْعَلْ نَفْسَكَ مِيزَاناً فِيمَا بَيْنَكَ وَ بَيْنَ غَيْرِكَ ) .\r\nترازوهاى سنتى معمولًا داراى دو كفه بود و وزن كردن صحيح با آن در صورتى حاصل مىشد كه دو كفه دقيقاً در برابر هم قرار گيرد . اين سخن اشاره به آن است كه بايد هر چه براى خود مىخواهى براى ديگران هم بخواهى و هر چيزى را كه براى خود روا نمىدارى براى ديگران هم روا مدارى تا دو كفهء ترازو در برابر هم قرار گيرد .\r\nآن گاه به شرح اين اصل مهم اخلاقى پرداخته و در هفت جمله ، جنبه‌هاى مختلف آن را بيان مىكند :\r\nدر جملهء اوّل و دوم مىفرمايد : « براى ديگران چيزى را دوست دار كه براى خود دوست مىدارى و براى آنها نپسند آنچه را براى خود نمىپسندى » ؛ ( فَأَحْبِبْ لِغَيْرِكَ مَا تُحِبُّ لِنَفْسِكَ ، وَ اكْرَهْ لَهُ مَا تَكْرَهُ لَهَا ) .\r\nدر بخش سوم مىفرمايد : « به ديگران ستم نكن همان گونه كه دوست ندارى به تو ستم شود » ؛ ( وَ لَا تَظْلِمْ كَمَا لَا تُحِبُّ أَنْ تُظْلَمَ ) .\r\nدر فقرهء چهارم مىافزايد : « به ديگران نيكى كن همان گونه كه دوست دارى به تو نيكى شود » ؛ ( وَ أَحْسِنْ كَمَا تُحِبُّ أَنْ يُحْسَنَ إِلَيْكَ ) .\r\nدر جملهء پنجم مىفرمايد : « آنچه را براى ديگران قبيح مىشمرى براى خودت نيز زشت شمار » ؛ ( وَ اسْتَقْبِحْ مِنْ نَفْسِكَ مَا تَسْتَقْبِحُهُ مِنْ غَيْرِكَ ) .\r\nدر قسمت ششم مىافزايد : « و براى مردم راضى شو به آنچه براى خود از سوى آنان راضى مىشوى » ؛ ( وَ ارْضَ مِنَ النَّاسِ بِمَا تَرْضَاهُ لَهُمْ مِنْ نَفْسِكَ ) .\r\nسرانجام در هفتمين دستور مىفرمايد : « آنچه را كه نمىدانى مگو اگر چه آنچه مىدانى اندك باشد و آنچه را دوست ندارى دربارهء تو بگويند ، دربارهء ديگران مگو » ؛ ( وَ لَا تَقُلْ مَا لَا تَعْلَمُ وَ إِنْ قَلَّ مَا تَعْلَمُ ، وَ لَا تَقُلْ مَا لَا تُحِبُّ أَنْ يُقَالَ لَكَ ) .\r\nاشاره به اينكه همان گونه كه دوست ندارى مردم از تو غيبت كنند يا به تو\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nتهمت زنند يا با القاب زشت و ناپسند تو را ياد كنند يا سخنان ديگرى كه اسباب آزردگى خاطرت شود نگويند ، تو نيز غيبت ديگران مكن و به كسى تهمت نزن و القاب زشت بر كسى مگذار و با سخنان نيش دار خاطر ديگران را آزرده مكن .\r\nبه راستى اگر اين اصل مهم اخلاقى با شاخ و برگ‌هاى هفت‌گانه‌اى كه امام عليه السلام براى آن شمرده در هر جامعه‌اى پياده شود ، صلح و صفا و امنيت بر آن سايه مىافكند و نزاع‌ها و كشمكش‌ها و پرونده‌هاى قضايى به حداقل مىرسد . محبّت و صميميت در آن موج مىزند و تعاون و همكارى به حد اعلى مىرسد زيرا همهء مشكلات اجتماعى از آنجا ناشى مىشود كه گروهى همه چيز را براى خود مىخواهند و تنها به آسايش و آرامش خود مىانديشند و انتظار دارند ديگران دربارهء آنها كمترين ستمى نكنند و سخنى بر خلاف نگويند ؛ ولى خودشان آزاد باشند ، هر چه خواستند در بارهء ديگران انجام دهند و يا اينكه براى منافع و حيثيت و آبرو و آرامش ديگران ارزشى قائل باشند ؛ ولى نه به اندازهء خودشان ، براى خودشان خواهان حد اكثر باشند و براى ديگران حد اقل .\r\nآنچه را امام عليه السلام در تفسير اين اصل اخلاقى بيان فرموده در كلام هيچ كس به اين گستردگى ديده نشده است ، هر چند ريشه‌هاى اين اصل - به گفتهء مرحوم مغنية در شرح نهج‌البلاغه‌اش در تفسير همين بخش از كلام مولا - به طور اجمالى در گذشته وجود داشته است .\r\nاو مىگويد : « ما نمىدانيم چه كسى نخستين بار اين سخن طلايى را بيان كرده ولى هر چه باشد همهء انسان‌هاى فهميده در آن اتفاق نظر دارند ، زيرا معناى برادرى و انسانيّت و تعامل انسان‌ها با يكديگر و قدرت و پيروزى ، بدون محبّت حاصل نمىشود . زندگى بدون محبّت سامان نمىيابد و مفهومى نخواهد داشت و نقطهء مقابل محبّت كه نفرت و كراهت است جز جنگ و جدايى و سستى نتيجه‌اى نخواهد داشت » . « 1 »\r\n\r\n\r\n","description":"","footnote":"\r\n( 1 ) . فى ظلال نهج‌البلاغه ، ج 3 ، ص 502 .\r\n","page_name":" 563 ","page_number":563},
  {"content":"\r\n\r\nدر تعليمات اسلام نيز اولين بار پيامبر اكرم صلى الله عليه و آله به صورت زيبايى اين اصل را بيان فرموده است ؛ در حديثى وارد شده است كه پيامبر اكرم صلى الله عليه و آله سوار بر مركب بود و به سوى يكى از غزوات مىرفت ، مرد عربى آمد و ركاب مركب پيامبر صلى الله عليه و آله را گرفت و عرض كرد : « يا رسول اللَّه علمنى عملا ادخل به الجنة ؛ عملى به من بياموز كه با آن وارد بهشت شوم » پبامبر فرمود : « مَا أَحْبَبْتَ أَنْ يَأْتِيَهُ النَّاسُ إِلَيْكَ فَأْتِهِ إِلَيْهِمْ وَ مَا كَرِهْتَ أَنْ يَأْتِيَهُ النَّاسُ إِلَيْكَ فَلَا تَأْتِهِ إِلَيْهِمْ خَلِّ سَبِيلَ الرَّاحِلَةِ ؛ آنچه را دوست دارى مردم دربارهء تو انجام دهند دربارهء آنان انجام ده و آنچه را دوست ندارى نسبت به تو انجام دهند نسبت به‌آنان انجام نده ( مطلب همين‌است كه گفتم ) مركب را رهاكن » . « 1 »\r\nدر حديث ديگرى در حالات پيامبر اكرم صلى الله عليه و آله آمده است كه جوانى از قريش نزد آن حضرت آمد و عرض كرد اجازه مىدهى من مرتكب زنا شوم ؟ اصحاب بر او فرياد زدند : چه حرف زشتى مىزنى . پيامبر صلى الله عليه و آله فرمود : آرام باشيد و به جوان اشاره كرد كه نزديك بيايد بعد به او فرمود : آيا دوست دارى كسى با مادر تو زنا كند و يا با دختر و خواهر تو و يا . . . .\r\nجوان عرض كرد : هرگز راضى نيستم و هيچ كس به اين امر راضى نيست .\r\nفرمود : آن چه را گفتى نيز همين گونه است و همه بندگان خدا نسبت به حفظ ناموس خود سخت پايبندند .\r\nآن گاه دست مبارك را بر سينهء او گذارد و فرمود : « اللَّهُمَّ اغْفِر ذَنْبَه وَ طَهِّرَ قَلْبَهُ حَصِّنْ فَرْجَهُ ؛ خداوندا گناهش را ببخش و قلبش را پاك كن و دامانش را از آلودگىها نگاه دار » بعد از اين ماجرا هيچ كس آن جوان را نزد زن بيگانه‌اى نديد . « 2 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 146 ، باب الانصاف و العدل ، ح 10 .\r\n( 2 ) . مجمع الزوائد هيثمى ، ج 1 ، ص 129 . اين حديث را مرحوم محدث قمى نيز در كتاب منتهى الآمال در فصل فضايل اخلاقى پيامبر صلى الله عليه و آله آورده است .\r\n","page_name":" 564 ","page_number":564},
  {"content":"\r\n\r\nتوجّه به اين نكته نيز لازم است كه در هفتمين جمله از جمله‌هاى بالا ، امام عليه السلام مقدمتاً مىفرمايد : « آنچه را نمىدانى نگو ، هر چند آنچه مىدانى كم باشد » اشاره به اينكه اگر معلومات تو محدود است ، به همان قناعت كن و در آنچه نمىدانى دخالت مكن كه تو را بر پرتگاه‌هاى خلاف و خطا مىكشد .\r\n\r\n","description":"","footnote":"","page_name":" 565 ","page_number":565},
  {"content":"\r\n . \r\n","description":"","footnote":"","page_name":" 566 ","page_number":566},
  {"content":"\r\n\r\n\r\nبخش شانزدهم\r\nوَ اعْلَمْ أَنَّ الْإِعْجَابَ ضِدُّ الصَّوَابِ ، وَ آفَةُ الْأَلْبَابِ ، فَاسْعَ فِي كَدْحِكَ ، وَ لَا تَكُنْ خَازِناً لِغَيْرِكَ ، وَ إِذَا أَنْتَ هُدِيتَ لِقَصْدِكَ فَكُنْ أَخْشَعَ مَا تَكُونُ لِرَبِّكَ .\r\n\r\nترجمه\r\n( پسرم ! ) بدان كه خودپسندى و غرور ، ضد راستى و درست انديشى و آفت عقل‌هاست ، پس براى تأمين زندگى نهايت تلاش و كوششت را داشته باش ( و از آنچه به دست مىآورى در راه خدا انفاق كن و ) انباردار ديگران مباش . هر گاه ( به لطف الهى ) به راه راست هدايت يافتى ( شكر پروردگار را فراموش مكن و ) در برابر پروردگار خود كاملا خاضع و خاشع باش .\r\n\r\nشرح و تفسير خزانه‌دار ديگران مباش\r\nامام عليه السلام در اين بخش از وصيّت‌نامهء نورانى خود به چهار فضيلت ديگر اشاره كرده و فرزند دلبندش امام مجتبى عليه السلام را به آن توصيه مىكند .\r\nنخست مىفرمايد : « ( پسرم ) بدان كه خودپسندى و غرور ، ضد راستى و درست انديشى است و آفت عقل‌هاست » ؛ ( وَ اعْلَمْ أَنَّ الْإِعْجَابَ ضِدُّ الصَّوَابِ ، وَ آفَةُ الْأَلْبَابِ ) .\r\nاشاره به اينكه انسانِ خودپسند ، حقايق را دربارهء خويش و ديگران درك نمىكند و اين صفت زشت ، حجابى بر عقل او مىافكند تا آنجا كه عيوب خويش را صفات برجسته و نقص‌ها را كمال مىبيند و گاه يك عمر در اين خطا و اشتباه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nبزرگ باقى مىماند و با همان حال از دنيا مىرود .\r\nبه گفتهء مرحوم مغنيه در شرح نهج‌البلاغهء ، عُجب و خودپسندى همانند شراب است ؛ هر دو انسان را مست مىكند و انسان مست همچون ديوانگان است كه بايد از او فرار كرد .\r\nدر قرآن مجيد و روايات اسلامى ، در نكوهش عُجب و خودپسندى نكته‌هاى فراوانى آمده است از جمله در آيهء 8 سورهء فاطر مىخوانيم : « أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً فَإِنَّ اللَّهَ يُضِلُّ مَنْ يَشاءُ وَ يَهْدِى مَنْ يَشاءُ فَلا تَذْهَبْ نَفْسُكَ عَلَيْهِمْ حَسَراتٍ إِنَّ اللَّهَ عَليمٌ بِما يَصْنَعُونَ » ؛ آيا كسى كه زشتى عملش ( بر اثر عُجب و خودپسندى و هواى نفس ) براى او آراسته شده و آن را زيبا مىبيند ( همانند كسى است كه واقع را مىيابد ) ؟ ! خداوند هر كس را بخواهد ( و سزاوار باشد ) گمراه مىسازد و هر كس را بخواهد ( و شايسته ببيند ) هدايت مىكند پس جانت به سبب تأسف بر آنان از دست نرود ؛ خداوند به آنچه انجام مىدهند داناست » .\r\nدر سخنان امير مؤمنان على عليه السلام تعبيرات عجيبى دربارهء عُجب و خودپسندى ديده مىشود ؛ در يك جا مىفرمايد : « العُجب آفة الشَرَف ؛ خودپسندى آفت شرف انسان است » « 1 » و در جاى ديگر مىفرمايد : « آفة اللب العُجب ؛ آفت عقل ، عُجب است » « 2 » و باز مىفرمايد : « العُجب يُفْسِدُ العَقْلَ ؛ عُجب عقل انسان را فاسد مىكند » « 3 » و در جاى ديگر : « ثَمَرَةُ العُجْبِ البَغْضَاءُ ؛ نتيجهء خودپسندى آن است كه مردم دشمن انسان مىشوند » « 4 » و بالاخره در جاى ديگر مىفرمايد : « العُجْبُ رَأْسُ الحِمَاقَةِ ؛ خودپسندى سرآغاز حماقت است » . « 5 »\r\n\r\n\r\n","description":"","footnote":"\r\n( 1 ) . غررالحكم ، ص 309 ، ح 7103 .\r\n( 2 ) . همان مدرك ، ص 65 ، ح 848 .\r\n( 3 ) . همان مدرك ، ح 846 .\r\n( 4 ) . همان مدرك ، ص 309 ، ح 7106 .\r\n( 5 ) . همان مدرك ، ح 7096 .\r\n","page_name":" 568 ","page_number":568},
  {"content":"\r\n\r\nآن گاه امام عليه السلام در ادامهء سخن به دومين توصيهء خود پرداخته مىفرمايد : « پس براى تأمين زندگى نهايت تلاش و كوششت را داشته باش » ؛ ( فَاسْعَ فِي كَدْحِكَ ) .\r\nاين چيزى است كه در بسيارى از روايات اسلامى بر آن تأكيد شده تا آنجا كه در حديث معروف نبوى مىخوانيم : « مَلْعُونٌ مَنْ أَلْقَى كَلَّهُ عَلَى النَّاسِ ؛ كسى كه سربار مردم باشد ملعون و رانده شدهء دربار خداست » . « 1 »\r\nاگر همهء مسلمانان به ويژه جوانان به اين دستور عمل كنند كه هيچ كسى جز افراد از كار افتاده محتاج ديگران نباشد ، به يقين جامعهء اسلامى به پيشرفت‌هاى مهمى نايل مىشود حتى كشورهاى اسلامى نيز نبايد سربار كشورهاى غير مسلمان باشند كه نتيجه‌اى جز ذلت به بار نمىآورد .\r\nبعضى از شارحان نهج‌البلاغه ، اين جمله را طور ديگرى تفسير كرده‌اند و گفته‌اند منظور اين است كه در راه انفاق ، تلاش و كوشش كن و واژهء « كدح » را به معناى آنچه را كه انسان براى آن زحمت كشيده تفسير كرده‌اند كه در اين صورت اين فقره مقدمه‌اى براى بيان جمله بعد خواهد بود ؛ ولى تفسير اوّل صحيح‌تر به نظر مىرسد .\r\nآن گاه امام عليه السلام به بيان توصيهء سوم پرداخته مىفرمايد : « ( از آنچه به دست مىآورى در راه خدا انفاق كن و ) انباردار ديگران مباش » ؛ ( وَ لَا تَكُنْ خَازِناً لِغَيْرِكَ ) .\r\nاشاره به اينكه آنها كه از افزوده‌هاى اموال خويش انفاق نمىكنند و سعى در اندوختن آن دارند ، بيچارگانى هستند كه تلاش خود را صرف در نگهدارى اموال براى وارثان مىكنند و در قيامت ، حسابش بر آنها و در دنيا لذتش براى ديگران است ؛ همان وارثانى كه گاه كمترين اعتنايى به مورِث خود ندارند و عمل خيرى براى او انجام نمىدهند ، بلكه گاه از او نكوهش مىكنند كه آنچه برايشان به ارث گذاشته كافى نيست . حتى اگر وارثان افراد نيكى باشند و از آن در طريق طاعت\r\n\r\n\r\n","description":"","footnote":"\r\n( 1 ) . كافى ، ج 5 ، ص 72 ، ح 7 .\r\n","page_name":" 569 ","page_number":569},
  {"content":"\r\n\r\nخدا استفاده كنند باز هم مايهء حسرت آنهاست ، چرا كه زحمتش را آنها كشيدند و ثوابش را ديگران بردند ، همان گونه كه در روايات اسلامى به آن اشاره شده است .\r\nامام صادق عليه السلام در تفسير آيهء شريفهء « كَذلِكَ يُريهِمُ اللَّهُ أَعْمالَهُمْ حَسَراتٍ عَلَيْهِمْ ؛ خداوند اين چنين اعمال آنها را به صورتى حسرت‌آور به آنان نشان مىدهد » « 1 » مىفرمايد : « قَالَ هُوَ الرَّجُلُ يَدَعُ مَالَهُ لَا يُنْفِقُهُ فِي طَاعَةِ اللَّهِ بُخْلًا ثُمَّ يَمُوتُ فَيَدَعُهُ لِمَنْ يَعْمَلُ فِيهِ بِطَاعَةِ اللَّهِ أَوْ فِي مَعْصِيَةِ اللَّهِ فَإِنْ عَمِلَ بِهِ فِي طَاعَةِ اللَّهِ رَآهُ فِي مِيزَانِ غَيْرِهِ فَرَآهُ حَسْرَةً وَ قَدْ كَانَ الْمَالُ لَهُ وَ إِنْ كَانَ عَمِلَ بِهِ فِي مَعْصِيَةِ اللَّهِ قَوَّاهُ بِذَلِكَ الْمَالِ حَتَّى عَمِلَ بِهِ فِي مَعْصِيَةِ اللَّهِ عَزَّ وَ جَلَّ ؛ منظور از اين آيه كسى است كه مال فراوانى از خود به يادگار مىگذارد كه بر اثر بخل ، در راه خدا انفاق نمىكند . سپس مىميرد و آن را براى ديگرى مىگذارد كه در طريق اطاعت خداوند يا معصيت او هزينه مىكند كه اگر در راه طاعت خدا عمل كرده ، آن شخص مال خود را در ترازوى عمل ديگرى مىبيند و مايهء حسرت او مىشود در حالى كه زحمت مال را او كشيده بود و اگر با آن معصيت خدا كند آن شخص به وسليهء مالش كمك به معصيت به خداوند متعال كرده است ( و باز هم مايهءحسرت اوست ) » . « 2 »\r\nسرانجام در چهارمين توصيه مىفرمايد : « هر گاه ( به لطف الهى ) به راه راست هدايت يافتى ( شكر پروردگار را فراموش مكن و ) در برابر پروردگار خود كاملا خاضع و خاشع باش » ؛ ( وَ إِذَا أَنْتَ هُدِيتَ لِقَصْدِكَ فَكُنْ أَخْشَعَ مَا تَكُونُ لِرَبِّكَ ) .\r\nاشاره به اينكه همهء نعمت هاى الهى در خور شكر است و چه نعمتى از اين بزرگ‌تر كه انسان ، راه هدايت را به لطف پروردگار پيدا كند با اينكه گروه‌هاى زيادى در بيراهه‌ها سرگردان مىشوند و شكر هر نعمتى متناسب با همان نعمت است .\r\nشكر هدايت ، خضوع در پيشگاه پروردگار و اطاعت اوامر و نواهى اوست .\r\n\r\n\r\n","description":"","footnote":"\r\n( 1 ) . بقره ، آيهء 167 .\r\n( 2 ) . كافى ، ج 4 ، ص 42 ، ح 2 .\r\n","page_name":" 570 ","page_number":570},
  {"content":"\r\n\r\n\r\nبخش هفدهم\r\nوَ اعْلَمْ أَنَّ أَمَامَكَ طَرِيقاً ذَا مَسَافَةٍ بَعِيدَةٍ ، وَ مَشَقَّةٍ شَدِيدَةٍ ، وَ أَنَّهُ لَاغِنَى بِكَ فِيهِ عَنْ حُسْنِ الارْتِيَادِ ، وَ قَدْرِ بَلَاغِكَ مِنَ الزَّادِ ، مَعَ خِفَّةِ الظَّهْرِ ، فَلَا تَحْمِلَنَّ عَلَى ظَهْرِكَ فَوْقَ طَاقَتِكَ ، فَيَكُونَ ثِقْلُ ذَلِكَ وَبَالًا عَلَيْكَ ، وَ إِذَا وَجَدْتَ مِنْ أَهْلِ الْفَاقَةِ مَنْ يَحْمِلُ لَكَ زَادَكْ إِلَى يَوْمِ الْقِيَامَةِ ، فَيُوَافِيكَ بِهِ غَداً حَيْثُ تَحْتَاجُ إِلَيْهِ فَاغْتَنِمْهُ وَ حَمِّلْهُ إِيَّاهُ ، وَ أَكْثِرْ مِنْ تَزْوِيدِهِ وَ أَنْتَ قَادِرٌ عَلَيْهِ ، فَلَعَلَّكَ تَطْلُبُهُ فَلَا تَجِدُهُ وَ اغْتَنِمْ مَنِ اسْتَقْرَضَكَ فِي حَالِ غِنَاكَ ، لِيَجْعَلَ قَضَاءَهُ لَكَ فِي يَوْمِ عُسْرَتِكَ .\r\n\r\nترجمه\r\n( فرزندم ! ) بدان راهى بس طولانى و پر مشقت در پيش دارى . در اين راه ( پر خوف و خطر ) از كوشش و تلاش صحيح و فراوان و توشهء كافى كه تو را به مقصد برساند بى نياز نيستى ، به علاوه بايد در اين راه سبكبار باشى ( تا بتوانى به مقصد برسى ) . بنابراين بيش از حدِ توانت مسئوليت اموال دنيا را بر دوش مگير ، زيرا سنگينى آن مايهء مشقت و و بال تو خواهد بود .\r\nهر گاه در زمانى كه قدرت دارى نيازمندى را يافتى كه مىتواند زاد و توشهء تو را براى روز رستاخيز بر دوش گيرد و فردا كه به آن نيازمند مىشوى به تو باز پس گرداند ، آن را غنيمت بشمار و ( هر چه زودتر ) و بيشتر ، اين زاد و توشه را بر دوش او بگذار ، زيرا ممكن است روزى در جستجوى چنين شخصى بر آيى و پيدايش نكنى . ( همچنين ) اگر كسى را پيدا كنى كه در حال غنا و بىنيازيت از تو وام بگيرد و اداى آن را براى روز سختى و تنگدستيت بگذارد ، آن را غنيمنت بشمار !\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nشرح و تفسير زاد و توشهء آخرتت را با ديگران بفرست !\r\nامام عليه السلام در اين بخش از وصيّت‌نامه به طولانى بودن سفر آخرت و نياز شديد به تهيهء زاد و توشه براى اين سفر از طاعات و كارهاى خير به ويژه انفاق در راه خدا اشاره كرده است .\r\nنخست مىفرمايد : « ( فرزندم ! ) بدان راهى بس طولانى و پر مشقت در پيش دارى » ؛ ( وَ اعْلَمْ أَنَّ أَمَامَكَ طَرِيقاً ذَا مَسَافَةٍ بَعِيدَةٍ ، وَ مَشَقَّةٍ شَدِيدَةٍ ) .\r\nپيمودن راه‌هاى دنيا ، هر چند طولانى و مشقت بار باشد در برابر راه آخرت سهل و آسان است . راه آخرت بسيار پر پيچ و خم و از گردنه‌هاى صعب العبور فضايل اخلاقى و مبارزه با هواهاى نفسانى مىگذرد و گاه پيمودن يكى از آنها سال‌ها وقت مىطلبد .\r\nامام عليه السلام بعد از اين هشدار ، لزوم تهيهء زاد و توشه براى اين سفر را گوشزد مىكند و مىفرمايد : « در اين راه ( پر خوف و خطر ) از كوشش و تلاش صحيح و فراوان و توشهء كافى كه تو را به مقصد برساند بى نياز نيستى ، به علاوه بايد در اين راه سبكبار باشى ( تا بتوانى به مقصد برسى ) » ؛ ( وَ أَنَّهُ لَا غِنَى بِكَ فِيهِ عَنْ حُسْنِ الارْتِيَادِ « 1 » ، وَ قَدْرِ بَلَاغِكَ « 2 » مِنَ الزَّادِ ، مَعَ خِفَّةِ الظَّهْرِ ) .\r\nاساس اين زاد و توشه همان است كه در قرآن مجيد آمده است آنجا كه مىفرمايد : « وَ تَزَوَّدُوا فَإِنَّ خَيْرَ الزَّادِ التَّقْوى ؛ و زاد و توشه تهيه كنيد ، و بهترين زاد و توشه تقوا و پرهيزگارى است » . « 3 »\r\n\r\n\r\n","description":"","footnote":"\r\n( 1 ) . « ارتياد » از ريشهء « رَود » بر وزن « قَوم » در اصل به معناى رفت و آمد كردن توأم با مدارا و ملايمت در طلب چيزى است و در مشتقاتِ آن ، گاه روى جنبهء طلب تكيه مىشود و گاه روى جنبهء رفق و مدارا . واژهء اراده نيز از همين ريشه گرفته شده است .\r\n( 2 ) . « بلاغ » به معناى چيزى است كه انسان را به مقصد برساند .\r\n( 3 ) . بقره ، آيهء 197 .\r\n","page_name":" 572 ","page_number":572},
  {"content":"\r\n\r\nتعبير به « حسن الارتياد » با توجّه به اينكه ارتياد به معناى طلب كردن است ، مفهومش حسن طلب يا به عبارت ديگر تدبير و مديريت صحيح ( در طريقهء تهيهء زاد و توشه براى سفر آخرت ) است .\r\nتعبير به « خفة الظهر ؛ سبك بودن پشت » اشاره به چيزى است كه در قرآن مجيد آمده مىفرمايد : « وَ لَيَحْمِلُنَّ أَثْقالَهُمْ وَ أَثْقالًا مَّعَ أَثْقالِهِم ؛ آنها بار سنگين ( گناهان ) خويش را بر دوش مىكشند و ( همچنين ) بارهاى سنگين ديگرى را اضافه بر بارهاى سنگين خود » . « 1 » امام عليه السلام به فرزندش مىگويد كه هرگز مانند آنان نباشد و تا مىتواند پشت خود را از اين بار سبك گرداند .\r\nپيش از اين نيز در خطبهء بيست و يكم ، اين عبارتِ بسيار كوتاه و پر معنا را داشتيم : « تخفّفوا تلحقوا ؛ سبكبار باشيد تا به قافله برسيد » در زمان‌هاى گذشته كه قافله‌ها به راه مىافتادند و به گردنه‌هاى صعب العبور مىرسيدند گران باران وا مىماندند و چون قافله نمىتوانست به خاطر آنها توقف كند ، به مسير خود ادامه مىداد و آنها تنها در بيابان مىماندند و طعمهء خوبى براى دزدان و گرگان بيابان بودند .\r\nامام عليه السلام پس از اين مقدمهء كوتاه و پر معنا مسائل مالى و انفاقِ فى سبيل اللَّه را كه از مهمترين زاد و توشه‌هاى قيامت است عنوان مىكند و مىفرمايد : « بنابراين بيش از حدِ توانت مسئوليت اموال دنيا را بر دوش مگير ، زيرا سنگينى آن مايهء مشقت و و بال تو خواهد بود » ؛ ( فَلَا تَحْمِلَنَّ عَلَى ظَهْرِكَ فَوْقَ طَاقَتِكَ ، فَيَكُونَ ثِقْلُ ذَلِكَ وَبَالًا عَلَيْكَ ) .\r\nاشاره به اينكه آنقدر ذخيره كن كه براى نياز تو كافى باشد و بتوانى فرداى قيامت پاسخگوى آن باشى و گر نه همچون بار سنگينى بر دوش تو خواهد بود ؛ بارى كه از آن استفاده نمىكنى و فقط رنج آن را مىكشى .\r\n\r\n\r\n","description":"","footnote":"\r\n( 1 ) . عنكبوت ، آيهء 13 .\r\n","page_name":" 573 ","page_number":573},
  {"content":"\r\n\r\nسپس امام عليه السلام با تعبير جالبى دعوت به انفاق فى سبيل اللَّه مىكند و مىفرمايد :\r\n« هر گاه در زمانى كه قدرت دارى ، نيازمندى را يافتى كه مىتواند زاد و توشهء تو را براى روز رستاخيز تو دوش گيرد و فردا كه به آن نيازمند مىشوى به تو بازپس گرداند ، آن را غنيمت بشمار و ( هر چه زودتر ) و بيشتر اين زاد و توشه را بر دوش او بگذار » ؛ ( وَ إِذَا وَجَدْتَ مِنْ أَهْلِ الْفَاقَةِ مَنْ يَحْمِلُ لَكَ زَادَكَ إِلَى يَوْمِ الْقِيَامَةِ ، فَيُوَافِيكَ بِهِ غَداً حَيْثُ تَحْتَاجُ إِلَيْهِ فَاغْتَنِمْهُ وَ حَمِّلْهُ إِيَّاهُ ، وَ أَكْثِرْ مِنْ تَزْوِيدِهِ وَ أَنْتَ قَادِرٌ عَلَيْهِ ) .\r\nآن گاه مىافزايد : « زيرا ممكن است روزى در جستجوى چنين شخصى بر آيى و پيدايش نكنى » ؛ ( فَلَعَلَّكَ تَطْلُبُهُ فَلَا تَجِدُهُ ) . « 1 »\r\nامام عليه السلام در پايان اين بخش از وصيّت‌نامه براى تشويق به انفاق در راه خدا از تعبير ديگرى استفاده كرده مىفرمايد : « ( و همچنين ) اگر كسى را پيدا كنى كه در حال غنا و بىنيازيت از تو وام بگيرد و اداى آن را براى روز سختى و تنگدستى تو بگذارد ، آن را غنيمنت بشمار » ؛ ( وَ اغْتَنِمْ مَنِ اسْتَقْرَضَكَ فِي حَالِ غِنَاكَ ، لِيَجْعَلَ قَضَاءَهُ لَكَ فِي يَوْمِ عُسْرَتِكَ ) .\r\nخلاصه اينكه انسان عاقل و هوشيار بايد از وجود دو كس بهره گيرد : كسى كه داوطلبانه و به طور رايگان بار سنگين توشهء انسان را بر دوش مىگيرد و با شادى و خوشحالى آن را به مقصد مىرساند و ديگر كسى كه در هنگام بىنيازىانسان به مال ، بخشى از اموال او را وام مىگيرد و در آن زمان كه شديداً به آن نيازمند است باز پس مىدهد . آرى چنين است حال كسانى كه در راه خدا انفاق مىكنند و\r\n\r\n\r\n","description":"","footnote":"\r\n( 1 ) . در مورد اينكه ضمير « تطلبه » و جملهء « فلا تجده » به چه چيز برمىگردد ، ميان شارحان نهج‌البلاغه اختلاف نظر است . احتمال اوّل اين است كه به شخص فقيرِ نيازمند باز گردد كه انفاق‌ها را گويا بر دوش حمل مىكند و در قيامت تحويل صاحبش مىدهد . احتمال ديگر اينكه به خود مال برگردد ؛ يعنى ممكن است زمانى فرا رسد كه بخواهى مالى در راه خدا انفاق كنى و نداشته باشى ؛ ولى تفسير اوّل همان گونه كه در متن آمد ترجيح دارد و جملهء « و اغتنم » شاهد خوبى براى آن است .\r\n","page_name":" 574 ","page_number":574},
  {"content":"\r\n\r\nتعبيرى جالب‌تر و زيباتر از اين پيدا نمىشود .\r\nتعبير دوم برگرفته از قرآن مجيد است آنجا كه مىفرمايد : « مَنْ ذَا الَّذي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثيرَة ؛ كيست كه به خدا قرض نيكويى دهد ، ( و بدون منت ، انفاق كند ، ) تا خداوند آن را براى او ، چندين برابر كند ؟ » . « 1 » البته آيه مسألهء وام دادن را با نكتهء اضافه‌اى بيان مىدارد و آن اينكه خداوند وامى را كه از بندگانش مىگيرد دو چندان يا چند برابر به آنها باز پس مىدهد .\r\nتعبير اوّل را هم احتمالا بتوان از آيات شريفهء سورهء بلد استنباط كرد آنجا كه مىفرمايد : « فَلَا اقْتَحَمَ الْعَقَبَةَ * وَما أَدْراكَ مَا الْعَقَبَةُ * فَكُّ رَقَبَةٍ * أَوْ إِطْعامٌ فِى يَوْمٍ ذِى مَسْغَبَةٍ . . . » . « 2 »\r\nشايان توجّه است كه مرحوم صدوق در كتاب علل الشرايع روايت جالبى متناسب با وصيّت‌نامهء بالا نقل مىكند كه سفيان بن عُيَيْنَه مىگويد : زُهرى ( يكى از تابعين معروف ) در شبى سرد و بارانى على بن الحسين عليه السلام را ديد كه آرد بر دوش خود حمل مىكند عرض كرد : يابن رسول اللَّه اين چيست ؟ فرمود : « أُرِيدُ سَفَراً أُعِدُّ لَهُ زَاداً أَحْمِلُهُ إِلَى مَوْضِعٍ حَرِيز ؛ سفرى در پيش دارم كه زاد و توشهء آن را به جاى مطمئنى نقل مىكنم » زُهرى گفت : غلام من در خدمت شماست آن را براى شما حمل مىكند . امام عليه السلام قبول نكرد ، زُهرى گفت : من خودم آن را بر دوش حمل مىكنم تو و الا مقام‌تر از آنى كه بخواهى چنين بارى را بر دوش حمل كنى . امام عليه السلام فرمود : « لَكِنِّي لَا أَرْفَعُ نَفْسِي عَمَّا يُنْجِينِي فِي سَفَرِي وَ يُحْسِنُ وُرُودِي عَلَى مَا أَرِدُ عَلَيْهِ أَسْأَلُكَ بِحَقِّ اللَّهِ لَمَّا مَضَيْتَ لِحَاجَتِكَ وَ تَرَكْتَنِي ؛ لكن من خودم را والاتر از آن نمىدانم كه آنچه مرا در سفرم نجات مىبخشد و ورودم رابر آنچه مىخواهم نيكو مىسازد بر دوش حمل كنم . تو را به خدا سوگند مىدهم به دنبال\r\n\r\n\r\n","description":"","footnote":"\r\n( 1 ) . بقره ، آيهء 245 .\r\n( 2 ) . بلد ، آيهء 11 - / 14 .\r\n","page_name":" 575 ","page_number":575},
  {"content":"\r\n\r\nكار خود به روى و مرا به حال خود رها سازى » .\r\nزُهرى به دنبال كار خود رفت بعد از چند روز امام عليه السلام را ديد ، عرض كرد :\r\nاثرى از سفرى كه فرموديد نمىبينم ، امام عليه السلام فرمود : « بَلَى يَا زُهْرِيُّ لَيْسَ مَا ظَنَنْتَ وَ لَكِنَّهُ الْمَوْتُ وَ لَهُ كُنْتُ أَسْتَعِدُّ إِنَّمَا الْاسْتِعْدَادُ لِلْمَوْتِ تَجَنُّبُ الْحَرَامِ وَ بَذْلُ النَّدَى وَ الْخَيْرِ ؛ آن سفرى كه تو گمان كردى نيست منظورم سفر آخرت است و من براى آن آماده مىشوم و آماده شدن براى اين سفر با پرهيز از حرام و انفاق در راههاى خير حاصل مىشود » . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 46 ، ص 65 ، ح 27 .\r\n","page_name":" 576 ","page_number":576},
  {"content":"\r\n\r\n\r\nبخش هجدهم\r\nوَ اعْلَمْ أَنَّ أَمَامَكَ عَقَبَةً كَئُوداً ، الْمُخِفُّ فِيهَا أَحْسَنُ حَالًا مِنَ الْمُثْقِلِ ، وَ الْمُبْطِئُ عَلَيْهَا أَقْبَحُ حَالًا مِنَ الْمُسْرِعِ ، وَ أَنَّ مَهْبِطَكَ بِهَا لَا مَحَالَةَ إِمَّا عَلَى جَنَّةٍ أَوْ عَلَى نَارٍ ، فَارْتَدْ لِنَفْسِكَ قَبْلَ نُزُولِكَ ، وَ وَطِّئِ الْمَنْزِلَ قَبْلَ حُلُولِكَ ، « فَلَيْسَ بَعْدَ الْمَوْتِ مُسْتَعْتَبٌ » ، وَ لَا إِلَى الدُّنْيَا مُنْصَرَفٌ .\r\n\r\nترجمه\r\n( فرزندم ! ) بدان پيش روى تو گردنهء صعب العبورى هست كه سبكباران ( براى عبور از آن ) حالشان از سنگين باران بهتر است ، و كندروان وضعشان بسيار بدتر از شتاب كنندگان است و ( بدان كه ) نزول تو بعد از آن گردنه به يقين يا در بهشت است و يا در دوزخ ، بنابراين پيش از ورودت در آنجا وسايل لازم را براى خويش مهيا ساز و منزلگاه را پيش از نزول ، آماده نما ، زيرا پس از مرگ راهى براى عذرخواهى نيست و نه طريقى براى بازگشت به دنيا ( و جبران گذشته ) .\r\n\r\nشرح و تفسير امروز بار خود را سبك كن !\r\nامام عليه السلام در اين قسمت از وصيّت‌نامهء نورانى خود بار ديگر به مسألهء سفر طولانى و پر خوف و خطر قيامت باز مىگردد و مسير راه را به دقت روشن ساخته و وسيلهء نجات را يادآورى مىكند .\r\nنخست مىفرمايد : « ( فرزندم ! ) بدان پيش روى تو گردنهء صعب العبورى هست كه سبكباران ( براى عبور از آن ) حالشان از سنگين باران بهتر است و كندروان\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nوضعشان بسيار بدتر از شتاب‌كنندگان است » ؛ ( وَ اعْلَمْ أَنَّ أَمَامَكَ عَقَبَةً كَئُوداً « 1 » ، الْمُخِفُّ « 2 » فِيهَا أَحْسَنُ حَالًا مِنَ الْمُثْقِلِ « 3 » ، وَ الْمُبْطِئُ عَلَيْهَا أَقْبَحُ حَالًا مِنَ الْمُسْرِعِ ) .\r\nمنظور از اين گردنهء صعب العبور يا مرگ و سكرات آن است يا عالم برزخ و يا پل صراط ( و يا همهء اينها ) .\r\nبديهى است براى عبور سالم از گردنه‌هاى صعب العبور بايد بار خود را سبك كرد و به سرعت گذشت ، زيرا در اين گونه گردنه‌ها ممكن است راهزنان و يا حيوانات درنده نيز وجود داشته باشند .\r\nاين تعبير برگرفته از قرآن مجيد است آنجا كه مىفرمايد : « فَلَا اقْتَحَمَ الْعَقَبَةَ * وَ ما أَدْراكَ مَا الْعَقَبَةُ * فَكُّ رَقَبَةٍ * أَوْ إِطْعامٌ فِى يَوْمٍ ذِى مَسْغَبَةٍ . . . » ؛ ولى او از آن گردنهء مهم نگذشت ، و تو چه مىدانى كه آن گردنه چيست ؟ آزاد كردن برده‌اى ، يا غذا دادن در روز گرسنگى » . « 4 »\r\nبرخى از مفسران در شرح اين آيات ، عقبه را به معناى هواى نفس و بعضى ديگر به گردنه‌هاى صعب العبور روز قيامت تفسير كرده‌اند كه كلام حضرت متناسب با همين تفسير دوم است .\r\nآن گاه در ادامهء سخن مىفرمايد : « و ( بدان كه ) نزول تو بعد از آن گردنه ناچار يا در بهشت است و يا در دوزخ » ؛ ( وَ أَنَّ مَهْبِطَكَ بِهَا لَا مَحَالَةَ إِمَّا عَلَى جَنَّةٍ أَوْ عَلَى نَارٍ ) .\r\nسپس مىافزايد : « بنابراين پيش از ورودت در آنجا وسايل لازم را براى خويش مهيا ساز و منزلگاه را پيش از نزول ، آماده نما ، زيرا پس از مرگ راهى\r\n\r\n\r\n","description":"","footnote":"\r\n( 1 ) . « كئود » به معناى پر مشقت و صعب العبور است ، از ريشهء « كئد » بر وزن « عهد » به معناى شدت و سختى گرفته شده است .\r\n( 2 ) . « مخفّ » به معناى سبك‌بال از ريشهء « خفّ » بر وزن « صف » به معناى سبك شده گرفته شده است .\r\n( 3 ) . « مثقل » يعنى سنگين‌بار از ريشهء « ثقل » است .\r\n( 4 ) . بلد ، آيهء 11 - 14 .\r\n","page_name":" 578 ","page_number":578},
  {"content":"\r\n\r\nبراى عذرخواهىنيست و نه طريقى براى بازگشت به دنيا ( و جبران گذشته ) » ؛ ( فَارْتَدْ « 1 » لِنَفْسِكَ قَبْلَ نُزُولِكَ ، وَ وَطِّئِ الْمَنْزِلَ قَبْلَ حُلُولِكَ ، « فَلَيْسَ بَعْدَ الْمَوْتِ مُسْتَعْتَبٌ « 2 » » وَ لَا إِلَى الدُّنْيَا مُنْصَرَفٌ ) . « 3 »\r\nشايان توجّه است كه جملهء « ليس بعد الموت مستعتب » نخستين بار در كلام پيامبر اكرم صلى الله عليه و آله آمده است آنجا كه مىفرمايد : « لَيْسَ بَعْدَ الْمَوْتِ مُسْتَعْتَبٌ أَكْثِرُوا مِنْ ذِكْرِ هَادِمِ اللَّذَّاتِ وَمُنَغِّصِ الشَّهَوَاتِ ؛ بعد از مرگ راهى براى عذرخواهى و جلب رضايت پروردگار نيست ، بنابراين بسيار به ياد چيزى باشيد كه لذات را در هم مىكوبد و شهوات را بر هم مىزند » . « 4 »\r\nجملهء « وَ لَا إِلَى الدُّنْيَا مُنْصَرَفٌ ؛ راه بازگشتى وجود ندارد » ، حقيقت و واقعيّت واضحى است كه در آيات قرآن و روايات به طور گسترده به آن اشاره شده است .\r\nقرآن مجيد مىفرمايد : « حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ * لَعَلِّى أَعْمَلُ صالِحاً فيما تَرَكْتُ كَلَّا . . . » ؛ ( آنها همچنان به راه غلط خود ادامه مىدهند ) تا زمانى كه مرگ يكى از آنها فرا رسد ، مىگويد « پروردگارا ! مرا بازگردانيد ؛ * شايد در برابر آنچه ترك كردم ( و كوتاهى نمودم ) عمل صالحى انجام دهم » ( ولى به او مىگويند : ) چنين نيست ! » . « 5 »\r\nدر خطبهء 188 نهج‌البلاغه دربارهء مردگان آمده است : « لَا عَنْ قَبِيحٍ يَسْتَطِيعُونَ انْتِقَالًا وَ لَا فِي حَسَنٍ يَسْتَطِيعُونَ ازْدِيَاداً ؛ نه قدرت دارند از عمل زشتى كه انجام داده‌اند كنار روند و نه مىتوانند بر كارهاى نيك خود چيزى بيفزايند » .\r\n\r\n\r\n","description":"","footnote":"\r\n( 1 ) . « ارتد » به معناى انتخاب كن از ريشهء « ارتياد » است كه در بخش قبل تفسير شد .\r\n( 2 ) . « مستعتب » مصدر ميمى است و به معناى عذر خواهى و رضايت طلبيدن است از ريشهء « عتب » بر وزن « عطف » گرفته شده كه معانى متعدّدى دارد و يكى از معانى آن رضا و خشنودى است و كسى كه عذرخواهى مىكند در واقع رضايت طرف را مىطلبد لذا اين واژه به معناى عذرخواهى به كار رفته است .\r\n( 3 ) . « منصرف » نيز مصدر ميمى به معناى بازگشت است .\r\n( 4 ) . مستدرك الوسائل ، ج 2 ، ص 104 ، ح 16 .\r\n( 5 ) . مؤمنون ، آيهء 99 و 100 . در آيات 28 سورهء انعام و 37 سورهء فاطر نيز به همين معنا اشاره شده است .\r\n","page_name":" 579 ","page_number":579},
  {"content":"\r\n\r\nآرى منزلگاه‌هاى اين عالم قابل بازگشت نيست ، همان گونه كه فرزند ناقص هرگز به رحم مادر براى تكامل بيشتر باز نمىگردد و ميوه‌اى كه از درخت جدا شد به شاخه بر نمىگردد ، كسانى كه از اين دنيا به عالم برزخ مىروند نيز امكان بازگشت به دنيا را ندارند . برزخيان نيز هنگامى كه به قيامت منتقل شوند هرگز نمىتوانند به عالم برزخ بازگردند و اين هشدارى است به همهء ما كه بدانيم ممكن است در يك لحظه همه چيز تمام شود ، درهاى توبه بسته شود و راه تحصيل زاد و توشه مسدود گردد و با يك دنيا حسرت ، چشم از جهان بپوشيم .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n\r\nبخش نوزدهم\r\nوَ اعْلَمْ أَنَّ الَّذِي بِيَدِهِ خَزَائِنُ السَّمَاوَاتِ وَ الْأَرْضِ قَدْ أَذِنَ لَكَ فِي الدُّعَاءِ ، تَكَفَّلَ لَكَ بِالْإِجَابَةِ ، وَ أَمَرَكَ أَنْ تَسْأَلَهُ لِيُعْطِيَكَ ، وَ تَسْتَرْحِمَهُ لِيَرْحَمَكَ ، وَ لَمْ يَجْعَلْ بَيْنَكَ وَ بَيْنَهُ مَنْ يَحْجُبُكَ عَنْهُ ، وَ لَمْ يُلْجِئْكَ إِلَى مَنْ يَشْفَعُ لَكَ إِلَيْهِ ، وَ لَمْ يَمْنَعْكَ إِنْ أَسَأْتَ مِنَ التَّوْبَةِ ، وَ لَمْ يُعَاجِلْكَ بِالنِّقْمَةِ ، وَ لَمْ يُعَيِّرْكَ بِالْإِنَابَةِ ، وَ لَمْ يَفْضَحْكَ حَيْثُ الْفَضِيحَةُ بِكَ أَوْلَى ، وَ لَمْ يُشَدِّدْ عَلَيْكَ فِي قَبُولِ الْإِنَابَةِ ، وَ لَمْ يُنَاقِشْكَ بِالْجَرِيمَةِ وَ لَمْ يُؤْيِسْكَ مِنَ الرَّحْمَةِ ، بَلْ جَعَلَ نُزُوعَكَ عَنِ الذَّنْبِ حَسَنَةً ، وَ حَسَبَ سَيِّئَتَكَ وَاحِدَةً ، وَ حَسَبَ حَسَنَتَكَ عَشْراً ، وَ فَتَحَ لَكَ بَابَ الْمَتَابِ ، وَ بَابَ الاسْتِعْتَابِ ،\r\nفَإِذَا نَادَيْتَهُ سَمِعَ نِدَاكَ ، وَ إِذَا نَاجَيْتَهُ عَلِمَ نَجْوَاكَ ، فَأَفْضَيْتَ إِلَيْهِ بِحَاجَتِكَ ، وَ أَبْثَثْتَهُ ذَاتَ نَفْسِكَ ، وَ شَكَوْتَ إِلَيْهِ هُمُومَكَ ، اسْتَكْشَفْتَهُ كُرُوبَكَ ، وَ اسْتَعَنْتَهُ عَلَى أُمُورِكَ ، وَ سَأَلْتَهُ مِنْ خَزَائِنِ رَحْمَتِهِ مَا لَا يَقْدِرُ عَلَى إِعْطَائِهِ غَيْرُهُ ، مِنْ زِيَادَةِ الْأَعْمَارِ ، وَ صِحَّةِ الْأَبْدَانِ ، سَعَةِ الْأَرْزَاقِ . ثُمَّ جَعَلَ فِي يَدَيْكَ مَفَاتِيحَ خَزَائِنِهِ بِمَا أَذِنَ لَكَ فِيهِ مِنْ مَسْأَلَتِهِ ، فَمَتَى شِئْتَ اسْتَفْتَحْتَ بِالدُّعَاءِ أَبْوَابَ نِعْمَتِهِ ، وَ اسْتَمْطَرْتَ شَآبِيبَ رَحْمَتِهِ ، فَلَا يُقَنِّطَنَّكَ إِبْطَاءُ إِجَابَتِهِ ، فَإِنَّ الْعَطِيَّةَ عَلَى قَدْرِ النِّيَّةِ ، وَ رُبَّمَا أُخِّرَتْ عَنْكَ الْإِجَابَةُ ، لِيَكُونَ ذَلِكَ أَعْظَمَ لِأَجْرِ السَّائِلِ ، وَ أَجْزَلَ لِعَطَاءِ الْآمِلِ . وَ رُبَّمَا سَأَلْتَ الشَّيْءَ فَلَا تُؤْتَاهُ ، وَ أُوتِيتَ خَيْراً مِنْهُ عَاجِلًا أَوْ آجِلًا ، أَوْ صُرِفَ عَنْكَ لِمَا هُوَ خَيْرٌ لَكَ ، فَلَرُبَّ أَمْرٍ قَدْ طَلَبْتَهُ فِيهِ هَلَاكُ دِينِكَ لَوْ أُوتِيتَهُ ، فَلْتَكُنْ مَسْأَلَتُكَ فِيمَا يَبْقَى لَكَ جَمَالُهُ ، وَ يُنْفَى عَنْكَ وَبَالُهُ ؛ فَالْمَالُ لَا يَبْقَى لَكَ وَ لَا تَبْقَى لَه .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\nترجمه\r\n( فرزندم ! ) بدان آن كس كه گنج‌هاى آسمان‌ها و زمين در دست اوست ، به تو اجازهء دعا و درخواست را داده است و اجابتِ آن را تضمين نموده است ، به تو امر كرده كه از او بخواهى تا عطايت كند و از او درخواست رحمت كنى تا رحمتش را شامل حال تو گرداند . خداوند ميان تو و خودش كسى قرار نداده كه در برابر او حجاب تو شود و تو را مجبور نساخته كه به شفيعى پناه برى و خداوند در صورتى كه مرتكب بدى شوى تو را از توبه مانع نشده ( و درهاى آن را به روى تو گشوده است ) .\r\nدر كيفر تو تعجيل نكرده ( و آن را به موجب اينكه ممكن است توبه كنى به تأخير انداخته ) هرگز تو را به سبب توبه و انابه سرزنش نمىكند ( آن گونه كه انتقام جويان توبه‌كاران را زير رگبار ملامت و سرزنش قرار مىدهند ) و حتى در آنجا كه رسوايى سزاوار توست تو را رسوا نساخته ( آن گونه كه تنگ‌نظران بىگذشت فوراً اقدام به رسوا سازى و افشاگرى دربارهء خطاكاران مىكنند ) و در قبول توبه بر تو سخت نگرفته است ( آن گونه كه معمول افراد كوتاه فكر است ) و در محاسبهء جرايمِ تو دقت و موشكافى نكرده ( بلكه به آسانى از آن گذشته است ) .\r\nهيچ گاه تو را از رحمتش مأيوس نساخته ( هر چند گناه تو سنگين و بزرگ باشد ) بلكه بازگشت تو از گناه را حسنه قرار داده ( و از آن مهم‌تر اينكه ) گناه تو را يكى محسوب مىدارد و حسنه‌ات را ده برابر حساب مىكند و درِ توبه و بازگشت و عذرخواهى را ( هميشه ) به رويت باز نگه داشته به گونه‌اى كه هر زمان او را ندا كنى نداى تو را مىشنود و هر گاه با او نجوا نمايى آن را مىداند ، بنابراين حاجتت را به سويش مىبرى و آن چنان كه هستى در پيشگاه او خود را نشان مىدهى ، غم و اندوه خود را با وى در ميان مىگذارى و حل مشكلات و درد و رنج خود را از او مىخواهى ، و در كارهايت از او استعانت مىجويى ، مىتوانى از\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nخزاين رحمتش چيزهايى را بخواهى كه جز او كسى قادر به اعطاى آن نيست مانند فزونى عمر ، سلامتى تن و وسعت روزى .\r\nسپس خداوند كليدهاى خزاينش را با اجازه‌اى كه به تو دربارهء درخواست از او عطا كرده ، در دست تو قرار داده است پس هر گاه خواسته‌اى داشته باشى مىتوانى به وسيلهء دعا درهاى نعمت پروردگار را بگشايى و باران رحمت او را فرود آورى و هرگز نبايد تأخير اجابت دعا تو را مأيوس كند ، زيرا بخشش پروردگار به اندازهء نيّت ( بندگان ) است ؛ گاه مىشود كه اجابت دعا به تأخير مىافتد تا اجر و پاداش درخواست كننده بيشتر گردد و عطاى آرزومندان را فزون‌تر كند و گاه مىشود چيزى را از خدا مىخواهى و به تو نمىدهد در حالى كه بهتر از آن در كوتاه مدت يا دراز مدت به تو داده خواهد شد يا آن را به چيزى كه براى تو بهتر از آن است تبديل مىكند .\r\nگاه چيزى از خدا مىخواهى كه اگر به آن برسى مايهء هلاك دين توست ( و خداوند آن را از تو دريغ مىدارد و چيزى بهتر از آن مىدهد ) بنابراين بايد تقاضاى تو از خدا هميشه چيزى باشد كه جمال و زيباييش براى تو باقى بماند و و بال و بدييش از تو برود ( بدان مال دنيا اين گونه نيست ) مال براى تو باقى نمىماند و تو نيز براى آن باقى نخواهى ماند !\r\n\r\nشرح و تفسير درهاى توبه و دعا به روى تو گشوده است\r\nامام عليه السلام در اين بخش از وصيّت‌نامهء پر نورش به چند موضوع مهم اشاره مىفرمايد : نخست به سراغ مسألهء دعا مىرود كه بسيار سرنوشت‌ساز و پر اهميت است مىفرمايد : « ( فرزندم ) بدان آن كس كه گنج‌هاى آسمان‌ها و زمين در دست اوست ، به تو اجازهء دعا و درخواست را داده و اجابتِ آن را تضمين نموده\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nاست ، به تو امر كرده كه از او بخواهى تا عطايت كند و از او درخواست رحمت كنى تا رحمتش را شامل حال تو گرداند » ؛ ( وَ اعْلَمْ أَنَّ الَّذِي بِيَدِهِ خَزَائِنُ السَّمَاوَاتِ وَ الْأَرْضِ قَدْ أَذِنَ لَكَ فِي الدُّعَاءِ ، وَ تَكَفَّلَ لَكَ بِالْإِجَابَةِ ، وَ أَمَرَكَ أَنْ تَسْأَلَهُ لِيُعْطِيَكَ ، تَسْتَرْحِمَهُ لِيَرْحَمَكَ ) .\r\nدر اين چند جمله ، امام عليه السلام براى تشويق به دعا كردن به نكاتى اشاره فرموده است : نخست مىگويد : از كسى تقاضا مىكنى كه همه چيز در اختيار اوست زمين و آسمان و مواهب و نعمت‌ها و روزىها و در يك جمله تمام گنجينه‌هاى آسمان‌ها و زمين ؛ بنابراين درخواست از او به يقين به اجابت بسيار نزديك است .\r\nدر جملهء دوم مىفرمايد : به تو اجازه داده و در واقع دعوت كرده تا به درگاهش روى و دعا كنى و اين نهايت لطف و مرحمت است كه كسى نيازمندان را به سوى خود فرا خواند و بگويد : بياييد و درخواست كنيد . اشاره به آياتى همچون : « قُلْ ما يَعْبَؤُا بِكُمْ رَبِّى لَوْ لا دُعاؤُكُم » « 1 » و مانند آن دارد .\r\nدر جملهء سوم مىفرمايد : او تضمين كرده كه دعاى شما را مستجاب كند كه اشاره به آياتى مانند « ادْعُونِى أَسْتَجِبْ لَكُم » « 2 » و امثال آن است .\r\nدر جملهء چهارم مطلب را از اذن و اجازه فراتر مىبرد و مىگويد : به شما امر كرده است كه از او درخواست كنيد و طلب رحمت نماييد تا خواستهء شما را عطا كند و اين به آياتى نظير : « وَ سْئَلُوا اللَّهَ مِنْ فَضْلِهِ إِنَّ اللَّهَ كانَ بِكُلِّ شَىْءٍ عَليماً » . اشاره دارد . « 3 »\r\nدر جملهء پنجم مىفرمايد : « خداوند ميان تو و خودش كسى را قرار نداده كه در برابر او حجاب تو شود و تو را مجبور نساخته كه به شفيعى پناه برى » ؛ ( وَ لَمْ يَجْعَلْ بَيْنَكَ وَ بَيْنَهُ مَنْ يَحْجُبُكَ عَنْهُ ، وَ لَمْ يُلْجِئْكَ إِلَى مَنْ يَشْفَعُ لَكَ إِلَيْهِ ) .\r\n\r\n\r\n","description":"","footnote":"\r\n( 1 ) . فرقان ، آيهء 77 .\r\n( 2 ) . غافر ، آيهء 60 .\r\n( 3 ) . نساء ، آيهء 32 .\r\n","page_name":" 584 ","page_number":584},
  {"content":"\r\n\r\nاشاره به اينكه اساس اسلام بر اين است كه انسان‌ها مىتوانند رابطهء مستقيم با پروردگار خود پيدا كنند ، همان گونه كه همه روز در نمازهاى خود از آغاز تا پايان ، مخصوصاً در سورهءحمد ، با پروردگارشان خطاب مستقيم دارند به گونه‌اى كه هيچ واسطه‌اى ميان آنها و او نيست . اين افتخار بزرگى است براى اسلام و مسلمين كه اسلام راه ارتباط مستقيم با خدا را بر همه گشوده و جاى جاىِ قرآن مجيد ، شاهد و گواه بر آن است به ويژه آياتى كه خداوند را با تعبير « ربنا » ياد مىكند .\r\nبر خلاف بعضى از مذاهب باطله كه پير و مرشد و شيخ خود را واسطه مىدانند و گاه ارتباط مستقيم با خدا را روا نمىپندارند .\r\nدر اينجا اين سؤال پيش مىآيد كه مسألهء شفاعت در اسلام - شفاعت پيامبر صلى الله عليه و آله ، امام معصوم عليه السلام و حتى فرشتگان و مؤمنان صالح العمل - وارد شده است و آيات فراوان و روايات بسيار دلالت بر شفاعت شفيعان در دنيا و آخرت مىكند ، آيا شفاعت با برقرارى ارتباط مستقيم منافات ندارد ؟\r\nپاسخ اين سؤال با توجّه به دو نكته روشن مىشود :\r\nاولا : دليلى بر نفى ارتباط مستقيم نيست ، بلكه ارتباط مستقيم با خدا در جاى خود محفوظ است و مسلمانان شب و روز از آن استفاده مىكنند و شفاعت هم در جاى خود ثابت است و به تعبير ديگر هر دو در كنار هم قرار دارند و دو راه به سوى رحمت خداوندند .\r\nثانيا : در آيات قرآن مكرر به اين نكته اشاره شده كه شفاعت نيز به اذن خدا است ، بنابراين كسى كه دست به دامان پيغمبر اكرم صلى الله عليه و آله و امامان معصوم عليهم السلام براى شفاعت مىزند بايد در كنار آن از خدا بخواهد كه اذن شفاعت به آنها بدهد ، پس مكمل آن نيز ارتباط مستقيم با خداست .\r\nبه بيان ديگر من حوايج خويش را مستقيماً از خدا مىخواهم ولى گاه حاجت به قدرى مهم و پيچيده است يا من آنقدر آلوده و گنه‌كارم كه احساس مىكنم به\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nتنهايى توفيق رسيدن به خواستهء خود را ندارم . در اينجاست كه دست به دامان شخص بزرگ و آبرومندى مىشوم كه به اذن اللَّه در پيشگاه خدا براى من شفاعت كند ؛ مثلًا برادران يوسف بعد از آن همه جنايت دربارهء برادر خود احساس كردند گناهشان به قدرى عظيم است كه نمىتوانند مستقيما عفو خود را بخواهند ؛ لذا دست به دامن پدر شدند و گفتند : « يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئين » . « 1 »\r\nسپس امام عليه السلام بعد از مسألهء دعا به سراغ مسألهء توبه مىپردازد و با تعبيراتى بسيار گويا و پر معنا لطف الهى را به گنه‌كاران توبه‌كار شرح مىدهد و در هشت جمله بر آن تأكيد مىورزد .\r\n1 . « خداوند در صورتى كه مرتكب بدى شوى تو را از توبه مانع نشده ( و درهاى آن را به روى تو گشوده است ) » ؛ ( وَ لَمْ يَمْنَعْكَ إِنْ أَسَأْتَ مِنَ التَّوْبَةِ ) .\r\n2 . « در كيفر تو تعجيل نكرده ( و آن را به موجب اينكه ممكن است توبه كنى به تأخير انداخته ) » ؛ ( وَ لَمْ يُعَاجِلْكَ بِالنِّقْمَةِ ) .\r\n3 . « هرگز تو را به سبب توبه و انابه سرزنش نمىكند ( آن گونه كه انتقام جويان توبه كاران را زير رگبار ملامت و سرزنش قرار مىدهند ) » ؛ ( وَ لَمْ يُعَيِّرْكَ بِالْإِنَابَةِ ) .\r\n4 . « حتى در آنجا كه رسوايى سزاوار توست تو را رسوا نساخته ( آن گونه كه تنگ‌نظران بىگذشت فورا اقدام به رسوا سازى و افشاگرى دربارهء خطاكاران مىكنند ) » ؛ ( وَ لَمْ يَفْضَحْكَ حَيْثُ الْفَضِيحَةُ بِكَ أَوْلَى ) .\r\n5 . « و در قبول توبه بر تو سخت نگرفته است ( آن گونه كه معمول افراد كوتاه نظر است ) » ؛ ( وَ لَمْ يُشَدِّدْ عَلَيْكَ فِي قَبُولِ الْإِنَابَةِ ) .\r\n6 . « در محاسبهء جرايمِ تو دقت و مو شكافى نكرده ( بلكه به آسانى از آن گذشته است ) » ؛ ( وَ لَمْ يُنَاقِشْكَ « 2 » بِالْجَرِيمَةِ ) .\r\n\r\n\r\n","description":"","footnote":"\r\n( 1 ) . يوسف ، آيهء 97 .\r\n( 2 ) . « لم يناقشك » از ريشهء « مناقشه » به معناى دقت و سخت‌گيرى در حساب است و به همين جهت به مناظره و مباحثهء دقيق ، مناقشه گفته مىشود .\r\n","page_name":" 586 ","page_number":586},
  {"content":"\r\n\r\n7 . « تو را از رحمتش مأيوس نساخته ( هر چند گناه تو سنگين و بزرگ باشد ) بلكه بازگشت تو از گناه را حسنه قرار داده ( و از آن مهم‌تر اينكه ) گناه تو را يكى محسوب مىدارد و حسنه‌ات را ده برابر حساب مىكند » ؛ ( وَ لَمْ يُؤْيِسْكَ مِنَ الرَّحْمَةِ ، بَلْ جَعَلَ نُزُوعَكَ « 1 » عَنِ الذَّنْبِ حَسَنَةً ، وَ حَسَبَ سَيِّئَتَكَ وَاحِدَةً ، وَ حَسَبَ حَسَنَتَكَ عَشْراً ) .\r\n8 . « درِ توبه و بازگشت و عذرخواهى را ( هميشه ) به رويت باز نگه داشته » ؛ ( وَ فَتَحَ لَكَ بَابَ الْمَتَابِ ، وَ بَابَ الاسْتِعْتَابِ ) . « 2 »\r\nاين تعبيرات در واقع برگرفته از آيات مختلف قرآن است كه توبه و آثار توبه و الطاف و عنايات الهى را در زمينهء آن بازگو مىكند .\r\nدر يك جا مىفرمايد : « وَ تُوبُوا إِلَى اللَّهِ جَميعاً أَيُّهَا الْمُؤْمِنُونَ لَعَلَّكُمْ تُفْلِحُونَ » ؛ و اى مؤمنان همگى به سوى خدا بازگرديد ، تا رستگار شويد » . « 3 »\r\nو در جاى ديگر در مورد قبولى توبه مىفرمايد : « وَ هُوَ الَّذِى يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ » ؛ او كسى است كه توبه را از بندگانش مىپذيرد و بدىها را مىبخشد » . « 4 »\r\nدر مورد عدم تعجيل عقوبت مىفرمايد : « وَ رَبُّكَ الْغَفُورُ ذُو الرَّحْمَةِ لَوْ يُؤاخِذُهُمْ بِما كَسَبُوا لَعَجَّلَ لَهُمُ الْعَذابَ » ؛ و پروردگارت آمرزنده و داراى رحمت است ؛ اگر مىخواست آنان را به سبب اعمالشان مجازات كند عذاب را هر چه زودتر براى آنها مىفرستاد » . « 5 »\r\n\r\n\r\n","description":"","footnote":"\r\n( 1 ) . « نزوع » به معناى جدا شدن از چيزى است از اين رو به حالت انسان در لحظات نزديك به مرگ حالت « نزع » گفته مىشود زيرا لحظهء جدايى روح از جسم است .\r\n( 2 ) . « الاستعتاب » در فراز هجدهم از همين وصيّت‌نامه تفسير شد .\r\n( 3 ) . نور ، آيهء 31 .\r\n( 4 ) . شورى ، آيهء 25 .\r\n( 5 ) . كهف ، آيهء 58 .\r\n","page_name":" 587 ","page_number":587},
  {"content":"\r\n\r\nدربارهء عدم يأس از رحمت با عبارتى مملوّ از لطف و محبّت به پيامبرش مىگويد : « قُلْ يا عِبادِىَ الَّذينَ أَسْرَفُوا عَلى أَنْفُسِهِمْ لا تَقْنَطُوا مِنْ رَّحْمَةِ اللَّهِ إِنَّ اللَّهَ يَغْفِرُ الذُّنُوبَ جَميعاً إِنَّهُ هُوَ الْغَفُورُ الرَّحيمُ » ؛ بگو اى بندگان من كه بر خود اسراف و ستم كرده‌ايد از رحمت خداوند نوميد نشويد كه خداوند همهء گناهان را مىآمرزد ، زيرا او بسيار آمرزنده و مهربان است » . « 1 »\r\nدر مورد تبديل سيئات به حسنات مىفرمايد : « إِلَّا مَنْ تابَ وَ آمَنَ وَ عَمِلَ عَمَلًا صالِحاً فَأُوْلئِكَ يُبَدِّلُ اللَّهُ سَيِّئاتِهِمْ حَسَناتٍ » ؛ مگر كسانى كه توبه كنند و ايمان آورند و عمل صالح انجام دهند خداوند سيئات آنان را به حسنات مبدّل مىكند » . « 2 »\r\nدربارهء ثبت سيئات به اندازهء خودش و ثبت خوبىها به ده برابر مىفرمايد :\r\n« مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ » ؛ هر كس كار نيكى به جا آورد ، ده برابر آن پاداش دارد ، و هر كس كار بدى انجام دهد ، جز به مانند آن ، كيفر نخواهد ديد ؛ و ستمى بر آنها نخواهد شد » . « 3 »\r\nبه يقين توبه اولين گام براى پيمودن راه حق است و به همين دليل ، سالكان مسير الى اللَّه آن را منزلگاه اوّل مىشمرند و اگر در فرمايش امام عليه السلام به دنبال دعا ذكر شده براى آن است كه توبه نيز نوعى دعاست ؛ دعا ، تقاضاى عفو و رحمت خداست و تا اين گام برداشته نشود و روح و دل از غبار گناه شستشو نگردد و حجابِ معصيت از برابر چشم دل كنار نرود ، پيمودن اين راه مشكل يا غير ممكن است .\r\nدر دعاها و روايات معصومين عليهم السلام نيز اشارات زياد و تعبيرات لطيفى در اين باره ديده مىشود ؛ از جمله در مناجات تائبين ( نخستين مناجات از مناجات‌هاى\r\n\r\n\r\n","description":"","footnote":"\r\n( 1 ) . زمر ، آيهء 53 .\r\n( 2 ) . فرقان ، آيهء 70 .\r\n( 3 ) . انعام ، آيهء 160 .\r\n","page_name":" 588 ","page_number":588},
  {"content":"\r\n\r\nپانزده‌گانهء حضرت سيد الساجدين عليهم السلام ) مىخوانيم : « إلهي أَنْتَ الَّذِي فَتَحْتَ لِعِبَادِكَ بَاباً إِلَى عَفْوِكَ سَمَّيْتَهُ التَّوْبَةَ فَقُلْتَ : « تُوبُوا إِلَى اللَّهِ تَوْبَةً نَصُوحاً » فَمَا عُذْرُ مَنْ أَغْفَلَ دُخُولَ الْبَابِ بَعْدَ فَتْحِه ؛ معبود من تو همان هستى كه درى به سوى عفو و رحمت خودت به روى بندگانت گشوده‌اى و نام آن را توبه نهاده‌اى ( سپس اذن عام دادى ) و گفتى : همگى توبه كنيد و به سوى خدا بازگرديد توبه‌اى خالص از هرگونه ناخالصىها پس كسانى كه از ورود بر اين باب رحمت غافل مىشوند چه عذرى دارند » .\r\nآرى امام عليه السلام به عنوان راهنمايى آگاه و پر تجربه ، دست فرزند جوانش را گرفته و از منزلگاه‌هاى اين مسير يكى بعد از ديگرى عبور مىدهد تا به جوار قرب الهى و اصل گردد .\r\nآن گاه امام عليه السلام در ادامهء اين سخن فرزندش را به مناجات و راز و نياز با خداوند و تقاضاى حاجت از او دعوت مىكند و مىفرمايد : « هرگاه او را ندا كنى نداى تو را مىشنود و هر زمان با او نجوا نمايى آن را مىداند ، بنابراين حاجتت را به سويش مىبرى و آن چنان كه هستى ، در پيشگاه او خود را نشان مىدهى و غم و اندوه خود را با او در ميان مىگذارى و حل مشكلات و درد و رنج خود را از او مىخواهى و در كارهايت از او استعانت مىجويى » ؛ ( فَإِذَا نَادَيْتَهُ سَمِعَ نِدَاكَ ، وَ إِذَا نَاجَيْتَهُ عَلِمَ نَجْوَاكَ ، فَأَفْضَيْتَ « 1 » إِلَيْهِ بِحَاجَتِكَ ، وَ أَبْثَثْتَهُ « 2 » ذَاتَ نَفْسِكَ ، وَ شَكَوْتَ إِلَيْهِ هُمُومَكَ ، وَ اسْتَكْشَفْتَهُ كُرُوبَكَ ، وَ اسْتَعَنْتَهُ عَلَى أُمُورِكَ ) .\r\nامام عليه السلام در اين قسمت از كلام خود راه مناجات با خدا را به فرزندش مىآموزد و مىفرمايد : حاجتت را از او بخواه و سفرهء دلت را براى او بگشا و غم\r\n\r\n\r\n","description":"","footnote":"\r\n( 1 ) . « افضت » از ريشهء « افضاء » و « فضا » گرفته شده و به معناى وصول به چيزى است ؛ گويى در فضاىاو وارد شده است .\r\n( 2 ) . « ابثثته » از ريشهء « بَثّ » به معناى پراكنده ساختن گرفته شده و اينجا به معناى افشا كردن و ظاهر نمودن است .\r\n","page_name":" 589 ","page_number":589},
  {"content":"\r\n\r\nو اندوه‌هاى خود را به او بازگو كن و بر طرف كردن درد و رنج‌هايت را از او بطلب و در تمام كارها از او يارى بخواه . اين پنج نكته محورهاى مناجات بندگان با خداست كه در عبارات كوتاه فوق به آن اشاره شده است .\r\nآن گاه امام عليه السلام چگونگى درخواست از خداوند و نعمت‌هاى مهمى را كه بايد از درگاهش طلب كرد ، برمىشمرد و مىفرمايد : « تو مىتوانى از خزاين رحمتش چيزهايى را بخواهى كه جز او كسى قادر به اعطاى آن نيست ؛ مانند فزونى عمر ، سلامتى تن و وسعت روزى » ؛ ( وَ سَأَلْتَهُ مِنْ خَزَائِنِ رَحْمَتِهِ مَا لَا يَقْدِرُ عَلَى إِعْطَائِهِ غَيْرُهُ ، مِنْ زِيَادَةِ الْأَعْمَارِ ، وَ صِحَّةِ الْأَبْدَانِ ، وَ سَعَةِ الْأَرْزَاقِ ) .\r\nامام عليه السلام در اينجا پس از آنكه مىفرمايد خداوند مواهبى در خزانهء رحمتش دارد كه در اختيار هيچ كس جز او نيست ، به سه موهبت اشاره مىكند :\r\n1 . عمر طولانى كه انسان بتواند در آن خودسازى بيشتر كند و حسنات افزون‌ترى فراهم سازد .\r\n2 . سلامتى و تندرستى كه بدون آن زيادى عمر جز درد و رنج و گاه دورى از خدا ثمره‌اى نخواهد داشت .\r\n3 . روزى فراوان ، زيرا انسان بدون امكانات مالى قادر بر انجام بسيارى از حسنات نيست ؛ حسناتى مانند صلهء رحم ، كفالت ايتام ، كمك به نيازمندان ، ساختن بناهاى خير ، نشر علوم اسلام و اهل بيت و ضيافت افراد باايمان .\r\nالبتّه اين در صورتى است كه ارزاق را تنها به معناى ارزاق مادى تفسير كنيم ؛ اما اگر معناى رزق به معناى وسيع كلمه گرفته شود كه شامل علوم و دانش‌ها ، قدرت و نفوذ اجتماعى و نيروى جسمانى و مانند آن شود ، مطلب روشن‌تر مىگردد .\r\nبىشك طولانى شدن عمر و صحت بدن و وسعت روزى در مواردى به تلاش و كوشش خود انسان ارتباط دارد كه امور بهداشتى را رعايت كند و از\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nعوامل زيان‌بار بپرهيزد و براى به دست آوردن روزى تلاش و كوشش بيش‌تر نمايد . ولى به طور كلى و كامل ، تنها بسته به مشيت الهى است و عواملى كه او مىداند و مقرر مىدارد و از چشم ما پوشيده و پنهان است و به تعبيرى كه امام عليه السلام فرموده : از خزاين رحمت الهى است كه جز او كسى قادر بر آن نيست .\r\nقرآن مجيد نيز به اين موضوع در مورد درخواست‌هاى ابراهيم عليه السلام اشاره كرده و از قول او مىفرمايد : « الَّذِي خَلَقَنِى فَهُوَ يَهْدِينِ * وَ الَّذِي هُوَ يُطْعِمُنِي وَ يَسْقِينِ * وَ إِذا مَرِضْتُ فَهُوَ يَشْفِينِ * وَ الَّذِي يُمِيتُنِي ثُمَّ يُحْيِينِ » ؛ همان كسى كه مرا آفريد ، و پيوسته راهنماييم مىكند ، و كسى كه مرا غذا مىدهد و سيراب مىنمايد ، و هنگامى كه بيمار شوم مرا شفا مىدهد ، و كسى كه مرا مىميراند و سپس زنده مىكند » . « 1 »\r\nروشن است كه مواهب الهى منحصر به زيادى عمر و صحت بدن و وسعت روزى نيست ؛ ولى بىشك اركان اصلى را اين سه چيز تشكيل مىدهد ، زيرا عمدهء كارهاى خير در پرتو اين سه امر انجام مىگيرد .\r\nامام عليه السلام در بيان كليدهاى اين خزاين رحمت ، چنين مىفرمايد : « سپس خداوند كليدهاى خزاينش را با اجازه‌اى كه به تو دربارهء درخواست از او عطا كرده ، در دست تو قرار داده است » ؛ ( ثُمَّ جَعَلَ فِي يَدَيْكَ مَفَاتِيحَ خَزَائِنِهِ بِمَا أَذِنَ لَكَ فِيهِ مِنْ مَسْأَلَتِهِ ) .\r\nاز اين تعبير روشن مىشود كه دعا و مسئلت از پيشگاه خداوند ، اثر عميقى در نيل به خواسته‌ها و بهره‌مندى از خزاين بىپايان پروردگار دارد و نقش دعا را بيش از پيش روشن مىسازد .\r\nالبته دعا با شرايطش ، از جمله اين كه انسان آنچه در توان دارد به كار گيرد و براى آنچه از توان او خارج است متوسل به دعا گردد .\r\n\r\n\r\n","description":"","footnote":"\r\n( 1 ) . شعراء ، آيهء 78 - 81 .\r\n","page_name":" 591 ","page_number":591},
  {"content":"\r\n\r\nسپس نتيجه مىگيرد : « پس هر گاه خواسته‌اى داشته باشى مىتوانى به وسيلهء دعا درهاى نعمت پروردگار را بگشايى و باران رحمت او را فرود آورى » ؛ ( فَمَتَى شِئْتَ اسْتَفْتَحْتَ بِالدُّعَاءِ أَبْوَابَ نِعْمَتِهِ ، وَ اسْتَمْطَرْتَ شَآبِيبَ « 1 » رَحْمَتِهِ ) .\r\nروشن است كه خزاين پروردگار همان مجموعهء نعمت‌هاى مادى و معنوى اوست و كليد درهاى اين خزاين دعاست . در بيان ديگرى ، امام عليه السلام نعمتهاى خدا را به باران رحمت و حيات‌بخش تشبيه مىكند كه با دعا انسان مىتواند آن را از آسمان لطف خداوند بر زمين وجود خويش فرود آورد .\r\nدر حديث ديگرى از امير مؤمنان عليه السلام آمده است : « الدُّعَاءُ مَفَاتِيحُ النَّجَاحِ وَ مَقَالِيدُ الْفَلَاحِ وَ خَيْرُ الدُّعَاءِ مَا صَدَرَ عَنْ صَدْرٍ نَقِيٍّ وَ قَلْبٍ تَقِيٍّ ؛ دعاها كليدهاى پيروزى و وسيلهء گشودن قفل‌هاى رستگارى است و بهترين دعا دعايى است كه از سينهء پاك و قلب با تقوا برخيزد » . « 2 »\r\nدر اينجا سؤال مهم و معروفى است كه امام عليه السلام بلافاصله به پاسخ آن مىپردازد و آن اينكه چرا بسيارى از دعاهاى ما به اجابت نمىرسد يا اجابت آن مدت‌هاى طولانى به تأخير مىافتد ؛ اگر دعا كليد درهاى رحمت خداست چرا اين كليد هميشه در را نمىگشايد يا دير مىگشايد ؟ در حالى كه آياتى كه دعا را كليد اجابت مىشمرد از شمول اطلاق بهره‌مند است ؛ در يك جا مىفرمايد :\r\n« ادْعُونِى أَسْتَجِبْ لَكُم » ؛ مرا بخوانيد تا ( دعاى ) شما را اجابت كنم » « 3 » در جاى ديگر مىفرمايد : « وَ إِذا سَأَلَكَ عِبادى عَنِّى فَإِنِّى قَريبٌ أُجيبُ دَعْوَةَ الدَّاعِ إِذا دَعان » ؛ و هنگامى كه بندگان من ، از تو دربارهء من سؤال كنند ، ( بگو : ) من نزديكم ؛ دعاى دعاكننده را ، به هنگامى كه مرا مىخواند ، پاسخ مىگويم » . « 4 »\r\n\r\n\r\n","description":"","footnote":"\r\n( 1 ) . « شآبيب » جمع « شؤبوب » بر وزن « بهلول » به معناى رگبار و بارش تند است و گاه به معناى هر گونه شدت مىآيد .\r\n( 2 ) . كافى ، ج 2 ، ص 268 ، ح 2 .\r\n( 3 ) . غافر ، آيهء 60 .\r\n( 4 ) . بقره ، آيهء 186 .\r\n","page_name":" 592 ","page_number":592},
  {"content":"\r\n\r\nامام عليه السلام در پاسخ اين سؤال به چهار نكته اشاره مىكند :\r\nنخست اينكه گاه مىشود كه نيّت دعا كننده آلوده است و از قلب پاك و شستشو يافته از گناه سر نزده است ؛ مىفرمايد : « و هرگز نبايد تأخير اجابت دعا تو را مأيوس كند ، زيرا بخشش پروردگار به اندازهء نيّت ( بندگان ) است » ؛ ( فَلَا يُقَنِّطَنَّكَ إِبْطَاءُ إِجَابَتِهِ ، فَإِنَّ الْعَطِيَّةَ عَلَى قَدْرِ النِّيَّةِ ) .\r\nدر حديث بالا كه از كتاب كافى نقل شد نيز خوانديم كه دعايى به اجابت مىرسد كه از سينهء پاك و قلب پرهيزكار برخيزد ، بنابراين اگر بخشى از دعا به اجابت رسد و بخشى نرسد معلول آلودگى نيّت بوده است و رواياتى كه مىگويد يكى از شرايط استجابت دعا توبهء از گناه است نيز به همين معنا اشاره دارد .\r\nحضرت به دومين مانع اشاره كرده و مىفرمايد : « گاه مىشود كه اجابت دعا به تأخير مىافتد تا اجر و پاداش درخواست كننده بيشتر گردد و عطاى آرزومندان را فزون‌تر كند » ؛ ( وَ رُبَّمَا أُخِّرَتْ عَنْكَ الْإِجَابَةُ ، لِيَكُونَ ذَلِكَ أَعْظَمَ لِأَجْرِ السَّائِلِ ، وَ أَجْزَلَ لِعَطَاءِ الْآمِلِ ) .\r\nبه بيان ديگر خداوند اجابت دعاى بنده‌اش را به تأخير مىاندازد تا بيشتر بر در خانهء او باشد و نتيجهء فزون‌ترى نصيب او گردد و اين نتيجهء علاقه‌اى است كه خدا به او دارد .\r\nآن گاه دربارهء سومين مانع چنين مىفرمايد : « گاه مىشود چيزى را از خدا مىخواهى و به تو داده نمىشود در حالى كه بهتر از آن در كوتاه مدت يا دراز مدت به تو داده خواهد شد يا آن را به چيزى كه براى تو بهتر از آن است تبديل مىكند » ؛ ( وَ رُبَّمَا سَأَلْتَ الشَّيْءَ فَلَا تُؤْتَاهُ ، وَ أُوتِيتَ خَيْراً مِنْهُ عَاجِلًا أَوْ آجِلًا ) .\r\nاشاره به اينكه گاه چيز كوچكى از خدا مىخواهى و خداوند به مقتضاى عظمتش و گستردگى رحمتش آن را به تو نمىدهد و از آن برتر را زود يا دير در اختيار تو مىگذارد ؛ مانند كسى كه به سراغ شخص كريمى مىرود و از او\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nتقاضاى خانهء محقر معينى مىكند و او درخواستش را نمىپذيرد ؛ اما بعداً خانه‌اى وسيع و آباد و مرفه در اختيار او مىگذارد .\r\nسپس حضرت از علت چهارم سخن مىگويد كه از مهم‌ترين علت‌هاست و مىفرمايد : « گاه چيزى از خدا مىخواهى كه اگر به آن برسى مايهء هلاك دين توست ( خداوند آن را از تو دريغ مىدارد و چيزى بهتر از آن مىدهد ) » ؛ ( أَوْ صُرِفَ عَنْكَ لِمَا هُوَ خَيْرٌ لَكَ ، فَلَرُبَّ أَمْرٍ قَدْ طَلَبْتَهُ فِيهِ هَلَاكُ دِينِكَ لَوْ أُوتِيتَهُ ) .\r\nبسيارى از ما بر اثر بىاطلاعى از عواقب امور گاه چيزهايى را با اصرار و با تمام وجود از خدا مىخواهيم در حالى كه مايهء هلاكت و بدبختى ما مىشود .\r\nخداوند كه عالم به عواقب امور است دعاى ما را به اجابت نمىرساند ؛ ولى ما را دست خالى هم برنمىگرداند و چيزى كه صلاح ماست مىبخشد .\r\nقرآن مجيد نيز اشاره‌اى به اين معنا دارد كه مىفرمايد : « وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسَى أَنْ تُحِبُّوا شَيْئاً وَ هُوَ شَرٌّ لَكُمْ » ؛ چه بسا چيزى را خوش نداشته باشيد ، حال آن كه خير شما در آن است ؛ و يا چيزى را دوست داشته باشيد ، حال آن كه شرّ شما در آن است » . « 1 »\r\nدر حديثى نيز از پيغمبر اكرم صلى الله عليه و آله مىخوانيم كه خداوند مىفرمايد : « قَالَ اللَّهُ عَزَّ وَ جَلَّ إِنَّ مِنْ عِبَادِيَ الْمُؤْمِنِينَ عِبَاداً لَا يَصْلُحُ لَهُمْ أَمْرُ دِينِهِمْ إِلَّا بِالْغِنَى وَ السَّعَةِ وَ الصِّحَّةِ فِي الْبَدَنِ فَأَبْلُوهُمْ بِالْغِنَى وَ السَّعَةِ وَ صِحَّةِ الْبَدَنِ فَيُصْلِحُ عَلَيْهِمْ أَمْرَ دِينِهِمْ وَ إِنَّ مِنْ عِبَادِيَ الْمُؤْمِنِينَ لَعِبَاداً لَا يَصْلُحُ لَهُمْ أَمْرُ دِينِهِمْ إِلَّا بِالْفَاقَةِ وَ الْمَسْكَنَةِ وَ السُّقْمِ فِي أَبْدَانِهِمْ فَأَبْلُوهُمْ بِالْفَاقَةِ وَ الْمَسْكَنَةِ وَ السُّقْمِ فَيُصْلِحُ عَلَيْهِمْ أَمْرَ دِينِهِمْ ؛ بعضى از بندگان من افرادى هستند كه اصلاح امر دين آنها جز به غنا و گستردگى زندگى و صحت بدن نمىشود ، از اين رو امر دين آنها را به وسيلهء آن اصلاح مىكنم و بعضى از بندگانم هستند كه امر دين آنها جز با نياز و مسكنت و بيمارى\r\n\r\n\r\n","description":"","footnote":"\r\n( 1 ) . بقره ، آيهء 216 .\r\n","page_name":" 594 ","page_number":594},
  {"content":"\r\n\r\nاصلاح نمىشود ، لذا امر دين آنها را با آن اصلاح مىكنم و آنان را به وسيلهء آن مىآزمايم » . « 1 »\r\nدر طول تاريخ و حتى در زمان صحابهء پيامبر اكرم صلى الله عليه و آله و ائمهء هدى عليهم السلام نيز نمونه‌هاى روشنى از آن ديده شده كه بعضى از افراد كم ظرفيت پيوسته از خدا به وسيلهء پيغمبر اكرم صلى الله عليه و آله يا امامان معصوم عليهم السلام تقاضاى وسعت روزى مىكردند و بعد از اصرار كه در حق آنها دعا شد وسعت روزى به طغيان و سركشى آنها انجاميد و حتى بعضى از آنان تعبيراتى گفتند كه بوى ارتداد مىداد ، همان گونه كه در داستان معروف ثعلبة بن حاطب انصارى آمده است كه پيوسته از پيغمبر اكرم صلى الله عليه و آله تقاضاى دعا براى مال فراوان مىنمود . پيغمبر صلى الله عليه و آله كه وضع حال و آيندهء او را مىدانست به او فرمود : « قَلِيلٌ تُؤَدِّي شُكْرَهُ خَيْرٌ مِنْ كَثِيرٍ لَا تُطِيقُه ؛ مقدار كمى كه شكرش را بتوانى ادا كنى بهتر از مقدار زيادى است كه توانايى اداى حقش را نداشته باشى » آيا بهتر نيست به پيامبر خدا صلى الله عليه و آله تأسى جويى و به زندگى ساده‌اى بسازى ؟ اما ثعلبه دست بردار نبود . سرانجام پيامبر صلى الله عليه و آله در حق او دعا كرد و ثروت كلانى به ارث از جايى كه اميدش را نداشت رسيد ؛ گوسفندانى خريد كه زاد و ولد فراوانى كردند آنچنان كه نگاهدارى آنها در مدينه ممكن نبود . ناچار به باديه‌هاى اطراف مدينه روى آورد و آنچنان سرگرم زندگى مادى شد كه بر خلاف رويهء او كه در تمام نمازهاى پيغمبر صلى الله عليه و آله شركت مىكرد ، نماز جماعت و حتى نماز جمعه را نيز ترك كرد .\r\nپس از مدتى كه پيغمبر اكرم صلى الله عليه و آله مأمور جمع‌آورى زكات را نزد او فرستاد تا زكات اموالش را بدهد او از پرداخت خوددارى كرد و به اصل تشريع زكات اعتراض نمود و گفت : اين چيزى مثل جزيه‌اى است كه از اهل كتاب گرفته مىشود ، ما مسلمان شده‌ايم كه از پرداخت جزيه معاف باشيم . هنگامى كه اين\r\n\r\n\r\n","description":"","footnote":"\r\n( 1 ) . كافى ، ج 2 ، ص 60 ، ح 4 .\r\n","page_name":" 595 ","page_number":595},
  {"content":"\r\n\r\nخبر به پيغمبر اكرم صلى الله عليه و آله رسيد دو بار فرمود : « يا ويح ثعلبه ؛ واى بر ثعلبه » . « 1 »\r\nآن گاه امام عليه السلام در ادامهء سخنان خود در يك نتيجه‌گيرى روشن مىفرمايد :\r\n« بنابراين بايد تقاضاى تو از خدا هميشه چيزى باشد كه جمال و زيباييش براى تو باقى بماند و و بال و بديش از تو برود ( بدان مال دنيا اين گونه نيست ) مال براى تو باقى نمىماند و تو نيز براى آن باقى نخواهى ماند » ؛ ( فَلْتَكُنْ مَسْأَلَتُكَ فِيمَا يَبْقَى لَكَ جَمَالُهُ ، وَ يُنْفَى عَنْكَ وَبَالُهُ ؛ فَالْمَالُ لَا يَبْقَى لَكَ وَ لَا تَبْقَى لَه ) .\r\n\r\nنكته شرايط استجابت دعا\r\nبعضى چنين مىپندارند كه تعبيراتى نظير : « ادْعُونِى أَسْتَجِبْ لَكُم ؛ مرا بخوانيد تا ( دعاى ) شما را اجابت كنم » « 2 » هيچ قيد و شرطى ندارد و انسان هر دعايى كه مىكند بايد انتظار داشته باشد كه از لطف خدا به اجابت رسد در حالى كه چنين نيست در روايات متعدّدى كه از معصومان عليهم السلام به ما رسيده براى اجابت دعا شرايط متعدّدى ذكر شده از جمله توبه و پاكى قلب ؛ امام صادق عليه السلام مىفرمايد : « إِيَّاكُمْ أَنْ يَسْأَلَ أَحَدٌ مِنْكُمْ رَبَّهُ شَيْئاً مِنْ حَوَائِجِ الدُّنْيَا وَ الْآخِرَةِ حَتَّى يَبْدَأَ بِالثَّنَاءِ عَلَى اللَّهِ وَ الْمِدْحَةِ لَهُ وَ الصَّلَاةِ عَلَى النَّبِيِّ وَ آلِهِ ثُمَّ الْاعْتِرَافِ بِالذَّنْبِ وَ التَّوْبَةِ ثُمَّ الْمَسْأَلَةِ ؛ مبادا هيچ يك از شما از خدا درخواستى كند مگر اينكه نخست حمد و ثناى او را بجا آورد و درود بر پيغمبر و آلش بفرستد سپس به گناه خود نزد او اعتراف ( و توبه ) كند سپس دعا نمايد » . « 3 »\r\nديگر اينكه دعا كننده بايد در پاكى زندگى خود به ويژه پرهيز از غذاى حرام و\r\n\r\n\r\n","description":"","footnote":"\r\n( 1 ) . تفسير مجمع البيان و قرطبى و طبرى و تفسير نمونه و كتب ديگر ، ذيل آيات شريفهء 75 تا 78 از سورهء توبه .\r\n( 2 ) . غافر ، آيهء 60 .\r\n( 3 ) . مستدرك الوسائل ، ج 5 ، ص 216 ، ح 11 و كتب متعدّد ديگر .\r\n","page_name":" 596 ","page_number":596},
  {"content":"\r\n\r\nكسب حرام بكوشد ، همان گونه كه پيغمبر اكرم صلى الله عليه و آله فرمود : « مَنْ أَحَبَّ أَنْ يُسْتَجَابَ دُعَاؤُهُ فَلْيُطَيِّبْ مَطْعَمَهُ وَ مَكْسَبَه ؛ كسى كه دوست دارد دعايش مستجاب گردد بايد غذا و كسب خود را از حرام پاك كند » . « 1 »\r\nدر حالى كه بسيارى از مردم به هنگام دعا نه توبه مىكنند و نه از غذاهاى آلوده يا مشكوك پرهيزى دارند ، باز هم اجابت تمام دعاهايشان را انتظار مىكشند .\r\nنيز از شرايط دعا تلاش و كوشش در مسير امر به معروف و نهى از منكر است ؛ آنها كه شاهد مناظر گناه هستند و عكس العملى نشان نمىدهند ، نمىتوانند انتظار استجابت دعا داشته باشند همان گونه كه در حديثى از پيغمبر اكرم صلى الله عليه و آله آمده است : « وَ لَتَأْمُرُنَّ بِالْمَعْرُوفِ وَ لَتَنْهُنَّ عَنِ الْمُنْكَرِ أَوْ لَيُسَلِّطَنَّ اللَّهُ شِرَارَكُمْ عَلَى خِيَارِكُمْ فَيَدْعُو خِيَارُكُمْ فَلَا يُسْتَجَابُ لَهُمْ ؛ بايد امر به معروف و نهى از منكر كنيد و گر نه خداوند بدان را بر نيكان شما مسلط مىكند آن گاه هر چه دعا كنند مستجاب نخواهد شد » . « 2 »\r\nدر حديث آمده است كه شخصى نزد امير مؤمنان عليه السلام آمد و از عدم استجابت دعايش شكايت كرد و گفت : با اينكه خدا فرموده دعا كنيد من اجابت مىكنم ، پس چرا ما دعا مىكنيم و به اجابت نمىرسد ؟ امام عليه السلام در آن حديث هشت شرط براى استجابت دعا بيان فرمود كه بخشى از آن در احاديث بالا آمده است . « 3 » براى توضيح بيشتر به كتاب « مفاتيح نوين » صفحهء 21 تا 25 و تفسير نمونه ذيل آيهء شريفهء « وَ إِذَا سَأَلَكَ عِبَادِى عَنِّى . . . » « 4 » مراجعه كنيد .\r\n\r\n\r\n","description":"","footnote":"\r\n( 1 ) . بحارالانوار ، ج 90 ، ص 372 .\r\n( 2 ) . كافى ، ج 5 ، ص 56 ، ح 3 .\r\n( 3 ) . سفينة البحار ، ج 1 بحث دعا .\r\n( 4 ) . بقره ، آيهء 186 .\r\n","page_name":" 597 ","page_number":597},
  {"content":"\r\n . \r\n","description":"","footnote":"","page_name":" 598 ","page_number":598},
  {"content":"\r\n\r\n\r\nبخش بيستم\r\nوَ اعْلَمْ يَا بُنَيَّ أَنَّكَ إِنَّمَا خُلِقْتَ لِلآْخِرَةِ لَالِلدُّنْيَا ، وَ لِلْفَنَاءِ لَا لِلْبَقَاءِ ، وَ لِلْمَوْتِ لَا لِلْحَيَاةِ ، وَ أَنَّكَ فِي قُلْعَةٍ وَ دَارِ بُلْغَةٍ ، وَ طَرِيقٍ إِلَى الْآخِرَةِ ، وَ أَنَّكَ طَرِيدُ الْمَوْتِ الَّذِي لَا يَنْجُو مِنْهُ هَارِبُهُ ، وَ لَا يَفُوتُهُ طَالِبُهُ ، وَ لَا بُدَّ أَنَّهُ مُدْرِكُهُ ، فَكُنْ مِنْهُ عَلَى حَذَرِ أَنْ يُدْرِكَكَ وَ أَنْتَ عَلَى حَالٍ سَيِّئَةٍ ، قَدْ كُنْتَ تُحَدِّثُ نَفْسَكَ مِنْهَا بِالتَّوْبَةِ ، فَيَحُولَ بَيْنَكَ وَ بَيْنَ ذَلِكَ ، فَإِذَا أَنْتَ قَدْ أَهْلَكْتَ نَفْسَكَ .\r\n\r\nترجمه\r\n( پسرم ! ) بدان تو براى آخرت آفريده شده‌اى نه براى دنيا ، براى فنا نه براى بقا ( در اين جهان ) ، براى مرگ نه براى زندگى ( در اين دنيا ) تو در منزلگاهى قرار دارى كه هر لحظه ممكن است از آن كوچ كنى ، در سرايى كه بايد زاد و توشه از آن برگيرى و راه آخرتِ توست .\r\nو ( بدان ) تو رانده شدهء مرگ هستى ( و مرگ پيوسته در تعقيب توست و سرانجام تو را شكار خواهد كرد ) همان مرگى كه هرگز فرار كننده‌اى از آن نجات نمىيابد و هركس را او در جستجويش باشد از دست نمىدهد و سرانجام وى را خواهد گرفت ، بنابراين از اين بترس كه مرگ زمانى تو را بگيرد كه در حال بدى باشى ( حال گناه ) در صورتى كه تو پيش از فرا رسيدن مرگ با خويشتن گفتگو مىكردى كه توبه كنى ؛ ولى مرگ ميان تو و توبه حايل مىشود و اينجاست كه تو خويشتن را به هلاكت افكنده‌اى .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n\r\nشرح و تفسير هدف آفرينش\r\nامام عليه السلام در اين بخش از وصيّت‌نامه ( بخش بيستم ) به چند نكتهء مهم دربارهء هدف آفرينش انسان و حقيقت دنيا و زندگى در آن و موقعيت انسان در برابر مرگ اشاره مىكند كه هر يك هشدارى به فرزند خود و به همهء كسانى است كه اين وصيّت‌نامه را مىخوانند .\r\nنخست مىفرمايد : « ( پسرم ) بدان تو براى آخرت آفريده شده‌اى نه براى دنيا ، براى فنا نه براى بقا ( در اين جهان ) ، براى مرگ نه براى زندگى ( در اين دنيا ) » ؛ ( وَ اعْلَمْ يَا بُنَيَّ أَنَّكَ إِنَّمَا خُلِقْتَ لِلآْخِرَةِ لَا لِلدُّنْيَا وَ لِلْفَنَاءِ لَا لِلْبَقَاءِ وَ لِلْمَوْتِ لَا لِلْحَيَاةِ ) .\r\nاز ديدگاه اسلام و تمام اديان آسمانى ، هدف آفرينش انسان زندگى در دنيا نيست ، بلكه دنيا گذرگاهى به سوى آخرت و بازار تجارتى براى برگرفتن زاد و توشه است ؛ سرانجام زندگىِ دنيا فناست و هيچ كس حتى پيامبران الهى را بقايى نيست .\r\nدربارهء هدف آفرينش انسان ، تعبيرات مختلفى در آيات و روايات آمده ؛ قرآن مجيد در سورهء ذاريات مىگويد : « وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ » « 1 » بر اساس اين آيه هدف از آفرينش انسان ، بندگى خداست .\r\nدر آيهء دوم از سورهء ملك مىفرمايد : « الَّذِى خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا » ؛ آن كس كه مرگ و حيات را آفريد تا شما را بيازمايد كه كدام يك از شما بهتر عمل مىكند » .\r\nروشن است كه آزمايش الهى ، براى حسن عمل است و عبوديت براى تهذيب نفوس است و نتيجهء همهء اينها زندگى سعادت‌بخش آخرت است و به اين ترتيب همهء اهداف به يكى بازمىگردد .\r\nآن گاه به نكتهء دوم يعنى حقيقت دنيا و موقعيت آن اشاره كرده مىفرمايد : « تو\r\n\r\n\r\n","description":"","footnote":"\r\n( 1 ) . ذاريات ، آيهء 56 .\r\n","page_name":" 600 ","page_number":600},
  {"content":"\r\n\r\nدر منزلگاهى قرار دارى كه هر لحظه ممكن است از آن كوچ كنى ، در سرايى كه بايد زاد و توشه از آن برگيرى و راه آخرتِ توست » ؛ ( وَ أَنَّكَ فِي قُلْعَةٍ « 1 » وَ دَارِ بُلْغَةٍ « 2 » ، وَ طَرِيقٍ إِلَى الْآخِرَةِ ) .\r\nامام عليه السلام در اينجا هم هدف آفرينش انسان را بيان مىكند و هم ماهيت زندگى دنيا را ؛ هدف آفرينش ، زندگى سعادت‌بخش در سراى آخرت است نه زيستن در دنيا و به همين دليل سرانجام زندگى دنيا فناست نه بقا و به تعبير قرآن : « وَ إِنَّ الدَّارَ الْآخِرَةَ لَهِىَ الْحَيَوانُ » ؛ و فقط سراى آخرت ، سراى زندگى ( واقعى ) است » « 3 » .\r\nاين معنا در بسيارى از آيات ديگر قرآن منعكس است .\r\nاما اينكه حضرت دنيا را جايگاه « قلعة » ( محلى كه از آن بايد كوچ كرد ) و سراى « بلغة » ( محلى كه بايد از آن زاد و توشه برگرفت ) معرفى مىفرمايد اين نكته نيز در آيات قرآن مجيد منعكس است . آياتى همچون : « إِنَّكَ مَيِّتٌ وَ إِنَّهُمْ مَّيِّتُونَ » « 4 » ، « كُلُّ نَفْسٍ ذائِقَةُ الْمَوْت » « 5 » ، « كُلُّ مَنْ عَلَيْها فانٍ » « 6 » همگى ناظر به همين معناست و آيهء شريفهء « وَ تَزَوَّدُوا فَإِنَّ خَيْرَ الزَّادِ التَّقْوَى » « 7 » نيز اشاره به دار بلغة است .\r\nهر گاه نگاه ما به دنيا و آخرت آن گونه باشد كه امام عليه السلام در اينجا بيان فرموده ، چهرهء زندگى ما عوض خواهد شد و ديگر اثرى از حرص و آز ، آرزوهاى دور\r\n\r\n\r\n","description":"","footnote":"\r\n( 1 ) . « قُلعَة » معانى زيادى دارد : به انسان ضعيف و كسى كه نمىتواند خود را روى زين اسب نگه دارد و اموالىكه دوام و بقايى ندارد و همچنين سرايى كه بايد از آن نقل مكان كرد « قلعة » مىگويند و در عبارت بالا معناى اخير منظور است . اين واژه از مادهء قلع گرفته شده است .\r\n( 2 ) . « بلغة » به معنى زاد و توشه‌اى است كه انسان به وسيلهء آن به مقصد مىرسد از ريشهء « بلوغ » و « بلاغ » گرفته شده ، زيرا چنان زاد و توشه‌اى انسان را به مقصد مىرساند .\r\n( 3 ) . عنكبوت ، آيهء 64 .\r\n( 4 ) . زمر ، آيهء 30 .\r\n( 5 ) . عنكبوت ، آيهء 57 .\r\n( 6 ) . الرحمن ، آيهء 26 .\r\n( 7 ) . بقره ، آيهء 197 .\r\n","page_name":" 601 ","page_number":601},
  {"content":"\r\n\r\nو دراز ، تكالب و نزاع با اهل دنيا براى چيره شدن بر اموال بيشتر ، و بخل و ثروت‌اندوزى وجود نخواهد داشت ، بلكه همه چيز براى خدا و در راه خدا و در طريق جلب رضاى او براى سعادت جاويدان آخرت خواهد بود .\r\nآنگاه امام عليه السلام در سومين نكته مىفرمايد : « و ( بدان ) تو رانده شدهء مرگ هستى ( و مرگ پيوسته در تعقيب توست و سرانجام تو را شكار خواهد كرد ) همان مرگى كه هرگز فرار كنندهء از آن نجات نمىيابد و هر كس را او در جستجويش باشد از دست نمىدهد و سرانجام او را خواهد گرفت » ؛ ( وَ أَنَّكَ طَرِيدُ « 1 » الْمَوْتِ الَّذِي لَا يَنْجُو مِنْهُ هَارِبُهُ ، وَ لَا يَفُوتُهُ طَالِبُهُ ، وَ لَا بُدَّ أَنَّهُ مُدْرِكُهُ ) .\r\nتعبير به « طريد » شخصى كه در تعقيب او هستند يا شكارى كه صياد به دنبال او مىدود تعبير بسيار جالبى است ، گويى از آغاز عمر صياد مرگ در تعقيب انسان است ؛ گاه در كودكى گاه در جوانى و گاه در پيرى او را شكار خواهد كرد و هيچ كس از دست اين صياد نمىتواند فرار كند و همان گونه كه قرآن مىفرمايد :\r\n« أَيْنَما تَكُونُوا يُدْرِكْكُّمُ الْمَوْتُ وَ لَوْ كُنْتُمْ فِى بُرُوجٍ مُشَيَّدَةٍ » ؛ هر جا باشيد مرگ شما را در مىيابد ، هر چند در برجهاى محكم باشيد » « 2 » در جاى ديگر مىفرمايد : « قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ » ؛ بگو : « اگر از مرگ يا كشته شدن فرار كنيد ، سودى به حال شما نخواهد داشت » . « 3 »\r\nآرى انسان در هر چيز شك كند ، در اين معنا نمىتواند ترديدى به خود راه دهد كه روزى بايد از اين جهان رخت بربندد ، روزى كه نه تاريخش معلوم است و نه ساعت و دقيقهء آن ، ممكن است دور باشد و ممكن است بسيار نزديك ؛ فردا يا امروز ؟ قابل توجّه اينكه هيچ استثنايى در اين قانون نيست . زورمندان ،\r\n\r\n\r\n","description":"","footnote":"\r\n( 1 ) . « طريد » به تعبيرى كه مىآيد به معناى « مطرود » يا صيدى است كه صياد به دنبال آن مىدود از ريشهء « طرد » به معناى راندن گرفته شده است .\r\n( 2 ) . نساء ، آيهء 78 .\r\n( 3 ) . احزاب ، آيهء 16 .\r\n","page_name":" 602 ","page_number":602},
  {"content":"\r\n\r\nقوىپيكران ، صاحبان ثروت و قدرت و طبيبان حاذق و حتى انبيا و اوليا . قرآن مجيد خطاب به پيغمبر اكرم صلى الله عليه و آله مىگويد : « إِنَّكَ مَيِّتٌ وَ إِنَّهُمْ مَيِّتُونَ ؛ تو مىميرى و آنها نيز خواهند مرد » . « 1 »\r\nآن گاه امام عليه السلام به نكتهء مهمى اشاره مىكند كه آخرين هشدار در اين بخش از وصيّت‌نامهء اوست مىفرمايد : « بنابراين از اين بترس كه مرگ زمانى تو را بگيرد كه در حال بدى باشى ( حال گناه ) در صورتى كه تو پيش از فرا رسيدن مرگ با خويشتن گفتگو مىكردى كه توبه كنى ؛ ولى مرگ ميان تو و توبه حايل مىشود و اينجاست كه تو خويشتن را به هلاكت افكنده‌اى » ؛ ( فَكُنْ مِنْهُ عَلَى حَذَرِ أَنْ يُدْرِكَكَ وَ أَنْتَ عَلَى حَالٍ سَيِّئَةٍ ، قَدْ كُنْتَ تُحَدِّثُ نَفْسَكَ مِنْهَا بِالتَّوْبَةِ ، فَيَحُولَ بَيْنَكَ وَ بَيْنَ ذَلِكَ ، فَإِذَا أَنْتَ قَدْ أَهْلَكْتَ نَفْسَكَ ) .\r\nامام عليه السلام در اين هشدار ، فرزندش را به اين حقيقت توجّه مىدهد كه تاريخ مرگ در هر حال مبهم و ناپيداست و گاه انسان گرفتار گناهى مىشود و تصميم مىگيرد لحظه‌اى بعد آن را با آب توبه از صفحهء نامهء اعمالش بشويد ؛ ولى مرگ ناگهان فرا مىرسد و اين فرصت را از او مىگيرد . همهء ما در زندگى خود ديده يا شنيده‌ايم افرادى را كه تصميم به انجام كارهاى خوب يا بدى داشتند ناگهان در همان لحظه از ادامهء كار و رسيدن به مقصود باز ماندند .\r\nدر همين ايام كه مشغول شرح اين وصيّت‌نامه هستيم خبرى در رسانه‌ها پخش شد كه براى يكى از دانشمندان معروف در محيط ما بزرگداشتى گرفته بودند و گروهى در آن مجلس شركت داشتند و او با نشاط و خوشحالى در انتظار دريافت لوحهء تقدير كه ناگهان در همان جا دست تقدير او را گرفت و ناگاه گرفتار ايست قلبى شد و همه چيز پايان يافت . « 2 »\r\n\r\n\r\n","description":"","footnote":"\r\n( 1 ) . زمر ، آيهء 30 .\r\n( 2 ) . مرحوم آقاى دكتر باقر آيت اللَّه زادهء شيرازى استاد پيش‌كسوت رشتهء مرمت و معمارى ، از نظر اعتقادات دينى مرد برجسته‌اى بود كه به هنگام سخنرانى در همان مجلس سخن خود را با اين آيهء شريفه شروع كرد :\r\n« إِنَّا لَانُضِيعُ أَجْرَ مَنْ أَحْسَنَ عَمَلًا » . ( كهف ، آيهء 30 )\r\n","page_name":" 603 ","page_number":603},
  {"content":"\r\n\r\nدر حديث معروف مفضل مىخوانيم كه امام صادق عليه السلام خطاب به مفضل فرمود : اگر سؤال كنى چرا خداوند مدت حيات انسان را مسطور داشته و در هر ساعتى كه مشغول انجام گناه و ارتكاب معاصى است ، ممكن است مرگش فرا رسد ، در پاسخ مىگوييم : حكمت آن اين است كه با اينكه انسان تاريخ مرگ خود را نمىداند باز هم هر زمان به سراغ گناه مىرود ، اگر تاريخ آن را مىدانست و اميد به طول بقاى خود داشت بيشتر پرده‌درى مىكرد . بنابراين انتظار مرگ در هر حال براى او از اطمينان به بقا بهتر است و اگر اين انتظار در گروهى از مردم اثر نكند در گروه ديگر به يقين مؤثر خواهد بود ؛ دست از گناه مىكشند و به سراغ اعمال صالح مىروند و از اموال نفيس خود براى انفاق به فقرا و مساكين بهره مىگيرند . « 1 »\r\n\r\n\r\n","description":"","footnote":"\r\n( 1 ) . بحارالانوار ، ج 3 ، ص 84 ، ( با تلخيص و نقل به معنا ) .\r\n","page_name":" 604 ","page_number":604},
  {"content":"\r\n\r\n\r\nبخش بيست و يكم\r\nيَا بُنَيَّ أَكْثِرْ مِنْ ذِكْرِ الْمَوْتِ ، وَ ذِكْرِ مَا تَهْجُمُ عَلَيْهِ ، وَ تُفْضِي بَعْدَ الْمَوْتِ إِلَيْهِ ، حَتَّى يَأْتِيَكَ وَ قَدْ أَخَذْتَ مِنْهُ حِذْرَكَ ، وَ شَدَدْتَ لَهُ أَزْرَكَ ، وَ لَا يَأْتِيَكَ بَغْتَةً فَيَبْهَرَكَ . وَ إِيَّاكَ أَنْ تَغْتَرَّ بِمَا تَرَى مِنْ إِخْلَادِ أَهْلِ الدُّنْيَا إِلَيْهَا ، وَ تَكَالُبِهِمْ عَلَيْهَا ، فَقَدْ نَبَّأَكَ اللَّهُ عَنْهَا ، وَ نَعَتْ هِيَ لَكَ عَنْ نَفْسِهَا ، وَ تَكَشَّفَتْ لَكَ عَنْ مَسَاوِيهَا ، فَإِنَّمَا أَهْلُهَا كِلَابٌ عَاوِيَةٌ ، وَ سِبَاعٌ ضَارِيَةٌ ، يَهِرُّ بَعْضُهَا عَلَى بَعْضٍ ، وَ يَأْكُلُ عَزِيزُهَا ذَلِيلَهَا ، وَ يَقْهَرُ كَبِيرُهَا صَغِيرَهَا . نَعَمٌ مُعَقَّلَةٌ ، وَ أُخْرَى مُهْمَلَةٌ ، قَدْ أَضَلَّتْ عُقُولَهَا ، رَكِبَتْ مَجْهُولَهَا . سُرُوحُ عَاهَةٍ بِوَادٍ وَعْثٍ ، لَيْسَ لَهَا رَاعٍ يُقِيمُهَا ، وَ لَا مُسِيمٌ يُسِيمُهَا . سَلَكَتْ بِهِمُ الدُّنْيَا طَرِيقَ الْعَمَى وَ أَخَذَتْ بِأَبْصَارِهِمْ عَنْ مَنَارِ الْهُدَى ، فَتَاهُوا فِي حَيْرَتِهَا ، وَ غَرِقُوا فِي نِعْمَتِهَا وَ اتَّخَذُوهَا رَبّاً ، فَلَعِبَتْ بِهِمْ لَعِبُوا بِهَا ، وَ نَسُوا مَا وَرَاءَهَا .\r\n\r\nترجمه\r\nپسرم ! بسيار به ياد مرگ باش و به ياد آنچه به سوى آن مىروى و پس از مرگ در آن قرار مىگيرى به گونه‌اى كه هر گاه مرگ به سراغ تو آيد تو خود را ( از هر نظر ) آماده ساخته و دامن همت را در برابر آن به كمر بسته باشى . نكند ناگهان بر تو وارد شود و مغلوبت سازد و سخت بر حذر باش كه دلبستگىها و علاقهء شديد دنياپرستان به دنيا و حملهء حريصانهء آنها به دنيا ، تو را نفريبد و مغرور نسازد زيرا خداوند تو را از وضع دنيا آگاه ساخته و نيز دنيا خودش از فنا و زوالش خبر داده و بدىهايش را براى تو آشكار ساخته است . جز اين نيست كه دنياپرستان همچون سگ‌هايى هستند كه پيوسته پارس مىكنند ( و براى تصاحب\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nجيفه‌اى بر يكديگر فرياد مىكشند ) يا درندگانى كه در پى دريدن يكديگرند ، در برابر يكديگر مىغرند ، و زوزه مىكشند ، زورمندان ، ضعيفان را مىخورند و بزرگ‌ترها كوچك‌ترها را مغلوب مىسازند يا همچون چهارپايانى هستند كه دست و پايشان ( به وسيلهء مستكبران ) بسته شده ( و بردگان سرسپردهء آنهايند ) و گروه ديگرى همچون حيواناتى هستند رها شده در بيابان ( شهوات ) عقل خود را گم كرده ( و راه‌هاى صحيح را از دست داده‌اند ) و در طرق مجهول و نامعلوم گام گذارده‌اند . آنها همچون حيواناتى هستند كه در وادى پر از آفتى رها شده و در سرزمين ناهموارى به راه افتاده‌اند نه چوپانى دارند كه آنها را به راه صحيح هدايت كند و نه كسى كه آنها را به چراگاه مناسبى برساند ( در حالى كه ) دنيا آنان را در طريق نابينايى به راه انداخته و چشم‌هايشان را از ديدن نشانه‌هاى هدايت برگرفته ، در نتيجه در وادى حيرت سرگردانند و در نعمت‌ها و زرق و برق‌هاى دنيا غرق شده‌اند ، دنيا را به عنوان معبود خود برگزيده ، و دنيا نيز آنها را به بازى گرفته است و آنها هم به بازى با دنيا سرگرم شده‌اند و ماوراى آن را به فراموشى سپرده‌اند .\r\n\r\nشرح و تفسير دنياى فريبكار و اهل آن\r\nامام عليه السلام در اين بخش از وصيّت‌نامه‌اش به فرزند خود هشدار مىدهد و تأكيد مىكند كه به ياد مرگ و آمادهء استقبال از آن باشد و فريب كارهاى دنياپرستان را نخورد .\r\nنخست مىفرمايد : « پسرم بسيار به ياد مرگ باش و به ياد آنچه به سوى آن مىروى و پس از مرگ در آن قرار مىگيرى به گونه‌اى كه هر گاه مرگ به سراغ تو آيد تو خود را ( از هر نظر ) آماده ساخته و دامن همت را در برابر آن به كمر بسته\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nباشى . نكند ناگهان بر تو وارد شود و مغلوبت سازد » ؛ ( يَا بُنَيَّ أَكْثِرْ مِنْ ذِكْرِ الْمَوْتِ ، وَ ذِكْرِ مَا تَهْجُمُ عَلَيْهِ ، وَ تُفْضِي بَعْدَ الْمَوْتِ إِلَيْهِ ، حَتَّى يَأْتِيَكَ وَ قَدْ أَخَذْتَ مِنْهُ حِذْرَكَ « 1 » ، وَ شَدَدْتَ لَهُ أَزْرَكَ « 2 » ، وَ لَا يَأْتِيَكَ بَغْتَةً فَيَبْهَرَكَ ) . « 3 »\r\nاين واقعيّتى روشن است كه غالب مردم از آن غافل‌اند . همه مىدانند براى عمر انسان تاريخ معينى در ظاهر تعيين نشده و هر لحظه و هر زمان بر اثر حوادث بيرونى ، فردى يا جمعى يا حوادث درونى ( بيمارىهاى ناگهانى ) ممكن است انسان از دنيا چشم بپوشد و بسيارند كسانى كه اين حقيقت را مىدانند و مىبينند و از آن غافل مىشوند . گاه در لحظاتى كه در مجالس يادبود عزيزان از دست رفته شركت مىكنند ، در فكر فرو مىروند و شايد تصميماتى جهت آمادگى براى اين سفر مىگيرند ؛ ولى از مجلس كه خارج شدند به دست فراموشى سپرده مىشود .\r\nامام عليه السلام در اينجا تأكيد مىفرمايد كه اين واقعيّت عينى و قطعى را فراموش مكن و براى استقبال از مرگ آماده باش و از آن بترس كه غافلگير شوى و بدون آمادگى چشم از جهان فرو بندى .\r\nدر خطبهء 114 در كلام ديگرى از امام عليه السلام نيز خوانديم « فَبَادِرُوا الْعَمَلَ وَ خَافُوا بَغْتَةَ الْأَجَلِ ؛ به انجام اعمال صالح مبادرت ورزيد و از فرا رسيدن ناگهانى پايان عمر بترسيد . »\r\nدر ديوان منسوب به امير مؤمنان على عليه السلام نيز اشعار پر معنايى در اين زمينه آمده است از جمله .\r\n\r\n\r\n","description":"","footnote":"\r\n( 1 ) . « حذر » به معناى پرهيز كردن و مراقبت در برابر خطرات است .\r\n( 2 ) . « ازر » در اصل از « ازار » به معناى لباس ، . مخصوصا لباسى كه بند آن به كمر بسته مىشود ، گرفته شده و به همين مناسبت به قوت و قدرت اطلاق مىگردد .\r\n( 3 ) . « يبهر » از ريشهء « بهر » بر وزن « بحر » به معناى غلبه كردن و مبهوت ساختن گرفته شده است .\r\n","page_name":" 607 ","page_number":607},
  {"content":"\r\n\r\n يا من بدنياه اشتغل * قد غره طول الأمل\r\nالموت يأتي بغتة * والقبر صندوق العمل \r\n« اى كسى كه سرگرم دنيايى و آروزهاى دراز تو را فريفته ، بدان مرگ ناگهان فرا مىرسد و قبر نگهدارندهء اعمال توست » .\r\nسپس امام عليه السلام در ادامهء اين سخن هشدار ديگرى به فرزندش مىدهد كه فريب كارهاى دنياپرستان را نخورد كه آنها همچون حيوانات درنده‌اند ؛ مىفرمايد : « و سخت بر حذر باش كه آنچه را از دلبستگىها و علاقهء شديد دنياپرستان به دنيا و حملهء حريصانهء آنها به دنيا ، تو را بفريبد و مغرور سازد » ؛ ( وَ إِيَّاكَ أَنْ تَغْتَرَّ بِمَا تَرَى مِنْ إِخْلَادِ « 1 » أَهْلِ الدُّنْيَا إِلَيْهَا ، وَ تَكَالُبِهِمْ « 2 » عَلَيْهَا ) .\r\nآن گاه به ذكر دو دليل براى اين سخن پرداخته مىفرمايد : « زيرا خداوند تو را از وضع دنيا آگاه ساخته و نيز دنيا خودش از فنا و زوالش خبر داده و بدىهايش را براى تو آشكار ساخته است » ؛ ( فَقَدْ نَبَّأَكَ اللَّهُ عَنْهَا وَ نَعَتْ « 3 » هِيَ لَكَ عَنْ نَفْسِهَا ، تَكَشَّفَتْ لَكَ عَنْ مَسَاوِيهَا ) .\r\nآيات متعدّدى در قرآن مجيد دربارهء بىاعتبارى دنيا ديده مىشود از جمله :\r\n« وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشيماً تَذْرُوهُ الرِّياحُ وَكانَ اللَّهُ عَلى كُلِّ شَيْءٍ مُّقْتَدِراً » ؛ ( اى پيامبر ) زندگى دنيا را براى آنان به آبى تشبيه كن كه از آسمان فرو مىفرستيم و به وسيلهء آن گياهان زمين ( سرسبز مىشود و ) در هم فرو مىرود . اما ( بعد از مدتى ) مىخشكد به گونه‌اى كه بادها آن را به هر سو پراكنده مىكنند ؛ و خداوند به هر چيز تواناست » . « 4 »\r\n\r\n\r\n","description":"","footnote":"\r\n( 1 ) . « اخلاد » از ريشهء « خُلد » و « خلود » به معناى سكونت مستمر در يك جا گرفته شده و « اخلاد الى الارض » به معناى چسبيدن به زمين و « اخلاد الى الدنيا » به معناى چسبيدن به امر دنياست .\r\n( 2 ) . « تكالب » به معناى حمله كردن براى به دست آوردن چيزى است و در اصل از واژهء « كلب » به معناى سگ گرفته شده است .\r\n( 3 ) . « نعت » از ريشهء « نعى » بر وزن « سعى » به معناى خبر مرگ كسى را دادن است .\r\n( 4 ) . كهف ، آيهء 45 .\r\n","page_name":" 608 ","page_number":608},
  {"content":"\r\n\r\nاين مثال براى كسانى است كه مراحل مختلف عمر خود ( كودكى وجوانى و پيرى ) را طى مىكنند ؛ ولى بسيارند كسانى كه چنين امرى نصيبشان نمىشود و در مراحل ابتدايى يا ميانه به دلايل مختلفى چشم از جهان برمىبندند .\r\nاينكه مىفرمايد : دنيا ناپايدارى و بىاعتبارى خود را براى تو شرح داده ، منظور به زبان حال است كه تعبير گوياى آن در كلام ديگرى از امام عليه السلام آمده است ؛ آن گاه كه ديد انسان غافل يا رياكارى به مذمت دنيا پرداخته و از فريبندگى دنيا سخن مىگويد امام عليه السلام مىفرمايد : « أَيُّهَا الذَّامُّ لِلدُّنْيَا الْمُغْتَرُّ بِغُرُورِهَا الْمَخْدُوعُ بِأَبَاطِيلِهَا . . . مَتَى غَرَّتْكَ أَ بِمَصَارِعِ آبَائِكَ مِنَ الْبِلَى أَمْ بِمَضَاجِعِ أُمَّهَاتِكَ تَحْتَ الثَّرَى ؛ اى كسى كه دنيا را نكوهش مىكنى و خودت فريفتهء دنيا شده‌اى و اباطيل دنيا تو را فريفته . . . چه زمان دنيا تو را فريب داده ( و با چه وسيله‌اى ) آيا به استخوان‌هاى پوسيدهء پدرانت در زير خاك و يا خوابگاه مادرانت ( در درون قبرها ) » . « 1 »\r\nبه گفتهء شاعر عرب :\r\n هي الدنيا تقول لمن عليها * حذار حذار من بطشي و فتكي\r\nفلا يغرركم حسن ابتسامي * فقولي مضحك و الفعل مبكي \r\n« دنيا با صراحت و آشكارا به اهلش مىگويد : بر حذر باشيد بر حذر باشيد از حمله و مرگ غافلگيرانهء من .\r\nتبسم‌هاى طولانى من شما را نفريبد ، سخنانم خنده‌آور است و اعمالم گريه‌آور » . « 2 »\r\nآرى زرق و برق دنيا نشاط آور است ؛ ولى هنگامى كه به عمق آن دگرگونىها ، بىوفايىها و ناپايدارىهاى آن بينديشيم چيزى جز گريه نخواهد داشت .\r\nآن گاه امام عليه السلام در يك تقسيم‌بندى حساب شده ، اهل دنيا را به چهار گروه\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 131 .\r\n( 2 ) . ارشاد القلوب ، ج 1 ، ص 21 .\r\n","page_name":" 609 ","page_number":609},
  {"content":"\r\n\r\nتقسيم مىكند و مىفرمايد : « جز اين نيست كه دنياپرستان همچون سگ‌هايى هستند كه پيوسته پارس مىكنند ( و براى تصاحب جيفه‌اى بر سر يكديگر فرياد مىكشند ) يا درندگانى كه در پى دريدن يكديگرند ، در برابر يكديگر مىغرند ، و زوزه مىكشند ، زورمندان ، ضعيفان را مىخورند و بزرگ‌ترها كوچك‌ترها را مغلوب مىسازند يا همچون چهارپايانى هستند كه دست و پايشان ( به وسيلهء مستكبران ) بسته شده ( و بردگان سرسپردهء آنهايند ) و گروه ديگرى همچون حيواناتى هستند رها شده در بيابان ( شهوات ) » ؛ ( فَإِنَّمَا أَهْلُهَا كِلَابٌ عَاوِيَةٌ « 1 » ، وَ سِبَاعٌ ضَارِيَةٌ « 2 » ، يَهِرُّ « 3 » بَعْضُهَا عَلَى بَعْضٍ ، وَ يَأْكُلُ عَزِيزُهَا ذَلِيلَهَا ، وَ يَقْهَرُ كَبِيرُهَا صَغِيرَهَا ، نَعَمٌ « 4 » مُعَقَّلَةٌ « 5 » ، وَ أُخْرَى مُهْمَلَةٌ ) . « 6 »\r\nبه راستى تقسيمى است بسيار جالب و دقيق ، زيرا :\r\nگروهى از مردم دنيا همچون سگانى هستند كه كنار جيفه‌اى آمده‌اند و هر كدام سعى دارد جيفه را در اختيار خودش بگيرد ، پيوسته بر ديگرى فرياد مىزند و با فريادش مىخواهد او را از جيفه دور سازد . نمونهء روشن آن همان ثروتمندان از خدا بىخبرى هستند كه پيوسته سعى دارند ثروت بيشترى را تصاحب كنند و ديگران را از آن دور سازند ؛ گاه بر سر آنها فرياد مىكشند گاه به دادگاه‌ها متوسل مىشوند و از طريق وكلاى مزدور و پرونده سازى به تملك اموال ديگران مىپردازند . در ميان دولت‌ها نيز گاه چنين رقابتهايى وجود دارد كه از طريق جنگ سرد و تبليغات پر حجم دروغين سعى مىكنند بازارهاى مصرف دنيا را در\r\n\r\n\r\n","description":"","footnote":"\r\n( 1 ) . « عاوية » به معناى سگ‌هايى است كه فرياد مىكشند و پارس مىكنند .\r\n( 2 ) . « ضارية » به معناى درنده است و از ريشهء « ضرو » بر وزن « ضرب » به معناى درنده‌خويى گرفته شده است .\r\n( 3 ) . « يهر » از ريشهء « هرير » به معناى زوزه كشيدن است .\r\n( 4 ) . « نعم » به معنى چهارپاست ؛ ولى غالبا به شتر اطلاق مىشود ( اين واژه گاه معنى مفرد دارد و گاه به معناى جمعى استعمال مىشود كه در اين صورت شتر و گاو و گوسفندان را شامل مىشود . )\r\n( 5 ) . « معقلة » به معناى بسته شدن با عقال است . عقال ، طناب مخصوصى است كه زانوى شتر را با آن مىبندند .\r\n( 6 ) . « مهملة » يعنى رها شده و در اينجا به معناى حيوان رها شده است .\r\n","page_name":" 610 ","page_number":610},
  {"content":"\r\n\r\nاختيار خود بگيرند .\r\nگروهى از مردم دنيا كه نمونهء آن در عصر ما دولت‌هاى نيرومند و زورگو هستند ( يا ثروتمندانى كه از آنها پشتيبانى مىكنند ) پيوسته در رقابتى ناسالم تلاش و كوشش مىكنند كه منابع ثروت را از چنگال يكديگر بربايند و براى رسيدن به مقصود خود گاه جنگ‌هاى خونينى به را بيندازند كه هزاران انسان بىگناه در آن به خاك و خون كشيده مىشوند و شهرها و آبادىها را ويران مىسازند . آرى اين گرگانِ خون‌خوار بر سر جيفهء دنيا پيوسته مىغرند و زوزه مىكشند و آنها كه نيرومندترند ضعيفان را پايمال مىكنند و آنها كه بزرگ‌ترند كوچك‌ترها را نابود مىسازند .\r\nبنابراين گروه سوم گروه بىدست و پايى هستند كه براى تحصيل متاع دنيا به هر ذلتى تن در مىدهند و اسير و بردهء جهان‌خواران مىشوند در حالى كه گروه چهارم همچون حيوانات سركشى هستند كه در بيابان به هر سو مىروند و به تعبير امام عليه السلام در ادامهء اين سخن : « عقل خود را گم كرده ( و راه‌هاى صحيح را از دست داده‌اند ) و در طرق مجهول و نامعلوم گام گذارده‌اند آنها همچون حيواناتى هستند كه در وادى پر از آفتى رها شده و در سرزمين ناهموارى به راه افتاده‌اند » ؛ ( قَدْ أَضَلَّتْ عُقُولَهَا ، وَ رَكِبَتْ مَجْهُولَهَا سُرُوحُ « 1 » عَاهَةٍ « 2 » بِوَادٍ وَعْثٍ ) . « 3 »\r\nسپس مىافزايد : « نه چوپانى دارند كه آنها را به راه صحيح هدايت كند و نه كسى كه آنها را به چراگاه مناسبى برساند ( در حالى كه ) دنيا آنان را در طريق نابينايى به راه انداخته و چشم‌هايشان را از ديدن نشانه‌هاى هدايت برگرفته در نتيجه در وادى حيرت سرگردان شده و در نعمت‌ها و زرق و برق‌هاى دنيا غرق\r\n\r\n\r\n","description":"","footnote":"\r\n( 1 ) . « سروح » جمع « سرح » بر وزن « شرح » به معناى حيوانى است كه آن را در بيابان براى چريدن ، آزاد مىگذارند .\r\n( 2 ) . « عاهة » به معناى آفت است .\r\n( 3 ) . « وعث » به معناى شن‌زار است كه با كندى مىتوان در آن حركت كرد .\r\n","page_name":" 611 ","page_number":611},
  {"content":"\r\n\r\nشده‌اند ، دنيا را به عنوان معبود خود برگزيده‌و دنيا نيز آنها را به بازى گرفته و آنها هم به بازى با دنيا سرگرم شده‌اند و ماوراى آن را به فراموشى سپرده‌اند » ؛ ( لَيْسَ لَهَا رَاعٍ يُقِيمُهَا ، وَ لَا مُسِيمٌ « 1 » يُسِيمُهَا ، سَلَكَتْ بِهِمُ الدُّنْيَا طَرِيقَ الْعَمَى ، وَ أَخَذَتْ بِأَبْصَارِهِمْ عَنْ مَنَارِ الْهُدَى فَتَاهُوا « 2 » فِي حَيْرَتِهَا ، وَ غَرِقُوا فِي نِعْمَتِهَا ، اتَّخَذُوهَا رَبّاً ، فَلَعِبَتْ بِهِمْ وَ لَعِبُوا بِهَا ، وَ نَسُوا مَا وَرَاءَهَا ) .\r\nاين همان گروهى هستند كه در هر زمان به خصوص در دنياى امروز وجود دارند ؛ جهان را جولانگاه خود قرار داده و همه جا را به فساد مىكشند ؛ علاقهء بى حد و حصر به مال و ثروت و جاه و مقام ، چشم آنها را از ديدن حقايق كور كرده و گوش آنها را براى شنيدن سخن حق كر كرده است . غرق نعمت‌هاى مادى و زر و زيور و عابدان درهم و دينارند و براى به دست آوردن دنيا گاه آتش جنگ به پا مىكنند و گاه سلاح‌هاى كشتار جمعى ساخته و به قيمت گزاف در اختيار اين و آن قرار مىدهند و آنها را به جان هم مىاندازند . دنيا بازيچهء آنهاست و آنها هم بازيچهء دنيا و به همين دليل ، خدا و روز حساب و برنامه‌هاى آخرت را به كلى فراموش كرده‌اند .\r\nامام عليه السلام ، فرزند دلبندش را هشدار مىدهد كه خود را از اين چهار گروه دور دارد ؛ نه فقط فرزند امام عليه السلام بلكه همهء انسان‌ها مخاطب كلام اويند .\r\n« عقول » در جملهء « قَدْ أَضَلَّتْ عُقُولَهَا » جمع عقل به معناى خِرَد است ؛ ولى بعضى آن را جمع عقال ( پاىبند شتران ) دانسته‌اند كه مفهوم جمله چنين مىشود : آنها پاى بندهاى خود را گم كرده و به همين دليل در بيابان زندگى سرگردانند ؛ ولى با توجّه به جملهء بعد « وَ رَكِبَتْ مَجْهُولَهَا » معناى اوّل مناسب‌تر است . اضافه بر اين ، « عقول » جمع عقل است نه جمع عقال زيرا جمع عقال\r\n\r\n\r\n","description":"","footnote":"\r\n( 1 ) . « مسيم » به معناى كسى است كه حيوانات را به چرا مىبرد . از زيشهء « سوم » بر وزن « صوم » به معناىچريدن گرفته شده است .\r\n( 2 ) . « تاهوا » از ريشهء « تيه » به معناى سرگردانى گرفته شده است .\r\n","page_name":" 612 ","page_number":612},
  {"content":"\r\n\r\n« عُقل » بر وزن قفل و « عُقُل » بر وزن دهل است .\r\nبه هر حال تقسيمى كه امام عليه السلام براى اصناف دنياپرستان و گروه‌هاى مختلف آن بيان فرموده ، تقسيم بسيار جالبى است كه انسان را براى تشخيص آنها و دورى از آنها بيدار و آگاه مىسازد :\r\n1 . گروه غوغاگران و صاحبان رسانه‌هاى گمراه كننده .\r\n2 . گروه درندگانى كه براى به دست آوردن منابع دنيا با هم در نبردند .\r\n3 . گروه بردگانى كه براى رسيدن به مال و مقام ، به هر ذلتى تن در مىدهند .\r\n4 . گروه هوس‌ران و عيّاش كه عقل را رها كرده و در بيابان زندگى سرگردانند ؛ خداى آنها زر و سيم و هدفشان عيش و نوش است .\r\n\r\n","description":"","footnote":"","page_name":" 613 ","page_number":613},
  {"content":"\r\n . \r\n","description":"","footnote":"","page_name":" 614 ","page_number":614},
  {"content":"\r\n\r\n\r\nبخش بيست و دوم\r\nرُوَيْداً يُسْفِرُ الظَّلَامُ ، كَأَنْ قَدْ وَرَدَتِ الْأَظْعَانُ ، يُوشِكُ مَنْ أَسْرَعَ أَنْ يَلْحَقَ ! وَ اعْلَمْ يَا بُنَيَّ أَنَّ مَنْ كَانَتْ مَطِيَّتُهُ اللَّيْلَ وَ النَّهَارَ ، فَإِنَّهُ يُسَارُ بِهِ وَ إِنْ كَانَ وَاقِفاً ، وَ يَقْطَعُ الْمَسَافَةَ وَ إِنْ كَانَ مُقِيماً وَادِعاً .\r\n\r\nترجمه\r\nآرام باش ( و كمى صبر كن ) كه به زودى تاريكى بر طرف مىشود ( و حقيقت آشكار مىگردد ) گويا اين مسافران ، به منزل رسيده‌اند ( و پايان عمر را با چشم خود مىبينند . ) نزديك است كسى كه سريع حركت مىكند به منزلگاه ( مرگ ) برسد .\r\nپسرم بدان آن كس كه مركبش شب و روز است او را مىبرند و در حركت است هر چند خود را ساكن پندارد و پيوسته قطع مسافت مىكند ، گر چه ظاهراً ايستاده است و استراحت مىكند .\r\n\r\nشرح و تفسير آنها كه بر مركب شب و روز سوارند\r\nامام عليه السلام در اين بخش از وصيّت‌نامه بار ديگر به فرزند دلبندش دربارهء مرگ و پايان عمر هشدار مىدهد و مىفرمايد : « آرام باش ( و كمى مهلت بده ) كه به زودى تاريكى بر طرف مىشود ( و حقيقت آشكار مىگردد ) » ؛ ( رُوَيْداً « 1 »\r\n\r\n\r\n","description":"","footnote":"\r\n( 1 ) . « رويدا » از ريشهء « رود » بر وزن « عَود » در اصل به معناى رفت و آمد و تلاش براى انجام چيزى توأم با ملايمت است اين واژه معناى مصدرى دارد و توأم با تصغير است ؛ يعنى مختصر مهلتى بده منصوب بودن رويداً آن است كه مفعول مطلق براى فعل محذوفى است ، گويا در اصل چنين گفته شود : « امهل امهالا قليلا » .\r\n","page_name":" 615 ","page_number":615},
  {"content":"\r\n\r\nيُسْفِرُ « 1 » الظَّلَامُ ) .\r\nمنظور از ظلام ( تاريكى ) در اينجا جهل به حال دنياست كه بعضى از بىخبران آن را گويى پايدار مىپندارند ؛ ولى چيزى نمىگذرد كه مرگ با قيافهء وحشتناكش ، خود را نشان مىدهد .\r\nآن گاه امام عليه السلام ، اهل اين جهان را به مسافرانى تشبيه كرده كه به سوى سرمنزل مقصود در حركتند مىفرمايد : « گويا اين مسافران به منزل رسيده‌اند ( و پايان عمر را با چشم خود مىبينند ) » ؛ ( كَأَنْ قَدْ وَرَدَتِ الْأَظْعَانُ ) . « 2 »\r\nسپس مىافزايد : « نزديك است كسى كه سريع حركت مىكند به منزلگاه ( مرگ ) برسد » ؛ ( يُوشِكُ « 3 » مَنْ أَسْرَعَ أَنْ يَلْحَقَ ) .\r\nمنظور از « مَنْ أَسْرَعَ » همهء انسان‌ها هستند نه گروه خاصى ، زيرا همه با سرعت به سوى سرمنزل نهايى كه همان پايان زندگى است مىرسند .\r\nامام عليه السلام ، تشبيه جالبى دربارهء مردم جهان مىكند مىفرمايد : « پسرم بدان آن كس كه مركبش شب و روز است او را مىبرند و در حركت است ، هر چند خود را ساكن پندارد و پيوسته قطع مسافت مىكند ، هر چند ظاهراً ايستاده است\r\n\r\n\r\n","description":"","footnote":"\r\n( 1 ) . « يسفر » از ريشهء « سفر » بر وزن « فقر » به معناى باز كردن پوشش و كشف حجاب است ، لذا به زنان بىحجاب « سافرات » گفته مىشود و در مورد طلوع صبح اين تعبير به كار مىرود گويى صبح نقاب از چهره برمىگيرد و مىدرخشد . بايد توجّه داشت كه ظلام فاعل است و در واقع حقيقت به موجودى نورانى تشبيه شده كه تاريكى جهل آن را پوشانيده و نقاب آن سرانجام كنار مىرود .\r\n( 2 ) . « اظعان » گاه جمع « ظعينة » به معناى هودج يا تخت روانى است كه به هنگام سفر بر آن سوار مىشدند و فرا رسيدن هودج‌ها به معناى فرا رسيدن مسافران است .\r\n( 3 ) . « يوشك » از ريشهء « و شك » بر وزن « اشك » به معناى تند رفتن گرفته شده است ، بنابراين مفهومش اين است كه به زودى فلان امر تحقق مىيابد ( صحيح آن يوشِك با كسر شين است و گاه با فتح شين گفته مىشود ) .\r\n","page_name":" 616 ","page_number":616},
  {"content":"\r\n\r\nو استراحت مىكند » ؛ ( وَ اعْلَمْ يَا بُنَيَّ أَنَّ مَنْ كَانَتْ مَطِيَّتُهُ « 1 » اللَّيْلَ وَ النَّهَارَ ، فَإِنَّهُ يُسَارُ بِهِ وَ إِنْ كَانَ وَاقِفاً ، وَ يَقْطَعُ الْمَسَافَةَ وَ إِنْ كَانَ مُقِيماً وَادِعاً ) . « 2 »\r\nاشاره به اينكه حركت به سوى پايان عمر يك حركت اجبارى است نه اختيارى ؛ دست تقدير پروردگار همه را بر مركب راهوار زمان سوار كرده و چه بخواهند يا نخواهند با سرعت آنها را به سوى نقطهء پايان مىبرد ، هر چند غافلان از آن بىخبرند .\r\nتعبيرهاى ديگرى در ساير كلمات امام عليه السلام در اين زمينه ديده مىشود از جمله مىفرمايد : « أَهْلُ الدُّنْيَا كَرَكْبٍ يُسَارُ بِهِمْ وَ هُمْ نِيَامٌ ؛ اهل دنيا همانند سوارانى هستند كه مركبشان را به پيش مىبرند و آنها در خوابند » . « 3 » در جاى ديگر مىفرمايد :\r\n« نَفَسُ الْمَرْءِ خُطَاهُ إِلَى أَجَلِهِ ؛ نفسهاى انسان هر بار گامى به سوى سرآمد زندگى است » . « 4 » در حديث ديگرى از امير مؤمنان عليه السلام مىخوانيم : « ان الليل و النهار يعملان فيك فاعمل فيهما و يأخذان منك فخذ منهما ؛ شب و روز در تو اثر مىگذارند ( و از عمر تو مىكاهند ) تو هم در آن اثرى از خود بگذار و كارى كن ؛ آنها از تو چيزى مىگيرند تو هم چيزى از آنها بگير » . « 5 »\r\nابن ابى الحديد در اينجا داستان جالبى از يكى از اساتيد خود نقل مىكند مىگويد : ابوالفرج محمد بن عباد رحمه اللَّه از من خواست كه اين وصيّت‌نامه را براى او بخوانم و در آن روز من جوان كم سن و سالى بودم آن را از حفظ براى او خواندم هنگامى كه به اين بخش از وصيّت‌نامه رسيدم استادم فريادى كشيد و به زمين افتاد در حالى كه كسى بود كه به اين زودى تحت تأثير واقع نمىشد . « 6 »\r\n\r\n\r\n","description":"","footnote":"\r\n( 1 ) . « مطية » از ريشهء « مطو » بر وزن « عطف » به معناى جديت و نجات در سير است .\r\n( 2 ) . « وادع » به معناى كسى است كه ساكن و آرام است ، از ريشهء « وداعة » به معناى سكون و آرامش گرفته شده است .\r\n( 3 ) . نهج‌البلاغه ، كلمات قصار ، 64 .\r\n( 4 ) . همان مدرك ، 74 .\r\n( 5 ) . غررالحكم ، ح 2789 .\r\n( 6 ) . شرح نهج البلاغهء ابن ابى الحديد ، ج 16 ، ص 91 .\r\n","page_name":" 617 ","page_number":617},
  {"content":"\r\n\r\n\r\nنكته مسافران جهان ديگر\r\nدر تعبيرات امام عليه السلام در اين فقرات ، انسان‌ها به مسافرانى تشبيه شده‌اند كه بر مركبى تندرو سوارند و اين مركب آنها را به سوى منزلگاه نهايى پيش مىبرد .\r\nشك نيست كه گروهى از اين مسافران در ايستگاه‌هاى وسط راه پياده مىشوند و گروه ديگرى به راه خود همچنان تا پايان عمر طبيعى ادامه مىدهند و عجب اينكه هيچ كس نمىداند در كدام ايستگاه او را پياده مىكنند .\r\nدو چيز اين سفرمسلم است است : بدون اختيار بودن آن و اينكه پايان مقررى دارد .\r\nگروهى اين سفر را در حال خواب مىپيمايند و عدّه‌اى بيدارند و بعضى گاه خواب و گاه بيدار ؛ آنها كه بيدارند پس از پياده شدن نعمت‌ها و بركات فراوانى كه در هر ايستگاه موجود است و به آن نياز دارند تهيه مىكنند و آنها كه در خوابند و يا موقعيت خود را نمىدانند به مفهوم « الناس نيام اذا ماتوا انتبهوا » « 1 » دست خالى به مقصد مىرسند .\r\nانبيا و رسولان الهى مأمورانى هستند كه پيوسته در مسير راه به مسافران هشدار مىدهند و بر خواب‌آلودگان فرياد مىزنند كه برخيزيد و از توقفگاه‌هاى وسط راه آنچه نياز داريد برگيريد ، چرا كه وقتى به مقصد رسيديد در آنجا تهيهء وسائل مورد نياز ابداً امكان ندارد و از آن مهم‌تر اينكه بازگشت دراين مسير نيز ممكن نيست .\r\nگروهى اين سخنان را باور مىكنند و از جان و دل مىپذيرند و گروهى انكار مىكنند يا ناباورانه به آن گوش مىدهند و هنگامى كه به مقصد رسيدند به واقعيّت تمام آن سخنان پى مىبرند و فرياد وا حسرتاه سر مىدهند و نعرهء « يا لَيْتَنا نُرَدُّ وَ لا نُكَذِّبَ بِآياتِ رَبِّنا وَ نَكُونَ مِنَ الْمُؤْمِنين » از آنها شنيده مىشود ؛ ولى چه سود ؟ « 2 »\r\n\r\n\r\n","description":"","footnote":"\r\n( 1 ) . بحار الانوار ، ج 4 ، ص 43 .\r\n( 2 ) . انعام ، آيهء 27 .\r\n","page_name":" 618 ","page_number":618},
  {"content":"\r\n\r\n\r\nبخش بيست و سوم\r\nوَ اعْلَمْ يَقِيناً أَنَّكَ لَنْ تَبْلُغَ أَمَلَكَ ، وَ لَنْ تَعْدُوَ أَجَلَكَ ، وَ أَنَّكَ فِي سَبِيلِ مَنْ كَانَ قَبْلَكَ . فَخَفِّضْ فِي الطَّلَبِ . وَ أَجْمِلْ فِي الْمُكْتَسَبِ ، فَإِنَّهُ رُبَّ طَلَبٍ قَدْ جَرَّ إِلَى حَرَبٍ ؛ فَلَيْسَ كُلُّ طَالِبٍ بِمَرْزُوقٍ ، وَ لَا كُلُّ مُجْمِلٍ بِمَحْرُومٍ . وَ أَكْرِمْ نَفْسَكَ عَنْ كُلِّ دَنِيَّةٍ وَ إِنْ سَاقَتْكَ إِلَى الرَّغَائِبِ ، فَإِنَّكَ لَنْ تَعْتَاضَ بِمَا تَبْذُلُ مِنْ نَفْسِكَ عِوَضاً .\r\nوَ لَا تَكُنْ عَبْدَ غَيْرِكَ وَ قَدْ جَعَلَكَ اللَّهُ حُرّاً . وَ مَا خَيْرُ خَيْرٍ لَا يُنَالُ إِلَّا بِشَرٍّ ، وَ يُسْرٍ لَا يُنَالُ إِلَّا بِعُسْرٍ ؟ ! وَ إِيَّاكَ أَنْ تُوجِفَ بِكَ مَطَايَا الطَّمَعِ ، فَتُورِدَكَ مَنَاهِلَ الْهَلَكَةِ .\r\nوَ إِنِ اسْتَطَعْتَ أَلَّا يَكُونَ بَيْنَكَ وَ بَيْنَ اللَّهِ ذُو نِعْمَةٍ فَافْعَلْ ، فَإِنَّكَ مُدْرِكٌ قَسْمَكَ ، وَ آخِذٌ سَهْمَكَ ، وَ إِنَّ الْيَسِيرَ مِنَ اللَّهِ سُبْحَانَهُ أَعْظَمُ وَ أَكْرَمُ مِنَ الْكَثِيرِ مِنْ خَلْقِهِ وَ إِنْ كَانَ كُلٌّ مِنْهُ .\r\n\r\nترجمه\r\nو به يقين بدان هرگز به همهء آرزوهايت دست نخواهى يافت و ( نيز بدان ) هرگز از اجلت تجاوز نخواهى كرد ( و بيش از آنچه مقرر شده عمر نمىكنى ) و تو در همان مسيرى هستى كه پيشينيان تو بودند ( آنها رفتند و تو هم خواهى رفت ) حال كه چنين است ، در به دست آوردن دنيا زياده‌روى مكن و در كسب و كار ميانه‌رو باش ، زيرا بسيار ديده شده كه تلاش فراوان ( در راه دنيا ) به نابودى منجر گرديده ( اضافه بر اين ) نه هر تلاش‌گرى به روزى رسيده و نه هر شخص ميانه‌روى محروم گشته است .\r\nنفس خويشتن را از گرايش به هر پستى گرامى دار ( و بزرگوارتر از آن باش كه به پستىها تن در دهى ) هر چند گرايش به پستىها تو را به خواسته‌هايت برساند ،\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nزيرا تو هرگز نمىتوانى در برابر آنچه از شخصيت خود در اين راه از دست مىدهى بهاى مناسبى به دست آورى و بردهء ديگرى مباش ، خداوند تو را آزاد آفريده است . آن نيكى كه جز از طريق بدى به دست نيايد نيكى نيست و نه آن آسايش و راحتى كه جز با مشقت زياد ( و بيش از حد ) فراهم نشود .\r\nبپرهيز از اينكه مركب‌هاى طمع ، تو را با سرعت با خود ببرند و به آبشخورهاى هلاكت بيندازند و اگر بتوانى كه ميان تو و خداوند ، صاحب نعمتى واسطه نباشد چنين كن ، زيرا تو ( به هر حال ) قسمت خود را دريافت مىكنى و سهمت را خواهى گرفت و مقدار كمى كه از سوى خداوند به تو برسد با ارزش‌تر است از مقدار زيادى كه از سوى مخلوقش برسد ، هر چند همهء نعمت‌ها ( حتى آنچه از سوى مخلوق مىرسد ) از ناحيهء خداست .\r\n\r\nشرح و تفسير هرگز تن به پستى مده\r\nامام عليه السلام در اين بخش از وصيّت‌نامهء خود به شش نكتهء مهم كه هر يك نصيحتى است انسان‌ساز ، اشاره مىكند ؛ ولى پيش از آن در مقدمه‌اى مىفرمايد :\r\n« و بدان به يقين هرگز به همهء آرزوهايت دست نخواهى يافت و ( نيز بدان ) هرگز از اجلت تجاوز نخواهى كرد ( و بيش از آنچه مقرر شده عمر نمىكنى ) و تو در همان مسيرى هستى كه پيشينيان تو بودند ( آنها رفتند و تو هم خواهى رفت ) » ؛ ( وَ اعْلَمْ يَقِيناً أَنَّكَ لَنْ تَبْلُغَ أَمَلَكَ ، وَ لَنْ تَعْدُوَ أَجَلَكَ ) .\r\nآن گاه چنين نتيجه مىگيرد : « حال كه چنين است در به دست آوردن دنيا زياده‌روى مكن و در كسب و كار ميانه‌رو باش » ؛ ( فَخَفِّضْ « 1 » فِي الطَّلَبِ وَ أَجْمِلْ « 2 » فِي الْمُكْتَسَبِ ) .\r\n\r\n\r\n","description":"","footnote":"\r\n( 1 ) . « خفّض » از ريشهء « خفض » به معناى پايين آوردن ، در مقابل رفع به معناى بالا بردن است و در اينجا به معناى كم كردن و دست از زياده روى برداشتن است .\r\n( 2 ) . « اجمل » از ريشهء « اجمال » به معناى اعتدال در كار و عدم افراط است .\r\n","page_name":" 620 ","page_number":620},
  {"content":"\r\n\r\nجملهء « لَنْ تَبْلُغَ أَمَلَكَ » بيان واقعيّتى روشن است كه هيچ انسانى در اين جهان به تمام آرزوهاى خود نخواهد رسيد ، بنابراين چرا در طلب روزى حريص باشد ؟\r\nجملهء « وَ لَنْ تَعْدُوَ أَجَلَكَ » اشاره به اين است كه عمر انسان به هر حال محدود است و هيچ كس نمىتواند بيش از وقت مقرر در اين جهان بماند . حال كه چنين است چرا براى به دست آوردن مال ، بيش از حد دست و پا كند .\r\nتعبير به « خَفِّضْ ؛ آرام باش و فرو نه » و « أَجْمِلْ ؛ راه اعتدال پيش گير » هر دو اشاره به يك حقيقت و آن ترك حرص و براى جلب روزى بيشتر است . اين تعبير هرگز تلاش و سعى براى به دست آوردن روزى حلال را نفى نمىكند .\r\nامام عليه السلام در ادامهء اين سخن به استدلال پرمعنايى توسل مىجويد و مىفرمايد :\r\n« زيرا بسيار شده كه تلاش فراوان ( در راه دنيا ) منجر به نابودى ( اموال ) گرديده ( اضافه بر اين ) نه هر تلاشگرى به روزى رسيده و نه هر شخص ميانه‌روى محروم گشته است » ؛ ( فَإِنَّهُ رُبَّ طَلَبٍ قَدْ جَرَّ إِلَى حَرَبٍ « 1 » ؛ فَلَيْسَ كُلُّ طَالِبٍ بِمَرْزُوقٍ ، وَ لَا كُلُّ مُجْمِلٍ بِمَحْرُومٍ ) .\r\nشبيه اين مضمون در حديثى از پيغمبر اكرم صلى الله عليه و آله آمده است ، حضرت مىفرمايد : « اجملوا فى طلب الدنيا فان كلا ميسّر لما خلق له ؛ در طلب دنيا ميانه‌رو باشيد چرا كه به هر كس آنچه مقدر شده است داده مىشود » . « 2 »\r\nجملهء « رب طلب قد جر الى حرَب ؛ چه بسيار تلاش فراوانى كه منجر به نابودى شده » به گفتهء بعضى از نويسندگان ، ضرب المثلى در لسان العرب است كه مضمون آن را در فارسى ، سعدى در ضمن دو بيت آورده است :\r\n شد غلامى كه آب جوى آورد * آب جوى آمد و غلام ببرد\r\nدام ، هر بار ماهى آوردى * ماهى اين بار رفت و دام ببرد \r\n\r\n\r\n","description":"","footnote":"\r\n( 1 ) . « حرب » به معناى غارت كردن است و در اينجا معناى فعل مجهول دارد ؛ يعنى غارت شدن .\r\n( 2 ) . كتاب السنة ، عمرو بن ابى عاصم ، ص 182 .\r\n","page_name":" 621 ","page_number":621},
  {"content":"\r\n\r\nدو جملهء « فَلَيْسَ كُلُّ طَالِبٍ . . . وَ لَا كُلُّ مُجْمِلٍ . . . » در واقع به منزلهء دليل است براى آنچه در جمله‌هاى قبل دربارهء رعايت اعتدال و ميانه‌روى در طلب رزق آمده است و اشاره به اين حقيقت است كه دست و پاى زياد هميشه درآمد بيشتر و رعايت اعتدال و ميانه‌روى هميشه درآمد كمتر را در پى ندارد ، بلكه لطف الهى بر اين قرار گرفته آنها كه بر او توكل كنند و حرص و آز و طمع را كنار بگذارند و به صورت معتدل براى روزى تلاش نمايند زندگى بهتر و توأم با آرامش بيشتر داشته باشند و در ضمن ، ديگران نيز اجازه پيدا كنند كه از تلاش خود براى روزى بهره گيرند و حريصان جاى را بر آنها تنگ نكنند .\r\nامام عليه السلام در دومين دستور مىفرمايد : « نفس خويشتن را از گرايش به هر پستى گرامى دار ( و بزرگوارتر از آن باش كه به پستىها تن در دهى ) هر چند گرايش به پستىها تو را به خواسته‌ها برساند ، زيرا تو هرگز نمىتوانى در برابر آنچه از شخصيت خود در اين راه از دست مىدهى بهاى مناسبى به دست آورى » ؛ ( وَ أَكْرِمْ نَفْسَكَ عَنْ كُلِّ دَنِيَّةٍ « 1 » وَ إِنْ سَاقَتْكَ إِلَى الرَّغَائِبِ « 2 » ، فَإِنَّكَ لَنْ تَعْتَاضَ « 3 » بِمَا تَبْذُلُ مِنْ نَفْسِكَ عِوَضاً ) .\r\nاشاره به اينكه بعضى از خواسته‌ها چنان است كه اگر انسان از شخصيت خود مايه نگذارد به آن نمىرسد و سزاوارِ انسان آزاده و با شخصيت نيست كه تن به چنين معامله‌اى بدهد ؛ از شخصيت خود بكاهد تا به خواسته‌اى از خواسته‌هاى ماديش برسد .\r\nو به گفتهء شاعر عرب :\r\n ما اعتاض باذل وجهه بسؤاله * عوضا و لو نال الغنى بسؤال\r\nو إذا النوال إلى السؤال قرنته * رجح السؤال و خف كل نوال \r\n\r\n\r\n","description":"","footnote":"\r\n( 1 ) . « دنية » به معناى شىء پست است از ريشهء « دنائة » به معناى پستى گرفته شده است .\r\n( 2 ) . « رغائب » جمع « رغيبة » به معناى شىء مطلوب و امر مرغوب است .\r\n( 3 ) . « تعتاض » از ريشهء « اعتياض » به معناى گرفتن عوض چيزى است و ريشهء اصلى آن عوض است .\r\n","page_name":" 622 ","page_number":622},
  {"content":"\r\n\r\n« كسى كه از آبروى خويش به وسيلهء تقاضاى از ديگران صرف نظر مىكند ، عوض شايسته‌اى پيدا نخواهد كرد هر چند از اين طريق به غنا و ثروت برسد .\r\nزيرا هنگامى كه رسيدن به مواهب مادى را در كنار سؤال بگذارى ( ذلتِ ) سؤال آشكارتر مىشود و مواهب مادى هر چه باشد كوچك خواهد بود » .\r\nبه بيان ديگر ، انسان مال را براى حفظ آبرو مىخواهد و سزاوار نيست آبرويش را براى كسب مال بريزد .\r\nسپس امام عليه السلام در ادامهء سخن سومين توصيهء مهم خود را مىفرمايد و مىگويد : « بردهء ديگرى مباش ، خداوند تو را آزاد آفريده است » ؛ ( وَ لَا تَكُنْ عَبْدَ غَيْرِكَ وَ قَدْ جَعَلَكَ اللَّهُ حُرّاً ) .\r\nاين جمله از مهم‌ترين و درخشنده‌ترين وصاياى امام عليه السلام است كه سزاوار است با آب طلا نوشته شود و همواره نصب العين باشد . آرى خداوند انسان را آزاد آفريده و نبايد اين آزادى و آزادگى را با هيچ بهاى مادى معاوضه كند حتى گاه بايد با زندگى محدود و مشقت‌بار مادى بسازد و تن به بردگى اين و آن ندهد .\r\nاين سخن هم دربارهء افراد صادق است و هم دربارهء ملت‌ها ؛ چه بسيارند ملت‌هاى ضعيف و ناتوانى كه آزادى خود را براى مختصر درآمدى از دست مىدهند و استثمارگران دنيا نيز از اين نقطه ضعف بهره گرفته آنها را بردهء خويش مىسازند و حتى در كنار كمك‌هاى مختصر اقتصادى فرهنگ غلط خود را بر آنها تحميل مىكنند و گاه دين و ايمانشان را نيز از آنها مىگيرند .\r\nافراد با شخصيت و ملت‌هاى آزاده ترجيح مىدهند از جان خود بگذرند و بردهء ديگران نشوند .\r\nاين توصيه در حقيقت از آثار و لوازم توصيهء گذشته است كه مىفرمود :\r\n« شخصيت خود را براى رسيدن به مواهب مادى فدا مكن » .\r\nيكى از نمونه‌هاى روشن اين مطلب همان است كه امام حسين عليه السلام و يارانش\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nدر كربلا نشان دادند ؛ امام عليه السلام در اين واقعهء مهم تاريخى فرمود : « الا و ان الدعى بن الدعى قد ركز بين اثنتين بين السلة و الذلة و هيهات منّى الذلة ؛ ناپاك زادگان مرا در ميان شمشير و تن دادن به ذلت مخير ساخته‌اند و هيهات كه من تن به ذلت بدهم » . « 1 »\r\nامام صادق عليه السلام مطلب را در اينجا در حد كمال بيان فرموده و حريت را جامع صفات برجسته دانسته است مىفرمايد : « خَمْسُ خِصَالٍ مَنْ لَمْ يَكُنْ فِيهِ شَيْءٌ مِنْهَا لَمْ يَكُنْ فِيهِ كَثِيرُ مُسْتَمْتَعٍ أَوَّلُهَا الْوَفَاءُ وَ الثَّانِيَةُ التَّدْبِيرُ وَ الثَّالِثَةُ الْحَيَاءُ وَ الرَّابِعَةُ حُسْنُ الْخُلُقِ وَ الْخَامِسَةُ وَ هِيَ تَجْمَعُ هَذِهِ الْخِصَالَ الْحُرِّيَّة ؛ پنج صفت است كه اگر كسى لا اقل يكى از آنها را نداشته باشد خير قابل توجهى در او نيست : اوّل وفاست دوم تدبير سوم حيا چهارم حسن خلق پنجم كه جامع همهء اين صفات است ، حريت و آزادگى است » . « 2 »\r\nحضرت در چهارمين توصيه پرداخته مىفرمايد : « آن نيكى كه جز از طريق بدى به دست نيايد نيكى نيست و نه آن آسايش و راحتى كه جز با مشقت زياد ( و بيش از حد ) فراهم نشود » ؛ ( وَ مَا خَيْرُ خَيْرٍ لَايُنَالُ إِلَّا بِشَرٍّ ، وَ يُسْرٍ لَا يُنَالُ إِلَّا بِعُسْرٍ ) .\r\nاشاره به اينكه بعضى براى رسيدن به مقصود خود از هر وسيله‌اى استفاده مىكنند در حالى كه دستور اسلام اين است كه تنها از طريق مشروع و صحيح بايد به اهداف رسيد . به بيان ديگر ، هدف وسيله را توجيه نمىكند . همچنين نبايد براى رسيدن به راحتىها به سراغ مقدماتى رفت كه بيش از حد انسان را در فشار قرار مىدهد .\r\nدو جملهء بالا را كه به صورت جمله‌هاى خبريه تفسير كرديم ، بعضى به صورت جملهء استفهاميه تفسير كرده‌اند و مطابق اين تفسير معناى جمله چنين مىشود : چه سودى دارد آن خيرى كه جز از طريق شر به دست نمىآيد و چه\r\n\r\n\r\n","description":"","footnote":"\r\n( 1 ) . لهوف ، ص 97 ، و بحار الانوار ج 45 ، ص 8 .\r\n( 2 ) . خصال ، ج 1 ، ص 284 ، ح 33 .\r\n","page_name":" 624 ","page_number":624},
  {"content":"\r\n\r\nفايده‌اى دارد آن راحتى كه جز از طريق ناراحتى حاصل نمىشود . روشن است كه نتيجهء هر دو تفسير يكى است ، هر چند لحن و بيان متفاوت است .\r\nشبيه همين معنا در كلمات قصار امام عليه السلام نيز آمده است مىفرمايد : « مَا خَيْرٌ بِخَيْرٍ بَعْدَهُ النَّارُ وَ مَا شَرٌّ بِشَرٍّ بَعْدَهُ الْجَنَّةُ ؛ آن خوبى و نيكى كه جهنم را به دنبال داشته باشد خوبى نيست و نه آن ناراحتى و مشكلى كه بهشت در پى آن باشد ناراحتى و مشكل است » . « 1 »\r\nسپس امام عليه السلام در پنجمين توصيهء مهم خويش خطاب به فرزندش مىفرمايد :\r\n« و بپرهيز از اينكه مركب‌هاى طمع ، تو را با سرعت با خود ببرند و به آبشخورهاى هلاكت بيندازند » ؛ ( وَ إِيَّاكَ أَنْ تُوجِفَ « 2 » بِكَ مَطَايَا الطَّمَعِ ، فَتُورِدَكَ مَنَاهِلَ « 3 » الْهَلَكَةِ ) .\r\nامام عليه السلام در اينجا موارد طمع را به منزلهء مركب‌هاى سركشى گرفته كه اگر انسان بر آن سوار شود اختيار را از او ربوده و به پرتگاه مىكشانند و تعبير به « مناهل الهلكة ؛ آبشخورهاى هلاكت » اشارهء لطيفى به اين حقيقت است كه انسان به سراغ آبشخور براى سيراب شدن مىرود ولى آبشخورى كه با مركب طمع به آن وارد مىشود نه تنها سيراب نمىكند ، بلكه آبى نيست و به جاى آن هلاكت است .\r\nبارها در زندگى خود آزموده‌ايم و تاريخ نيز گواه صدق اين حقيقت است كه افراد طماع گرفتار شكست‌هاى سختى در زندگى شده‌اند ، زيرا طمع ، چشم و گوش انسان را مىبندد و به او اجازه نمىدهد راه را از بيراهه و محل نجات را از پرتگاه بشناسد ، بلكه مىتوان گفت كه غالب كسانى كه در مسائل تجارى و مانند آن\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 387 .\r\n( 2 ) . « توجف » از ريشهء « ايجاف » به معناى با سرعت حركت كردن و تاختن گرفته شده و ريشهء اصلى آن « وجف » بر وزن « حذف » به معناى حركت كردن سريع است . با توجّه به اينكه در عبارت بالا با « باء » متعدى شده به معناى به سرعت راندن است .\r\n( 3 ) . « مناهل » جمع « منهل » به معناى آبشخور است .\r\n","page_name":" 625 ","page_number":625},
  {"content":"\r\n\r\nگرفتار ورشكست نهايى مىشوند ، عامل اصلى آن طمع آنها بوده است .\r\nشبيه اين معنا حديث پرمعنايى است كه از امام صادق عليه السلام در بحارالانوار نقل شده است مىفرمايد : « الطَّمَعُ خَمْرُ الشَّيْطَانِ يَسْتَقِي بِيَدِهِ لِخَوَاصِّهِ فَمَنْ سَكِرَ مِنْهُ لَا يَصْحُو إِلَّا فِي أَلِيمِ عَذَابِ اللَّهِ أَوْ مُجَاوَرَةِ سَاقِيه ؛ طمع شراب شيطان است كه با دست خود به خواص خود مىنوشاند و هر كس از آن مست شود جز در عذاب الهى يا در كنار ساقيش ( شيطان ) هوشيار نمىشود » . « 1 »\r\nدر حديث ديگرى از رسول خدا مىخوانيم : « الطمع يذهب الحكمة من قلوب العلماء ؛ طمع حكمت و تدبير را حتى از دل دانشمندان بيرون مىبرد » .\r\nدر حديث ديگر از امام اميرالمؤمنين عليه السلام مىخوانيم : « مَا هَدَمَ الدِّينَ مِثْلُ الْبِدَعِ وَ لَا أَفْسَدَ الرَّجُلَ مِثْلُ الطَّمَع ؛ چيزى مانند بدعت‌ها دين را ويران نمىسازد و چيزى بدتر از طمع براى فاسد كردن انسان نيست » . « 2 »\r\nآن گاه در ششمين و آخرين توصيهء خود در اين بخش از وصيّت‌نامه مىفرمايد : « و اگر بتوانى كه ميان تو و خداوند ، صاحب نعمتى واسطه نباشد چنين كن ، زيرا تو ( به هر حال ) قسمت خود را دريافت مىكنى و سهمت را خواهى گرفت و مقدار كمى كه از سوى خداوند به تو برسد با ارزش‌تر است از مقدار زيادى كه از سوى مخلوقش برسد ، هر چند همهء نعمت‌ها ( حتى آنچه از سوى مخلوق مىرسد ) از ناحيهء خداست » ؛ ( وَ إِنِ اسْتَطَعْتَ أَلَّا يَكُونَ بَيْنَكَ وَ بَيْنَ اللَّهِ ذُو نِعْمَةٍ فَافْعَلْ ، فَإِنَّكَ مُدْرِكٌ قَسْمَكَ ، وَ آخِذٌ سَهْمَكَ ، وَ إِنَّ الْيَسِيرَ مِنَ اللَّهِ سُبْحَانَهُ أَعْظَمُ وَ أَكْرَمُ مِنَ الْكَثِيرِ مِنْ خَلْقِهِ وَ إِنْ كَانَ كُلٌّ مِنْهُ ) .\r\nامام عليه السلام در اين دستور آخر بر اين نكتهء اخلاقى مهم تكيه مىكند كه انسان تا مىتواند نبايد زير بار منت مردم باشد ، بلكه بايد با نيروى خود و اعتماد به توان\r\n\r\n\r\n","description":"","footnote":"\r\n( 1 ) . بحارالانوار ، ج 70 ، ص 169 ، ح 6 .\r\n( 2 ) . همان مدرك ، ج 75 ، ص 92 ، ح 98 .\r\n","page_name":" 626 ","page_number":626},
  {"content":"\r\n\r\nخويشتن سهم خود را از مقدرات الهى به دست آورد و اگر از اين طريق به سهم كمترىبرسد از آن بهتر است كه از طريق مردمى كه منت مىگذارند به سهم بيشترى نايل شود . در واقع اين سهم كمتر با توجّه به حفظ كرامت و شخصيت و مقام انسان ، از آن سهم بيشتر افزون‌تر است ، زيرا در آنجا شخصيت و ارزش والاى انسان خرج مىشود ؛ چيزى كه بهايى براى آن نمىتوان قايل شد .\r\nگر چه عبارت امام عليه السلام در اينجا مطلق است و تفاوتى ميان كسانى كه با آغوش باز خواستهء انسان را استقبال مىكنند حتى پدر و فرزند و برادر همه را شامل مىشود ؛ ولى روشن است كه منظور امام عليه السلام آنجاست كه شخصيت انسان با سؤال خدشه دار شود و آميخته با ذلت يا منّتى باشد .\r\nشاهد اين سخن حديثى است كه از امام باقر عليه السلام نقل شده : « قَالَ يَوْماً رَجُلٌ عِنْدَهُ اللَّهُمَّ أَغْنِنَا عَنْ جَمِيعِ خَلْقِكَ فَقَالَ أَبُو جَعْفَرٍ عليه السلام لَاتَقُلْ هَكَذَا وَ لَكِنْ قُلِ اللَّهُمَّ أَغْنِنَا عَنْ شِرَارِ خَلْقِكَ فَإِنَّ الْمُؤْمِنَ لَايَسْتَغْنِي عَنْ أَخِيهِ ؛ روزى شخصى در محضر آن حضرت به پيشگاه خدا عرضه داشت : خداوندا من را از همهء خلق خود بىنياز كن امام عليه السلام فرمود اين گونه دعا نكن ؛ ولى بگو خداوندا ما را از بدان خلقت بىنياز كن ، زيرا هيچ انسان باايمانى از كمك و يارى برادرش بىنياز نيست » . « 1 »\r\nدر حديث ديگرى از امام امير مؤمنان عليه السلام مىخوانيم كه به فرزندش امام حسن عليه السلام فرمود : « يَا بُنَيَّ إِذَا نَزَلَ بِكَ كَلَبُ الزَّمَانِ وَ قَحْطُ الدَّهْرِ فَعَلَيْكَ بِذَوِي الْأُصُولِ الثَّابِتَةِ الْفُرُوعِ النَّابِتَةِ مِنْ أَهْلِ الرَّحْمَةِ وَ الْإِيثَارِ وَ الشَّفَقَةِ فَإِنَّهُمْ أَقْضَى لِلْحَاجَاتِ أَمْضَى لِدَفْعِ الْمُلِمَّات ؛ فرزندم هنگامى كه سختىهاى زمان و كمبودهاى دوران دامان تو را گرفت از كسانى كمك بخواه كه داراى ريشه‌هاى ثابت خانوادگى و شاخه‌هاى پربارند ؛ آنهايى كه اهل رحمت و ايثار و شفقت هستند ، چرا كه آنها در قضاى حوايج سريع‌تر و در دفع مشكلات مؤثرترند » . « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 75 ، ص 172 ، ح 5 .\r\n( 2 ) . همان مدرك ، ج 93 ، ص 159 ، ح 38 .\r\n","page_name":" 627 ","page_number":627},
  {"content":"\r\n\r\nبه بيان ديگر بسيار مىشود كه انسان شخصا قادر بر انجام كارى است ؛ ولى تنبلى مىكند و از ديگران كمك مىخواهد و كَلّ بر آنها مىشود اين كار مذموم و نكوهيده است ؛ ولى مواردى هست كه كارها بدون تعاون ديگران انجام نمىشود .\r\nكمك گرفتن اشكالى ندارد زيرا زندگى انسان همواره آميخته با تعاون است .\r\nجملهء « و ان كان كل منه » در واقع اشاره به توحيد افعالى خداست و آن اينكه به فرض كه انسان از ديگران كمك بگيرد ( آنجا كه نبايد بگيرد ) و به او كمك كنند باز هم اگر دقت كنيم همهء اينها از سوى خداست ، زيرا انسان خودش چيزى ندارد كه به ديگرى بدهد آنچه دارد از سوى خدا دارد و آنچه به دست آورده با نيروى خداداد به دست آورده است .\r\nمرحوم مغنيه در شرح نهج‌البلاغهء خود ذيل اين توصيهء امير مؤمنان عليه السلام سخن كوتاه و پرمعنايى از شيخ محمد عبده ، عالم معروف مصرى به اين مضمون نقل مىكند كه هيچ سخنى در دل انسان از اين سخن اثربخش‌تر نيست ، سخنى كه به سبب قوّت در تأثير و اصابت به حق خوانندهء باايمان را فورا از دنيا ( و مردم دنيا ) برمىكَند ( و تمام توجّه او را به سوى خدا مىبرد . )\r\nو به گفتهء شاعر :\r\n گرفتن شرزه شيرى را در آغوش * ميان آتش سوزان خزيدن\r\nكشيدن قلهء الوند بر دوش * پس آنگه روى خار و خس دويدن\r\nمرا آسان‌تر و خوش‌تر بود زان * كه بار منّت دونان كشيدن \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n\r\nبخش بيست و چهارم\r\nوَ تَلَافِيكَ مَا فَرَطَ مِنْ صَمْتِكَ أَيْسَرُ مِنْ إِدْرَاكِكَ مَا فَاتَ مِنْ مَنْطِقِكَ ، وَ حِفْظُ مَا فِي الْوِعَاءِ بِشَدِّ الْوِكَاءِ ، وَ حِفْظُ مَا فِي يَدَيْكَ أَحَبُّ إِلَيَّ مِنْ طَلَبِ مَا فِي يَدَيْ غَيْرِكَ . وَمَرَارَةُ الْيَأْسِ خَيْرٌ مِنَ الطَّلَبِ إِلَى النَّاسِ ، وَ الْحِرْفَةُ مَعَ الْعِفَّةِ خَيْرٌ مِنَ الْغِنَى مَعَ الْفُجُورِ ، وَ الْمَرْءُ أَحْفَظُ لِسِرِّهِ ، وَ رُبَّ سَاعٍ فِيمَا يَضُرُّهُ ! مَنْ أَكْثَرَ أَهْجَرَ ، وَ مَنْ تَفَكَّرَ أَبْصَرَ . قَارِنْ أَهْلَ الْخَيْرِ تَكُنْ مِنْهُمْ ، وَ بَايِنْ أَهْلَ الشَّرِّ تَبِنْ عَنْهُمْ ، بِئْسَ الطَّعَامُ الْحَرَامُ ! وَ ظُلْمُ الضَّعِيفِ أَفْحَشُ الظُّلْمِ ! إِذَا كَانَ الرِّفْقُ خُرْقاً كَانَ الْخُرْقُ رِفْقاً . رُبَّمَا كَانَ الدَّوَاءُ دَاءً ، وَ الدَّاءُ دَوَاءً ، وَ رُبَّمَا نَصَحَ غَيْرُ النَّاصِحِ ، وَ غَشَّ الْمُسْتَنْصَحُ . وَ إِيَّاكَ وَ الاتِّكَالَ عَلَى الْمُنَى فَإِنَّهَا بَضَائِعُ النَّوْكَى وَ الْعَقْلُ حِفْظُ التَّجَارِبِ ، وَ خَيْرُ مَا جَرَّبْتَ مَا وَعَظَكَ . بَادِرِ الْفُرْصَةَ قَبْلَ أَنْ تَكُونَ غُصَّةً . لَيْسَ كُلُّ طَالِبٍ يُصِيبُ ، وَ لَا كُلُّ غَائِبٍ يَئُوبُ . وَ مِنَ الْفَسَادِ إِضَاعَةُ الزَّادِ ، وَ مَفْسَدَةُ الْمَعَادِ . وَ لِكُلِّ أَمْرٍ عَاقِبَةٌ ، سَوْفَ يَأْتِيكَ مَا قُدِّرَ لَكَ .\r\nالتَّاجِرُ مُخَاطِرٌ ، وَ رُبَّ يَسِيرٍ أَنْمَى مِنْ كَثِيرٍ ! لَا خَيْرَ فِي مُعِينٍ مَهِينٍ ، وَ لَا فِي صَدِيقٍ ظَنِينٍ . سَاهِلِ الدَّهْرَ مَا ذَلَّ لَكَ قَعُودُهُ ، وَ لَا تُخَاطِرْ بِشَيْءٍ رَجَاءَ أَكْثَرَ مِنْهُ ، وَ إِيَّاكَ أَنْ تَجْمَحَ بِكَ مَطِيَّةُ اللَّجَاجِ .\r\n\r\nترجمه\r\n( فرزندم ! ) جبران آنچه بر اثر سكوت خود از دست داده‌اى آسان‌تر از جبران آن است كه بر اثر سخن گفتن از دست مىرود ، و نگه دارى آنچه در ظرف است با محكم بستن دهانهء آن امكان پذير است و حفظ آنچه در دست دارى ، نزد من محبوب‌تر از درخواست چيزى است كه در دست ديگرى است . تلخى يأس ( از\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nآنچه در دست مردم است ) بهتر است از دراز كردن دست تقاضا به سوى آنها و درآمد ( كم ) همراه با پاكى و درست‌كارى بهتر از ثروت فراوان توأم با فجور و گناه است و انسان اسرار خويش را ( بهتر از هر كس ديگر ) نگه‌دارى مىكند و بسيارند كسانى كه بر زيان خود تلاش مىكنند\r\nكسى كه پرحرفى كند سخنان ناروا و بىمعنا فراوان مىگويد . هر كس انديشهء خود را به كار گيرد حقايق را مىبيند و راه صحيح را انتخاب مىكند . به نيكوكاران و اهل خير نزديك شو تا از آنها شوى و از بدكاران و اهل شر دور شو تا از آنها جدا گردى . بدترين غذاها غذاى حرام است و ستم بر ناتوان زشت‌ترين ستم‌هاست . در آنجا كه رفق و مدارا سبب خشونت مىشود خشونت مدارا محسوب خواهد شد ؛ چه بسا داروها سبب بيمارى گردد و چه بسا بيمارىهايى كه داروى انسان است ، گاه كسانى كه اهل اندرز نيستند اندرزى مىدهند و آن كس كه ( اهل اندرز است و ) از او نصيحت خواسته شده خيانت مىكند .\r\nاز تكيه كردن بر آرزوها بر حذر باش كه سرمايهء احمق‌ها است . عقل ، حفظ و نگهدارى تجربه‌هاست و بهترين تجربه‌هاى تو آن است كه به تو اندرز دهد ، فرصت را پيش از آنكه از دست برود و مايهء اندوه گردد غنيمت بشمار . نه هركس طالب چيزى باشد به خواسته‌اش مىرسد و نه هر كس كه از نظر پنهان شد باز مىگردد . تباه كردن زاد و توشه نوعى فساد است و سبب فاسد شدن معاد . هر كارى سرانجامى دارد ( بايد مراقب سرانجام آن بود . ) آنچه برايت مقدر شده به زودى به تو خواهد رسيد . هر بازرگانى خود را به مخاطره مىاندازد . ( همواره دنبال فزونى مباش زيرا ) چه بسا سرمايهء كم از سرمايهء زياد پربركت‌تر و رشدش بيشتر است . نه در كمك‌كارِ پست خيرى است و نه در دوستِ متهم فايده‌اى ، تا روزگار در اختيار توست به آسانى از آن بهره گير و هيچ گاه نعمتى را كه دارى براى آنكه بيشتر به دست آورى به خطر مينداز . از سوار شدن بر مركب سركش لجاجت بر حذر باش كه تو را بيچاره مىكند .\r\n\r\n","description":"","footnote":"","page_name":" 630 ","page_number":630},
  {"content":"\r\n\r\n\r\nشرح و تفسير بيست و هفت اندرز گرانبها\r\nامام عليه السلام در اين بخش از وصيّت‌نامهء نورانيش مجموعه‌اى از اندرزهاى گوناگون به فرزندش مىدهد كه هر كدام به تنهايى نكتهء مهمى را در بر دارد و مجموعه‌اش برنامهء مبسوطى براى زندگى سعادت‌مندانهء هر انسانى است .\r\nنخست مىفرمايد : « جبران آنچه بر اثر سكوت خود از دست داده‌اى آسان‌تر از جبران آن است كه بر اثر سخن گفتن از دست رفته » ؛ ( وَ تَلَافِيكَ « 1 » مَا فَرَطَ « 2 » مِنْ صَمْتِكَ أَيْسَرُ مِنْ إِدْرَاكِكَ مَا فَاتَ مِنْ مَنْطِقِكَ ) .\r\nاشاره به اينكه انسان اگر از گفتن چيزى خوددارى و صرف نظر كند و بعد بفهمد اين سكوت اشتباه بوده فورا مىتواند آن را تلافى و تدارك كند در حالى كه اگر سخنى بگويد و بعد بفهمد اين سخن اشتباه بوده و يا گفتنى نبوده است بازگرداندن آن امكان پذير نيست ؛ همانند آبىاست كه به روى زمين ريخته مىشود و جمع كردن آن عادتا غير ممكن است .\r\nدر ادامهء اين سخن ، راه صحيح را براى رسيدن به اين مقصود با ذكر مثالى نشان مىدهد و مىفرمايد : « نگه‌دارى آنچه در ظرف است با محكم بستن دهانهء آن امكان پذير است » ؛ ( وَ حِفْظُ مَا فِي الْوِعَاءِ بِشَدِّ الْوِكَاءِ ) .\r\n« وعاء ؛ ظرف » همان قلب و روح انسان است و « وكاء ؛ ريسمانى است كه دهانهء مشك را با آن مىبندند » اشاره به زبان و دهان انسان كه اگر انسان آن را در اختيار خود بگيرد سخنان ناموزون يا كلماتى كه موجب پشيمانى است از او صادر نمىشود .\r\nحضرت در دومين توصيه مىفرمايد : « و حفظ آنچه در دست دارى ، نزد من\r\n\r\n\r\n","description":"","footnote":"\r\n( 1 ) . « تلافى » از ريشهء « لفى » بر وزن « نفى » به معناى جبران كردن است و « الفاء » به معناى يافتن مىباشد .\r\n( 2 ) . « فرط » از ريشهء « فرط » بر وزن « شرط » به معناى كوتاهى كردن و « افراط » زياده روى كردن است .\r\n","page_name":" 631 ","page_number":631},
  {"content":"\r\n\r\nمحبوب‌تر از درخواست چيزى است كه در دست ديگرى است » ؛ ( وَ حِفْظُ مَا فِي يَدَيْكَ أَحَبُّ إِلَيَّ مِنْ طَلَبِ مَا فِي يَدَيْ غَيْرِكَ ) .\r\nاشاره به اينكه بسيارند كسانى كه بر اثر اسراف و تبذير اموال خود را از دست مىدهند و نيازمند به ديگران مىشوند و عزت و حيثيت خود را بر سر آن مىنهند . هر گاه انسان ، اعتدال و اقتصاد را در زندگى از دست ندهد نيازمند به ديگران نخواهد شد بنابراين توصيهء مزبور هرگز به معناى دعوت به بخل نيست بلكه به معناى دعوت به ميانه‌روى و اعتدال و ترك اسراف و تبذير است .\r\nآن گاه امام عليه السلام در سومين توصيهء خود كه در ارتباط با توصيهء قبل است مىفرمايد : « تلخى يأس ( از آنچه در دست مردم است ) بهتر است از دراز كردن دست تقاضا به سوى آنها » ؛ ( وَ مَرَارَةُ الْيَأْسِ خَيْرٌ مِنَ الطَّلَبِ إِلَى النَّاسِ ) .\r\nمنظور از « يأس » در اين عبارت همان نااميدى است كه انسان بر خود تحميل مىكند به گونه‌اى كه راه طلب از ديگرن را بر خويش مىبندد . اين كار گر چه تلخ است ؛ ولى سبب عزت و شرف انسان است و به همين دليل ، امام عليه السلام اين تلخى را از شيرينى طلب بهتر مىشمرد .\r\nتعبير به « يأس عما فى ايدى الناس » به عنوان يك ارزش و فضيلت در روايات متعدّدى از معصومان آمده است از جمله در حديثى از امام باقر عليه السلام مىخوانيم : « وَ خَيْرُ الْمَالِ الثِّقَةُ بِاللَّهِ وَ الْيَأْسُ عَمَّا فِي أَيْدِي النَّاسِ ؛ بهترين سرمايه اعتماد بر ذات پاك خدا و مأيوس بودن از چيزى است كه در دست مردم است » . « 1 »\r\nاين سخن بدان معنا نيست كه انسان ، تعاون و همكارى با مردم را در زندگى از دست دهد ، زيرا زندگى اجتماعى چيزى جز تعاون و همكارى نيست ، بلكه منظور اين است كه چشم طمع بر اموال مردم ندوزد و سربار مردم نشود و با تلاش ، براى معاش بكوشد .\r\n\r\n\r\n","description":"","footnote":"\r\n( 1 ) . تهذيب ، ج 6 ، ص 378 ، ح 273 .\r\n","page_name":" 632 ","page_number":632},
  {"content":"\r\n\r\nبه گفته شاعر :\r\n و إن كان طعم اليأس مرّا فإنه * ألذّ و أحلى من سؤال الأراذل \r\nاگر چه طعم يأس ، تلخ است ولى شيرين‌تر و لذت‌بخش‌تر از درخواست و تقاضا از افراد رذل و پست است .\r\nآن گاه در چهارمين توصيه مىافزايد : « درآمد ( كم ) همراه با پاكى و درست‌كارى بهتر از ثروت فراوان توأم با فجور و گناه است » ؛ ( وَ الْحِرْفَةُ مَعَ الْعِفَّةِ خَيْرٌ مِنَ الْغِنَى مَعَ الْفُجُورِ ) .\r\nعفت از نظر لغت و موارد استعمال نزد علماى اخلاق ، تنها به معناى خود نگهدارى جنسى نيست ، بلكه هر گونه خويشتن‌دارى از گناه را شامل مىشود و در جملهء بالا به اين معناست ، زيرا بعضى به هر گناه و زشتى تن در مىدهند تا ثروتى را از اين سو و آن سو جمع‌آورى كنند اما مؤمنان پاك‌دل ممكن است از طريق حلال و خالى از هر گونه گناه به ثروت كمترى برسند ؛ امام عليه السلام مىفرمايد اين را بر آن ترجيح ده .\r\nحضرت در پنجمين توصيه مىفرمايد : « انسان اسرار خويش را ( بهتر از هر كس ديگر ) نگهدارى مىكند » ؛ ( وَ الْمَرْءُ أَحْفَظُ لِسِرِّهِ ) .\r\nزيرا انسان ، نسبت به اسرار خود از همه دلسوزتر است ، چرا كه افشاى آنها گاه موجب ضرر و زيان و گاه سبب آبرو ريزى و هتك حيثيت او مىشود در حالى كه ديگران از افشاى سر او ممكن است هيچ آسيبى نبينند . بنابراين اگر مىخواهد اسرارش محفوظ شود بايد در صندوق سينهء خود آن را محكم نگه دارد ، همان گونه كه در كلمات قصار امام عليه السلام آمده است « صدر العاقل صندوق سره ؛ سينهء انسان خردمند صندوق اسرار اوست » .\r\nدر ششمين توصيه مىفرمايد : « بسيارند كسانى كه بر زيان خود تلاش مىكنند » ؛ ( وَ رُبَّ سَاعٍ « 1 » فِيمَا يَضُرُّهُ ) .\r\n\r\n\r\n","description":"","footnote":"\r\n( 1 ) . « ساع » « ساعى » كوشش‌گر است ، از ريشهء « سعى » است .\r\n","page_name":" 633 ","page_number":633},
  {"content":"\r\n\r\nاشاره به اينكه سعى و تلاش بايد روى حساب باشد . به بيان ديگر ، تلاش بايد با تدبير توأم گردد نكند انسان با دست خود ريشهء خود را قطع كند كه اين بدترين نوع مصيبت است .\r\nدر هفتمين توصيه مىفرمايد : « كسى كه پر حرفى مىكند سخنان ناروا و بىمعنا فراوان مىگويد » ؛ ( مَنْ أَكْثَرَ أَهْجَرَ ) . « 1 »\r\nآرى يكى از فوايد سكوت ، گرفتار نشدن در دام سخنان بىمعناست و اين بسيار به تجربه رسيده كه افراد پر حرف پرت و پلا زياد مىگويند زيرا سخنان سنجيده و حساب شده ، فكر و مطالعه مىخواهد در حالى كه افراد پر حرف مجالى براى فكر ندارند . امام عليه السلام در غرر الحكم عواقب سوء زيادى براى افراد پر حرف بيان فرموده از جمله اينكه « من كثر كلامه زل ؛ كسى كه سخن بسيار گويد لغزش فراوان خواهد داشت » « 2 » و همين امر آبروى او را مىبرد و سبب خوارى و رسوايى مىگردد به عكس كسانى كه كم و سنجيده سخن مىگويند ، سبب آبرومندى خود مىشوند و به گفتهء شاعر :\r\n كم گوى و گزيده گوى چون در * تا ز اندك تو جهان شود پر \r\nدر هشتمين توصيه مىفرمايد : « هر كس انديشهء خود را به كار گيرد حقايق را مىبيند و راه صحيح را انتخاب مىكند » ؛ ( وَ مَنْ تَفَكَّرَ أَبْصَرَ ) .\r\nاهمّيّت تفكر در همهء امور دنيا و آخرت چيزى نيست كه بر كسى مخفى باشد و تمام افراد پيروزمند و موفق همين راه را پيموده‌اند .\r\nقرآن مجيد در اين باره مىفرمايد : « كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُون * فِي الدُّنْيا وَالْآخِرَة » ؛ اين چنين خداوند آيات را براى شما روشن مىسازد ؛ شايد بينديشيد . * ( دربارهء دنيا و آخرت ) » . « 3 »\r\n\r\n\r\n","description":"","footnote":"\r\n( 1 ) . « اهجر » از ريشهء « هجر » بر وزن « فجر » در اصل به معناى دورى و جدايى است . سپس به معناى هذيان گفتن مريض هم آمده ، زيرا سخنانش در آن حالت ناخوش آيند و دور كننده است .\r\n( 2 ) . غررالحكم ، 4119 .\r\n( 3 ) . بقره ، آيهء 219 و 220 .\r\n","page_name":" 634 ","page_number":634},
  {"content":"\r\n\r\nدر نهمين توصيه مىفرمايد : « به نيكوكاران و اهل خير نزديك شو تا از آنها شوى و از بدكاران و اهل شر دور شو تا از آنها جدا گردى » ؛ ( قَارِنْ أَهْلَ الْخَيْرِ تَكُنْ مِنْهُمْ ، وَبَايِنْ أَهْلَ الشَّرِّ تَبِنْ عَنْهُمْ ) .\r\nاشاره به اينكه تأثير مجالست و هم‌نشينى غير قابل انكار است ؛ همنشينى با بدان انسان را بدبخت و با نيكان انسان را خوشبخت مىسازد . در قرآن مجيد اشارهء روشنى به اين معنا شده است آنجا كه مىفرمايد : « وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِى اتَّخَذْتُ مَعَ الرَّسُولِ سَبيلًا * يا وَيْلَتى لَيْتَنِى لَمْ أَتَّخِذْ فُلاناً خَليلًا * لَقَدْ أَضَلَّنِى عَنِ الذِّكْرِ بَعْدَ إِذْ جاءَنِى وَ كانَ الشَّيْطانُ لِلْإِنْسانِ خَذُولًا » ؛ به ياد آور روزى را كه ستمكار دست خود را ( از شدت حسرت ) به دندان مىگزد و مىگويد : اى كاش با رسول ( خدا ) راهى برگزيده بودم * اى واى بر من ، كاش فلان ( شخص گمراه ) را به دوستى انتخاب نكرده بودم * او مرا از يادآورى ( حق ) گمراه ساخت بعد از آنكه ( ياد حق ) به سراغ من آمده بود و شيطان هميشه انسان را تنها و بىياور مىگذارد » . « 1 »\r\nپيغمبر اكرم صلى الله عليه و آله در حديث معروفى مىفرمايد : « الْمَرْءُ عَلَى دِينِ خَلِيلِهِ وَقَرِينِهِ ؛ انسان بر همان دينى است كه دوست و رفيقش دارد » . « 2 »\r\nهمين امر سبب مىشود كه بهترين راه براى شناخت شخصيت انسانى پيچيده و ناشناخته نگاه به همنشينان او باشد ، همان گونه كه در حديث امير مؤمنان على عليه السلام وارد شده است : « فَمَنِ اشْتَبَهَ عَلَيْكُمْ أَمْرُهُ وَ لَمْ تَعْرِفُوا دِينَهُ فَانْظُرُوا إِلَى خُلَطَائِهِ فَإِنْ كَانُوا أَهْلَ دِينِ اللَّهِ فَهُوَ عَلَى دِينِ اللَّهِ وَ إِنْ كَانُوا عَلَى غَيْرِ دِينِ اللَّهِ فَلَا حَظَّ لَهُ مِنْ دِينِ اللَّه ؛ اگر حال كسى بر شما مشتبه شد و دين او را نشناختيد به همنشينان او نگاه كنيد ؛ اگر اهل دين الهى باشند او هم بر دين خداست و اگر بر\r\n\r\n\r\n","description":"","footnote":"\r\n( 1 ) . فرقان ، آيه 27 - / 29 .\r\n( 2 ) . كافى ، ج 2 ، ص 375 ، ح 3 .\r\n","page_name":" 635 ","page_number":635},
  {"content":"\r\n\r\nغير دين الهى باشند او نيز بهره‌اى از دين ندارد » . « 1 »\r\nدر دهمين توصيه مىفرمايد : « بدترين غذاها غذاى حرام است » ؛ ( بِئْسَ الطَّعَامُ الْحَرَامُ ) .\r\nقرآن مجيد كسانى را كه اموال يتيمان را مىخورند به عنوان كسانى معرفى كرده كه آتش مىخورند : « إِنَّ الَّذينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِى بُطُونِهِمْ ناراً » « 2 » بقيهء غذاهاى حرام نيزبى شباهت به اموال يتيمان نيست ؛ در روايات آمده است از جمله موانع استجابت دعا خوردن غذاى حرام است . قبلًا به اين حديث نبوى اشاره كرديم .\r\nامام عليه السلام در يازدهمين توصيه مىفرمايد : « ستم بر ناتوان زشت‌ترين ستم است » ؛ ( وَ ظُلْمُ الضَّعِيفِ أَفْحَشُ الظُّلْمِ ) .\r\nزيرا او قادر بر دفاع از خويشتن نيست . مرحوم كلينى در كتاب كافى از امام باقر عليه السلام نقل مىكند : « لَمَّا حَضَرَ عَلِيَّ بْنَ الْحُسَيْنِ الْوَفَاةُ ضَمَّنِي إِلَى صَدْرِهِ ثُمَّ قَالَ يَا بُنَيَّ أُوصِيكَ بِمَا أَوْصَانِي بِهِ أَبِي عليه السلام حِينَ حَضَرَتْهُ الْوَفَاةُ وَ بِمَا ذَكَرَ أَنَّ أَبَاهُ أَوْصَاهُ بِهِ قَالَ يَا بُنَيَّ إِيَّاكَ وَ ظُلْمَ مَنْ لَا يَجِدُ عَلَيْكَ نَاصِراً إِلَّا اللَّهَ ؛ هنگامى كه پدرم در آستانهء رحلت از دنيا بود مرا به سينهء خود چسبانيد و فرمود اين سخنى است كه پدرم در آستانهء وفات ( شهادت ) سفارش كرد و او از پدرش ( امير مؤمنان على عليه السلام ) نقل فرمود : كه بپرهيز از ستم كردن بر كسى كه يار و ياورى جز خدا ندارد » . « 3 » البته ظلم دربارهء همه كس قبيح است ؛ ولى اگر كسى مثلًا به ثروتمندى ظلم كند و مقدارى از مال او را ببرد ، گر چه كار خلافى كرده ، ولى لطمهء زيادى بر او وارد نمىشود به خلاف آن كس كه از فقيرى مالى ببرد .\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 197 ، ح 31 .\r\n( 2 ) . نساء ، آيهء 10 .\r\n( 3 ) . كافى ، ج 2 ، ص 331 ، ح 5 .\r\n","page_name":" 636 ","page_number":636},
  {"content":"\r\n\r\nدر دوازدهمين توصيه مىفرمايد : « در آنجا كه رفق و مدارا سبب خشونت مىشود خشونت مدارا محسوب خواهد شد ؛ چه بسا داروهايى كه سبب بيمارى گردد و بيمارىهايى كه داروى انسان است » ؛ ( إِذَا كَانَ الرِّفْقُ خُرْقاً « 1 » كَانَ الْخُرْقُ .\r\nرِفْقاً رُبَّمَا كَانَ الدَّوَاءُ دَاءً ، وَ الدَّاءُ دَوَاءً ) .\r\nاصل و اساس در برنامه‌هاى زندگى ، نرمش و مداراست ؛ ولى گاه افرادى پيدا مىشوند كه از اين رفتار انسانى سوء استفاده كرده بر خشونت خود مىافزايند در مقابل اين افراد خشونت تنها طريق اصلاح است . جملهء بعد در واقع به منزلهء علت براى اين جمله است ، زيرا مواردى پيدا مىشود كه دوا ، درد را فزون‌تر مىسازد و تحمل درد ، دوا محسوب مىشود همان گونه كه شاعر گفته است :\r\n هر كجا داغ بايدت فرمود * چون تو مرهم نهى ندارد سود \r\nاشاره به اينكه زخم‌هايى است كه تنها درمان آن در گذشته داغ كردن و سوزاندن بود ، به يقين در آنجا مرهم نهادن بيهوده و گاه سبب افزايش بيمارى و به عكس گاه بيمارىهايى عارض انسان مىشود كه سبب بهبودى از بيمارىهاى مهم‌ترى است .\r\nدر سيزدهمين توصيه مىفرمايد : « و گاه كسانى كه اهل اندرز نيستند اندرزى مىدهند و آن كس كه ( اهل اندرز است و ) از او نصيحت خواسته شده خيانت مىكند » ؛ ( وَ رُبَّمَا نَصَحَ غَيْرُ النَّاصِحِ ، وَ غَشَّ « 2 » الْمُسْتَنْصَحُ ) . « 3 »\r\nاشاره به اينكه هميشه نبايد به سخنان كسانى كه اهل نصيحت نيستند بدبين بود ؛ گاه مىشود از آنها سخن حكمت آميز و ناصحانه‌اى صادر مىگردد و به عكس ، خيرخواهان نصيحت‌گو ، گاه از روى خطا و حسادت و عوامل ديگر در نصيحت خود خيانت مىكنند ، بنابراين هميشه نبايد به آنها خوش‌بين بود و در\r\n\r\n\r\n","description":"","footnote":"\r\n( 1 ) . « خرق » به معناى خشونت به خرج دادن ( ضد رفق و مدارا كردن . )\r\n( 2 ) . « غشّ » از ريشهء « غش » ( به كسر غين ) به معناى خيانت كردن است .\r\n( 3 ) . « المستنصح » ( به صورت اسم مفعول ) به معناى كسى است كه از او نصيحت مىطلبند .\r\n","page_name":" 637 ","page_number":637},
  {"content":"\r\n\r\nهر دو صورت حكم عقل را بايد به كار گرفت و از قراين به درستى و نادرستى اندرز اندرزگويان پى برد .\r\nمرحوم علامهء مجلسى در بحارالانوار حديث معروف جالبى در اين زمينه نقل مىكند كه پس از پايان طوفان نوح ، شيطان در برابر حضرت نوح عليه السلام ظاهر شد و گفت : خدمت بزرگى به من كردى و حقى بر من دارى مىخواهم جبران كنم .\r\nنوح عليه السلام به او گفت : من بسيار ناراحت مىشوم كه من خدمتى به تو كرده باشم بگو چيست ؟ گفت : آرى تو نفرين كردى و قومت را غرق نمودى اكنون كسى باقى نمانده كه من او را گمراه كنم و مدتى استراحت مىكنم تا جمع ديگرى به وجود آيند و به گمراه ساختن آنها بپردازم نوح گفت : چه خدمتى به من مىخواهى بكنى ( در بعضى از روايات ديگر آمده است كه نوح حاضر به پذيرش از او نبود ولى از سوى خداوند خطاب آمد : گر چه كار او شيطنت است ولى در اينجا راست مىگويد ، بپذير ) « 1 » ؛ شيطان گفت : « اذْكُرْنِي فِي ثَلَاثِ مَوَاطِنَ فَإِنِّي أَقْرَبُ مَا أَكُونُ إِلَى الْعَبْدِ إِذَا كَانَ فِي إِحْدَاهُنَّ اذْكُرْنِي إِذَا غَضِبْتَ وَ اذْكُرْنِي إِذَا حَكَمْتَ بَيْنَ اثْنَيْنِ اذْكُرْنِي إِذَا كُنْتَ مَعَ امْرَأَةٍ خَالِياً لَيْسَ مَعَكُمَا أَحَدٌ ؛ در سه جا مراقب من باش كه من در اين سه مورد به بندگان خدا از هميشه نزديك‌ترم : هنگامى كه خشمگين شوى مراقب من باش و هنگامى كه در ميان دو نفر قضاوت كنى ( باز هم ) مراقب من باش و هنگامى كه با زنى در خلوتگاهى كه شخص ديگرى در آنجا نباشد همراه شوى در آنجا نيز مراقب من باش » . « 2 » اين در واقع يكى از مصاديق روشن كلام مولا امير مؤمنان است .\r\nدر چهاردهمين توصيه مىفرمايد : « از تكيه كردن بر آرزوها بر حذر باش كه سرمايهء احمق‌هاست » ؛ ( وَ إِيَّاكَ وَ الاتِّكَالَ عَلَى الْمُنَى فَإِنَّهَا بَضَائِعُ النَّوْكَى ) . « 3 »\r\n\r\n\r\n","description":"","footnote":"\r\n( 1 ) . بحارالانوار ، ج 11 ، ص 288 ، ح 10 .\r\n( 2 ) . همان مدرك ، ص 318 ، ح 20 .\r\n( 3 ) . « نوكى » جمع « انوك » بر وزن « ابتر » به معناى شخص احمق و نادان است .\r\n","page_name":" 638 ","page_number":638},
  {"content":"\r\n\r\nمنظور از « منى ؛ آرزوها » آرزوهاى دور و دراز است كه به خيالات شبيه‌تر است و آنها كه گرفتار اين گونه آرزوها مىشوند ، نيروهاى فعال خود را بيهوده هدر مىدهند و سرانجام به جايى نمىرسند . از سوى ديگر تكيه بر اين گونه آرزوها تمام فكر و عمر انسان را به خود مشغول مىدارد و از پرداختن به معاد باز مىدارد .\r\nاين همان چيزى است كه در حديث معروفى كه هم از پيغمبر اكرم صلى الله عليه و آله نقل شده و هم از امير مؤمنان على عليه السلام در نهج‌البلاغه ، فرمودند : « أَيُّهَا النَّاسُ إِنَّ أَخْوَفَ مَا أَخَافُ عَلَيْكُمُ اثْنَانِ اتِّبَاعُ الْهَوَى وَ طُولُ الْأَمَلِ فَأَمَّا اتِّبَاعُ الْهَوَى فَيَصُدُّ عَنِ الْحَقِّ وَ أَمَّا طُولُ الْأَمَلِ فَيُنْسِي الْآخِرَة ؛ اى مردم چيزى كه بر شما مىترسم دو چيز است :\r\nپيروى از هواى نفس و آرزوهاى دور و دراز ، چرا كه پيروى از هواى نفس شما را از حق باز مىدارد و آرزوهاى دور و دراز آخرت را به فراموشى مىسپارد » . « 1 »\r\nدر پانزدهمين توصيه مىفرمايد : « عقل ، حفظ و نگهدارى تجربه‌هاست » ؛ ( وَ الْعَقْلُ حِفْظُ التَّجَارِبِ ) .\r\nاشاره به اينكه هنگامى كه تجربه‌ها جمع‌آورى شود با توجّه به اينكه « حكم الامثال فيما يجوز و فيما لا يجوز واحد ؛ حوادث مشابه نتيجهء مشابه دارند » و حديث معروف « إِنَّ الْمُؤْمِنَ لَا يُلْدَغُ مِنْ جُحْرٍ مَرَّتَيْنِ ؛ انسان با ايمان از يك سوراخ دو بار گزيده نمىشود » « 2 » سبب مىشود كه انسان ، راه صحيح را در برخورد با حوادث آينده پيدا كند و از تجربيات پيشينيان درس بگيرد و از زيانهاى ناشى از خطاها رهايى يابد .\r\nبسيارى از قواعد كلى عقلى از همين تجربيات جزيى برگرفته شده ( طبق قاعدهء استقراء منطقى ) البته اين تجربه‌ها گاه مربوط به خود انسان است و گاه از\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 42 و در بحارالانوار ، ج 2 ، ص 35 ، ح 37 نيز با كمى تفاوت از پيغمبر اكرم صلى الله عليه و آله نقل شده است .\r\n( 2 ) . بحارالانوار ، ج 19 ، ص 345 .\r\n","page_name":" 639 ","page_number":639},
  {"content":"\r\n\r\nاز تجربه‌هاى ديگران استفاده مىكند كه اين به اصطلاح « نور على نور » است و به همين دليل مديرانِ مدبر به مطالعهء تاريخ پيشينيان اهمّيّت فراوان مىدهند .\r\nكوتاه سخن اينكه انسان اگر تجارب خويش را حفظ كند و از تجارب ديگران نيز استفاده كند ، هم مىتواند در موارد مشابه ، گرفتار خطا نشود و هم قانونى كلى از موارد جزيى تهيه كند كه براى خودش و ديگران در همهء شئون زندگى مفيد و سودمند باشد .\r\nدر نامهء 78 تعبير شديدترى در اين زمينه آمده است مىفرمايد : « فَإِنَّ الشَّقِيَّ مَنْ حُرِمَ نَفْعَ مَا أُوتِيَ مِنَ الْعَقْلِ وَ التَّجْرِبَة ؛ بدبخت كسى است كه از عقل و تجربيات خود سود نبرد » .\r\nدر شانزدهمين توصيه مىفرمايد : « بهترين تجربه‌هاى تو آن است كه به تو اندرز دهد » ؛ ( وَ خَيْرُ مَا جَرَّبْتَ مَا وَعَظَكَ ) .\r\nاشاره به اينكه تجربه‌ها گاه سود مادى مىآورد و گاه سود معنوى و بهترين تجربه‌ها آن است كه داراى سود معنوى باشد .\r\nدر كلمات قصار امام عليه السلام آمده است « لَمْ يَذْهَبْ مِنْ مَالِكَ مَا وَعَظَكَ ؛ آنچه از مال تو از دست برود ولى باعث اندرز و بيدارى تو شود در واقع از دست نرفته است » . « 1 » در هفدهمين توصيه مىفرمايد : « فرصت را پيش از آنكه از دست برود و مايهء اندوه گردد غنيمت بشمار » ؛ ( بَادِرِ الْفُرْصَةَ قَبْلَ أَنْ تَكُونَ غُصَّةً ) .\r\nفرصت به معناى فراهم بودن مقدمات براى رسيدن به يك مقصد است ؛ گاه انسان مقصد مهمى دارد و مقدماتش فراهم نيست ؛ ولى ناگهان در يك لحظه فراهم مىگردد كه بايد بدون فوت وقت از آن لحظه استفاده كند و خود را به مقصد برساند كه اگر غفلت كند و از دست برود چه بسا در آينده هرگز چنان\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 196 .\r\n","page_name":" 640 ","page_number":640},
  {"content":"\r\n\r\nشرايطى براى رسيدن به مقصد فراهم نگردد . فرصت مانند بادها و نسيم‌هاى موافقى است كه به سوى مقصد مىوزد كه اگر كشتى بادبانى از آن استفاده نكند ممكن است ساعت‌ها و روزها بر سطح دريا بماند و مايهء غصه و اندوه شود .\r\nدر حديث مشهورى از پيامبر اكرم صلى الله عليه و آله مىخوانيم : « إِنَّ لِرَبِّكُمْ فِي أَيَّامِ دَهْرِكُمْ نَفَحَاتٍ أَلَا فَتَعَرَّضُوا لَهَا ؛ ( بدانيد ) از سوى پروردگار شما در ايام زندگيتان نسيم‌هاى سعادتى مىوزد از آن استفاده كنيد و خود را در معرض آن قرار دهيد » . « 1 »\r\nدر حديث ديگرى از آن حضرت آمده : « من فُتح له باب من الخير فلينتهزه فانه لا يدرى متى يُغلق عنه ؛ كسى كه درى از خير به روى او گشوده شود بايد برخيزد و از آن بهره گيرد ، زيرا نمىداند چه زمانى اين در بسته مىشود » . « 2 »\r\nدر اين زمينه ، روايات معصومين عليهم السلام و عبارات بزرگان فراون است با حديثى از امير مؤمنان عليه السلام آن را پايان مىدهيم فرمود : « أَشَدُّ الْغُصَصِ فَوْتُ الْفُرَصِ ؛ شديدترين غصه‌ها از دست رفتن فرصت‌هاست » . « 3 »\r\nسپس در هجدهمين توصيه مىفرمايد : « نه هر كس طالب چيزى باشد به خواسته‌اش مىرسد و نه هر كس كه از نظر پنهان شد باز مىگردد » ؛ ( لَيْسَ كُلُّ طَالِبٍ يُصِيبُ ، وَ لَا كُلُّ غَائِبٍ يَئُوبُ ) .\r\nاين دو جمله مىتواند به منزلهء علتى براى توصيهء مبادرت به فرصت‌ها باشد كه در جملهء قبل گذشت ، زيرا انسان تنها در صورتى به مقصود مىرسد كه در زمينهء فراهم بودن شرايط برخيزد و تلاش كند در غير اين صورت تلاش او بيهوده است . واژهء « غائب » مىتوانند اشاره به فرصت از دست رفته باشد كه اى بسا دوباره باز نگردد . در عين حال مىتواند توصيهء مستقلى باشد اشاره به اينكه انسان هميشهء نبايد انتظار داشته باشد كه كوشش‌هايش نتيجه بگيرد . به بيان\r\n\r\n\r\n","description":"","footnote":"\r\n( 1 ) . بحارالانوار ، ج 65 ، ص 221 .\r\n( 2 ) . كنزالعمال ، ح 43134 .\r\n( 3 ) . غررالحكم ، 10818 .\r\n","page_name":" 641 ","page_number":641},
  {"content":"\r\n\r\nديگر ، از شكست‌ها نبايد نااميد گردد .\r\nدر نوزدهمين توصيه مىفرمايد : « تباه كردن زاد و توشه نوعى فساد است و سبب فاسد شدن معاد » ؛ ( وَ مِنَ الْفَسَادِ إِضَاعَةُ الزَّادِ وَ مَفْسَدَةُ الْمَعَادِ ) .\r\nمنظور از زاد و توشه در اينجا همان زاد و توشهء تقوا براى سفر آخرت است كه اگر انسان آن را از دست دهد آخرت او تباه خواهد شد .\r\nدر بيستمين توصيه مىفرمايد : « هر كارى سرانجامى دارد ( بايد مراقب سرانجام آن بود ) » ؛ ( وَ لِكُلِّ أَمْرٍ عَاقِبَةٌ ) .\r\nاشاره به اينكه انسان هنگامى كه دست به كارى مىزند بايد در عاقبت آن بينديشد و بىحساب و كتاب اقدام نكند ؛ اگر عاقبت آن نيك است در انجام آن بكوشد و گر نه بپرهيزد .\r\nدر غرر الحكم از امام امير مؤمنان على عليه السلام همين جمله با اضافه‌اى نقل شده :\r\n« و لكل امر عاقبة حلوة او مرة ؛ هر كار عاقبت شيرين يا تلخ دارد ( كه بايد به آن انديشيد ) » . « 1 »\r\nدر بيست و يكمين توصيه مىفرمايد : « آنچه برايت مقدر شده به زودى به تو خواهد رسيد » ؛ ( سَوْفَ يَأْتِيكَ مَا قُدِّرَ لَكَ ) .\r\nاشاره به اينكه نبايد بيهوده حرص زد ؛ نه بدين معنا كه انسان تلاش براى معاش را رها سازد و كوشش براى بهبود زندگى را فراموش كند ، بلكه هدف اين است كه از تلاش‌هاى بيهوده و حريصانه بپرهيزد . همهء رواياتى كه به مقدر بودن روزى اشاره مىكند نيز ناظر به همين معناست .\r\nدر بيست و دومين توصيه مىافزايد : « هر بازرگانى خود را به مخاطره مىاندازد » ؛ ( التَّاجِرُ مُخَاطِرٌ ) . « 2 »\r\n\r\n\r\n","description":"","footnote":"\r\n( 1 ) . غررالحكم ، 10913 .\r\n( 2 ) . « مخاطر » كسى است كه خود را به خطر مىافكند .\r\n","page_name":" 642 ","page_number":642},
  {"content":"\r\n\r\nبازرگان هميشه از تجارت خود سود نمىبرد و به اصطلاح امروز ، تجارت نوعى ريسك است ؛ بنابراين بايد شجاع باشد و بر خدا توكل كند و از زيان‌هاى احتمالى نهراسد و از زيان‌ها نااميد و مأيوس نشود . البته تاجر بايد تلاش و كوشش و تدبير را از دست ندهد ؛ ولى اگر با زيانى مواجه شد نيز ناراحت نگردد .\r\nاين احتمال نيز داده شده كه اين جمله اشاره به جنبه‌هاى معنوى تجارت است زيرا تاجر گاه آلودهء اموال حرام مىشود و سعادت خود را به خطر مىافكند ، بنابراين بايد همواره مراقب اين خطرات باشد مخصوصاً در عصر و زمان ما كه اموال حرام و تجارت‌هاى نامشروع فزونى گرفته و گاه پر سود بودن آن چشم عقل را مىبندد و تاجر را گرفتار گناه مىسازد .\r\nآن گاه در بيست و سومين توصيه مىفرمايد : « ( همواره دنبال فزونى مباش زيرا ) چه بسا سرمايهء كم از سرمايهء زياد پربركت‌تر و رشدش بيشتر است » ؛ ( وَ رُبَّ يَسِيرٍ أَنْمَى مِنْ كَثِيرٍ ) .\r\nاشاره به اينكه هميشه نبايد به كميت اعمال و كارها نگاه كرد ، بلكه مهم كيفيت آن است ؛ چه بسا اعمال كمتر با كيفيت بالاتر و خلوص بيشتر بارورتر و مؤثرتر باشد . قرآن مجيد مىفرمايد : « الَّذِى خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا » ؛ آن كس كه مرگ و حيات را آفريد تا شما را بيازمايد كه كدام يك از شما بهتر عمل مىكنيد » . « 1 »\r\nاحتمال ديگر در تفسير اين جمله آن است كه انسان نبايد در زندگى مادى دنبال سرمايه‌هاى فزون‌تر باشد چه بسا سرمايهء كمتر پاك‌تر و حلال‌تر بوده ، و نمو و رشد بيشترى داشته باشد . قرآن مجيد مىفرمايد : « وَ ما آتَيْتُمْ مِنْ رِّباً لِّيَرْبُوَا فِى أَمْوالِ النَّاسِ فَلا يَرْبُوا عِنْدَ اللَّهِ وَ ما آتَيْتُمْ مِّنْ زَكاةٍ تُريدُونَ وَجْهَ اللَّهِ فَأُولئِكَ هُمُ\r\n\r\n\r\n","description":"","footnote":"\r\n( 1 ) . ملك ، آيهء 2 .\r\n","page_name":" 643 ","page_number":643},
  {"content":"\r\n\r\nالْمُضْعِفُونَ » ؛ آنچه به عنوان ربا مىپردازيد تا در اموال مردم فزونى يابد ، نزد خدا فزونى نخواهد يافت ؛ و آنچه را بعنوان زكات مىدهيد و تنها رضاى خدا را مىطلبيد ( مايهء بركت و فزونى است و ) كسانى كه چنين مىكنند داراى پاداش مضاعف‌اند » . « 1 »\r\nحضرت در بيست و چهارمين توصيه مىفرمايد : « نه در كمك‌كارِ پست خيرى است و نه در دوستِ متهم » ؛ ( لَا خَيْرَ فِي مُعِينٍ مَهِينٍ « 2 » ، وَ لَا فِي صَدِيقٍ ظَنِينٍ ) . « 3 » زيرا هر گاه فرد پستى انسان را يارى كند غالباً توأم با منت است اضافه بر اين شخصيت انسان در نظر مردم پايين مىآيد ، زيرا فرد پستى در يارى او است و دوست متهم هر چند حق دوستى را ادا كند سبب متهم شدن انسان و آبرو ريزى او مىشود و اينجاست كه بايد عطايش را به لقايش بخشيد .\r\nدر بيست و پنجمين توصيه مىفرمايد : « تا روزگار در اختيار توست به آسانى از آن بهره گير » ؛ ( سَاهِلِ « 4 » الدَّهْرَ مَا ذَلَّ لَكَ قَعُودُهُ ) .\r\nاشاره به اينكه ممكن است چنين فرصتى هميشه به دست نيايد . اين احتمال نيز در تفسير اين جمله وجود دارد كه هر گاه روزگار با تو مدارا كند تو هم آسان بگير و مدارا كن و به گفتهء شاعر :\r\n اذا الدهر اعطاك العنان فسر به * رويدا و لا تعنف فيصبح شامسا \r\nهنگامى كه روزگار زمام خود را در اختيار تو بگذارد آرام با او حركت كن و فشار مياور كه ممكن است چموش و سركش شود .\r\nدر بيست و ششمين توصيه مىفرمايد : « هيچ گاه نعمتى را كه دارى به خاطر اينكه بيشتر به دست آورى به خطر مينداز » ؛ ( وَ لَا تُخَاطِرْ بِشَيْءٍ رَجَاءَ أَكْثَرَ مِنْهُ ) .\r\n\r\n\r\n","description":"","footnote":"\r\n( 1 ) . روم ، آيهء 39 .\r\n( 2 ) . « مهين » به معناى پست و حقير و ضعيف از ريشهء « مهانة » گرفته شده است .\r\n( 3 ) . « ظنين » به معناى شخص متهم است از ريشهء « ظنّ » به معناى گمان گرفته شده و معناى اسم مفعولى دارد .\r\n( 4 ) . « ساهل » امر از ريشهء « مساهلة » به معناى مدارا كردن است .\r\n","page_name":" 644 ","page_number":644},
  {"content":"\r\n\r\nگاه انسان ، نعمت‌هايى در اختيار دارد ، ولى طمع و فزون طلبى او را وادار مىكند كه براى به چنگ آوردن نعمت بيشتر آن را به مخاطره افكند . اين كار عاقلانه نيست . مثل اينكه انسان مال خود را در اختيار افرادى كه آگاهى بر تجارت و مضاربه ندارند به هواى قول‌هايى كه براى سود بيشتر مىدهند بگذارد و سرانجام نه تنها سودى عايدش نشود بلكه اصل سرمايه نيز از دست بدهد .\r\nسرانجام در بيست و هفتمين و آخرين توصيه ( در اين بخش از وصيّت‌نامه ) مىفرمايد : « از سوار شدن بر مركب سركش لجاجت بر حذر باش كه تو را بيچاره مىكند » ؛ ( وَ إِيَّاكَ أَنْ تَجْمَحَ « 1 » بِكَ مَطِيَّةُ اللَّجَاجِ ) .\r\nلجاجت آن است كه انسان بر سخن باطل يا طريقهء نادرستى كه بطلان آن بر او ثابت شده اصرار ورزد به گمان اينكه شخصيت خود را در انظار نشكند در حالى كه اگر در اين گونه موارد انسان در برابر حق تواضع كند و آن را پذيرا شود ، اعتبار و آبروى او در انظار مردم بيشتر خواهد شد .\r\nرسول خدا صلى الله عليه و آله مىفرمايد : « إِيَّاكَ وَ اللَّجَاجَةَ فَإِنَّ أَوَّلَهَا جَهْلٌ وَ آخِرَهَا نَدَامَة ؛ از لجاجت بپرهيز كه آغازش جهل و نادانى و آخرش ندامت و پشيمانى است » . « 2 »\r\nدر حديثى از همين امام عليه السلام مىخوانيم : « لا مركب أجمح من اللجاج ؛ مركبى سركش تر از لجاجت نيست » . « 3 »\r\nبه راستى اگر كسى تنها وصاياى بيست و هفت‌گانهء اين بخش از وصيّت‌نامه را كه با عباراتى كوتاه و پر معنا ايراد شده بود در زندگى خود پياده كند چه سعادتى نصيب او مىشود و اگر جامعه‌اى توفيق عمل به آن را يابد چه جامعه‌اى خوشبخت و سعادتمند خواهد بود .\r\n\r\n\r\n","description":"","footnote":"\r\n( 1 ) . « تجمح » فعل مضارع از ريشهء « جموح » به معناى سركشى و چموشى است .\r\n( 2 ) . بحارالانوار ، ج 74 ، ص 69 ، ح 6 .\r\n( 3 ) . غررالحكم ، ح 10643 .\r\n","page_name":" 645 ","page_number":645},
  {"content":"\r\n . \r\n","description":"","footnote":"","page_name":" 646 ","page_number":646},
  {"content":"\r\n\r\n\r\nبخش بيست و پنجم\r\nاحْمِلْ نَفْسَكَ مِنْ أَخِيكَ عِنْدَ صَرْمِهِ عَلَى الصِّلَةِ ، وَ عِنْدَ صُدُودِهِ عَلَى اللَّطَفِ وَ الْمُقَارَبَةِ ، وَ عِنْدَ جُمُودِهِ عَلَى الْبَذْلِ ، وَ عِنْدَ تَبَاعُدِهِ عَلَى الدُّنُوِّ ، وَ عِنْدَ شِدَّتِهِ عَلَى اللِّينِ ، وَ عِنْدَ جُرْمِهِ عَلَى الْعُذْرِ ، حَتَّى كَأَنَّكَ لَهُ عَبْدٌ ، وَ كَأَنَّهُ ذُو نِعْمَةٍ عَلَيْكَ وَ إِيَّاكَ أَنْ تَضَعَ ذَلِكَ فِي غَيْرِ مَوْضِعِهِ ، أَوْ أَنْ تَفْعَلَهُ بِغَيْرِ أَهْلِهِ . لَا تَتَّخِذَنَّ عَدُوَّ صَدِيقِكَ صَدِيقاً فَتُعَادِيَ صَدِيقَكَ ، وَ امْحَضْ أَخَاكَ النَّصِيحَةَ ، حَسَنَةً كَانَتْ أَوْ قَبِيحَةً ، وَ تَجَرَّعِ الْغَيْظَ فَإِنِّي لَمْ أَرَ جُرْعَةً أَحْلَى مِنْهَا عَاقِبَةً ، وَ لَا أَلَذَّ مَغَبَّةً . وَ لِنْ لِمَنْ غَالَظَكَ ، فَإِنَّهُ يُوشِكُ أَنْ يَلِينَ لَكَ ، وَ خُذْ عَلَى عَدُوِّكَ بِالْفَضْلِ فَإِنَّهُ أَحْلَى الظَّفَرَيْنِ . وَ إِنْ أَرَدْتَ قَطِيعَةَ أَخِيكَ فَاسْتَبْقِ لَهُ مِنْ نَفْسِكَ بَقِيَّةً يَرْجِعُ إِلَيْهَا إِنْ بَدَا لَهُ ذَلِكَ يَوْماً مَا . وَ مَنْ ظَنَّ بِكَ خَيْراً فَصَدِّقْ ظَنَّهُ .\r\n\r\nترجمه\r\n( فرزندم ! ) در مقابل برادر دينى خود ( اين امور را بر خود تحميل كن : ) به هنگام قطع رابطه از ناحيهء او ، تو پيوند برقرار نما و در زمان قهر و دوريش به او نزديك شو ، در برابر بخلش ، بذل و بخشش و به وقت دورى كردنش نزديكى اختيار كن ، به هنگام سخت‌گيريش نرمش و به هنگام جرم ، عذرش را بپذير ، آن گونه كه گويا تو بندهء او هستى و او صاحب نعمت توست ؛ اما بر حذر باش از اينكه اين كار را در غير محلش قرار دهى يا دربارهء كسى كه اهليّت ندارد به كار بندى . هرگز دشمن دوست خود را به دوستى مگير كه با اين كار به دشمنى با دوست خود برخاسته‌اى . نصيحت خالصانهء خود را براى برادرت مهيا ساز ، خواه اين نصيحت ( براى او ) زيبا و خوشايند باشد يا زشت و ناراحت كننده .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nخشم خود را جرعه جرعه فرو بر كه من جرعه‌اى شيرين‌تر و خوش عاقبت‌تر و لذت‌بخش‌تر از آن نديدم .\r\nبا كسى كه با تو به خشونت رفتار مىكند نرمى كن كه اميد مىرود به زودى در برابر تو نرم شود . با دشمن خود با فضل و كرم رفتار كن كه در اين صورت از ميان دو پيروزى ( پيروزى از طريق خشونت و پيروزى از طريق محبّت ) شيرين‌ترين را برگزيده‌اى . اگر خواستى پيوند برادرى و رفاقت را قطع كنى جايى براى آشتى بگذار كه اگر روزى خواست باز گردد بتواند . كسى كه دربارهء تو گمان نيكى ببرد با عمل گمانش را تصديق كن .\r\n\r\nشرح و تفسير در برابر بدىها نيكى كن !\r\nامام عليه السلام در اين بخش از وصيّت‌نامهء وظيفهء انسان را در برابر دوستانش ضمن چند توصيه بيان مىفرمايد ؛ نخست مىگويد : « در برابر برادر دينى خود ( اين امور را بر خويش تحميل كن : ) به هنگام قطع رابطه از ناحيهء او ، تو پيوند برقرار نما و در زمان قهر و دوريش به او نزديك شو ، در برابر بخلش ، بذل و بخشش و به وقت دورى كردنش نزديكى اختيار كن ، به هنگام سخت‌گيريش نرمش و به هنگام جرم عذرش را بپذير آن گونه كه گويا تو بندهء او هستى و او صاحب نعمت توست » ؛ ( احْمِلْ نَفْسَكَ مِنْ أَخِيكَ عِنْدَ صَرْمِهِ « 1 » عَلَى الصِّلَةِ ، وَ عِنْدَ صُدُودِهِ « 2 » عَلَى اللَّطَفِ « 3 » وَ الْمُقَارَبَةِ ، وَ عِنْدَ جُمُودِهِ « 4 » عَلَى الْبَذْلِ ، وَ عِنْدَ تَبَاعُدِهِ عَلَى الدُّنُوِّ ، وَ عِنْدَ\r\n\r\n\r\n","description":"","footnote":"\r\n( 1 ) . « صرم » به معناى قطع كردن و بريدن و جدا ساختن ، در اينجا به قطع رابطه با ديگرى اشاره دارد . نقطهء مقابل آن صله و برقرار ساختن پيوند است .\r\n( 2 ) . « صدود » مصدر و به معناى منع كردن است .\r\n( 3 ) . « اللَّطَف » بر وزن « شرف » و در بعضى از نسخ بر وزن « قفل » آمده و به معناى محبّت كردن و نيكى نمودن است .\r\n( 4 ) . « جمود » در اينجا به معناى بخل است ، نقطهء مقابل بذل .\r\n","page_name":" 648 ","page_number":648},
  {"content":"\r\n\r\nشِدَّتِهِ عَلَى اللِّينِ ، وَ عِنْدَ جُرْمِهِ عَلَى الْعُذْرِ ، حَتَّى كَأَنَّكَ لَهُ عَبْدٌ ، وَ كَأَنَّهُ ذُو نِعْمَةٍ عَلَيْكَ ) .\r\nامام عليه السلام در اين توصيه‌اش فرزند خود را از مقابلهء به مثل در برابر خشونت و بىمحبتى دوستان ، بر حذر مىدارد و در ضمن شش جمله مقابلهء به ضد را در اين گونه موارد توصيه مىكند ، چرا كه مقابلهء به مثل پايه و اساس دوستى را به خطر مىافكند و انسان دوستان خود را از دست مىدهد ؛ ولى اگر در برابر بىمهرى مهر ورزد و در برابر بدىها نيكى كند ، به زودى دوستش به اشتباه خود پى مىبرد و شرمنده مىشود و در مقام جبران بر مىآيد و پايه‌هاى دوستى محكم‌تر از پيش مىشود .\r\nعبارات امام عليه السلام در اينجا در واقع شرح چيزى است كه در قرآن كريم آمده است كه مىفرمايد : « ادْفَعْ بِالَّتِى هِىَ أَحْسَنُ فَإِذَا الَّذِى بَيْنَكَ وَ بَيْنَهُ عَداوَةٌ كَأَنَّهُ وَلِىٌّ حَميمٌ * وَ ما يُلَقَّاها إِلَّا الَّذِينَ صَبَرُوا وَ ما يُلَقَّاها إِلَّا ذُو حَظٍّ عَظيمٍ » ؛ بدى را با نيكى دفع كن ناگاه ( خواهى ديد ) همان كس كه ميان تو و او دشمنى است ، گويى دوستى گرم و صميمى است اما جز كسانى كه داراى صبر و استقامتند به اين مقام نمىرسند و جز كسانى كه بهرهء عظيمى ( از ايمان و تقوا ) دارند به آن نائل نمىشوند » . « 1 »\r\nگر چه اين آيه در مورد دشمنان است ، ولى به طور مسلّم دربارهء دوستان نيز صادق خواهد بود . سيرهء پيغمبر اكرم صلى الله عليه و آله و ائمهء هدى عليهم السلام و علماى بزرگ نيز همين معنا را نشان مىدهد كه جز در موارد استثنايى در برابر بدىهاى دوستان و دشمنان ، به مقابلهء به مثل بر نمىخواستند .\r\nولى از آنجا كه بعضى از افراد پست و كوته‌فكر ممكن است از اين گونه رفتار سوء استفاده كنند ، امام عليه السلام اين گروه را استثنا كرده مىفرمايد : « اما بر حذر باش از اينكه اين كار را در غير محلش قرار دهى يا دربارهء كسى كه اهليت ندارد به كار\r\n\r\n\r\n","description":"","footnote":"\r\n( 1 ) . فصلت ، آيهء 34 و 35 .\r\n","page_name":" 649 ","page_number":649},
  {"content":"\r\n\r\nبندى » ؛ ( وَ إِيَّاكَ أَنْ تَضَعَ ذَلِكَ فِي غَيْرِ مَوْضِعِهِ ، أَوْ أَنْ تَفْعَلَهُ بِغَيْرِ أَهْلِهِ ) .\r\nتفاوت جملهء « وَ إِيَّاكَ أَنْ تَضَعَ . . . » و جملهء « أَوْ أَنْ تَفْعَلَهُ . . . » در اين است كه جملهء دوم به افراد نااهل و لجوج و كينه‌توز اشاره دارد كه نيكى در برابر بدى آنها سبب جرأت و جسارتشان مىشود و مانند « ترحم بر پلنگ تيز دندان » است ؛ ولى جملهء اوّل ناظر به كسانى است كه چنين حالتى ندارند ؛ اما نيكىهاى مكرر در برابر بىمهرىهاى آنها اى بسا سبب اشتباهشان مىشود و خيال مىكنند كار خوبى انجام داده‌اند .\r\nتعبير به « احْمِلْ » در آغاز اين توصيه اشاره به اين است كه خوبى كردن در برابر بدى گر چه براى انسان مشكل است ؛ ولى بايد آن را بر خود تحميل كرد .\r\nحضرت در دومين توصيه مىفرمايد : « هرگز دشمن دوست خود را به دوستى مگير كه با اين كار به دشمنى با دوست خود برخاسته‌اى » ؛ ( لَا تَتَّخِذَنَّ عَدُوَّ صَدِيقِكَ صَدِيقاً فَتُعَادِيَ صَدِيقَكَ ) .\r\nاين عملى منافقانه است كه انسان هم با دوستش دوستى كند و هم با دشمن دوستش ؛ اين روش كسانى است كه دوستى صادقانه ندارند و هدفشان اين است كه از هر كسى بهره بگيرند و در اين راه از كارهاى ضد و نقيض نيز پروا ندارند .\r\nالبته اين در جايى است كه دشمنى دشمن ظالمانه باشد نه آنجا كه دوست ما كار خلافى كرده و كار خلافش سبب دشمنى افرادى شده است .\r\nنيز اين سخن در جايى است كه هدف از طرح دوستى با دشمنِ دوست اصلاح ميان آنها نبوده باشد كه اگر اين كار به منظور اصلاح ذات البين باشد نه تنها زشت و ناپسند نيست ، بلكه كارى بسيار شايسته است .\r\nشايان توجّه است كه اندرز امام عليه السلام در اينجا تنها دربارهء اشخاص صادق نيست ، بلكه دربارهء گروه‌ها و ملت‌ها و دولت‌ها نيز صادق است ، هر چند در دنياى امروز بسيارند دولت‌هايى كه با طرفين دعوا طرح دوستى مىريزند بى\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nآنكه قصد صلح و سازشى داشته باشند ، بلكه هدفشان اين است كه از هر دو براى تأمين منافع شخصى خود استفاده كنند . هم با ما دوستند و هم با دشمنان ما و جالب اينكه آن را پنهان نمىدارند ؛ آشكارا با ما طرح دوستى عميق مىريزند و آشكارا با دشمنان ما نرد عشق مىبازند .\r\nشخصى به امير مؤمنان على عليه السلام عرض كرد : من هم ترا دوست دارم و هم فلان شخص را - و نام بعضى از دشمنان امام عليه السلام را برد - ( در بعضى از روايات آمده كه نام معاويه را برد ) امام عليه السلام فرمود : تو الان يك چشمى هستى يا به كلى نابينا شو ( و دشمنانم را دوست بدار ) و يا كاملا بينا باش ( و مرا دوست دار ) . « 1 »\r\nدر حديث ديگرى از امام صادق عليه السلام مىخوانيم : كسى خدمتش عرض كرد :\r\nفلان كس شما را دوست مىدارد ؛ ولى در بيزارى از دشمنانتان ضعيف است فرمود : « هَيْهَاتَ كَذَبَ مَنِ ادَّعَى مَحَبَّتَنَا وَ لَمْ يَتَبَرَّأْ مِنْ عَدُوِّنَا ؛ هيهات دورغ مىگويد كسى كه ادعاى محبّت ما مىكند و از دشمنان ما بيزارى نمىجويد » . « 2 »\r\nقرآن كريم خطاب به پيامبر اكرم صلى الله عليه و آله مىفرمايد : « لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشيرَتَهُم » ؛ هيچ قومى را كه ايمان به خدا و روز رستاخيز دارند نمىيانى كه با دشمنان خدا و پيامبرش دوستى كنند ، هر چند فرزند پدران ، يا پسران يا برادران يا خويشاوندانشان باشند » . « 3 »\r\nسپس در سومين توصيه در اين بخش از وصيّت‌نامه مىفرمايد : « نصيحت خالصانهء خود را براى برادرت مهيا ساز خواه اين نصيحت زيبا و خوشايند باشد يا زشت و ناراحت كننده » ؛ ( وَ امْحَضْ « 4 » أَخَاكَ النَّصِيحَةَ ، حَسَنَةً كَانَتْ أَوْ قَبِيحَةً ) .\r\n\r\n\r\n","description":"","footnote":"\r\n( 1 ) . بحارالانوار ، ج 27 ، ص 58 ، ح 17 .\r\n( 2 ) . همان مدرك ، ح 18 .\r\n( 3 ) . مجادله ، آيهء 22 .\r\n( 4 ) . « امحض » از ريشهء « محض » بر وزن « وعظ » به معناى خالص كردن و در مورد نصيحت به معناى خير خواهى خالى از هر گونه شائبه است .\r\n","page_name":" 651 ","page_number":651},
  {"content":"\r\n\r\nاشاره به اينكه بسيار مىشود كه دوستان انسان از نصايحى كه ممكن است سبب آزردگى خاطر ما شود پرهيز مىكنند و حقايق را كتمان مىنمايند . آنها در واقع نصيحت كنندهء با اخلاص نيستند ، زيرا اگر مشكل كسى را به او بگويند و موقتا ناراحت شود ؛ ولى او را از خطر و ضرر يا از گناهى رهايى بخشند بسيار بهتر از آن است كه لب فرو بندند و او را در دام مشكلات و خطرات رها سازند .\r\nمتأسفانه بسيارند كسانى كه روى همين گونه ملاحظات از اندرزهاى به موقع صرف نظر مىكنند و خدا را از خود ناراضى و به خلق خدا خيانت مىنمايند .\r\nجالب اينكه در حديثى از امام صادق عليه السلام مىخوانيم : « أَحَبُّ إِخْوَانِي إِلَيَّ مَنْ أَهْدَى إِلَيَّ عُيُوبِي ؛ محبوب‌ترين دوستان من آنها هستند كه عيوب مرا به من هديه مىكنند » . « 1 »\r\nيعنى انسان عاقل نه تنها نبايد از بيان عيوب خود بر زبان ديگران ناراحت شود بلكه آنها را به گفتن اين عيوب تشويق كند .\r\nدر حديث پر معناى ديگرى از امام باقر عليه السلام چنين نقل شده است كه به يكى از دوستانش فرمود : « اتَّبِعْ مَنْ يُبْكِيكَ وَ هُوَ لَكَ نَاصِحٌ وَ لَا تَتَّبِعْ مَنْ يُضْحِكُكَ وَ هُوَ لَكَ غَاشٌّ ؛ از كسى پيروى كن كه تو را مىگرياند ؛ اما خالصانه سخن مىگويد و از آن كس بپرهيز كه تو را مىخنداند اما ناخالصانه حرف مىزند ( و زشتىهايت را در نظرت زيبا نشان مىدهد ) » . « 2 »\r\nآن گاه امام عليه السلام در چهارمين توصيه‌اش مىفرمايد : « خشم خود را جرعه جرعه فرو بر كه من جرعه‌اى شيرين‌تر و خوش عاقبت‌تر و لذت‌بخش‌تر از آن نديدم » ؛ ( وَ تَجَرَّعِ الْغَيْظَ فَإِنِّي لَمْ أَرَ جُرْعَةً أَحْلَى مِنْهَا عَاقِبَةً وَ لَا أَلَذَّ مَغَبَّةً ) . « 3 »\r\n\r\n\r\n","description":"","footnote":"\r\n( 1 ) . كافى ، ج 2 ، ص 639 ، ح 5 .\r\n( 2 ) . همان مدرك ، ص 638 ، ح 2 .\r\n( 3 ) . « مغبّة » به معناى عاقبت از ريشهء « غَبّ » به معناى عاقبت گرفته شده است . اين ريشه گاهى در مورد كارها و امورى كه يك در ميان انجام مىشود اطلاق مىگردد ؛ مانند روايت معروفى كه از پيغمبر اكرم صلى الله عليه و آله نقل شده كه به بعضى از يارانش فرمود : « زُرْ غِبّاً تَزْدَدْ حُبّاً ؛ همه روز به ديدن من نيا ، بلكه يك روز در ميان باشد تا محبّت شديدتر شود » . ( مستدرك الوسائل ، ج 10 ، ص 374 ، ح 12210 )\r\n","page_name":" 652 ","page_number":652},
  {"content":"\r\n\r\nامام عليه السلام در اينجا خشم را به داروى تلخى تشبيه مىكند كه نوشيدنش سخت و طاقت فرساست و به همين دليل انسان ناچار است آن را كم كم و به صورت جرعه جرعه بنوشد ؛ ولى دارويى بسيار شفا بخش است و عاقبتش شيرين و لذيذ ، زيرا انسان را از شرمسارى و ندامت و پشيمانى و زيان‌هاى بسيار كه غالبا به هنگام خشم در صورت عدم خويشتن‌دارى دامان انسان را مىگيرد ، نجات مىدهد .\r\nدر كافى از امام باقر عليه السلام نقل شده است كه فرمود : پدرم به من چنين نصيحت كرد :\r\n« يَا بُنَيَّ مَا مِنْ شَيْءٍ أَقَرَّ لِعَيْنِ أَبِيكَ مِنْ جُرْعَةِ غَيْظٍ عَاقِبَتُهَا صَبْرٌ وَ مَا مِنْ شَيْءٍ يَسُرُّنِي أَنَّ لِي بِذُلِّ نَفْسِي حُمْرَ النَّعَمِ ؛ فرزندم چيزى همچون صبر در هنگام خشم مايهء روشنى چشم من نخواهد بود و من دوست ندارم نفس خويش را ( به هنگام غضب ) ذليل سازم هر چند ثروت‌هاى عظيمى در برابر آن به دست آورم » . « 1 »\r\nدر حديثى نيز از امام صادق عليه السلام مىخوانيم : « مَنْ كَظَمَ غَيْظاً وَ لَوْ شَاءَ أَنْ يُمْضِيَهُ أَمْضَاهُ أَمْلَأَ اللَّهُ قَلْبَهُ يَوْمَ الْقِيَامَةِ رِضَاهُ ؛ كسى كه خشم خود را فرو برد در آنجا كه مىتواند بر طبق آن عمل كند ( ولى خوددارى نمايد ) خداوند روز قيامت قلبش را از خوشنودى خود پر مىكند » . « 2 » در پنجمين توصيه مىافزايد : « با كسى كه با تو به خشونت رفتار مىكند نرمى كن كه اميد مىرود به زودى در برابر تو نرم شود » ؛ ( وَ لِنْ « 3 » لِمَنْ غَالَظَكَ « 4 » فَإِنَّهُ يُوشِكُ أَنْ يَلِينَ لَكَ ) .\r\nبسيارند كسانى كه در هنگام خشونت راه خشونت را پيش مىگيرند و\r\n\r\n\r\n","description":"","footnote":"\r\n( 1 ) . الكافى ، ج 2 ، ص 110 ، ح 10 .\r\n( 2 ) . همان مدرك ، ح 6 .\r\n( 3 ) . « لن » فعل امر از ريشهء « لين » بر وزن « چين » به معناى نرم بودن است .\r\n( 4 ) . « غالظ » از ريشهء « غلظت » به معناى خشونت ( نقطهء مقابل لينت و نرمش ) گرفته شده است .\r\n","page_name":" 653 ","page_number":653},
  {"content":"\r\n\r\nخشونت‌ها به صورت تصاعدى پيش مىرود و گاه به جاهاى خطرناك مىرسد ؛ ولى اگر انسان بر نفس خويش مسلط باشد و با اراده و تصميم خود را در برابر خشونت‌ها كنترل كند و به جاى خشونت ، راه نرمش را پيش گيرد ، نه تنها خشونت‌ها پايان مىگيرد بلكه جاى خود را به دوستى و محبّت و نرمش مىدهد همان گونه كه قرآن مجيد بر اين معنا تأكيد مىنهد و نيكى را در برابر بدى توصيه مىكند و نيكى را سبب جلب دوستى مىداند . « 1 »\r\nسپس در ششمين توصيه مىفرمايد : « با دشمن خود با فضل و كرم رفتار كن كه در اين صورت از ميان دو پيروزى ( پيروزى از طريق خشونت و پيروزى از طريق محبّت ) شيرين‌ترين را برگزيده‌اى » ؛ ( وَخُذْ عَلَى عَدُوِّكَ بِالْفَضْلِ فَإِنَّهُ أَحْلَى الظَّفَرَيْنِ ) .\r\nاين جمله در واقع تاكيدى است بر آنچه در توصيه‌هاى قبل آمد ؛ ولى با تعبيرى دلپذير مىفرمايد : تو ممكن است از طريق شدت و خشونت بر دشمنت پيروز شوى و نيز ممكن است از طريق ابراز محبّت و دوستى ؛ به يقين دومى شيرين‌تر است و عاقبت بهترى دارد ، چرا كه در آينده بيم خشونتى نخواهى داشت در حالى كه اگر با خشونت پيروز شوى هر زمان انتظار خشونت جديدى از سوى دشمن خواهى داشت و به تعبير ديگر در روش اوّل دشمن همچنان دشمن باقى مىماند در حالى كه در روش دوم ، دشمن مبدل به دوست مىگردد .\r\nدر كتاب مقاتل الطالبيين ابوالفرج اصفهانى داستان جالبى در اين زمينه از موسى بن جعفر عليهما السلام نقل مىكند كه مردى از خاندان عمر چون حضرت موسى بن جعفر عليه السلام را مىديد ، به امير المؤمنين على عليه السلام دشنام مىداد تا حضرت را ناراحت كند . يكى از دوستان امام عليه السلام عرض كرد اجازه دهيد آن مرد ناصبى را به قتل برسانيم . امام عليه السلام فرمود : نه سپس سوار شد و به سوى مزرعهء آن مرد ناصبى\r\n\r\n\r\n","description":"","footnote":"\r\n( 1 ) . به سورهء فصلت ، آيهء 34 و 35 مراجعه شود .\r\n","page_name":" 654 ","page_number":654},
  {"content":"\r\n\r\nرفت و با مركب خود مقدارى از زراعت او را پايمال كرد . مرد ناصبى فرياد برآورد : زراعت ما را پايمال نكن . امام عليه السلام ( به خاطر مصالحى ) گوش به حرف او نداد و همچنان پيش آمد تا نزد او رسيد و با او به شوخى و مزاح پرداخت سپس فرمود : چقدر هزينهء كشت اين زراعت تو شده است عرض كرد : صد دينار .\r\nفرمود : چقدر اميد دارى كه سود كنى ؟ عرض كرد : نمىدانم . امام عليه السلام فرمود :\r\n( نگفتم چقدر سود مىكنى ) گفتم : چقدر اميد دارى سود كنى ؟ عرض كرد : صد دينار . امام عليه السلام سيصد دينار در آورد و به او بخشيد . آن مرد برخاست و سر امام عليه السلام را بوسيد . هنگامى كه امام عليه السلام بعد از اين ماجرا وارد مسجد شد آن مرد ناصبى برخاست سلام كرد و گفت : « اللَّه اعلم حيث يجعل رسالته ؛ خدا مىداند رسالت و نبوّت خود را در چه خاندانى قرار دهد » ياران آن مرد ناصبى برخاستند و او را نهى كردند و گفتند : اين چه كارى است كه مىكنى ؟ مرد ناصبى به آنها دشنام داد . در اينجا امام عليه السلام به يارانش فرمود : كدام يك بهتر بود آنچه را شما مىخواستيد يا آنچه را من مىخواستم ؟ « 1 »\r\nآن گاه امام عليه السلام در هفتمين توصيه مىفرمايد : « اگر خواستى پيوند برادرى و رفاقت را قطع كنى جايى براى آشتى بگذار كه اگر روزى خواست باز گردد بتواند » ؛ ( وَ إِنْ أَرَدْتَ قَطِيعَةَ أَخِيكَ فَاسْتَبْقِ لَهُ مِنْ نَفْسِكَ بَقِيَّةً يَرْجِعُ إِلَيْهَا إِنْ بَدَا لَهُ ذَلِكَ يَوْماً مَا ) .\r\nاشاره به اينكه هم‌چنان كه انسان در دوستى بايد حد اعتدال را نگه دارد و همهء اسرار خويش را نزد دوستش فاش نكند كه اگر روزى دوستى مبدل به دشمنى شد گرفتار زيان و خسران نشود ، همين گونه اگر انسان پيوند دوستى را بريد نبايد تمام پل‌هاى پشت خود را ويران سازد ، زيرا بسيار مىشود كه طرف پشيمان\r\n\r\n\r\n","description":"","footnote":"\r\n( 1 ) . مقاتل الطالبيين ، ص 332 . مرحوم علامهء مجلسى همين داستان را به صورت مشروح‌تر در بحارالانوار ، ج 48 ، ص 102 ، ح 7 آورده است .\r\n","page_name":" 655 ","page_number":655},
  {"content":"\r\n\r\nمىگردد و مىخواهد به دوستى برگردد ولى راهى در برابر او باقى نمانده است .\r\nهمين تعبير به صورت جامع‌ترى در كلام ديگرى از امير مؤمنان عليه السلام ( مطابق آنچه در بحارالانوار آمده ) ديده مىشود كه مىفرمايد : « أَحْبِبْ حَبِيبَكَ هَوْناً مَا فَعَسَى أَنْ يَكُونَ بَغِيضَكَ يَوْماً مَا وَ أَبْغِضْ بَغِيضَكَ هَوْناً مَا فَعَسَى أَنْ يَكُونَ حَبِيبَكَ يَوْماً مَا ؛ با دوستت در حد اعتدال دوستى كن شايد روزى دشمنت شود و با دشمنت در حد اعتدال دشمنى كن شايد روزى دوستت شود ( مبادا از كارهايى كه در حق او كردى شرمنده شوى ) » . « 1 »\r\nبه گفتهء ابن ابى الحديد بعضى از دانشمندان اين مطلب را به بيان ديگرى گفته‌اند : « إذا هويت فلا تكن غاليا و إذا تركت فلا تكن قاليا ؛ هر گاه به كسى علاقمند شدى راه غلو را در پيش نگير و هر گاه او را رها ساختى راه عداوت را در پيش مگير » . « 2 »\r\nحضرت در آخرين و هشتمين توصيهء اين بخش از وصيّت‌نامه مىفرمايد :\r\n« كسى كه دربارهء تو گمان نيكى ببرد با عمل گمانش را تصديق كن » ؛ ( وَ مَنْ ظَنَّ بِكَ خَيْراً فَصَدِّقْ ظَنَّهُ ) .\r\nاشاره به اينكه اگر مثلًا تو را اهل خير و بذل و بخشش و سخاوت مىداند و از تو چيزى خواست به او كمك كن تا گمان او را تصديق كرده باشى و بزرگوارى تو تثبيت شود .\r\nاين گونه رفتار دو مزيت دارد ؛ هم خوش‌بينى و حسن ظن مردم را تثبيت مىكند و هم با اين خوش‌بينىها به راه خير كشيده مىشود .\r\nبسيار اتفاق مىافتد كه افرادى نزد انسان مىآيند و مىگويند مشكلى داريم كه گمان مىكنيم تنها به دست تو حل مىشود انسان بايد در حل مشكل چنين افرادى بكوشد و حسن ظن آنها را به سوء ظن تبديل نكند .\r\n\r\n\r\n","description":"","footnote":"\r\n( 1 ) . بحارالانوار ، ج 71 ، ص 177 ، ح 14 .\r\n( 2 ) . شرح نهج البلاغهء ابن ابى الحديد ، ج 16 ، ص 110 .\r\n","page_name":" 656 ","page_number":656},
  {"content":"\r\n\r\n\r\nبخش بيست و ششم\r\nوَ لَا تُضِيعَنَّ حَقَّ أَخِيكَ اتِّكَالًا عَلَى مَا بَيْنَكَ وَ بَيْنَهُ ، فَإِنَّهُ لَيْسَ لَكَ بِأَخٍ مَنْ أَضَعْتَ حَقَّهُ . وَ لَا يَكُنْ أَهْلُكَ أَشْقَى الْخَلْقِ بِكَ ، وَ لَا تَرْغَبَنَّ فِيمَنْ زَهِدَ عَنْكَ ، وَ لَا يَكُونَنَّ أَخُوكَ أَقْوَى عَلَى قَطِيعَتِكَ مِنْكَ عَلَى صِلَتِهِ ، وَ لَا تَكُونَنَّ عَلَى الْإِسَاءَةِ أَقْوَى مِنْكَ عَلَى الْإِحْسَانِ . وَ لَا يَكْبُرَنَّ عَلَيْكَ ظُلْمُ مَنْ ظَلَمَكَ ، فَإِنَّهُ يَسْعَى فِي مَضَرَّتِهِ وَ نَفْعِكَ ، وَ لَيْسَ جَزَاءُ مَنْ سَرَّكَ أَنْ تَسُوءَهُ .\r\n\r\nترجمه\r\nهيچ گاه به اعتماد رفاقت و يگانگى كه ميان تو و برادرت برقرار است حق او را ضايع مكن ؛ زيرا آن كس كه حقش را ضايع كنى برادر تو نخواهد بود . نبايد خاندان تو بدبخت‌ترين و ناراحت‌ترين افراد در برابر تو باشند . به كسى كه به تو علاقه ندارد ( و بىاعتنايى يا تحقير مىكند ) اظهار علاقه مكن و نبايد برادرت در قطع پيوندِ برادرى ، نيرومندتر از تو در برقرارى پيوند باشد و نه در بدى كردن قوىتر از تو در نيكى نمودن و هرگز نبايد ظلم و ستمِ كسى كه بر تو ستم روا مىدارد بر تو گران آيد ، زيرا او در واقع سعى در زيان خود و سود تو دارد ( بار گناه خود را سنگين مىكند و ثواب و پاداش تو را افزون مىسازد ) و البتّه پاداش كسى كه تو را خوشحال مىكند اين نيست كه به او بدى كنى .\r\n\r\nشرح و تفسير حق دوست را ضايع مكن\r\nامام عليه السلام در اين بخش از وصيّت‌نامهء پر بارش همانند بخش سابق ، طى شش\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nنكته نصايحى پر معنا در قالب عبارات كوتاهى براى فرزند دلبندش بيان مىكند .\r\nنخست مىفرمايد : « هيچ گاه به اعتماد رفاقت و يگانگى كه بين تو و برادرت است حق او را ضايع مكن زيرا آن كس كه حقش را ضايع كنى برادر تو نخواهد بود » ؛ ( وَ لَا تُضِيعَنَّ حَقَّ أَخِيكَ اتِّكَالًا عَلَى مَا بَيْنَكَ وَ بَيْنَهُ ، فَإِنَّهُ لَيْسَ لَكَ بِأَخٍ مَنْ أَضَعْتَ حَقَّهُ ) .\r\nاشاره به اينكه هميشه برادران از يكديگر انتظار دارند كه به حقوقشان احترام گذارده شود . اگر خلاف آن را ببينند پايه‌هاى اخوت متزلزل مىگردد ؛ ولى مع الاسف افرادى هستند كه بر خلاف اين فكر مىكنند و گمان دارند اگر حق برادر و دوستان و نزديكان را ناديده بگيرند مهم نيست و قابل گذشت است . در حالى كه اين اشتباه بزرگى است ، زيرا اين گونه بىمهرىها اگر فوراً اثر نگذارد تدريجاً همچون موريانه پايه‌هاى محكم اخوت را مىخورد و سست مىكند .\r\nاين سخن به آن مىماند كه شخصى طلبكاران زيادى دارد و تمام سعى او بر اين است كه ديگران را راضى كند و از مطالبات دوستانش غافل مىشود و معتقد است بىاعتنايى به حق آنان مانعى ندارد .\r\nدر دومين توصيه مىافزايد : « نبايد خاندان تو بدبخت‌ترين و ناراحت‌ترين افراد نسبت به تو باشند » ؛ ( وَ لَا يَكُنْ أَهْلُكَ أَشْقَى الْخَلْقِ بِكَ ) .\r\nاشاره به اينكه نبايد با آنها چنان بد رفتارى كنى كه با تو مخالف شوند آن چنان كه تمناى مرگ تو و زوال نعمت تو را داشته باشند .\r\nاين احتمال در تفسير اين جمله نيز وجود دارد كه نبايد تمام توجّه خود را به دوستان و افراد مورد علاقهء خويش داشته باشى و از خانواده‌ات غافل شوى و آنها در درد و رنج و بدبختى زندگى كنند .\r\nكم نيستند كسانى كه بيشترين وقت خود را با دوستان و ياران مىگذرانند و عيش و نوشهايشان با آنهاست و كمك‌ها و محبّت‌هايشان متوجه آنان ؛ ولى خانواده‌هاى آنها در محروميت شديد از نظر زندگى يا از نظر محبّت و صفا و\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nصميميت زندگى مىكنند .\r\nدر حديثى از امام ابوالحسن على بن موسى الرضا عليهما السلام مىخوانيم : « يَنْبَغِي لِلرَّجُلِ أَنْ يُوَسِّعَ عَلَى عِيَالِهِ كَيْلَا يَتَمَنَّوْا مَوْتَه ؛ سزاوار است هر گاه انسان نعمتى پيدا كرد خانوادهء خود را در رفاه قرار دهد مبادا ( تضييق بر آنان سبب شود كه ) آرزوى مرگ او را كنند » . سپس امام عليه السلام در ذيل روايت فرمود : « كسى بود كه امام عليه السلام نعمتى به او داد و او آن نعمت را از خانوادهء خود دريغ داشت خدا آن نعمت را از او گرفت و به ديگرى داد » . « 1 »\r\nدر سومين توصيه مىافزايد : « به كسى كه به تو علاقه ندارد ( و بىاعتنايى يا تحقير مىكند ) اظهار علاقه مكن » ؛ ( وَ لَا تَرْغَبَنَّ فِيمَنْ زَهِدَ « 2 » عَنْكَ ) .\r\nزيرا چنين علاقه‌اى باعث ذلت و خوارى انسان مىشود . درست است كه طبق دستورات گذشته انسان بايد با كسى كه از او قطع رابطه كرده پيوند برقرار سازد ؛ ولى اين در جايى است كه طرف مقابل جواب مثبت دهد ؛ اما اگر او بىاعتنايى و تحقير مىكند نبايد تن به ذلت داد و به سراغش رفت ، بلكه بايد عطايش را به لقايش بخشيد . مطابق ضرب المثل معروف ، انسان بايد براى كسى بميرد كه او برايش تب مىكند .\r\nدر چهارمين توصيه مىفرمايد : « و نبايد برادرت در قطع پيوندِ برادرى نيرومندتر از تو در برقرارى پيوند باشد و نه در بدى كردن قوىتر از تو در نيكى نمودن » ؛ ( وَ لَا يَكُونَنَّ أَخُوكَ أَقْوَى عَلَى قَطِيعَتِكَ مِنْكَ عَلَى صِلَتِهِ ، وَ لَا تَكُونَنَّ عَلَى الْإِسَاءَةِ أَقْوَى مِنْكَ عَلَى الْإِحْسَانِ ) .\r\nاشاره بر اينكه هر قدر او در قطع پيوند مىكوشد ، تو بيش از وى اصرار بر پيوند داشته باش و هرچه او در بدى تلاش مىكند ، تو بيشتر در نيكى تلاش كن .\r\n\r\n\r\n","description":"","footnote":"\r\n( 1 ) . كافى ، ج 4 ، ص 11 ، ح 3 .\r\n( 2 ) . واژهء « زهد » خواه با « فى » متعدى شود يا با « عن » هر دو به معناى بىاعتنايى كردن است و زاهد را از اين جهت زاهد مىگويند كه نسبت به زرق و برق دنيا بىاعتناست .\r\n","page_name":" 659 ","page_number":659},
  {"content":"\r\n\r\nالبته اين در مورد كسانى است كه نيكىها و محبّت‌ها در آنان تأثير مثبت مىگذارد ، بنابراين منافاتى با جملهء قبل ندارد .\r\nدر پنجمين توصيه مىفرمايد : « و هرگز نبايد ظلم و ستمِ كسى كه بر تو ستم روا مىدارد بر تو گران آيد زيرا او در واقع سعى در زيان خود و سود تو دارد ( بار گناه خود را سنگين مىكند و ثواب و پاداش تو را افزون مىسازد ) » ؛ ( وَ لَا يَكْبُرَنَّ عَلَيْكَ ظُلْمُ مَنْ ظَلَمَكَ ، فَإِنَّهُ يَسْعَى فِي مَضَرَّتِهِ وَ نَفْعِكَ ) .\r\nاشاره به اينكه انسان نبايد در برابر ستم‌هايى كه به او مىشود زياد ناراحت و مأيوس گردد و اميد به زندگى را از دست دهد و بايد اين سخن مايهء تسلى خاطر او باشد كه ظالم تيشه به ريشهء خود مىزند و بار گناهان مظلوم را نيز بر دوش مىكشد . در واقع زيان ظلم نخست دامن او را مىگيرد و با دست خود بار مظلوم را سبك مىكند .\r\nاين سخن شبيه روايتى است كه در باب غيبت وارد شده است كه يكى از بزرگان شنيد كسى دربارهء او غيبت كرده است هديه‌اى براى او فرستاد . او تعجب كرد . آن مرد بزرگ فرمود : شنيدم حسناتت را به نامهء اعمالم منتقل كردى و سيئاتم را پذيرفتى من هم در برابر اين خدمت خواستم تشكرى كرده باشم .\r\nاين سخن بدان معنا نيست كه انسان در مقابل ظالمان سكوت كند ، زيرا مىدانيم شعار اسلام اين است : « لا تَظْلِمُونَ وَ لا تُظْلَمُونَ ؛ نه ستم مىكنيد و نه بر شما ستم مىشود » « 1 » و مىدانيم امام على عليه السلام در وصيّت‌نامهء خود كه در بستر شهادت بود به فرزندان خود تأكيد كرد : « كُونَا لِلظَّالِمِ خَصْماً وَ لِلْمَظْلُومِ عَوْناً ؛ دشمن ظالم و كمك‌كار مظلوم باشيد » . « 2 » بلكه منظور اين است ، هنگامى كه ستمى بر انسان وارد مىشود و او توانى براى بر طرف كردن ظلم ندارد گرفتار يأس و\r\n\r\n\r\n","description":"","footnote":"\r\n( 1 ) . بقره ، آيهء 279 .\r\n( 2 ) . نهج‌البلاغه ، نامهء 47 .\r\n","page_name":" 660 ","page_number":660},
  {"content":"\r\n\r\nنااميدى و بدبينى نشود و زبان به نفرين و آه و ناله نگشايد . شاهد اين سخن حديث معروفى است كه از پيغمبر اكرم نقل شده زمانى كه شنيد گردنبند عايشه را سارقى برده است و عايشه پيوسته به سارق نفرين مىكند . پيامبر صلى الله عليه و آله فرمود :\r\n« لا تمسحى عنه بدعائك ؛ عذاب او را با نفرين‌هاى خود از بين نبر » « 1 » يعنى خويشتن‌دار باش و بدان او به خود ستم كرده و خداوند در برابر صبر و تحمل به تو پاداش خواهد داد .\r\nدر اينجا نكتهء باريكى است كه بايد به آن توجّه داشت و آن اينكه ظالم ( مثلًا سارق ) هم خسارت مالى بر مظلوم وارد مىكند و هم او را گرفتار آزار روحى مىسازد و خدا به هر دو علت او را مجازات خواهد كرد ؛ ولى اگر مظلوم با نفرين‌هاى مكرر تشفىِ قلب و آسودگى خاطر پيدا كند طبعا عذاب ظالم كمتر مىشود .\r\nاز آنچه گفتيم روشن مىشود اينكه بعضى از شارحان مانند ابن ابى الحديد تمايل به اين سخن پيدا كرده‌اند كه خاموش نشستن در برابر ظلم ظالم قاعده‌اى كلى است ، اشتباه بزرگى است ؛ بلكه بايد گفت اين يك استثناست و مربوط به موارد خاص است و اصل كلى در اسلام نه ظلم كردن و نه تن به ظلم دادن است .\r\nسرانجام امام عليه السلام در ششمين توصيهء اين بخش از وصيّت‌نامه مىفرمايد :\r\n« و پاداش كسى كه تو را خوشحال مىكند اين نيست كه به او بدى كنى » ؛ ( وَ لَيْسَ جَزَاءُ مَنْ سَرَّكَ أَنْ تَسُوءَهُ ) .\r\nاين در واقع برگرفته از قرآن مجيد است كه مىفرمايد : « هَلْ جَزاءُ الْإِحْسانِ إِلَّا الْإِحْسانُ » ؛ آيا جزاى نيكى جز نيكى است » . « 2 »\r\nبعضى از شارحان اين جمله را كلام مستقل ندانسته‌اند و گفته‌اند ادامهء توصيهء\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 111 .\r\n( 2 ) . الرحمن ، آيهء 60 .\r\n","page_name":" 661 ","page_number":661},
  {"content":"\r\n\r\nقبل است زيرا امام عليه السلام مىفرمايد : ظالم ، به خود زيان مىرساند و به تو سود مىدهد ، بنابراين كسى كه به تو سود مىدهد نبايد او را ( از طريق نفرين و ابراز ناراحتىهاى مكرر ) ناراحت كنى .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nبخش بيست و هفتم\r\nوَ اعْلَمْ يَا بُنَيَّ أَنَّ الرِّزْقَ رِزْقَانِ : رِزْقٌ تَطْلُبُهُ ، وَ رِزْقٌ يَطْلُبُكَ ، فَإِنْ أَنْتَ لَمْ تَأْتِهِ أَتَاكَ . مَا أَقْبَحَ الْخُضُوعَ عِنْدَ الْحَاجَةِ ، وَ الْجَفَاءَ عِنْدَ الْغِنَى إِنَّمَا لَكَ مِنْ دُنْيَاكَ ، مَا أَصْلَحْتَ بِهِ مَثْوَاكَ ، وَ إِنْ كُنْتَ جَازِعاً عَلَى مَا تَفَلَّتَ مِنْ يَدَيْكَ ، فَاجْزَعْ عَلَى كُلِّ مَا لَمْ يَصِلْ إِلَيْكَ . اسْتَدِلَّ عَلَى مَا لَمْ يَكُنْ بِمَا قَدْ كَانَ ، فَإِنَّ الْأُمُورَ أَشْبَاهٌ ؛ وَ لَا تَكُونَنَّ مِمَّنْ لَاتَنْفَعُهُ الْعِظَةُ إِلَّا إِذَا بَالَغْتَ فِي إِيلَامِهِ ، فَإِنَّ الْعَاقِلَ يَتَّعِظُ بِالْآدَابِ الْبَهَائِمَ لَا تَتَّعِظُ إِلَّا بِالضَّرْبِ . اطْرَحْ عَنْكَ وَارِدَاتِ الْهُمُومِ بِعَزَائِمِ الصَّبْرِ وَ حُسْنِ الْيَقِينِ . مَنْ تَرَكَ الْقَصْدَ جَارَ ، وَ الصَّاحِبُ مُنَاسِبٌ ، وَ الصَّدِيقُ مَنْ صَدَقَ غَيْبُهُ . الْهَوَى شَرِيكُ الْعَمَى وَ رُبَّ بَعِيدٍ أَقْرَبُ مِنْ قَرِيبٍ ، وَ قَرِيبٍ أَبْعَدُ مِنْ بَعِيدٍ ، وَ الْغَرِيبُ مَنْ لَمْ يَكُنْ لَهُ حَبِيبٌ . مَنْ تَعَدَّى الْحَقَّ ضَاقَ مَذْهَبُهُ ، وَ مَنِ اقْتَصَرَ عَلَى قَدْرِهِ كَانَ أَبْقَى لَهُ . وَ أَوْثَقُ سَبَبٍ أَخَذْتَ ، بِهِ سَبَبٌ بَيْنَكَ وَ بَيْنَ اللَّهِ سُبْحَانَهُ . وَ مَنْ لَمْ يُبَالِكَ فَهُوَ عَدُوُّكَ . قَدْ يَكُونُ الْيَأْسُ إِدْرَاكاً ، إِذَا كَانَ الطَّمَعُ هَلَاكاً . لَيْسَ كُلُّ عَوْرَةٍ تَظْهَرُ ، وَ لَا كُلُّ فُرْصَةٍ تُصَابُ ، وَ رُبَّمَا أَخْطَأَ الْبَصِيرُ قَصْدَهُ ، وَ أَصَابَ الْأَعْمَى رُشْدَهُ . أَخِّرِ الشَّرَّ فَإِنَّكَ إِذَا شِئْتَ تَعَجَّلْتَهُ ، وَ قَطِيعَةُ الْجَاهِلِ تَعْدِلُ صِلَةَ الْعَاقِلِ . مَنْ أَمِنَ الزَّمَانَ خَانَهُ ، وَ مَنْ أَعْظَمَهُ أَهَانَهُ .\r\nلَيْسَ كُلُّ مَنْ رَمَى أَصَابَ . إِذَا تَغَيَّرَ السُّلْطَانُ تَغَيَّرَ الزَّمَانُ . سَلْ عَنِ الرَّفِيقِ قَبْلَ الطَّرِيقِ ، وَ عَنِ الْجَارِ قَبْلَ الدَّارِ . إِيَّاكَ أَنْ تَذْكُرَ مِنَ الْكَلَامِ مَا يَكُونُ مُضْحِكاً ، وَ إِنْ حَكَيْتَ ذَلِكَ عَنْ غَيْرِكَ .\r\n\r\nترجمه\r\nپسرم ! بدان كه روزى بر دو گونه است : يك نوع آن است كه به\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nجستجوى آن برمىخيزى ( و بايد برخيزى ) و نوع ديگرى آن كه به سراغ تو خواهد آمد حتى اگر به دنبالش نروى خود به دنبال تو مىآيد . چه زشت است خضوع ( در برابر ديگران ) به هنگام نياز و جفا و خشونت به هنگام بىنيازى و توانگرى ، تنها از دنيا آنقدر مال تو خواهد بود كه با آن سراى آخرتت را اصلاح كنى و اگر قرار است براى چيزى كه از دست رفته ناراحت شوى و بىتابى كنى پس براى هر چيزى كه به تو نرسيده نيز ناراحت باش .\r\nبا آنچه در گذشته واقع شده ، نسبت به آنچه واقع نشده استدلال كن ؛ زيرا امور جهان شبيه به يكديگرند . از كسانى مباش كه پند و اندرز به آنها سودى نمىبخشد مگر آن زمان كه در ملامت او اصرار ورزى ؛ چرا كه عاقلان با اندرز و آداب پند مىگيرند ؛ ولى چهارپايان جز با زدن اندرز نمىگيرند . هجوم اندوه و غم‌ها را با نيروى صبر و حسن يقين از خود دور ساز . كسى كه ميانه‌روى را ترك كند از راه حق منحرف مىشود . ( و بدان ) يار و همنشين ( خوب ) همچون خويشاوند انسان است .\r\nدوست آن است كه در غياب انسان ، حق دوستى را ادا كند . هواپرستى شريك و همتاى نابينايى است . چه بسا دور افتادگانى كه از خويشاوندان نزديك‌تر و خويشاوندانى كه از هركس دورترند . غريب كسى است كه دوستى نداشته باشد .\r\nآن كس كه از حق تجاوز كند در تنگنا قرار مىگيرد . و آن كس كه به ارزش و قدر خود اكتفا نمايد موقعيتش پايدارتر خواهد بود . مطمئن‌ترين وسيله‌اى كه مىتوانى به آن چنگ زنى آن است كه ميان تو و خدايت رابطه‌اى برقرار سازى .\r\nكسى كه به ( كار و حق ) تو اهمّيّت نمىدهد در واقع دشمن توست . گاه نوميدى نوعى رسيدن به مقصد است ، در آنجا كه طمع موجب هلاكت مىشود . چنان نيست كه هر عيب پنهانى آشكار شود . و نه هر فرصت‌ها مورد استفاده قرار گيرد .\r\nگاه مىشود كه شخص بينا به خطا مىرود و نابينا به مقصد مىرسد . بدى را به\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nتأخير بيفكن ( و در آن عجله مكن ) زيرا هر زمان بخواهى مىتوانى انجام دهى .\r\nبريدن از جاهل معادلِ پيوند با عاقل است . كسى كه خود را از حوادث زمان ايمن بداند زمانه به او خيانت خواهد كرد و كسى كه آن را بزرگ بشمارد او را خوار مىسازد . چنين نيست كه هر تيراندازى به هدف بزند . هر گاه حاكم تغيير پيدا كند زمانه نيز دگرگون مىشود . پيش از عزم سفر ببين كه هم‌سفرت كيست و پيش از انتخاب خانه بنگر كه همسايه‌ات چه كسى است ؟ از گفتن سخنان خنده‌آور ( و بىمحتوا ) بپرهيز هر چند آن را از ديگرى نقل كنى .\r\n\r\nشرح و تفسير بيست و هشت اندرز ديگر\r\nامام عليه السلام در بخش بيست و هفتم از وصيّت‌نامهء پربار خود نيز به بيست و هشت موضوع مهم به عنوان نصيحت اشاره مىكند و بيش از پيش اين وصيّت‌نامه را پربارتر مىسازد .\r\nيكم . نخست دربارهء رزق و روزىهايى كه بسيارى از مردم با حرص و ولع به دنبال آنند مىفرمايد : « پسرم بدان كه روزى بر دو گونه است : يك نوع ، روزى است كه به جستجوى آن برمىخيزى ( و بايد برخيزى ) و نوع ديگرى آن كه به سراغ تو خواهد آمد حتى اگر به دنبالش نروى خود به دنبال تو مىآيد » ؛ ( وَ اعْلَمْ يَا بُنَيَّ أَنَّ الرِّزْقَ رِزْقَانِ : رِزْقٌ تَطْلُبُهُ ، وَ رِزْقٌ يَطْلُبُكَ ، فَإِنْ أَنْتَ لَمْ تَأْتِهِ أَتَاكَ ) .\r\nاين جمله به قرينهء جملهء مشابه ؛ اما مفصل‌ترى كه در كلمات قصار « 1 » آمده ناظر به اين نكته است كه انسان نبايد در تحصيل روزى حريص باشد و نيز نبايد سست و تنبل شود .\r\nمنظور امام عليه السلام از روزىهايى كه انسان بايد به دنبال آن برود كسب و كارهاى\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، 379 .\r\n","page_name":" 665 ","page_number":665},
  {"content":"\r\n\r\nروزانه است مانند زراعت ، صنعت ، تجارت و امثال آن و منظور از روزىهايى كه به دنبال انسان مىآيد ، هر چند انسان به دنبال آن نرود امورى مانند ارث ، هدايا و يا تجارت و درآمدهاى غير منتظره‌اى است كه انسان به چنگ مىآورد ؛ بنابراين اگر روزىهاى قسم اوّل براى او تنگ شود نبايد از لطف خدا مأيوس گردد و در عين تلاش و كوشش بيشتر انتظار روزىهاى ناخواسته را داشته باشد .\r\nهنگامى كه انسان در جهان خلقت ، موارد زيادى از نوع دوم را مىبيند ، اين اميد در دل او قوت بيشترى پيدا مىكند . روزى جنين در عالم رحم از طريق بند ناف متصل به مادر تأمين است و بعد از تولد آنچه را براى حيات خود لازم دارد از سينهء مادر مىمكد ، قرآن مجيد مىگويد : « وَ ما مِنْ دَابَّةٍ فِى الْأَرْضِ إِلَّا عَلَى اللَّهِ رِزْقُها وَ يَعْلَمُ مُسْتَقَرَّها وَ مُسْتَوْدَعَها كُلٌّ فِى كِتابٍ مُبينٍ » ؛ هيچ جنبده‌اى در زمين نيست مگر اينكه روزى او بر خداست . و او قرارگاه و محل نقل و انتقالشان را مىداند ؛ همهء اينها در كتاب مبين ( لوح محفوظ ) ثبت است » . « 1 »\r\nمخصوصاً اگر انسان با تقوا باشد و از درآمدهاى حرام بپرهيزد ، خداوند مژدهء وسعت رزق را به او داده است « وَ مَنْ يَتَّقِ اللَّهَ يَجْعَلْ لَّهُ مَخْرَجاً * وَ يَرْزُقْهُ مِنْ حَيْثُ لا يَحْتَسِب » . « 2 »\r\nاز سوى ديگر مشاهده مىكنيم كه در جهان خلقت روزىهاى بسيار گران‌بها و ضرورى براى زندگى انسان به طور فراوان به مقتضاى رحمانيّت خداوند به همهء انسان‌ها اعم از مؤمن و كافر ارزانى داشته شده همچون نور خورشيد ، بركات زمين ، باران و اكسيژن هوا كه زندگى بدون آن غير ممكن است . اينها همه روزىهايى هستند كه به سراغ انسان مىآيند هر چند او به سراغش نرود .\r\nقرآن مجيد نيز مىفرمايد : « وَ فِى السَّماءِ رِزْقُكُمْ وَ ما تُوعَدُونَ ؛ و روزى شما در\r\n\r\n\r\n","description":"","footnote":"\r\n( 1 ) . هود ، آيهء 6 .\r\n( 2 ) . طلاق ، آيهء 2 و 3 .\r\n","page_name":" 666 ","page_number":666},
  {"content":"\r\n\r\nآسمان است و نيز آنچه شما وعده داده مىشويد » . « 1 »\r\nنيز مىفرمايد : « وَ ما أَنْزَلَ اللَّهُ مِنَ السَّماءِ مِنْ رِّزْقٍ فَأَحْيا بِهِ الْأَرْضَ بَعْدَ مَوْتِها ؛ از آيات و نشانه‌هاى خدا رزقى ( بارانى ) است كه از آسمان براى شما نازل مىكند و بوسيلهء آ ن زمين را بعد از مردنش حيات مىبخشد » . « 2 »\r\nگر چه اين آيه به قراينى كه در آن موجود است تنها ناظر به دانه‌هاى حيات بخش باران است ؛ ولى آيهء قبل مفهوم گسترده‌ترى دارد كه شامل نور آفتاب كه منبع هر گونه حركت در روى كرهء زمين است و هوا كه مايهء حيات همهء موجودات زنده است نيز مىشود .\r\nدر تاريخ پيشينيان ، گاه داستان‌ها از حوادثى پرده برمىدارد كه مصداق زندهء روزىهايى است كه به دنبال انسان مىآيد بى آنكه او بخواهد . از جمله داستانى است كه ابن ابى الحديد در شرح اين جمله از عماد الدوله ( از سلاطين آل بويه ) نقل مىكند و آن زمانى بود كه عماد الدوله وارد شيراز شد و ابن ياقوت ر كه بر آن حكومت مىكرد مجبور به فرار نمود . اين در حالى بود كه وضع مالى عماد الدوله بسيار بد بود . هنگامى كه از بيابان مىگذشت يكى از پاهاى اسب او ناگهان در زمين فرو رفت . ناچار شد از اسب پياده شود . غلامان به كمك او آمدند و او را نجات دادند . ناگاه ديدند در آنجا نقب وسيعى است . عماد الدوله دستور داد آن را حفر كنند . ناگهان انبار عظيم و ذخاير پرقيمتى را كه مربوط به ابن ياقوت بود در آنجا يافتند . روز ديگرى در همان شهر استراحت كرده بود و به پشت خوابيده بود همان خانه‌اى كه قبلًا ابن ياقوت در آن ساكن بود . ناگهان مارى را بر فراز سقف مشاهده كرد . به غلامان گفت بالا برويد و مار را بكشيد . مار فرار كرد و در لابه‌لاى چوب‌هاى سقف پنهان شد . عماد الدوله دستور داد چوب‌ها را بشكنيد\r\n\r\n\r\n","description":"","footnote":"\r\n( 1 ) . ذاريات ، آيهء 22 .\r\n( 2 ) . جاثيه ، آيهء 5 .\r\n","page_name":" 667 ","page_number":667},
  {"content":"\r\n\r\nو مار را بيرون بياوريد و بكشيد . هنگامى كه چوب‌ها را شكستند ديدند بيش از پنجاه هزار دينار در آنجا ذخيره و جاسازىشده است . در حادثهء ديگرى ، نياز به دوختن لباسى داشت ، گفتند : در اينجا خياط ماهرى است كه پيش از اين لباس‌هاى ابن ياقوت را او مىدوخت و او مردى است باايمان و اهل خير . تنها اشكال او اين است كه كر است و چيزى نمىشنود ( اما مىتواند سخن بگويد ) عماد الدوله دستور داد او را احضار كردند ؛ ولى او بسيار متوحش و ترسان بود هنگامى كه نزد عماد الدوله حاضر شد به او گفت : من مىخواهم لباسى اين گونه و آن گونه براى من بدوزى . ( خياط چون كر بود نفهميد و ذهنش به مسألهء ديگرى منتقل شد ، لذا ) خياط لرزيد و با صدايى لرزان گفت : به خدا سوگند اى مولاى من ابن ياقوت بيش از چهار صندوق در نزد من امانت نداشت اگر دشمنان من چيزى غير از اين بگويند باور نكن . عماد الدوله تعجب كرد و دستور داد صندوق‌ها را حاضر كنند . ديد تمام آن مملو از طلا و زينت آلات و جواهرات است كه همه تعلق به ابن ياقوت داشته و او به عنوان غنيمت آنها را تصاحب كرد . « 1 »\r\nدوم . دومين نصيحت و اندرز پر فايدهء امام آن است كه مىفرمايد : « چه زشت است خضوع ( در برابر ديگران ) به هنگام نياز و جفا و خشونت به هنگام بىنيازى و توانگرى » ؛ ( مَا أَقْبَحَ الْخُضُوعَ عِنْدَ الْحَاجَةِ ، وَ الْجَفَاءَ عِنْدَ الْغِنَى ) .\r\nاشاره به اينكه افراد ضيعف النفس به هنگام نياز به اين و آن چنان ذليلانه عرض حاجت مىكنند كه تمام شخصيت آنها را زير سؤال مىبرد ؛ ولى به هنگام بىنيازى و توانگرى كسانى را كه دست نياز به آنها دراز مىكنند با خشونت بر مىگردانند . هر دو صفت از نكوهيده‌ترين رذايل اخلاقى است . بايد به هنگام نياز ، مناعت طبع را حفظ كرد و به هنگام بىنيازى و توانگرى ، لطف و محبّت و تواضع را دريغ نداشت .\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 114 .\r\n","page_name":" 668 ","page_number":668},
  {"content":"\r\n\r\nبعضى از شارحان نهج‌البلاغه « 1 » اين سخن را ناظر به آنچه در آيهء ذيل است مىدانند : « حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِريحٍ طَيِّبَةٍ وَ فَرِحُوا بِها جاءَتْها ريحٌ عاصِفٌ جاءَهُمُ الْمَوْجُ مِنْ كُلِّ مَكانٍ وَ ظَنُّوا أَنَّهُمْ أُحيطَ بِهِمْ دَعَوُا اللَّهَ مُخْلِصينَ لَهُ الدِّينَ لَئِنْ أَنْجَيْتَنا مِنْ هذِهِ لَنَكُونَنَّ مِنَ الشَّاكِرينَ * فَلَمَّا أَنْجاهُمْ إِذا هُمْ يَبْغُونَ فِى الْأَرْضِ بِغَيْرِ الْحَقِّ ؛ زمانى كه در كشتى قرار مىگيريد و بادهاى موافق كشتىنشينان را ( به سوى مقصد ) مىبرد و خوشحال مىشوند ، ( ناگهان ) طوفان شديدى مىوزد ، و امواج از هر سو به سراغ آنها مىآيد و گمان مىكنند هلاك خواهند شد . ( در آن هنگام ) خدا را از روى خلوص عقيده مىخوانند كه : « اگر ما را از اين گرفتارى نجات دهى حتماً از سپاسگزاران خواهيم بود * اما هنگامى كه خدا آنها را رهايى بخشيد ( بار ديگر ) به ناحق در زمين ستم مىكنند » . « 2 »\r\nبه اين ترتيب جمله‌هاى بالا را ناظر به رابطهء خلق و خالق دانسته‌اند در حالى كه چنين نيست و ظاهر اين است كه اين جمله‌ها ناظر به رابطهء خلق با خلق است و گر نه خضوع در برابر خالق در هر حال شايسته است .\r\nمنظور از خضوع در اينجا تواضع معقول نيست ، بلكه تواضع‌هاى ذليلانه و توأم با حقارت است و منظور از جفا ، خشونت و بىاحترامى و بىمهرى و بىمحبتى است .\r\nبلكه در حديث شريف علوى مىخوانيم : « مَا أَحْسَنَ تَوَاضُعَ الْأَغْنِيَاءِ لِلْفُقَرَاءِ طَلَباً لِمَا عِنْدَ اللَّهِ وَ أَحْسَنُ مِنْهُ تيهُ فُقَرَاءِ عَلَى الْأَغْنِيَاءِ اتِّكَالًا عَلَى اللَّهِ ؛ چه زيباست تواضع و فروتنى ثروتمندان در برابر فقرا براى رسيدن به پاداش‌هاى الهى و از آن بهتر بىاعتنايى و اباى نفس مستمندان در برابر اغنيا به جهت توكل بر خداست » . « 3 »\r\n\r\n\r\n","description":"","footnote":"\r\n( 1 ) . همان مدرك ، ص 115 .\r\n( 2 ) . يونس ، آيهء 22 و 23 .\r\n( 3 ) . نهج‌البلاغه ، كلمات قصار ، 406 .\r\n","page_name":" 669 ","page_number":669},
  {"content":"\r\n\r\nيكى از شعرا در اين زمينه شعر زيبايى گفته است :\r\n خلقان لا ارضاهما لفتى * تيه الغنى و مذلة الفقر\r\nفإذا غنيت فلا تكن بطرا * و إذا افتقرت فته على الدهر \r\nدو ويژگى است كه من هرگز براى هيچ جوانمردى آنها را نمىپسندم : تكبر اغنيا و اظهار ذلت فقرا .\r\nبنابراين هنگامى كه توانگر شدى متكبر و بىاعتنا مباش و هنگامى كه فقير شدى در برابر تمام دنيا بىاعتنا باش .\r\nسوم . « تنها از دنيا آنقدر مال تو خواهد بود كه با آن سراى آخرتت را اصلاح كنى » ؛ ( إِنَّمَا لَكَ مِنْ دُنْيَاكَ ، مَا أَصْلَحْتَ بِهِ مَثْوَاكَ ) . « 1 »\r\nاشاره به اينكه ثروت‌هاى دنيا مىآيد و مىرود و گاه آلاف و الوف از انسان باقى مىماند و به دست ديگران مىافتد كه حسابش در قيامت با اوست و لذتش در دنيا براى ديگران . هيچ يك از اينها مال حقيقى انسان نيست . تنها آن مقدار كه براى اصلاح سراى آخرت از پيش فرستاده است مال حقيقى اوست .\r\nدر حديثى از كلمات قصار امام عليه السلام مىخوانيم : « لِكُلِّ امْرِئٍ فِي مَالِهِ شَرِيكَانِ الْوَارِثُ وَالْحَوَادِثُ ؛ براى هر انسانى در اموالش دو شريك است : وارث و حوادث ( حوادثى كه اموال او را بر باد مىدهد » . « 2 »\r\nدر حديث ديگرى ، پيغمبر اكرم صلى الله عليه و آله مىفرمايد : « يَقُولُ ابْنُ آدَمَ مَالِي مَالِي وَ هَلْ لَكَ مِنْ مَالِكَ إِلَّا مَا أَكَلْتَ فَأَفْنَيْتَ أَوْ لَبِسْتَ فَأَبْلَيْتَ أَوْ تَصَدَّقْتَ فَأَمْضَيْتَ وَ مَا عَدَا ذَلِكَ فَهُوَ مَالُ الْوَارِثِ ؛ انسان مىگويد : مال من مال من ( كدام مال ؟ ) آيا مال تو چيزى جز آن است كه خورده‌اى و از بين برده‌اى يا پوشيده‌اى و كهنه و فرسوده كرده‌اى و يا صدقه داده‌اى و آن را ( براى سراى آخرت ) گذارده‌اى و غير از آن\r\n\r\n\r\n","description":"","footnote":"\r\n( 1 ) . « مثوى » همانطور كه قبلًا اشاره شد به معناى جايگاه و در اينجا به معناى جايگاه آخرت است .\r\n( 2 ) . نهج‌البلاغه ، كلمات قصار ، 335 .\r\n","page_name":" 670 ","page_number":670},
  {"content":"\r\n\r\nهر چه هست مال وارث است » . « 1 »\r\nيعنى مال واقعى انسان تنها دو بخش است : بخشى كه آن را مصرف مىكند و حدّ اقل در دنيا از آن استفاده مىكند و بخش ديگرى كه ذخيرهء آخرت و يوم المعاد مىسازد ، بقيه اموالى خيالى هستند كه گاه در حوادث از بين مىروند و اگر باقى بماند نصيب وارث است .\r\nچهارم . حضرت به نكتهء مهم ديگرى اشاره مىكند كه سزاوار است همه روز انسان به ياد آن باشد و آن اينكه مىفرمايد : « و اگر قرار است براى چيزى كه از دست رفته ناراحت شوى و بىتابى كنى پس براى هر چيزى كه به تو نرسيده نيز ناراحت باش ( زيرا هر دو يكسان است ) » ؛ ( وَ إِنْ كُنْتَ جَازِعاً عَلَى مَا تَفَلَّتَ « 2 » مِنْ يَدَيْكَ ، فَاجْزَعْ عَلَى كُلِّ مَا لَمْ يَصِلْ إِلَيْكَ ) .\r\nبسيارند افرادى كه اگر مال و مقامى كه داشتند از دست رفت ، ناله و فرياد سر مىدهند روزها و گاه ماه‌ها و سال‌ها دريغ و حسرت مىخورند ؛ اما نسبت به اموال و مقامى كه به آنها هرگز نرسيده چنان ديدى را ندارند . در حالى كه اگر دقت كنند هر دو شبيه هم است ؛ مقدر بوده مال و مقامى يك يا چند سال در اختيار من باشد و بعد از آن به حسب اسباب ظاهرى يا ماوراى طبيعى براى من تقدير نشده بوده است . چه فرق مىكند بين بقا و حدوث ؛ هر گاه در حدوث مقدر نبوده جزع نمىكنم چرا در بقاى نيز چنين نباشد ؟ البته گاه انسان خيال مىكند كه مىبايست بيش از آن مدت در اختيارش بود ؛ ولى بر حسب عالم اسباب خيال باطلى بوده و تأسف بر آن همانند تأسف كسى است كه در خواب مال و مقامى را مىبيند و هنگامى كه بيدار مىشود به خاطر از دست رفتنش جزع و فزع مىكند .\r\nپنجم . اين توصيه نيز به نكتهء مهم ديگرى اشاره كرده مىفرمايد : « با آنچه در\r\n\r\n\r\n","description":"","footnote":"\r\n( 1 ) . بحارالانوار ، ج 70 ، ص 138 ، ح 6 .\r\n( 2 ) . « تفلت » از ريشهء « فلت » بر وزن « فقر » در اصل به معناى خلاص شدن و نيز به معناى امورى است كه ناگهانى و بدون تأمل از انسان صادر مىشود نيز اطلاق مىگردد .\r\n","page_name":" 671 ","page_number":671},
  {"content":"\r\n\r\nگذشته واقع شده است نسبت به آنچه واقع نشده استدلال كن ، زيرا امور جهان شبيه به يكديگرند » ؛ ( اسْتَدِلَّ عَلَى مَا لَمْ يَكُنْ بِمَا قَدْ كَانَ ، فَإِنَّ الْأُمُورَ أَشْبَاهٌ ) .\r\nاشاره به اينكه يك سلسله قوانين كلى بر جهان هستى و بر جوامع انسانى حكومت مىكند كه هر زمان مصاديقى از آن روى مىدهد ؛ ولى همه مشمول آن قوانين كلى هستند ، بنابراين انسان مىتواند با مطالعه در حالات پيشينيان و جوامع گذشته و يا حتى با مطالعه در سنين پيشين عمر خود مسائل مربوط به امروز و فردا را از طريق مقايسه درك كند تا گرفتار خطا و اشتباه و زيان و خسران نشود .\r\nاين سخن شبيه چيزى است كه امام عليه السلام در خطبهء ديگرى بيان كرده آنجا كه مىفرمايد : « عِبَادَ اللَّهِ إِنَّ الدَّهْرَ يَجْرِي بِالْبَاقِينَ كَجَرْيِهِ بِالْمَاضِين ؛ بندگان خدا ! اين جهان نسبت به موجودين همان گونه جريان دارد كه نسبت به گذشتگان جريان داشت » « 1 » و اين سخنى معروف است كه در تعبير روزانهء ما به عنوان تاريخ تكرار مىشود .\r\nدر ذيل همان خطبه چگونگى تكرار تاريخ را تحت شش عنوان بيان كرديم :\r\nزوال سريع نعمت‌ها ، ناپايدارى حوادث جهان ، بىوفايى بسيارى از مردم دنيا ، غرورها و شكست‌هاى ناشى از آن ، تغيير حالات و روحيّات به گونه‌اى كه گاه نزديك‌ترين دوستان انسان خطرناك‌ترين دشمن او مىشوند و بالاخره آنچه باقى مانده و مىماند و مايهء ياد نيك مردم جهان است نيكىها محبّت‌ها و اخلاص‌هاست و آنچه مايهء نفرين و لعنت و بدنامىها مىشود ظلم و ستم‌ها و بىعدالتىهاست .\r\nآرى ! همهء اين امور ، امروز نيز همچون گذشته در حال تكرار است . به همين دليل افراد باهوش كسانى هستند كه هم در زندگى خود و هم در تاريخ پيشينيان بسيار مطالعه كنند و عبرت گيرند .\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 157 .\r\n","page_name":" 672 ","page_number":672},
  {"content":"\r\n\r\nششم . مىفرمايد : « از كسانى مباش كه پند و اندرز به آنها سودى نمىبخشد مگر آن زمان كه در ملامت او اصرار ورزى ، چرا كه عاقلان با اندرز و آداب پند مىگيرند ولى چهارپايان جز با زدن اندرز نمىگيرند » ؛ ( وَ لَا تَكُونَنَّ مِمَّنْ لَا تَنْفَعُهُ الْعِظَةُ إِلَّا إِذَا بَالَغْتَ فِي إِيلَامِهِ ، فَإِنَّ الْعَاقِلَ يَتَّعِظُ بِالْآدَابِ ، وَ الْبَهَائِمَ لَا تَتَّعِظُ إِلَّا بِالضَّرْبِ ) .\r\nاشاره به اينكه مردم دو گروهند ؛ بعضى هوشيار كه با اندك موعظه و اندرز به خطاى خود پى مىبرند . اينها انسان‌هاى واقعىاند ؛ ولى برخى به آسانى پند نمىپذيرند تا زمانى كه از هر سو مورد ملامت و سرزنش و توبيخ و تحقير قرار گيرند . آنها بسان چهارپايانند كه جز با ضربات تازيانه راه صحيح را پيش نمىگيرند و از چموشى دست بر نمىدارند و آرام نمىشوند .\r\nهفتم . در اين توصيه به مسألهء مهم ديگرى اشاره مىكند : « هجوم اندوه و غم‌ها را با نيروى صبر و حسن يقين از خود دور ساز » ؛ ( اطْرَحْ عَنْكَ وَارِدَاتِ الْهُمُومِ بِعَزَائِمِ الصَّبْرِ وَ حُسْنِ الْيَقِينِ ) .\r\nاشاره به اينكه زندگى عبارت از تلخ و شيرين‌هاست و هر زمان از سويى غم و اندوهى به انسان هجوم مىآورد ؛ گاه در مسائل اجتماعى گاه سياسى گاه امور مادى و گاه امور خانوادگى . انسان اگر در برابر هجمهء اندوه‌ها زانو بزند به زودى از پاى در مىآيد ؛ ولى با دو نيرو مىتوان بر آنها غلبه كرد : نخست قدرت صبر و شكيبايى است كه انسان بداند چه صبر كند چه صبر نكند اين گونه حوادث كه از اختيار او بيرون است ، اگر بر اثر سهل‌انگارى و ندانم كارى دامن او را گرفته باشد ، مسير خود را طى مىكند . اگر صبر كند در نزد خدا هم سالم است و هم مأجور و اگر شكيبايى را ترك كند باز حوادث مسير خود را طى مىكند بى آنكه اجر و پاداشى داشته باشد . ديگر اينكه اگر انسان به نيروى يقين مجهز باشد و به تعبير قرآن بگويد : « قُلْ لَّنْ يُصيبَنا إِلَّا ما كَتَبَ اللَّهُ لَنا ؛ بگو : هيچ حادثه‌اى براى ما\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nرخ نمىدهد ، مگر آنچه خداوند براى ما مقرّر داشته است » « 1 » به يقين تقديرات الهى از روى حكمت است چه از حقيقت آن آگاه باشيم چه نباشيم ؛ در نتيجه با اين دو نيرو در برابر واردات هموم ايستادگى مىكند و به خود آرامش مىدهد .\r\nمرحوم مغنيه در شرح نهج‌البلاغهء خود داستانى نقل مىكند كه آموزنده است ؛ وى مىگويد : مردى در خود احساس بيمارى كرد . هنگامى كه به طبيب مراجعه نمود به او خبر داد كه متأسفانه گرفتار سرطان خون شده است . آن مرد بيمار با بىاعتنايى از اين مسأله گذشت و گفت : براى من چه تفاوت مىكند با مرگ ناگهانى از دنيا بروم يا با مرگ تدريجى به هر حال بايد رفت و ساليان دراز به همين صورت زندگى مىكرد در حالى كه اگر صبر و قرار را از دست داده بود و در بستر بيمارى مىخوابيد ، قواى خود را از دست مىداد و با مرگ دست به گريبان مىشد و در همان زمان كوتاهى كه زنده بود گويا هر روز مىمرد و زنده مىشد . « 2 »\r\nلقمان حكيم نيز در اندرزهاى سودمندش به فرزند خود مىگويد : « وَ اصْبِرْ عَلَى مَا أَصَابَكَ إِنَّ ذَلِكَ مِنْ عَزْمِ الْأُمُورِ ؛ در برابر مصائبى كه به تو مىرسد شكيبا باش كه اين از كارهاى مهم است » . « 3 »\r\nامام عليه السلام در اين بخش از نصائح خود با عباراتى كوتاه و پرمحتوا توصيه‌هاى خود را دنبال مىكند .\r\nهشتم . مىفرمايد : « كسى كه ميانه‌روى را ترك كند از راه حق منحرف مىشود » ؛ ( مَنْ تَرَكَ الْقَصْدَ جَارَ ) .\r\nاشاره به اينكه سلامت دين و دنيا هميشه در ميانه‌روى است و هر گونه افراط و تفريط باعث گمراهى و بدبختى و شكست است و صراط مستقيمى كه ما همه\r\n\r\n\r\n","description":"","footnote":"\r\n( 1 ) . توبه ، آيهء 51 .\r\n( 2 ) . شرح نهج‌البلاغهء مغنيه ، ج 3 ، ص 526 .\r\n( 3 ) . لقمان ، آيهء 17 .\r\n","page_name":" 674 ","page_number":674},
  {"content":"\r\n\r\nروز در نمازهايمان هدايت به سوى آن را از خدا مىخواهيم همين صراط مستقيم اعتدال است .\r\nنهم . « يار و همنشين ( خوب ) همچون خويشاوند انسان است » ؛ ( وَ الصَّاحِبُ مُنَاسِبٌ ) . « 1 »\r\nاشاره به اينكه پيوندهاى دوستى گاه به قدرى قوى مىشود كه جاى پيوندهاى نسبى را مىگيرد ؛ بلكه گاهى از آن قوىتر مىشود . ضرب المثل معروفى است كه مىگويند از كسى پرسيدند : دوست بهتر است يا برادر ؟ گفت : برادرى كه دوست باشد بهتر است . ضرب المثلى نيز در زبان عرب رايج است كه مىگويد :\r\n« الصديق نسيب الروح و الاخ نسيب البدن ؛ دوست ، هماهنگ و مناسب با روح و برادر ، هماهنگ و مناسب با جسم و بدن است » . « 2 »\r\nاز اين سخن مىتوان چنين نتيجه گرفت كه همان حقوقى كه براى خويشاوندان در نظر گرفته مىشود بايد دربارهء دوستان خوب در نظر گرفته شود .\r\nدهم . مىفرمايد : « دوست آن است كه در غياب انسان ، حق دوستى را ادا كند » ؛ ( وَالصَّدِيقُ مَنْ صَدَقَ غَيْبُهُ ) .\r\nاشاره به اينكه كسانى كه در حضور انسان اظهار محبّت و عشق و علاقه مىكنند ، ممكن است نشانهء واقعى دوستى آنها نباشد ؛ دوستى واقعى آن گاه آشكار مىشود كه انسان در غياب دوستش تمام آنچه را در حضور مىگفت و رعايت مىكرد بگويد و رعايت كند .\r\nيازدهم . در اين توصيه به نكتهء مهم ديگرى اشاره كرده و مىفرمايد :\r\n« هوا پرستى شريك و هتاى نابينايى است » ؛ ( وَ الْهَوَى شَرِيكُ الْعَمَى ) .\r\nزيرا همان گونه كه نابينايان اجسامى را كه در اطراف آنهاست نمىبينند\r\n\r\n\r\n","description":"","footnote":"\r\n( 1 ) . « مناسب » از مادهء « نسب » در اينجا به معناى خويشاوند است .\r\n( 2 ) . شرح نهج‌البلاغهء ابن ابى الحديد ، ج 16 ، ص 117 .\r\n","page_name":" 675 ","page_number":675},
  {"content":"\r\n\r\nهر چند نزديك و مجاور باشد ، هوا پرستان نيز از ديدن حقايق آشكار محرومند ، چرا كه حجاب هوا پرستى سخت‌ترين و تيره‌ترين حجاب است و در آفات شناخت ، آفتى بدتر از آن يافت نمىشود .\r\nقرآن مجيد مىگويد : « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْديهِ مِنْ بَعْدِ اللَّهِ أَ فَلا تَذَكَّرُونَ ؛ آيا ديدى كسى را كه معبود خود را هواى نفس خويش قرار داده و خداوند او را با آگاهى ( بر اينكه شايستهء هدايت نيست ) گمراه ساخته و بر گوش و قلبش مهر زده و بر چشمش پرده‌اى قرار داده است ؟ ! با اين حال غير از خدا چه كسى مىتواند او را هدايت كند ؟ آيا متذكر نمىشويد ؟ » . « 1 »\r\nامام عليه السلام در نامه‌اى نيز به يكى از اصحابش نيز به اين حقيقت تصريح كرده مىفرمايد : « فَارْفُضِ الدُّنْيَا فَإِنَّ حُبَّ الدُّنْيَا يُعْمِي وَ يُصِمُّ وَ يُبْكِمُ وَ يُذِلُّ الرِّقَاب ؛ محبّت دنيا ( و هواى نفس ) را رها كن كه چشم را كور و گوش را كر و زبان را لال و گردن‌ها را به زير مىآورد » . « 2 »\r\nدوازدهم . مىفرمايد : « چه بسا دور افتادگانى كه از خويشاوندان نزديك‌تر و خويشاوندانى كه از هركس دورترند » ؛ ( وَ رُبَّ بَعِيدٍ أَقْرَبُ مِنْ قَرِيبٍ ، وَ قَرِيبٍ أَبْعَدُ مِنْ بَعِيدٍ ) .\r\nاشاره به اينكه پيوندهاى نسبى هميشه دليل بر پيوند دل‌ها و نزديكى فكرها نيست ؛ گاه مىشود دور افتادگان به انسان از نزديكان نزديك‌ترند . آنچه مهم است پيوند دل و ارتباط ارواح به يكديگر است كه اگر در نزديكان پيدا نشد مىتوان آن را در دور افتادگان جستجو كرد .\r\nدر قرآن كريم مىخوانيم : « يا أَيُّهَا الَّذينَ آمَنُوا إِنَّ مِنْ أَزْواجِكُمْ وَ أَوْلادِكُمْ عَدُوًّا\r\n\r\n\r\n","description":"","footnote":"\r\n( 1 ) . جاثيه ، آيهء 23 .\r\n( 2 ) . كافى ، ج 2 ، ص 136 ، ح 23 .\r\n","page_name":" 676 ","page_number":676},
  {"content":"\r\n\r\nلَّكُمْ فَاحْذَرُوهُمْ » . « 1 »\r\nسيزدهم . « غريب كسى است كه دوستى نداشته باشد » ؛ ( وَ الْغَرِيبُ مَنْ لَمْ يَكُنْ لَهُ حَبِيبٌ ) .\r\nآرى ! آنچه انسان را از غربت بيرون مىآورد محبّت است و كسانى كه محروم از محبّت دوستانند تنهاى تنهايند . اين غربت از عوامل مختلفى سرچشمه مىگيرد گاه كبر و غرور و خودبرتربينى است كه مردم را از انسان مىراند و گاه حسادت‌هاست و گاه بىوفايىها و عوامل ديگر است .\r\nبنابراين براى اينكه از غربت بيرون آييم راهى جز اين نيست كه اين گونه رذايل را از خود دور سازيم و جاذبهء اخلاقى ما دوستان خوبى را فراهم سازد .\r\nچهاردهم . در اين توصيه به نكتهء بااهمّيّتى اشاره مىفرمايد : « آن كس كه از حق تجاوز كند در تنگنا قرار مىگيرد » ؛ ( مَنْ تَعَدَّى الْحَقَّ ضَاقَ مَذْهَبُهُ ) . زيرا راه حق وسيع و گسترده و صاف و نورانى است ؛ اما طريق باطل سنگلاخ و پر پيچ و خم و تنگ و باريك است . آنها كه راه حق را پيش مىگيرند با سرعت به سوى مقصد مىروند ، چرا كه عالم هستى در مسير حق است و آنچه هماهنگ با آن باشد در همان مسير حركت مىكند ولى طى كردن راه باطل همچون شنا بر خلاف جهت آبى است كه به سرعت در حركت است و دائماً شناگر را در تنگنا قرار مىدهد .\r\nافزون بر اين ، مسير حق همچون جاده‌اى است كه در جاى جاى آن علايم راهنمايى به چشم مىخورد و رهروان را از وضع راه آگاه مىسازد ؛ ولى مسير باطل فاقد همهء اينهاست و به همين دليل به گمراهى مىانجامد .\r\nپانزدهم . اين فقره به مطلب معروف و پراهميتى اشاره كرده و مىفرمايد : « و آن كس كه به ارزش خود اكتفا كند موقعيتش پايدارتر خواهد بود » ؛ ( وَمَنِ\r\n\r\n\r\n","description":"","footnote":"\r\n( 1 ) . تغابن ، آيهء 14 .\r\n","page_name":" 677 ","page_number":677},
  {"content":"\r\n\r\nاقْتَصَرَ عَلَى قَدْرِهِ كَانَ أَبْقَى لَهُ ) .\r\nاين جمله شبيه جملهء ديگرى است كه در غرر الحكم از آن حضرت نقل شده كه فرمود : « رحم اللَّه امرأ عرف قدره و لم يتعد طوره ؛ خدا رحمت كند كسى را كه قدر خود را بشناسد و از حد خود تجاوز نكند » . « 1 »\r\nتجربه نشان داده كسانى كه پا را از گليم خويش فراتر مىنهند مردم را بر ضد خود مىشورانند و مردم نه تنها آن جايگاه نادرست را براى آنان به رسميت نمىشناسند ، بلكه جايگاه سزاوارشان را هم از آنان مىگيرند . دليل آن روشن است زيرا مردم اين گونه مدعيان نالايق و بلند پروازان بىمقدار و گاه ابله را افرادى متقلب و دروغ‌گو و خائن مىشناسند و به همين دليل كمترين ارزشى براى آنها قائل نيستند ؛ ولى افراد صادق و راستگو و قانع به حق خويش را انسان‌هاى باارزشى مىدانند كه هميشه حقشان را ارج مىنهند .\r\nشانزدهم . « مطمئن‌ترين وسيله‌اى كه مىتوانى به آن چنگ زنى آن است كه ميان تو و خدايت رابطه‌اى برقرار سازى » ؛ ( وَ أَوْثَقُ سَبَبٍ أَخَذْتَ بِهِ سَبَبٌ بَيْنَكَ وَ بَيْنَ اللَّهِ سُبْحَانَهُ ) .\r\nاشاره به اينكه پناه بردن به وسايل مادى و توسل به مخلوق ، هرگز قابل اطمينان نيست و به آسانى ممكن است هم آنها شكست بخورند و هم تو كه دست به دامان آنها زده‌اى . ثابت و جاودانه و پايدار ، ذات پاك خداست كه هيچ چيز نمىتواند قدرتش را محدود سازد ، بنابراين آن كس كه تكيه بر ذات پاكش كند تكيه بر جاى مطمئن و غير قابل زوالى كرده و اين همان توحيد افعالى است كه مىگويد : « لا مؤثر فى الوجود الا اللَّه ؛ مؤثر واقعى در عالم هستى تنها خداست » .\r\nقرآن مجيد مىگويد : « فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى ؛ بنابراين ، كسى كه به طاغوت ( بت و شيطان ، و هر موجود طغيانگر ) كافر\r\n\r\n\r\n","description":"","footnote":"\r\n( 1 ) . غررالحكم ، 4666 .\r\n","page_name":" 678 ","page_number":678},
  {"content":"\r\n\r\nشود و به خدا ايمان آورد ، به محكم‌ترين دستگيره ، چنگ زده است » . « 1 »\r\nبعضى گفته‌اند منظور از وسيله ، ايمان و قرآن مجيد است ولى روشن است كه جمله مفهوم گسترده‌ترى دارد و تمام وسائلى كه انسان را به خدا نزديك‌تر مىكند را در بر مىگيرد .\r\nالبته اين سخن بدين معنا نيست كه ما به سراغ عالم اسباب نرويم و نيز بدان معنا نيست كه توسل به معصومين عليهم السلام نداشته باشيم ، چرا كه اگر ذات پاك مسبب الاسباب را در پشت عالم اسباب ببينيم و توسل به معصومين عليهم السلام را به عنوان شفاعت در پيشگاه خدا بشمريم تمام اينها مصاديقى از رابطهء با خدا محسوب مىشود .\r\nهفدهم . « كسى كه به ( كار و حق ) تو اهمّيّت نمىدهد در واقع دشمن توست » ؛ ( وَ مَنْ لَمْ يُبَالِكَ فَهُوَ عَدُوُّكَ ) .\r\nالبته منظور كسانى هستند كه به نحوى با انسان ارتباط دارند و شايد دم از دوستى مىزنند ؛ اما هنگامى كه پاى دفاع از حق ، آبرو و شخصيت به ميان مىآيد كاملًا خونسرد و بىتفاوتند . اين نشان مىدهد كه آنها در اظهار دوستى صادق نيستند و نوعى عداوت مضمر در درون دارند .\r\nبنابراين مجبور نيستيم كه اين جمله را فقط ناظر به رابطهء مردم با زمامداران جامعه بدانيم و بگوييم افرادى از مردم كه در پيش‌آمدهاى سياسى و اجتماعى و مانند آن هيچ گونه اظهار هماهنگى با برنامه‌هاى زمامداران ندارند و بىاعتنا از كنار آن مىگذرند ، آنها در واقع مخالف آن نظام و دشمن آن وادى هستند . « 2 » به خصوص اينكه حال و هواى اين وصيّت‌نامه مربوط به رابطهء خلق با زمامداران نيست ، بلكه رابطهء مردم با يكديگر را روشن مىسازد .\r\n\r\n\r\n","description":"","footnote":"\r\n( 1 ) . بقره ، آيهء 256 .\r\n( 2 ) . شرح نهج البلاغهء ابن ابى الحديد و شرح نهج‌البلاغهء مرحوم مغنيه .\r\n","page_name":" 679 ","page_number":679},
  {"content":"\r\n\r\nهجدهم . حضرت در اين توصيهء پربار خود مىفرمايد : « گاه نوميدى نوعى رسيدن به مقصد است در آنجا كه طمع موجب هلاكت مىشود » ؛ ( قَدْ يَكُونُ الْيَأْسُ إِدْرَاكاً ، إِذَا كَانَ الطَّمَعُ هَلَاكاً ) .\r\nاشاره به اينكه گاه انسان ، پيوسته براى رسيدن به مقصدى تلاش و كوشش مىكند و طمع دارد به آن دست يابد در حالى كه خدا مىداند شر او در آن است ، لذا او را مأيوس و محروم مىسازد در اينجا گر چه ظاهراً او به هدف نرسيده ولى در واقع هدف كه سلامت و حفظ منافع است براى او حاصل شده است ، بنابراين هميشه نبايد يأس و نوميدى را شكست و زيان محسوب داشت بلكه در بسيارى از موارد پيروزى و موفقيت است .\r\nنوزدهم . « چنان نيست كه هر عيب پنهانى آشكار شود » ؛ ( لَيْسَ كُلُّ عَوْرَةٍ تَظْهَرُ ) .\r\nدر تفسير اين جمله احتمالاتى است : نخست اينكه اگر افرادى را ظاهراً بىعيب دانستيد زياد به وضع ظاهرى آنها مغرور نشويد ، زيرا ممكن است عيوب پنهانى داشته باشند كه بر شما ظاهر نگرديده است ، بنابراين احتياط را در هر حال از دست ندهيد . اين تفسير را جمعى از شارحان نهج‌البلاغه پذيرفته‌اند .\r\nديگر اينكه انسان اگر ظاهراً خودش را بىعيب ديد نبايد مغرور شود ، چرا كه بسيارى از عيوب است كه جز با تأمل و تفكر آشكار نمىشود همان گونه كه در حالات بعضى از بزرگان گفته‌اند كه بعد از مثلًا سى سال ناگهان بر اثر پيشامدى به بعضى از عيوب خود واقف شدند .\r\nاحتمال سومى نيز در اينجا وجود دارد و آن اينكه اگر عيوبى داشتى و خود را نسبت به ديگران معيوب‌تر ديدى ، نگران نباش و در اصلاح خويش بكوش ، زيرا ديگران هم غالباً عيوبى دارند كه در پنهان داشتن آن مىكوشند .\r\nالبته اين تفسيرها با هم تضادى ندارند و ممكن است هر سه در مفهوم جمله\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nجمع باشند ، هر چند تفسير نخست مناسب‌تر به نظر مىرسد .\r\nبيستم . « و نه هر فرصتى مورد استفاده قرار مىگيرد » ؛ ( وَ لَا كُلُّ فُرْصَةٍ تُصَابُ ) .\r\nيعنى اگر فرصتى از دست تو رفت زياد غمگين نباش ، زيرا گاه فرصت چنان غافلگيرانه است كه انسان موفق به بهره‌گيرى از آن نمىشود ، هر چند بايد نهايت كوشش را براى استفادهء از فرصت‌ها به خرج داد و اگر مردم مىتوانستند از همهء فرصت‌ها بدون فوت وقت استفاده كنند چهرهء زندگى بشر بسيار با وضع فعلى متفاوت بود .\r\nاين كلام نورانى درس بزرگى به ما مىدهد ، زيرا بسيار ديده‌ايم افرادى يك عمر براى فرصتى كه از دست داده‌اند غصه مىخورند و مىگويند : اگر فلان روز فلان كار را كرده بوديم چنين و چنان مىشد و اى كاش بيدار بوديم و اين فرصت را از دست نمىداديم . آنها به جاى اينكه به آينده بپردازند دائما اندوه گذشته را مىخورند .\r\nبيست و يكم . امام عليه السلام در اين توصيهء خود به موضوع مهم ديگرى اشاره كرده و مىفرمايد : « گاه مىشود كه شخص بينا به خطا مىرود و نابينا به مقصد مىرسد » ؛ ( وَ رُبَّمَا أَخْطَأَ الْبَصِيرُ قَصْدَهُ ، وَ أَصَابَ الْأَعْمَى رُشْدَهُ ) .\r\nاشاره به اينكه در مورد كارهاى افراد آگاه نيز بينديش و مپندار هميشه آنها بدون ارتكاب خطا راه صواب را مىپويند . و نيز دربارهء كارهاى ناآگاهان بينديش و نپندار كه هميشه آنها راه خطا را مىپويند . اى بسا بر اثر عواملى به نتيجهء مطلوبى برسند كه بينايان نرسيده‌اند .\r\nدر روايتى از امام على بن موسى الرضا عليهما السلام مىخوانيم كه از پدرانش از جدش رسول خدا صلى الله عليه و آله چنين نقل كرد : « كَلِمَتَانِ غَرِيبَتَانِ فَاحْتَمِلُوهُمَا كَلِمَةُ حِكْمَةٍ مِنْ سَفِيهٍ فَاقْبَلُوهَا وَ كَلِمَةُ سَفَهٍ مِنْ حَكِيمٍ فَاغْفِرُوهَا ؛ دو سخن شگفت‌آور است : سخن حكمت آميزى كه از سفيهى صادر شود آن را بپذيريد و سخن سفيهانه‌اى كه از\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nحكيمى و دانايى صادر شود آن را بر او ببخشيد » . « 1 »\r\nدر امالى ، ذيل اين حديث چنين آمده است : « فَإِنَّهُ لَا حَكِيمَ إِلَّا ذُو عَثْرَةٍ وَ لَا سَفِيهَ إِلَّا ذُو تَجْرِبَةِ ؛ زيرا هيچ دانايى بدون لغزش و هيچ نادانى بدون تجربه نيست » . « 2 »\r\nبيست و دوم . « بدى را به تأخير بيفكن ( و در آن عجله نكن ) زيرا هر زمان بخواهى مىتوانى انجام دهى » ؛ ( أَخِّرِ الشَّرَّ فَإِنَّكَ إِذَا شِئْتَ تَعَجَّلْتَهُ ) .\r\nاشاره به اينكه خوبى احتياج به مقدماتى دارد كه انسان بايد براى آن عجله كند در حالى كه بدى در هر زمان و در هر شرايط از هر شخصى ساخته است .\r\nاين سخن ممكن است به اين معنا باشد كه در مجازات‌ها و توبيخ و سرزنش‌هاى به حق عجله مكن چرا كه در هر زمان ميسّر است شايد بعدا پشيمان شوى و راه بازگشت بر تو بسته شده باشد .\r\nاين احتمال نيز در تفسير جملهء بالا به جملهء مورد بحث وجود دارد كه كنايه از ترك هر گونه شر و بدى به ناحق باشد مثل اينكه گاه بعضى از افراد مىگويند : ما چنان ناراحت شده‌ايم كه مىخواهيم دست به خودكشى بزنيم و ما به آنها مىگوييم : خودكشى دير نمىشود و هر زمان ممكن است . بيا تا راه اصلاح مشكلات را جستجو كنيم . به يقين مفهوم اين سخن آن نيست كه بعدا اقدام به خودكشى كن ، بلكه كنايه از ترك آن است .\r\nبيست و سوم . « بريدن از جاهل معادلِ پيوند با عاقل است » ؛ ( وَ قَطِيعَةُ الْجَاهِلِ تَعْدِلُ صِلَةَ الْعَاقِلِ ) .\r\nاشاره به اينكه همان گونه كه از ارتباط با عقلا سود مىگيرى از جدايى با جاهلان نيز بهره‌مند خواهى شد . ( مطابق اين معنا جاهل و عاقل مفهوم قطيعه و صله است ) .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 4 ، ص 406 ، ح 5879 .\r\n( 2 ) . امالى طوسى ، ص 589 ، ح 10 .\r\n","page_name":" 682 ","page_number":682},
  {"content":"\r\n\r\nاين احتمال نيز در تفسير اين جمله وجود دارد كه اگر جاهل از تو قطع پيوند كرد هرگز ناراحت مباش ، زيرا به منزلهء اين است كه عاقلى با تو رابطه برقرار كند ؛ از زيانش بر كنار مىمانى و شر او از تو قطع مىشود . ( مطابق اين تفسير ، جاهل و عاقل جنبهء فاعلى دارد ) .\r\nبيست و چهارم . « كسى كه خود را از حوادث زمان ايمن بداند زمانه به او خيانت خواهد كرد و كسى كه آن را بزرگ بشمارد او را خوار مىسازد » ؛ ( مَنْ أَمِنَ الزَّمَانَ خَانَهُ ، وَ مَنْ أَعْظَمَهُ أَهَانَهُ ) .\r\nجملهء اوّل اشاره به اين است كه هيچ يك از نعمت‌هاى دنيا مورد اعتماد نيست ؛ پيروزىها ، ثروت‌ها ، حسن و جمال ، محبوبيت‌ها و ساير مواهب مادى در هر لحظه در معرض زوال است . آنها كه بر اين امور اعتماد كنند ناگهان دنيا به آنها خيانت كرده و يكى را پس از ديگرى از آنها مىگيرد . اين درست به آن مىماند كه انسان در مسير سيلاب خانهء مجللى بنا كند كه هر لحظه ممكن است سيلاب عظيمى جارى شود و خانه را در هم بكوبد . بنابراين منظور از زمان در اينجا دنيا و مواهب مادى دنياست و منظور از جملهء دوم اين است كه دنيا در نظرش مهم باشد و براى به چنگ آوردن آن تن به هر كارى بدهد . به يقين چنين كسى خوار و بىمقدار و در نظرها موهون خواهد شد .\r\nاين احتمال نيز در تفسير دو جملهء بالا هست كه منظور از زمان ، اهل زمان است ؛ يعنى انسان نبايد به همهء مردم زمان خود اطمينان كند ، چرا كه ممكن است ناگهان از پشت به او خنجر زنند و منظور از بزرگ داشتن زمان ، اهل زمان است مخصوصاً طاغوت‌ها و صاحبان قدرت كه اعتماد بر آنها و بزرگ شمردنشان سبب وهن انسان مىشود ، لذا بسيارى از بزرگان و علماى گذشته ، نزديك شدن به طاغوت‌ها را خطر شمرده و افراد محترم را از قرب سلطان بر حذر داشته‌اند و اينكه در شرح حال بزرگان پيشين مىبينيم كه از فساد زمان خود شكوه داشته‌اند\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nمنظور فساد مردم زمانشان بوده است . « 1 »\r\nدر اشعار منسوب به حضرت عبدالمطلب مىخوانيم :\r\n يَعِيبُ النَّاسُ كُلُّهُمْ زَمَاناً * وَ مَا لِزَمَانِنَا عَيْبٌ سِوَانَا\r\nنَعِيبُ زَمَانَنَا وَ الْعَيْبُ فِينَا * وَلَوْ نَطَقَ الزَّمَانُ بِنَا هَجَانَا\r\nوَ إِنَّ الذِّئْبَ يَتْرُكُ لَحْمَ ذِئْبٍ * وَ يَأْكُلُ بَعْضُنَا بَعْضاً عِيَاناً \r\n« مردم هر كدام زمانى را نكوهش مىكنند در حالى كه زمان ما عيبى جز ما ندارد .\r\nما بر زمان خود عيب مىگيريم در حالى كه عيب در خود ماست و اگر زمان زبان بگشايد ما را مسخره خواهد كرد ( شاهد اين سخن اينكه : )\r\nگرگ‌ها گوشت يكديگر را نمىخورند ولى ما گوشت يكديگر را آشكارا مىخوريم » . « 2 »\r\nبيست و پنجم . حضرت در اين وصيّت پربارش مىفرمايد : « چنين نيست كه هر تيراندازى به هدف بزند » ؛ ( لَيْسَ كُلُّ مَنْ رَمَى أَصَابَ ) .\r\nاشاره به اينكه نبايد انسان توقع داشته باشد هميشه به مقصد برسد و تلاش‌هايش نتيجه بخش باشد به گونه‌اى كه اگر يك‌بار به هدف نرسيد مأيوس گردد يا كسانى را كه مرتكب خطايى شدند و به هدف نرسيدند زير رگبار ملامت و سرزنش قرار دهد . انسان‌ها هميشه جايز الخطا هستند . ( جز معصومين عليهم السلام ) .\r\nاين سخن در واقع براى تسلى خاطر و تقويت اراده در مقابل بعضى از شكست‌ها و نيز براى طرد نكردن دوستان و مديران به علت يك يا چند خطاست .\r\nنيز محتمل است منظور آن باشد كه هر تيراندازى موفق نمىشود به هدف بزند ، بلكه تيراندازان ماهر و لايق از عهدهء چنين كارى برمىآيند .\r\n\r\n\r\n","description":"","footnote":"\r\n( 1 ) . دربارهء مفهوم فساد زمان بحث بيشترى را در پيام امام ، ج 2 ، ذيل خطبهء 32 آورده‌ايم .\r\n( 2 ) . بحارالانوار ، ج 49 ، ص 111 .\r\n","page_name":" 684 ","page_number":684},
  {"content":"\r\n\r\nجمع هر دو معنا در تفسير اين جمله نيز بعيد نيست .\r\nبيست و ششم . اين توصيهء مبارك خود به مسألهء دگرگون شدن اوضاع زمان پرداخته مىفرمايد : « هر گاه حاكم تغيير پيدا كند زمانه نيز دگرگون مىشود » ؛ ( إِذَا تَغَيَّرَ السُّلْطَانُ تَغَيَّرَ الزَّمَانُ ) .\r\nاشاره به اينكه اوضاع جامعه بر محور وضع حاكمان مىگردد ؛ نه تنها « الناس على دين ملوكهم » از واقعيّت برخوردار است ، غالب حركات و سكنات مردم بر محور نوع حكومت‌ها مىچرخد . اگر حاكمان ، افرادى آگاه عدالت پيشه و باتقوا باشند ، مردم به سوى تقوا و عدالت حركت مىكنند و اگر افرادى سودجو ، ظالم ، بىتقوا و سنگدل باشند ، تمام اين روحيات در جامعه منعكس مىشود . به همين دليل پيغمبران بزرگ الهى سعى داشتند كه قبل از هر چيز حكومت عادلانه‌اى برقرار كنند تا اصلاح مردم در سايهء آن ميسّر شود . آنها كه تصور مىكنند سياست از ديانت جداست سخت در اشتباهند ، زيرا ترويج ديانت بدون اصلاح حكومت امكان پذير نيست و به همين دليل پيغمبر اكرم صلى الله عليه و آله در اولين فرصت دست به تشكيل حكومت اسلامى زد تا بتواند با قدرت ، راه را براى تبليغات صحيح و مؤثر اسلامى بگشايد و فرهنگ‌سازى صحيح را جانشين فرهنگ جاهليّت كند .\r\nمخصوصاً در دنياى امروز كه رسانه‌هاى عمومى با تأثير عميقى كه در افكار مردم دارد و همچنين برنامه‌هاى مربوط به آموزش و پرورش از سطوح پايين تا سطح عالى در اختيار حكومت‌ها يا عناصر وابسته به حكومت است . آيا ممكن است بدون در دست داشتن اين امور ، جامعه را از فساد رهايى بخشيد ؟\r\nاز آنچه در بالا گفتيم معلوم شد كه منظور از تغيير زمان ، تغيير مردم جامعه است و منظور از تغيير سلطان ، تغيير حالات سلطان است .\r\nپيغمبر اكرم صلى الله عليه و آله مىفرمايد : « صِنْفَانِ مِنْ أُمَّتِي إِذَا صَلَحَا صَلَحَتْ أُمَّتِي وَ إِذَا فَسَدَا فَسَدَتْ أُمَّتِي قِيلَ يَا رَسُولَ اللَّهِ وَمَنْ هُمَا قَالَ الْفُقَهَاءُ وَ الْأُمَرَاءُ ؛ دو گروه از امّت من\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nهستند كه اگر اصلاح شوند ، مردم اصلاح مىشوند و اگر فاسد بشوند مردم فاسد مىگردند : بعضى از حاضرن از پيغمبر اكرم صلى الله عليه و آله پرسيدند : آن دو گروه كدامند ؟\r\nفرمود : عالمان و حاكمان » . « 1 »\r\nدر بعضى از تواريخ آمده است كه روزى انوشيروان كارگزاران روستاهاى خود را جمع كرد و گوهر گرانبهايى در دست داشت و آن را در دست خود مىگرداند . به آنها خطاب كرد و گفت : چه چيز بيش از هر چيز به روستاها زيان مىرساند و آن را به نابودى مىكشاند ؟ هر كس از شما پاسخ صحيح آن را بگويد اين گوهر گرانبها را در دهانش مىگذارم .\r\nبعضى گفتند : قطع شدن آب و بعضى گفتند : خشكسالى . بعضى ديگر گفتند :\r\nغلبهء بادهاى مخالف ( انوشيروان هيچ كدام را نپسنديد ) آنگاه رو به وزيرش ( بوذرجمهر ) كرد و به او گفت : تو پاسخ بگو من تصور مىكنم عقل تو به اندازهء عقل همهء رعايا يا بيشتر است . بوذرجمهر گفت : عامل ويرانى و فساد آباديها تغيير رأى سلطان دربارهء رعيّت و تصميم بر ظلم و جور گرفتن اوست .\r\nانوشيروان گفت : آفرين بر اين عقل تو . . . آن گاه گوهر گرانبها را در دهان او قرار داد . « 2 »\r\nبيست و هفتم . « پيش از سفر ببين كه هم‌سفرت كيست و پيش از انتخاب خانه ببين كه همسايه‌ات كيست » ؛ ( سَلْ عَنِ الرَّفِيقِ قَبْلَ الطَّرِيقِ ، وَ عَنِ الْجَارِ قَبْلَ الدَّارِ ) .\r\nاين سخن امام عليه السلام واقعيتى است كه بارها مردم آن را تجربه كرده‌اند ، زيرا به هنگام سفر غالبا پرده‌ها كنار مىرود و درون اشخاص ظاهر مىشود ؛ اگر هم‌سفر انسان آدمى نادرست و بىتقوا يا بخيل و سنگدل يا بد خلق باشد آرامش را به\r\n\r\n\r\n","description":"","footnote":"\r\n( 1 ) . بحارالانوار ، ج 2 ، ص 49 ، ح 10 .\r\n( 2 ) . شرح نهج‌البلاغهء ابن ابى الحديد ، ج 16 ، ص 121 .\r\n","page_name":" 686 ","page_number":686},
  {"content":"\r\n\r\nكلى از او سلب مىكند همچنين همسايگان بد سبب سلب آرامش از انسان حتى در خانهء او هستند .\r\nدر حديثى از پيغمبر اكرم صلى الله عليه و آله مىخوانيم « كان اذا سافر يقول : من كان يسىء الى جاره فلا يصحبنا لان الجار رفيق ملازم ؛ آن حضرت هنگامى كه مسافرت مىكرد مىفرمود : كسى كه به همسايه‌اش بدى مىكند با ما هم‌سفر نشود ؛ زيرا همسايه رفيق هميشگى انسان است » .\r\nمرحوم تسترى در شرح نهج‌البلاغهء خود از كتاب تاريخ بغداد چنين نقل مىكند كه محمد بن ميمون ابىحمزه « 1 » ( از معاريف عصر خود ) همسايه‌اى داشت كه مىخواست خانه‌اش را بفروشد . مشترى پرسيد : به چند مىفروشى ؟ گفت : دو هزار ( دينار ) قيمت خانه است و دو هزار ( دينار ) ارزش همسايهء ابى حمزه بودن .\r\nاين سخن به گوش ابو حمزه رسيد چهار هزار ( دينار ) براى او فرستاد و گفت :\r\nاين را بگير و خانه‌ات را نفروش . « 2 »\r\nبيست و هشتم . حضرت در آخرين اندرز اين بخش از وصيّت‌نامهء پربار مىفرمايد : « از گفتن سخنان خنده‌آور ( و بى محتوا ) بپرهيز ، هر چند آن را از ديگرى نقل كنى » ؛ ( إِيَّاكَ أَنْ تَذْكُرَ مِنَ الْكَلَامِ مَا يَكُونُ مُضْحِكاً ، وَ إِنْ حَكَيْتَ ذَلِكَ عَنْ غَيْرِكَ ) .\r\nزيرا اين گونه سخنان از يك سو هيبت و ابهت انسان را بر باد مىدهد و از سويى ديگر غالباً همراه با غيبت يا استهزاى فرد آبرومندى است ، بنابراين هم مايهء نقص انسان در دنيا هم در آخرت است . خواه اين سخن از خودش باشد يا به نقل از ديگرى . چه تفاوت مىكند كه غيبت يا سخريه ابداع خود انسان باشد يا حكايت از ديگرى .\r\n\r\n\r\n","description":"","footnote":"\r\n( 1 ) . در زمان خود از شيوخ برجستهء خراسان و مردى دانشمند و آگاه و سخاوتمند و شيرين‌زبان بود و به همين جهت لقب « سكرى » به او دادند . ( سُكّر به معناى شكر است ) . ( اعلام زركلى )\r\n( 2 ) . شرح نهج‌البلاغهء تسترى ، ج 8 ، ص 455 در تهذيب الكمال ، ج 26 ، ص 548 نيز همين روايت از تاريخ بغداد نقل شده است .\r\n","page_name":" 687 ","page_number":687},
  {"content":"\r\n\r\nالبته اين سخن به آن معنا نيست كه انسان از شوخى و مزاح مشروع بپرهيزد و خشك و عبوس در مجالس بنشيند ، زيرا مىدانيم شخص پيغمبر اكرم صلى الله عليه و آله و ائمه اهل‌بيت عليه السلام و بزرگان علما اين‌گونه شوخى و مزاح مشروع را داشته‌اند . حتى توصيه شده در سفرها براى از بين بردن فشار مشكلات سفر مزاح بيشتر كنيد .\r\nمرحوم علّامهء بحر العلوم در اشعار فقهى خود مىگويد :\r\n و اكثر المزاح فى السفر اذا * لم يسخط الرب و لم يجلب اذى \r\n« در سفرها مزاح بيشتر كن مشروط بر اينكه موجب خشم خدا و آزار شنوندگان نباشد » .\r\nاين سخن برگرفته از حديث پيغمبر اكرم صلى الله عليه و آله است كه فرمود : « وَ أَمَّا الَّتِي فِي السَّفَرِ فَبَذْلُ الزَّادِ وَ حُسْنُ الْخُلُقِ وَ الْمِزَاحُ فِي غَيْرِ الْمَعَاصِي ؛ مروت در سفر آن است كه انسان از زاد و توشهء خود به ديگران ببخشد و حسن خلق داشته باشد و مزاح خالى از معصيت كند » . « 1 »\r\nكوتاه سخن اينكه اين امور در حد اعتدالش نيكوست و اگر از حد اعتدال بگذرد يا موجب وهن شخصيت انسان مىشود و مردم همچون دلقكى به او نگاه مىكنند و يا اينكه وارد گناهانى مىشود كه خشم خدا را مىطلبد .\r\nبايد انصاف داد كه اين نصايح بيست و هشت‌گانه كه در عباراتى كوتاه و پرمعنا ايراد شده بود و هركدام درس مهمى دربارهء زندگى مادى يا معنوى انسان دربر داشت ، از باارزش‌ترين اندرزهاست كه سزاوار است با آب طلا نوشته شود و در برابر ديدگان همگان قرار گيرد . سلام و درود بر روان پاكت و سخنان پرمحتوايت اى امير مؤمنان .\r\n\r\n\r\n","description":"","footnote":"\r\n( 1 ) . بحارالانوار ، ج 73 ، ص 266 ، ح 3 .\r\n","page_name":" 688 ","page_number":688},
  {"content":"\r\n\r\n\r\nبخش بيست و هشتم\r\nوَ إِيَّاكَ وَ مُشَاوَرَةَ النِّسَاءِ فَإِنَّ رَأْيَهُنَّ إِلَى أَفْنٍ ، وَ عَزْمَهُنَّ إِلَى وَهْنٍ . وَ اكْفُفْ عَلَيْهِنَّ مِنْ أَبْصَارِهِنَّ بِحِجَابِكَ إِيَّاهُنَّ ، فَإِنَّ شِدَّةَ الْحِجَابِ أَبْقَى عَلَيْهِنَّ ، وَ لَيْسَ خُرُوجُهُنَّ بِأَشَدَّ مِنْ إِدْخَالِكَ مَنْ لَا يُوثَقُ بِهِ عَلَيْهِنَّ ، وَ إِنِ اسْتَطَعْتَ أَلَّا يَعْرِفْنَ غَيْرَكَ فَافْعَلْ . وَ لَا تُمَلِّكِ الْمَرْأَةَ مِنْ أَمْرِهَا مَا جَاوَزَ نَفْسَهَا ، فَإِنَّ الْمَرْأَةَ رَيْحَانَةٌ ، لَيْسَتْ بِقَهْرَمَانَةٍ . وَ لَا تَعْدُ بِكَرَامَتِهَا نَفْسَهَا ، وَ لَا تُطْمِعْهَا فِي أَنْ تَشْفَعَ لِغَيْرِهَا .\r\nوَ إِيَّاكَ وَ التَّغَايُرَ فِي غَيْرِ مَوْضِعِ غَيْرَةٍ ، فَإِنَّ ذَلِكَ يَدْعُو الصَّحِيحَةَ إِلَى السَّقَمِ وَ الْبَرِيئَةَ إِلَى الرِّيَبِ .\r\n\r\nترجمه\r\nاز مشاورهء با زنان ( كم خرد ) بپرهيز كه رأى آنها ناقص و تصميمشان سست است و از طريق حجاب ، ديدهء آنها را از ديدن مردان بيگانه باز دار ، زيرا تأكيد بر حجاب ، آنها را سالم‌تر و پاك‌تر نگاه خواهد داشت . ( افراد غير مطمئن را بر آنها وارد نكن زيرا ) بيرون رفتن آنها بدتر از آن نيست كه افراد غير مطمئن را به آنها راه دهى . اگر بتوانى كه آنها غير از تو ( از مردان بيگانه ) ديگرى را نشناسند چنين كن و به زن بيش از كارهاى خودش را وامگذار زيرا او همچون شاخهء گل است نه قهرمان و مسلط بر امور .\r\nبه خاطر احترام او ، ديگرى را ( بيگانه‌اى را ) احترام مكن و احترامش را به حدى نگه دار كه او را به اين فكر نيندازد كه براى ديگران ( بيگانگان ) شفاعت كند . بر حذر باش از اينكه در جايى كه نبايد غيرت به خرج دهى ، اظهار غيرت كنى ( و كار تو به سوء ظن ناروا بينجامد ) زيرا اين غيرت بىجا و سوء ظن نادرست زن پاك‌دامن را به ناپاكى ، و بىگناه را به آلودگىها سوق مىدهد .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\n\r\nشرح و تفسير رفتار حكيمانه و عادلانه با زن\r\nدر بيست و هشتمين بخش از اين وصيّت‌نامهء تاريخى ، امام عليه السلام به مسائل مربوط به زنان مىپردازد و دستورات هشت‌گانه‌اى را در اين زمينه به فرزندش مىدهد .\r\nنخست مىفرمايد : « از مشاورهء با زنان ( كم خرد ) بپرهيز كه رأى آنها ناقص و تصميمشان سست است » ؛ ( وَ إِيَّاكَ وَ مُشَاوَرَةَ النِّسَاءِ فَإِنَّ رَأْيَهُنَّ إِلَى أَفْنٍ « 1 » ، و عَزْمَهُنَّ إِلَى وَهْنٍ ) .\r\nامام عليه السلام در اثناى اين نصايح هفتگانه علتى بيان كرده كه مىتواند به تمام سؤالاتى كه امروز پيرامون اين دستورات مطرح مىشود ، پاسخ گويد ، حضرت مىفرمايد : زيرا زن همچون شاخهء گل است نه قهرمان ( مدير مسلط ) .\r\nروشن است چنين موجود لطيفى نمىتواند در مسائل مهم طرف مشورت باشد . بديهى است هر حكم عامى استثنائاتى دارد و در اين مورد نيز زنانى را استثنا مىتوان يافت كه در عزم و اراده و رأى ، با مردان صاحب‌نظر برابرى مىكنند . به علاوه ، مىدانيم كه مسائل احساسى و عاطفى بر زنان غلبه دارد و همين امر در مقام مشاورهء با آنها اثر مىگذارد .\r\nسپس در دومين توصيه مىفرمايد : « و از طريق حجاب ، ديدهء آنها را از ديدن مردان بيگانه باز دار زيرا تأكيد بر حجاب ، آنها را سالم‌تر و پاك‌تر نگاه خواهد داشت » ؛ ( وَ اكْفُفْ عَلَيْهِنَّ مِنْ أَبْصَارِهِنَّ بِحِجَابِكَ إِيَّاهُنَّ ، فَإِنَّ شِدَّةَ الْحِجَابِ أَبْقَى عَلَيْهِنَّ ) .\r\nاين سخن شبيه دستورى است كه در آيهء 31 سورهء نور آمده است : « وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ ؛ و به زنان با ايمان بگو چشمهاى خود را ( از نگاه هوس آلود ) فرو گيرند و دامان خويش را ( از بىعفتى ) حفظ كنند » .\r\n\r\n\r\n","description":"","footnote":"\r\n( 1 ) . « افن » به معناى نقصان و كمبود فكر و خرد است .\r\n","page_name":" 690 ","page_number":690},
  {"content":"\r\n\r\nنيز نشان مىدهد كه بر خلاف تصور بسيارى از مردم ، همهء فتنه‌ها از ناحيهء نگاه مردان به زنان نيست ، بلكه بسيارى از آنها به سبب نگاه زنان به مردان و وسوسه‌هاى آنهاست كه امام عليه السلام براى جلوگيرى از آن دستور مىدهد آنها را در حجاب نگه دار .\r\nروشن است كه اين قبح نيز همهء زنان را شامل نمىشود بلكه زنان بىبند و بار يا ضعيف الايمان را مىگويد .\r\nدر سومين توصيه مىفرمايد : « ( افراد غير مطمئن را بر آنها وارد نكن ، زيرا ) بيرون رفتن آنها بدتر از آن نيست كه افراد غير مطمئن را به آنها راه دهى » ؛ ( وَ لَيْسَ خُرُوجُهُنَّ بِأَشَدَّ مِنْ إِدْخَالِكَ مَنْ لَا يُوثَقُ بِهِ عَلَيْهِنَّ ) .\r\nدر چهارمين توصيه كه در واقع تكميل توصيهء قبل است مىفرمايد : « اگر بتوانى كه آنها غير از تو ( از مردان بيگانه ) ديگرى را نشناسند چنين كن » ؛ ( وَ إِنِ اسْتَطَعْتَ أَلَّا يَعْرِفْنَ غَيْرَكَ فَافْعَلْ ) .\r\nاشاره به اينكه هر چه مىخواهند ، تنها از تو بخواهند ، حتى اگر خواسته‌اى از ديگران داشته باشند ، به وسيلهء تو باشد و عملا رابطهء آنها را با ديگران كه در بسيارى از موارد مبدل به رابطهء فاسدى مىشود قطع كن و رابطهء او را با خودت در همه جا محكم و استوار دار و به اين ترتيب هم خواسته‌هايشان انجام شود و هم رابطه‌هاى مفسده انگيز قطع گردد .\r\nحضرت در پنجمين دستور مىافزايد : « و به زن بيش از كارهاى خودش را وا مگذار ، زيرا او همچون شاخهء گل است نه قهرمان و مسلط بر امور » ؛ ( وَ لَا تُمَلِّكِ الْمَرْأَةَ مِنْ أَمْرِهَا مَا جَاوَزَ نَفْسَهَا ، فَإِنَّ الْمَرْأَةَ رَيْحَانَةٌ ، وَ لَيْسَتْ بِقَهْرَمَانَةٍ ) . « 1 » اشاره به اينكه زنان به علت داشتن جنبه‌هاى عاطفى و لطافت روحى\r\n\r\n\r\n","description":"","footnote":"\r\n( 1 ) . « قهرمان » در اصل لغت فارسى است كه به ادبيات عرب منتقل شده و به معناى مدير و كافرما و وكيل دخل و خرج است و گاه به معناى پهلوان و شجاع نيز آمده است .\r\n","page_name":" 691 ","page_number":691},
  {"content":"\r\n\r\nنمىتوانند عهده‌دار امور خشن شوند و مديريت‌هاى سخت را بر عهده گيرند ، بنابراين آنها در محدودهء امور مربوط به خويش بايد فعاليت كنند نه امور مربوط به ديگران مخصوصاً پست‌هاى حساس و سنگين .\r\nعلتى را كه امام عليه السلام براى اين دستور و دستورات مشابه آن بيان فرموده ، علت بسيار حساب شده‌اى است كه با ساختمان روح و جسم زنان سازگار است ، هر چند بعضى از غرب‌زده‌ها در سخن ، حاضر به پذيرش اين معنا نيستند ؛ ولى در عمل ، سعى دارند آن را پياده كنند . حتى در مغرب زمين كه سال‌هاى طولانى است شعار مساوات زنان با مردان را مىدهند در عمل طور ديگرى رفتار مىكنند به گونه‌اى كه كمتر زنى مىتواند به پست‌هاى حساس دست يابد و نسبت آنها كه توفيق بر اين كار پيدا مىكنند به كسانى كه نمىتوانند شايد به پنج درصد هم نرسد .\r\nكوتاه سخن اينكه رعايت عدالت در ميان زنان و مردان و رفع تبعيض ناروا گر چه يك واقعيّت است ؛ اما نمىتوان قوانين را طورى تنظيم كرد كه با واقعيّت‌هاى عامل تكوين در تضاد باشد و شعارهايى كه اين تضاد را پرورش مىدهد شعارهايى است رياكارانه و دروغين كه هرگز به واقعيّت نمىرسد .\r\nدر ششمين توصيه مىفرمايد : « به جهت احترام او ، ديگرى را ( بيگانه‌اى را ) احترام مكن » ؛ ( وَ لَا تَعْدُ « 1 » بِكَرَامَتِهَا نَفْسَهَا ) .\r\nاشاره به اينكه هر گاه براى او اين و آن را اكرام كنى ممكن است رابطه‌اى عاطفى بين آنها پيدا شود ، رابطه‌اى كه در آينده ممكن است منشأ فسادى گردد .\r\nدر هفتمين توصيه كه بى ارتباط با توصيهء قبل نيست مىفرمايد : « و احترامش را به حدى نگه دار كه او را به اين فكر نيندازد كه براى ديگران ( بيگانگان ) شفاعت كند » ؛ ( وَ لَا تُطْمِعْهَا فِي أَنْ تَشْفَعَ لِغَيْرِهَا ) . چرا كه اين گونه شفاعت‌ها نيز مىتواند منشأ رابطهء عاطفى گردد و ضرر و زيان آن قابل انكار نيست .\r\n\r\n\r\n","description":"","footnote":"\r\n( 1 ) . « لا تعد » به معناى تجاوز نكن از ريشهء « عدو » بر وزن « سرو » به معناى تجاوز گرفته شده است .\r\n","page_name":" 692 ","page_number":692},
  {"content":"\r\n\r\nخلاصه اينكه احترامات زن بايد محفوظ باشد ؛ ولى در حد خودش و از آنها به ديگران تجاوز نكند خواه به صورت قبول شفاعت باشد و يا بدون شفاعت ؛ زيرا از نظر روانى آثار منفى در آنها مىگذارد و آنها را تشويق به ارتباط با ديگران مىكند .\r\nبعضى از شارحان در تفسير « وَ لَا تَعْدُ بِكَرَامَتِهَا نَفْسَهَا » گفته‌اند : منظور اين است كه بيش از حد آنها را احترام نكن و در تكريمشان اندازه نگه دار ؛ ولى اين تفسير با تركيب اين جمله و كلمات آن سازگار نيست و ظاهر همان است كه در بالا گفته شد .\r\nدر هشتمين ( و آخرين توصيهء اين بخش از خطبه ) مىفرمايد : « بر حذر باش از اينكه در جايى كه نبايد غيرت به خرج دهى اظهار غيرت كنى ( و كار به سوء ظن ناروا بينجامد ) زيرا اين غيرت بىجا و سوء ظن نادرست ، زن پاك دامن را به ناپاكى و بىگناه را به آلودگىها سوق مىدهد » ؛ ( وَ إِيَّاكَ وَ التَّغَايُرَ « 1 » فِي غَيْرِ مَوْضِعِ غَيْرَةٍ ، فَإِنَّ ذَلِكَ يَدْعُو الصَّحِيحَةَ إِلَى السَّقَمِ ، وَ الْبَرِيئَةَ إِلَى الرِّيَبِ ) . « 2 »\r\nشك نيست كه هر كسى به ويژه زنان براى حفظ آبروى خود دست به كارهاى خلاف نمىزنند ؛ ولى اگر نزديكان و همسران آنان با غيرت‌هاى بىمورد و سوء ظن‌هاى ناروا آنها را متهم كنند اين پرده دريده مىشود و مىگويند : حال كه ما را بىجهت رسوا كرده‌اند چه ضرورتى دارد كه ديگر در پاكى خود بكوشيم . از اين پس هر آنچه بادا باد .\r\nاين سخن تنها دربارهء زنان صادق نيست ، بلكه دربارهء فرزندان ، همكاران ، خدمتكاران و دوستان نيز جارى است كه هميشه سوء ظن‌هاى ناروا سبب تشويق به آلودگىها مىشود و راه را براى فساد مىگشايد . همه چيز در حد اعتدال خوب است حتى غيرت و تعصب براى حفظ ارزش‌ها .\r\n\r\n\r\n","description":"","footnote":"\r\n( 1 ) . « التغاير » از ريشهء « غيرت » به معناى شدت عمل در جهت حفظ نواميس يا سرمايه‌هاى مهم ديگر است .\r\n( 2 ) . « ريب » ( با توجّه به فتح ياء ) جمع « ريبة » بر وزن « غيبت » به معناى شك و سوء ظن است .\r\n","page_name":" 693 ","page_number":693},
  {"content":"\r\n\r\n\r\nنكته موقعيت اجتماعى زنان\r\nدر اينجا لازم است به دو موضوع اشاره كنيم :\r\n1 . در دنياى امروز شعارهاى زيادى در مورد مساوات زن و مرد طنين انداز است و كنوانسيون‌هاى جهانى نيز آن را روز به روز داغ‌تر مىكند كه مطلقاً هيچ تفاوتى بين اين دو جنس نيست ، بنابراين هر دو مىتوانند بدون هيچ گونه تفاوت مسئوليت‌هاى اجتماعى را بر عهده بگيرند ؛ خواه مسألهء قضاوت باشد يا فرماندهى لشكر و ادارهء جنگ و خواه سفرهاى فضايى ، يا كاوش‌هاى اعماق درياها و خلاصه مديريت‌ها در تمام سطوح .\r\nولى با نهايت تعجب هنگامى كه وارد مرحلهء عمل مىشوند تفاوت‌ها كاملا آشكار مىشود . مردان مديريت‌ها را در سطوح بالا و ميانه غالبا جز در موارد بسيار محدود و معدود در اختيار گرفته‌اند و به زنان اجازهء ورود در اين ميدان‌ها را نمىدهند و در كشورهاى اروپايى و آمريكايى نيز مطلب همين است . هنگامى كه سؤال مىشود كه اين تناقض در قول و عمل از كجاست ، پاسخى براى آن ندارند .\r\nاين تناقض زاييدهء تفاوت واقعيّت‌ها با شعارهاست كه در جهان امروز همه جا به چشم مىخورد . براى جلب آراى زنان در انتخابات سياسى و خاموش كردن اعتراض‌هاى آنها شعار مساوات را هر چه داغ‌تر سر مىدهند ؛ ولى در مرحله عمل اين واقعيّت را پذيرفته‌اند كه ساختمان روح و جسم زنان با مردان متفاوت است و هر كدام براى مسئوليتى آفريده شده‌اند . هر دو انسانند و هر دو صاحب حقوق فردى و اجتماعى ؛ اما اينكه بگوييم هر دو يك جور فكر مىكنند و قابليت براى هر كارى را دارند اشتباه بزرگى است .\r\nالكسيس كارل ، فيزيولوژيك و جراح زيست‌شناس معروف فرانسوى كه كتابهايى با شهرت جهانى دارد در كتاب معروف خود انسان موجود ناشناخته\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nمىگويد : زن و مرد به حكم قانون خلقت متفاوت آفريده شده‌اند و اين اختلاف و تفاوت‌ها وظايف و حقوق آنها را متفاوت مىكند . . . و به علت عدم توجّه به اين نكتهء اصلى و مهم ، طرفداران نهضت آزادى زنان فكر مىكنند كه هر دو جنس مىتوانند يكسان تعليم و تربيت يابند و مشاغل و اختيارات و مسئوليت‌هاى يكسانى به عهده گيرند . زن در حقيقت از جهات زيادى با مرد متفاوت است .\r\nيكايك سلول‌هاى بدن همچنين دستگاه‌هاى عضوى مخصوصاً سلسلهء عصبى نشانهء جنس او را بر روى خود دارد . سپس مىافزايد : قوانين فيزيولوژى نيز همانند قوانين جهان ستارگان و آسمان‌ها سخت و غير قابل تغييرند و ممكن نيست تمايلات انسانى در آنها تغييرى ايجاد كند . ما مجبوريم آنها را آن طور كه هست بپذيريم ( نه آن طور كه مىخواهيم ) .\r\nآن گاه اين سخن را با اين جمله پايان مىدهد : زنان بايد به سمت مواهب طبيعى خود و مسير سرشت خاص خويش بدون تقليد كوركورانه از مردان بكوشند . وظيفهء ايشان در راه تكامل بشريت بسيار بيشتر از مردهاست و نبايست آن را سرسرى گيرند و رها كنند . « 1 »\r\nجالب اينكه در سال هزار و نهصد و نود و پنج ميلادى ده‌ها هزار تن از اعضاى سازمان‌هاى دولتى و غير دولتى در پكن گرد هم آمدند تا سندى را كه بر اساس كنوانسيون محو كليهء اشكال تبعيض بر ضد زنان قبلًا تنظيم شده بود امضا كنند . بعضى از مواد آن به قدرى نادرست بود كه مورد اعتراض سازمان‌ها و گروه‌هاى مختلف قرار گرفت . از افرادى كه به اعتراض جلسه را ترك كردند خانم شارون هير نمايندهء پارلمان كانادا و رييس هيأت كانادايى شركت كننده در آن جلسه بود . او برخاست و خطاب به خبرنگاران گفت : « تساوى مورد نظر سند پكن براى زنان تساوى به ارمغان نخواهد آورد . من با اولين پرواز به وطنم باز\r\n\r\n\r\n","description":"","footnote":"\r\n( 1 ) . انسان موجود ناشناخته ، چاپ سوم ، ص 100 به بعد .\r\n","page_name":" 695 ","page_number":695},
  {"content":"\r\n\r\nمىگردم و سعى مىكنم تفاوت بين زن و مرد ( و مسئوليت‌هاى آنان ) را حفظ كنم همان گونه كه اين تفاوت در خلقت وجود دارد ، چون اين تفاوت‌هاست كه ما را حفظ خواهد كرد . » « 1 »\r\nشرح اين مسأله از عهدهء بحث كوتاه و فشردهء ما خارج است ، كافى است اجمالا بگوييم كه اين شعارها نه تنها مشكلى را از زنان جهان حل نكرده بلكه آثار مخربى نيز داشته است . « 2 »\r\nبنابراين بايد واقعيّت‌هاى مربوط به اين دو جنس را دور از شعارهاى تو خالى بپذيريم و بر اساس آن برنامه ريزى كنيم و هر يك را در جايگاه شايستهء اجتماعى خود قرار دهيم بى آنكه كمترين ظلم و ستم يا تحقير در حق زنان روا داريم .\r\n2 . آنچه در كلمات مولا على عليه السلام در اين وصيّت‌نامه و در بعضى خطبه‌هاى ديگر و كلمات قصار وارد شده مورد بحث و گفتگو از ناحيهء بعضى قرار گرفته كه آيا مفهوم اين نامه‌ها و خطبه‌ها زن ستيزى نيست ؟ ولى هر گاه ما به شأن ورود اين خطبه‌ها و مسائل تاريخى مقارن آن بنگريم خواهيم دانست كه اين تعبيرات هرگز دربارهء همهء زنان نيست ، بلكه اشاره به گروه خاصى دارد كه سرچشمهء مفاسدى در درون خانواده يا داخل اجتماع مىشدند . مخصوصاً با توجّه به اينكه بخشى از سخنان مولا على عليه السلام در اين باره بعد از جنگ جمل بيان شده است .\r\nسردمدار جنگ جمل ، همان جنگى كه بنا به روايتى هفده هزار قربانى از مسلمانان گرفت زن بود كه آتش‌افزور يا يكى از آتش افروزان جنگ هم او بود .\r\nبنابراين نظر مولا به اين گونه زنان است . به بيان ديگر سخنان مولا به صورت موجبهء كليه نيست ، بلكه موجبهء جزئيه است .\r\n\r\n\r\n","description":"","footnote":"\r\n( 1 ) . به نقل از گزارش توصيفى اجلاس پكن ، شوراى فرهنگى اجتماعى زنان ، ص 10 .\r\n( 2 ) . براى كسب اطلاعات بيشتر مىتوانيد به دائرة المعارف فقه مقارن ، ج 1 ، ص 84 - 89 مراجعه كنيد .\r\n","page_name":" 696 ","page_number":696},
  {"content":"\r\n\r\nشاهد اين سخن ديدگاه قرآن نسبت به زنان است كه به عنوان نمونه به آيات ذيل اشاره مىشود مىفرمايد : « وَ مِنْ آياتِهِ أَنْ خَلَقَ لَكُمْ مِّنْ أَنْفُسِكُمْ أَزْواجاً لِّتَسْكُنُوا إِلَيْها وَ جَعَلَ بَيْنَكُمْ مَّوَدَّةً وَ رَحْمَةً إِنَّ فِى ذلِكَ لآَياتٍ لِقَوْمٍ يَتَفَكَّرُونَ ؛ و از نشانه‌هاى خدا اينكه همسرانى از جنس خودتان براى شما آفريد تا در كنار آنان آرامش يابيد و در ميانتان محبّت و رحمت قرار داد . به يقين در اين نشانه‌هايى است براى گروهى كه تفكر مىكنند » . « 1 »\r\nاگر همهء آنها نواقص العقول يا شر و بد باشند اين آرامش از كجا پيدا مىشود .\r\nدر جاى ديگر مىفرمايد : « هُنَّ لِباسٌ لَّكُمْ وَ أَنْتُمْ لِباسٌ لَّهُن ؛ آنها لباس شما هستند و شما لباس آنها ( هر دو زينت هم و سبب حفظ يكديگريد ) » . « 2 »\r\nهر گاه همهء آنها داراى صفات منفى باشند چگونه مىتوانند سبب زينت همسرانشان و مايهء حفظ آنها گردند .\r\nدر جاى ديگر مىخوانيم : « مَنْ عَمِلَ صالِحاً مِّنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ ؛ هر كس كار شايسته‌اى انجام دهد خواه مرد باشد يا زن در حالى كه مؤمن است به طور مسلم او را حيات پاكيزه‌اى مىبخشيم و پاداش آنها را مطابق بهترين اعمالى كه انجام مىدادند ، خواهيم داد » . « 3 »\r\nدر آيهء 35 سورهء احزاب ، ده گروه از مؤمنان صالح العمل و زنان صالحه را در كنار هم قرار داده و در پايان به همه وعدهء اجر عظيم مىدهد ، مىفرمايد : « إِنَّ الْمُسْلِمينَ وَ الْمُسْلِماتِ وَ الْمُؤْمِنينَ وَ الْمُؤْمِناتِ وَ الْقانِتينَ وَ الْقانِتاتِ وَ الصَّادِقينَ وَ الصَّادِقاتِ وَ الصَّابِرينَ وَ الصَّابِراتِ وَ الْخاشِعينَ وَ الْخاشِعاتِ وَ الْمُتَصَدِّقينَ وَ الْمُتَصَدِّقاتِ\r\n\r\n\r\n","description":"","footnote":"\r\n( 1 ) . روم ، آيهء 21 .\r\n( 2 ) . بقره ، آيهء 187 .\r\n( 3 ) . نحل ، آيهء 97 .\r\n","page_name":" 697 ","page_number":697},
  {"content":"\r\n\r\nوَ الصَّائِمينَ وَ الصَّائِماتِ وَ الْحافِظينَ فُرُوجَهُمْ وَ الْحافِظاتِ وَ الذَّاكِرينَ اللَّهَ كَثيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَأَجْراً عَظيماً » .\r\nدر اين زمينه بحث بسيار است كه ذكر همهء آنها ما را از كيفيت بحث‌هاى مربوط به نكته‌ها خارج مىكند ؛ ولى براى حسن ختام به كلام خود مولا عليه السلام باز مىگرديم كه در همين بخش از وصيّت‌نامه‌اش فرمود : « ان المرأة ريحانة و ليست بقهرمانة » مىدانيم كه گل و ريحان در حد ذات خود مزاياى فراوانى دارد ؛ هم مايهء آرامش خاطر است و هم زينت و هم فوايد فراوان ديگر ؛ ولى در عين حال موجودى است لطيف كه اگر از آن مراقبت كافى نشود پژمرده خواهد شد . در واقع اين جمله اشاره به آن است كه در آنها جنبهء احساس و عواطف برترى دارد در حالى كه در مردان خرد بر عواطف ترجيح دارد و البته هنگامى كه اين دو با اين دو ويژگى با هم بياميزند نظام خانواده تأمين مىشود .\r\n\r\n","description":"","footnote":"","page_name":" 698 ","page_number":698},
  {"content":"\r\n\r\n\r\nبخش بيست و نهم\r\nوَ اجْعَلْ لِكُلِّ إِنْسَانٍ مِنْ خَدَمِكَ عَمَلًا تَأْخُذُهُ بِهِ ، فَإِنَّهُ أَحْرَى أَلَّا يَتَوَاكَلُوا فِي خِدْمَتِكَ وَ أَكْرِمْ عَشِيرَتَكَ ، فَإِنَّهُمْ جَنَاحُكَ الَّذِي بِهِ تَطِيرُ ، وَ أَصْلُكَ الَّذِي إِلَيْهِ تَصِيرُ ، وَ يَدُكَ الَّتِي بِهَا تَصُولُ .\r\n\r\nترجمه\r\nبراى هر يك از خدمتگذارانت كار معينى قرار ده كه او را در برابر آن مسئول بدانى ؛ زيرا اين سبب مىشود كه آنها كارهاى تو را به يكديگر وا نگذارند ( و از زير بار مسئوليت شانه تهى نكنند ) قبيله و خويشاوندانت را گرامى دار ، زيرا آنها پر و بال توند كه به وسيلهء آنها پرواز مىكنى و اصل و ريشهء تواند كه به آنها باز مىگردى و دست و نيروى تو كه با آن ( به دشمن ) حمله مىكنى .\r\n\r\nشرح و تفسير تقسيم مسئوليت‌ها\r\nدر اين بخش از وصيّت‌نامه امام عليه السلام دو دستور مهم در زمينهء مديريت و تعاون به فرزند دلبندش - و در واقع به همهء انسان‌ها به عنوان پدرى دلسوز - مىدهد .\r\nنخست مىفرمايد : « براى هر يك از خدمتگذارانت كار معينى قرار ده كه او را در برابر آن مسئول بدانى ، زيرا اين سبب مىشود آنها كارهاى تو را به يكديگر وا نگذارند ( و از زير بار مسئوليت شانه تهى نكنند ) » ؛ ( وَ اجْعَلْ لِكُلِّ إِنْسَانٍ مِنْ خَدَمِكَ عَمَلًا تَأْخُذُهُ بِهِ ، فَإِنَّهُ أَحْرَى أَلَّا يَتَوَاكَلُوا « 1 » فِي خِدْمَتِكَ ) .\r\n\r\n\r\n","description":"","footnote":"\r\n( 1 ) . « يتواكلوا » از ريشهء « تواكل » و « وكالت » گرفته شده و « تواكل » آن است كه هر كسى كار خود را به ديگرى بگذارد و شانه از آن تهى كند .\r\n","page_name":" 699 ","page_number":699},
  {"content":"\r\n\r\nتقسيم كار از مهم‌ترين اصول مديريت است زيرا بدون آن غالبا افراد در انتظار ديگران مىنشينند و مسئوليت‌ها را به گردن آنها مىاندازند و به هنگامى كه كار زمين مىماند در برابر مؤاخذهء كارفرما به اين عذر متوسل مىشوند كه ما گمان كرديم ديگران اين كار را انجام خواهند داد و اگر به ديگران گفته شود آنها هم همين عذر را مىآورند ؛ ولى هنگامى كه كارها و مسئوليت‌ها تقسيم شود هر كسى مىداند در برابر كار خود مسئول است و در انجام آن سعى و تلاش مىكند .\r\nاين توصيه نشان مىدهد كه امام عليه السلام به اصول مديريت كاملا توجّه داشته و فرزندش را به آن توصيه مىكند .\r\nدر زمان پيغمبر اكرم صلى الله عليه و آله نيز در جنگ و غير جنگ اين امر نمايان بود كه فردى را فرماندهء ميمنهء لشكر و فرد ديگرى را فرماندهء ميسره و فرد سومى را در قلب سپاه قرار مىداد و مسئوليت‌ها را تعيين مىفرمود . براى جمع‌آورى زكات افراد خاصى مأموريت داشتند و براى كسب اطلاعات از وضع دشمنان افراد ديگرى مأموريت پيدا مىكردند و ادارهء امور بخش‌هاى كشور اسلام به افراد آگاه سپرده مىشد .\r\nدر دومين دستور مىفرمايد : « قبيله و خويشاوندانت را گرامى دار ، زيرا آنها پر و بال تواند كه به وسيلهء آنها پرواز مىكنى و اصل و ريشهء تواند كه به آنها باز مىگردى و دست و نيروى تو كه با آن ( به دشمن ) حمله مىكنى » ؛ ( وَ أَكْرِمْ عَشِيرَتَكَ ، فَإِنَّهُمْ جَنَاحُكَ الَّذِي بِهِ تَطِيرُ ، وَ أَصْلُكَ الَّذِي إِلَيْهِ تَصِيرُ ، وَ يَدُكَ الَّتِي بِهَا تَصُولُ ) . « 1 » امام عليه السلام در اين جمله خويشاوندان را به سه چيز تشبيه كرده كه هر كدام ناظر به مطلب خاصى است ؛ تشبيه به بال و پر ، تشبيه به بال و پر ، اصل و ريشه و تشبيه به دست .\r\nتشبيه اوّل اشاره به پيشرفت و ترقى در سايهء كمك‌هاى آنهاست و تشبيه دوم\r\n\r\n\r\n","description":"","footnote":"\r\n( 1 ) . « تصول » از ريشهء « صولة » بر وزن « دولة » به معناى حمله كردن گرفته شده است .\r\n","page_name":" 700 ","page_number":700},
  {"content":"\r\n\r\nاشاره به عدم احساس تنهايى در برابر مشكلات و تشبيه سوم اشاره به مبارزهء با دشمنان با كمك عشيره و خويشاوندان است .\r\nدر واقع همان گونه كه اجتماع بزرگ انسان‌ها در سايهء كمك‌هاى متقابل به پيشرفت‌هاى بىنظير نايل مىگردد اجتماع كوچك عشيره و خويشاوندان در دل اين اجتماع بزرگ نيز با تعاون بيشتر و همكارى نزديك‌تر به موفقيت‌هاى فوق العاده‌اى نايل مىگردد . حتى اقوام جاهلى نيز به اين حقيقت پى برده بودند و لذا پيوند با قبيله و جلب حمايت آنها در غلبه بر مشكلات در عصر جاهليّت عرب و ساير اعصار نيز با قوت تمام دنبال مىشد . البتّه با اين تفاوت كه آنها در حمايت از قبيله و حمايت قبيله از آنان ، حق و باطل و ظلم و عدالت را به رسميت نمىشناختند و بدون قيد و شرط ، از يكديگر كمك مىخواستند و مورد حمايت قرار مىگرفتند ؛ ولى اسلام اين حمايت متقابل را محدود به مسيرهاى حق كرد و طرفدارى از باطل را حتى آنجا كه پاى پدر و مادر و برادر در ميان باشد مجاز نشمرده است .\r\nدر بخش چهارم خطبهء بيست و سوم در جلد دوم همين كتاب بحث قابل توجهى ملاحظه خواهيد كرد .\r\nابن ابى الحديد نمونه‌هايى از حمايت قبيله نسبت به افراد مظلوم را آورده كه نشان مىدهد اين حمايت تا چه حد كارساز بوده است . از جمله اينكه فرزدق هر زمان مىخواست در مقابل خلفا و امرا شعرى از اشعارش را بخواند حتما نشسته مىخواند . روزى وارد بر خليفهء اموى سليمان بن عبدالملك شد و شعرى خواند و پدران خودش را در آن ستود . سليمان ، ناراحت شد گفت : اين مدح و ستايش دربارهء من بود يا خودت ؟ فرزدق در جواب گفت : هم براى من و هم براى تو .\r\nاين مسأله سبب خشم سليمان شد به او گفت : بسيار خوب برخيز و بقيهء اشعار را بخوان و بعد از اين جز در حالت قيام نبايد شعرى بخوانى . فرزدق گفت : نه به\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nخدا قسم . چنين چيزى ممكن نيست مگر اينكه سر من بر تنم نباشد و به زمين افتد . سليمان گفت : واى بر اين احمقِ آلوده مادر . با صراحت با من مخالفت مىكند و فريادش بلند شد . ( و قصد سويى دربارهء فرزدق كرد ) ناگهان شنيد سر و صداى زيادى بر در قصر است . سليمان گفت : چه خبر است گفتند : قبيلهء بنى تميم ( قبيلهء فرزدق ) بر در ايستاده‌اند و مىگويند : هرگز نبايد فرزدق ايستاده شعر بخواند و ما دست به قبضهء شمشيرها برديم .\r\nسليمان هنگامى كه شرايط را سخت ديد گفت : مانعى ندارد . فرزدق بنشيند و اشعارش را بخواند . « 1 »\r\n\r\n\r\n","description":"","footnote":"\r\n( 1 ) . شرح نهج‌البلاغهء ابن ابى الحديد ، ج 16 ، ص 128 .\r\n","page_name":" 702 ","page_number":702},
  {"content":"\r\n\r\n\r\nبخش سىام\r\n( بخش آخر )\r\nاسْتَوْدِعِ اللَّهَ دِينَكَ وَ دُنْيَاكَ ، وَ اسْأَلْهُ خَيْرَ الْقَضَاءِ لَكَ فِي الْعَاجِلَةِ وَ الْآجِلَةِ ، وَ الدُّنْيَا وَ الْآخِرَةِ ، وَ السَّلَامُ .\r\n\r\nترجمه\r\nدين و دنيايت را نزد خدا به امانت بگذار و از او بهترين مقدرات را براى امروز و فردا و دنيا و آخرتت بخواه و سلام بر تو .\r\n\r\nشرح و تفسير همه چيز خود را به خدا بسپار\r\nسرانجام امام عليه السلام در آخرين و كوتاه‌ترين بخش اين وصيّت‌نامه به فرزندش دو دستور مىدهد كه همه چيز در آن دو جمع است ؛ نخست مىفرمايد : « دين و دنيايت را نزد خدا به امانت بگذار » ؛ ( اسْتَوْدِعِ « 1 » اللَّهَ دِينَكَ وَ دُنْيَاكَ ) .\r\nسپس مىافزايد : « و از او بهترين مقدرات را براى امروز و فردا ، دنيا و آخرتت بخواه و سلام بر تو » ؛ ( وَ اسْأَلْهُ خَيْرَ الْقَضَاءِ لَكَ فِي الْعَاجِلَةِ وَ الْآجِلَةِ ، وَ الدُّنْيَا وَ الْآخِرَةِ ، وَ السَّلَامُ ) .\r\nبديهى است هيچ كس بهتر از خدا نمىتواند دين و دنياى انسان را حفظ كند و هيچ كس بهتر از او نمىتواند بهترين مقدرات را براى دنيا و آخرت انسان تأمين\r\n\r\n\r\n","description":"","footnote":"\r\n( 1 ) . در بسيارى از نسخ نهج البلاغه به جاى صيغهء امر « استودع » و « اسئل » صيغهء متكلم وحده آمده است كه مفهومش اين است كه من دين و دنياى تو را به خدا مىسپارم و بهترين مقدرات را براى دنيا و آخرت تو از پيشگاه او مىطلبم . البته مفهوم هر دو در واقع يكى است ، هر چند نسخهء اخير مناسب‌تر به نظر مىرسد مخصوصاً با توجّه به تعبير به « لك » .\r\n","page_name":" 703 ","page_number":703},
  {"content":"\r\n\r\nكند . او سرچشمهء همهء خيرات و منبع تمام بركات است و هر كس هر چه دارد از او دارد همان گونه كه در قرآن مىخوانيم : « بِيَدِكَ الْخَيْرُ إِنَّكَ عَلى كُلِّ شَيْءٍ قَديرٌ » ؛ تمام خوبيها به دست توست و تو بر هر چيزى توانايى » . « 1 »\r\nشك نيست كه هم دنياى انسان آفاتى دارد و هم دين انسان و البته آفات دين بيشتر است و اين آفات به قدرى زياد و متنوع است كه غلبه بر آنها جز با استمداد از ذات پاك خداوند امكان‌پذير نيست .\r\nو به گفتهء شاعر :\r\n صد هزاران دام و دانه است اى خدا * ما چو مرغان حريص و بىنوا\r\nدم به دم وابستهء دام نُوايم * هر يكى گر باز و سىمرغى شويم\r\nمىرهانى هر دمى ما را و باز * سوى دامى مىرويم اى بىنياز\r\nگر هزاران دام باشد هر قدم * چون تو با مايى نباشد هيچ غم \r\nاكنون كه اين جمله‌هاى آخر جلد نهم را مىنويسيم در آستانهء عيد غدير سال هزار و چهار صد و بيست و هشت هجرى قمرى هستيم ( مطابق دى ماه سال هزار و سيصد و هشتاد و شش ) و به اين دعاى زيبا مترنم مىشويم : ( الحمد للَّه الذى جعلنا من المتمسكين بولاية مولانا امير المؤمنين و الائمة المعصومين عليهم السلام ) .\r\nپايان جلد نهم\r\n\r\n\r\n\r\n","description":"","footnote":"\r\n( 1 ) . آل عمران ، آيهء 26 .\r\n","page_name":" 704 ","page_number":704}
  ]