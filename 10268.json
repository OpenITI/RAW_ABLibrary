[
  {"content":"\r\n\r\nبسم الله الرحمن الرحيم\r\nتقديم به : استاد شهيد\r\nمطهرى كه حيات معنوى\r\nخود را مديون آثار گرانبهاى\r\nايشان هستم .\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nعنوان قراردادى : دعاى مكارم اخلاق . شرح .\r\nعنوان وپديد آور : تعليم و تربيت از ديدگاه امام سجاد ( ع ) بررسى اجمالى نكات تربيتى دعاى مكارم الاخلاق / محمد جواد لياقتدار .\r\nتيراژ : 1000\r\nمشخصات نشر : قم : نهاد نمايندگى مقام معظم رهبرى در دانشگاهها ، دفتر نشر معارف : تهران : نهاد نمايندگى مقام معظم رهبرى در دانشگاهها ، معارف پژوهشى ، 1386 .\r\nمشخصات ظاهرى : 1 ج . بدون شماره گذارى .\r\nشابك : 19000 ريال 1 - 010 - 531 - 964 - 978\r\nيادداشت : فيپا\r\nيادداشت : كتابنامه\r\nعنوان ديگر : بررسى اجمالى نكات تربيتى دعاى مكارم الاخلاق .\r\nموضوع : دعاى مكارم الاخلاق - نقد و تفسير\r\nموضوع : اخلاق اسلامى .\r\nشناسه افزوده : لياقتدار ، محمد جواد ، شارح\r\nسناسه افزوده : على بن الحسين ( ع ) ، امام چهارم ، 94 - 38 ق . صحيفه سجاديه . برگزيده . شرح .\r\nسناسه افزوده : نهاد نمايندگى مقام معظم رهبرى در دانشگاهها . معاونت پژوهشى .\r\nسناسه افزوده : نهاد نمايندگى مقام معظم رهبرى در دانشگاهها . دفتر نشر معارف .\r\nرده بندى كنگره : 9 ل 70422 م / 270 bp\r\nرده بندى ديويى : 774 / 297\r\nشماره كتابخانه ملى : 9 - 316 - 85 م\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتعليم و تربيت از ديدگاه امام سجاد ( ع )\r\nبررسى اجمالى نكات تربيتى\r\nدعاى مكارم الاخلاق\r\nدكتر محمد جواد لياقتدار\r\nنهاد نمايندگى مقام معظم رهبرى در دانشگاه ها\r\nمعاونت پژوهشى\r\n1386\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتعليم و تربيت از ديدگاه امام سجاد ( ع )\r\nبررسى اجمالى نكات تربيتى دعاى مكارم الاخلاق\r\nمؤلف : محمد جواد لياقتدار\r\nويراستار : كورش گوريان\r\nطراح جلد : كوروش پارسانژاد\r\nصفحه آرا : سيد مجيد سادات لاريجانى\r\nناشر : دفتر نشر معارف\r\nنوبت چاپ : اول 1386\r\nشمارگان : 1000 نسخه\r\nشابك : 1 - 010 - 531 - 964 - 978\r\nقيمت : 1900 تومان\r\nمراكز پخش :\r\nتهران : خيابان انقلاب اسلامى ، بين خيابانهاى قدس و وصال شيرازى ، كوچه اسكو ، شماره 41 .\r\nمعاونت پژوهشى ، تلفن ونمابر : 66414180 ص . پ : 1819 / 13145\r\nنشر معارف : قم : خيابان صفائيه ، كوى 32 ، پلاك 3 ، تلفن ونمابر : 7744616 - 0251\r\nفروشگاه شماره يك : قم خيابان صفائيه ، روبروى دفتر مقام معظم رهبرى ، تلفن : 7735451 - 0251\r\nفروشگاه شماره دو : تهران ، خيابان انقلاب اسلامى ، چهارراه ، كالج ، پلاك 791 ، تلفن : 88911212\r\nپخش پكتا : تهران ، خ حافظ ، نرسيده به چهارراه كالج ، نبش كوچه بامشاد ، شماره 525 ، تلفن : 5 - 88940303\r\nwww . dajooheshkade . org\r\nwww . nashremaaref . ir\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدمه\r\nاز اهداف انتشار چنين گفتارهايى ، اصلاح سنت راستين و زندهء دعا از طريق معرفى معانى بلند ادعيه معتبر اسلامى مى باشد . دعاى اسلامى يك محرك قدرتمند انسان به سوى هدايت ، كمال و ترقى است . به نظر مىرسد در دنياى متمدن و متجدد امروز كه متأسفانه معرفى نامطلوب فلسفه دعا و نيايش ، اثرات منفى در ميان مردم مىگذارد ، سخن گفتن از دعا و مضامين حيات بخش گفتار ائمهء معصومين ( ع ) ، امرى لازم و ضرورى است . صحيفه سجاديه ، مستندترين و كامل‌ترين نمونه اصيل مجموعه دعاهاى اسلامى است . صحيفه ، هم كتاب دعاست و هم كتاب جهاد در تنهايى ، سخن گفتن در سكوت ، فرياد زدن در خفقان و آموختن صامت است .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nسخنى با دانشجويان\r\nيكى از اهداف دانشجويان رشته تاريخ و فلسفهء تعليم و تربيت با گرايش تعليم و تربيت اسلامى در مقطع ارشد و دكترى ، آشنا شدن دانشجويان با اهداف ، مبانى ، اصول ، روشها ، آفات و به طور كلى نكات تربيتى موجود در متون و منابع اسلامى است . يكى از كمبودهاى كشور ما اين است كه از يك طرف ، آن دسته از پژوهشگران كه مسلط بر منابع اسلامىاند ، معمولًا از محيطهاى دانشگاهى دور بوده و لذا به زبان دانشگاهى و متناسب با تجربيات قبلى دانشجويان سخن نمىگويند و از طرف ديگر ، اساتيد دانشگاه به دليل عدم تسلط لازم بر منابع و متون اسلامى از انجام پژوهش و بررسى در زمينه تعليم و تربيت اسلامى دورى مىكنند . به همين دليل ، در سراسر كشور در هيچ كدام از دانشكده‌هاى علوم تربيتى ، گروه آموزشى و دپارتمان مستقلى با نام « گروه تعليم و تربيت اسلامى » وجود ندارد . گر چه امروزه ، به دليل شرايط اجتماعى حاكم بر كشور ، متأسفانه گرايش به سمت تحقيقات اسلامى كمرنگ‌تر شده است ، لكن به نظر نگارنده ، با توجه به اهميت موضوع تعليم و تربيت اسلامى ، بر علاقه مندان پژوهشگر چه در حوزه و چه در دانشگاه لازم است تا با اعتماد به نفس كافى و توكل به خداوند تبارك و تعالى و استعانت از آن دسته از اساتيد دانشگاه كه در زمينه فوق تأليفاتى داشته‌اند ، تحقيقات در زمينه تعليم و تربيت اسلامى را از نظر كمى و كيفى پربارتر نمايند .\r\nنگارنده اميدوار است تا دانشجويان ارشد و دكترى رشته تعليم و تربيت اسلامى با همت بلند و انگيزه قوى گامهاى مؤثرى را در اين مسير بردارند . به منظور انجام پژوهش در متون و منابع اسلامى ، پيش‌نيازهايى لازم است از\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nجمله : ( 1 ) داشتن چهارچوب و ساختار براى انجام تحقيق ؛ هر پژوهشگر ، با يك طرح ذهنى و اهداف خاصى پژوهش خود را شروع مىكند . در زمينه مطالعات تربيت اسلامى نيز ، مىتوان از اهداف ، مبانى ، اصول ، روشها ، آفات و ديگر مباحث تربيتى شروع كرد . ( 2 ) تسلط نسبى بر زبان عربى ؛ ( 3 ) تسلط نسبى بر معارف اسلامى ؛ ( 4 ) تسلط نسبى بر مباحث تربيتى ؛ ( 5 ) تسلط بر شيوه استفاده از كتابهاى مرجع جهت تشريح و تحليل لغات ، اصطلاحات و مفاهيم ؛ ( 6 ) داشتن انگيزه معنوى و روحى ؛ ( 7 ) اراده قوى بر معرفى ايده‌هاى ائمهء اطهار ( ع ) در قالب ادبيات كلامى متعارف امروز ؛ ( 8 ) اعتماد به نفس قوى و عدم تزلزل در برابر ملامت يا برخورد سرد ديگران .\r\nخوشبختانه امروزه از يك طرف ، اقبال به مباحث تربيتى از سوى جامعه زياد شده است و حداقل اقشار مختلف مردم به دليل مشكلات متعدد تربيتى و نيازهايى كه احساس مىكنند ، به مباحث آموزشى و تربيتى گرايش مثبت پيدا كرده‌اند و از طرف ديگر ، با توجه به اينكه فلسفه اجتماعى حاكم بر كشور ، اسلام است و تجربيات قبلى مردم مبتنى بر معارف و آموزشهاى اسلامى است كه از راههاى مختلف و طى نسلهاى گذشته آن را آموخته‌اند ، بجاست تا تذكرات و نكات تربيتى با استناد به متون اسلامى نيز استخراج شده و اطلاع رسانى مناسب بشود . تجربه نشان داده است كه اگر آموزش ارائه شده به متعلمين متناسب با تجربيات قبلى آنها باشد ، نه تنها اين مهم صورت مىگيرد بلكه رغبت و انگيزه متعلمان نسبت به يادگيرى آن نيز افزايش پيدا مىكند . ( اين معنا در نظريات تربيتى هربارت به ويژه در ذيل تعليم و تربيت به معناى تشكيل ذهنى نيز آمده است . ) بنابراين ، بر دانشگاهيان و به ويژه پژوهشگران جوان در مقاطع ارشد و دكترى لازم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاست تا براى مباحث تربيتى ، مستندات و شواهدى از منابع و متون اسلامى نيز استخراج كنند . هدف واحد تخصصى تعليم و تربيت از ديدگاه ائمه اطهار ( ع ) ، آن است كه ديدگاههاى تربيتى امامان معصوم كه در زبان و كلام آنان از جمله ادعيه و خطابه‌ها آمده است ، شناخته شده و براى علاقه مندان عرضه شود . مؤلف ، اميدوار است تا پژوهشگران جوان در آينده ، بتوانند يكايك ادعيه خطابه‌هاى ائمه معصوم ( ع ) را مورد دقت قرار داده و به تجزيه و تحليل و بررسى نكات تربيتى آن بپردازند . گفتار حاضر نيز ، در همين راستا در گذشته آماده شده و اكنون به درخواست برخى از همكاران و دانشجويان منتشر مىشود . بديهى است ، نوشته حاضر كاستيهاى متعدد دارد ، لكن تأخير و تعلل بيشتر در انتشار ، مرا از كسب نظرات انتقادى و پيشنهادهاى سازنده فرهيختگان و علاقه مندان تعليم و تربيتى اسلامى محروم مىنمود .\r\nدر پايان از تمامى خوانندگان ، اساتيد معظم حوزه و دانشگاه ، پژوهشگران و دانشجويان تحصيلات تكميلى درخواست مىكنم پيشنهادهاى اصلاحى خود را براى اينجانب ارسال نمايند .\r\nمحمدجواد لياقت‌دار\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفصل اول : جايگاه دعا در نظام تعليم\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nبرداشت سطحى از دعا\r\nدو گروه از مسلمانان از « دعا » برداشتى سطحى و كوته بينانه دارند . در نظر اين دو گروه ، « دعا » به منزله يك داروى مسكن بوده كه جانشين انديشيدن ، تلاش و كوشش ، جهاد كردن ، تحمل سختىهاى مبارزه و پذيرش مسئوليت زندگى فردى و اجتماعى مىشود . لذا يك گروه به « دعا » حمله مىكند و گروه ديگر به غلط به آن متوسل مىشود . گروه دوم ، خواسته هايى را كه بايد به طور طبيعى براى به دست آوردن آنها تلاش و كار و كوشش بسيار كند به دليل ضعف و تنبلى ، تحقق آنها را از خدا مىخواهد . اين گروه بنا به فرمايش امام رضا ( ع ) خود را به مسخره گرفته اند :\r\n« من سئل الله التوفيق به غير اجتهاد فقد استهزء بنفسه »\r\n؛ هر كس\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nموفقيت خود را از خداوند طلب نمايد اما در راه نيل به آن كوشش و اجتهاد نكند ، در واقع خود را مسخره كرده است .\r\nدر نظام تعليم و تربيت اسلامى « دعا » نه تنها جبران كننده ضعف انسانى نيست ، بلكه تقويت كننده قدرت انسانى و ادامه دهنده كار مثبت و تلاش سازندهء فرد در ساختن زندگى فردى و اجتماعى است .\r\nپيامبر ( ص ) ، على ( ع ) و ديگر ائمه معصوم ( عليهم السلام ) كه خود از بهترين الگوهاى مكتب تربيتى اسلام در توسل به « دعا » مىباشند ، در تمام دوران زندگى خود هرگز لحظه اى را به تنبلى و رخوت و سستى و گوشه‌نشينى و فرار از پذيرش مسئوليتهاى فردى و اجتماعى سپرى نكردند .\r\nامام خمينى كه خود تنديس زهد ، تهجد ، عرفان ، دعا و عبادت بود و جامعه اسلامى ما هر ساله شاهد تعطيل همه ملاقاتهاى رسمى حضرت امام ( ره ) در ماه مبارك رمضان به منظور فراغت ايشان براى عبادت و دعا بودند ، در عين حال از بزرگترين و برجسته‌ترين مجاهدان و پركارترين رهبران سياسى جهان بودند . بنابراين « دعا » در نظام تربيتى اسلام ، يك محرك و تقويت كننده است و نه داروى مخدر و عامل توجيه‌كننده رخوت و سستى .\r\nبرداشت سطحى از دعا محدود به مسلمين نمىشود . عده‌اى هم مثل موريس مترلينگ به دليل داشتن تصوير غلط از دعا مدعى اند كه استرحام از درگاه خدا و دعا كردن ، به منزله جسارت به درگاه خداست . او معتقد\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاست كه وقتى ما از درگاه خدا درخواست مىكنيم كه فلان چيز را به ما بده معنايش اين است كه خدا به وظيفه خويش آشنا نيست و به عبارت ديگر ، دعا كردن معنايش اين است كه خدا نمىداند ما چه احتياجاتى داريم كه بايد برآورده شود . لذا وقتى دعا مىكنيم ، در واقع در حال تذكر دادن لزوم انجام وظيفه به خدا هستيم ! و اين معنايش اين است كه به خدا بفهمانيم كه او عادل نيست ، بلكه ظالم است كه ديگران را از مواهب خود برخوردار كرده و از ما دريغ داشته است ! و دقت و انضباط ندارد ( جهت اطلاع بيشتر ر . ك . به : كارل ، 1356 ) . اين ادعا به قدرى سطحى است كه مانند اين مى ماند كه مسلمانى بگويد به دليل آنكه خداوند رزّاق و روزى رسان است پس نيازى به كار و تلاش نيست ؛ چرا كه به دنبال روزى رفتن نوعى جسارت به خدا است . به هر حال ، در ادامه اين فصل در مورد جايگاه دعا در منابع اسلامى و در فصل دوم در مورد عقايد الكسيس كارل به طور نسبتاً مشروح بحث خواهد شد .\r\n\r\nجايگاه « دعا » در قرآن\r\nدر اينجا ، قصد ما آن است تا به طور مجمل ، جايگاه نيايش در قرآن جهت اطلاع نسبى دانشجويان مطرح شود . بديهى است بحث جايگاه نيايش در قرآن نيازمند نوشتارى مستقل و مفصل است كه فعلًا در چاپ اول اين كتاب از ذكر آن صرف نظر مىشود .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nدعا از ريشه « دَعَوَ » و به معنى خواندن و يا حاجت خواستن و استمداد است ( قريشى ، 1352 ، ج 2 ، ص 344 ) . گاهى مراد از دعا ، مطلقِ خواندن است ، همانند آنچه در آيه ششم از سوره نوح آمده است : « فَلَمْ يَزدهُم دُعايى الّا فِراراً . دعوت و خواندن من ، نتيجه‌اى جز فرار آنها نداشت . » به علاوه ، گاهى منظور از دعا ، درخواست و استمداد است ، همانند آنچه درآيه 39 از سورهء ابراهيم آمده است : « الحمدُللهِ الذي وهب لي علي الكِبرِ اسْمعيلَ و اسْحقَ ، انَّ ربي لَسميعُ الدُّعا » ؛ سپاس خداى را كه در بزرگسالى به من ( دو فرزند ) اسماعيل و اسحاق را بخشيد ( عطاكرد ) ، به درستى كه پروردگارم شنوندهء درخواست و استمداد است .\r\nمؤلف المنجد نيز معناى دعا را درخواست و طلب استعانت و استمداد دانسته است : « دعاه / فاداه ؛ رغب اليه ؛ استعانه . » ( معلوف ، 1365 ، ص 216 )\r\nبر اساس نظر راغب اصفهانى ، دعا گاهى به معناى تهيه مىآيد . مثلًا « دعوت البنى هذا زيداً ؛ يعنى اين پسرم را زيد ناميدم . » گر چه برخى همانند زمخشرى و بيضاوى اين معنا از دعا را « نسبت دادن » دانستند . المنجد نيز هر دو معنا را قائل شده است ( همان ) . به هر حال هر دو گفته ناظر بر معناى « دعوا » در آيه 91 سورهء مريم است : « ان دعوْا لِلرّحمنِ ولَداً و ماينبغي للرحمن ان يتَخذَ ولداً » ؛ براى خداى مهربان فرزندى نسبت دادند يا نام نهادند ، در حالى كه شايسته نيست براى او فرزندى داشته باشد ( قريشى ، 1352 ، ج 2 ، ص 346 ) . به علاوه ، كلمه « تدعون » به معناى مبالغه در دعا و به شدت\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخواستن است كه گاهى آن را آرزو نيز مىنامند : همانند آنچه كه در آيه 31 از سورهء فصلت آمده است : و لكم فيها ماتشتهى انْفُسُكم و لكن فيها ما تَدعون ؛ و ازبراى شما درآن ( بهشت ) هر آنچه را كه دلتان مىخواهد و آنچه آرزو مىكنيد ( به شدت مىخواستيد ) .\r\n« دعا » از خانواده « دعوت » و به معناى آن است كه صاحب دعا ، نظر طرف مقابل را به خودش متوجه كند . معناى « سؤال » اين است كه بعد از متوجه كردن طرف مقابل به خود از طريق دعا ، فايده و بهره‌اى از او درخواست شود . بنابراين ، سؤال در حكم نتيجه و هدف دعاست .\r\nدعا يك كلمه عربى است . معنى اصلى اين كلمه عربى صدا زدن است . وقتى انسان كسى را صدا مىزند و مىخواهد او را به سمت خودش بخواند ، اگر به صورت عادى صدا بزند مىگويند « دعاه » و اگر قدرى با صداى بلندتر صدا كند مىگويند « ناديه » . بنابراين ، ندا از دعا اخص است ( قريشى ، پيشين ) . به هر حال ، دعا يعنى از خدا چيز خواستن و با خدا راز و نياز كردن .\r\nدعا مخصوص آدمهاى درمانده و محتاج نيست . دعا مخصوص آدمهاى مشكل زده هم نيست . عالىترين درجه دعا از آن كسانى است كه از اين مراحل ، بالا آمده باشند و وقتى به سوى خدا مىروند يا براى شكر و يا از شكر بالاتر ، براى انس ، دل به سوى خدا دارند . در قرآن بيشتر آيات دعا مربوط به قسم اول و دوم و آيات كمتر مربوط به قسم سوم است . چون آيات قرآن روى حساب سطح عموم مردم است و چون توجه عموم مردم\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبه خدا بيشتر براى مشكل گشايى و يارى خواهى است ، يا از اين بالاتر ، براى شكرگزارى است ، بيشتر آيات دعا در قرآن در اين مورد آمده است ، ولى آيات كمترى نيز كه مربوط به خواص و زبدگان است در قرآن آمده است كه در آنها هم دعا معناى انس با خدا را دارد . آن آيات بيشتر با كلمه ذكر و تذكر و ياد خداست . دعا در آن آيات بيشتر با اين كلمه بيان شده است .\r\nعلامه طباطبايى در تفسير الميزان و در ذيل آيه 186 سوره بقره مىفرمايند : آيه مذكور موضوع « دعا » را با خوش ترين بيان ، لطيف‌ترين اسلوب و زيباترين شكل بيان كرده است . خداوند در قرآن كريم در بيان ارزش و جايگاه « دعا » مى فرمايد : و هرگاه بندگانم مرا از تو پرسند ، من نزديكم ، چون صاحب دعا مرا خواند دعايش را اجابت كنم ، پس [ مردم 
  ] مرا اجابت كنند و به من ايمان آورند شايد رهبرى شوند : « و اذا سألك عبادى عنى فانى قريب اجيب دعوه الداع اذا دعان ، فليستجيبوا لى وليومنوا بى لعلهم يرشدون » .\r\nاز امتيازات آيهء مذكور آن است كه هفت مرتبه در آن ضمير متكلم وحده تكرار شده است و اين تنها آيه‌اى است در قرآن كريم كه داراى چنين ويژگى است . ( طباطبايى ، 1363 ، ج 2 ، ص 40 )\r\nدر آيه فوق ، خداوند هم بر موضوع استجابت دعا توسط خداوند و هم بر علل اجابت دعا اشاره نموده است . مثلًا يكى از علل اجابت دعاى بندگان توسط خداوند آن است كه خداوند به بندگان بسيار نزديك بوده و حتى از رگ گردن به آنها نزديك‌تر است ( سوره ق ، آيه 16 ) . به عبارت ديگر ، چون همه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nچيز بندگان قائم به خداوند است لذا دعايشان را مستجاب مىكند . تنها شرط اجابت دعا كه در آيه مورد بحث آمده عبارت است از اينكه صاحب دعا در حقيقت و با صداقت خدا را بخواند . اين مطلب در آيه مذكور بدين‌گونه آمده است : « اجيب دعوه الداع اذا دعان » . خلاصه آنكه ، اگر دعاكننده حقيقتاً در مقام دعا برآيد و بر حسب علم فطرى و غريزى خودش خواستار شود و زبانش با دلش همراه و همگام باشد ، خداوند كريم حتماً اجابت خواهد نمود . اين بدان معناست كه ركن اصلى « دعا » داشتن اخلاص و همراهى دل و زبان دعاكننده و تنها و تنها اميد داشتن به خداوند تبارك و تعالى است .\r\n\r\nجايگاه دعا در احاديث\r\nمؤلف تفسير الميزان در بيان اهميت توجه به خدا در دعا و درخواست تنها از او ، حديثى را از پيامبر اكرم ( ص ) به نقل از امام صادق ( ع ) نقل مىكند . پيامبر ( ص ) اكرم در اين حديث مىفرمايد : « خداوند به يكى از پيغمبرانش چنين وحى كرد : به عزت و جلالم سوگند ، هر كس به غير من اميدوار شود نااميدش خواهم كرد ، و جامه خوارى و ذلت بين مردم بر او خواهم پوشاند و او را از فضل و گشايش خود به دور خواهم داشت . بنده من هنگام سختى چشم اميد و آرزو به ديگرى بدوزد در صورتى كه سختىها به دست من است ! و اميدوار به غير من شود در حالى كه منم بى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nنياز و بخشاينده ! كليد درهاى بسته در دست من است و درب اجابت من بر روى كسى كه مرا بخواند باز است . » ( طباطبايى ، 1363 ، ج 2 ، ص 46 )\r\nدر روايت ديگرى از پيامبر اكرم ( ص ) آمده است كه : « خداوند فرموده است آفريده‌اى نيست كه به آفريده ديگرى پناهنده شود جز اينكه اسباب آسمانها و زمين را از او ببرم پس اگر چيزى خواهد عطا نكنم و اگر مرا خواند اجابت ننمايم و آفريده‌اى نيست كه تنها به من پناهنده شود جز اينكه آسمانها و زمين را ضامن روزى او كنم ، اگر دعا كند مستجاب گردانم و اگر چيزى درخواست كند عطا نمايم و اگر طلب آمرزش كند او را بيامرزم . » ( همان )\r\nعلامه طباطبايى در ذيل دو حديث فوق ، اشاره دارند كه تأكيد در روايت مذكور بر روى پارامتر مهم « اخلاص » در دعاست . مرحوم علامه در ذيل دو حديث فوق و در بيان اهميت ارتباط خالصانه و اميدوارانه با خدا و احتمال تصور اين كه « دعا » با نظام علت و معلول حاكم بر نظام هستى ممكن است تضاد داشته باشد بحث جالبى را مطرح مىكند كه چكيده آن مبيّن اين نكته است كه « دعا » در جهان بينى اسلامى كه خود از مبانى نظام تعليم و تربيت اسلامى است ، در راستاى نظام علت و معلول است . به عبارت ديگر در نظام تعليم و تربيت اسلامى و بر اساس نوع نگرش و شناخت انسان ، « دعا » خود يكى از علل و اسباب نظام هستى است . اين معنا خود از مهمترين دلائل عقلى و نيز نقلى در بيان ارزش ، جايگاه و ميزان تأثير « دعا »\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاست . شايسته است در اينجا عين عبارات مرحوم علامه طباطبايى در تحليل دو حديث فوق آورده شود :\r\n« مطلبى كه در اين دو روايت افاده مىكند همان اخلاص در دعا است و منظور باطل كردن سببيت و وساطت اسبابى كه خداوند عالم آنها را واسطه و وسيله براى رسيدن اشيا به حوائج وجودى خودشان قرار داده نيست و البته اسباب و وسايل هم علت مستقل و فياض وجود نيستند ( بلكه مجراى فيض وجودند ) و انسان اين مطلب را با يك شعور و ادراك باطنى درك مىكند ؛ يعنى با فطرت خود مى فهمد كه يك نيروى بخشنده‌اى هست كه نيازهاى او را مرتفع مى سازد و كار او قابل تخلف نيست ولى كارهايى كه از اسباب ظاهرى ساخته است تخلف‌بردار بوده و قابل اعتماد نيست . بنابراين آن نيرويى كه سرچشمه هر وجودى است و آن پايه محكمى كه هر موجودى به او متكى است و نيازمند است غير از اين اسباب و وسائل مىباشد . پس انسان نبايد تمام اعتمادش بر اين اسباب بوده و سخت به آنها بچسبد و كارساز حقيقى را فراموش كند و اين حقيقت را با كمترين توجه و التفات به باطن و فطرت خود مىتوان دريافت . بنابراين هرگاه انسان چيزى را خواست و خواستهاش به وقوع پيوست ، كشف مىكند كه حاجت خود را كه با ادارك باطنى از راه اسباب درك نموده اند از خدا خواسته و خدا هم آن را افاضه فرموده است . ولى هرگاه چيزى را از اسباب خواست ، اين ديگر از روى ادراك فطرى و باطنى نيست بلكه از روى خيالى است كه به\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nواسطه عللى براى او دست داده و اين از مواردى است كه باطن با ظاهر مخالفت دارد . » ( طباطبايى ، 1363 ، ج 2 ، ص 46 )\r\nبا توجه به معناى لغوى فوق ، معلوم مىشود كه منظور از دعا ، در واقع دعوت كردن خدا و درخواست از خدا براى توجه و عنايت بيشتر به حال و وضع دعوت كننده است . اصطلاحاً دعا به راز و نياز و مناجات و درد دل گفتن با خدا گفته مىشود كه درآن انسان عقده گشايى كرده و از خداوند قادر متعال استمداد و توجه بيشتر درخواست مىكند .\r\nدعا ، نياز همگانى : نكته ديگر آنكه ، دعا فقط مختص به كسانى نيست كه گرفتارند و يا درگير مشكلات و ناملايمات باشند بلكه همهء مردم حتى آنها كه در رفاه و آسايش هستند نيز نيازمند به دعاء و استمداد از رحمت الهى جهت حفظ و حراست نعمتهاى خدادادى و اكتسابى مىباشند .\r\nچون انسان غالباً گناه مىكند و خطا كار است و از طرفى حسن پرستش يكى از ابعاد وجودى و فطرى انسان است لذا دعاء ، مناجات ، ارتباط با خدا ، خلوت كردن با خدا ، صحبت كردن با قادر متعال ، عقده گشايى و عرض حال به ساحت قدس الهى نيازى است كه همگان بدان احتياج مبرم دارند و فقط مختص افراد گرفتار و داراى مشكل نيست و اصولًا دعاى واقعى آن است كه درآن از خداوند طلب كمال و تعالى بيشتر بشود و منحصر به درخواستهاى دنيوى نگردد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر اين ارتباط اميرالمؤمنين ( ع ) در حكمت 294 مىفرمايند : « تصور نشود كه فرد مبتلا به بلاى الهى و گرفتار مشكلات دنيا از كسى كه در آسايش و رفاه است به دعا نيازمندتر مىباشد . چون فرد مرفه نيز نيازمند دعاست تا نعمت را از دست ندهد و رفاه باعث طغيان او نشود :\r\nماالمبتلي الذي قد اشتد به البلاء با حوج الي الدعاء من المعافي الذي لايامن البلاء\r\n» . اجابت دعا مقتضاى حكمت الهى : خداوند حكيم هرگز استعداد و قوه‌اى را در نهاد هيچ موجودى قرار نداده مگر آنكه پاسخ و ما بازاى آن را نيز در جهان خارج قرار داده است و اگر جز اين باشد از حكمت خدا بدور است لذا امام ( ع ) مىفرمايند :\r\n« ما كان الله . . . ليفتح علي عبد باب الدعاء و يغلق عنه باب الاجابه . »\r\nهرگز خداوند حكيم درب دعا را بر بنده‌اى نگشوده است و در همه حال درب اجابت را بسته باشد . به ازاى دعاء انسانهاو بندگان خدا ، وجود اجابت الهى لازم است چنانچه خداوند در قرآن نيز به اين حقيقت تصريح كرده است . ( غافر ، آيه 6 ؛ بقره آيه 186 )\r\nدر اين رابطه امام على ( ع ) در يكى از خطبه‌هاى خويش مىفرمايند : هر كس از خداوند سؤال و در خواستى بكند حكمت خداوند اقتضاء مىكند كه اجابت نمايد :\r\n« و من ساله اعطاه . »\r\nط 89 ف 5 هر كس از خداوند مسئلت بدارد عطايش خواهد فرمود .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nعلى ( ع ) در نامه خود به فرزند خويش امام حسن مجتبى ( ع ) و در بيان ارزش و جايگاه دعا به فرزند خود امام حسن ( ع ) با تعابير بسيار زيبا مىفرمايد :\r\n« و اعلم ان الذى بيده خزائن السماوات و الارض قد اذن لك فى الدعاء ، و تكفل لك بالاجابه ، وامرك ان تساله ليعطيك ، و تسترحمه ليرحمك ، و لم يجعل بينك و بينه من يحجبه عنك ، و لم يلجئك الى من يشفع لك اليه ، و لم يمنعك ان اسأت من التوبه ، و لم يعاجلك بالنقمه ، و لم يعيرك بالانابه ، و لم يفضحك حيث الفضيحه بك اولى ، و لم يشدد عليك فى قبول الانابه ، و لم يناقشك بالجريمه و لم يويسك من الرحمه ، بل جعل نزوعك عن الذنب حسنه ، و حسب سيئتك واحده ، و حسب حسنتك عشراً ، و فتح لك باب المتاب و باب الاستعتاب ، فاذا ناديته سمع نداك و اذا ناجيته علم نجواك ، فافضيت اليه بحاجتك ، و ابثثته ذات نفسك ، و شكوت اليه همومك ، واستكشفته كروبك ، واستعنته على امورك . و سألته من خزائن رحمته ما لايقدر على اعطائه غيره ، من زياده الاعمار و صحه الابدان ، و سعه الارزاق . ثم جعل فى يديك مفاتيح خزائنه بما اذن لك من مسئلته ، فمتى شئت استفتحت بالدعاء ابواب نعمته ( نعمه ) و استمطرت شآبيب رحمته »\r\n. ( دشتى ، 1379 ، نامه 31 ، فراز 70 - 64 ، قسمت دهم )\r\nبدان ، خداى كه گنجهاى آسمان و زمين در دست اوست ، به تو اجازه درخواست داده ، و اجابت آن را به عهده گرفته است . تو را فرمان داده كه از او بخواهى تا عطا كند ، درخواست رحمت كنى تا ببخشايد ، و خداوند بين تو و خودش كسى را قرار نداده تا حجاب و فاصله ايجاد كند ، و تو را مجبور نساخته كه به شفيع و واسطه‌اى پناه ببرى ، و در صورت ارتكاب گناه درب توبه را مسدود نكرده است ، در كيفر تو شتاب نداشته ، و در توبه و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبازگشت ، بر تو عيب نگرفته است ، در آنجا كه رسوايى سزاوار توست ، رسوا نساخته ، و براى بازگشت به خويش شرايط سنگينى مطرح نكرده است ، در گناهان تو را به محاكمه نكشيده ، و از رحمت خويش نااميدت نكرده ، بلكه بازگشت تو را از گناهان نيكى شمرده است . هر گناه تو را يكى ، و هر نيكى تو را ده به حساب آورده ، و راه بازگشت و توبه را به روى تو گشوده است . هرگاه او را بخوانى ، ندايت را مىشنود ، و چون با او راز دل گويى راز تو را مىداند ، پس حاجت خود را با او بگوى ، و آنچه در دل دارى نزد او بازگوى ، غم و اندوه خود را در پيشگاه او مطرح كن ، تا غمهاى تو را بر طرف كند و در مشكلات تو را يارى رساند . و از گنجينه‌هاى رحمت او چيزهايى را درخواست كن كه جز او كسى نمىتواند اعطا كند ، مانند عمر بيشتر ، تندرستى بدن ، و گشايش در روزى . سپس خداوند كليدهاى گنجينه‌هاى خود را در دست تو قرار داده كه به تو اجازه دعا كردن داد ، پس هرگاه اراده كردى مى توانى با دعا درهاى نعمت خدا را بگشايى ، تا باران رحمت الهى بر تو ببارد .\r\nدر فرازهاى فوق از نامه امام على ( ع ) به فرزند خويش كه در واقع توصيه‌هايى است براى تمام انسانها و متربيان نظام تعليم و تربيت اسلامى مىباشد بر يك نكته اساسى تأكيدات زيبايى دارند . لازم است خوانندگان عزيز و دانشجويان ارجمند به اين نكته كه در فراز بيستم از دعاى مكارم الاخلاق ( در ادامه كتاب خواهد آمد ) با عنوان « توكل » آمده است دقت\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنمايند . نكته مورد نظر امام على ( ع ) آن است كه متربى مسلمان ، درخواست و استمداد خود را تنها و تنها از خداوند طلب نمايد . به نظر مىرسد تأكيدات مكرر مبنى بر طرح درخواست از خداوند ، به خاطر آن باشد كه عزت و كرامت نفس انسان به عنوان يك متربى حفظ شود . به هر حال ، امام على ( ع ) در فرازهاى فوق براى تأكيد اساسى خود بر لزوم درخواست تنها و تنها از خداوند ، دلائلى را ذكر مىكنند كه ذيلًا مىآيد :\r\n1 - چون گنجينه‌ها و خزائن آسمانها و زمين به دست اوست لذا درخواست و دعا به درگاه چنين كسى مقدم‌تر از بقيه است .\r\n« و اعلم ان الذي بيده خزائن السموات و الارض . . . »\r\n2 - چون خداى خود فرموده است كه از من بخواهيد تا شما را اجابت كنم . لذا چنين كسى براى درخواست و دعاء اولىتر است\r\n. « قد اذن لك فيالدعاء و تكفل لك بالاجابه . »\r\n3 - چون خدا خود به مردم امر فرموده است كه از او طلب رحمت و تفضل ومسئلت بنمايند تا بر حسب ميزان ظرفيت و اخلاص آنها به ايشان افاضه فيض نمايد و لذا خداوند قادر متعال به دعا و عبادت ( اطاعت ) اولىتر از ديگران است\r\n« و امرك ان تسأله ليعطيك و تسترحمه ليرحمك . »\r\n4 - از طرفى خداوند ما بين خود و بندگان حاجت و مانع و دربانى قرار نداده است چرا كه اصلًا او از سنخ جسم و ماده نيست و لذا چنين موجودى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاز ديگران براى درخواست و دعا اولىتر است\r\n« و لم يجعل بينك و بينه من يحجبه عنك . »\r\n5 - چون خدا كسى را مجبور نكرده تا نزد او شفيع و ميانجى بفرستد بلكه خود او مستقيماً حاجات را برآورده مىكند و لذا چنين موجودى اولىتر از ديگران به دعا است . لازم به ذكر است كه معمولًا كسانى ميانجى و شفيع از درخواست كننده طلب مىكنند كه اولًا به صداقت فرد سائل و درخواست كنند ، اطمينان و آگاهى ندارند و ثانياً خودشان افرادى بخيل و تنگ‌نظر مىباشند و اين دو رذيلت ( نعوذبالله ) در خداوند راه ندارد\r\n« ولن يلجئك الي من يشفع لك اليه . »\r\n6 - چون خداوند افراد گناهكار را از توبه كردن نه تنها منع نكرده بلكه ترغيب نيز كرده و وعدهء پاداش به توبه‌كنندگان داده است : « يا ايها الذين آمنوا توبو الي الله توبه نصوحا عسي ربكم ان يكفر عنك سيئاتكم و يدخلكم الجنه » ( سورهء تحريم ، آيه 8 ) ؛ و لذا چنين فردى براى دعا و استمداد مقدم‌تر است « و لم يمنعك ان اسات من التوبه »\r\n7 - چون خداوند هنگام انجام بديها و معاصى ، نه تنها باعث آبروريزى فرد عامل نشده بلكه در عقوبت و مجازات وى نيز تأخير قائل مىشود و لذا چنين موجودى شايسته دعا و درخواست است :\r\n« و لم يعاجلك بالنقمه و لم يفضحك حيث الفضيحه بك اولي . »\r\n8 - چون خداوند در قبول توبه سختگيرى نمىكند و به سبب گناه و معصيت ، كسى را در فشار و تنگى زودس قرار نمىدهد لذا تنها و تنها چنين\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nخدايى شايسته دعا است چرا كه خداوند نه از معاصى زيان مىبيند و نه از خوبيها و واجبات سودى مىبرد\r\n« و لم يشدد عليك فيقبول الا نابه و لم يناقشك بالجريمه . »\r\n9 - زيرا خداوند بندگانش را از رحمت خود مأيوس نمىكند ( بگو اى بندگانم كه بر نفس خود اسراف نموديد مأيوس نباشيد از رحمت خدا ) ( سوره زمر ، آيه 53 )\r\n« و لم يوئسك من الرحمه . »\r\n10 - زيرا خداوند پس از قبول توبه ، ثواب حسنات را ده برابر و عقاب بديها را همان يك برابر مىدهد و چنين موجودى چنان كه در قرآن آمده براى دعا اولىتر است ( پس خداوند بدىهايشان را به خوبىها تبديل مىكند ، هر كه خوبى بياورد پس براى او ده برابر همانند آن و هر كس بدى بياورد به همانند آن مجازات مىشود . ( سورهء فرقان ، آيه 70 )\r\n« بل جعل نزوعك عن الذنب حسنه ، و حسب سيئتك واحده و حسب حسنتك عشرا . »\r\n11 - اينكه درب توبه بازگشت را بسوى بندگان باز كرده است در قرآن نيز آمده ( آمرزنده گناه و پذيرندهء توبه است و او كسى است كه توبه را از بندگانش قبول مىكند و بدىها را عفو مىكند . ) « ( سوره غافر آيه 3 و سوره شورى آيه 25 )\r\nوفتح لك باب المتاب و باب الاستعتاب »\r\n12 - اينكه خداوند شنونده ندا و صداى بندگان است ( بدرستى كه پروردگارم شنوندهء دعاء است ) ( سوره چهاردهم ، آيه 43 ) و نيز ( او مىداند رازها و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآنچه كه مخفى شده است ) ( سوره 20 ، آيه 7 ) و بدين وسيله حاجت را برآورده مىكند :\r\n« فاذا ناديته سمع نداءك و اذناجيته علم نجواك . »\r\nدر فرازهاى فوق تفاوت ميان خداوند و مردم در اداى حاجت و مددرسانى به افراد نيازمند به وضوح تشريح شده است . در ادامه دلائل فوق ، امام ( ع ) مىفرمايند با توجه به ويژگىهاى خداوند : « پس خواست خودرا به او مىرسانى ، و راز دلت را پيش او آشكار مىسازى و از اندوه‌هايت به او شكايت و درد دل مىكنى و از او چاره گرفتاريهايت را مىخواهى ، و بر كارهايت كمك و يارى مىجويى ، و از خزانه‌هاى رحمتش آنچه را كه غير او بر بخشيدنش توانا نيست مىخواهى ، از قبيل درازى زندگانيها و درستى بدنها و فراخى روزىها .\r\nفافضيت اليه بحاجتك ، وابثثته ذات نفسك ، و شكوت اليه همومك ، و استكشفته كروبك و استعنته علي امورك ، و سالته من خزائن رحمته ما لايقدر علي اعطائه غيره : من زياده الاعمار و صحه الابدان و سعه الارزاق\r\n. » 13 - چون خداوند كليد گنجينه‌هاى خود را در دست تو قرار داده و آن كليد همانا دعا است لذا چنين موجودى براى دعا اولىتر است :\r\n« ثم جعل في يديك مفاتيح خزائنه بما اذن لك من مسئلته فمتي شئت استفتحت بالدعاء ابواب نعمته و استمطرت شآبيب رحمته . »\r\nو هرگاه خواستى به سبب دعا درهاى نعمتش را بگشايى و پى در پى رسيدن بارانهاى رحمتش را درخواست نمايى .\r\nفلا يقنطنك ابطاء اجابته ، فان العطيه على قدر النيه . و ربما اخرت عنك الاجابه ، ليكون ذلك اعظم لاجر السائل ، و اجزل لعطاء الآمل ، و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nربما سألت الشىء فلا توتاه ، و اوتيت خيراً منه عاجلًا او آجلًا ، او صرف عنك لما هو خير لك ، فلرب امر قد طلبته فيه هلاك دينك لو اتيته ، فلتكن مسئلتك فيما يبقى لك جماله ، و ينفى عنك وباله ، فالمال لايبقى لك و لاتبقى له\r\n. ( دشتى ، 1379 ، نامه 31 ، فراز 74 - 71 يا قسمت دوازدهم )\r\nهرگز از تأخير اجابت دعا نااميد مباش ؛ زيرا بخشش الهى به اندازه نيت است ، گاه در اجابت دعا تأخير مىشود تا پاداش درخواست كننده بيشتر و جزاى آرزومند كامل‌تر شود . گاهى درخواست مىكنى اما پاسخ داده نمىشود ؛ زيرا بهتر از آنچه خواستى به زودى يا در وقت مشخصى ، به تو خواهد بخشيد ، يا به جهت اعطاء بهتر از آنچه خواستى ، دعا به اجابت نمى رسد . زيرا چه بسا خواسته‌هايى دارى كه اگر داده شود مايه هلاكت دين تو خواهد بود . پس خواسته‌هاى تو به گونه اى باشد كه جمال و زيبايى تو را تأمين ، و رنج و سختى را از تو دور كند ، پس نه مال دنيا براى تو پايدار ، و نه تو براى مال دنيا باقى خواهى ماند .\r\nامام على ( ع ) در ادامه سفارشات خود به امام حسن مجتبى ( ع ) توصيه مىنمايد كه اگر گاهى از دعا و درخواست از خداوند ، عليرغم رعايت تمام آداب دعا و توجه به شرايط و لوازم تربيتى آن ، تأخير يا عدم اجابت مشاهده شد ، حتماً ناشى از مصلحت كلان و دراز مدت متربى از سوى مربى بزرگوار ( خداوند متعال ) مىباشد . ذيلًا ، به برخى دلائل تأخير در اجابت دعا اشاره مىشود :\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nسپس امام ( ع ) در فراز بعدى علل تأخير در استجابت دعارا بيان مىفرمايند و به فرزندشان تنبه مىدهند كه از اين تأخيرها نبايد مأيوس شد :\r\n« فلايقنطنك ابطاء اجابته . »\r\n1 - اجابت دعا تابع خلوص نيت است و گاهى بر اثر عدم خلوص نيت ، اجابت دعا به همان نسبت به تأخير مىافتد :\r\n« فان العطيه علي قدر النيه . »\r\n2 - گاهى هم خداوند اجابت دعا را به تأخير مىاندازد تا استعداد و آمادگى سائل بيشتر شود و در آن صورت خداوند چيزى بيشتر از آنچه سائل در ابتدا طلب كرده است به او مىبخشد چنانچه گفته‌اند :\r\nبه قدر الكد يكتسب المعالي و علي قدر اهل العزم ياتي العزايم\r\nثواب هر كس به اندازهء رنج و مشقت او مىباشد ) .\r\n« و ربما اخرت عنك الجابه ليكون ذلك اعظم لاجرالسائل و اجزل لعطاء الامل . »\r\n3 - گاهى هم ممكن است خداوند بخواهد در آينده چيزى بهتر از آنچه مخلوق خواسته است به او بدهد و لذا در اجابت سريع درخواستش تأمل مىكند :\r\n« و ربما سالت الشي فلاتوتاه و اوتيت خيرا منه عاجلا او آجلا او صرف عنك لما هو خيرلك . »\r\n4 - گاهى هم علت تأخير آن است كه درخواست بنده به مصلحت و خير دنيا و يا آخرت او نيست و لذا خداوند به جاى آن ، چيزى را كه به مصلحت اوست به او عطا مىفرمايد مثلًا مال و ثروت و مقام چيزى نيست كه بنفع و مصلحت همگان باشد و چون اينها باعث فساد عده‌اى مىشود لذا\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخداوند آنها را از اين دو نعمت محروم مىكند : «\r\nفلرب امرقد طلبته فيه هلاك دينك لواتيته . »\r\nدر اين قسمت امام على ( ع ) به پيروان خود آموزش مفيد مىدهند كه در هنگام دعا از خدا چه بخواهيم ؟ در پايان امام على ( ع ) به فرزنداشان يادآور مىشوند كه چيزى را طلب كن كه زيبايى و كمال آن براى تو بماند و بدى و وبالش از بين برود مثل توفيق عاقبت به خير شدن و . . . و نه مال و ثروت كه نه براى تو باقى مىماند و نه تو براى آن باقى خواهى ماند :\r\n« فتكن مسئلتك فيما يبقي لك جماله و يفني عنك و باله فالمال لايبقي لك و لاتبقي له . »\r\n\r\nآثار دعا\r\nدعا و نيايش به عنوان يك ابزار تربيتى ، داراى آثار تربيتى و آموزشى بر روى متربى است . اين آثار ، بر اساس برداشت مؤلف از تجربيات و مطالعات خود از آثار متنوع مىباشد .\r\nدعا ، ابزار خودشناسى : از آثار نيايش ، مسئله خودشناسى و شناخت ميزان ارزش خويشتن است . در نيايش ، متربى با طرح خواسته‌ها و نيازهايش به معبود ، به تعريف دقيقى از خود مىرسد . زيرا كه شخصيت هر متربى در واقع تا حدى تجلى خواسته‌ها و نيازهايى است كه به طور خصوصى و محرمانه در راز و نياز خود با خداوند مطرح مىكند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nدعا ، عامل پالايش شخصيت : از ديگر آثار نيايش ، پالايش شخصيت متربى است . زمانى كه متربى معبود خويش را با صفاتى از قبيل مهربانى ، رأفت ، چشم پوشى ، گذشت و ديگر فضايل اخلاقى ميخواند ، بديهى است كه تمايل پيدا مىكند تا خود نيز همانند معبود شده و همان صفات را در خود تجلى دهد .\r\nدعا ، ابزار خداشناسى : از ديگر آثار و فوائد دعا ، شناخت خدا است . هنگامى كه دعاكننده در طول دعاى خود اسامى خداوند را به زبان مىآورد و او را با صفات متعددش از قبيل سميع ، بصير ، عليم و . . . مىستايد ، در واقع بر معرفت خود به خدا مىافزايد .\r\nدعا ، عامل تلقين به نفس : از آثار ديگر دعا ، اتكاء به عظمت و قدرت لايتناهى الهى ، قدرت گرفتن و تلقين به نفس است كه دعا كننده هنگام دعا به خود آرامش و نيز قدرت تحمل در برابر ناملايمات و اضطرابها را مىدهد .\r\nدعا ، عامل حاكميت بر نفس : تسلط بر نفس از ديگر آثار دعا است . برتراند راسل فيلسوف و متفكر شهير انگليسى معتقد است انسان سه نوع مبارزه در طول حيات خود دارد . مبارزه با طبيعت ، مبارزه با همنوعان و مبارزه با نفس و پيروزى در دو مبارزه اول مستلزم پيروزى در مبارزه سوم است . انسان هنگام دعا و به دليل ارتباط با خدا تلاش مىكند تا در مسير كمال گام برداشته و خود را از سيطره هواهاى نفسانى برهاند .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nدعا ، مايه آرامش و سكون : از آثار ديگر نيايش ، نيل به آرامش و سكون خاطر است . شايد علت آن كه دعا را به عنوان « قرآن صاعد » ياد كرده‌اند اين باشد كه متربى از طريق دعا و ارتباط با خدا ، روح و روان را عروج داده به نحوى كه خود را در حوزه امنيت خداوند احساس مىكند . اين احساس اتصال و ارتباط به لايتنهاى به انسان آرامش مىبخشد . شايد يكى از معانى « مؤمن » نيز همين باشد كه متربى به مرحله‌اى برسد كه خود را در حوزه و حيطه امنيت ذات لايتناهى احساس كند . امام سجاد ( ع ) در « مناجات المريدين » به زيبايى مىفرمايد : « وفى مناجاتك روحى و راحتى » ( مفاتيح الجنان ، مناجات پانزده‌گانه ) ؛ يعنى در مناجات با تو فرح و آسايش خاطر من حاصل مىشود . دعا يكى از پناهگاههاى عالى سعادت بخش در زندگى است . آنهايى كه پناه دعا را از دست نداده‌اند نعمتى بزرگ دارند كه بايد قدرش را بشناسند .\r\nدعا ، عامل اميد و نشاط : نشاط انگيزى و اميدوارى از ديگر آثار دعاى حقيقى است . در بيان تقويت ضريب « اميدوارى » و « خوش بينى » متربى از راه دعا ، كارل مىگويد : « نيايش ، اگر با تمامى شرايطاش انجام شود و با شدت ، تداوم و اخلاص همراه باشد ، هر چه را بخواهد به دست مىآورد و هر درى را بكوبد ، برويش گشوده مىشود » . به عبارت ديگر ، آنگاه كه از عقل و تدبير آدمى كارى ساخته نيست ، اگر فرد دعاكننده با تمام وجود « بخواهد » و اگر در اين خواستن تمامى جوارح و جوانح ( نيروهاى جسمى و\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nروحى ) خود را بسيج نمايد و در عين حال طرح خواسته‌هاى خود را با « صداقت » ، « اميد » و « ايمان » بخواهد ، و خلاصه آن كه اگر با تمام وجود شرايط « ادعونى » ( به رساله نيايش از الكسيس كارل رجوع شود ) فراهم شود ، محققاً پاسخ خويش را خواهد گرفت ( استجب لكم ) ( همان ) . در اينجا مناسب است به معناى برخى از فرازهاى « مناجات المعتصمين » امام سجاد ( ع ) توجه فرماييد كه تا چه حّد با خواندن اين فرازها روحيه اميدوارى و نشاط در متربى ايجاد مىشود .\r\n« يا مجيب المظطرين و يا كنز المفتقرين . . . و يا مأوى المنقطعين . . . ان لَم اعُذْ بعزّتك فبمن اعوذُ . . . . و ما حق من اعتصم بحبك انْ يُخذلَ\r\n» . اى اجابت كننده دعاى پريشانان و اى گنجينه فقيران . . . و اى جاى بخش از همه كس بريدگان . . . اگر من به مقام عزت و اقتدار تو پناه نبرم ديگر به كه پناهنده شوم . . . و هرگز كسى كه به رشته كرمت چنگ زد مستحق حرمان نباشد .\r\nدعا و نشاط اجتماعى : نيايش ، نه تنها عامل تداوم حيات و آرامش فرد بوده بلكه عامل تداوم نشاط و سرزندگى يك ملت نيز مى باشد . در اين زمينه كارل معتقد است كه « هيچ ملتى در تاريخ ، به سقوط و زوال قطعى نيفتاده است مگرآن كه از پيش با ترك نيايش خود را براى مرگ آماده كرده است » .\r\nاحساس عزت و كرامت : از ديگر آثار دعا ، احساس شرافت و عزت انسانى است . فرد دعاكننده هنگام دعا و مناجات با خداوند كه همراه با هماهنگى دل و زبان است ، شرافت گوهر انسانيت را احساس مىكند . فرد\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدعاكننده هنگام دعا به خوبى درك مىكند كه در ساعات ديگر امورى كه او را به خود مشغول كرده تا چه حد پست و نازل بوده است و اكنون كه در محضر قدرت لايتناهى است تا چه حد احساس عزت و شرافت مىكند . انسان هنگام دعا و بيان درخواستهايش از خداوند ، احساس بزرگى و كرامت انسانى مىكند ؛ لكن در ساعات ديگر و هنگام طلب از غيرخدا ، احساس مذلت مىكند .\r\nكاهش بزهكارى : يكى از اثرات مهم نيايش كاهش بزهكارى در جامعه است . الكسيس كارل در اين رابطه معتقد است كه آثار نيايش و سنت و رسم پرستش و دعا كردن در جوامع وقتى رو به ضعف و فراموشى مىگذارد ، مقدمات انحطاط دين و جامعه را فراهم مىكند . بنابراين جامعه با از دست دادن عمل پرستش و نيايش ، مزاج خودش را براى رشد ميكروبهاى انحطاط ، متلاشى شدن ، تجزيه و به اصطلاح خودش « انتروپى » يعنى ضعف و پيرى قواى مزاجى ، و نهايتاً ضعف بدنى كه در اينجا به معناى ضعف مزاج اجتماعى است ، آماده مىكند . الكسيس كارل معتقد است كه عامل مهمى كه باعث رو به زوال و ضعف رفتن تمدن قديم روم شد ، دور شدن مردم از دعا و متروك شدن پرستش كه يك سنت ديرين بشرى است بود .\r\nالكسيس كارل در ادامه بحث خود در مورد نيايش معتقد است كه دعا همچون امانتى ، همراه كسى است كه غالباً خداوند را دعا مىكند . بارقه نور\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدعا و پرستش خداوند از سيما و حركات و نگاه نيايشگر همواره ساطع است و آن را به هر جا كه مىرود با خود مىبرد . او مىافزايد : آمار جنايتها نشان داده است كه به طور متوسط كسانى كه به عنوان مجرم و جنايت‌كار در جامعه شناخته‌شده‌اند كسانى هستند كه يا هيچ و يا بسيار اندك و جاهلانه دعا مى كنند و برعكس از ميان همان طبقه مردم ، غالباً آنها كه هنوز سنت نيايش و دعا را حفظ كرده‌اند ، از ارتكاب جنايت مصونند و حتى اگر گاهى آلوده شوند به صورت حرف‌هاى نبوده بلكه به صورت يك لغزش و حادثهاى نادر در زندگيشان مىباشد . شايد يكى از دلايل افزايش آمار جرم و جنايت در آمريكا و حتى در ميان دانش‌آموزان مدارس و نيز افزايش وقوع جنايت توسط محصلين مدارس در مدارس آمريكا ، فقر معنويت در اين كشور پهناور باشد .\r\n\r\nويژگيهاى دعا در نظام تعليم و تربيت اسلامى\r\nنيايش در اسلام تجلى « عشق » ، « نياز » ، « آگاهى » و « مسؤليت اجتماعى » براى متربيان نظام تعليم و تربيت اسلامى است . به عبارت ديگر ، نيايش براى فرد دعا كننده جلوه‌گاه شناختى عميق ، عشقى شورانگيز و خواسته‌هايى متعالى مىباشد .\r\nدعا ، معيار كمال انسان : يكى ديگر از ويژگىهاى دعاى اسلامى آن است كه دعاى سازنده در نظام تعليم و تربيت اسلامى ، يكى از شاخص‌هاى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nكمال انسانى است . توضيح آن كه ، دعا نشانگر نوعى نياز است و هر چه انسان كامل‌تر و غنىتر باشد احساس نياز بيشتر مىكند . « دعا » در نظام تربيتى اسلام ويژه فقرا و تهيدستان مادى نبوده و نيز مختص انسانهاى مريض و دردمند و بيچاره نيست . بلكه دعا ، تجلى عشق انسانهاى كامل و متعالى است كه هر چه بيشتر و دور تر را مىبينند خود را عقبتر و نيازمندتر و نيز خود را مشتاقتر و عاشقتر جهت نيل به قله اعلا و كمال مطلق احساس مىكنند . همان‌طور كه از موازين سنجش علم عالِم آن است كه ميزان مجهولاتى كه در جهان هستى احساس مىكند را مىسنجد ، ميزان ارزش انسانها نيز به مقدار نيازهايى است كه در خود احساس مىكنند . شايد تعبير قرآن كريم از اين كه انسانها نسبت به مبدأ هستى ، و خداوند متعال ، فقير و نيازمندند ( يا ايها الناس انتم الفقراء الى الله والله هو الغنى الحميد ) ( سوره فاطر ، آيهء 15 ) همين باشد كه هر چه انسانها كامل‌تر و غنىتر باشند احساس فقر و نيازمندى بيشتر مىكنند . يك روح بزرگ كه عمق هستى را درك كرده و كاروان تكامل و عروج انسانى را تا قله‌هاى سر به فلك كشيدهء عالم وجود مىبينند ، بيشتر دچار « حيرت » و هراس يا خشيت مىشود .\r\nرمز تضرع معصومين از جمله على ( ع ) در دعاى كميل و نداى « ظلمت نفسى » سر دادن همين است . به فرموده رهبر فقيد جمهورى اسلامى ايران حضرت امام خمينى ( ره ) چقدر سطحى فكر مى كنند كسانى كه تفسير اين نوع بيانات و جملات ائمه معصومين ( ع ) را اين مىدانند كه ائمه معصوم ( ع )\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاين ادعيه را براى خلق و مردم عادى گفته‌اند و هرگز زبان حال خودشان اين نبوده است ! ! . علت اصلى تضرع امام على ( ع ) آن است كه آن روح بزرگ خود را در مرتبه جبروتى مىديد و لذا نيازهايى هم كه آن روح در آن مرتبه و آن عالم احساس مىكند متناسب با آن ميزان از درك و معرفت است و اصلًا قابل قياس با احساس نيازهايى كه انسانهاى محدود و محصور در عالم ناسوت و دنيا مىكنند نيست . بنابراين ، « ظلمت نفسى » از زبان على ( ع ) يك معنا دارد ، همچنان كه از زبان يك متربى معمولى ، معنايى ديگر . احساسى كه يك انسان نابغه از عقب‌ماندگى دارد با احساس فردى معمولى از عقب‌ماندگى تفاوت دارد . بنابراين ، ميزان سنجش انسانها به ميزان و نوع نيازهايى است كه احساس مىكند . ( صحيفه نور )\r\nدر نظام تعليم و تربيت اسلامى ، يك متربى آگاه به همان اندازه كه معرفت و آگاهى بيشتر نسبت به جهان هستى و انسان پيدا مىكند ، به همان نسبت احساس نياز او و ميزان اضطراب او جهت نيل به مطلوب بيشتر است و لذا به نيايش و دعا ، گرايش بيشتر و عميقترى دارد . براى چنين متربى ، نيايش به معناى درخواست ما يحتاج براى زندگى فعلى مادى نيست ، بلكه نيايش متعالى ، خواستن نيازهاى متعالىتر از حيات فعلى است . متربى آگاه در نظام تعليم و تربيت اسلامى كسى است كه فاصله ميان « آنچه هست » با « آنچه بايد باشد » در او زياد است . چنين متربى مسلماً همواره اضطراب ، اشتياق ، تشنگى و احساس نياز در او زياد است و بالتبع نيايش مىكند . نيايش در نظر چنين\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمتربى ، معراج به سوى ابديت ، پرواز به قلهء مطلق و صعود به ماوراء آنچه هست مىباشد . در مقابل ، فردى كه فاصله دو حالت فوق در او كم باشد يا دو حالت مذكور در او بر هم منطبق باشد ، مسلماً نيايش و درخواست او نيز در همان سطح بوده و جهان هستى در نظر او يك بنگاه كارگشايى يا جبران كننده ضعف و تنبلى انسان است . از اهداف نيايش ، تأمين نياز نيايش‌گر به يك محرم راز ، دوست مشاور و سنگ صبور است . بنابراين ، نيايش ، تنها ابزار تحصيل نيازهاى ديگر نيست بلكه نيايش به خودى خود براى انسان نيايشگر كمال‌آور و تعالى بخش است .\r\nدعا ، تجلى يك عشق : يكى از ويژگىهاى دعا در نظام تعليم و تربيت اسلامى آن است كه دعاى واقعى و مؤثر ، تجلى نوعى رابطهء عاشقانه است . « دعا » در نظام تعليم و تربيت اسلامى در همان حال كه مطالبه كردن يك چيزى است ، به دست‌آوردن مطلوبى نيز هست و بالاترآن كه تجلى يك عشق است . در اين ارتباط الكسيس كارل در مقاله نيايش خود به زيبايى مىگويد : خدا كه دو معجزه حيات و وجود از او سر زده است ، به همان گونه كه خود را از برابر چشم كسى كه جز فهميدن ، نمىفهمد ، پنهان مىدارد ، به همان اندازه ، خود را در برابر كسى كه ، جز دوست داشتن ، نمىفهمد آشكار مىكند . مفاهيم ادعيه اسلامى به ويژه آن دسته از دعاها كه از معصومين ( ع ) به دست ما رسيده است ، مملو از رابطه عاشقانه ميان معبود و بنده است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nنيايش ، رابطه اى عاشقانه ميان انسان و خداوند قادر متعال است كه با فروتنى و افتادگى همراه است . در دعا به تعبير ونسان برومر ( روزنامه ايران ، 1380 ، شماره 2057 ، 28 / 11 / 80 ) دو پيش فرض وجود دارد . پيش فرض اول ، اعتقاد به وجود واقعى خدا و پيش فرض دوم ، اعتقاد به اين كه خداوند موجودى است كه مىتوان با او رابطه عاشقانه برقرار كرد . « برومر » براى دعا چند شكل بنيادى ذكر مىكند . در واقع اشكال بنيادى دعا از نظر برومر ، همان عناصر اصلى موجود در دعا است . اشكال بنيادى مورد اشاره برومر عبارتند از : درخواست يا سؤال ( وقتى چيزى را از خدا مىخواهيم ) ، شفاعت ( وقتى براى ديگران دعا مىكنيم ) ، اعتراف به گناهان و تقاضاى عفو ( وقتى بر دورى از خدا فائق شده و با او آشتى مى كنيم ) ، ايثار ( وقتى خود را در اختيار خدا قرار داده تا به واسطه ما اهداف خدا در اين جهان تحقق پيدا كند ) ، تشكر و سپاس ( وقتى از خدا به واسطه لطف ، بخشش و رحمتش تشكر مىكنيم ) ، و ستايش ( وقتى به عظمت ، مجد و تقدس او اعتراف مىكنيم ) . هر كدام از عناصر فوق دربرگيرندهء يك پيش فرض نيز هست . پيش فرض « خواستن » آن است كه خداوند ، قادر مطلقى است كه مىتواند در اين جهان چيزهايى را كه از او مىخواهيم پديد آورد . پيش فرض « شفاعت » آن است كه خدا رحيم است و علاقه‌مند به سعادت هر يك از ماست . پيش فرض « درخواست عفو و اعتراف به گناه » آن است كه خداوند كريم است و بخشاينده و اين كه دوست دارد زمانى كه ما به واسطه\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nگناهانى كه او را رنجانده‌ايم اعتراف كنيم ، رابطه دوستى اش را با ما احيا كند . پيش فرض ايثار آن است كه خداوند مىخواهد به واسطه كارهايى كه ما انجام مىدهيم و خود را درگير تحقق اهداف او مىكنيم ، در اين جهان تأثير بگذارد . پيش فرض « تشكر و سپاس » آن است كه خوبى و خوشبختى پاداشها از سر لطفى هستند كه ما از خدا دريافت مىكنم . پيش فرض « ستايش » آن است كه خداوند جهان فعلى را خلق كرده تا لطف ، عظمت ، و قداست خويش را بشناساند . و خلاصه همهء اشكال و عناصر فوق دعا در مجموع برگزيده اين پيش فرض است كه خداوند به رابطه عاشقانه با بندگان خود علاقه‌مند است .\r\nدعا ، تجلى تواضع و بندگى متربى : از ديگر ويژگىهاى نيايش در نظام تعليم و تربيت اسلامى ، ويژگى تواضع و خود كوچك بينى در برابر معبود است . نيايش يكى از رفتارهاى ويژه آدمى است كه همراه با لطافت و قداست روح نيايشگر مى باشد . در نيايش ، متربى خود را يك موجود كوچك و ناتوان در برابر معبود قدرتمند و بزرگ مىبيند و لذا خود را نسبت به معبود نيازمند و كوچك مىبيند .\r\nدعا ، ابزار رهايى از روزمرگى : از ديگر ويژگىهاى دعا در نظام تعليم و تربيت اسلامى آن است كه دعا مطالبه آنچه بايد از راه كار و انديشه و تفكر به دست آيد نيست . دعا كردن به معناى تكرار خواستها و نيازها به منظور زنده نگه داشتن ايده‌آل‌هاى مقدس انسانى ، تطهير روح ، تلقين اصول\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاعتقادى به خود به طور مستمر و روزانه و نهايتاً رهانيدن روح از بند روزمرگى است . به عبارت ديگر ، انسان در طول روز با توجه به شكل و حرفه خود و به دليل غرقه شدن در امور روزانه خود به طور طبيعى از اتصال به منبع و سرچشمه قدرت و رحمت الهى به دور مىشود . دعاء و نيايش ابزارى است جهت رها شدن از روزمرگى و يكنواختى حاصل از كار روزانه متربى . شايد به همين دليل باشد كه حضرت امام حسين عليه السلام در دعاى عرفه خود مىفرمايند : تَرَدّدى فى الاثار يوجب لى بُعدَ المزار . بنابراين ، با توجه به اين ويژگى از دعا ، اگرمتربى موفق به انجام آن به طور صحيح بشود ، حقيقاً يك توفيق به حساب مىآيد .\r\nدعا ، تجلى فصاحت و بلاغت ادبى : از ويژگيهاى دعاهاى اسلامى ، فصاحت و بلاغت حاكم بر جملات آن است . بلاغت و شفافيت كلام در دعاهاى اسلامى كه عمدتاً زبان حال ائمه معصومين ( س ) مىباشد از ويژگىهاى منحصر به فرد است . در يك بررسى موشكافانه تحقيقى كه مىتواند توسط دانشجويان تحصيلات تكميلى رشته فلسفه تعليم و تربيت با گرايش تعليم و تربيت اسلامى صورت بگيرد ، مىتوان نظم و هماهنگى حاكم بر جملات فرازهاى مختلف دعاهاى اسلامى را مشاهده نمود .\r\nآهنگ موزون دعا : ويژگى ديگر دعاهاى اسلامى موسيقى حاكم بر جملات و متن آنها است . همان‌طور كه از افتخارات اسلام آن است كه قرآن كريم و كتاب آسمانى آن قابل تلاوت و تجويد با صداى دلنشين\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمىباشد به گونه اى كه هيچ كدام از ديگر اديان اسلام برخوردار از اين خصيصه نيستند ، موسيقى حاكم بر دعاهاى معتبر اسلامى نيز از ويژگىهاى منحصر به فرد ادعيه اسلامى است . به طور مثال ، مناجات پانزدهگانه امام سجاد ( ع ) هر كدام سبك و سياق خود را دارد . آهنگ جملات در دعاى كميل با آهنگ جملات در دعاى عرفه متفاوت است و در عين حال همه در جهت سوق روح متربى به سمت كمال مطلق و معبود لايتناهى است .\r\nدعا ، مظهر توجه به مسائل جامعه : ويژگى ديگر دعاهاى اسلامى ، وجود عناصر سياسى ، اجتماعى ، عقيدتى و فكرى در متن دعاها است . اين عناصر به ويژه در متن ادعيه و مناجات امام سجاد ( ع ) و ائمه معصومين پس از ايشان با توجه به شرايط زمانى و مكانى بسيار مشهود است . در شرايط مذكور ، دعا حربه اى براى مبارزه فكرى و اجتماعى محسوب مىشد . امام سجاد ( ع ) در شرايطى كه حكومت سعى بر كمرنگ نمودن تفكر و مذهب شيعهء علوى داشت ، در متن ادعيه خويش ، بخشهاى عمده تفكرات تشيع علوى را به اشكال مختلف مطرح نمودند . با تأمل در متن ادعيه صحيفه سجاديه مىتوان نمونه‌هاى بارز اين حقيقت را يافت .\r\n\r\nلوازم تأثير تربيتى دعا\r\nاز سؤالات متداول جوانان اين است كه چرا گاهى دعاء اجابت نمىشود . آيا « دعا كردن » لوازم و شرائطى دارد تا منجر به نتيجه شود ؟ در\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاينجا هدف آن است تا نكاتى مطرح شود كه احتمال تأثير دعا و استفاده از نتايج تربيتى آن براى تعليم و تربيت انسانى در نظام تربيتى اسلام روشن شود . لازم به ذكر است كه بخشى كه در اينجا مطرح مىشود متفاوت است با پاسخ به اين سؤال كه « چرا گاهى در استجابت دعا تأخير صورت مىگيرد » . پاسخ به سؤال دوم قبلًا در بحث جايگاه دعا در احاديث آمده بود .\r\nروحيه اميدوارى : از شرايط تحقق اثرات تربيتى دعا ، اميد داشتن و خوش‌بين بودن به نتيجه دعا است . ايمان به رحمت بىمنتهاى الهى و يقين به آن كه در صورت اعلام « صادقانه » « نياز » همراه با « صميميت » ، « شدت » و « خضوع » و تحقق شرايط « ادعونى » ، لوازم استجابت و تحقق « استجب لكم » فراهم مىشود . روحيه اميدوارى و اطمينان در كليه ادعيه اسلامى و از جمله دعاى « ابوحمزه ثمالى » كه منسوب به امام سجاد ( ع ) مىباشد موج مىزند :\r\n« اللهم انى اجد سبل المطالب اليك مشرعه و . . . اعلم انك للراجين بموضع اجابه . . . . »\r\n( مفاتيح الجنان ، دعاى ابوحمزه ثمالى ) خداوندا ، من جاده‌هاى طلب را به سوى تو باز و صاف مى يابم . . . و مى دانم كه تو آماده اجابت دعاى دعاكنندگان هستى .\r\nروحيه اميدوارى در سراسر وجود متربى كه بر اساس نظام تعليم و تربيت اسلامى است موج مىزند . به عبارت ديگر ، اگر فرد يا جامعه تمام تلاشهاى عادى خود را كرده ولى با تلاشش به جايى نرسد ، نه تنها نبايد\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدچار يأس و نااميدى بشود ؛ بلكه بايد بداند و ايمان داشته باشد كه دستگاه الهى از حوزه تلاش او بسى وسيع‌تر است و چه بسا راه‌هاى تلاش نشناخته‌اى وجود داشته باشد كه در آينده به رويش باز شود و مسيرى تازه و نو براى تلاش و كوشش پيش پايش بگذارد . در نظام تعليم و تربيت اسلامى ، آمادگى براى تلاش و كوشش بىپايان نهفته است . بنابراين ، معنى دعا اين است كه از يك طرف ، از طريق پيوند با بى نهايت ، پيوند با خداى بىنهايت و قدرت بى نهايت او را ، همواره براى خودمان محفوظ نگه مىداريم و از طرف ديگر ، معنايش اين است كه بر خودمان نهيب مىزنيم كه مبادا دچار يأس و نا اميدى بشويم .\r\nهماهنگى با سنن هستى : از لوازم ديگر نيل به اثرات تربيتى دعا آن است كه موافق با سنن هستى و شريعت دين باشد . بديهى است درخواست عمر جاودانه يا دعاهايى از اين قبيل كه مخالف با سنن هستى است ، قابل استجابت نيست . به طور مثال دعا نبايد جانشين كار و مسئوليت فرد متربى بشود . بسيارى از خواسته‌ها از طريق عقل ، تدبير ، كار و تلاش قابل تحقق است . بنابراين طرح چنين درخواستهايى در دعا ، تمسخر خود است . همان‌طور كه قبلًا متذكر شديم امام رضا ( ع ) مىفرمايند : « هر كس از خداوند بدون تلاش و كوشش طلب موفقيت بنمايد ، خود را مسخره نموده است » . بنابراين ، « دعا » بايد مظهر « حاجت » و تجسم « فقر » و نياز باشد . واقعاً\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nفرد متربى احساس كند كه امكان دسترسى به خواسته و مطلوب خود را بدون كمك الهى و نيروهاى معنوى ندارد .\r\nهماهنگى درون و برون : از ديگر لوازم تحقق اثرات تربيتى دعا ، هماهنگى درون و برون ، گفتار و كردار و هماهنگى تمام ابعاد وجودى آدمى است . اين معنا در مباحث تربيتى « وحدت شخصيت » نام دارد . فرد متربى اگر در زبان خواست‌هاى را مطرح نمايد اما در عمل و در رفتارهاى اجتماعى ، عاطفى و فكرى خود هماهنگ با آن خواسته رفتار نكند ، نبايد انتظار اثرات تربيتى دعا و نتايج دعا را داشته باشد . وحدت شخصيت بدين معنا است كه زبان و دل و درون و برون نيايش‌گر هماهنگ باشند . تمام ابعاد وجودى شخصيت متربى در يك جهت واحد و هماهنگ باشند .\r\nعامل تنبلى و سستى نشود : از ديگر لوازم تحقق اثرات تربيتى دعا آن است كه دعا جايگزين مسئوليت اجتماعى فرد و ملت نباشد . بر اساس آيه قرآن كريم كه « خداوند سرنوشت هيچ قوم و ملتى را تغيير نمىدهد مگرآن كه خود آن را تغيير بدهند : ان الله لايغير ما بقوم حتى يغيروا ما بانفسهم » ( سوره رعد ، آيه 11 ) خداوند قادر متعال هرگز دعاى مردم ستم‌پذير كه در برابر ظلم ستمگران ساكت بوده و هيچ گونه اعتراض به قدرت حاكم نمىكنند ، را وقعى نمىنهد . بنابراين ، دعا كردن و مسئلت از خداوند نبايد با رها كردن كار و تلاش و كوشش همراه باشد ، بلكه در عين كار و تلاش بايد از خداوند طلب استمداد كرد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nدعا ، حتى هنگام آسايش : از ديگر لوازم تأثير تربيتى دعا آن است كه فرد دعاكننده در همه حال و به ويژه هنگام رفاه و آسايش نيز به ياد خدا بوده و از او استمداد نمايد . از پيامبر اكرم ( ص ) روايت شده كه به ابوذر غفارى فرمودند : خدا را نگهدار تا تو را نگهدارى كند ، خدا را نگهدار تا او را پيش روى خود بيابى ، هنگام رفاه و آسايش با خدا آشنايى بورز تا به وقت سختى و گرفتارى تو را بشناسد . ( علامه طباطبايى ، محمدحسين ، تفسيرالميزان ، 1363 ، ج 2 ، ص 51 ) مرحوم علامه طباطبايى در ذيل روايت فوق تحليل جالب توجهى دارند . ايشان معتقدند منظور پيامبر اكرم ( ص ) آن است كه متربى بايد هنگام نعمت و رفاه خدا را فراموش نكند و همواره از خدا استمداد نمايد تا اين كه موقع بلا و مصيبت ، خداوند نيز او را فراموش نكرده و دعايش را مستجاب نمايد . به عبارت ديگر ، هرگاه متربى در وقت آسايش و رفاه خدا را فراموش كند ، اين بدان معناست كه حقيقت اسباب و نظام علت و معلول را به تنهايى و به طور مستقل عامل موثر و سبب اصلى رفاه خود دانسته است و به پروردگارى خداوند تنها در زمان بى چارگى اعتقاد پيدا مىكند . به همين دليل خداوند دعاى چنين فردى را مستجاب نمى كند . قبلًا اشاره شد كه از شرايط استجابت دعا ايمان به خدا و ايمان به اين كه علت العلل اصلى و علت تامه همه تحولات ، اراده و مشيت او است . لذا كسى كه هنگام رفاه خدا را فراموش مىكند ، بدان معنا است كه اراده خدا را در فراهم شدن رفاه و آسايش خود دخيل نداشته است . شايد اين معنا مصداقى باشد از آيه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nشريفه « نسوا الله فنسيهم » ( سوره توبه ، آيه 67 ) ، خدا را فراموش كردند پس خداوند نيز ايشان را فراموش كرد .\r\nتوفيق در انجام دعا : يكى ديگر از لوازم تأثير تربيتى دعا ، پيدا كردن توفيق انجام دعا است . « توفيق » در دعا كردن مطلب مهمى است . امام سجاد ( ع ) در دعاى ابوحمزه مسأله توفيق در دعا را به شيوه بسيار زيبا و عاشقانه مطرح مىكنند : «\r\nاللهم انى كلما قلت قد تهيات و تعبات و قمت للصلوه بين يديك و ناجيتك ، القيت على نعاسا اذا انا صليت ، و سلبتنى مناجاتك اذا انا ناجيت ، مالى كلما قلت قدصلحت سريرتى و قرب من مجالس التوابين مجلسى ، عرضت لى بليه ازالت قدمى و حالت بينى و بين خدمتك . سيدى لعلك عن بابك طردتنى ، و عن خدمتك نحيتنى ، او لعلك رأيتنى مستخفاً بحقك فاقصيتنى . او لعلك رأيتنى معرضاً عنك فقليتنى او لعلك وجدتنى فى مقام الكاذبين فرفضتنى ، او لعلك رأيتنى غير شاكر لنعمائك فحرمتنى ، او لعلك فقدتنى من مجالس العلماء فخذلتنى ، او لعلك رأيتنى فى الغافلين فمن رحمتك آيستنى ، او لعلك رأيتنى آلف مجالس البطالين فبينى و بينهم خليتنى ، او لعلك لم تحب ان تسمع دعايى فباعدتنى ، او لعلك بجرمى و جريرتى كافيتنى ، او لعلك بقله حيايى منك جازيتنى . »\r\nاى خدا ، من چندان كه به عزم و جزم با خود گفتم و خويش را مهيا و آماده طاعتت ساختم و در پيشگاه تو به نماز ايستادم ، آن هنگام مرا به خواب انداختى ، و حال راز و نياز را از من هنگام مناجات بازگرفتى ، اى خدا چه شد كه هر چه با خود عهد كرده و گفتم كه از اين پس سريرتم نيكو خواهد شد و به مجامع اهل توبه و مقام توابين نزديك مىشوم ، گرفتارى و حادثه‌اى پيش مىآيد كه نتوانم به عهد خود ثابت قدم بمانم ، و آن گرفتارى و حادثه\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nميان من و خدمتت حايل مىگردد . اى سيد و بزرگ من ، شايد ( علت پيش آمدن اين اتفاقات و عدم توفيق من در مناجات با حال مطلوب با تو اين باشد كه ) تو از درگاه لطفت مرا راندهاى و از خدمت بندگيت دورم ساخته‌اى يا شايد ديدى من حق بندگيت را خفيف شمردم ، بدين جهت از درت مرا دور كردى ، ياآن كه ديدى من از تو روى گردانم بدين سبب بر من غضب فرمودى ، يا آن كه در مقام دروغگويانم يافتى لذا از نظر عنايتت دور افكندى ، يا شايد ديدى شكرگزارى از نعمتهايت نمىكنم مرا محروم ساختى ، يا شايد مرا در مجالس اهل علم نيافتى به خوارى و خذلانم انداختى ، يا شايد مرا در ميان اهل غفلت يافتى بدين جرم از رحمتت نوميدكردى يا شايد ديدى در مجالس اهل باطل ( و با مردم فاسد ) الفت گرفته‌ام مرا ميان آنها واگذاشتى ، يا شايد دوست نداشتى دعايم را بشنوى و از درگاهت دورم كردى ، يا شايد به جرم و گناهم مكافات كردى ، يا شايد به بىشرم و حيايى با حضرتت مجازاتم نمودى .\r\nاز پيامبر اكرم ( ص ) روايت شده كه فرمود : هرگاه خداوند درباره بنده‌اى اراده استجابت داشته باشد به او اذن دعا [ توفيق 
  ] كردن مىدهد . [ بدين معنا كه شرايطى فراهم مىشود تا متربى توفيق دعا كردن پيدا كند 
  ] . و همچنين از پيامبر اكرم ( ص ) روايت شده است كه فرمود : هر كس درب دعاء برويش بازشود ، دربهاى رحمت الهى برويش گشوده مىشود . ( علامه طباطبايى ، محمدحسين ، تفسيرالميزان ، 1363 ، ج 2 ، ص 56 ) همه اين فرمايشات حاكى از آن است\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكه هر فردى كه توفيق دعاى مطلوب پيدا كند ، دعايش نيز مستجاب خواهد شد .\r\nايمان به قدرت خداوند : يكى ديگر از لوازم تأثير تربيتى دعا و در عين حال موثر در استجابت دعا ، ايمان به قدرت خداوند است . قرآن كريم از زبان خداوند متعال مىفرمايد : « وليومنوا بى » ، پس مردم لازم است به من ايمان بياورند . علامه طباطبايى در تفسيرالميزان و در ذيل آيه فوق حديثى از امام صادق ( ع ) آورده‌اند كه آن حضرت در تفسير آيه مذكور فرموده‌اند كه خداوند مىفرمايد : مردم بدانند كه من قدرت دارم كه هر چه را بخواهند عطا كنم . ( علامه طباطبائى ، محمد حسين ، تفسير الميزان ، 1363 ، ج 2 ، ص 57 ) بنابراين ، در جريان دعا ، متربى بايد همه اسباب و علل را از آن خداوند بداند و هويت و مختصات آن اسباب و وسائل را نيز از خداوند بداند . هنگاميكه از راه طبيعى برآورده شدن امرى را ناممكن تشخيص داديد ، با علم و ايمان به اينكه خداوند خود سبب ساز و سبب سوز است از او درخواست و مسئلت كنيم و اوست كه اجابت خواهد كرد .\r\nاضطرار و درماندگى : از ديگر لوازم تأثير تربيتى دعا است . خداوند در قرآن كريم مى فرمايد : « امن يجيب المضطر اذا دعاه و يكشف السوء و يجعلكم خلفاء الارض ، ءاله مع الله ، قليل ما تذكرون » ( سوره نمل ، آيه 61 ) . چه كسى است كه اجابت مىكند فرد درمانده را هرگاه ( فرد درمانده ) او ( خدا ) را بخواند و ( چه كسى است كه ) محنت را از او ( فرد درمانده ) بردارد\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nو شما را جانشينان اين سرزمين كند . آيا با اين خدا ، خدايى هست ؟ چه كم است اندرزگيرى شما ؟ ! . اين كه درآيه مذكور خداوند كريم قيد اضطرار را از لوازم استجابت شمرده است ، شايد بدين علت باشد كه انسان ، در حال اضطرار ، دعايش از حقيقت برخوردار است . انسان بيچاره و درمانده ، خواسته‌هايش حاكى از واقعيت و حقيقت است . لام در كلمه ( المضطر ) لام استفراق است نه لام جنس . آيات ديگر قرآن كريم مويد اين نكته است كه انسان هنگام اضطرار ، حقيقتاً رو به خدا مىآورد . مثلًا در آيه « و اذا مس الانسان الضر دعانا بجنبه او قاعداً او قائماً » ( سوره يونس ، آيه 12 ) . وقتى گرفتارى و بلا به انسان برسد ما را مىخواند ، به پهلو و نشسته و يا ايستاده . و نيز در آيه « حتى اذا كنتم فى الفلك و جرين بهم بريح طيبه و فرحوا بها ، جاءتها ريح عاصف و جاءهم الموج من كل مكان و ظنوا انهم احيط بهم دعوا الله مخلصين له الدين لئن انجيتنا من هذه لنكونن من الشاكرين » ( سوره يونس ، آيه 22 ) .\r\nعدم تعيين تكليف براى خداوند : بايد هنگام دعا متوجه باشيم كه دعا به معناى تعيين تكليف براى خدا نيست . مسئلت كردن غير از تكليف معين كردن است . در حالت دعا و مسئلت از خداوند بايد همانند تابلوى نقاشى باشيم . زير دست نقاش چيره دست و ماهر ، بىحركت و تسليم مطلق در برابر مشيت الهى ( جعفرى ، محمد تقى ، تفسير نهج‌البلاغه ، ج 15 ، ص 105 ) .\r\nتسليم محض خدا باشيم : هنگام دعا ، واقعاً تسليم محض خداوند باشيم . اين حالت تسليم به رشد روحى كمك مىكند . بر خلاف تصور عده‌اى كه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nفكر مىكنند تسليم انسان در برابر خداوند باعث نفى اختيار و اراده مىگردد ، رابطه بنده با خداوند همانند رابطه نيرو گرفتن كسى است كه به نيرو نيازمند باشد و از كسى كه منبع قدرت و نيرو است درخواست مىكند . بهترين شاهد مدعاى ما به اين كه حالت تسليم محض در برابر خدا بودن باعث قدرتمند شدن انسان مىگردد ، حالت انبيا عظام الهى است كه ضمن اتكاى به خدا و تسليم او بودن بزرگترين قدرت و شهامت را از خود نشان مىدادند . ( جعفرى ، ج 15 ، ص 105 )\r\nدرخواست ، تنها از خدا ( صداقت و حقيقت با اخلاص در دعا ) : يكى ديگر از لوازم تأثير تربيتى دعا آن است كه فرد دعا كننده بايد حقيقتاً « خدا » را و نه فرد يا موثر ديگرى را بخواند . قرآن كريم مى فرمايد : چه كسى است كه اجابت مىكند فرد درمانده را هرگاه او را بخواند . « اذا دعاه » ؛ يعنى هرگاه « خدا » را بخواند نه اينكه ظاهراً خدا را بخواند ولى باطناً دل به اسباب ظاهرى و عوامل ديگر داشته باشد . مىتوان گفت كه شرط « اضطرار » و « صداقت يا حقيقت » لازم و ملزوم يكديگرند ؛ زيرا زمانى ، متربّى تنها و تنها خدا را مىخواند كه از همه جاى ديگر رانده و درمانده شده است و بالعكس اگر انسان بيچاره و مضطر شد ، حقيقتاً و صادقانه روى به خدا مىآورد . اين معنا را در آيه ديگر قرآن كريم ؛ يعنى « ادعونى ، استجب لكم » ( مؤمن ، آيه 60 ) نيز مشاهده مى كنيم . در اين آيه هيچ قيدى نيامده است جز اينكه خداوند فرموده است در دعا ، مرا بخوانيد تا استجابت كنم شما را . و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nنيز در آيه « واذا سألك عبادى عنى فانى قريب ، اجيب دعوه الداع اذا دعان » ( بقره ، آيه 186 ) ؛ و چون بندگان من از تو سراغ مرا مىگيرند ، من نزديكم و دعاى دعا كننده را اجابت مىكنم به شرطى كه در دعايش مرا بخواند . در اين آيه باز مشاهده مىشود كه مشابه آيه سوره نمل ، شرط استجابت دعا را اين دانسته كه تنها او را بخوانند و چشم اميد به ديگرى نداشته باشند .\r\nبنابراين ، مسئلت از خداوند يعنى توجه كامل به خدا و ايمان به علم و قدرت مطلقه او كه اختيار همه چيز و همه كس را در دست دارد . گويى خداوند مىفرمايد ، اگر واقعاً مرا و تنها مرا ، بدون تكيه بر ديگرى دعوت كرديد ، من اجابت مىكنم .\r\nدعا و نظام علت و معلول : سؤالى كه در اينجا مطرح است آن است كه آيا از خدا خواستن با نظام علت و معلول منافات دارد ؟ پاسخ اين سؤال اين است كه هيچ گونه تضاد و منافات ميان درخواست خواسته‌ها از « خداوند » و تحقق خواسته‌ها از طريق نظام اسباب و نظام علت و معلول وجود ندارد . در حديث نبوى خطاب به ابوذر آمده است كه : « هرگاه چيزى خواستى از خدا بخواه و هرگاه يارى و نصرت جستى از خدا بجوى » . ( طباطبايى ، 1363 ، ج 2 ، ص 50 ) پيامبر ( ص ) صريحاً به ابوذر تعليم مىفرمايند كه در دعا ، اتكا و دلبستگى متربى بايد به خداوند باشد ؛ زيرا نظام علت و معلول توسط خداوند هدايت ، نظارت و قوام مىيابد . خداوند خود علت العلل است . به عبارت ديگر ، اتكا به خدا به معناى آن است كه خداوند تكيه گاه خود را اسباب ( نظام علت\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nومعلول ) قرار ندهد ، نه اينكه اين نظام را لغو شمرده و هدفش نيل به خواسته‌ها از راهى جز نظام علت و معلول و اسباب باشد . ( همان )\r\nدر توضيح رابطه ظريف نظام علت و معلول و دعا ، شايسته است مصداق و نمونه‌اى آورده شود . براى مثال ، « دعا كردن » فى نفسه پديده اى است كه بدون اسباب و وسايل و علت و معلول قابل تحقق نيست . چرا ؟ زيرا ابتدا انسان در درون و در دل اراده مىكند و بعد با زبانش درخواست مىنمايد و به عبارتى از همه اركان هستى و وجود خودش كمك مىگيرد . مثال ديگرآنكه رابطه انسان با افعال و رفتارهاى خودش مصداق ديگرى است از بحث فوق . چطور ؟ بدين معنا كه انسان ، گرفتن و دادن را با دست انجام مىدهد ، ديدن و شنيدن را با چشم و گوش و نيز ساير كارها را با آلات و ادوات مخصوص به خود صورت مىدهد . بنابراين ، از يك طرف ، كسى كه چيزى را بدون اسباب از خدا مى خواهد مانند كسى است كه از انسان ، بدون بكارگيرى چشم و گوش توقع ديدن و شنيدن دارد . و از طرف ديگر ، كسى كه چشم ، تنها به اسباب و نظام علت و معلول دوخته و توجه به پروردگار ندارد مانند كسى است كه به طور كلى از خود انسان غفلت كرده و مستقلًا از دست او چيزى مىخواهد يا از چشم و گوش او انتظار نگاه كردن و گوش دادن دارد . همان‌طور كه كار كردن انسان با اسباب و ابزار موجب سلب قدرت و اختيار از او نمىشود ، همچنين پروردگار نيز كه امور را از مجراى اسباب و علت و معلول انجام مىدهد لازمه‌اش محدود شدن\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nقدرت و اختيار بىپايان او نيست . زيرا اين محدوديتها به فعل برمى گردد نه به فاعل . توضيحاً آن كه ، بديهى است كه انسان توانايى ديدن و شنيدن را دارد ولى اصولًا ديدن و شنيدن جز با چشم و گوش نيست ، همين طور ، قدرت پروردگار حد و اندازه‌اى ندارد ولى چيزهايى كه مورد تعلق قدرت قرار مى گيرد محدود به حدود معين و متوقف بر اسباب مخصوصى است . مثلًا يك نفر انسان مشخصى را در نظر بگيريد ، اين انسان از جهات گوناگون محدود ، ممتاز و متفاوت از ديگران است . يعنى از پدر و مادر معين و در زمان و مكان معين متولد شده و وجودش وابسته به اسباب و شرايط خاصى است كه اگر يكى از آن شرايط نباشد آن شخص ، وجود خارجى پيدا نمىكرد . پس ، ايجاد اين شخص با اين خصوصيات متوقف بر وجود همه آن اسباب و شرايط است . بنابراين ، خود فعل ( آن شخص ) داراى حدود و قيود است ( پدر ، مادر ، مكان و زمان تولد و شرايط ديگر ) نه اين كه فاعل و قدرت فاعل مقيد و محدود باشد . خلاصه ، تضادى ميان دعا و درخواست از خدا با تحقق خواسته از طريق اسباب و نظام علت و معلول وجود ندارد . دقت در مطالب فوق و درك و فهم درست مطلب ، مىتواند شناخت و معرفت وسيعى به متربى در نظام تعليم و تربيت اسلامى بدهد به گونه‌اى كه در عين ارتباط با خدا و تصفيه دل از طريق دعا و اميد گرفتن از طريق اتصال و اتكا به قدرت لايتناهى خدا ، از كار و تلاش و همت بلند داشتن دريغ نمىورزد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر ادامه پيامبر اكرم خطاب به ابوذر مى فرمايند : « همانا قلم تقدير به هر چه تا روز قيامت خواهد بود جريان يافته و اگر همه آفريدگان بكوشند نتوانند نفعى را كه خداوند براى تو ننوشته به تو برسانند . » ( همان )\r\nاين فرمايش پيامبر ( ص ) در واقع بيان دليل و علت براى جمله قبلى است كه فرمودند : « هرگاه چيزى خواستى از خدا بخواه و هرگاه يارى جستى از خدا بجوى » . يعنى تمام حوادث و جريانات از طرف پروردگار مقدر شده و اسباب و وسائل ( نظام علت و معلول ) تأثير استقلالى و حقيقى در آنها ندارند و تنها خداوند متعال است كه ملك و سلطنتش دائمى بوده و اراده و مشيتش پيوسته نفوذ دارد و سررشته امور را همواره به دست داشته و به هر نحوى كه بخواهد مىگرداند . بنابراين بايد تنها از او درخواست كرد و از او يارى جست و به همين مناسبت است كه مى فرمايد : « اگر همه عالم بكوشند در اينكه امرى را كه او خواسته و مقدر فرموده تغيير دهند نخواهند توانست . »\r\nبنابراين ، استجابت دعا توسط خداوند ، هرگز به معناى نفى قوانين علت و معلولى طبيعى نيست ؛ چرا كه اولًا سيستم طبيعت و قوانين آن براى ما انسانهاى طبيعت و محاط با طبيعت ، نمايش سيستم بسته است ، اما با نظر به سطح پيوسته طبيعت با ماوراى طبيعت و مشيّت قاهره خداوندى سيستم آن باز است و علتها منحصر به علل مادى و طبيعى نمىگردد . به علاوه ، چون در حالت دعا و نيايش ، مغز و روان انسان حالت آرامش شديدى پيدا مىكند ، لذا در اثر بيان جملات دعا ، فكر به جريان صحيح مىافتد و راههايى را براى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمقصد خود در مىيابد كه پيش از بروز حالت روحانى مسئلت و نيايش سراغ نداشت . اينكه گفتيم سيستم جهان طبيعت با نظر به ارتباط آن با ماورا بر طبيعت باز است ، معنايش اين نيست كه هر كس در هر حال ، هر چيزى بخواهد از خداوند مىگيرد ، بلكه همان خداوندى كه براى آتش خاصيت سوزندگى قرار داده است براى روح انسان نيز آن قدرت را قرار داده است كه اگر ارتباط صحيح با قدرت مطلقه خداوندى برقرار كند خاصيت طبيعى آتش را با خاصيت روح كه قوىتر از آن است سلب كند .\r\nدرخواست با تمام وجود : دعا مىتواند منشأ اثرات تربيتى متعددى باشد . از لوازم تأثير تربيتى « دعاهاى اسلامى » آن است كه تمام ذرات وجودى فرد متربى مظهر خواستن شود . با توجه به اين كه انسان جزيى از عالم خلقت است ، بر اساس نظام سيستماتيك جهان هستى ، هرگاه يكى از اعضاء و اجزاء سيستم نقصى پيدا كند مسلماً ديگر قسمتها در صورت تحريك اراده لازم ، به كمك آمده تا رفع نقص نمايند . اينجا است كه از « دعا » به عنوان « سبب » و « علت » در نظام علت و معلول مطرح مىشود .\r\nدعا و قضا و قدر : سؤالى كه در اينجا مطرح است آن است كه آيا دعا ناقض قضا و قدر است يا خير ؟ پاسخ اين سؤال از مباحث مهم ، دقيق و ظريف نظام تعليم و تربيت اسلامى است . اشكالى كه در مورد رابطه دعا و قضا و قدر مطرح است آن است كه : اگر مطلبى كه درباره آن دعا مىشود مقدر شده باشد به طور قطع واقع مىشود و اگر مقدر نشده باشد حتماً\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nصورت نمىگيرد پس در هر حال دعا بىتأثير است . در پاسخ بايد اشاره نمود كه مقدر شدن يك امرى باعث نمىشود كه آن امر بدون اسباب و وسائل وجود پيدا كند . به طور مثال ، چيزى كه سوختن آن مقدر شده لازمه اش اين نيست كه بدون جهت و با نبودن هيچ امر سوزاننده‌اى بسوزد بلكه معنايش اين است كه آتش يا وسيله سوختن ديگرى فراهم شده و آن را مىسوزاند . دعا خود يكى از اسباب است . پس موقعى كه شخص دعا مىكند اسباب آن فراهم مىشود و لذا تحقق مىپذيرد . بنابراين مقدر بودن يك امرى با تأثير دعا منافات ندارد زيرا معناى مقدر بودنش اين است كه به واسطه دعا كردن و مستجاب شدن وجود پيدا كنند ، همان‌طور كه تقدير سوختن معنايش اين است كه بوسيله وجود آتش در شرايط مخصوصى بسوزد . به همين دليل است كه در روايات و به نقل از ائمه اطهار ( س ) آمده است كه دعا ، خود از مقدرات است . همچنين از پيامبر اكرم ( ص ) نقل شده كه « قضاء را جز دعا برنمىگرداند » . حضرت امام صادق ( ع ) نيز مىفرمايند : « دعا ، قضايى را كه محكم و پابرجا شده برمى گرداند » . امام كاظم ( ع ) نيز فرموده اند : « بر شما باد دعا كردن . زيرا دعا و درخواست از خدا بلايى را كه از مرحله قدر و قضاء گذشته و جز امضاء آن نمانده ( يعنى تمام اسباب آن فراهم شده ولى هنوز در خارج وجود پيدا نكرده ) برمىگرداند . » ( طباطبايى ، همان ؛ مطهرى ، انسان و سرنوشت )\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nآداب دعا\r\nدعاى اسلامى شامل دو بخش است : بخش اول كه بزرگ‌تر و حجيم تر است ، خطاب به خداوند است . در اين بخش ، دعاكننده به بيان صفات خداوند ، رابطه خداوند با هستى و كيفيت اداره و تدبير جهان ، رابطه خداوند با انسان ، رابطه فرد با خداوند و به طور كلى عظمت و ذات خداوند مى پردازد . بنابراين در اين بخش از دعا ، دعاكننده با بيان جملات مربوط ، به تقويت جهان‌بينىالهى ، انسان‌شناسى و خداشناسى خود مىپردازد . به عبارت ديگر ، اين بخش از دعا صرف‌نظر از اينكه تأثير روانى و عاطفى بسيار ظريف ، لطيف و قوى بر نوع رابطه انسان با خدا مى گذارد ، نوعى كلاس درس و آموزش فلسفه و تعليم و تربيت نيز مى باشد .\r\nبخش دوم دعا ، كه بخش كوچك‌تر آن مىباشد ، مربوط به مجموعه درخواستهاى فرد دعاكننده است . اين بخش شامل طرح خواسته‌هاى متعالى فرد دعاكننده از خداوند است . خواسته‌هايى از قبيل دورى از ذلت و حقارت ، دورى از احتياج به ديگران ، نجات از مواردى كه باعث انحطاط و سقوط انسان مىشود ، درخواست اسباب و لوازم سعادت خود ، خانواده و جامعه و بعضاً درخواست تأمين لوازم يك زندگى آبرومند . به هر حال ، به منظور ارتباط متواضعانه و صادقانه متربى با مربى و مراد خود ؛ يعنى خداوند ، در نظام تعليم و تربيت اسلامى آدابى براى دعا ذكر شده است كه ذيلًا به آنها اشاره مىشود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبلند نمودن دست به سوى آسمان : يكى از آداب دعا آن است كه هنگام انجام دعا ، دستها را به سوى آسمان و با حالت تضرع دراز نمايد . علامه طباطبايى در بيان فلسفهء بلند كردن دستها به سوى آسمان معتقد است كه حقيقت همه عبادات بدنى ، مجسم كردن حالات قلبى و توجهات باطنى است كه به وسيله آنها ، حقايق كه بسى برتر و بالاتر از عالم ماده و جسمانيات است ، به صورت جسمانى جلوه مىكند . اين معنا را مىتوان در عباراتى همچون : نماز ، روزه و حج مشاهده كرد . سؤالى كه در اينجا مطرح است آن است كه آيا بلندكردن دستها به سوى آسمان نشانه جسمانى بودن خدا و حضور او در آسمان است ؟ مرحوم علامه طباطبايى در پاسخ به اين سؤال ، ضمن رد شبهه حضور خدا در آسمان مىفرمايد : « از جمله عبادات بدنى ، دعا است كه توجه قلبى و درخواست باطنى را مجسم كرده و آن را به صورت درخواست متعارف يك گداى پست مستمندى از ثروتمند باعزت و برومندى كه دستش را به سوى او دراز كرده و حاجت خود را با تضرع و زارى از او مىخواهد درمىآورد . » ( علامه طباطبايى ، محمدحسين ، تفسيرالميزان ، 1363 ، ج 2 ، ص 50 )\r\nشروع دعا با صلوات بر پيامبر ( ص ) و خاندان او : از ديگر آداب دعا ، شروع كردن دعا با درود بر پيامبر ( ص ) و خاندان اوست . تمام فرازهاى دعاى مكارم الاخلاق امام سجاد ( ع ) با صلوات بر پيامبر و خاندان او شروع مىشود . در روايت آمده كه اگر دعا كننده ، دعاى خود را با صلوات شروع\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nكند ، احتمال اجابت آن بيشتر است ؛ زيرا صلوات خود نوعى دعا و درخواست از خدا مبنى بر درود فرستادن بر محمد ( ص ) و خاندان اوست . لذا دور از بزرگوارى خداست كه درخواست اولى را ( درود بر پيامبر و خاندان او ) اجابت نمايد و دومى را اجابت نكند .\r\nبراى توضيح بيشتر مورد فوق ، توجه به مفاد سؤال يكى از صحابه امام صادق و پاسخ آن حضرت كافى است . مردى از اصحاب امام صادق ( ع ) به ايشان عرض كرد : دو آيه در قرآن هست كه از مضمون آنها جستجو مىكنم ولى آنها را نمىيابم . حضرت فرمود : آن دو آيه كدام است ؟ آن مرد گفت : يكى اين آيه است كه « ادعونى استجب لكم » ( سوره مومن ، آيه 60 ) يعنى دعا كنيد مرا تا مستجاب كنم و ما دعا مى كنيم ولى استجابت آن را نمى بينيم . حضرت فرمودند : آيا گمان مى كنى كه خدا خلف وعده كرده ؟ آن مرد گفت : نه . حضرت فرمود : پس چيست ؟ آن مرد گفت : نمى دانم . [ احتمالًا آن مرد شرم كرده است از اينكه آنچه در دل دارد را به امام ( ع ) عرض كند و اين در واقع احتمالًا سؤال بسيارى از مردم است كه راستى چرا دعاهاى ما مستجاب نمى شود 
  ] . آن حضرت فرمود : من تو را آگاه مى كنم . هر كس اوامر خدا را اطاعت نمايد و از راه خودش [ با آداب مخصوص 
  ] دعا كند خداوند اجابت مىفرمايد . آن مرد عرض كرد : راه خودش [ آداب دعا 
  ] چيست ؟ حضرت فرمود : ابتدا خدا را ستايش و تمجيد مىكنى و نعمتهاى او را به ياد آورده و خدا را سپاس مىگزارى ، بعد بر محمد و آل\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمحمد درود مىفرستى ، سپس گناهان خود را ذكر كرده و به آنها اقرار و اعتراف مىكنى و از خدا طلب عفو و مغفرت مى نمايى . اين راه دعا است . بعد آن حضرت فرمود : آيه ديگر كدام است ؟ آن مرد عرض كرد : اين آيه « و ما انفقتم من شىء فهو يخلفه » ( سوره سبأ ، آيه 39 ) يعنى هر چه را انفاق كنيد خدا براى شما پس انداز مىكند . در صورتى كه من انفاق مىكنم و پس اندازى نمى بينم . حضرت فرمود : آيا گمان مىكنى كه خدا خلف وعده كرده ؟ آن مرد عرض كرد : نه . حضرت فرمود : پس چيست ؟ آن مرد عرض كرد : نمىدانم . [ باز هم شرم كرد از بيان مافىالضمير خود 
  ] . آن حضرت فرمود : هر كس مالى را از راه حلال به دست آورد و در جاى خودش انفاق كند ، درهمى نمىدهد جز اينكه خدا آن را برايش پس انداز مىكند . ( علامه طباطبائى ، محمد حسين ، تفسير الميزان ، 1363 ، ج 2 ، ص 56 )\r\nبه علاوه ، على ( ع ) در حكمت 353 نهج‌البلاغه مىفرمايند : « . . . وقتى خواستيد دعا و مسئلت كنيد ، ابتدا خدا را بر پيامبر ( ص ) درود بفرستيد و سپس حاجت خود را بخواهيد ؛ چرا كه خداوند كريم‌تر از آن است كه دو حاجت را از او بخواهيد و او يكى از آنها را روا سازد » . كنايه از آن كه درود بر پيامبر ( ص ) را خداوند حتماً اجابت مىكند و لذا حاجت دوم را نيز به مقتضاى كرامت و فضل خود روا خواهد ساخت ( فيض‌الاسلام ، علينقى ، ترجمه و شرح نهج‌البلاغه ، 1351 ، حكمت 353 ) .\r\nاصرار و شدت بر دعا : از نظر نظام تعليم و تربيت اسلامى ، براى دعا و نيايش مؤثر ، آداب ويژه‌اى مطرح است . يكى از اين آداب آن است كه فرد\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدعاكننده درخواست خود را با حالت تضرع ، نياز و اضطرار مطرح نمايد . در حديث معصوم ( ع ) آمده است كه « چنانچه كودكى از مادرش با شدت چيزى را مطالبه مىكند ، از خداوند حاجت خود را بخواه » . الكسيس كارل نيز در مقاله نيايش خود مىگويد : دعا بايد داراى شدت ، تناوب و استمرار و خلوص و حالت تهاجم باشد . متربى هنگام دعا بايد با شدت بخواهد ، دعا نبايد به صورت تنها لقلقهء زبان باشد بلكه مغز و دل و جان و زبان همه با هم و با شدت بايد يك چيز را از خداوند مطالبه كنند همانند مطالبه عاشق از معشوق . الكسيس كارل در اين زمينه معتقد است كسانى كه بامداد دعا مىكنند و تا شامگاه به اعمال غيرانسانى خود ادامه مىدهند ، كسانى هستند كه هيچ گاه آثار دعا را در خود نمى يابند ؛ زيرا هماهنگى زبان و دل و جان در طول روز مشاهده نمىشود . بنابراين يكى از شرايط تأثير و قبولى دعا ، هماهنگى زبان و دل است .\r\nاز امام صادق ( ع ) روايت شده كه فرمود : « دعا ، قضاى پا بر جا شده را بر مى گرداند ، پس زياد دعا كنيد ؛ زيرا دعا كردن كليد رحمتهاى الهى و موجب برآمدن حاجتهاست و جز به وسيله دعا به چيزهايى كه نزد خدا است نمى توان نايل شد و هر درى را كه زياد بكوبى بالاخره باز مىشود » .\r\nعلامه بزرگوار مرحوم طباطبايى معتقدند اصرار از چيزهايى است كه درخواست و دعا را جدى و حقيقى مىكند ؛ زيرا انسان هر چه بيشتر مطلبى را بطلبد ، قصد و توجه‌اش صاف‌تر و خالص‌تر مىشود .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمخفى كردن دعا : يكى ديگر از آداب دعا ، مخفى كردن دعا است . در اين ارتباط از امام رضا ( ع ) نقل شده كه فرمودند : « يك دعاى پنهانى با هفتاد دعاى آشكارا برابرى مىكند » . شايد تأكيد امام ( ع ) بر پنهان نگه‌داشتن دعا ، حفظ اخلاص و افزايش اخلاص در فرد دعاكننده است ؛ زيرا هر چه اخلاص دعا و دعا كننده بيشتر باشد ، احتمال تأثير آن بيشتر است .\r\nكشيدن دست بر سر و صورت و سينه : يكى ديگر از آداب دعا آن است كه فرد دعا كننده پس از دعا ، دستان خود را بر سر و روى و سينه خود بكشد . از امام باقر ( ع ) روايت شده كه فرمود : بنده‌اى كه دستش را به سوى خدا بگشايد ، خدا را شرم آيد كه آن را تهى برگرداند و هر چه بخواهد از فضل و رحمت خود در آن مىگذارد . پس هنگامى كه دعا مىكنيد پيش ازآنكه دست را برگردانيد بر سر و روى خود بكشيد . در روايت ديگر آمده است : بر سر و سينه خود بكشيد . ( علامه طباطبايى ، محمد حسين ، تفسير الميزان ، 1363 ، جلد 2 ، ص 49 )\r\nدعا به هنگام سحر و اول وقت : دعا و درخواست از خداوند اگر ترجيجاً به هنگام اول صبح و سحر باشد احتمال استجابت بيشترى دارد . در اين رابطه يكى از پيروان امام على ( ع ) به نام نوف بكالى مىگويد : شبى اميرالمؤمنين على ( ع ) را ديدم كه از بستر خويش بيرون آمد و به سوى ستارگان نگاه مىكرد و به من فرمودند : اى نوف ، حضرت داود عليه السلام در اين ساعت از شب ( نزديك سحر ) برخاست و گفت : اين ساعتى است\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكه بنده در آن دعا و درخواست نمىكند مگر آن كه روا مىگردد ، مگر آن كه ربا خوار باشد يا كسى كه مردم را به ستمكاران بشناساند و اسرارشان را نزد ستمكاران فاش نمايد يا گزمه و همكاران داروغه ( عامل ظالمين ) يا نوازندهء ساز و يا دُهل زن باشد ( اهل طرب و عيش و نوش باشد ) ؛ زيرا گناه مانع اجابت درخواست آنها مىگردد مگر آنكه توبه نمايند . ( فيض‌الاسلام ، علينقى ، ترجمه و شرح نهج‌البلاغه ، 1351 ، حكمت 101 ، فراز 3 )\r\nآيات دال بر آداب دعا : در پايان ، به برخى از آيات دعا در قرآن ، كه مىتواند دال بر آداب و شرايط دعا باشد ، اشاره مىشود . اين آيات عبارتند از :\r\n« و يستجيب الذين آمنوا و عملوا الصالحات و يزيدهم من فضله » ( سوره شورى ، آيه 26 ) ، اجابت كند آنان را كه ايمان آوردند و كارهاى شايسته كردند و از فضل خود افزونشان دهد .\r\n« اذ نادى ربه ندآء خفياً . . . . و لم اك بدعائك رب شقياً » ( سوره مريم ، آيه 3 ) ، آنگاه كه پروردگارش را ندا داد ، ندايى نهانى . . . . و براى خواندن تو پروردگارا تيره بخت نبودم .\r\n« ادعوا ربكم تضرعاً و خفيه انه لايحب المعتدين » ( سوره اعراف ، آيه 55 ) ، پروردگارتان را بزارى و نهانى بخوانيد . او تجاوزكاران را دوست ندارد .\r\n« فادعوا الله مخلصين له الدين » ( سوره غافر ، آيه 14 ) ، خدا را مىخوانيد در حالى كه دين براى او خالص كرده‌ايد . « وادعوه خوفاً و طمعاً ان رحمه\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nالله قريب من المحسنين » ( سوره اعراف ، آيه 56 ) ، و او را از روى بيم و اميد بخوانيد همانا رحمت خدا به نيكوكاران نزديك است .\r\n« و يدعوننا رغبا و رهبا و كانوا لنا خاشعين » ( سوره انبيا ، آيه 9 ) ، و ما را از روى بيم و اميد مىخوانند و در قبال ما خشوع پيشه بودند .\r\n« و قال ربكم ادعونى استجب لكم ان الذين يستكبرون عن عبادتى سيدخلون جهنم داخرين » ( سوره مومن ، آيه 60 ) ، پروردگارتان گفت : مرا بخوانيد تا اجابت‌تان كنم و كسانى كه بزرگى فروشند و از عبادت من سرپيچى كنند به زودى سرافكنده به دوزخ درآيند .\r\n« قل من ينجيكم فى ظلمات البر و البحر تدعونه تضرعا و خفيه لئن انجانا من هذه لنكونن من الشاكرين قل الله ينجيكم منها و من كل كرب ثم انتم تشركون » ( سوره انعام ، آيه 64 ) ، بگو كيست كه شما را از ظلمت‌هاى خشكى و دريا نجات دهد ؟ او را بزارى و نهانى مىخوانيد كه اگر ما را از اين ( ظلمت و خطر ) رهانيد البته از سپاسگزاران خواهيم بود . بگو خدا شما را از آن و از هر اندوهى مىرهاند و باز شما شرك مىورزيد .\r\n« قل ما يعبؤ بكم لولا دعاوكم » ( سوره فرقان ، آيه 77 ) ، بگو پروردگار مرا به شما اعتنايى نيست اگر دعايتان نباشد .\r\n« قل ارأيتم ان اتيكم عذاب الله بغته او اتتكم الساعه اغير الله تدعون ان كنتم صادقين بل اياه تدعون فيكشف ما تدعون اليه ان شاء و تنسون ما كنتم تشركون » ( سوره انعام ، آيه 41 ) ، بگو اگر راستگو هستيد به من خبر دهيد كه اگر عذاب خدا به سوى شما آيد يا شما را رستاخيز در رسد\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nجز خدا را مىخوانيد ! ( نه ) بلكه او را مىخوانيد پس اگر بخواهد آنچه را كه براى آن مىخوانيدش برمىدارد و آنچه را كه شريك خدا قرار مىدهيد فراموش مىكنيد .\r\n« يا ايها الناس انتم الفقراء الى الله و الله هو الغنى » ( سوره فاطر ، آيه 15 ) ، اى مردم شماييد نيازمندان به خدا و خدا است بى نياز .\r\n« و نحن اقرب اليه منكم و لكن لاتبصرون » ( سوره واقعه ، آيه 85 ) ، و ما از شما ( به او يعنى محتضر ) نزديك‌تريم ولى شما نمىبينيد .\r\n« و نحن اقرب اليه من حبل الوريد » ( سوره ق ، آيه 16 ) ، و ما از رشته شاهرگ به او نزديك‌تريم .\r\n« واعلموا ان الله يحول بين المرء و قلبه » ( سوره ق ، آيه 16 ) ، و بدانيد كه خدا ميان مرد [ انسان 
  ] و دلش حائل مىشود .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nفصل دوم : جايگاه و ارزش دعا از ديدگاه غرب\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nمقدمه\r\nهدف از طرح مباحث اين فصل كه عمدتاً حاوى ديدگاه مثبت نسبت به دعا است ، صرفاً يادآورى اين نكته به خوانندگان و دانشجويان است كه بحث نيايش صرفاً توسط متفكرين اسلامى و يا حوزه‌هاى علوم دينى مطرح نشده است . اميد مؤلف اين است كه شايد طرح نظرات متفكران غربى در باب نيايش ، حداقل براى آن دسته از خوانندگان كه علاقه‌مند به متفكرين غربى هستند و يا براى آن دسته از خوانندگان كه نيازمند يافتن شواهد و مستندات موجود در آثار غربيها هستند تا باور و اعتقاد آنان راسخ‌تر شود ، مفيد باشد . بديهى است بررسى نظرات و ديدگاه متفكرين غربى پيرامون\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجايگاه نيايش و دعا خود مستلزم پژوهشى مستقل و مبسوط است كه اميد است در آينده توسط پژوهشگران علاقه‌مند صورت گيرد .\r\n\r\nنيايش از ديدگاه الكسيس كارل\r\nمناسب است تا در ارتباط با ارزش دعا از ديدگاه غرب به طرح نظرات متفكر برجسته غرب ، يعنى الكسيس كارل پرداخته شود . لكن لازم است قبل از هر چيز به معرفى اجمالى اين متفكر مشهور و صاحب نام غربى پرداخته شود تا ارزش سخنان و جملات او در باب دعا بهتر شناخته شود .\r\nمعرفى الكسيس كارل : دكتر الكسيس كارل پزشك ، جراح ، فيزيولوژيست و زيست‌شناس مشهور و عالى مقام فرانسوى است كه در 28 ژوئن 1873 ميلادى در شهر سن فواليه ليون متولد شد . در 5 نوامبر 1944 دكترى پزشكى خود را از دانشكده ليون گرفت و در سال 1905 به آمريكا رفت . يك سال در شهر شيكاگو به مطالعه پرداخت و از سال 1906 در انستيتو راكفلر براى تحقيقات پزشكى و به دعوت رئيس آن مؤسسه مشغول كار و تحقيق در زمينه بيولوژى شد . در سال 1912 به خاطر موفقيتى كه در بخيه رگ‌ها و پيوند اعضا به دست آورد جايزه نوبل گرفت و اين نخستين بارى بود كه اين جايزه به دانشمندى در آمريكا اعطا مى شد . در جريان جنگ جهانى اول در ارتش فرانسه انجام وظيفه نمود و با روشهاى ابداعى خود در لابراتواريكه برايش ترتيب داده بودند ، جان هزاران مجروح را نجات داد . از سال 1919 دوباره به نيويورك بازگشت و مطالعات خود را\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nدر انستيتو راكفلر ادامه داد . او روشهاى جديدى براى پيوند اعضا و كشت بافتهاى زنده در خارج از بدن ابداع كرد و طرز پرورش اين قبيل انساج را به صورتى تازه درآورد ، تمام معايب كار را مرتفع ساخت و راه‌ها و دستورهايى يافت كه مبناى كار كليه جراحانى شد كه در لابراتوارهاى دنيا به عمل پرورش انساج در خارج از جسم موجود زنده مشغولند . در سال 1935 با همكارى سرهنگ ليندبرگ هوانورد معروف آمريكايى كه در كارهاى علمى همكار او شده بود ، توانست قلب و كليه و غدد جانوران را به وسيله جريان خون مصنوعى در آزمايشگاه زنده نگه دارد . الكسيس كارل با شهرت جهانى خود ، در اغلب مؤسسات علمى جهان راه يافت . چنان كه عضو انجمن پزشكان آمريكا ، عضو آكادمى علوم فرانسه ، عضو انجمن آمريكايى جراحى ، عضو انجمن بيمارى شناسى تجربى و فيزيولوژى و فلسفه و جراحى كلينيكى در آمريكا ، عضو افتخارى انجمن پادشاهى طب انگلستان ، عضو وابسته به انجمن علوم ايتاليا و بسيارى انجمنهاى ديگر بود . او موفق به كسب دكتراى افتخارى علوم از دانشگاه كلمبيا ، برينستون ، نيويورك ، كالج مانهاتان و نيز دكتراى افتخارى طب از بلفاست و دكتراى افتخارى حقوق از دانشگاه كاليفرنيا گرديد . او علاوه بر جايره نوبل ، در سال 1931 جايزه سرطان دكتر سافينوردوف ريونگ و در سال 1937 جايزه نومن و نيز مدال طلا از طرف راترى كلوپ نيويورك را دريافت نمود . افتخارات ، امتيازات ، نشانها ، مدال‌ها و مقامات عالى دكتر الكسيس كارل به قدرى زياد است كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nذكر همه اينها از حوصله اين گفتار خارج است . ( كارل ، الكسيس ، انسان موجود ناشناخته ، ترجمه دكتر پرويز ، 1354 )\r\nدكتر كارل ، كه نابغه كم نظير قرن بيستم بود ، علاوه بر مزايا و هنرهاى ديگر ، نويسنده توانايى است كه تأليفاتى همچون « درمان زخمهاى آلوده » ، « كشت بافتها » ، « سفر به لورد » ، « نيايش » ، « راه و رسم زندگى » و « انسان موجود ناشناخته » از او باقى مانده است . آخرين اثر او تقريباً به تمام زبانهاى زنده دنيا ترجمه شده است .\r\nهدف از ذكر مقدمه فوق در مورد دكتر الكسيس كارل ، تأكيد بر اين نكته است كه آقاى كارل اولًا فردى معمولى نبوده است و ثانياً ، در مترقىترين و متمدن ترين زمان و مكان زندگى مىكرده است و ثالثاً از بزرگ ترين دانشمندان ، پزشكان ، جراحان ، زيست‌شناسان ، فيزيولوژيستها ، محققان ، مكتشفان ، مخترعان و نويسندگان جهان است كه ارزش علمى و فكرى او مورد تأييد و تصديق همه مجامع علمى و پزشكى اروپا و آمريكا بوده است . لذا هيچ گونه برچسب خرافى بودن يا سخن گفتن از روى احساس و تعصب به او نمىچسبد . حال چنين فردى مقاله‌اى تحت عنوان « نيايش » مىنويسد و از آثار و فوائد و تأثيرات دعا بر روح و روان انسان سخن مىگويد . مولف معتقد است كه ذكر اين مقدمه از بهترين شواهد دال بر ارزش و جايگاه « دعا » در زندگى آدمى است . در اينجا با هدف نشان دادن ارزش و جايگاه « دعا » از ديدگاه يك دانشمند غربى و مقايسه بهتر نكات مطرح شده از ديدگاه الكسيس كارل با آنچه كه ما در اين گفتار و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمبتنى بر نظام تعليم و تربيت اسلامى آوردهايم ، توجه دانشجويان عزيز و به ويژه نسل جوان را به تجزيه و تحليل « نيايش » از ديدگاه دكتر الكسيس كارل جلب مى كنيم :\r\nمفهوم نيايش : در نظر ما غربىها ، عقل جايگاهى بالاتر از عشق دارد . ما داشتن نيروى عقلانى را بر قدرت مكاشفه و احساس ترجيح مىدهيم . علم مىدرخشد در صورتى كه مذهب به خاموشى مىگرايد . ما از دكارت ( رهبر مكتب عقليون ) پيروى مىكنيم اما پاسكال را رها كرده‌ايم . ما همچنان در توسعه و تقويت قدرت مغزى خود مىكوشيم اما كوششهاى معنوى روح مانند احساس اخلاقى ، احساس جمال و به خصوص احساس عرفانى - از تكامل باز ايستاده است . ضعف اين احساسات عميق بصيرت انسان متجدد را كور كرده است . يك چنين نقصى به انسان ميدان نمىدهد كه براى جامعه بتواند عنصر شايسته اى بشمار آيد . اين يك حالت بسيار ناپسندى است كه از تمدن ما كاملا مىبايست ريشه‌كن گردد . به هر حال معنويت ، در موضوع كاميابى و توفيق در حيات ، خود را هم ارز تعقل ، موثر نشان مىدهد . بسيار ضرورى است كه آن نيروهاى معنوى را ، كه به مراتب بيش از نيروى عقلانى در تقويت و تكامل شخصيت و فطرت مؤثر است ، دوباره احيا كرده و رونق بخشيم .\r\nاز ميان اين نيروهاى معنوى ، بر روى احساس عرفانى يا احساس مذهبى از همه بيشتر گرد فراموشى نشسته است . احساس عرفانى غالبا درنيايش\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nتجلى مىكند . نيايش درنهايت وضوح يك پديده روحى است . حال كه جهان روح خارج از دسترس علوم وفنون مادى ماست پس چگونه مىتوان درباره نيايش شناخت قطعى و تجربى به دست آورد ؟ قلمرو علم ، خوشبختانه تا دامنه همه محسوسات كشيده شده است و مىتوان ، با واسطه فيزيولوژى ، تظاهرات روح را نيز جزء اين قلمرو آورد . بنابراين ، از راه بررسى منطقى انسانى كه نيايش مىكند مىتوانيم دريابيم كه پديده نيايش برچه اساسى مبتنى است ، از چه راهى به ثمر مىرسد وآثار آن كدام است .\r\nچنين به نظر مىرسد كه نيايش اصولا كشش روح به سوى كانون غيرمادى جهان است . نيايش عبارت است از تضرع ، ناله مضطربانه و طلب يارى واستعانت و گاهى يك حالت كشف و شهود روشن و آرام درونى و مستمر ودورتر از اقليم همه محسوسات . به عبارت ديگر ، مىتوان گفت كه نيايش پرواز روح به سوى خدا است و يا حالت پرستش عاشقانه ايست نسبت به آن مبدأى كه معجزه حيات از او سر زده است . بالاخره ، نيايش نمودار كوشش انسان است براى ارتباط با آن وجود نامريى ، آفريدگار همه هستى ، عقل كل ، قدرت مطلق ، خير مطلق ، پدر و منجى هر يك از ما . صرف‌نظر از نقل اوراد فرمولى ، حقيقت نيايش يك حالت عرفانى پرگدازى را مجسم مىكند كه درآن دل به خدا جذب مىشود . اين حالت از طبيعت عقل سرچشمه نمىگيرد و از همين رو است كه تا آنجا كه غيرقابل ادراك است در نظر اهل فلسفه و استدلال غير قابل قبول باقى مىماند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهمان‌طور كه حديث جمال وعشق در دفتر نيست و به درس و تعليم نياز ندارد ، آنها كه دلى خالى از انديشه دارند خدا را همچون گرماى خورشيد و يا عطر گل به طور طبيعى احساس مىكنند . اما همين خدايى كه اين چنين با كسى كه « دوست داشتن » را مىداند به آسانى كنارمىآيد ، خود را از چشم آنكه جز « فهميدن » نمىداند پنهان مىدارد . كميت انديشه و بيان آنجا كه پاى نيايش فرا مىرسد درمىماند . زيرا ، نيايش بلندترين قله تعبير را در پرواز عشق از ميان شب ظلمانى عقل پيدا مىكند .\r\nچگونگى نيايش از ديدگاه الكسيس كارل : ما فن نيايش را از زمان سن پل (  St . Paul  ) تاسن بنوا (  St . Benoit  ) از زهاد مسيحى و جمعيت مروجين گمنامى كه مدت 20 قرن ملل غربى را به زندگى مذهبى آشنا ساخته اند فراگرفته‌ايم . خداى افلاطون در آن قله عظمتش قابل درك نبود . خداى اپيكتت (  L . Epictete  ، فيلسوف رواقى قرن اول ميلادى در رم ) با روح اشياء اشتباه مىشد . يهوه يك سلطان مستبد شرقى بود كه در دل‌ها وحشت مى افكند نه عشق . اما مسيحيت بر عكس ، خدا را در دسترس فهم انسانى گذاشته است ؛ او به خدا صورتى بخشيده و از او پدر ما ، برادر ما و منجى ما را ساخته است .\r\nبراى نيل به خدا به انجام تشريفات پيچيده و از خود گذشتگى و ايثار خون نيازى نيست . نيايش ، آسان و طريقه‌اش نيز ساده است . براى نيايش تنها بايد كوشيد تا به سوى خدا كشيده شد . اين كوشش بايد به دل باشد نه به عقل . مثلا تعمق در عظمت خدا نيايشى محسوب نمىشود مگر اينكه اين\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nتعمق ، در عين حال ، با عصاره‌اى از عشق و ايمان همراه باشد . بدين طريق كه دعا طبق شيوه لاسال « 1 » با يك توجه عقلى آنچنان آغاز گردد كه بتواند به سرعت به يك حالت اشراقى و روحى منجر شود . نيايش هر چه باشد ، طولانى يا كوتاه ، بيرونى « 2 » يا درونى « 3 » بايد همچون گفتگوى طفلى باشد با پدرش : « خود را آنچنان بنمايد كه هست » . اين سخن را يك خواهر مسيحى خردسالى گفته است كه سى سال زندگيش را وقف خدمت درماندگان كرد : « با تمام وجودشان آنچنان نيايش مىكنند كه دوست دارند » .\r\nاما درباره فرم نيايش ، از يك توجه كوتاه به خدا گرفته تا سير روحانى و از كلمات بسيار ساده مغاير با همى كه از زبان يك روستايى درباره كالور « 4 » بيرون مىآيد تا جلال سرود مذهبى گرگوارى « 5 » در زير رواق‌هاى يك كليساى بزرگ فرم نيايش تغيير مىكند . تشريفات ، عظمت و شكوه در تاثير\r\n\r\n\r\n","description":"","footnote":"\r\n( 1 ) -  La Salle ( Jean Baptiste  ) مبشر مذهب مسيح و كسى كه عيسى از غسل تعميد داده است . در سال 31 به خواهش يك شاهدخت يهودى سرش را بريدند .\r\n( 2 ) - بيرونى ترجمه (  Vocal  ) به معنى صوتى و زبانى است .\r\n( 3 ) - درونى ترجمه (  Mental  ) به معنى فكرى و ذهنى و روحى است ولى از آن رو كه كلمه زبانى در فارسى با مفهوم ظاهرى و غير واقعى همراه است اين دو اصطلاح زيباتر و نزديك‌تر به اصل مقصود مىنمايد .\r\n( 4 ) -  Calvaire  تپه كوچكى كه محل نصب صليب است .\r\n( 5 ) -  Gregorien  سرود مذهبى كه به وسيله سن گوار اول تنظيم شده است .\r\n","page_name":" 78 ","page_number":78},
  {"content":"\r\n\r\nنيايش لازم نيست . كمتر كسى همچون سن ژان دولاكروا « 1 » يا سن برنارد دو كلروو « 2 » نيايش را تشريفاتى دانسته است . براى اجابت دعا نيازى به فصاحت نيست « 3 » .\r\nاز آن رو كه ارزش دعا را نسبت به فوايدى كه در بردارد مىسنجند ، ساده‌ترين كلمات ما كه تضرع و ستايش را بيان مىكند همچون زيباترين استغاثه‌ها و دعاها ، در پيشگاه خداوندگار هر چه هست ، مغلوب به نظر مىرسد . فرمول‌هاى حفظى كه به طور غير ارادى بيان مىشود و نيز افروختن يك شعله شمع خود يك نوع نيايشى است . اين فرمول‌هاى بىرمق و اين شعله مادى شمع ، براى آنكه سمبل پرواز يك موجود انسانى به سوى خدا باشد ، كافى است . با عمل نيز نيايش مىكنند . سن لويى گنزاك مىگويد انجام وظيفه ، هم ارز نيايش است . بى شك بهترين راه ارتباط با خدا انجام دادن كامل خواست او است : « اى پدر ما حكومت شما فرا رسد ، اراده شما در زمين نيز همچون آسمان حاكم گردد » ( از كتاب مقدس ) . بى\r\n\r\n\r\n","description":"","footnote":"\r\n( 1 ) -  St . Jeau de lacroix ( 1591 1542  ) نويسنده آثار چندى در تصوف و زهد و بانى يكى از مراسم معمول مذهبى .\r\n( 2 ) -  St . Beronard de Clairvauae ( 1153 - 1091  ) از بزرگ ترين شخصيت‌هاى دين مسيح كه بانى ديرها و نويسنده آثار بسيار مهمى است . وى همچون غزالى به كشمكش عليه عقليون دست زده است\r\n( 3 ) - اما نمىتوان اين نكته را ناديده گرفت كه فصاحت در روح كسى كه دعا مىخواند تاثير مىگذارد و او را دريافتن حالتى كه در اجابت مؤثر است يارى مىكند و شايد توجهى كه به فصاحت متون دعاهاى اسلامى احساس مىشود از اين جهت است .\r\n","page_name":" 79 ","page_number":79},
  {"content":"\r\n\r\nشك انجام خواست خدا عبارتست از پيروى قوانين حيات ، قوانينى كه در تاروپود بدن ما ، خون ما و روح ما ثبت شده است .\r\nدعاهايى كه همچون ابر غليظى از سطح زمين به سوى خدا بر مىخيزند ، به همان نسبت كه نيايشگران از نظر شخصيت مختلفند ، با يكديگر اختلاف دارند ، اما اين دعاها همه بر دو اصل مبتنى است : فقر و عشق . كاملا منطقى است كه براى كسب نيازمندىهاى خود از خدا كمك بگيريم ولى در عين حال نامعقول است كه از او بخواهيم تا به هوس‌هاى ما جامه عمل بپوشاند و يا آنچه را به كوشش ميسر است به دعا عطا كند . خواهش اگر مداوم و سمج باشد و صورت يك نوع تهاجم را به خود بگيرد برآورده‌مىشود . كورى كنار راه نشسته بود و عليرغم كسانى كه مىخواستند او را آرام كنند با تمام قوا از جگر فرياد مىكشيد ؛ عيسى كه از آنجا مىگذشت گفت : « ايمانت تو را شفا داد » .\r\nنيايش در مرحله عاليترش ، از سطح درخواست و عرض حال فراتر مىرود . انسان در برابر خداوندگار هستى نشان مىدهد كه او را دوست دارد ، نعمات او را سپاس مىگذارد و آماده است تا خواست او را ، هر چه باشد ، انجام دهد . در اينجا نيايش به صورت يك سير روحانى و مكاشفه درونى در مىآيد . بر روى آخرين نيمكت يك كليساى خلوت يك روستايى پير نشسته بود ؛ به وى گفتند : شما منتظر چه هستيد ؟ گفت : « من او را\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمىنگرم و او مرا مىنگرد » . ارزش هر فن بسته به نتايج آن است ؛ هر طبقه‌اى براى نيايش ، اگر انسان را با خدا مواجه سازد ، پسنديده است .\r\nزمان ومكان نيايش از ديدگاه الكسيس كارل : در كوچه ، اتومبيل ، ترن ، اداره ، مدرسه و كارخانه مىتوان نيايش كرد ولى بهتر است هر كس در اطاق‌ها ، كوهستانها و جنگل‌ها يا در خلوت اطاقش نيايش كند . و نيز عباداتى هست كه بايد طى مراسم خاصى در كليساها انجام شود . ولى جاى نيايش هر كجا باشد ، خدا با انسان سخن نمىگويد ، مگر هنگامى كه آرامش بر درونش مستولى شود . آرامش درون به حالت عضوى و مادى و به محيطى كه در آن بسر مىبريم بستگى دارد .\r\nيافتن آرامش بدن و روح در ميان ازدحام و همهمه و شلوغى جامعه امروز كار دشوارى است . امروز به جايگاه‌هاى خاصى براى نيايش نيازمنديم . كليساها بهترين جايى است كه سكنه شهرها مىتواند پيدا كنند . تاسيس چنين پناهگاه‌هاى خير و صلح در ميان هياهوى شهر نه گران خواهد بود و نه دشوار . در سكوت اين پناهگاه‌ها انسان مىتواند در حالى كه انديشه‌اش به سوى خدا در پرواز است عضلات و اعضايش را آرامش بخشد ، روحش را سبكبار كند و نيروى سنجش و تشخيصش را خلوص و جلا دهد و قدرت تحمل زندگى دشوارى را كه تمدن جديد بر دوش او بار كرده و به زانويش درآورده است به دست آورد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنيايش بر روى صفات و خصائل انسان اثر مىگذارد ، بنابراين بايد نيايش را پيوسته انجام داد . اپيكتت مىگفت : « بيش از آنچه نفس مىكشى به خدا بينديش » . صبح نيايش كردن و بقيه روز را همچون يك وحشى بسر بردن بيهوده است . كوتاهترين انديشه‌اى كه در مغز خطور مىكند و يا درخواستى كه پنهانى در ذهن آدمى مىگذرد مىتواند انسان را در برابر خدا قراردهد ، در اين صورت براى يافتن هر راهى از نيايش مىتوان الهام گرفت . بنابراين نيايش خود يك طريقه زندگى كردن است . نيايش اگر در شرايط مناسبى انجام شود همواره نتيجه‌اى به دنبال خواهد داشت . رالف والدو امرسون « 1 » مىنويسد : « هيچ كس هيچ وقت نيايش نكرده است مگر آن كه چيزى دستگيرش شده است » .\r\nبا وجود اينكه مردم متجدد به نيايش به ديده يك عادت متروك مىنگرند و آن را يك رسم خرافى و باقيمانده‌اى از دوران توحش مى پندارند ، در حقيقت مىتوان گفت امروز ما تقريبا « از همه ثمرات نيايش محروم مانده‌ايم . حال ببينيم علل اين محروميتها چيست ؟ اولين علت آن اينست كه نيايش امروز بسيار به ندرت انجام مىشود . احساس عرفانى در ميان متمدنين در شرف نابودى است . مىتوان گفت عده فرانسويهايى كه نيايش مىكنند از چهار يا پنج درصد مردم تجاوز نمىكند . ثانيا » ، نيايش امروز غالبا « بىتأثير است . زيرا ، بيشتر كسانى كه اهل عبادت هستند\r\n\r\n\r\n","description":"","footnote":"\r\n( 1 ) - امرسون يك شخصيت مذهبى اخلاقى در آمريكا است .\r\n","page_name":" 82 ","page_number":82},
  {"content":"\r\n\r\nخودخواه ، دروغگو ، متكبر و مغرورند و رياكارانى هستند كه شايستگى عشق و ايمان را ندارند . به هرحال آثار نيايش ولو آنكه پديد آيد غالبا » به ما نمى رسد .\r\nپاسخ خواهشهاى ما و عشق ما معمولا « به صورت بطئى ، نامحسوس و تقريبا » غير مسموع داده مىشود . اين پاسخ كه با زمزمه بسيار نرمى به اندرون ما پا مىگذارد با قيل و قال جهان خارج به آسانى خفه مىگردد . نتايج مادى نيايش نيز مبهم و ناآشكار است و معمولا « با ديگر پديده‌ها آميخته مىشود . در ميان مردم ، حتى كشيشان ، بسيار اندكند كسانى كه اين حالت را داشته‌اند كه بتوانند اين آثار را به صورت روشنى مشاهده كنند . پزشكان نيز ، از نظر اينكه برايشان جالب توجه نبوده است ، اجازه داده‌اند حالاتى كه در دسترس‌شان واقع مىشده است بى آنكه آن را مورد تحقيق و بررسى قرار بدهند از ميان برود . علاوه بر اين ، كسانى كه به بررسى اين آثار مىپردازند غالبا » به اين علت به اشتباه مىافتند و منحرف مىشوند كه در اغلب اوقات نتيجه حاصله با آنچه حدس زده مىشود اختلاف دارد . مثلا « كسى كه دعا مىكند تا خدا او را از يك بيمارى عضوى شفا دهد بيمار مىماند ولى در عوض يك تحول عميق و تفسير ناپذير روحى و اخلاقى به وى دست مىدهد . عادت نيايش هر چند در ميان عموم مردم حالت استثنايى دارد ولى در ميان گروه‌هايى كه نسبت به مذهب اجدادى وفادار مانده‌اند نسبتاً فراوان است ، در اين گروه‌هاست كه مىتوان هنوز تأثيرات نيايش را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمرور و مطالعه كرد . در ميان آثار بىشمار نيايش ، طبيب موقعيت بسيار مناسبى پيدا مىكند كه آثار پسيكوفيزيولوژى و درمانى آن را مورد بررسى قرار دهد .\r\nفقدان نيايش در ميان ملتى برابر است با سقوط قطعى آن ملت . به هرحال مثل اينست كه هنگام نيايش خدا به انسان گوش مىدهد و به او جواب مىگويد . آثار نيايش واهى و خيالى نيست . نبايد احساس عرفانى را تا سطح اضطراب يك انسان در برابر خطرات و مجهولات جهان پايين آورد و نيز نبايد از نيايش به آسانى يك شربت مسكن ، يك داروى ضد ترس ، ترس از درد ، بيمارى و مرگ تهيه كرد . پس معنى احساس عرفانى چيست ؟ طبيعت كجا را در زندگى ما براى نيايش اختصاص مىدهد ؟ به هرحال اين جايگاه بسيار قابل اهميت است .\r\nتقريبا « در تمام ادوار ، مردم غرب نيايش كرده‌اند . جامعه قديم اصولا » يك سازمان مذهبى بود . رومىها همه جا معابد را برپا مى داشتند . اجداد قرون وسطاى ما سرزمين مسيحيت را با كليساهاى بزرگ و محرابهاى « 1 » گتيك « 2 » مىپوشاندند . در زمان ما هنوز بر فراز هر دهكده‌اى ناقوسى برپا است . مهاجرانى كه از اروپا آمده‌اند نه تنها با دانشگاه‌ها و كارخانه‌ها بلكه به وسيله كليساها نيز در قاره جديد ( آمريكا ) تمدن غربى را برپا كرده اند .\r\n\r\n\r\n","description":"","footnote":"\r\n( 1 ) -  Chapelle  به معنى كليساى كوچك محراب\r\n( 2 ) -  Gothique  يك نوع استيل ساختمانى منسوب به قبيله گت كه در قرون وسطى معمول بوده است .\r\n","page_name":" 84 ","page_number":84},
  {"content":"\r\n\r\nدر طول تاريخ ما ، نيايش در شمار احتياجات اوليه‌اى در رديف جنگ ، ساختمان ، كار و دوست داشتن ، قرار داشته است . حقيقت چنين به نظر مىرسد كه احساس عرفانى جنبشى است كه از اعماق فطرت ما سرچشمه گرفته است و يك غريزه اصلى است . تغييرات و تحولات اين احساس همواره با تحولات ديگر فعاليتهاى باطنى انسان از جمله ، احساس اخلاقى ، سجيه و خوى و گاهى احساس زيبايى ، بستگى دارد . اين احساس جزء بسيار مهمى از هستى خود ماست و ما اجازه داده‌ايم به ضعف بگرايد و غالبا » به كلى نابود گردد .\r\nبايد به خاطر داشت كه انسان نمىتواند ، بدون خطر ، به ميل دل خود رفتار كند ، براى كسب موفقيت در زندگى بايد از قوانين ثابتى كه نظام علم آن را ايجاب مىكند پيروى نمود . مايك ريسك خطرناكى مىكنيم وقتى كه مىگذاريم چند فعاليت اصلى كه جزيى از سازمان فيزيولوژى فكرى و عاطفى به شمار مىرود در ما بميرد . مثلًا عدم رشد عضلات ، اسكلت و فعاليتهاى حياتى ( نه قواى عقلى ) در مردمى كه صاحب نيروى عقلى هستند همان قدر شوم و بدفرجام است كه ضعف قواى عقلى و احساس اخلاقى درميان ورزشكاران و پهلوانان . نمونه‌هاى بسيارى از خانواده‌هاى پر زاد و ولد و نيرومند هستند كه يا جز ثمره معيوب ببار نمىآورند و يا رو به انقراض مىروند . بنابراين ، اضمحلال عقايد اجدادى و محو احترام و تعصب نسبت به عادات و رسوم خانوادگى با يك تجربه سخت دردناك و تلخ ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nآموختيم كه فقدان احساس اخلاقى و عرفانى در ميان اكثريت عناصر فعال يك ملت زمينه زوال قطعى ملت و انقياد اورا در بند بيگانه تدارك مىبيند : سقوط يونان قديم معلول چنين عاملى بود . بديهى است كه اضمحلال فعاليتهاى فكرى و روحى كه سرشت ما خواهان آن است با مسأله توفيق در زندگى مغاير است . فعاليتهاى اخلاقى و مذهبى عملًا با يكديگر بستگى دارند . احساس اخلاقى پس از مرگ احساس عرفانى ديرى نمىپايد . انسان در ساختن يك سيستم اخلاقى مستقل از مذهب ، آن چنان‌كه سقراط مىخواست ، موفق نشده است .\r\nاجتماعاتى كه احتياج به نيايش را در خود كشته‌اند معمولا از فساد و زوال مصون نخواهند بود ، اين از آن جهت است كه متمدنين بى ايمان نيز همچون مردم دين‌دار وظيفه دارند كه به مساله رشد همه فعاليتهاى باطنى و درونى خود كه لازمه يك وجود انسانى است دلبستگى پيدا كنند . چگونه و روى چه اصلى احساس عرفانى چنين نقش مهمى را در موفقيت زندگى بازى مىكند ؟ با چه مكانيسمى نيايش بر روى ما تاثير مىگذارد ؟ اينجا ما قلمرو مشاهده و بررسى را ترك مىكنيم و دست بدامان فرضيه مىشويم . فرضيه و حتى تصادف نيز در پيشرفت علم ومعرفت ضرورى است . بايد ابتدا به خاطر داشته باشيم كه انسان واحدى است كه نيمى از آن آب و گل و نيمى از آن جان و دل است . بنابراين نمىتوان او را به طور كامل در چهار بعد فضا و زمان درك كرد . زيرا آن نيمه دوم يعنى شعور و روح انسانىگر\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nچه در اندام ما قرار دارد ولى در عين حال دنباله‌اش به خارج از اين جهان مادى كشيده مىشود .\r\nاز طرف ديگر ، بدن زنده كه مستقل از مكان ماديش ، يعنى جهان طبيعت خودنمايى مىكند ، جزء لاينفك آن است . زيرا ، همين بدن از نظر احتياج دائميش به اكسيژن ، هوا و غذايى كه زمين برايش فراهم مىآورد بدان صميمانه بستگى دارد . ما مىتوانيم چنين معتقد باشيم كه ما در يك كانون معنوى غرقه‌ايم كه در آن بيشتر از جهان مادى ( هوا ، زمين ) ، گام بر مىداريم . اين كانون معنوى جز آن موجود باقى و فاعل ما يريد و ابدى در ميان همه و برتر و بالاتر از همه كه او را خدا مىخوانيم نخواهد بود . بنابراين مىتوان نيايش را مامور روابط طبيعى ميان روح انسانى با موطن مالوف و جايگاه اصليش دانست و آن را همچون يك فعاليت حياتى كه به ساختمان وجودى مامتعلق است تلقى كرد و به عبارت ديگر نيايش را به چشم يك عمل عادى جسم و روحمان نگريست .\r\nاثرات نيايش از ديدگاه الكسيس كارل : نيايش در روح و جسم ما تاثير مىگذارد ؛ اين تاثير با كيفيت ، شدت ، و تواتر نيايش بستگى دارد . شناختن اينكه « تواتر » نيايش چيست آسان است و تا حدودى « شدت » را نيز مىتوان دريافت . اما ، كيفيت آن ، سرزمين ناشناخته‌ايست زيرا ، ما وسيله‌اى براى سنجش ايمان و ميزان عشق ديگران در دست نداريم . معذلك ، طريقه زندگى كسى كه به نيايش مىپردازد مىتواند ما را با كيفيت دعايى كه وى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nدر پيشگاه خدا مىكند آشنا سازد . حتى وقتى كه دعا تا سطح بسيار پايينى تنزل مىكند و به صورت بيان طوطىوار فرمول‌هاى معينى درمىآيد ، تمرينى براى پيدايش يك زمينه كاملا لازم روحى به شمار مىرود و احساس عرفانى و احساس اخلاقى را همراه با هم تقويت مىكند و در چهره كسانى كه به نيايش مى پردازند تا حدود تقريبا ثابتى حس وظيفه شناسى ، كمى حسد و شرارت و تا اندازه‌اى حس نيكى و خيرخواهى نسبت به ديگران خوانده مىشود .\r\nمسلم به نظر مىرسد كه در صورت تساوى قدرت مغزى و علمى ميان دو نفر ، سجايا و خصائل اخلاقى آنكه حتى به صورت بسيار معمولى و متوسطى نيايش مىكند تكامل يافته تر از آن ديگرى است . نيايش هنگامى كه مداوم و پرشور و حرارت است تاثيرش بهتر آشكار مىشود . اين گونه نيايش اندكى با غدد مترشحه داخلى مانند تيروييد (\r\n Thyroid \r\n) و سورنال (  Surrenale  ) قابل تشبيه است . اين غدد موجب يك نوع دگرگونى و تحولى مىگردد و اين تحول به صورت پيشرفت تدريجى پديدار مىشود . گفته اند كه در عمق وجدان شعله‌اى فروزانست . « 1 » انسان خود را آن چنان‌كه هست مىبيند ؛ از خود خواهيش ، حرص گمراهىهايش و كج فكرىهايش و از غرور و نخوتش پرده بر مىدارد ؛ براى انجام تكليف اخلاقى رام مىشود ؛ براى كسب خضوع فكرى اقدام مىكند و در همين هنگام سلطنت\r\n\r\n\r\n","description":"","footnote":"\r\n( 1 ) - اين معنى همان است كه در زبان ما از آن به نور فطرت تعبير مىكنند .\r\n","page_name":" 88 ","page_number":88},
  {"content":"\r\n\r\nپر جلال آمرزش در برابر او پديدار مىگردد . رفته رفته يك صلح درونى ، يك هماهنگى و سازش خوش فعاليتهاى عصبى و اخلاقى ، بزرگترين ظرفيت تحمل در برابر محروميت ، اتهام ، اندوه ، قدرت شكست‌ناپذير و سستى ناشناس ، بردبارى در قبال از دست دادن همه چيز ، درد ، بيمارى و مرگ به سراغ وى مىآيد .\r\nطبيب نيز هنگامى كه بيمارى را ديد كه دست بدامان دعا و توسل شده است مىتواند خرسند باشد چه ، آرامشى كه نيايش به ارمغان آورده است كمك شايانى در مداواى وى به شمار مىآيد . در اينجا نيايش را نبايد با مرفين همرديف دانست زيرا ، نيايش در همين حال كه آرامش را پديد آورده است ، به طور كامل و صحيحى ، در فعاليتهاى مغزى انسان يك‌نوع شگفتگى و انبساط باطنى و گاه قهرمانى و دلاورى را تحريك مىكند .\r\nنيايش خصائل خويش را باعلامات بسيارمشخص و منحصر به فردى نشان مىدهد : صفاى نگاه ، متانت رفتار ، انبساط و شادى بىدغدغه ، چهره پر از يقين ، استعداد هدايت و نيز استقبال از حوادث ، به سادگى در آغوش گرفتن يك سرباز يا يك شهيد مرگ را . اينهاست كه از وجود يك گنجينه پنهان در عمق جسم و روح ما حكايت مىكند . تحت اين قدرت و سلطنت حتى مردم غافل عقب مانده و ضعيف و كم استعدادها نيز مىتوانند نيروى عقلى و اخلاقى خويش را بهتر به كار بندند و از آن بيشتر بهره گيرند . چنين به نظر مىرسد كه نيايش انسانها را آن چنان رشد مىدهد كه جامعه‌اى كه\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nوراثت و محيط به قامتشان دوخته است برايشان كوتاه گردد . ملاقات پرودگار آنها را از صلح و آرامش درون لبريز مىسازد به طورى كه شعشعه پرتو اين صلح از چهره شان نمودار است و آن را هر جا كه روند با خود مىبرند . اما دريغا كه امروز در دنياى ما ، جز اندكى نيستند ، كسانى كه نيايش را درچهره حقيقيش بشناسند .\r\nآثار درمانى نيايش كه در تمام ادوار دقت مردم را به خود جلب كرده است اينها است . امروزه نيز در جاهايى كه به نيايش مىپردازند از شفاهايى كه با تضرع و توسل به خدا و اولياء خدا نصيب شده است بسيار سخن به ميان مىآيد . اما وقتى كه مسأله شفا يافتن امراض مشكوك به طور خود به خودى و يا به كمك مداواى معمولى پيش مىآيد بسيار مشكل است كه بدانيم عامل واقعى اين شفا چه بوده است . تنها در مواردى نتايج نيايش مىتواند مطمئنا به تحقيق برسد كه همه راه‌هاى درمانى غير عملى و يا مردود باشد . سازمان طبى لورد « 1 » خدمت بزرگى به علم كرده كه واقعيت اين گونه شفاها را باثبات رسانده است .\r\nنيايش گاهى تاثيرات شگفت آورى دارد ، بيمارانى بوده‌اند كه تقريبا به طور آنى از دردهايى چون خوره ، سرطان و عفونت كليه و زخمهاى مزمن و سل ريوى و استخوانى پريتونئال « 2 » شفا يافته‌اند . چگونگى اين گونه شفا\r\n\r\n\r\n","description":"","footnote":"\r\n( 1 ) -  Lourdes  محلى است كه زوار مسيحى براى توسل و زيارت به آنجا مىروند و از حضرت مريم حاجات خود را مىخواهند .\r\n( 2 ) -  Pritoneal  سل پرده صفاق\r\n","page_name":" 90 ","page_number":90},
  {"content":"\r\n\r\nيافتنها تقريبا همواره يكسان است : يك درد بسيار شديد و بعد احساس شفا يافتن . در چند دقيقه و حداكثر تا چند ساعت آثار بيمارى محو مىشود و جراحات و صدمات جسمى و آناتوميك آن نيز التيام مىيابد . اين معجزه با چنان سرعتى سلامت را به بيمار باز مىدهد كه هرگز حتى امروز جراحان و فيزيولوژيستها در طول تجربياتشان مشاهده نكرده‌اند . براى اينكه اين پديده‌ها بروز كند نيازى نيست كه حتما خود بيمار نيايش كند ، اطفال كوچكى كه هنوز قدرت حرف زدن نداشته‌اند و همچنين مردم بىعقيده نيز در لورد شفا يافته‌اند ليكن ، در كنار آنها كسى نيايش مىكرده است . نيايشى كه به خاطر ديگرى انجام شود همواره اثر بخش‌تر است .\r\nچنين به نظر مىرسد كه اجابت دعا بستگى به شدت و حالت ( كيفيت ) آن دارد . امروز كرامات و معجزات در لورد بسيار كمتر از چهل سال يا پنجاه سال پيش صورت مىگيرد . زيرا بيماران ديگر امروز آن معنويت عميق و پر خلسه اى را كه در گذشته برلورد حكومت مىكرد نمىيابند ، زوار ، سياح شده‌اند و دعاهايشان ابتر گشته است . اينها است آن دسته از آثار نيايش كه من نسبت بدانها يك نوع شناخت مسلم و قطعى دارم . علاوه بر آن بسيارى نتايج ديگر نيز هست .\r\nتاريخ حيات اولياء خدا و حتى مردم متجدد امروز حاوى نكات معجزه‌آساى بسيارى است . شك نيست كه غالب كراماتى كه به كشيش آرس (\r\n ARS \r\n) نسبت مىدهند حقيقت دارد . هنگامى كه اين همه حوادث خارق‌العاده دست به دست هم داده از پيش چشم ما مىگذرند ما را وارد\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nسرزمين تازه‌اى مىكنند كه كاوش در آن هنوز آغاز نشده است و دست يافتن برآن بسيار سودمند است . آنچه تاكنون به طور مطمئنى مىدانيم اينست كه نيايش ثمرات مخصوص و لمس شدنى بسيار ببار مىآورد . نيايش ، هر چقدر به نظر عجيب بنمايد ، ما ناچاريم آن را همچون واقعيتى بنگريم كه هر چه بخواهد مىيابد و هر دردى را كه بكوبد در برابرش گشوده مىشود . روى هم رفته ، احساس عرفانى نسبت به ديگر فعاليتهاى روحى يك اهميت فوق‌العاده‌اى را دار است زيرا اين احساس ما را با عظمت اسرار عالم معنى آشنا مىسازد ، به وسيله نيايش است كه انسان به خدا مىرود و خدا در انسان ورود مىآيد .\r\nما نبايد نيايش را بهانه‌اى براى تن دادن به ضعف‌هاى اخلاقى ، فقر ، زبونىهاى و سستىهاى خود قرار دهيم . نيچه مىنويسد : « دعا كردن شرم‌آور است » در صورتى كه دعا كردن همچون آشاميدن و دم زدن هيچگاه شرم آور نيست . انسان همچنان كه به آب و اكسيژن نيازمند است به خدا نيز محتاج است . احساس عرفانى - در رديف قدرت مكاشفه ، احساس اخلاقى ، احساس جمال و نور عقل به شخصيت بشرى شكفتگى و انبساط پر معنا و كاملى مىبخشد . شك نيست كه توفيق در زندگى به رشد كامل هر يك از فعاليتهاى فيزيولوژيكى ، عقلى ، روانى و معنوى ما بستگى دارد . نيمى از روح عقل است و نيم ديگرش احساس . ما بايد هم زيبايى دانش را دوست بداريم و هم زيبايى خدا را و ما بايد به پاسكال با همان ايمان گوش فرا دهيم كه به دكارت .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nنيايش از ديدگاه ونسان برومر « 1 »\r\nبرومر فيلسوف معاصر : در سال 1380 پروفسور ونسان برومر ، استاد دانشگاه اترخت هلند و عضو انجمن فلسفه دين اروپا ، ميهمان گروه اديان مركز گفتگوى تمدنها بود . پروفسور برومر طى چند روز حضور در ايران ، شش برنامه سخنرانى داشت كه با استقبال و اشتياق فراوان روبرو شد . سه سخنرانى نخست وى با عناوين : « برداشت مدرن و پست مدرنى از باورهاى دينى » ، « سنت دينى چگونه حفظ شود ؟ » و « شرايط يك تفسير درست از متون دينى كدام است » در تهران و قم برگزار شد . برومر در اين سخنرانىها به نحوه جمع ميان پويايى و حفظ سنت ، چند و چون ديندارى در جهان معاصر و ارايه شش معيار در درستى تفسير متون دينى پرداخت .\r\nپروفسور برومر علاوه بر شأن فيلسوفى و مشى تحليلى ، از جمله فيلسوفانى است كه تمايلات عرفانى و عاشقانه دارد . اين بود كه او سه نشست بعدى خود در ايران را به اين گونه مباحث اختصاص داد . در دانشگاه تهران از « عرفان و يكى شدن با خدا » سخن گفت و نشان داد كه چگونه عارف مىتواند با عشق به خداوند سرمايه‌اى از ايمان را توشه راه خويش كند . او عشق مجازى و زمينى را پيش‌شرط فهميدن عشق حقيقى به خدا دانست و افزود : در سنت عرفان اسلامى - مسيحى براى سالك سه\r\n\r\n\r\n","description":"","footnote":"\r\n( 1 ) - بر اساس گزارش « گروه اديان » مركز « گفتگوى تمدن‌ها » تهيه شده است . متأسفانه ترجمه آثار برومر در زمان نگارش اين كتاب منتشر نشده است .\r\n","page_name":" 93 ","page_number":93},
  {"content":"\r\n\r\nمرحله تصوير كرده‌اند : « تزكيه » ، « اشراق و الهامات » و « فناى فى الله » . برومر براى هر يك از مراحل ، مثالهايى از عشق زمينى براى مخاطبان بيان كرد و اين نكته را يادآور شد كه فراز و نشيب عشق همانند رعد و برق آسمانى سريع مىآيد و زايل مىشود و اين سالك است كه بايد فرصت را مغتنم شمارد . اگر اين وصال دايمى باشد ، معناى جذبه و شور و اشتياق از دست مىرود . عاشق خداوند همه انسانهاى ديگر را از آن رو كه با خدا مرتبطند ، دوست مىدارد . برومر سه تفسير براى « يكى شدن با خدا » نقل كرد و در پايان ، از نگاه‌هايى كه مىكوشند ، خلسه‌هاى عرفانى را از طريق دارو ، مواد مخدر و شراب به دست آورند و يا درصدد نوعى « مشابهت سازى » اند ، انتقاد كرد .\r\nبرومر در نشست دوم از مباحث عرفانى و عاشقانه دانشگاه شيراز از « الگوى عشق به خداوند » سخن گفت و به تبيين راه‌هاى ارتباط آدمى با خداوند پرداخت و راه عشق را بر راه‌هاى ديگر ترجيح داد . برومر در اين باره ، كتابى را با عنوان « الگوى عشق (\r\n The Model of love \r\n) » نگاشته است .\r\nبرومر در نشست خود در دانشگاه اصفهان اين پرسش را مطرح نمود كه : « ما در هنگام دعا چه مىكنيم ؟ » او در اين باره ، كوشيد با وام گرفتن از مفاهيم و اصطلاحات ويتكنشتاين ، زبان دعا و نماز را براى حاضران به شكل فلسفى تبيين كند . « بازيهاى زبانى » (  John Drury  ) و « شيوه زندگى » (  School of seeing  ) از مشهورترين اصطلاحات فلسفى ويتكنشتاين هستند كه به گونه‌اى بديع در جهت معنادار كردن زبان و گزاره‌هاى دينى به كار\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگرفته شده‌اند . برومر با تكيه بر اين مفاهيم ، معتقد است ما بايد با قواعد اين بازى به خوبى آشنا شويم . ما در مناجات و دعا مىكوشيم با رعايت قواعد بازى ، زندگى خود را تفسير مجدد كنيم ، معنا ببخشيم و از بيهودگى نجات پيدا كنيم . اگر دعا و نماز من چنين خاصيتى ندارد ، قواعد بازى را نياموخته‌ام .\r\nنيايش و انواع آن : برومر در تجزيه و تحليل « نيايش » و انواع آن معتقد است كه در نيايش ، مؤمنان محبت خويش به خداوند را ايجاد ، بازسازى و به آن اعتراف مىكنند . در خواستن چيزى از خداوند ، به وابستگى خويش به او اعتراف مىكنيم و اين اعتراف شرط لازم براى ايجاد رابطه شخصى با خداوند است . اعتراف به گناه و درخواست عفو و بخشش خداوند شرط لازم احياى رابطه‌اى است كه از طريق گناهان خويش به آن آسيب رسانده‌ايم . اين را شايد بتوان دعاى طلب ناميد . در دعاى شكر گزارى و ستايش به اين حقيقت اعتراف مىكنيم كه خدا با لطف خويش مىخواهد رابطه دوستىاش با ما برقرار شود . در اين معنا ما مىتوانيم با تعريف كالون (  Language  ) از دعا به عنوان « تمرين ايمان » هم رأى باشيم . هم دعا و هم شكل زندگى مؤمن با مثلثى تعريف مىشوند ؛ چرا كه هر دو سه مؤلفه دارند ، خدا ، مؤمن و جهانى كه مؤمن در آن به سرمىبرد و عمل مىكند . مؤمنان در زندگى خويش از طريق محبت خداوند به اين جهان مرتبط مىشوند . مؤمنان در دعاى خويش رابطه‌اى را از خدا مسئلت مىكنند كه بر اساس آن هستى آنها در اين جهان تعين پيدا مىكند .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nآثارنيايش : برومر در بيان آثار دعا به مسئله خودسازى اشاره كرده و معتقد است كه نيايش شيوه مهمى است كه در آن ما خودمان را تربيت مىكنيم . او خاطر نشان مىكند كه در « حال نماز ، مؤمن به طور مكرر خود را به گونه‌اى مىسازد كه جهان را به شيوه خاصى ببيند ، شيوه‌اى كه هر روز در آن ، تجارب او با آنچه او واقعيت مناسب مىپندارد هماهنگ و مطابق مىشوند ؛ او به طور مكرر حيات عاطفى و رفتار خود را متوجه اين واقعيت و مطابق آن مىكند . در اين شيوه ، نيايش چيزى مىشود كه درورى (  Forms of Life  ) آن را مكتب شهود (  Calvin  ) مىخواند . در دعا و نماز مىآموزيم زندگى و جهان را بر اساس ايمانمان بفهميم و زندگىمان را مطابق با اين شيوه ديدن پويا نگه داريم . برومر ، در بيان آثار دعا ، به مسئله عشق ورزى نيز اشاره مىكند . او معتقد است كه مؤمنان در دعاى خود بسان زندگيشان تمرين عشق‌ورزى با خدا مىكنند و نه اينكه صرفاً با دعا تمرين كنند . تمرين دعا شبيه تمرين شنا نيست كه بدون رفتن در آب بتوانى انجام دهى . مؤمنان در دعا در واقع در پى ايجاد ، بازسازى و اعتراف به دوستىشان با خدا هستند . دعا و زندگى عاشقانه ، بدون يكديگر ، غير ممكن‌اند . لذا بيهوده است اگر گمان كنيم كه اگر آن دعا در همه زندگى ما ظهور و تجلى پيدا نكرده باشد ، مىتوانيم از طريق دعا به قرب جوار خداوند نايل شويم . به عبارت ديگر ، به لحاظ منطقى محال است كه زندگى عاشقانه داشت و حال آنكه اين عشق ايجاد و پى در پى احياء نشده باشد به اين واقعيت در ستايش و سپاسگذارى اذعان و اعتراف مىشود .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاشكال نيايش : برومر شكلهاى مختلف دعا را نيز مورد بحث قرار مىدهد . در شكلهاى مختلف دعا ، مؤمنان آگاهانه جنبه‌هاى گوناگون حيات فرد در قرب جوار خداوند روبرو شده و بدين شيوه خود را براى زندگى ايثار گرانه تربيت مىكنند . از اين رو در دعا و استغاثه ، مؤمنان وابستگى خود را مىپذيرند ؛ در مسأله شفاعت خواستن از خدا ، آنها با تعلق خاطر ( يا عدم تعلق خاطر ) خودنسبت به نيازهاى ديگران با خداوند روبرو مىشوند ؛ در توبه ، آنها به اشتباهات خود به عنوان گناهانى كه به دوستىشان با خدا آسيب مىرسانند ، اعتراف مىكنند ؛ در ايثار ، به تعهد ( يا عدم تعهد ) خود به انجام خواست خداوند سر فرو مىآورند ؛ در ستايش خداوند آنها مىپذيرند كه به جهان به عنوان جلوه احسان ، عظمت و قداست خداوند نگاه كنند ؛ در شكرگزارى ، مؤمنان بر اين باورند كه به توانايىها و فرصتهايشان و برآورده شدن نيازهاى خود به چشم پاداشى ناشى از لطف خداوند نگاه كنند . به اين معنا ، دعا در واقع گونه‌اى تفكر است كه در آن مؤمنان آگاهانه ، شيوه‌اى كه آنها را به خدا ، به خودشان ، و به اين جهان و اعمال و نگرشهاى ساير مردم مربوط مىكند ، رو به رو مىشوند . بنابراين ، در دعا ، مؤمنان همه زندگى خود را وقف دوستى با خدا كرده و به خودآگاهى و كمال بيشتر دست مىيابند .\r\nكتابِ « الگوى عشق » : الگوى عشق عنوان كتابى است از پروفسور ونسان برومر استاد الهيات دانشگاه اترخت هلند و عضو انجمن فلسفه دين\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاروپا . اين كتاب در حال ترجمه به فارسى است . ذيلًا گزارش كوتاهى از كتاب مذكور كه توسط گروه اديان مركز گفتگوى تمدنها تهيه شده است ارائه مىشود .\r\nاز كجا بايد به جست و جوى مفهوم منسجمى درباره عشق برآييم كه بتواند به منزله الگويى براى انديشيدن درباره رابطه ما با خدا به كار آيد ؟ به دلايل بسيار ، عشق رومانتيك و جنبه‌هاى عاشقانه‌اش نقطه حركت روشنگرى براى پديد آوردن الگويى مفهومى براى عشق به خداست .\r\n1 - عشق و توجه : عشق صورتى از توجه انحصارى به معشوق است . جهانى كه گرداگرد ما را فرا گرفته است ، شامل اشياى بسيارى است و تعداد اين اشياء آن قدر زياد است كه توجه ما نمىتواند به طور همزمان به همه آنها معطوف باشد . بنابراين ، همه اشياء براى جلب توجه ما به سوى خودشان در نبردند . اما يك وقت اتفاقى مىافتد كه چيزى مىتواند توجه ما را مدتى طولانى و استثنايى به خود جلب كند . اين امر در خصوص دلباختگى صادق است و ما مىتوانيم آن را « حالتى از توجهى غير عادى به انسانى عادى » وصف كنيم .\r\n2 - عشق و آزادى : دلباختگى به فلج شدن توجه ما مىانجامد و هيچ جايى براى آزادى حركت باقى نمىگذارد . عشق حالتى انفعالى نيست بلكه فعاليتى است كه ما به طور ارادى و اختيارى انجام مىدهيم . در اين خصوص مىتوان « آزادى رضايت » و « آزادى انتخاب » را از هم باز شناخت .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n3 - عشق و شناخت : ما دلباخته كسى مىشويم كه محرمانه و اسرار آميزترين پسندهايى را ارضا مىكند كه شخصيت فردى ما را شكل داده است . آيا اين بدان معناست كه عاشق مىداند كه معشوق با اين پسندها منطبق است يا عاشق خيال مىكند كه اين چنين است ؟\r\n4 - عشق و جنسيت : ياوه سرايى است اگر بگوييم عشق حقيقى مرد يا زن به يكديگر هيچ شائبه جنسى ندارد . نيز ، ياوه‌سرايى است اگر عشق را مساوى جنسيت بدانيم . اما اين دو چگونه به يكديگر مربوط است ؟ در اين‌باره ، بايد ميان عشق به معناى دقيق كلمه و نحوه‌هاى انضمامى مختلف آن تمايز قائل شد . همچنين ، ميان « عشق جنسى » و « غريزه جنسى » بايد تمايز قائل شويم . غريزه متمايل به تقويت شمار نامعينى از اشياء است كه او را ارضا مىكند و حال آنكه ، عشق متمايل به انحصارىگرى است .\r\n5 - عشق و خدا : عشق رومانيك ويژگىهايى را داراست كه مىتوان آنها را به منزله الگويى براى عشق به خدا اختيار كرد : اول انحصارى بودن براى عاشق ، جهان وجود ندارد . معشوق او جهان را گرفته است . دوم فقدان آزادى : به سر راست‌ترين معنا ، ما معشوق‌مان را آزادانه انتخاب نمىكنيم . « محرمانه‌ترين و اسرار آميزترين پسندهايى كه شخصيت فردى ما را شكل مىدهد » ما را عاشق كسى مىكند . سوم شناخت : « هر كه محبت مىنمايد از خدا مولود شده است و خدا را مىشناسد و كسى كه محبت نمىنمايد خدا را نمىشناسد » . چهارم يكى شدن : عاشق كشش عجيبى به محو كردن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nفرديت خودش در فرديت يك شخص ديگر و به طور متقابل ، جذب كردن فرديت معشوق درفرديت خودش پديد مىآيد . عارف نيز مىكوشد با خدا يكى شود و خدا را در خودش جذب كند . بدين معناست كه ارتگا عارف را « اسفنج خدا » وصف مىكند . پنجم رنج يا بلا كشى : عشق حقيقت با توانايى در رنج و بلا كشى است كه خودش را به بهترين نحو مىشناسد . دگرگون كردن زندگى و شخصيت‌مان و همانند خداشدن بدون از خود گذشتگى و بلا كشى صورت نمىگيرد . پنجم « نياز - عشق » يا « بخشش عشق » : سى . اس لويس دو اصطلاح بسيار مفيد براى دو نوع عشق وضع مىكند : نياز عشق و بخشش - عشق . اروس (  eros  ) يا نياز - عشق ، ميل به رسيدن به آن چيزى از يك شخص ديگر است كه من بدان نياز دارم تا شاد يا شكفته شوم . آگاپه (  agape  ) يا بخشش عشق ، نگرشى است درباره قراردادن خودم در خدمت ديگران . دو تا از مهمترين مثالهاى كلاسيك نظرى كه مىگويد عشق را بايد بر حسب  eros  فهميد ، از آن افلاطون و اگوستين است . يكى از قاطع‌ترين ناقدان آرمان  eros  اندراس نيگران است . و نيچه نيز بزرگترين ناقد آرمان  agape  در برابر  eros  بود و ماكس شلر مىخواست نظرهاى متضاد  eros  و  agape  را آشتى دهد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nفصل سوم : شرح دعاى مكارم‌الاخلاق\r\n\r\n","description":"","footnote":"","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nمقدمه\r\nبا نام و ياد او و براى او سخن خود را آغاز مىكنم . با توجه به محور بودن تعليم و تربيت اسلامى و شناختن و شناسانيدن هر چه بيشتر و بهتر آن در رشته علوم تربيتى و از طرفى با توجه به آنكه در دوره كارشناسى ارشد و نيز دوره دكترى رشته تاريخ و فلسفه تعليم و تربيت گرايش تعليم و تربيت اسلامى درسى تخصصى تحت عنوان « تعليم و تربيت از ديدگاه ائمه اطهار ( ع ) » وجود دارد ، لازم ديديم از ديدگاه تربيتى بحثى كوتاه در مورد « دعاى مكارم‌الاخلاق » داشته باشيم . اين دعاى شريف از امام چهارم زين العابدين و سيدالساجدين على بن الحسين ( ع ) است كه جزء دعاهاى صحيفه سجاديه مىباشد . اين صحيفه داراى پنجاه و چهار دعا است كه دعاى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمكارم‌الاخلاق دعاى بيستم آن است . شايد وجه تسميه اين دعا به مكارم‌الاخلاق همان جمله متن دعا باشد كه امام مىفرمايند :\r\n« و هب لي معالي الاخلاق »\r\n. تلاش ما در اينجا صرفاً بررسى و تحليل نكات تربيتى و آموزشى اين دعا است و گرنه قصد شرح دعا و يا ورود در جزييات و تشريح فرازهاى آن را نداريم كه اين مهم نيازمند روح بلند و مطهرى چون بزرگان و علماى دين و معرفت و تعليم و تربيت مىباشد همانند مرحوم استاد شهيد مطهرى كه توفيق براى شرح و ذكر فلسفه و نكات اين دعا را جزء آرزوهاى خويش مىدانستند . ( مطهرى ، فلسفه اخلاق ، ص 21 ) متأسفانه آن شهيد بزرگوار به اين مهم نايل نشد و ما را در حسرت اطلاع از نظرات خود گذاشتند . لذا در بررسى اين دعا براى اينكه خواندن اين گفتار ، ملال‌آور و خسته كننده نباشد تلاش مىشود بسيار مختصر و بعضاً فهرست‌وار و تيترگونه فرازها شرح و توضيح داده شود .\r\n\r\nسنديت دعاى مكارم الاخلاق\r\nدر مورد سنديت دعاى مكارم‌الاخلاق و جايگاه آن در مقدمه صحيفه سجاديه مباحثى آمده است كه ما از ذكر تفصيلى آن خوددارى كرده ، به همين بسنده مىكنيم كه سنديت صحيفه و حتى قدمت آن ، از آن نظر كه در دسترس مردم قرار گرفت حتى از نهج البلاغه نيز بيشتر است . چون كتاب صحيفه از اواخر قرن اول و اوايل قرن دوم هجرى به صورت كتاب\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nدر دسترس بوده است اما نهج البلاغه فعلى كه مجموعه‌اى از خطبه‌ها و حكمتها و نامه‌هاى امام على ( ع ) است ، قبلًا به صورت پراكنده در ميان مردم بوده است و سيد رضى در قرن چهارم هجرى اينها را جمع آورى و به صورت كتاب درآورده است . به علاوه ، سيدرضى آن قسمتهايى كه به نظر او از بلاغت و فصاحت ويژهاى برخوردار بوده است را گزينش كرده است و لذا بعد از قرآن ، قديمىترين كتاب شيعى كه از اول به صورت كتاب بوجود آمده و هم اكنون در دسترس مسلمين است همين صحيفه سجاديه مىباشد . لازم به ذكر است كه جناب زيدبن على بن الحسين ( ع ) وقتى در جنگ با امويان درگير بود كه منجر به شهادت او شد ، صحيفه سجاديه را در دست داشت كه آن را به كسى سپرد و از آن دو نسخه بود كه در ابتداى صحيفه شرح اين موارد آمده است . صحيفه را امام سجاد ( ع ) انشاء فرمودند و فرزند ارجمندشان امام باقر ( ع ) آن را نوشته و امام صادق ( ع ) آن را مىشنيده است . لذا صحيفه سجاديه داراى اعتبار خاصى است زيرا كه از سوى سه معصوم تأييد شده است . مرحوم فيضالاسلام در ادامه مقدمه خود مىگويد : هر كس از روى اخلاق و با نيت پاك يكى از اين پنجاه و چهار دعا را بخواند و در فهم معناى آن انديشه نمايد بيدرنگ نور الهى در دل او تابيده ، متوجه خداى تعالى گشته و در راه نيكبختى دنيا و آخرت قدم مىگذارد . اين كتاب در ميان علماء دين و بزرگان شيعه به « انجيل اهل بيت » و « زبور آل محمد عليهم السلام » لقب گرفته و همان‌طور كه انجيل عيسى و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nزبور داوود عليهما السلام دو كتاب آسمانى و دربرگيرنده علوم و حكم بوده‌اند صحيفه نيز چنين است و عامل هدايت جهانيان به سوى سعادت دنيا و آخرت مىشود . اين كتاب بعضاً به « اخت القرآن » يعنى خواهر قرآن توصيف شده چنان‌كه نهج البلاغه به « اخ القرآن » يعنى برادر قرآن تعبير شده است . به علاوه ، چنان‌كه قرآن كريم را خداوند به زبان حضرت محمد ( ص ) بيان فرموده نهج البلاغه و صحيفه را هم كه متن آن از منبع علم الهى تراوش كرد به زبان مقدس دو على ( عليهما السلام ) جارى شده است ( فيض الاسلام ، شرح صحيفه سجاديه ، مقدمه ) . در پايان اين قسمت مناسب است بدون حاشيه مستقيماً وارد اصل بحث و بررسى فرازهاى مختلف دعا شده و مباحث تربيتى و اخلاقى مورد نظر را در ذيل فرازهاى دعا بحث كنيم . اميد است كه فهم معانى بلند اين دعا موجب تابش نور الهى در دل متربيان نظم و تعليم و تربيت اسلامى و منجر به هموار شدن راه سعادت و پيشرفت شود .\r\n\r\nفراز اول\r\n( اللّهمّ صلّ على محمد و آله و بلّغ بايمانى اكمل الايمان و اجعل يقينى افضل اليقين وانته بنيّتى الى احسن النيّات و بعملى الى احسن الاعمال )\r\n« بارخدايا بر محمد ( ص ) و خاندان او درود فرست و ايمانم را به كامل‌ترين ايمان برسان و يقينم را بهترين يقين قرار ده و نيت مرا به نيكوترين نيتها و كردارم را به بهترين كردارها برسان . »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nخواسته‌هاى متعالى\r\nاولين نكته تربيتى كه در اين فراز مشاهده مىشود خواسته‌هاى بسيار متعالى انسان كامل است . در هر چهار جمله فراز بالا از صفت عالى و برترين استفاده شده است و اين حاكى از روح بلند انسان و خواسته‌هاى متعالى اوست . اصولًا انسان و حيوان هم در بعد بينشها و يا آگاهىها هم در بعد گرايشها يا خواسته‌ها تفاوتهايى دارند .\r\nتفاوت انسان و حيوان : حيوان از نظر آگاهى و بينش داراى چهار محدوديت است : ( 1 ) آگاهى حيوانات محدود به حواس ظاهرى است و لذا آگاهى ظاهرى وسطحى دارند نه درونى و عمقى ( 2 ) جزيى و فردى است و از عموميت و كليت برخوردار نيست . ( 3 ) منطقه‌اى است و محدود به محيط زيست حيوان است . ( 4 ) حالى است يعنى بسته به زمان حال است و از گذشته و آينده بريده است . حيوان نه از تاريخ جهان و خود آگاه است و نه درباره آينده مىانديشد و تلاش مىكند ، بدين ترتيب سطح خواسته‌هاى حيوان نيز محدود و در چهار زندان است : اولًا مادى است و از چهارچوب خوردن و خوابيدن و بازى و استفاده از جنس مخالف و . . . بالاتر نمىرود و لذا براى حيوان تعريف ارزش اخلاقى و معنوى مطرح نيست . ثانياً شخصى و فردى است و حداكثر مربوط به جفت و فرزندش است . ثالثاً منطقه‌اى است و رابعاً حالى و مربوط به زمان حال .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاما سطح آگاهى انسان چهار محدوديت فوق را ندارد يعنى آگاهى و شناخت انسان اولًا از ظواهر اشياء مىگذرد و تا درون و ذات آنها نفوذ مىكند و ثانياً قوانين كلى و حقايق عمومى فراگيرنده جهان را كشف مىكند و از مرز فرديت و جزئيت عبور مىكند و ثالثاً مرز مكان را هم درمىنوردد و رابعاً مرز زمان را . يعنى هم بر گذشته و هم بر آينده خويش وقوف مىيابد . سطح خواسته‌هاى انسان نيز به همين ترتيب متعالى است يعنى اولًا محدود در ماديات نيست بلكه موجودى ارزش‌جو و آرمان‌خواه و كمال مطلوب خواه است و ثانياً خواسته‌هاى انسان عام و فراگيرنده همه بشريت مىتواند باشد و ثالثاً و رابعاً محدود به محيط زمانى و مكانى خاصى هم نيست و حتى گاهى آسايش خود را به خاطر آسايش ديگران و نجات بشريت فدا مىكند . « 1 » ( در اين مورد بحث مفصل است براى نمونه مىتوان به سيره انبيا و ائمه اطهار ( س ) و علما و مصلحين بزرگ اسلامى و حتى غيرتمندان غير مسلمان رجوع كرد . )\r\nشرف علم اخلاق : ممكن است سؤال شود كه ملاك امتياز انسان برديگر موجودات چيست كه اين گونه خواسته‌هاى متعالى را مىطلبد . در پاسخ بايد گفت همين نكته را علماى اخلاق مايه شرف علم اخلاق نسبت به ديگر علوم دانسته‌اند و لذا مؤلف كتاب جامع السعادات مرحوم علامه مهدى نراقى مىفرمايد : « علم اخلاق شريفترين و سودمندترين علوم است زيرا شرف هر علمى به موضوع و غايت آنست و موضوع اين علم ، نفس ناطقه\r\n\r\n\r\n","description":"","footnote":"\r\n( 1 ) - براى اطلاع بيشتر به كتاب انسان و ايمان مرحوم شهيد مطهرى رجوع شود\r\n","page_name":" 108 ","page_number":108},
  {"content":"\r\n\r\nاست كه حقيقت و لُب انسان است كه شريفترين نوع موجودات است و غايت اين علم ، كامل ساختن و رساندن انسان از نخستين حد وجودى به آخرين مرتبه رشد و كمال است » ( علامه مهدى نراقى ، جامع السعادات ، 1366 ، ج 1 ، ص 66 ) . شايد علت آنكه حكماى پيشين واژه علم را به نحو حقيقى جز بر علم اخلاق اطلاق نمىكردند و آن را « اكسير اعظم » مىناميدند ، به خاطر شرفِ موضوع آن يعنى روح انسان باشد .\r\nاشاره تربيتى : در اين فراز به نظر مىرسد اشارهء تربيتى اين باشد كه انسان در زندگى خود و نيز مربيان و مديران جامعه در جريان تربيت فرزندان ، شاگردان و مردم خود بايد جنبه‌هاى متعالى و بلند امور را بنگرند و بخواهند و متربيان را همواره به گونه‌اى آموزش دهند تا از روح بلند ، عزت نفس و كرامت برخوردار باشند و اين از محورهاى اصلى تعليم و تربيت اسلامى است .\r\nنشانه ايمان كامل\r\nامام صادق ( ع ) در توضيح ايمان كامل چنين مىفرمايند :\r\n« من احب للّه وابغض للّه واعطي للّه فهو كمل ايمانه . »\r\nهر كس براى خدا دوست بدارد و براى خدا دشمن بدارد و براى خدا انفاق كند ايمانش كامل است . يعنى در واقع رمز كمال ايمان به آنست كه تمام زندگى انسان و اعمال و كردار انسان و حب و بغض و انفاق او به معناى اعم كلمه براى خدا كه كمال\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمطلق و بىنهايت مطلق است باشد . باز در اينجا امام صادق ( ع ) خواسته‌هاى متعالى را شرط كمال ايمان مىدانند و چه خواسته‌اى متعالىتر از « براى خدا كار كردن » .\r\nافضل اليقين كدام است ؟\r\nيقين داراى سه مرتبه است : يكى علم اليقين مثل شناختن آتش و علم به آتش از طريق مشاهده آثار آن از جمله دود ، دوم عين اليقين است مثل ديدن جسمِ آتش ، و سوم حق اليقين است مثل افتادن در آتش و سوختن در آن . مسلم است كه انسان وقتى در آتش مىسوزد بسيار شهودىتر و ملموس‌تر به آتش علم و احاطه پيدا مىكند تا زمانى كه آتش را مىبيند يا آتش را از روى نشانه‌هايش درك كند . بدين ترتيب واضح است كه مرتبه عين اليقين و حق اليقين از مراتب علمى بسيار بالايى است كه برگزيدگان الهى و انسانهاى بسيار مهذب بدان نايل مىشوند . با توجه به حقيقت جهان هستى كه همان وجود لايتناهى و كمال مطلق است لذا موضوع علم يقينى دراينجا همان عرفان رب است و لذا باز امام سجاد ( ع ) متعالىترين خواسته را مىخواهد و آن اينكه خداوند به انسان توفيق دهد تا به مرتبه حق اليقين در مورد الله برسد و به مرتبه فناء فى الله برسد . شايد وجه تسميه روز قيامت به حق اليقين « انّ هذا لهو حق اليقين » ( سوره واقعه ، آيه 95 ) اشاره به همين باشد چرا كه در قيامت هر كس تجسم عمل خويش را همراه خود دارد و اصولًا در بهشت يا جهنم به واسطهء اعمال خويش متنعم يا معذّب است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nانگيزش الهى\r\nدر ادامه فراز اول امام درخواست بهترين نيتها را مىنمايد . انسان در هر گفتار و يا كردار و يا رفتار و عملى كه از او سر بزند به طور كلى دو انگيزه دارد : يا محرك او تقرب به خدا و انجام دادن عمل براى خدا است يا محرك او غيرخداست كه در اينجا محرك مىتواند خود يا مردم يا . . . باشد . گاهى انسان كارى را هم براى خوشامد مردم و هم خدا انجام مىدهد كه اين نيز مصداق شرك و دوگانه پرستى است . بهترين عمل و گفتار از نظر امام سجاد ( ع ) و از نظر نظام تعليم و تربيت اسلامى عمل براى خدا است يعنى عمل را بايد براى رضاى آن ذات لاينتاهى و كمال مطلقى انجام داد كه غنى على الاطلاق است و قادر و عالم مطلق است . چنين انگيزه‌اى اگر در انسان باشد باز حاكى از متعالى بودن خواسته‌ها و گرايشهاى انسان است كه قبلًا متذكر شديم . براى درك بهتر اين مطلب تصور كنيد عملى را كه يك شخصى براى خوشامد تنها دوستش يا مردم كه همه فانى و زودگذرند انجام مىدهد و آنگاه به عظمت و وسعت روحانى فردى بينديشيد كه همه حركات و سكنات او براى خداست . در واقع اين گونه انگيزه‌ها نشانگر تعالى شخصيت يك انسان است كه جزء اهداف تربيتى نيز مىباشد ( دكتر مظلومى ، رجبعلى ، كليدهاى تربيتى و تعليمى ، 1364 ، ص 124 ) . پس احسن و بهترين انگيزه‌ها ، انگيزش الهى است يعنى درد انسان درد الهى باشد و لذا در مباحث اجتماعى اسلام هم اين حقيقت مطرح است كه محرك انبيا ( س )\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبراى رهبرى و هدايت مردم ، خداوند و جلب رضاى او بوده است و لذا انبيا از مردم هيچ گونه اجر و مزدى درخواست نكردند ( سوره 42 ، آيه 23 ) و اگر هم در يك امر اشاره به اجر و مزد شده و طلب دوستى اهلبيت به عنوان مزد قلمداد شده ( سوره 42 ، آيه 23 ) در واقع آن هم براى هدايت و سعادت خود مردم است تا از راه ضلالت و گمراهى نجات يابند ( سوره 25 ، آيه 57 ) . بنابراين ، چون هدف انسان رسيدن به « قرب الى الله » است لذا محرك او نيز همين است و اين باعث پالايش اعمال انسان مىشود . بر خلاف اين سخن منسوب به زردشت است كه مىگويند « گفتار نيك ، پندار نيك و كردار نيك » بايد داشت اما مشخص نمىكنند كه ملاك نيكى چيست ؟ درست مثل آنست كه از معمار و مهندسى بپرسيم طرح شما براى ساختمان اين مسجد يا مدرسه چيست ؟ و او بگويد يك طرح خوب دارم اما پاسخ خود را شرح ندهد كه چه چيزى از نظر او خوب است .\r\nارزش تربيتى « نيت »\r\nشايد بتوان گفت اركان نيت در اسلام دو چيز است : ( 1 ) بعد آگاهى و نفى عادت ، ( 2 ) اخلاص . به عبارت ديگر اركان نيت عبارت است از : اينكه انسان از خود بپرسد چه مىكنم و براى چه مىكنم ؟\r\nاين يك اصل تعليمى و تربيتى است كه انسان اعمالش از روى آگاهى باشد و نه ماشين‌وار و لذا در عبادات مثلًا نماز هم اگر نمازگزار در حين\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنماز نداند چه مىخواند و باصطلاح نيت نكرده باشد و نداند چه مىكند اين نماز باطل است بلكه بايد در طول نماز نيت خود را حفظ كند . پس ركن اول نيت ، نفى عادت است . در اينجا اين سؤال مطرح مىشود كه مگر عادت پيدا كردن چه بدى دارد ؟ در پاسخ بايد گفت همان گونه كه متخصصان تعليم و تربيت و روانشناسى « 1 » نيز تأكيد كرده‌اند انسان همين قدر كه در كارى عادت كرد دو خاصيت متضاد در او بوجود مىآيد . به نسبت مهارت و تمرين و عادت زيادتر ، انجام آن كار براى او سهل‌تر و ساده‌تر مىشود ، مثل ماشين‌نويس كه عمل تايپ براى او عادت شده است ، اما به نسبت عادت ، توجهش به آن كاسته مىشود و كم‌كم به يك عمل غيرارادى تبديل مىشود و لذا در تعليم و تربيت اسلامى روى نيت تأكيد شده تا عبادات و اعمال انسان كه همگى جنبه عبادى بايد داشته باشند و براى خدا بايد باشند ، جنبه غيرارادى و عادى پيدا نكنند . و قبلًا عرض شد كه ملاك امتياز انسان از حيوان و موجودات ديگر همين جنبه ارادى افعال انسان است كه حيوانات و فرشتگان از آن بيبهره‌اند .\r\n\r\n\r\n","description":"","footnote":"\r\n( 1 ) - جهت اطلاع بيشتر به نظريه جان لاك ، فيلسوف ، پزشك و مربى قرن هفدهم انگليس تحت عنوان تعليم و تربيت به معناى پرورش قواى ذهنى مراجعه شود . او در اين نظريه بر روش تكرار و تمرين تاكيد دارد . به علاوه ، اين مربى بر لزوم عادت دادن متربى به ويژه از دوران كودكى تأكيد دارد . همچنين توجه خوانندگان را به نظريات تربيتى متفكران مكتب رفتارگرايى و نيز متفكران مكتب شناخت گرايى جلب مىكنيم كه دو نوع تفكر متقابل را تشكيل مىدهند ، جلب مىكنيم .\r\n","page_name":" 113 ","page_number":113},
  {"content":"\r\n\r\nپرورش بعد عقلانى و آگاهى انسان : در حديثى از پيامبر اكرم ( ص ) آمده است : « نية المومن خيرٌ من عمله » نيت مومن از عمل او بهتر است . خوب آيا معناى حديث واقعاً اين است كه نيت به تنهايى از عمل بهتر است ؟ آيا نيت به تنهايى از عمل توام با نيت بهتر است ؟ مسلماً عمل بدون نيت و نيت بدون عمل كه ارزشى ندارد . ( البته اگر نيت انجام عملى را كرديم و بعد قدرت انجام آن را پيدا كرديم آن بحث ديگرى است ) . اينجا منظور آنست كه نيت و مقام آن در رابطه با عمل همراه با نيت از ارزش بالايى برخوردار است . درست مثل آنست كه بگويم روح از بدن اشرف است . خوب در اينجا آيا روح از بدن بدون روح كه يك لاشه بيشتر نيست اشرف است ؟ يا از بدن با روح ؟ خوب روشن است كه بدن با روح از خود روح جامع‌تر است پس منظور چيست ؟ منظور آنست كه با ملاحظه موجود مركب از روح و بدن و با مشاهده اين دو جزء ، روح بر بدن شرافت دارد . در باب نيت نيز چنين است و اين نهايت اهتمام و تأكيد اسلام را بر بعد آگاهى در اعمال مىرساند .\r\nقداست انگيزه‌ها : ركن بعدى نيت همان اخلاص و خالص‌بودن انگيزه‌ها است و كار را براى رضاى خدا انجام دادن و نه براى رضاى خود ( خودپرستى ) و نه رضاى مردم ( بت‌پرستى ) و نه رضاى خدا و مردم ( دوگانه پرستى ) . و لذا پيامبر گرامى ( ص ) مىفرمايند : « ان الله لاينظر الى صوركم و لا الى اعمالكم ، انّما ينظر الى قلوبكم » خداوند نه به صورتها و نه به اعمال\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nشما مىنگرد بلكه به درون و نيتها و انگيزه‌هاى شما مىنگرد » . اين فرمايش رسول گرامى ( ص ) مطلب را به روشنى بيان مىكند و اين برخاسته از همان بعد باطنى و معنوى انسان است و قبلًا گفتيم علم اخلاق ، موضوعش نفس ناطقه است و توجه به بعد روحانى انسان است و لذا در تمام توصيه‌هاى اخلاقى و تربيتى محور و مركز ثقل توجه‌هات و قضاوتها همين « قلب » و « دل » است .\r\nاشاره تربيتى : اين قسمت نيز همان است كه در قسمت قبلى نيز بود يعنى توجه به خواسته‌هاى متعالى و درخواست تعالى شخصيت انسان . زيرا كه در اينجا از خدا ، درخواست بهترين انگيزه‌ها كه همانا در راه رفيق اعلى بودن باشد مىشود .\r\nكيفيت و نه كميت\r\nدر ادامه فراز اول دعا ، امام سجاد ( ع ) توفيق عمل احْسن را مىطلبند . به طور كلى در قرآن كريم و احاديث ائمه معصوم ( س ) ، بر حسن رفتار و نه بر كثرت آن تأكيد شده است . خداوند متعال نيز هدف از خلقت انسانها را آزمايش آنها براى اينكه كدام يك عمل بهتر ( و نه بيشتر ) انجام مىدهند ، دانسته است ( سوره ملك ، آيه 2 ) . ( همان‌طور كه عرض شد بناى ما بر اختصار است و گرنه اينجا لازم است بحثى از اخلاص و مراتب آن و معناى صحيح\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو دقيق آن به شود و همچنين از آفت اخلاص كه همانا ريا و انواع و مراتب و معناى دقيق آن با استفاده از روايات ائمه ( س ) و كتب اخلاقى موجود ) « 1 » .\r\nاشاره تربيتى : گاهى انسان در زندگى دچار تشويش فكرى و يا نوعى اضطراب مىشود كه چه كار كنم و چه شغلى را پيشه كنم بهتر است ؟ آيا پزشكى يا مهندسى يا طلبگى و تفقه در علوم دينى ؟ آيا متخصص در امور فنى و صنعتى و يا خدمت در مزارع و . . . ؟ و كلًا اكنون كه به عللى فرضاً بنده ، كارمند و يا كاسب و يا كارگر و يا فلان شغل را دارا شده‌ام آيا در مقابل خادمان بزرگ ملت ، حقير و ناچيز نيستم ؟ و بالنتيجه از ثوابها و پاداشهاى اخروى تا حد زيادى بىنصيب نخواهم ماند ؟ اين مسئله به نظر مىرسد از مسائل مهم اجتماعى است كه اسلام با تكيه بر مسئله « اخلاص » آن را به نحو احسن حل كرده است و انسانها را از تشويش و اضطراب و نگرانى نجات داده است و به آنها آرامش شغلى و كلًا آرامش زندگى عطا كرده است . رهنمود اسلام اين است كه ملاك در نزد خداوند كميت كار نيست بلكه كيفيت آن است . ملاك ، فعاليت 40 يا 50 ساله علمى و تدريس و تحقيق و يا رهبرى مردم در جهت صلاح نيست ، ملاك ميزان و مقدار و نوع كشفيات و اختراعات نيست و . . . ، بلكه ملاك جهت‌گيرى عمل است كه براى كجا ؟ و براى چه ؟ صورت گرفته است و لذا با اين توجيه آن كارگر ساده به همان اندازه اميد و رجا دارد كه به مقام « عند مليك مقتدر »\r\n\r\n\r\n","description":"","footnote":"\r\n( 1 ) - جهت اطلاع بيشتر به كتب اخلاقى ازجمله جامع السعادات و يا معراج السعاده مراجعه شود .\r\n","page_name":" 116 ","page_number":116},
  {"content":"\r\n\r\nبرسد كه رئيس جمهور و رهبر جمهورى اسلامى اميدوار است . آن معلم جزء كه به طور گمنام مشغول تدريس در كلاس‌هاى دور افتاده است همان‌قدر به رحمت خدا اميدوار است كه فلان فقيه تلاشگر و زحمتكش كه شبانه روز وقت خود را صرف مطالعه و استنباط احكام مىكند . چرا ؟ چون در اسلام جهت مهم است نه كميت و لذا به قول امام فقيدمان ، خمينى كبير ( ره ) گاهى علم براى انسان حجاب اكبر مىشود و تاريخ چه بسيار از اين نمونه ديده است . در همين جا توجه شما را به اين حديث جالب جلب مىكنيم كه افراد عالِم و متعلم و عامِل را به شرط جهت‌گيرى خدايى آنها با چه خطاب جالب و بزرگى ياد مىكند : « من تعلم للّه عزوجل و عمل للّه و علّم للّه دُعى فى ملكوت السموات و الارض عظيماً . » هر كس براى خدا درس دهد و ياد بگيرد ( دانشجويى كند ) و براى خدا عمل كند و شاغل باشد در ملكوت آسمانها با صفت « عظيم » و بزرگ از او ياد مىشود و به بزرگى و عظمت از او ياد مىشود . دقت كنيد كه عظيم از القاب خاص خداوند است . اين مىتواند به عنوان يك اصل تربيتى اسلامى باشد كه در تربيت اسلامى « كيفيت » مهم است نه « كميت » كه ثمرات آن مىتواند دادن آرامش به انسان در انتخاب شغل و در طول زندگى و فعاليت روزانه‌اش باشد و نيز همه را به فضل خدا و رحمت او به يك اندازه اميدوار بنمايد .\r\nنكته بعدى در اين رابطه همان است كه گفته شده « تربيت ، امرى معرفتى است نه علمى » ( دكتر مظلومى ، رجبعلى ، كليدهاى تعليمى و تربيتى : 1364 ، ص 116 ) در رابطه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبا بحث ما معنايش اين است كه فردى كه قصد انجام بهترين اعمال را دارد او مسلماً نياز به درك صحيح از آن عمل دارد و علاوه بر آن ، اين علم و درك نبايد صرفاً صورى و حصولى باشد بلكه بايد در اعماق وجودى انسان اثر كند و جريان داشته باشد و واقعاً انسان « عالم » به حقايق شده باشد و به قول فلاسفه از نوع علم حضورى باشد . يعنى واقعيت و حقايق براى انسان حاضر باشند و به نحو شهودى انسان بدانها نايل شده باشد . و احتمالًا تفاوت عرفان با علم در همين است كه عرفان مرحله شهودى و حضورى علم باشد . لذا در حديث آمده است : « من عرف نفسه فقد عرف ربه » . و از واژه « علم » استفاده نشده است . شاهد ديگر ما در اين قضيه بحث رابطه توحيد نظرى و توحيد عملى است كه گفته شده توحيد نظرى زيربنا و لازمه توحيد عملى است يعنى عليرغم آنكه عمل مهم است و توحيد عملى ارزشمند است اما اين توحيد و زندگى موحدانه حاصل نمىشود مگر در سايه توحيد نظرى يعنى درك موحدانه داشتن و اين درك و علم زمانى به عمل موحدانه مىانجامد كه صرفاً علم نباشد بلكه معرفت باشد و در سراسر وجود انسان جريان و سريان داشته باشد .\r\n\r\nفراز دوم\r\n( اللّهم وفّر بلطفك نيّتى و صحّح بما عندك يقينى و استصلح بقدرتك مافسد منّى . )\r\n« خدايا نيت مرا به لطف خود كامل گردان و باورم را به نعمت خويش پا برجا نما و به قدرت و تواناييت آنچه از من از دست رفته اصلاح فرما . »\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآفتهاى تربيت\r\nعبارت فوق در تكميل فراز اول آمده و منظور از تكرار مباحث مربوط به نيت و يقين و عمل صالح ، شايد ذكر آفتهايى است كه مىتواند مانع دستيابى به خواسته‌هاى متعالى فوق الذكر باشد . امام ( ع ) ابتدا از آفت ريا كه فاسدكننده اخلاص است و عامل زوال نيتهاى خالصانه و الهى است ياد مىكنند و سپس از آفت شك و ترديد كه ضد يقين است و نيز از عمل‌هاى سوء و غيرصالح كه براى همه آنها ، امام سجاد ( ع ) طلب مغفرت و آمرزش مىنمايند . به عبارت ديگر ، اين كه امام سجاد ( ع ) مىفرمايد نيت مرا كامل كن ، عليرغم آن كه در فراز قبلى از خداوند درخواست نمودند تا بهترين نيتها را به متربى ارزانى نمايد ، شايد حاكى از اين باشد كه از خداوند درخواست مىنمايند تا آفت ريا كه از آفتهاى مخفى اخلاص است به لطف خداوند از متربى دور شود . همين معنا در مورد آفت شك و ترديد و ارزش يقين نيز مطرح است . بنابراين ، با دورى از اين آفتها ، احتمال كامل شدن ارزشهايى همچون نيت خالصانه و يقين بيشتر مىشود .\r\n\r\nفراز سوم\r\n( اللّهمّ صلّ على محمد و آله و اكفنى ما يشغلنى الاهتمام به و استعملنى بما تسئلنى غداً عنه و استفرغ ايّامى فيما خلقتنى له و اغننى و اوسع على فى رزقك و لاتفتنّى بالنّظر و اعزّنى و لاتبتلينّى بالكبر و عبّدنى لك و لاتفسد عبادتى بالعجب و اجر للّناس على يدى الخير و لاتمحقه بالمنّ و هب لى معالى الاخلاق و اعصمنى من الفخر . )\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n« بار خدايا بر محمد ( ص ) و خاندان او درود فرست و بىنيازم كن از كارى كه كوشيدن به آن مرا از عبادت و بندگى تو باز مىدارد و وادار مدار به آنچه كه فردا از آن سؤال و بازپرسى مىنمايى و روزهاى مرا در آنچه كه براى آنم آفريده‌اى صرف نما . و مرا از ديگران بىنياز فرما و روزيت را براى من گشايش ده و به نگاه كردن گرفتارم مفرما و مرا عزيز و گرامى بدار و به كبر و سربلندى دچارم مكن . و مرا براى بندگى خودت رام ساز و عبادتم را به عجب و خودپسندى تباه مگردان . و خير و نيكى براى مردم را به دست من روان ساز و آن را به منت نهادن ، باطل مفرما و خوىهاى پسنديده را به من ببخش و مرا از به خود نازيدن نگاه دار » .\r\nموانع نيل به هدف\r\nدر عبارت اول از اين فراز امام سجاد ( ع ) موانعى كه مىتوانند سد راه رسيدن به هدف نهايى خلقت و تربيت باشند را ذكر مىكنند . قبلًا ذكر شد كه غايت نهايى « قرب الى الله » و كار براى خدا انجام دادن و انگيزه الهى داشتن است . مسلماً در طى اين مسير با توجه به بافت زندگى و جريانات آن مشكلاتى پديد مىآيد . مثلًا مشكلات مادى و تحصيل معاش و كلًا تأمين ماديات ضرورى زندگى از مسائلى است كه مىتواند مانع رسيدن انسان به هدف غايى خود باشد و لذا امام از خدا طلب مىكنند كه در اين رابطه مشكلى نداشته باشند . توجه كنيد كه ميان « آفت » و « مانع » فرق است ، پرداختن به ماديات و دنبال طلب معاش رفتن هرگز فاسد كننده نيل به هدف\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nنهايى كه همانا عبوديت خداوند است نمىباشد ( و حتى در اسلام اين امر اگر در راه خدا و براى حفظ بىنيازى از ديگران باشد جهاد در راه حساب مىشود ) ( به حديث نبوى « الكاه لعياله كالمجاهد فى سبيل الله » توجه كنيد ) . اما اگر زندگى به قدرى براى انسان سخت و طاقت فرسا شود كه شبانه روز مجبور به تلاش براى كسب روزى شود خوب مسلماً فرصت و حال و توان كمترى براى عبادت دارد و اين از بىتوفيقى انسان است و لذا امام سجاد ( ع ) هم در اينجا به طور ضمنى و كلى و هم در فرازهاى بعدى ( فرازهاي 10 ، 12 ، 27 ، 23 ، 24 ، 26 ) اين مطلب را تأكيد مىكنند . اما آفت آن چيزى بود كه فى نفسه پرداختن به آن فسادآور است مثل عجب ، دروغ و . . . .\r\nالهام از صفات الهى\r\nدرادامه فراز فوق امام نكات تربيتى مفيدى را يادآور مىشوند كه بدون توضيح اضافى بدان اشاره مىشود :\r\nاولًا در پنج عبارت فوق امام از صفات خداوند بهره مىجويند و از خداوند طلب توفيق مىكنند مثل صفات غنّى ، عزيز ، رب و . . . و اين يك اصل تربيتى كلى در نظام تعليم و تربيت اسلامى را به ما گوشزد مىكند و آن « تأسى از الگو » مىباشد . كه توضيح و شرح اين اصل تربيتى را در ذيل فرازهاى بعدى كه به طور مشخص‌تر به اين مطلب اشاره دارند ، موكول مىكنيم . ثانياً در پنج عبارت مذكور امام پنج هدف تربيتى و پنج روش\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nتربيتى و در عين حال پنج آفت تربيت را ذكر مىكنند . ( البته اين اهداف ، اهداف جزيىاند و گرنه هدف نهايى در واقع همانا « قرب الى الله » است . گرچه اين نكته نيز در اينجا قابل توجه است كه در اسلام به طور خاص به دليل جامعيت بىنظير اين مكتب و در عين حال وابستگى ابعاد مختلف اجتماعى ، فرهنگى ، اقتصادى و . . . اسلام با يكديگر ، واقعاً تفكيك و جداسازى آنها كار مشكل و شايد تسامحى باشد و اگر كسى آنها را جداسازى كرد در واقع مجازاً به اين كار دست زده است . مثلًا اگر بگوييم رسيدن انسان به مقام زهد واقعى يا تقوى يا ايمان كامل يا قناعت واقعى يا عزت اسلامى هدف تربيتىاند به گزاف سخن نگفته‌ايم چون هر كدام از اينها در واقع تجلى مقام « عبوديت » و بندگى خداوند است . پس اينكه در كتب تربيتى و آموزشى بعضاً اهداف كلى و جزيى ازهمديگر تفكيك شده در نظام تربيتى اسلام واقعاً به آن راحتى و سهولت قابل تفكيك نيست . يعنى نمىتوان گفت هدف كلى « عبد » شدن است و مثلًا به مقام قناعت يا زهد رسيدن اهداف جزيىاند .\r\n( 1 ) هدف تربيتى : غنى شدن ؛ روش تربيتى : بىنيازى از ديگران و عدم طلب از آنها ؛ آفت تربيت : نظر و خيالات بيهوده .\r\nدر قاموس آمده است كه منظور از غِنى ، كفايت و بىنيازى است . مسلماً اين صفت در مورد خداوند به معناى غنى مطلق است اما در مورد بشر به معناى كفايت نسبى است ( قريشى ، علىاكبر ، قاموس قرآن ، 1352 ، ج 5 ، باب غنى ، ص 125 ) . خوب انسان در مسير تربيت براى نيل به مقام غِنى چه بايد بكند ؟ راه آنست\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه از ديگران طلب نكند و لذا در آيه قرآن آمده است : « و من كان غنياً فليستعفف » ( سوره نساء ، آيه 6 ) . يعنى نشانه بىنيازى و رسيدن به مقام بىنيازى آنست كه در موارد مربوط به آن عفت بورزد . عفت مخصوص مسائل جنسى نيست چرا كه خداوند در قرآن كريم از مؤمنينى ياد مىكند كه در عين فقر مالى اظهار نيازمندى نمىكنند به دليل عفت و تعفّفى كه دارند « يحسبهم الجاهل اغنياء من التعفف » ( سوره بقره ، آيه 273 ) . و لذا امام مىفرمايند خدايا تو خود در رزق و روزيم وسعت و گشايش قرار ده . اما در ادامه امام ( ع ) از آفت نيل به هدف فوق ياد مىكنند كه همانا « نظر » است . نظر در اينجا يعنى « چشم به راه بودن براى رسيدن به رزق و روزى از ديگران يا نگاه كردن كالاى دنيا كه دست مردم است » ( فيض الاسلام ، علينقى ، شرح صحيفه سجاديه ، 1361 ، ص 130 ) . يعنى در واقع اميد به « غير » داشتن و در عين حال آرزوى نيل به بعضى كالاهاى دنيوى كه اين حالت روحانى ضد غنا و از طرفى ضد عفت است كه در آيات فوق الذكر ياد كرديم .\r\n( 2 ) هدف تربيتى : عزيزشدن ؛ روش تربيتى : تحريك عزت نفسانى و توجه به خويشتن خويش ؛ آفت تربيت : تكبر .\r\nعزت به معناى توانايى است و در مقابل ذلت است . راغب اصفهانى مىگويد عزت حالتى است كه از مغلوب بودن انسان جلوگيرى مىكند . ( العز : العُلبه ، الحمّيه و الأنقه ) ( عزّ الشّى صعب فكاد لا يُقوى عليه ) ( شرح مفردات راغب اصفهانى ، ص 503 ) ( در اين معنا دقت كنيد ) . ضمناً اينكه در عرف گاهى مىگوييم فلان چيز برايم عزيز است در واقع وجه تسميه اصلى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nآن اين است كه آن شيء كمياب در حالت توانايى قرار گرفته و رسيدن به آن سخت و مشكل است ( العزيز : المنيع الذى لايُنال و لا يغالب و لا يُعجزه شى و لا مِثل له ) ( قريشى ، علىاكبر ، قاموس قرآن ، 1352 ، ج 4 ، ص 338 ) . و شايد بدان معنا باشد كه شيء يا فرد عزيز به قدرى بر وجود آدمى تسلط و سيطره پيدا كرده كه تمام وجود او را تسخير نموده و لذا در عين حال دوست داشتنى شده است . لغت « عزيز » از همان ريشه عزز است و يكى از اسماء حسنى الهى است و به معنى توانا و قادر است . در مجموع آمده كه عزيز فرد توانايى را گويند كه مغلوب نمىشود و به عبارت ديگر ، كسى است كه اگر اراده كارى را بكند چيزى بر او ممتنع نيست . به طور نسبى انسان نيز اگر به مقامى برسد كه بر نفس اماره خود كه به اصطلاح « ناخود » او است چيره شود و افسار نفس به دست عقل بيفتد و انسان بر آن حاكم شود اين فرد عزيز است و قادر به هر كارى كه عقل دستورش دهد مىباشد . آيا رسيدن به چنين مقامى خود از اهداف والاى هر مؤسسه آموزشى و آموزش و تربيتى نمىتواند باشد ؟ ! روش رسيدن به آن مقام را هم عرض كرديم كه همانا تسلط بر « ناخود » و عدم اطاعت از نفس اماره است . اما آفت اين روش چيست ؟ امام ( ع ) آفت را تكبر و به خود باليدن مىداند كه در واقع انسان با رسيدن به مقام چيرگى و تسلط بر نفس ممكن است كبر او را بگيرد و در واقع ادعاى خدايگانى بنمايد و يا به نحوى دچار عجب و خودبينى شود . ( از ورود در بحث كبر و تكبر و معناى آن و مراتب و انواع آن كه در كتب اخلاقى به طور مفصل آمده خوددارى مىكنيم ) .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n( 3 ) هدف تربيتى : عبد خدا شدن ؛ روش تربيتى : عبادت و بندگى خدا ؛ آفت تربيت : عجب و خودپسندى .\r\nدر ادامه بحث فوق پيرامون عزت نفسانى اينجا از مقام بندگى خدا ياد مىشود . قرآن كريم نيز هدف خلقت را عبادت خداوند توسط بندگان مىداند ( سوره ذاريات ، آيه 56 ) . مقام عبوديت به قدرى بالا است كه در تشهد نماز آن ، آن را بر مقام رسالت پيامبر مقدم مىداريم « و اشهد انّ محمداً عبده و رسوله » . آيا رسيدن به مرحله‌اى كه انسان مطيع و ذليل هيچكس نباشد به جز خدا ، يك هدف والاى تربيتى نيست ؟ به نظر مىرسد بر اساس منابع اسلامى بلكه هدف غايى تربيت اسلامى همين است . در قاموس قرآن آمده كه عبادت به معناى تذلل با تقديس و اطاعت است ( قريشى ، علىاكبر ، قاموس قرآن ، 1352 ، ج 4 ، ص 276 ) . خوب راه رسيدن به آن مقام چيست ؟ راهش همانا عبادت و بندگى خداست . توجه كنيد كه عبادت خود هم هدف است و هم راه و روش ( مطهرى ، گفتارهاى معنوى ، گفتار عبادت و دعا ) . يعنى از كانال عبادت خداوند و مطيع و ذليل و مُنقاد او بودن است كه انسان به مقام عبوديت مىرسد . ( تذكرى در اينجا لازم است ، قبلًا عرض شد كه در اين بحث و در اين فراز از صفات خدا الهام گرفته شده است . در اين قسمت به نظر مىرسد از صفت ربوبيت خدا الهام گرفته شده است ، چطور ؟ گفته شده در ميان احاديث ما كه « العبوديه جوهره كنهها الربوبيه » ( مطهرى ، ولاءها و ولايتها ، 1362 ، ص 83 ، ( قطع جيبى ) ) يعنى از راه عبادت ، انسان به مقام تسلط بر نفس و حتى تا حدى تسلط بر طبيعت مىرسد . همان مقام ولايت تكوينى كه ائمه ( س ) دين\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدارا بودند و بعضى از عرفاى خالص و علماى راستين نيز دارند ) . از طرفى اصولًا حس حقيقت جويى و حس تقدس و پرستش از غرايز فطرى انسان است و عبادت در واقع مىتواند اين غريزه را ارضاء نمايد . آفت اين روش همانا مسئله عجب و خودپسندى و از خود راضى شدن و به خود باليدن به خاطر اين عبادتهاست كه در اين صورت بايد گفت فرد مذكور به مقام عبوديت واقعى هنوز نرسيده چون در اين صورت آن فرد خدا را عبادت نكرده بلكه عبادت خود را و قهراً خود را تقديس كرده است و به قول آيه الله خامنه‌اى رهبر معظم جمهورى اسلامى روح توحيد نفى عبوديت غير خدا است ( به كتاب توحيد ، نفى عبوديت غير خدا ، آيه الله سيدعلى خامنه‌اى رجوع شود ) اگر انسان به مرحله‌اى رسيد كه بندگى هيچكس جز خدا را نپذيرفت آن وقت مىتوان او را عبد واقعى خدا و موحد دانست . ( در اينجا از بحث تفصيلى در باب عبادت ، مراتب آن و احاديث جالب مربوط خوددارى مىشود ) .\r\nلازم است والدين و مربيان در هر مؤسسه آموزشى اعم از خانه و مدرسه و دانشگاه كه باشند و نيز مديران و رهبران كشور به عنوان مربيان مردم نسبت به تربيت حس مذهبى متربيان خود از راه نيايش ، دعا و عبادت اهميت دهند و هرگز تبليغات غربى و جهان باصطلاح متمدن آنها را اغفال نكند . مرحوم شهيد مطهرى توجه به عبادت را از عوامل اصيل و مهم و لازم تربيت اسلامى مىدانند . ( مطهرى ، مرتضى ، تعليم و تربيت در اسلام ، گفتار شانزدهم ، 1366 )\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n( 4 ) هدف تربيتى : حسن كار ؛ ( مظلومى ، رجبعلى ، كليدهاى تعليمى و تربيتى ، 1364 ، ص 122 ) روش تربيتى : خدمت به مردم ؛ آفت تربيت : منت .\r\nدر بعد اجتماعى ، هدف تربيت انسان آنست كه در ارتباط با مردم باشد و در فكر برقرارى قسط و عدل در جامعه باشد تا مردم در رفاه باشند . روش اين كار مسلماً خدمت به خلق است به خاطر خدا و آفت آن به رخ كشيدن اين خدمات به مردم و مخدومين است . نكته‌اى كه در اينجا قابل ذكر است آن است كه در اسلام نه تنها خدمت به خلق يك هدف غايى محسوب نمىشود بلكه حتى برقرارى قسط و عدل در جامعه ( كه جزء اهداف انبيا هم به حساب آمده ) نيز هدف غايى به حساب نمىآيد . هدف غايى در نظام تعليم و تربيت اسلامى همان « قرب الى الله » و معرفت پروردگار است كه قرآن مجيد بدان تصريح كرده است . برقرارى عدالت اجتماعى در نظام تعليم و تربيت اسلامى مسأله‌اى است مقدمه‌اى . بدين معنا كه انبيا براى رساندن انسانها به كمال مطلق با مشكلات و موانع و دشمنانى روبرو مىشوند و لذا ناچارند با ظالمان و ستمگران و چپاولگران و غارتگران مبارزه كرده و عدالت اجتماعى را برقرار كنند . به عبارت ديگر ، اگر فرض كنيم كه روزى برسد كه تمام بشر روى زمين به رفاه مادى برسند ، اين سؤال مطرح است كه در آن زمان واقعاً هدف خلقت چه خواهد بود ؟ عدالت اجتماعى ؟ مسلماً نه . چون در آن زمان عدالت اجتماعى موضوعيت ندارد اما در عوض كمال مطلق لايتناهى ، پايان ندارد . ( مطهرى ، مرتضى ، وحى ونبوت ، قسمت هدف بعثت‌ها و نبوت‌ها ، 1360 )\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n( 5 ) هدف تربيتى : تخلق به اخلاق حسنه ؛ روش تربيتى : تأسى به صفات الهى ؛ آفت : فخر فروشى .\r\nدر واقع تيتر بحث را ما از همين قسمت الهام گرفته بوديم . در احاديث آمده است كه به اخلاق الهى تخلق و آراسته شويد . اخلاق خداوند كدام است ؟ خداوند صفات متعددى دارد از جمله : عزيز ، رحمن ، رحيم ، رزاق ، حليم ، صبور ، عفو ، غافر و . . . كه انسان تربيت شده نيز از همه اين خُلق‌ها بايد بهره‌مند باشد و ضمناً مواظبت كند كه با آراسته شدن به هر كدام از صفات مذكور ، از فخر و مباهات بپرهيزد . هم دروناً عجب او را نگيرد و هم بر ديگران مباهات ننمايد . نكته ديگر آنست كه در اينجا امام باز روح بلند انسانى را يادآور مىشوند كه بىنهايت طلب است و كمال‌خواه و لذا « معالى الاخلاق » را طلب مىكند و باصطلاح خواسته‌هاى متعالى دارد .\r\n\r\nفراز چهارم\r\n( اللّهمّ صلّ على محمد و آله و لاترفعنى فى النّاس درجة الّا حططتنى عند نفسى مثلها و لاتحدث لى عزّاً ظاهراً الّا احدثت لى ذلة باطنة عند نفسى بقدرها . )\r\n« بار خدايا بر محمد ( ص ) و خاندان او درود فرست و مرا در ميان مردم به درجه و مقامى سرفراز مفرما جز آنكه پيش نفسم مانند آن پست نمايى و ارجمندى آشكار برايم پديد مياور جز آنكه به همان اندازه پيش نفسم براى من خوارى پنهانى پديد آورى . »\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاعتدال ، از اصول مهم تعليم و تربيت اسلامى\r\nدو جمله فراز مورد بحث ظاهراً در مورد « اعتدال » و لزوم حفظ ميانه‌روى در رفتار و كردار بحث مىكند . در اينجا هدف تربيتى ، انسان متعادل‌شدن كه همان انسان كامل شدن است ، مىباشد . روش تربيتى كه در اينجا لازم است به كار گرفته شود ميانه‌روى و رعايت حد وسط در رفتار است . ضمناً آفت تربيت در اين مقوله ، افراط و تفريط در رفتار مىباشد .\r\nاز اصول و پايه‌هاى بنيادى و اساسى تعليم و تربيت اسلامى ، حفظ اعتدال در تمامى زواياى زندگى است چه در مسائل مادى و معيشتى و چه در مسائل دينى و عبادى . بسيار سفارش شده كه در عبادات اگر انجام مستحبات باعث خستگى مىشود تنها به فرائض و واجبات اكتفا كنيد : « ان للقلوب اقبالًا و ادبارا ، فاذا اقبلت فاحملوها على النوافل و اذا ادبرت فاقتصروا بها على الفرائض » دلها به راستى كه داراى اقبال ( ميل ) و ادبار ( بىميلى ) هستند ، آنگاه كه مايل بودند به خواندن نوافل نيز وادارش كنيد و در موقع بىميلى به واجبات اكتفا كنيد ( فيض‌السلام ، علينقى ، شرح نهج البلاغه ، 1351 ، حكمت 304 ) . علماى اخلاق نيز در كتب اخلاقى خود بر رعايت « حد وسط » تاكيد بسيار داشته‌اند و مهمتر از آن قرآن كريم ملاك نمونه بودن امت اسلامى را در « وسط » بودن آنها مىداند ( قرآن كريم ، سوره بقره ، آيه 143 ) . قصد ما در اينجا فقط ذكر نكات تربيتى است بدون شرح و تفصيل و ذكر جزئيات و گرنه بحث در مورد اعتدال خود واقعاً مىتواند در حد يك كتاب\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمستقل باشد و مولف بحث مستقلى در اين زمينه پيرامون اعتدال در نهج‌البلاغه نگاشته است .\r\nامام ( ع ) در فراز فوق يادآور مىشوند كه به تناسب رفعت مقام و مرتبه در ميان مردم ، انسان بايد پيش خودش احساس ذلت و كوچكى كند و اين را به اين خاطر مىفرمايند تا تعادل ميان اين دو كشش حفظ شود و برآيند اين دو نيرو راه اعتدال و ميانه‌روى باشد . اگر انسان به مقام بالايى از مقامات دنيوى برسد و مثلًا رئيس جمهور ، وزير ، مديركل و يا . . . بشود و در عين حال پيش خودش احساس كوچكى نكند و اصل وجودى خودش را كه از نطفه نجس بوده ونهايتاً به مردار نجس تبديل مىشود به ياد نياورد و ضعف و فقر خود را در برابر حاكم على الاطلاق يعنى خداوند به ياد نياورد چنين فردى مسلماً به استبداد و ستمگرى و تكبر مىگرايد و لذا در تعاليم اسلامى روى مسئله « تواضع » و فروتنى خصوصاً براى روسا و دولتمردان و صاحبان مناصب و اساتيد تأكيد بسيار شده است . اديبان نيز مىگويند درخت هر چه پربارتر و پرثمرتر باشد شاخه‌هايش افتاده‌ترند و اين حكايت از تواضع مىكند و اصولًا كسى كه اهل تواضع و فروتنى نيست اتفاقاً نشانهء بر حقارت و كوچكى او مىكند كما اينكه در حديث امام صادق ( ع ) آمده است :\r\n« ما من رجل تكبر او تجبر الا لذله وجدها في نفسه »\r\nهيچ كس تكبر نمىورزد مگر به دليل ذلت و حقارتى كه در خودش حس مىكند ( كلينى ، محمدبن‌يعقوب ، اصول كافى ، 1372 ، ج 3 ، باب كبر ، حديث 17 ، ص 426 ) . در اينجا اشكالى پيش مىآيد كه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nگويى ما دو نوع « خود » داريم چرا كه در يك جا امام فرمودند خدايا هر چه بر مقام عزت من در ميان مردم مىافزايى بر انحطاط من پيش نفسم نيز بيفزا و مرا پيش نفسم خوار و حقير كن و به علاوه در حديث فوق امام صادق ( ع ) مىفرمايند هر كس نزد خودش حقير باشد تكبر مىورزد و گرنه افراد عزيز النفس هرگز اهل تكبر نيستند . لذا لازم است در اينجا در مورد معناى « خود » انسان مختصر توضيحى عرض شود .\r\nخود و ناخود : « من » در انسان يكى بيشتر نيست اما اين « من » ذو مراتب و داراى درجات است مثلًا من مىخورم ، من مىخوابم و . . . . و نيز من فكر مىكنم ، من خدا را ياد مىكنم ، من ديگران را بر خود مقدم مىدارم و . . . . همه اينها وابسته به يك من است اما اين من درجاتى دارد . آنجا كه « من » از آن حرف‌هاى خيلى عالى مىگويد ، آن درجه عالى « من » انسان است و آنجا كه از مسائل حيوانى از قبيل خوردن و خوابيدن و . . . صحبت مىكند مربوط به درجات پايين « من » انسان است . يعنى همان درجه‌اى كه ميان انسان و حيوان مشترك است . بين اين دو « من » در انسان هميشه جدال است . مثلًا وقتى انسان مصمم مىشود سحرخيز و نماز شب خوان باشد وقتى مىخواهد از رختخواب گرم بيرون بيايد اراده اخلاقى به او مىگويد : حركت كن اما ميلى طبيعى به او مىگويد بيرون نيا و بخواب ! گاهى انسان با ميل طبيعى موافقت مىكند و مىخوابد صبح كه برمىخيزد مىبيند و حس مىكند كه شرمنده است و همانند قهرمانى كه شكست خورده احساس شكست\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nمىكند . خوب اين حالت چى را مىرساند ؟ اين را مىرساند كه « من » واقعى و حقيقى انسان همان « من » ملكوتى و درجه عالى آنست و آن من درجه پايين و حيوانى ، در واقع من طفيلى انسان است و لذا براى افتراق بين اين دو آن « من » واقعى را « خود » و آن « من » طفيلى را « ناخود » اسم مىگذاريم تا باعث اشتباه نشود .\r\nبا توجه به توضيح فوق ، در ارتباط با فراز فوق نيز لازم است اشاره شود كه فرد متواضع و بدون تكبر كسى است كه واقعاً آن خود اصلىاش را يافته و شناخته و نسبت و مقام خود را در برابر خداوند به درستى شناخته و لذا هرگز تكبر نمىورزد اما فرد متكبر به دليل عدم شناخت خود واقعىاش متكبر مىشود . كسى كه خود واقعىاش را يافته احساس عظمت مىكند و هرگز تكبر نمىورزد . منظور امام سجاد ( ع ) در عبارت سابق الذكر در فراز چهارم دعا كه مىفرمايند خدايا در برابر عزت ظاهرى نفسم ، ذلت باطنى نيز به من عطا كن چيست ؟ آيا بدان معنا است كه امام ( ع ) يا كلًا هر انسانى خودش را نزد خود ، فرد حقير و ناچيز و بىارزش و داراى عقده حس كند ( همان معنايى كه در كتب معمول تربيتى به ويژه كتب غربى موجود است و تحت عنوان عقده حقارت مطرح است ) ؟ مسلماً نه . منظور آن است كه انسان در برابر افزايش عزت و مقام دنيوى خويش بر تواضع و فروتنىاش نيز افزوده شود كه اين افزايش تواضع و فروتنى به فرمايش امام صادق ( ع ) در\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nحديث فوق‌الذكر در اثر شناخت « خود » واقعى و احساس كرامت نفس به دست مىآيد . پس اين يك بحث دقيقى است كه نياز به دقت كافى دارد .\r\nبه هر حال اشاره تربيتى فراز فوق رعايت « اعتدال » در رفتار است و تأكيد بر حفظ ميانه‌روى و حد وسط در زندگى و امر تربيت و آموزش متعلمان و متربيان توسط مربيان و مديران جامعه مىباشد .\r\n\r\nفراز پنجم\r\n( اللّهمّ صلّ على محمد و آل محمدٍ و متّعنى بهدىً صالح لااستبدل به و طريقة حقّ لاازيغ عنها و نيّة رشد لااشكّ فيها و عمّرنى ما كان عمرى بذلّة فى طاعتك فاذا كان عمرى مرتعاً للشّيطان فاقبضنى اليك قبل ان يسبق مقتك الىّ او يستحكم غضبك علىّ . )\r\n« خدايا بر محمد ( ص ) و خاندان محمد درود فرست و مرا به رستگارى شايسته بهره‌مند كن كه آن را به راه ديگر عوض نكنم و به راه حقى كه از آن بيرون نشوم و به قصد صواب و درستى كه در آن شك ننمايم و تا هنگامى كه عمرم در فرمانبرى تو به كار رود عمر ده و هرگاه عمرم چراگاه شيطان شود مرا بميران ، قبل از آنكه دشمنى سخت تو به من رو آورد يا خشمت بر من استوار گردد ( از رحمت تو دور و بىبهره شوم . ) »\r\nمعناى هدايت\r\nهدايت را عده‌اى به معناى ارشاد و راهنمايى از روى لطف و خير خواهى دانسته‌اند اما عده‌اى ديگر و نيز در مجمع ، هدايت را از نظر لغوى فقط « دلالت بر شيء » معنا كرده‌اند ( قريشى ، علىاكبر ، قاموس قرآن ، 1352 ، ج 7 ، ص 145 ) .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاگر ما در اينجا نيز هدايت را صرف دلالت بدون در نظر گرفتن جهت مثبت و منفى آن بگيريم مىتوان جمله امام ( ع ) را كه هدايت را مقيد به « صالح » كرده‌اند درست معنا كرد . يعنى معلوم مىشود هدايت غير صالحانه و مفسدانه نيز موجود است . و اگر هدايت در لغت معناى خيرخواهانه بدهد و راهنماى صالحانه در آن مستتر باشد باز تفسير هدايت از طرف امام را مىتوان حمل بر تاكيد بيشتر كرد . به هر حال امام ( ع ) در ادامه دعا از طرف خداوند طلب توفيق در داشتن هدايتى صالحانه و نيكو مىكنند به طورى كه در طى مسيرى كه انسان در پيش مىگيرد لغزشها و انحرافات مانع رشد و تكامل معنوى انسان نشوند و انسان به قدرى آموزش و تربيت ببيند كه به مرحله يقين و قطع برسد و در هيچ زمان و مكانى نسبت به اهداف غايى خويش دچار شك و ترديد نشود . اينجا شايد يكى از منظورهاى امام اين باشد كه داشتن يك مربى خوب و مدرسه خوب و جريان تربيتى خوب كه متضمن تربيت الهى و خوب انسان باشد خود توفيقى بزرگ است . واقعاً نيز چنين است كه اين توفيق را نيز انسان بايد از خداوند متعال كه علت‌العلل و مسبّب‌الاسباب است به طلبد . در واقع اينجا اعتقاد به « توحيد افعالى » ، نقش تربيتىاش را ظاهر مىكند و اين چيزى است كه در هيچ مكتبى پيدا نمىشود به جز اسلام . شما وقتى دعاى مكارم الاخلاق را تا آخر مرور كنيد و يا اكثر مناجات ائمه ( س ) كه مربيان بشر و انسانهاى كامل روى زمين‌اند را وقتى بررسى مىكنيم مىبينيم از جزيىترين تااساسىترين مسائل خود را از خداوند طلب مىكردند . البته اين معنا هرگز منافاتى با تلاش و كوشش\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nانسان در صحنه زندگى ندارد ، بلكه حاكى از توحيد افعالى در اعتقادات بشر است كه در عمل منجر به توحيد عملى مىشود و از طرفى حاكى از اهميتى است كه اسلام براى داشتن تربيتهاى خوب و براى محيطهاى سالم تربيتى جهت سالم‌سازى محيط و تربيت خوب انسانها قائل است مىباشد . انسان به دليل محدوديت توان و قدرتش و از طرفى به دليل عدم احاطه بر تمامى علل و عوامل موثر در حوادث جهان ممكن است درآينده در مسيرى قرار گيرد كه نهايتاً به انحراف و ضلالت منتهى شود . البته اگر هم اين طور شد مسلماً با اختيار انسان صورت مىگيرد و هرگز اين معنا را حمل بر بينش اشعرى يا جبرى نبايد كرد اما به هر حال براى تلقين و تنبه مداوم هم كه شده انسان بايد به طور مستمر در تلاش براى داشتن مسيرى درست و الهى باشد .\r\nارزش حيات\r\nدر ادامه فراز فوق امام سجاد ( ع ) از خداوند طلب طول عمر مىكند اما به شرطى كه اين عمر و حيات در جهت خدمت به مردم و اطاعت از خداوند باشد . در اينجا لازم است در مورد ارزش حيات در اسلام كمى صحبت كنيم . حيات فى نفسه در اسلام ارزشمند نيست و ارزش آن بستگى به استفاده‌اى است كه از آن مىشود و لذا اسلام هرگز بينش آن كسى كه آرزو مىكرد فقط زنده باشد گر چه تنها سر او از مقعد حيوان و الاغى بيرون و بدنش در شكم حيوان باشد را هرگز تأييد نمىكند . زندگى و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحيات اگر در جهت كسب گناه و كثرت معاصى و به قول امام سجاد چراگاه شيطان باشد اين به زيان خود انسان است ، و لذا هر چه زودتر چنين فردى بميرد به صلاح نزديك‌تر است . به همين دليل است كه اعدام و قصاص مجرمين و گناهكاران در اسلام ، عين رحمت قلمداد شده چرا كه باعث مىشود فساد و جنايت كمترى مرتكب شوند و روح خود را كمتر آلوده نمايند . پس ارزش حيات براى انسان بستگى به جهت و استفاده از آن دارد . ائمه بزرگوار شيعه ( س ) هميشه از خداوند تقاضاى طول عمر مىكردند تا بتوانند هر چه بيشتر و بهتر از آن بهره‌مند شوند و طاعت خداوند و خدمت مردم را بجا آورند ، اما در دو جا تقاضاى مرگ مىكردند . يكى جايى كه مسئله شهادت و جهاد مطرح بوده ائمه تقاضاى شهادت مىكردند به دليل اينكه شهادت خود « نردبان ترقى و تكامل » است و انسان را به طور يك ضرب و مستقيم به مدارج عالى مىرساند و يكى هم ( نعوذ بالله ) در جايى كه حس مىشد حيات و طول عمر در جهت طاعت خدا طى نمىشود ( البته اين امر براى ما مطرح است و گرنه ائمه معصومين سلام الله عليهم منزّه از اين بودند ) . بنابراين ، تقاضايى كه امامان ( ع ) براى طول عمر مىكردند ناشى از همان بينشى است كه اسلام دارد كه « الدنيا مزرعه الاخره » دنيا كشتزار ( كشتگاه ) آخرت است ( مطهرى ، مرتضى ، وحى نبوت ، 1366 ) . به فرمايش پيامبر ( ص ) هر مقامى كه انسان در آخرت دارد در واقع در همين دنيا نطفه‌اش منعقد مىشود و وجود اخروى هر كس در واقع تجسم و تمثلى از اعمال دنيوى اوست .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاشاره تربيتى اين مطلب آن است كه در جريان تربيت هم مربيان و هم متربيان بايد واقف به اين مسئله باشند كه ارزش حيات به چيست و اين مىتواند جهت تربيت و مسير پرورش را معين كند ( و بدين ترتيب ، هر پرورشى از نظر اسلام تربيت واقعى نيست و لذا در تعليم و تربيت اسلامى ما ميان « تربيت » و « اخلاق » تفاوت قائل هستيم . تربيت واژه‌اى است كه حتى شامل حيوانات نيز مىشود اما اخلاق مخصوص حالات انسانى است و لذا اخلاق اسلامى و ابوابى كه در كتب اخلاقى ما مطرح شده است را مىتوان چهارچوب تعليم و تربيت اسلامى قلمداد كرد ) . پس اگر انسان در طول حيات خود به كسب علم و دانش پرداخت و اين علم را در جهت چپاول و غارت مردم و در خدمت كارتل‌ها و تراستها درآورد ، نمىتواند يك انسان هدايت شده و تربيت شده از نظر اسلام قلمداد شود گر چه در معناى غربى آن ممكن است چنين باشد .\r\n\r\nفراز ششم\r\n( اللّهمّ لاتدع خصلةً تعاب منّى الّا اصلحتها و لاعائبةً اؤنّب بها الّا حسّنتها و لااكرومةً فىّ ناقصةً الّا اتممتها . )\r\n« خدايا وامگذار مرا در خويى كه ( مردم آن را ) زشت مىدانند جز آنكه آن را اصلاح نمايى و نه خوى زشتى كه به وسيله آن سرزنش شوم جز آنكه آن را نيكو بگردانى و نه خوى پسنديده‌اى كه در من ناتمام باشد جز آنكه آن را كامل گردانى . »\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعوامل حقارت\r\nهمان‌طور كه قبلًا نيز اشاره شد از روشهاى بسيار اساسى در تعليم و تربيت اسلامى ، تحريك حس كرامت ، تحريك عزت نفسانى و دادن شخصيت به انسان است . براى تربيت انسان و رهنمونى او به راه صلاح و مطلوب راههاى مختلفى موجود است اما پرانگيزه‌ترين و انگيزه‌بخش‌ترين طريق آن است كه عزت انسانى و كرامت نفسانى انسان را تحريك كنيم . در اين زمينه جاى بحث مفصل هست كه قبلًا تا حدى بحث شد و اينجا نيز از جهاتى ديگر متعرض آن مىشويم . در عبارت فوق الذكر امام ظاهراً سه عامل ايجاد حقارت در انسان را مطرح مىكنند كه در اين رابطه چند نكته وجود دارد :\r\nاول ، منظور از عوامل ذكر شده مسلماً نواقص جسمانى نيستند چرا كه نواقص جسمانى و ارثى قابل اصلاح و درمان آنچنانى نبوده و نيستند گرچه راهكارهايى جهت رفع و جبران آثار آنها موجود است . فرضاً كودكى كه از نعمت قدرت بدنى و قدرت پا يا دست محروم است و بالنتيجه قادر به انجام ورزشهاى خاصى نيست در برابر همسالان خود احساس كوچكى مىكند گرچه در جريان تربيت مربيان آگاه مىتوانند همين كودك را از طريق تمرين در ورزشهاى ديگر و يا توجه به امر تحصيل او باعث كسب پيشرفت و موفقيت در زمينه‌هاى ديگر شوند تا در اين جنبه‌ها او بر ديگران مباهات كند اما به هر حال آن نقص بدنى كه كودك مذكور دارد مسلماً\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nقابل درمان نيست . اما در عبارت امام ( ع ) آمده كه از خداوند طلب اصلاح مىنمايند و اين را مىتوان حمل بر خصلتهاى غيرجسمانى نمود و يا اگر بخواهيم شامل عوامل جسمانى نيز بدانيم بايد منظور از اصلاح را همان بدانيم كه در مثال فوق عرض شد .\r\nدوم ، عوامل بسيارى مىتواند عامل ايجاد حقارت در كودك و كلًا انسان شود از قبيل نواقص بدنى ، داشتن اسم و لقب غيرمتعارف و از اين قبيل موارد . در عبارت مورد بحث امام ظاهراً به سه چيزى اشاره دارند كه نقص و انحراف در آنها باعث عدم دستيابى به عزت نفسانى مورد نظر اسلام مىشود : ( 1 ) آنكه انسان خصلتها و خصوصيات اخلاقى و منشى داشته باشد كه مردم آن را زشت و قبيح بدانند و بالنتيجه ، دارنده آن منش و اخلاق را احترام و ارج شايسته ننهند . مثلًا انسان عادت دارد در ميان صحبت مخاطبش بدود يا زخم زبان بزند و يا . . . ( 2 ) آنكه انسان خصلتى داشته باشد كه مايه سرزنش و عيب‌جويى مردم شود و بالنتيجه باز انسان از آن ارج و احترام خاص بهره‌مند نشده و باصطلاح به عزت نفسانىاش ضربه وارد آيد . ( 3 ) سوم آنكه انسان داراى خوى پسنديده باشد اما اين خوى مىتواند كامل‌تر نيز به شود و مايه احترام بيشتر و ارج بهتر باشد . مثلًا انسانى علاقمند به تحصيل علم باشد و از خداوند درخواست توفيق بيشتر مىكند و يا طلب توفيق در مداومت آن مىكند . مولف كتاب المنجد ، اكرومه را « فعل‌الكَرَم » يا « كار بزرگوارانه » معنا كرده است ( معلوف ، لويس ، المنجد فىاللغه ، 1365 ، ص 682 ) .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nپس مىبينيم كه ظاهراً حساسيت در اين فراز بر حفظ « شخصيت » و عزت نفسانى انسانى است . ( كودك فلسفى ، ج 2 و جوان فلسفى ج 2 ، بخش‌هاى 24 و 27 و 30 )\r\nسوم ، باز بر اساس توحيد افعالى كه مسلمين بدان معتقدند در اينجا امام توفيق « اصلاح » و « تحسين » و « تكميل » خصلتهاى زشت و قابل سرزنش و نيز خصلتهاى خوب را از خداوند طلب مىكنند . يعنى انسان خود به زشتى خصلتهاى زشت خود پى برده و آنها را اصلاح نمايد . به علاوه از كيفر و عاقبت خوهاى بد خويش آگاه شده و آنها را تحسين و نيكو گرداند . همچنين ، مداومت در انجام كارهاى بزگوارانه و داشتن خوى كريمانه .\r\nچهارم ، « تمام » معناى خاصى دارد كه با « كامل » كمى تفاوت دارد . چنان‌كه خداوند در قرآن كريم بعد از انجام امر ولايت و امامت علىبن ابيطالب در روز غدير آيه « اليوم اكملت لكم دينكم و اتممت عليكم نعمتي » امروز دينم را بر شما كامل كردم و نعمتم را بر شما تمام كردم ( قرآن كريم ، سوره مائده ، آيه 3 ) ، را بر پيامبر گراميش نازل كرد . تفاوت « اتمام » و « اكمال » در اين است كه گاهى مثلًا يك ساختمان تمام پايه‌ها و ستونها و ديوارهايش كار گذاشته شده و هيچ نقصى ندارد كه درآن صورت مىگوييم ساختمان « تمام » شد اما هنوز كامل نشده مثلًا زينت آلات و نقاشى و دكور و غيره كه جزء ضروريات ممكن است باشد هنوز انجام نشده است ( مطهرى ، مرتضى ، امامت و رهبرى ، 1366 ، ص 120 ) . در عبارت امام سجاد ( ع ) واژه « اتمام » در برابر « ناقصه » آمده و اين نشان مىدهد كه انسان گاهى بعضى خصائص خوب را دارا\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىباشد اما هنوز در همان خصيصه نقص دارد . مثلًا خصلت راستگويى و عدم دروغ در وى مشاهده مىشود اما گاهى هنگام شوخى و هزل ، دروغ مىگويد و لذا امام طلب اتمام در اين مورد را نيز دارد . به علاوه ، مىتوان معناى « اتمام » را در اينجا به دليل عدم وجود قرينه ( بر خلاف آيه فوق‌الذكر ) به همان معناى « اكمال » بگيريم و منظور آن باشد كه يك خصلت فرضاً راستگويى را انسان حتى در مراتب بالاى آن نيز متخلق به آن به شود و منظور از اتمام در اينجا نيل به مراتب بالاى خصلتهاى بزرگوارانه باشد .\r\n\r\nفراز هفتم\r\n( اللّهمّ صلّ على محمد و آل محمد و ابدلنى من بغضة اهل الشّنآن المحبة و من حسد اهل البغى المودّة و من ظنّة اهل الصّلاح الثّقة و من عداوة الادنين الولاية و من عقوق ذوى الارحام المبرّة و من خذلان الاقربين النّصرة و من حبّ المدارين تصحيح المقة و من ردّ الملابسين كرم العشرة و من مرارة خوف الظّالمين حلاوة الامنة . )\r\n« بار خدايا بر محمد ( ص ) و خاندان او درود فرست و درباره من تغيير ده : دشمنى سخت دشمنان را به درستى ، و رشك بردن سركشان از حق را به محبت ، و بدگمانى نيكان را به اطمينان ، و دشمنى آشنايان را به دوستى و بدرفتارى خويشان را به خوش رفتارى ، و خوارگردانيدن اقربا و نزديكان را به يارى كردن و دوستى مداراكنندگان ( دوستان ظاهرى ) را به دوستى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nواقعى ، و اهانت آميزش‌كنندگان را به آميزش نيك ، و تلخى ترس از ستمكاران را به شيرينى ايمن بودن از ايشان . »\r\nروشهاى تنبيهى\r\nقرآن مجيد يك استراتژى كلى را براى مردم ترسيم مىكند كه در تعليم و تربيت نيز اين خط مشى بايد رعايت شود و آن استراتژى « محمد رسول الله والذين معه اشدّاء علي الكفار رحماء بينهم ، محمد ( ص ) پيامبر خداست و همراهان وى بر كفار خشن و شديد و ميان خودشان مهربان و رحيم‌اند » ( قرآن كريم ، سوره فتح ، آيه 29 ) ، مىباشد . به دليل سياقى كه كلام امام سجاد ( ع ) در اين دو فراز دارد مىتوان ادعا نمود كه فراز هفتم از دعاى مكارم الاخلاق ظاهرا ناظر بر چهره « رحماء بينهم » بوده و فراز هشتم كه بعداً ذكر مىشود چهره « اشداء على الكفار » را متعرض مىشود . نكته ديگر آنكه امام در اين فراز در واقع قصد تنبّه مخاطين خود را دارند ولى راه‌هاى تنبيه آنها به دليل نزديكى و قرابت ايمانى يا نَسبى و يا انسانى و يا ملى كه دارند ، طرق ملايم و ظريفى است و به قول معروف امام ( ع ) مخاطبين خود را مأخوذ به حيا مىكنند . نكته ديگر آنكه ، اتخاذ چنين راهكارهايى براى تنبيه ، فقط از افراد كريم النفس و بزرگوار سر مىزند كه مثلًا محبت و ملاطفت را در برابر ديگران حتى كسانى كه بر آنها ستم روا داشته‌اند پيشه مىكنند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nحال ببينيم روشهاى تنبيهى نزديكان و دوستان چگونه مىتواند باشد ؟ البته در اينجا باز امام ( ع ) طلب توفيق را از خداوند مىكنند ولى به هر حال ما در بحث تربيتى خود استفاده تربيتى از مضامين آن مىكنيم . يعنى گويى امام ( ع ) مىخواهند به طور ضمنى به مردم سفارش كنند كه چنين رويه‌اى را در برابر دوستان خطاكار در پيش بگيرند :\r\n1 . روش محبت : در اينجا امام سجاد ( ع ) درخواست مىكنند كه دشمنى و كينه و غضب كينه توزان بر من به دوستى تبديل شود . اين خود حكايت از نهايت و شدت كرامت نفس امام سجاد ( ع ) كه طرفدار محبت و دوستى است ، مىباشد كه چنين درخواستى را دارد و گويى به همه مربيان و همه انسانها سفارش مىكنند كه با محبت با ديگران حتى كينه توزان برخورد كنند . چرا ؟ به دو دليل : يكى اينكه محبت كلًا يك اكسيرى است شفابخش و جزء سيره و روش انبيا و امامان ( عليهم السلام ) بوده است تا جائى كه از زبان امام باقر ( ع ) گفته شده «\r\nهل الدين الّا الحبّ\r\n( فريد ، مرتضى ، الحديث ، 1356 ، ج 3 ، ص 183 ) آيا دين غير از محبت و عواطف است ؟ و نيز از زبان امام على ( ع ) گفته شده كه :\r\nالمومن مألوف و لاخير لمن لايألف و لايؤلف\r\n» . ( ارفع ، كاظم ، شرح دعاى مكارم ، 1363 ، ص 79 ) مومن اهل الفت و انس با مردم است و هر كس با مردم الفت نگيرد و مردم هم با او الفت نداشته باشند در او خيرى نخواهد بود . دقت در دو حديث فوق ، ارزش محبت را در نظام تعليم و تربيت اسلامى و تحكيم روابط انسانها روشن مىسازد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدليل دوم آنكه افراد كينه توز و خشمگين در واقع مريض و عليل‌اند و لذا نبايد با آنها مقابله به مثل و يا روشهاى خشن داشت چون نه مفيد به حال آنهاست و نه باعث رفع و زوال عواقب بد غضب مىشود و لذا امام ( ع ) مىفرمايند :\r\n« المريب ابداً عليل »\r\n( همان ) انسانهاى كينه‌توز هميشه مريض و بيمارند . مؤلف المنجد ، در معناى الشنآن مىگويد : ا لشنآه ، البغضه مع عداوه و سوء خلق ( معلوف ، لويس ، المنجدفىاللغه ، 1365 ، ص 403 ) . يعنى اينها افراد كينه‌توز و بدخلق و عصبى مىباشند . و مسلماً در برخورد با چنين افرادى بايد آگاهانه عمل كرد و با كظم غيط و ارائه محبت ، با چنين افرادى روبرو شد . « 1 »\r\nدر قسمت بعد امام گويى ، روش دوستى و مودت در برابر حسودان را سفارش مىكنند . چرا ؟ به دليل آنكه اشخاص حسود نيز همانند افراد كينه‌توز ، افرادى مريض و بيمارند و آتش حسد آنها را مىسوزاند و لذا لازم است فرد آگاه و يا فرد محسود ، در برابر چنين كسانى راه مودت را پيشه كند تا آن افراد لااقل تاحدى بر آتش حسدشان افزوده نشود . از طرفى قرآن كريم اشاره دارد كه فرد حسود كسى است كه در واقع منكر فضل خدا است . يعنى عملًا از فضل خدا مأيوس است و لذا راه حسد را پيشه مىكند و فكر مىكند با چنين روشى هم خود به چيزى مىرسد و هم فرد محسود را\r\n\r\n\r\n","description":"","footnote":"\r\n( 1 ) - در باب نقش و ارزش محبت در تربيت مىتوان به كتب تربيتى موجود مراجعه كرد و به هر حال بحث تفصيلى در اين مورد در گنجايش اين نوشتار نيست .\r\n","page_name":" 144 ","page_number":144},
  {"content":"\r\n\r\nاز موفقيت باز مىدارد . « ولاتتمنوا ما فضل الله به بعضكم علي بعض ، . . . و اسئلوا الله من فضله » ( قرآن كريم ، سوره نساء آيه 12 ) ، آنچه را كه خداوند به وسيله آن بعضى از شما را بر بعضى ديگر برترى داده است تمنا و آرزو نكنيد ، . . . بلكه از خدا بخواهيد از فضل او . در جاى ديگر امام صادق ( ع ) مىفرمايند :\r\n« والحسد اصله من عمي القلب و الجحود لفضل الله تعالي »\r\n( ارفع ، كاظم ، شرح دعاى مكارم الاخلاق ، 1363 ، ص 83 ) حسد از كورى دل و انكار فضل خداوند است . قرآن تأكيد دارد كه افراد حسود بايد به فضل و كرم خداوند اعتماد كنند و از او بخواهند نه اينكه روش دفاعى حسد را كه يك بيمارى خطرناك روحى است در پيش گيرند . خوب در چنين موقعيتى افراد كريم النفس و آگاه و به ويژه افرادى كه مورد حسد واقع مىشوند ( افراد محسود ) نهايت بزرگوارى است اگر در برخورد با حسودان راه دوستى و مودت را پيشه كنند تا بتوانند تا حدى آتش حسد آنها را مهار كنند . ( نراقى ، احمد ، معراج السعاده ، باب حسد ، 1374 ، ص 327 - 338 ) « 1 »\r\n2 . حسن ظن و حمل بر صحت : ظن و گمان دو نوع است : يكى سوءظن و بدگمانى و حمل بر فساد كردن و ديگرى حسن‌ظن و حمل بر صحت كردن امور . فرضاً اگر كسى حرف زد ، شنونده و فرد مخاطب دو گونه برداشت\r\n\r\n\r\n","description":"","footnote":"\r\n( 1 ) بحث تفصيلى در باب حسد و مراتب آن و راه درمان آن در كتب اخلاقى از جمله معراج‌السعاده و جامع‌السعادات شده است . علاقمندان جهت اطلاع بيشتر مىتوانند به كتب مذكور مراجعه فرمايند .\r\n","page_name":" 145 ","page_number":145},
  {"content":"\r\n\r\nمىتواند داشته باشد يكى آنكه حمل بر فساد كند و سوءظن داشته باشد و برداشت بد و غلط بكند و ديگر آنكه خوش‌بين باشد .\r\nنكته مهم در اينجا آن است كه افراد مؤمن بايد در برخورد با مسلمين و دوستان هميشه روش حسن ظن را پيشه كنند و لذا در اينجا امام گويى مىخواهند بفرمايند كه مردم بايد در برخورد با اقوال و كردار و افعال اقوام و دوستان هميشه حسن ظن داشته باشند ، زيرا كه از دو حال خارج نيست : يا اينكه طرف مقابل نيز واقعاً نظر خوبى داشته كه بدين ترتيب روش و برخورد خوشبينانه ما مايه افساد نشده و يا اينكه طرف مقابل ما نظر بد داشته كه با برخورد مثبت و حسن ظن ما امكان دارد طرف مقابل مأخوذ به حيا شود . توجه داشته باشيد كه بحث ما در اينجا مربوط به دوستان و اقوام است نه دشمنان .\r\nاما اگر طرف مقابل ما از دشمنان باشد مسلماً مسلمان زيرك حتماً در رفتار و گفتار آنها بايد حمل بر فساد و سوءظن كند و به اصطلاح ترديد منطقى داشته باشد . همان‌طور كه حضرت امام خمينى قدس‌سره مىفرمودند كه « آقايان علما هر گزارشى به آنها در مورد عملكرد دولت داده مىشود حمل بر صحت نكنند بلكه تحقيق و بررسى كنند . امروز فرضاً اگر آمريكا يا فرانسه و انگليس چيزى بگويند مسئولين خارجه ما نبايد سريعاً و دربست آن را حمل بر صحت كنند . ( صحيفه نور ) »\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنكته بعدى آنست كه اصولًا اگر ما در برخورد با دوستان روش معاشرتىمان مبتنى بر سوءظن باشد اين خود حاكى از مرض و بيمارى نفسانى ما است و اگر حسن ظن داشته باشيم حكايت از كرامت نفس و بزرگوارى مىكند . لذا قرآن كريم اكيداً سفارش مىنمايد كه از گمانهاى بسيار بپرهيزيد كه اكثر آنها خطا است و مايه فساد . « يا ايها الذين آمنوا اجتنبوا كثيرا من الظن ، ان بعض الظن اثم » ( قرآن كريم ، سوره حجرات ، آيه 12 ) اينجا خطاب به مومنين است و احتمالًا اشاره دارد به برخورد مسلمين با يكديگر نه با دشمنان .\r\n3 . خوشخويى و دوستى : در عبارت بعدى امام سجاد ( ع ) مجدداً روش تنبيهى و برخورد با نزديكان و دوستان و آشنايان را گوشزد مىنمايند البته به طور ضمنى و گرنه منطق جملات امام ، طلب توفيق از خداوند است . ظاهراً اين جملات آموزشى است براى همه ما كه چگونه با دوستان رفتار كنيم و چگونه رفتارهاى ناپسند آنها را پاسخ دهيم . منظور از « ادنين » نزديكان است و از ريشه دنو كه به معناى قرب و نزديكى است . منظور از « ولايت » هم ، دوستى است . عاق نيز در لغت به معناى مخالفت است .\r\nامام ( ع ) در اينجا مىخواهند بفرمايند كه در برخورد با نزديكان و آشنايان خود كه روش دشمنى و عداوت را پيشه مىكنند ما بايد با دوستى و محبت و خوشرفتارى آنها را متوجه زشتى رفتارشان بكنيم كما اينكه اگر خانواده‌اى از دوستان و اقوام بدلايلى قطع رحم كرد و رفت و آمد خود را\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبا ما قطع كرد روش بزرگوارانه آنست كه شما برعكس آنها ، روش مثبت را در پيش گرفته و خوش رفتارى را پيشه كنيد . با مراجعه به كتاب اصول كافى مىبينيم بابهاى بسيارى در رابطه با برخوردهاى ملايم و محبت‌آميز و مودت بخش آمده است و چقدر حديث و روايت از امامان بزرگوار ما ( س ) در اين رابطه رسيده است به ويژه در رابطه با خوشخويى و خوشرفتارى . همه اينها نشانگر اهميت ارتباطات اجتماعى و تاثير آنها از ديدگاه نظام تعليم و تربيت اسلامى است . در عبارت بعدى امام ( ع ) مىفرمايند اگر دوست يا فاميل شما در برخوردى و مسأله‌اى به جاى يارى و نصرت ، شما را خوار و تنها گذاشت و باعث شكست شما شد در عوض شما مقابله به مثل نكنيد بلكه بزرگوارى نشان داده و در موقع سختى و تنگدستى او ، او را يارى و نصرت كنيد .\r\nنكته مهم تربيتى در اينجا هشدار و تذكر به افراد مذهبى و متدين است به خصوص نسل جوان انقلابى كه فكر مىكنند به دليل جزيى اختلاف سليقه و نظر با اقوام و يا حتى والدين بايد با آنها قطع رابطه كرد و باصطلاح انقلابى و اسلامى ! عمل كنند كه متاسفانه در اوايل انقلاب از اين نمونه افراطها داشتيم . امروز نيز افراد مذهبى نبايد در برخورد با برادر يا پسرعمو يا فاميل و يا حتى والدين غيرمتدين و يا غيرمتعهد خود روشهاى قهرآميز را پيشه كنند بلكه احاديث ما صريحاً تأكيد دارند كه با خوش رفتارى و حسن خلق و حسن رفتار و گفتار مىتوان حقانيت خود را به آنها ثابت كنيم . اگر\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nجوان مذهبى با سوءخلق و بدرفتارى با دوستان و فاميل غيرمذهبى خود برخورد كند آنها فكر مىكنند كه روش اسلام و مكتب چنين است در حالى كه مىدانيم روش و سيره امامان ما چنين نبوده است . براى اطلاع بيشتر از تأكيد اسلام بر روشهاى تربيتى فوق به اصول كافى جلد سوم ، باب خوش‌خلقى ، باب خوشرويى ، باب فرو خوردن خشم ، باب مدارا و سازگارى ، باب نرمى و ملاطفت ، باب مهر و عطوفت با يكديگر ، باب ديدار برادران دينى ، باب مصافحه و معانقه ، باب روا ساختن حاجت مؤمن ، باب مهربانى به مؤمن ، باب اصلاح ميان مردم و امثال اينها مىتوان مراجعه كرد .\r\n4 . معاشرت كريمانه : در ادامه فراز فوق امام سجاد ( ع ) آرزو مىكنند كه در برخورد با ديگران رويه كريمانه و معاشرت نيكو را پيشه كنند و همين طور دوستىهاى ظاهرى به دوستى واقعى تبديل شود . اينها نشان مىدهد كه امام مىخواهند بفرمايند كه مؤمنين و افراد آگاه از تربيت اسلامى بايد در برخوردهاى خود با رفقا و دوستان و فاميل و آشنايان و حتى آنهايى كه حريم نگهدار نبوده و از تربيت كاملى برخوردار نيستند ، برخورد اسلامى و معاشرتى نيكو و پسنديده و به قول امام « كَرم العِشره » داشته باشند . در اين زمينه به نظر مىرسد در بحث‌هاى قبلى نيز نسبتاً باندازهء كافى بحث شده و لذا بحث خود را با حديث نبوى پايان مىبخشيم : « پيامبر ( ص ) :\r\nالا ادلّكم علي خير اخلاق الدنيا و الاخره ؟ تصل من قطعك و تعطي من حرمك و تعفو عمّن ظلمك\r\n( كلينى ، محمدبن‌يعقوب ، اصول كافى ، ج 3 ، كتاب الايمان و الكفر ، باب عفو و گذشت ، حديث 2 ، ص 167 ) . آيا شما را به بهترين اخلاق دنيا و آخرت رهبرى بكنم ؟\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپيوستن به كسى كه از تو بريده و بخشيدن به كسى كه محرومت ساخته و گذشتن از كسى كه به تو ستم كرده است . » واقعاً چكيده تمام اخلاق اسلامى در حديث نبوى فوق مستتر است . گذشته از اين ، حديث فوق تمام برداشتهاى قبلى ما را در رابطه با فراز هفتم از دعاى مكارم تأييد مىنمايد . پيامبر ( ص ) نيز اكيداً سفارش مىنمايند كه دوستان و آشنايانى كه از شما دورى مىكنند و يا شما را از مواهب و نعمتهايى محروم كرده‌اند و يا بر شما ظلم و ستم روا داشته‌اند با آنها برخوردهاى كريمانه و بزرگوارانه داشته باشيد . مسلماً منظور پيامبر ( ص ) برخورد با دشمنان اسلام و مسلمين نيست كه ملاطفت با آنها ضد آيات قرآن و ضد روش و سيره خود پيامبر ( ص ) است بلكه منظور پيامبر ( ص ) از كسانى كه قطع رحم كرده‌اند و يا باعث ظلم و محروميت ديگران شده‌اند ، از خود مسلمين و مومنين بوده است .\r\nكريستيان بوبن در كتاب معروف خود « رفيق اعلى » كه به فارسى نيز ترجمه و منتشر شده است ( بوبن ، كريستيان ، رفيق اعلى ، 1375 ، مترجم پيروز سيار ) از يكى از قديسان مسيحى نيايشى را نقل مىكند كه جالب توجه است . توجه به مضامين اين نيايش كه مايه فخر مسيحيان جهان شده است مىتواند شاهدى باشد بر عمق و ژرفاى مفاهيم مستتر در دعاى مكارم‌الاخلاق امام سجاد ( ع ) دعاى مذكور چنين است :\r\nخداوندا ، مرا وسيله صلح خويش قرار ده ،\r\nآنجا كه كين است ، بادا كه عشق آورم ،\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nآنجا كه تقصير است ، بادا كه بخشايش آورم ،\r\nآنجا كه تفرقه است ، بادا كه يگانگى آورم ،\r\nآنجا كه خطا است ، بادا كه راستى آورم ،\r\nآنجا كه شك است ، بادا كه ايمان آورم ،\r\nآنجا كه نوميدى است ، بادا كه اميد آورم ،\r\nآنجا كه ظلمات است ، بادا كه نور آورم ،\r\nآنجا كه غمناكى است ، بادا كه شادمانى آورم ،\r\nخداوندا ، بادا كه بيشتر در پس تسلى دادن باشم تا تسلى يافتن ،\r\nدر پى فهميدن باشم تا فهميده شدن ،\r\nدر پى دوست داشتن باشم تادوست داشته شدن ،\r\nچه با دادن است كه مىگيريم ،\r\nبا فراموشى خويشتن است كه خويشتن را باز مىيابيم ،\r\nبا بخشودن است كه بخشايش به كف مىآوريم ،\r\nبا مردن است كه به زندگى برانگيخته مىشويم .\r\n\r\nفراز هشتم\r\n( اللّهمّ صلّ على محمد و آله و اجعلنى يداً على من ظلمنى و لساناً على من خاصمنى و ظفراً به من عاندنى و هب لى مكراً على من كايدنى و قدرة على من اضطهدنى و تكذيباً لمن قصبنى و سلامة ممّن توعّدنى و وفّقنى لطاعة من سدّدنى و متابعة من ارشدنى . )\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n« بارخدايا بر محمد ( ص ) و خاندان او درود فرست ، و براى من بر كسى كه به من ستم كند ، دستى ( توانايى جلوگيرى از ستم ) و بر آنكه زد و خورد و گفت و شنود نمايد زبانى ( حجت و برهانى ) و بر آنكه دشمنى كند ، پيروزى قرار ده و به من بر آنكه درباره‌ام حيله كند ( در برابر آن ) مكر و فريبى و بر آنكه بر من مسلط شود ، توانايى ، و بر آنكه مرا دشنام دهد تكذيبى و از آنكه مرا مىترساند سلامتى ببخش ، و به فرمانبرى آنكه مرا به راه راست آورد و پيروى كسى كه مرا ( به راه حق ) راهنمايى نمايد توفيقم ده . »\r\nروشهاى تنبيه دشمنان\r\nدر اين فراز امام سجاد ( ع ) راه‌هاى برخورد با دشمنان را گوشزد مىنمايند . به طور خلاصه به نظر مىرسد كه در اين فراز امام سجاد ( ع ) براى تنبيه دشمن و مقابله با او سه روش را پيشنهاد مىكنند كه عبارتند از : ( 1 ) روش كلامى ، ( 2 ) روش عملى ، ( 3 ) روش پنهانى و مخفى يا فكرى . اتفاقاً اين روشها نه تنها در تعليم و تربيت به طور اخص بلكه در مسائل مديريت جامعه و مسائل اجتماعى نيز مطرح است . شاهد ما براى روش كلامى آنست كه امام سجاد ( ع ) درخواست مىكنند كه خداوند زبان و حجت و برهان قوى در برابر تبليغات دشمن عنايت كند و در جاى ديگر به طور صريح درخواست مىكنند كه خداوند قدرت بيان و تبليغات مسلمين را به قدرى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nقوى كند كه در برابر « قصب » و شماتت و توهينهاى دشمن مقاومت كنند . « قصب » به معنى « شقه » يعنى او را ناسزا گفت ( معلوف ، لويس ، المنجدفىاللغه ، 1365 ، ص 632 ) . پس تا اينجا لزوم داشتن تبليغات قوى براى يك كشور اسلامى تأكيد شده است يا به طور خاص لزوم داشتن يك زبان گويا و حجت و دلايل قوى در برابر خصومتهاى دشمن تأكيد شده است . در مرحله بعدى روش عملى پيشنهاد شده ، آنجا كه از خداوند طلب « يد » و نيز « قدرت » بر كسانى كه ظلم و ستم روا داشته‌اند مىآيد . گويى اينجا امام سجاد ( ع ) مىخواهند به فرمايش خداوند در آيه مباركه « واعدّوا لهم ما استطعتم من قوه و من رباط الخيل ترهبون به عدوالله و عدوّكم و . . . » ( قرآن كريم ، سوره انفال ، آيه 60 ) اشاره كنند كه لزوم داشتن قدرت ارعاب آور دشمن را گوشزد مىنمايد . و در مرحله بعد بر لزوم فراست و زيركى مؤمن در برابر دشمن و افكار دشمن تاكيد مىكند و به قول امروزىها اطلاعاتى عمل كردن و خبرگيرى و كسب اطلاعات از دشمن را تأكيد دارد و اين را با عبارت « مكراً على من كايدنى » آورده است . اين گونه روشها ماهيتاً بايد مخفى و پنهانى باشند و از طرفى مستلزم كار مدبرانه و فكورانه است . اگر چنين روشهايى را ما در برابر دشمن در پيش بگيريم مسلماً نهايتاً « ظفر » و پيروزى و تسلط بر آنها به گونه‌اى كه دشمن جرات تهاجم را ننمايد و از طرفى مصونيت و امنيت خاطر از حملات آنها كه اهل تهديد و ارعاب هستند به دست مىآيد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنكات تربيتى : اين فراز به نظر مولف تاكيد امام سجاد ( ع ) بر روحيه مبارزه طلبى و پرورش روحيه جهادگرانه در جوانان و كلًا انسان است كه نهايتاً اين چنين روحيه‌اى ضامن حفظ عزت نفسانى و انسانى كه پايه و محور اصلى شخصيت انسان است مىباشد . پس اين همه تأكيد براى تنبيه و تجهيز در برابر دشمن ، به خاطر حراست از عزت نفسانى و انسانى است كه از راه پرورش روحيه مبارزه طلبى حاصل مىشود .\r\nتحقير ستم پذيرى\r\nدر رابطه با ظلم سه نوع انسان وجود دارد : ( 1 ) ظالم ، ( 2 ) مظلوم ، ( 3 ) منظلم . جاى ظالم مسلماً جهنم است و مظلوم كسى است كه در برابر ظلم ظالم قيام مىكند لكن مغلوب واقع مىشود و قهراً تكليف خود را ادا كرده ، لذا جاى او در بهشت است مثل ياران امام حسين در كربلا . اما منظلم كسى است كه ظلم را پذيرا شده است ( بر وزن منفعل از باب انفعال كه براى پذيرش حالتى مىآيد ) و اين گونه افراد كه تن به ظلم داده و سكوت پيشه كرده‌اند و باعث تقويت ظالمان شده‌اند . به فرمايش پيامبر ( ص ) جايشان در قيامت در كنار ظالمان است . « 1 » از نظر تربيتى انسان نبايد وسائل حقارت خود را فراهم كند و انظلام از چيزهايى است كه مايه تحقير و حقارت و خوارى انسان مىشود كما اينكه تاريخ اسلام مملو از شواهد دال اين مدعا است .\r\n\r\n\r\n","description":"","footnote":"\r\n( 1 ) - اشاره به حديث « من رأى سلطان جائراً . . . فكان حقاً على الله ان يدخله مدخله » .\r\n","page_name":" 154 ","page_number":154},
  {"content":"\r\n\r\nتربيت اسلامى به انسان ياد مىدهد كه هميشه آزاده و عزيز النفس باشد و هرگز تن به ذلت ندهد . مربى بزرگ چنين تربيتى ، امام حسين ، و شعار جاودانه او « هيهات منا الذله » مىباشد . امروز بيشتر كتب تربيتى در رابطه با عقده حقارت و تشخص طلبى جوان بحث مىكنند ، روانشناسان در باب شخصيت و ابعاد آن و راه‌هاى كسب شخصيت و تعالى آن بحث مىكنند و از عوامل ايجاد كننده حقارت سخن مىگويند ، در حالى كه نظام تعليم و تربيت اسلامى با روشهاى عزت بخش عجين است . استراتژى تربيت اسلامى را در اين رابطه قرآن مشخص كرده كه فرمود : « لن يجعل الله للكافرين علي المؤمنين سبيلًا » ( قرآن كريم ، سوره نساء ، آيه 141 ) خداوند براى كافرين بر مؤمنين هيچ گونه راه سلطه و تسلطى قرار نداده است ! وجداناً در مقايسه با محتواى مكاتب تربيتى ديگر ، كدام جملات و تأكيدات ، مهيج‌تر و انگيزه بخش‌تر است ؟ به اميد روزى كه مسلمين خود را باور كرده و به تعاليم تربيتى اسلام به گونه‌اى كه هست رو بياورند .\r\nتقليد آگاهانه\r\nدر عبارت آخر فراز هشتم ، امام از خدا طلب توفيق در اطاعت و تبعيت و فرمانبرى از مرشدان و موعظه‌گران و معلمان و خيرخواهان مىنمايد . در اين رابطه چند نكته قابل بررسى است :\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاولًا همه انسانها ، از كودك تا بزرگ گرفته ، نيازمند به نصيحت و ارشاد و موعظه‌اند منتها ، در كودك و بزرگسال شدت و ضعف دارد . كودك اعمالش شديداً تقليدى است و لذا مربيان بايد در افعال و گفتار خود بسيار دقيق باشند چون مورد پيروى و عمل كودكان قرار مىگيرد . لذا على ( ع ) مىفرمايند :\r\n« المومن يحتاج الي توفيق من الله و واعظ من نفسه و قبول من ينصحه »\r\nفرد مؤمن نيازمند به توفيقى از جانب پروردگار و واعظى بر نفس خويش و پذيرش نصيحت و نصيحت كنندگان دارد ( ارفع ، كاظم ، شرح مكارم‌الاخلاق ، 1363 ، ص 92 ) . ثانيا ، عدم قبول و عدم تبعيت از ارشاد مرشدان و معلمان و خيرخواهان و مربيان باعث گمراهى و تباهى مىشود كما اينكه امام على ( ع ) مىفرمايند :\r\n« من قبل النصيحه سلم من الفضيحه »\r\nهر كس پندپذير باشد از رسوايى در امان خواهد ماند ( غررالحكم ، ج 5 ، ص 277 ، ش 8444 ) .\r\nثالثاً : الگوى تربيتى چه كسانى مىتوانند باشد ؟ امام سجاد ( ع ) مىفرمايند آنها كه شما را ارشاد و به راه صلاح و سداد و حق راهنمايى مىكنند مىتوانند الگوى شما باشند . لذا امام على ( ع ) مىفرمايند :\r\n« اشفق الناس عليك اعونهم لك علي صلاح نفسك و انصحهم لك في دينك »\r\nصميمىترين و بهترين افراد براى تو آن كس است كه تو را در اصلاح نفست يارى نمايد و از همه بيشتر درباره دينت ( مايه سعادت اخروى ) پند و نصيحت دهد . ( ارفع ، كاظم ، شرح مكارم‌الاخلاق ، 1363 ، ص 92 )\r\nرابعاً انسان نيازمند مشاوره و همفكرى با ديگران است . به عبارت ديگر ، براى همه « درشنيدن لذتى است و اثرى است كه در دانستن نيست » . حتى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nانسانهاى بسيار بزرگ نيز چنين حالتى دارند كه هنگام پريشانى ، افسردگى و اضطراب دوست دارند ديگران آنها را حتى در چيزهايى كه آنها مىدانند ، نصيحت و يادآورى كنند . گويى انسان طورى آفريده شده كه دوست دارد از زبان ديگران بشنود و اين ارزش موعظه و راهنمايى و تربيت را مىرساند .\r\n\r\nفراز نهم\r\n( اللّهمّ صلّ على محمدٍ و آله و سدّدنى لَان اعارض من غشّنى بالنّصح و اجزى من هجرنى بالبرّ و اثيب من حرمنى بالبذل و اكافى من قطّعنى بالصّلة و اخالف من اغتابنى الى حسن الذّكر و ان اشكر الحسنة و اغضى عن السيئة . )\r\n« بار خدايا بر محمد ( ص ) و خاندان او درود فرست و مرا توفيق ده تا با كسى كه با من غش ( ناراستى ) نموده از روى اخلاص و دوستى رفتار كنم و كسى را كه از من دورى كرده به نيكويى پاداش دهم و كسى كه مرا نوميد گردانيده به بخشش عوض دهم ، و كسى را كه از من بريده به پيوستن مكافات نمايم و از آنكه از من غيبت نموده ( پشت سر بدگويى كرده ) به نيكى ياد كنم و نيكى را سپاس گزارده از بدى چشم بپوشم . »\r\nنكته تربيتى\r\nفراز 7 و 9 را مطالعه كنيد و بعد با فراز 8 مقايسه كنيد . ظاهراً فرازهاى هفتم و نهم مشابه هم و روى يك محور و محتوا مىچرخند و هر دو روشهاى تنبيه دوستان را يادآور مىشوند ، اما فراز هشتم روشهاى تنبه را\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nگوشزد مىنمايد . به عبارت ديگر فراز هفتم و نهم هر دو بر روشهاى محبت‌آميز و ملاطفت و ملايمت تأكيد دارد در حالى كه فراز هشتم بر روشهاى تقريباً خشن و تنبيه عملى تأكيد دارد . نكته اينجاست كه « روشهاى تند » ميان دو فراز كه بر « روشهاى ملايم » تاكيد دارد محصور شده است و اين حكايت از آن دارد كه در تعليم و تربيت اسلامى تنبيه بدنى و مجازات خشن وجود دارد اما به عنوان « آخرين حربه » از آن استفاده مىشود و اولين عامل تربيتى همان محبت و ملاطفت و خوشخويى و تغافل و عفو و گذشت و امثال اينهاست .\r\nحال ببنيم در اين فراز چه روشهاى تربيتى را امام سجاد ( ع ) سفارش مىكنند :\r\nروشهاى تنبيه يا تربيت دوستان\r\nبه چهار عبارت اول اين فراز دقت كنيد كه با توجه به چه كلماتى شروع شده است : « اعارضَ » ، « اجزى » ، « اثيبَ » ، « اكافى » ، كه همگى حكايت از آن دارد كه فرد مؤمن و تربيت شده لازم است در برابر دوستان نادان و جاهل و قدر ناشناس ، جهت تربيت ، تنبيه و دادن هشدار اخلاقى به آنها و جهت مجازات و پاداش و مكافات آنها و جهت معارضه با آنها از روشهاى « نصح » و « بر » و « بذل » و « صله » استفاده كند . كسانى كه قطع رحم كردند و از معاشرت با ما و از رفت و آمد با ما خوددارى ورزيده و حتى اقدام به فريب ما كرده‌اند را ما در عوض با خوبى و درستى و بخشش و دوستى پاسخ\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدهيم . البته همه اين برخوردها و پاسخ‌ها خود حاكى از كريم‌النفس بودن متربى مىكند . بدين معنا كه متربى مكتب انسان‌ساز اسلام به قدرى كرامت نفس دارد كه در فكر انتقام و عقده‌گشايى نيست و اين از لوازم مكارم اخلاق اسلامى است . نظر به اين كه در فراز هفتم ، تحت عنوان روش محبت و حمل بر صحت تلقى نمودن رفتار ديگران و حسن ظن و روش خوشخويى تقريباً موارد بالا را توضيح داده‌ايم ، لذا در اينجا به همين اندازه اكتفا مىكنيم . در عبارت بعدى امام مىفرمايند : خدايا توفيق ده كه در برابر كسانى كه پشت سر من بدگويى و غيبت كرده‌اند ، در عوض از آنها به نيكى ياد كنم اين همان « معاشرت كريمانه » است كه در فراز هفتم توضيح داديم . تنها از آدم كريم‌النفس و بزرگوار چنين پاسخى سر مىزند و بر عكس بدگويى و غيبت نهايت تلاش افراد حقير و ذليل و عاجز است كه امام على ( ع ) فرمودند :\r\n« الغيبه جهد العاجز »\r\n( فيض الاسلام ، علينقى ، شرخ تهج‌البلاغه ، 1351 ، حكمت 453 ) ( براى اطلاع از بحث تفصيلى غيبت و موارد و مراتب و علل و انگيزه‌هاى آن و راه درمان آن به معراج‌السعاده نراقى ( نراقى ، احمد ، معراج السعاده ، 1374 ، ص 404 تا 415 و جامع السعادات رجوع شود . )\r\nتشويق\r\nروش تشويق از روشهاى مهم در نظام تعليم و تربيت اسلامى است كه بسيار روى آن تأكيد شده است . تشويق در لغت به معناى به شوق آوردن كسى است يعنى ظاهراً به روشهايى اطلاق مىشود كه باعث وجد و فرح انسان شده و فرد را در تداوم عمل صالح و پسنديده ، انگيزه‌دار كند . تنبيه نيز\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاز ريشه تنبّه و بيدارى است و به روشهايى اطلاق مىشود كه نه تنها باعث بيدارى و هشيارى انسان در عدم تكرار عمل زشت گذشته شده بلكه فرد را براى انجام كارهاى پسنديده هشيار مىنمايد . به نظر مىرسد كه تشويق خود نوعى تنبه به آدمى نيز مىباشد يا لااقل نوعى و قسمى از تشويق‌ها ، تشويق‌هاى تنبهى است بدين نحو كه با تاييد و تقويت يك عمل از متربى ، او متنبه و هشيار مىشود كه اين عمل خوب و مطلوب است و بايد تداوم يابد . آزمايشهاى مكرر روانشناسان روى حيوانات مؤيد اين نظر است ( روانشناسى عمومى مان مباحث يادگيرى ) . لذا در اينجا و در اين فراز امام سجاد ( ع ) نيز ظاهراً يكى از روشهاى تربيتى كه بايد در برابر دوستان جاهل و خطاكار پيشه كرد را تشويق و تأييد اعمال خوب آنها مىدانند يعنى اينطور نباشد كه چون فلانى آدم بدى است پس تمام اعمال وى را بد بدانيم و تخطئه كنيم بلكه اگر آن رشته از اعمال خوبش را تاييد و تقويت كنيم او متنبه شده و نه تنها رفتارهاى خوب خود را ادامه مىدهد بلكه از اعمال زشت قبلىاش هم دست برمىدارد .\r\nتغافل\r\nمعناى تغافل : بر اساس تعريفى كه مولف كتاب المنجد مطرح نموده‌است به معناى « تظاهر انه غافل » ( معلوف ، لويس ، المنجدفىاللغه ، 1365 ، ص 555 ) يعنى وانمودكردن فرد به اين كه متوجه رفتار طرف مقابل نشده است ،\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمىباشد . تغافل از ريشه تغفل و به معناى « تحين غفلته و تعمدها » ، ( همان ) يا وانمود كردن به غفلت و تعمد در غفلت كردن است . به عبارت ديگر ، تغافل عبارت از اين است كه مربى چيزى را بداند و از آن آگاه باشد ولى با اراده و عمد ، خود را غافل نشان دهد و طورى وانمود كند كه از آن ناآگاه و بىاطلاع است . اين عمل اگر به جا و در مورد صحيح انجام پذيرد نه تنها از نظر اخلاقى بسيار پسنديده است بلكه مىتواند نتايج بسيار مفيدى در تعامل ميان انسانها ببار آورد .\r\nتغافل ، لازمهء زندگى اجتماعى و تعاملات انسانى : مى توان ادعا نمود كه يكى از روشهاى اصلاح رفتار ، تغافل است . گاهى عيوب ديگران را ناديده‌گرفتن و خويشتن را در لغزشهاى متربى بىاطلاع نشان دادن ، براى اصلاح رفتار ناپسند متربى موثرتر از انتقاد است . به علاوه ، تغافل لازمه زندگى اجتماعى و تعاملات ميان انسانها است . در ضرورت بكارگيرى مهارت انسانى تغافل ، كافى است به يكى از دقيق‌ترين و پرمعناترين احاديث در اين رابطه توجه نماييم . امام صادق ( ع ) مى فرمايند :\r\n« صلاح حال التعايش و التعاشر ملأ مكيال ثلثاه فطنه و ثلثه تغافل »\r\n. ( البحرانى ، حسن ، تحف العقول ، 1350 ، ص 326 ، باب حكمت‌ها و مواعظ امام صادق ( ع ) . شماره 22 ) امام ششم شيعيان جهان مىفرمايند : صلاح زندگى و معاشرت با مردم به اندازه محتواى پيمانه پرى است كه دوسوم آن فهم و آگاهى است و يك سوم آن تغافل . بسيار جالب است كه دو سوم اعمال و رفتار آدمى كه مايه سعادت او مىشود مبتنى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاست بر فهم و تعقل و يك سوم آن مبتنى است بر تغافل . اين بدان معنا است كه تغافل تا چه حد در مناسبات انسانى و روابط انسانى بايد دخالت داشته باشد .\r\nبه علاوه ، كرامت انسان اقتضا مىكند كه متربى از مهارت انسانى تغافل برخوردار باشد . امام على ( ع ) در اين مورد مىفرمايند :\r\n« اشرف اخلاق الكريم ، تغافله عما يعلم »\r\n( غررالحكم ، ج 6 ، ص 45 ، شماره 3256 ) . به فرموده امام على ( ع ) ، شريفترين و برترين خصيصه اخلاقى يك فرد بزرگوار ، تغافل او از آنچه از رفتارهاى ناپسند ديگران مىداند ، است . فرد بزرگوار كسى است كه در موارد به جا ، در رفتار با ديگران ، نسبت به رفتارهاى ناپسند ديگران خود را به نادانى و بىاطلاعى بزند . در حديث ديگرى ، امام على ( ص ) ، برترين و شريفترين رفتار و عمل آدمى را تغافل دانسته‌اند :\r\n« من اشرف افعال الكريم تغافله عما يعلم »\r\n، ( غررالحكم ، ج 6 ، ص 22 ، شماره 9321 ) بنابراين ، تغافل از ضروريات يك زندگى انسانى و عاقلانه است . اين كه گفتيم تغافل از لوازم يك زندگى عاقلانه است به اين دليل است كه فرد عاقل هرگز خود و آسايش فكر و آرامش خاطر خود را به خاطر عدم تغافل از دست نمىدهد . او خوب فكر مىكند و مىداند كه در برابر چه رفتار و اعمالى لازم است تغافل نمايد . در اين رابطه امام على ( ع ) جمله بسيار زيبا و گويايى دارند ، ايشان مىفرمايند :\r\n« عظموا اقداركم بالتغافل عن الدنى من الامور »\r\n( البحرانى ، حسن ، تحف‌العقول ، 1350 ، ص 226 ، باب حكمت‌ها و مواعظ اميرالمومنين ( ع ) ، شماره 156 ) ، بزرگ\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبشماريد حد و قدر و اندازه خودتان را از طريق تغافل از امور پست . بدين معنا كه انسان جهت حفظ و يا كسب بزرگى و بزرگوارى از يك طرف و از طرف ديگر عدم اخلال در آرامش روانى خود لازم است در مناسبات اجتماعى و ارتباط با ديگران از رفتارها و عملكرد ناپسند و جزيى ديگران تغافل نمايد . همان‌طور كه در مقدمه فوق‌الذكر اشاره شد ، در صورتى كه متربى در تعامل با ديگران ، نسبت به اعمال ناپسند آنان تغافل بنمايد ، نتايج مفيدى ببار مىآورد . در اين مورد امام على ( ع ) مىفرمايد :\r\n« تغافل ، يحمد امرك »\r\n. ( غررالحكم ، ج 3 ، ص 315 ، شماره 4570 )\r\nدر ضرورت برخوردارى هر متربى از مهارت انسانى « تغافل » همين بس كه امام على ( ع ) ، مىفرمايند : هر كس از تغافل نسبت به اعمال ناپسند ديگران ، در مناسبات رفتارى و تعامل انسانى با آنان بهره نگيرد ، زندگى بر او تباه مىشود :\r\n« من لم يتغافل و لايغض عن كثير من الامور تنغصت عيشته »\r\n. ( غررالحكم ، ج 5 ، ص 455 ، ش 9149 ) كسى كه تغافل نكند و يا از بسيارى از رفتارها چشم پوشى نكند ، زندگىاش سخت و تباه مىشود . اين بدان معنا است كه به منظور كسب آرامش و آسايش خاطر ، عقل آدمى حكم مىكند تا از مهارت انسانى تغافل بهره بگيريم . بنابراين ، همان‌طور كه تغافل ، يكى از شاخص‌هاى بزرگوارى و انسانيت يك متربى در مكتب تربيتى اسلام است ، در عين حال مىتواند مصداقى عالى از خصلتهاى اخلاقى عالى انسان نيز باشد . متربى با داشتن مهارت انسانى تغافل در واقع صبر ، تحمل و حلم همراه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبا تعقل و تدبير خود را نشان مىدهد . به همين دليل است كه امام على ( ع ) در اين مورد مىفرمايند :\r\n« لا حلم كالتغافل »\r\n. ( غررالحكم ، ج 6 ، ص 356 ، ش 10502 )\r\nبه علاوه ، در بيان ارزش و جايگاه بااهميت تغافل پيامبر اكرم ( ص ) آن را از لوازم ايمان دانسته است : «\r\nالمومن نصفه تغافل »\r\n( اخلاق فلسفى ، ج 1 ، ص 405 ) و نهايتاً در بيان ارزش و اهميت تغافل در نظام تعليم و تربيت اسلامى آن كه ، امام على ( ع ) تغافل را نيمى از عقل و عاقل دانسته‌اند . با توجه به آن كه عقل از نظر امام على ( ع ) شاخص عمده حيات انسانى به حساب مىآيد چنان كه فرموده است :\r\n« الانسان بعقله »\r\n، ( غررالحكم ، ج 1 ، ص 61 ، ش 229 ) ملاك انسانيت انسان به عقل اوست و يا اين كه فرموده است :\r\n« فقد العقل فقد الحيات و لايقاس الا بالاموات »\r\n( تحف العقول ، ص 221 ، باب حكمت‌ها و مواعظ اميرالمومنين ( ع ) ، شماره 130 ) ، فقدان خرد برابر است با مرگ و در اين صورت فرد بىخرد تنها با مردگان مقايسه مىشود . با توجه به اين احاديث روشن مىشود كه وقتى امام على ( ع ) مىفرمايند :\r\n« نصف العاقل احتمال و نصفه تغافل »\r\n، ( غررالحكم ، ج 6 ، ص 173 ، ش 9968 ) نيمى از فرد عاقل بردبارى است و نيمى ديگر تغافل است ، تا چه حد مسأله تغافل از جايگاه رفيع در مناسبات انسانى و زندگى اجتماعى برخوردار است . به طور خلاصه ، تغافل ، لازمه تعقل ، ايمان ، كرامت و بزرگوارى ، حلم و بردبارى ، و از لوازم آرامش روان و نيز از ضروريات زندگى اجتماعى است .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nفراز دهم\r\n( اللّهمّ صلّ على محمد و آله و حلّنى بحلية الصّالحين و البسنى زينة المتّقين فى بسط العدل و كظم الغيظ و اطفاء النّائرة و ضمّ اهل الفرقة و اصلاح ذات البين و افشاء العارفة و ستر العائبة و لين العريكة و خفض الجناح و حسن السّيرة و سكون الرّيح و طيب المخالقة و السّبق الى الفضيلة و ايثار التّفضّل و ترك التعيير و الافضال على غير المستحقّ و القول بالحقّ و ان عزّ و استقلال الخير و ان كثر من قولى و فعلى و استكثار الشّرّ و ان قلّ من قولى و فعلى و اكمل ذلك لى بدوام الطّاعة و لزوم الجماعة و رفض اهل البدع و مستعملى الرّاى المخترع . )\r\n« بار خدايا بر محمد ( ص ) و خاندان او درود فرست و مرا به زينت صالحين و شايستگان آراسته فرما و زيور پرهيزكاران را به من بپوشان از طريق توفيق در گسترش عدل و داد و فرو نشاندن خشم و خاموش كردن آتش دشمنى و گرد آوردن پراكندگان و اصلاح فساد بين مردم و فاش كردن خير و نيكى و پنهان نمودن عيب و زشتى و نرم خويى و فروتنى و نيكوروشى و سنگينى و خوشخويى با مردم و پيش گرفتن به نيكى و برگزيدن احسان بى آنكه جزاى احسانى باشد و سرزنش نكردن و همراهى نكردن به غيرمستحق و گفتن حق اگر چه سخت باشد و كم شمردن نيكى در گفتار و كردارم اگر چه بسيار باشد و بسيار شمردن بدى در گفتار و كردارم اگر چه كم باشد و آنچه را بيان شد براى من ، به وسيله هموارگى طاعت و فرمانبرى و هميشه بودن با جماعت و واگذاشتن بدعت گزاران و آنكه رأى و انديشه اختراع شده به كار برد ، كامل گردان . »\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nنكات و روشهاى تربيتى\r\nدر اينجا امام سجاد ( ع ) صفات متقين و زيورهاى روحانى آنها را بيان مىفرمايند به طورى كه بسيارى از عبارات فراز فوق با عبارات جد بزرگوارشان على ( ع ) در خطبه همام مشابه است . اكنون بدون شرح و تفصيل به ذكر استفاده‌هايى كه مىتوانيم از فراز فوق در مسائل تربيتى بكنيم مىپردازيم :\r\n1 . عدم افراط و تفريط : از مسائل مهم و حائز اهميت در جريان تربيت ، رعايت عدالت و دورى از افراط و تفريط است . مثلًا والدين در محبت نسبت به فرزندان بايد عدالت را رعايت كنند و هيچ‌گونه تفاوتى ميان بچه‌ها قائل نشوند و گرنه منجر به ناهنجارىها و زيانهاى غير قابل جبران خواهد شد . در تشويق و تنبيه نيز بايد معلمان و مربيان و والدين رعايت عدالت را بنمايند . به هر حال از اهداف مهم تربيتى در تعليم و تربيت اسلامى « بسط عدل » و رعايت تساوى در تربيت است . البته يكى از معانى عدل ، تساوى است و يكى از معانى آن ، دادن حق هر كس به تناسب ظرفيت و قابليت و استعدادى كه دارد ( مطهرى ، مرتضى ، عدل الهى ، قسمت معانى چهارگانه عدل ، 1366 ) . در جريان تربيت اين دو معنا هر دو به كار مىآيند بدين نحو كه در كودكى حتماً بايد مربيان نسبت به كودكان رعايت تساوى را بنمايند . به طور مثال ، والدين در بوسيدن بچه‌ها نبايد تبعيض قائل شوند اما در دوره جوانى و مراحل بعدى مىتوان با توجه به تفاوتها عدالت را رعايت كرد . نكته ديگر\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدر مورد عدالت ، رعايت حد وسط و ميانه‌روى و پرهيز از تندروى و كندروى است بدين نحو كه كارهاى خوب متربى را نبايد به نحو افراطى تأييد و تشويق كرد و نيز نبايد نسبت به آنها بيتفاوت باشيم كه هر دو طريق زيان آور است .\r\n2 . كظم غيظ : از اصول مهم تربيتى اسلام كه در جريان تربيت بسيار مؤثر و سازنده است همين فرو بردن خشم و « كنترل خود » است . از آفتهاى تربيتى كه مىتواند زحمات مربيان را بر باد دهد همين مسئله عدم كنترل خود و خشمگين شدن بىجا و بىمورد است .\r\nاصولًا آدمى مركب از چهار قوا مىباشد كه عبارتند از : عقل ، شهوت ، غضب و وهم . ملاحظه مىفرماييد كه غضب از چهار پايه وجودى شخصيت انسان است كه بسيارى از رذايل تابع و وابسته به همين قوه است ( نراقى ، احمد ، معراج السعاده ، 1374 ، از ص 250 تا 452 ) . و لذا با اصلاح اين قوه و كنترل آن بسيارى از نارسايىهاى اخلاقى و رذائل اخلاقى رفع مىشود . بىجهت نيست كه باب خاصى پيرامون « فرو خوردن خشم » در اصول كافى و كتب ديگر آورده شده است . اينها همه حكايت از اهميت اين مسئله در تربيت دارد . كظم غيظ از سنن و سيره ائمه و انبيا بوده است و در اين باب روايات و داستانهاى تاريخى بسيار است . براى اهميت نقش كظم غيظ در اصلاح و هدايت مردم همين بس كه قرآن از آنها كه داراى كظم غيظ مىباشند تحسين كرده است : « الكاظمين الغيظ و العافين عن الناس و الله يحب\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nالمحسنين » و كسانى كه خشم خود را مىخورند و از لغزش مردم مىگذرند و خداوند افراد احسانگر را دوست مىدارد . ( قرآن كريم ، سوره آل عمران ، آيه 134 ) در واقع كسى كه كظم غيظ مىكند نوعى احسان و نيكى به طرف مقابل كرده است كه از احسانهاى مالى برتر است .\r\n3 . اصلاح و وصل نه افساد و فصل : از صفات متقين و صالحين اين است كه نه تنها افساد نمىكنند بلكه اگر فساد و كدورتى را مشاهده كنند تلاش در رفع آن مىنمايند . مشابه همين عبارت را ما در خطبه همام از على ( ع ) مشاهده مىكنيم :\r\n« يعفو من ظلمه و يعطي من حرمه و يصل من قطعه »\r\nاز كسى كه بر او ستم روا داشته ( فرد متقى ) مىگذرد و از كسى كه باعث محروميت او شده فرد متقى در عوض به او پاداش مىدهد و با قطع كننده رحم ، ادامه معاشرت مىدهد ( فيض‌الاسلام ، علينقى ، ترجمه و شرح نهج البلاغه ، خطبه همام ، 1351 ، ص 617 ) . امام سجاد ( ص ) در فراز فوق از دعا از خداوند طلب توفيق در خاموش كردن آتش اختلاف و دشمنى ميان مردم و نزديك كردن قلوب و دل‌هاى آنها با يكديگر مىنمايد . انسان تربيت شده و هدايت شده هميشه سعى مىكند دل‌هاى مردم را به يكديگر نزديك كند . مگر ما از مدارس و دانشگاه‌ها و نظام تعليم و تربيت در ساختن و پرورش محصل و دانشجو چه مىخواهيم ؟ آيا غير از اين است كه انسان به مرحله‌اى برسد كه به قدرى از طهارت روح و نفس برخوردار شود كه هم و غم او اصلاح كار مردم و الفت برقرار كردن ميان آنها باشد ؟ قرآن كريم نيز همين دستور را به همه ما\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمىدهد « انّما المومنون اخوه فاصلحوا بين اخويكم واتقوالله لعلكم ترحمون » براستى كه مؤمنين برادرند پس ميان برادران خود اصلاح كنيد و تقوا را پيشه كنيد تا شايد مورد رحمت خداوند قرار گيريد . ( قرآن كريم ، سوره حجرات ، آيه 10 )\r\n4 . ضرورت تشويق : عبارت « افشاء العارفه » به معناى فاش كردن خوبىها و كارهاى پسنديده‌اى كه از جانب ديگران سر مىزند ، مىباشد . اين يك دستور تربيتى است . اگر والدين و مربيان و همهء مديران جامعه در رابطه با افراد زيردست خود به گونه‌اى عمل مىكردند كه خوبى و بدى در برابر آنها يكسان نبود و نظام تشويق و تنبيه برقرار بود ، روند كارها در تمام مؤسسات و آموزشگاه‌ها بهبود مىيافت . از نكات قابل توجه در اين زمينه تأييد و تقويت كارهاى پسنديده كودك و نوجوان است از طريق تشويق آنها و تحسين و تمجيد از آنها در مناسبتها و بازگو كردن هنر آنان تا بدين ترتيب به نوعى آنها را تشويق كرده باشيم . البته لازم است كه در اعمال اين روش از افراط و تفريط پرهيز شود . ( مقاله و روش‌هاى تشويق در اسلام )\r\n5 . تغافل : عبارت « ستر العائبه » به معناى پوشاندن عيب و زشتى مردم است . از اخلاق افراد كريم‌النفس يكى همين است كه اهل افشاگرى و پرده‌در نيستند بلكه خطا پوش و بزرگوارند . به نظر مىرسد « تغافل » از مهمترين ارزشها و خصوصيات اخلاقى است كه از مصاديق « ستر العائبه » يا پوشاندن زشتى مىباشد . مؤلف با توجه به مشاهدات و تجربيات خود در محيط كار و جامعه معتقد است كه عمل به ارزش و فضيلت « تغافل » براى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمتربى و در نظام تعليم و تربيت اسلامى بسيار ضرورى است . به ويژه ، مديران و مربيان ما به طور اعم لازم است در باب تغافل اطلاعات بيشتر به دست آورد ، و به آن عمل نمايند . در اين رابطه چند تذكر لازم است :\r\nاولًا تغافل مشروط و نسبى است بدين معنا كه شامل حال همه كس نبايد شود و فقط شامل حال كسانى مىشود كه وى واقعاً تشخيص بدهد او از كرده خودش پشيمان است و لذا لازم است آبروى وى حفظ شود و نيازى به افشاى مسئله نيست و تازه مورد به مورد تفاوت مىكند .\r\nثانياً تغافل يك ضرورت عقلانى است و بدون آن نمىتوان جريان تربيت را به خوبى مهار كرد چرا كه انسان خواه ناخواه جايز الخطا است و مربى هرگز نبايد به طور مرتب ايراد و اشكال طرف مقابل خود را بگيرد و به رخ بكشد .\r\nثالثاً تغافل خود نوعى تنبه دادن به فرد خطاكار است كه از اين به بعد سعى كند خطايى از او سر نزند . و نهايتاً آنكه تغافل به فرمايش امام صادق ( ع ) لازمه معاشرتها و مايه سلامت زندگى است . ( بحث تغافل از اخلاق فلسفى ج 1 )\r\n6 . خوش خلقى و نرم خويى : در ادامه بحث ، امام سجاد ( ع ) ، از جمله صفات و زينتهاى متقين را « نرم خويى » ، « تواضع » ، « وقار » ، و « خوش‌خلقى » دانستند . در اين زمينه نيز چند تذكر لازم است :\r\nاولًا اهميت و نقش تربيتى خوش خلقى به قدرى روشن و بديهى است كه خداوند كريم و حكيم ، از شرايط و موفقيت پيامبر ( ص ) را خلق عظيم و\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاخلاق خوش ايشان مىدانند « ولو كنت فظا غليظ القلب لانفضوا من حولك » ( قرآن ، سوره آل عمران ، آيه 109 ) نه تنها پيامبر بلكه هر مربى و مبلغ اگر بخواهد موفق باشد بايد خوش خلق و نرم خو باشد .\r\nثانياً امام سجاد ( ع ) در فراز فوق از دعا دو ويژگى « تواضع » و « وقار » را به دنبال هم ذكر مىكنند و اين حكايت از رعايت حد وسط در رفتار است . يعنى انسان نبايد به گونه‌اى تواضع بورزد كه به حد افراط برسد و باعث تحقير نفس و تذليل شخصيت انسانى او شود و لذا وقار را نيز از لوازم مىدانند . در مورد سيره پيامبر اكرم ( ص ) و على ( ع ) نيز ذكر شده كه عليرغم تواضع و شوخ طبعى كه داشتند در عين حال داراى وجاهت و وقار و صلابت خاصى بودند كه كسى جرأت مقابله با آنها را نداشت . اتفاقاً على ( ع ) در خطبه همام در همين رابطه مىفرمايند « وفى الزلازل وقور » ( علينقى ، فيض‌الاسلام ، ترجمه‌وشرح نهج البلاغه ، خطبه همام ، 1351 ، ص 617 ) گر چه اين عبارت از نظر معنا بار ديگرى دارد چون شامل سختىها و دشوارىها مىشود .\r\nثالثاً اصولًا در تربيت انسان چون موضوع تربيت « نفس انسان » است و انسان داراى پيچيدگىهاى روحى است ، لذا در برخورد با او نيز بايد آگاهانه عمل كرد . بر خلاف حيوانات كه با ضرب و كتك مشغول به كار مىشوند انسان موجودى است كه اگر بى جهت او را سرزنش يا ملامت كنيم ممكن است نتايج وخيمى ببار آورد . حتى كودكان نيز براى خود ارزش شخصيتى قائلند و توقع احترام دارند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nرابعاً اصولًا نرم خويى از لوازم تربيت است هم براى مربى و هم براى متربى . براى متربى لازم است چون هر چه باشد انسان است و داراى شخصيت انسانى . لذا متربى دوست نمىدارد حيثيت و ارج و مقام او خراب شود و هميشه توقع دارد ديگران با او با نرمى و ملاطفت رفتار كنند . اما نرم خويى براى مربى نيز لازم است چرا كه در غير اين صورت امكان عكس‌العمل منفى ديگران وجود دارد . به حديث امام صادق ( ع ) توجه كنيد :\r\n« ان شئت ان تكرم فلن و ان شئت ان تهان فاخشن »\r\nاگر مىخواهى كه بزرگ و بزرگوار باشى پس نرم خو باش و اگر مىخواهى زمينه اهانت به تو فراهم شود پس خشونت پيشه كن . ( فلسفى ، محمدتقى ، بزرگسال و جوان ، 1353 ، ج 2 ، ص 296 )\r\nبه علاوه ، « سيره » در زبان عربى از ماده « سِيْر » است و سير يعنى حركت ، رفتن ، راه رفتن . ولى « سيره » بر وزن فِعله است و وزن فعله در زبان عربى دلالت بر « نوع » مىكند مثلًا جلسه يعنى نشستن اما اگر اين را به وزن فعله ببريم مىشود « جلسه » يعنى نوع و سبك نشستن . درست مانند « فطرت » كه بر وزن « فعله » است و به معناى نوع خاصى از خلقت است كه خداوند دارد و اين نوع خاص فقط در مورد انسانهاست و لذا « انسان » نسبت به ديگر موجودات از ويژگىهاى خاص و ظريف و پيچيده‌اى برخوردار است . خوب پس معناى « سيره » مىشود « سبك رفتار » ، « نوع رفتار » .\r\nبه عبارت ديگر ، سيره هر فرد نشانگر سبك رفتار او است . مسئله سبك در تمام ابعاد مطرح است . مثلًا فردوسى و حافظ و سعدى و مولوى و\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nرودكى و . . . همه شاعرند و شعر مىگويند اما آيا اشعار آنها مشابه هم است ؟ مسلماً براى يك اديب سبك شناسى اين اشعار تفاوتهاى زيادى دارد زيرا كه هر شاعرى « سبك » خاصى دارد و تازه اشعار را بر اساس سبك‌هاى مختلف مىسرايد . در هنر نيز چنين است . كاشىكارى و بنايى و كتيبه نويسى و . . . همه هنر است اما آيا واقعاً اين هنرها مشابه هم است . در تفكر فلسفى نيز ما « سبك » داريم . مثلًا بعضى متفكرين سبك ارسطويى دارند و همه چيز را مىخواهند با منطق توجيه كنند ، حتى صرف و نحو را و يكى هم مثل علامه مجلسى كه سبك نقلى دارد يعنى بر منقولات تكيه دارد و هر مسأله‌اى را مىخواهد بر اساس منقولات و احاديث و رواياتى كه هست توجيه و تشريح كند و كارى به صحت و سقم آن احاديث ندارد . عده‌اى هم تكيه‌شان بر معقولات است .\r\nبا توجه به مقدمه فوق ، نكته تربيتى قابل توجه در اينجا اين است كه مسئله « سبك » در رفتار نيز مطرح است . اينكه شنيديم مىگويند « سيره پيامبر » يا سيره امام على ( ع ) منظور رفتار پيامبر نيست بلكه سبك رفتار ايشان است . بدين معنا كه پيامبر ( ص ) و على ( ع ) هر كدام در تبليغ دين ، مديريت و خلافت سبك خاص خود را داشتند . به طور مثال ، معاويه سبك مديريتش مبتنى بر خدعه و فريب بود . امام على ( ع ) سبك خلافت و مديريتش مبتنى بر تقوى و انجام تكليف الهى بود و لذا ناجوانمردانه عمل نمىكرد و از طرفى در مسائل حكومتى زياد به مسئله « مصلحت‌انديشى » و « سياسى كارى »\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nكارى نداشت بلكه تكليف را انجام مىداد . در تربيت نيز چنين است بعضى والدين « سبك تربيت » و سبك رفتارشان بر اساس توسل به زور و خشونت و تنبيه است ، بعضى والدين ، سبك رفتارشان بر اساس لااباليگرى و بيقيدى و بىتفاوتى در برابر رفتارهاى متربيان و فرزندان خويش است و بعضى هم بر اساس « تشويق‌هاى مكرر و بى جا » است كه هيچ كدام سازنده نيست . امام سجاد ( ع ) مىفرمايند : « حسن السيره » يعنى سبك و روش خوب و پسنديده در رفتار داشتن كه متربى مسلمان مسلماً الگو و اسوه‌اش در اين مورد پيامبر اكرم ( ص ) و ائمه معصومين ( س ) مىباشد .\r\n« حسن السيره » در اينجا به معناى سبك خوب در رفتار و در تربيت داشتن است . همين يك عبارت در واقع كليد تربيتى است كه راه گشا مىتواند باشد و به ما نشان مىدهد كه چه بايد كرد و چگونه بايد بود . روايات متعدد و آيات نورانى قرآن همه منابعى هستند كه مىتوانند ملاك « خوب بودن » در رفتار را براى ما تشريح كنند .\r\n7 . ايثار : در عبارات « سبق در فضيلت » و « ايثار در تفضل » دقت كنيد . « ايثار » و « اثره » از يك ريشه‌اند . اثر يعنى خود و منافع خود را بر ديگران مقدم داشتن و همه چيز را به خود اختصاص دادن و ديگران را محروم كردن ( اختار لنفسه دونهم احسن الاشياء و افضلها ) . ( معلوف ، لويس ، المنجد فى اللغه ، 1365 ، ص 3 ) اما ايثار يعنى ديگران را بر خويش مقدم داشتن و خود را براى آسايش ديگران به رنج افكندن . پس اين دو لغت معناى متضاد دارند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nخوب حالا ببينيم امام سجاد ( ع ) چه مىفرمايند . مىدانيم كه عمل نيك انجام دادن رفتارى خوب و پسنديده است . اما مسابقه در خيرات به استناد آيات قرآن كريم فضيلتى بالاتر است يعنى مؤمن بايد چنان باشد كه كار و فعل خير به قدرى ملكه‌اش شده باشد كه به طرف آن بدود نه آنكه به طور تحميلى آن را انجام دهد . اسلام براى تربيت پيروان خود جهت رسيدن به « قرب الى الله » از روشهاى متعددى استفاده مىكند . يكى از آنها همين است كه به متعلمين و متربيان خود اكيداً سفارش مسابقه در خيرات مىكند . در قرآن حدود 8 مورد از تسريع و سبق درخيرات كه جزء صفات متقين است ياد شده است ( عبدالباقى ، محمدفؤاد ، المعجم المفهرس للقرآن الكريم ، باب خير ، ص 251 ) از جمله « و منهم سابق بالخيرات » ( قرآن كريم ، سوره فاطر ، آيه 32 ) . از طريق مسابقه در خيرات و پيش افتادن در آن است كه اخلاق خوب ملكه انسان مىشود و نهايتاً انسان به مقام « قرب الى الله » مىرسد . بنابراين مسابقه در انجام اعمال نيك را مىتوان يك ابزار تربيتى براى رسيدن به هدف قلمداد كرد . نكته دوم آنكه علاوه بر آنكه بخشش و احسان در مكتب تربيتى اسلام سفارش شده ، ايثار در احسان و تفضل هم تأكيد شده است . چرا ؟ زيرا گاهى انسان احسان مىكند ولى انتظار پاسخ نيز دارد و توقع دارد كه طرف مقابل نيز از او تشكر يا قدردانى كند و يا ديگران او را به نيكى ياد كنند و شهره عام و خاص شود . خوب در اينجا دو عيب وجود دارد يكى در مورد خود احسان كننده كه دور از اخلاص عمل مىكند و يكى هم در مورد فردى است كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمورد احسان قرارگرفته‌است كه احتمالًا رغبت به « رو زدن » به افراد مْحسن پيدا نخواهد كرد . براى جلوگيرى از دو عيب فوق ، در نظام تعليم و تربيت اسلامى ، ايثار در تفضل مطرح مىشود . بدين معنا كه فرد احسان كننده ، احسان خود را ، خودش اعمال كند بدون توقع از ديگران و يا توقع رد احسان از طرف مقابل و بدون آن كه توقع داشته باشد تا فرد نيازمند ، نياز و درخواست خود را مطرح كند . آيا چنين رفتارهايى اگر از سوى مردم در جامعه اسلامى سر بزند ، مصداق معالى الاخلاق نيست ؟ آيا جز اين است كه نظام تعليم و تربيت اسلامى به « عزت نفسانى » و « شخصيت انسانى » انسان اهميت مىدهد و لذا نمىخواهد افراد محتاج در برابر ديگران ذليل و تحقير شوند ؟\r\n8 . ترك تعيير و عيب‌جويى : چقدر اين عبارت زيبا است . به معناى لغوى « تعيير » توجه كنيد : عيّر فلانا : نسبه الى العار و قبّح عليه فعلُه . تعاير القوم تعايبوا ( عيّر بعضهم بعضاً ) . العار : العيب ( كل ما يُعَيّر به الانسان من قولٍ او فعلٍ . ) ( معلوف ، لويس ، المنجد فى اللغه ، 1365 ، ص 540 ) اگر كسى را به عيبى نسبت دهيم و كار وى را بر او خرده بگيريم و سرزنش نماييم مىگوييم فلانى را تعيير كرديم . تعاير بر وزن تفاعل و معناى طرفينى مىدهد يعنى دو طرف ( دو انسان يا دو گروه ) همديگر را عيب‌جويى مىكنند . عار ، هم كلًا به عيب و هر چيزى اعم از گفتار و كردار آدمى گفته مىشود كه به واسطه انجام آن ، از او خرده مىگيرند . امام سجاد ( ع ) مىفرمايند : در جريان تربيت اكيداً از عيب‌جويى و تقبيح بى جا بپرهيزيد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nچرا ؟ چون در عيب‌جويى در واقع شما داريد كل شخصيت و حيثيت طرف مقابل را زير سؤال مىبريد و مسلماً بر رفتار آثار خوشايندى ندارد . در باب عيب‌جويى چند نكته لازم است يادآورى شود :\r\nاولًا عيب‌جويى ، يك مرض روانى است و لذا على ( ع ) احتمالًا به مالك اشتر مىفرمايند :\r\n« و ليكن ابعد رعيتك منك و اشنأهم عندك اطلَبَهم لمعائب الناس »\r\nدورترين افراد نزد تو و دشمن‌ترين آنها ، كسانى باشند كه در عيب‌جويى از مردم اصرار مىورزند . ( فيض‌الاسلام ، علينقى ، 1351 ، نامه 53 ، فراز 24 )\r\nثانياً عيب‌جويى و تحقير متربى از طريق عيب‌جويى از نشانه‌هاى كفر و حق پوشى و بىانصافى است . به فرمايش امام صادق ( ع ) توجه بفرماييد :\r\n« اقرب مايكون العبد الي الكفر ان يواخي الرجلُ الرجلَ علي الدين ، فيُحصِي عليه زلاته لِيَعيره بها يوماً ما . »\r\nنزديك‌ترين مرحله به سر منزل كفر آنست كه مردى بر اساس دين با ديگرى پيوند برادرى برقرار كند تا ( انگيزه‌اش اين باشد كه ) به عيوب وى پى ببرد و روزى مورد ملامت و توبيخش قرار دهد ! ! ( اخلاق فلسفى ، ج 1 ، ص 328 )\r\nثالثاً فرد عيب‌جو در واقع براى جبران ذلت و حقارت خود چنين مىكند . كما اينكه پيامبر ( ص ) مىفرمايند :\r\n« اذل الناس من اهان الناس »\r\nذليل ترين و حقيرترين مردم آنست كه باعث تحقير ديگران شود . ( اخلاق فلسفى ، ج 1 ، ص 340 )\r\nچهارم : در واقع فرد عيب‌جو به جنگ خدا رفته و بر خلاف اخلاق الله عمل كرده است چرا كه در دعاى كميل مىخوانيم « يا من اظهر الجميل و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nستر القبيح » اى خدايى كه خوبىها را ظاهر مىكنى و بدىهاى بندگان را مىپوشانى . ولى فرد عيب‌جو نه « افشاء العارفه » مىكند و نه « ستر العائبه » كه امام در عبارتهاى قبلى فرموده بودند .\r\nنكته تربيتى مهم ديگر در اين رابطه اين است كه مربيان آموزشى و والدين بايد سعى كنند كه در جريان تربيت هرگز ، كودك ، نوجوان و متربى خود را با ديگرى مقايسه نكنند . به ويژه در مورد كودكان كه اين مسئله نه تنها باعث تحريك حس غيرت كودك نمىشود بلكه باعث شعله‌ورشدن آتش حسد وى خواهد شد .\r\n9 . افضال بر غير مستحق : « افضال » از ماده « فضل » و بخشش و بر وزن « افعال » است . وزن افعال معانى مختلفى دارد از جمله درآمدن به حالتى ، يافتن به حالتى ، قصد چيزى كردن و يك معناى آن « سلب و دور كردن چيزى » مىباشد ( موسوى و روزبه ، عربى آسان ، 1361 ، ج 1 ، ص 143 ) . مثلًا « اعتب الطفل » يعنى سرزنش و عتاب كودك را ترك كرد . در اينجا نيز افضال بر غير مستحق يعنى فضل و بخشش را بر افراد غير مستحق ترك كردن و انجام ندادن .\r\nنكته تربيتى دقيق در اينجا ، اين است كه در جريان تربيت بايد « عدالت » رعايت شود و به هر كس به فراخور استعداد و شايستگىاش مىبايست توجه كرد . يعنى تصور نشود كه اگر اسلام تأكيد زيادى روى عفو و بخشش ، عدم ملامت و سرزنش ، تنبيه نكردن ، تشويق كردن ، نرم خويى ،\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nخوش خلقى و غيره دارد ، اين بدين معنا نيست كه هميشه و براى همه كس اين گونه باشيم . توجه كنيد كه اين مسئله دقيقى است و در واقع عبارت فوق امام سجاد ( ع ) تاكيدى است بر تذكراتى كه قبلًا داشته اند .\r\n10 - حق گويى : توجه كنيد به عبارت « والقول بالحق و ان عزّ » . معناى عزّ ، شدت و سختى است . عز على ان تفعل كذا ، يعنى « اشتد و صعب » يعنى سخت و دشوار و شديد است بر من كه تو چنان كارى بكنى . خوب حال توجه كنيد به معناى « عزيز » : القوى ( الملك لغلبته على اهل مملكته ) : ( المنيع الذى لاينال و لايغالب و لايعجزه شى و لامثل له و هو من اسمائه تعالى ) . ( معلوف ، لويس ، المنجد فى اللغه ، 1365 ص 503 ) عزيز يعنى نيرومند و قوى ! به پادشاه به ويژه پادشاهان مصر مىگفتند عزيز چون پادشاه بر مردم سيطره و تسلط دارد . كلًا عزيز به طور على الاطلاق از اسماء خداوند است به معناى وجودى است كه دست نيافتنى است .\r\nنظام تعليم و تربيت اسلامى روى عزت نفسانى انسان ، بسيار تأكيد دارد و شايد محورترين و اصلىترين پايه تربيت اسلامى همين احساس عزت است . يعنى انسان به مرحله‌اى برسد كه بر شهوات و نفس اماره‌اش مسلط باشد و عقل ، مهار شهوات را در دست داشته باشد . چنين فردى قوى و نيرومند و عزيز است و افراد اين گونه ، هرگز از كسى ترس و وحشت ندارند . امام حسين ( ع ) يك عزيز است . در اينجا نيز امام سجاد ( ع ) از ويژگىهاى متقين را حق گويى ، حتى اگر سخت و دشوار باشد ، ذكر مىكنند و با اين عبارت روى همان محور « احساس كرامت » و « عزت\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nنفسانى » انگشت مىگذارند . اين كه مىگوييم محور تربيت اسلامى همين احساس كرامت است ، از فرمايش على ( ع ) انسان كريم‌النفس و عزيز و نيرومند و قهرمان الهام گرفته‌ايم كه فرمود : « من كرمت عليه نفسه ، هانت عليه شهواته ، آن كس كه نفس خود را بزرگ احساس كند ( منظور خويشتن خويش است ) شهوات نمىتواند بر او مسلط شود . » ( فيض‌الاسلام ، علينقى ، ترجمه و شرح نهج البلاغ ، 1351 ، حكمت 441 )\r\n11 - مبارزه با عجب : يكى از صفات متقين از نظر امام سجاد ( ع ) اين است كه ، براى دورى از عصب و خودپسندى در همه حال اعمال نيك خود را كم و گناهان و بدىهاى خود را زياد مىشمارند . در همه حال اعمال نيك خود را كم و گناهان و بدىهاى خود را زياد مىشمارند و لذا باز ترس از عقوبت دارند و اين انگيزه اى مىشود تا از خودپسندى دور شده و به اعمال خير خود ادامه دهند . واژه « استقلال » از ريشه « قلّت » و « قلّ » و بر وزن استفعال و به معناى طلب كمى و كم شمردن مىباشد . برعكس واژه « استكثار » كه از ريشه « كثر » و بر همان وزن استفعال و به معناى طلب زيادى و انبوه شمردن است .\r\n12 . بقاء مهمتر از حدوث : امام ( ع ) در ادامه براى تكميل و به كمال رسيدن زينتها براى يك فرد متقى از خداوند مىخواهند كه توفيق « دوام در بندگى و فرمانبرى خداوند » را به ايشان ببخشايد .\r\nدر مسئله تربيت نيز چنين است كه والدين و مربيان بايد مواظب باشند كه فرزند و متربى ، در طول زمان تحصيل و تربيت ، مهذب باشد . مثلًا\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nوالدين با شروع دوران مدرسه فكر نكنند مسئوليت تربيت كودك از عهده آنها خارج شده و صرفاً به دست معلم داده شده است .\r\nو به طور كلى در نظام تعليم و تربيت اسلامى اگر انسان راه تهذيب نفس و بندگى خدا را در پيش گرفت ، اين كفايت نمىكند بلكه مهم آنست كه تا آخر چنين بماند و عاقبت به خير باشد . چه بسيار متربيان داشته‌ايم كه در ادامه راه منحرف شدند . به قول سياسيون تداوم يك انقلاب ( خواه انقلاب اجتماعى و خواه انقلاب درونى ) مهمتر از حدوث آنست . تحول روحى يا انقلاب درونى كه همان توبه است به شرطى زايل كننده و طاهر كننده انسان است كه تا آخر چنين باشد و توبه كننده مجدداً تيررس گناهان گذشته نرود ! !\r\n13 . وحدت و جماعت : از ديگر اصول تربيتى مكتب اسلام همين مسئله « لزوم وحدت » است . اگر امام سجاد ( ع ) از نرم خويى و حسن سيرت و اصلاح ذات البين و معاشرت نيكو و آشتى اهل فرقه و امثال اينها سخن مىگويد همه به دليل دستيابى به وحدت و جماعت است كه « يدالله مع‌الجماعه » دست خدا همراه جماعت است . يعنى بركت و رحمت و فيض خدا بر جماعت نازل مىگردد و براى حفظ اين وحدت لازم است كه اهل تفرقه و بدعت‌گزاران طرد و منزوى شوند .\r\nاحاديث تربيتى اسلام مملو از توصيه‌ها در مورد همبستگى و معاشرتهاى دوستانه است . اگر نظام تعليم و تربيت اسلامى از غيبت و تهمت و سرزنش\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو ملامت و عيب‌جويى و امثال اينها نهى مىكند همه‌اش براى حفظ اتحاد و جماعت است . اگر نظام تعليم و تربيت اسلامى از لزوم تغافل و عفو و صلح و گذشت و امثال اينها ياد مىكند همه‌اش براى حفظ معاشرتها و وحدت و جماعت است . لذا بايد به اين نكته در جريان تربيت كودكان و فرزندان توجه اساسى داشت ! امروزه روانشناسان نيز تأكيد دارند كه در تربيت كودك و رابطه‌اش با همسالان اساس بر همكارى باشد نه مسابقه و اين خود باعث تداوم دوستى آنها مىشود . ( دكتر شريعتمدارى ، على ، روانشناسى تربيتى بحث گروه همسن )\r\n\r\nفراز يازدهم\r\n( اللّهمّ صلّ على محمدٍ و آله و اجعل اوسع رزقك علىّ اذا كبرت و اقوى قوّتك فىّ اذا نصبت و لاتبتلينّى بالكسل عن عبادتك و لا العمى عن سبيلك و لا بالتّعرض لخلاف محبّتك و لا مجامعة من تفرّق عنك و لا مفارقة من اجتمع اليك . )\r\n« بار خدايا بر محمد ( ص ) و خاندان او درود فرست و فراخ‌ترين روزيت را بر من هنگامى كه به رنج افتادم قرار ده و مرا به كاهلى و سستى در بندگيت و كورى و گمراهى از راهت و درخواست خلاف دوستيت و گرد آمدن به كسى كه از تو دورى گزيده و پراكندگى از كسى كه از تو جدا نگرديده گرفتار مكن . »\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنكات تربيتى\r\nاز فرمايش اول امام سجاد ( ع ) دراين فراز چند نكته تربيتى را مىتوان دريافت كرد كه به اختصار مطرح مىشود :\r\nاول : اصل توجه به نيازهاى مادى و رابطه تأمين ماديات با حفظ عزت نفس . واقعاً از افتخارات مكتب تربيتى اسلام همين جامعيت آن و توجه هماهنگ به بعد مادى و معنوى انسان در تربيت است . نظام تعليم و تربيت اسلامى به دليل تأكيد بر « حفظ كرامت و عزت نفسانى » متربى تمام عوامل و لوازمى كه مىتوانند روى حفظ آن مؤثر باشند را گوشزد مىنمايد . يكى از اين عوامل توجه به ماديات در زندگى است . فرد كريم‌النفس و عزيز هرگز نمىپسندد كه در سنين بزرگسالى و پيرى بر ديگران تكيه كند تا از اين طريق احتمالًا مورد تحقير و يا كم توجهى قرار گيرد . كما اينكه امروز در برخى كشورها بعضاً مشاهده مىشود كه افراد پير در سنين پيرى بدلائل گوناگون از جمله ناتوانى مالى و عدم قدرت براى كسب درآمد جهت ادارهء زندگى و يا به دليل ناتوانى جسمى ، مجبور به دريافت كمك از فرزندان يا سازمانهاى دولتى و غيردولتى مىشوند و اين براى آنها بسيار زجرآور است . بنابراين ، در نظام تعليم و تربيت اسلامى ، توجه به ماديات و لزوم تأمين آن از اصول تعليم و تربيت است و از لوازم قوام شخصيت متربى به حساب مىآيد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدوم : اصل برنامه‌ريزى داشتن و آينده‌نگرى . دعاى امام سجاد ( ع ) احتمالًا لزوم آينده‌نگرى و آينده‌نگر بودن انسان را گوشزد مىنمايد كه متربى جوان در سنين جوانى بايد به قدرى تلاش كند و برنامه‌ريزى داشته باشد كه در سنين پيرى به زحمت و دشوارى نيفتد .\r\nسوم : اصل تداوم در تربيت و رابطه جوانى و بزرگسالى . نكته تربيتى قابل توجه در اينجا همين رابطه مراحل مختلف رشد با يكديگر است . لذا در احاديث و روايات اسلامى زياد تأكيد شده كه تا جوان و نيرومند هستيد خود را به عبادت ، تلاش ، كار ، نظم ، ورزش ، نرمش و . . . عادت دهيد تا در سنين پيرى با مشكلات متعدد مواجه نشويد . مسلماً قوت و نشاط در جوانى و اهميت به ورزش و داشتن نظم و حفظ سلامت جسمى ، سلامت و سرحالى در دوران پيرى را به دنبال خواهد داشت . و همچنين ، تلاش و كار و زحمت و پس انداز و خلاصه ، داشتن برنامه‌ريزى در جوانى و دورى از عيش و عشرت و اسراف ، بىنيازى و غنا را در بزرگسالى به دنبال خواهد داشت . بنابراين ، مىتوان اصل تداوم را در تعليم و تربيت به معناى پيوستگى جريان تربيت و تأثير مراحل قبل در مراحل بعد را از فرمايش فوق امام سجاد ( ع ) استنباط نمود .\r\nچهارم : رابطه قدرت جسم و روح . اين از مباحث بسيار مهم و قابل تفصيل است كه در اينجا فقط در رابطه با بحث خود ، از آن استفاده مىكنيم . قدر مسلم اين است كه سلامت روحى انسان تا حد زيادى متأثر از\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nسلامت جسم است و لذا گفته‌اند « عقل سالم در بدن سالم است » . اما بالعكس نيز درست است يعنى سلامت و قدرت روحانى نيز به انسان و جسم او قدرت مىدهد . مثلًا اگر يك سرباز نترسد ، دلش نلرزد و شجاع باشد مسلماً از قدرت مضاعف برخوردار مىشود . برعكس ، ممكن است يك ورزشكار و پهلوان به دليل ضعف ايمان و قلب و روح ، از رفتن در خط مقدم جبهه و يا مبارزه بترسد . شايد بتوان به جرأت گفت كه امام امت ( ع ) عليرغم كبر سن شجاع‌ترين مرد تاريخ بشر پس از معصومين ( س ) بودند . زيرا از ايمان و روح قوى و نيرومند برخوردار بودند . به هر حال احتمالًا منظور امام سجاد ( ع ) از « قوت » در پيرى ، همان قوت و قدرت روحانى باشد زيرا كه به مقتضاى رشد طبيعى ، جسم انسان با طى مراحل عمر قهراً و خواه ناخواه رو به فرسودگى و پيرى مىرود چنان كه قرآن مىفرمايد : « و من نعمّره ننكّسه في الخلق ، افلا يعقلون » آنكس را كه عمر دراز داديم در ايام پيرى جسم و جانش را واژگون مىسازيم ، آيا تفكر نمىكند ( قرآن كريم ، سوره يس ، آيه 68 ) . البته ، احتمالًا در اين آيه تأكيد بيشتر روى جسم باشد چرا كه روح آدمى هنگام مرگ به جهان ديگر منتقل مىشود ولى جسم در زير خاك و يا به هر نحو كه مرگ انسان برسد ، از بين مىرود ( گر چه در قيامت معاد جسمانى نيز هست ) و عبارت « افلا يعقلون » اشاره به اين دارد كه از همين حالا به فكر آينده خويش باشيد كه عمر به سرعت ابر در حال گذر است ، « فانّ غدا من اليوم قريب ما اسرع الساعات فى اليوم و اسرع\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nالايام فى الشهر و اسرع الشهور فى السنه و اسرع السنين فى العمر » ( فيض‌الاسلام ، علينقى ، ترجمه و شرح نهج‌البلاغه ، 1351 ، ح 23 ، فراز 7 ) فردا به امروز بسيار نزديك است و چه زود ساعتها در روز و روزها در ماه و ماه‌ها در سال و سال‌ها در عمر مىگذرند ! البته صريح‌تر از آيه فوق ، آيهء سوره روم است كه مىفرمايد : « ثم جعل من بعد قوه ضعفا و شيبا » بعد از قوت و نيرومندى جوانى ، ضعف و پيرى را قرار داده است . ( قرآن ، سوره روم ، آيه 54 )\r\nكسالت در عبادت : امام سجاد ( ع ) در ادامه فراز يازدهم و در بخش دوم دعا مىفرمايند خدايا مرا به كسالت در عبادت مبتلا نكن . اين جمله معارف بسيارى دارد :\r\nاولًا : همان طورى كه قبلًا عرض شد ، عبادت ، خود يك هدف تربيتى است و هدف آنست كه انسان به مقام عبوديت خدا و عبد خدا شدن برسد كه راه رسيدن به اين مقام هم همانا عبادت است . بنابراين ، هدف : عبد خدا شدن ، روش : عبادت و آفت تربيت : كسالت است . مشابه اين عبارت را امام سجاد ( ع ) در دعاى ابوحمزه دارند كه مىفرمايند : خدايا چرا به محض تصميم و اقدام به مناجات با تو ، كسالت و خواب را بر من مستولى مىكنى ؟ ! « نُعاس » و چُرت را بر من چيره مىسازى ؟ بنابراين ، از آفتهاى نيل به هدف در نظام تعليم و تربيت اسلامى همين كسالت و بىحالى است .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nثانياً : عبادت يكى از ابزار تغذيه روح انسان است و لذا اگر اين ابزار به واسطه كسالت ، مخدوش شده و يا به كار گرفته نشود مسلماً انسان مريض مىشود چون تغذيه كافى نشده است .\r\nثالثاً : از علل كسالت مىتواند اين باشد كه انسان در تغذيه‌هاى جسمى و روحى خويش رعايت تعادل و اعتدال را نمىكند و لذا در اسلام تأكيد زيادى بر داشتن نظم و تقسيم ساعات شبانه روز جهت تغذيه روح و جسم شده است . به طور مثال ، تفريح و اوقات فراغت در عين حال كه امور مادىاند اما مؤثر در سلامت روح نيز مىباشند .\r\nرابعاً : شايد اينكه امام ( ع ) كسالت در عبادت را بعد از طلب قدرت و قوت در پيرى و ناتوانى ذكر كردند حاكى از رابطه تنگاتنگ اين دو باشد . يعنى اگر انسان سالم و پرنشاط باشد امكان و فرصت عبادت ، بهتر و بيشتر پيدا مىكند تا كسى كه كسل باشد . ( چنان‌كه افراد در حال طهارت و پاكيزگى بيشتر رغبت به دعا و نماز پيدا مىكنند تا زمانيكه بدن و محيط اطراف آنها غيرمطهر است . ) و بالعكس توجه به خدا و معنويات و عبادت مىتواند قدرتى فوق العاده به انسان عنايت كند و باصطلاح فرد نوعى « دوپينگ الهى » را استعمال مىكند و بىنياز از مصرف داروهاى مضر براى ازدياد قدرت جسمانى مىشود .\r\nكورى و گمراهى : از آفتهاى ديگرى كه در تربيت ممكن است انسان را از هدف غايى باز بدارد عدم شناخت صحيح « راه سعادت » باشد و لذا امام ( ع )\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاز خدا طلب توفيق مىكنند كه در شناخت راه سعادت دچار كورى و گمراهى نشوند ، « ولا العمى عن سبيلك » . چون « گمراهى و عدم شناخت » باعث عدم نيل به غايت نهايى و سعادت مىشود . احتمالًا طلب توفيق امام سجاد ( ع ) در عدم كورى اشاره به طلب روشنايى و نور از خداوند باشد و روشنايى الهى همان هدايت الهى است كه از طريق انبيا و امام و يا در مراتب پايين از طريق معلم و والدين و دوستان صالح و جامعه آگاه و صالح اعمال مىشود . قرآن نيز مؤيد اين برداشت ما است : « او من كان ميتاً فاحييناه و جعلنا له نوراً يمشي به في الارض » ، آيا ( نديده‌اى ) آن را كه مرده بود و ما او را زنده كرديم و قرار داديم برايش نورى كه توسط آن ميان مردم راه مىرود ( قرآن كريم ، سوره انعام ، آيه 122 ) و يا آيه « و يجعل لكم نوراً تمشون به » و قرار مىدهد براى شما نورى كه به واسطه آن راه برويد ( قرآن كريم ، سوره الحديد ، آيه 8 ) . مربى خوب اعم از امام يا معلم ، در واقع نور است كه در پرتو آن متعلم و متربى راه خويش را مىپيمايد و به سعادت مىرسد . فلاسفه تعبير جالبى براى نور دارند : « الظاهر لنفسه و المظهر لغيره » يعنى نور خود حيثيتاً ظاهر است اما غير خود را ظاهر مىنمايد . ( علامه طباطبائى ، محمد حسين ، بدايه الحكمه ، بحث تشكيك وجود ، 1370 ) مربى نيز نور است يعنى مربى واقعى كسى است كه خود به كمال رسيده باشد و مهذب شده باشد تا بتواند اقتداكنندگان به خود را خوب تربيت و هدايت كند و همين معنا را ما در نهج البلاغه نيز از زبان على ( ع ) مشاهده مىكنيم .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاطاعت لازمهء محبت : امام سجاد ( ع ) مىفرمايند : خدايا مرا توفيق ده كه به امورى كه بر خلاف رسم دوستى و محبت توست به آن دچار نشوم ، « ولا بالتعرض لخلاف محبتك » . در اين رابطه چند مطلب قابل توجه است :\r\nاول : در نظام تعليم و تربيت اسلامى محبت و اظهار محبت نبايد در حد شعار باشد لذا خداوند مىفرمايد : « قل ان كنتم تحبّوا فاتبعوني ، يحببكم الله » ( قرآن كريم ، سوره آل عمران ، آيه 31 ) اى پيامبر بگو اى مردم اگر خدا را دوست داريد پس از من ( پيامبر ) اطاعت كنيد ( و يا از خدا اطاعت كنيد ) كه در آن صورت خدا نيز شما را دوست خواهد داشت .\r\nدوم : امام ( ع ) انجام معصيت را خلاف محبت دانسته‌اند . اين بدان معنى است كه رابطه مربى و متربى از نوع عاشق و معشوق و محب و محبوب است چنان كه ميان امام و مأموم در اسلام نيز همين رابطه برقرار است . بنابراين ، احتمالًا اينكه امام صادق ( ع ) يا امام باقر ( ع ) مىفرمايند :\r\n« هل الدّين الّا الحبّ »\r\nآيا دين چيزى جز محبت است ، ( فريد ، مرتضى ، الحديث ، 1356 ، ج 3 ، ص 182 ) اشاره به همين مطلب دارد . زيرا دين و ديندارى يعنى انجام واجبات و ترك گناهان است و اين لازمه محبت خداوند است . البته پيروان مكتب ايده‌آليسم نيز در مورد رابطه معلم و شاگرد مطلبى دارند كه يكى از آنها اين است كه مىگويند معلم بايد رفيق خصوصى هر يك از شاگردان باشد ، « معلم خوب يك رفيق خوب است » . معلم بايد در تكامل شخصيت آدمى همكار خدا باشد ، معلم به منزله پدر يا مادر شاگردان است ، معلم بايد به\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nتدريج خود را فراموش كند و به شخصيت شاگردان و رشد آنها اهميت دهد . ( شريعتمدارى ، على ، اصول و فلسفه تعليم و تربيت ، 1365 ، ص 17 )\r\nدوستان واقعى : امام ( ع ) در آخرين فراز دوست خوب را براى جوان و متربى نظام تعليم و تربيت اسلام تعريف مىكنند و ملاك دوستى و دوستان خوب را توصيف مىنمايند و آن اين است كه آن فرد ، الهى و خدايى باشد . همين معنا را در قرآن مجيد و نيز در نهج البلاغه نيز مشاهده مىكنيم . امام على ( ع ) در حكمت 281 صفات يك دوست الهى را شرح مىدهند و از او به عنوان « اخٌ فى الله » ياد مىكنند ( فيض الاسلام ، علينقى ، ترجمه شرح نهج البلاغه ، 1351 ، حكمت 281 ) . قرآن نيز بيان مىدارد كه در قيامت عده‌اى از اينكه دوستان ناباب را اختيار كرده بودند آهِ حسرت مىكشند : « و يوم يعض الظالم علي يديه يقول ياليتني اتخذت مع الرسول سبيلا ياويلتي ليتنى لم اتخذ فلاناً خليلًا لقد اضلني عن الذكر بعد اذجائني و كان الشيطان للانسان خذولًا » و روزى كه به دندان مىگزد ظالم دو دستش را و مىگويد : اى كاش با رسول ( رفيق واقعى ) راهى را اختيار كرده بودم . اى واى ، اى كاش فرا نگرفته بودم فلانى را به عنوان دوست كه مرا از ذكر خدا گمراه كرد بعد از آنكه در برابر من بود . و شيطان هميشه مايه خذلان انسان مىشود . ( قرآن كريم ، سوره فرقان ، آيات 29 - 31 )\r\nدوست واقعى و رفيق اعلى خداوند است . بنابراين ، همانگونه كه امام سجاد ( ع ) در آخرين قسمت فراز يازدهم مىفرمايند ، انسان بايد با دوستان دوست خود يعنى دوستان خدا معاشرت كند و از دشمنان دوست خود\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگريزان بوده و دورى كند . امام على ( ع ) نيز چيزى شبيه به اين مطلب در نهج‌البلاغه دارند\r\n. « اصدقاؤك ثلاثه و اعداؤك ثلاثه ، فاصدقاؤك : صديقك و صديق صديقك و عدو عدوك . واعداؤك : عدوك و عدو صديقك و صديق عدوك »\r\nدوستان و دشمنان تو هر كدام سه دسته‌اند ، اما دوستان تو عبارتند از : دوست تو ، دوستِ دوست تو و دشمن دشمن تو ، دشمنان تو عبارتند از : دشمن تو ، دشمن دوست تو ، و دوست دشمنت . ( فيض الاسلام ، علينقى ، ترجمه و شرح نهج البلاغه ، 1351 ، حكمت 287 )\r\n\r\nفراز دوازدهم\r\n( اللّهمّ اجعلنى اصول بك عند الضرور و اسألك عند الحاجة و اتضرّع اليك عند المسكنة و لاتفتنّى بالاستعانة بغيرك اذا اضطررت و لا بالخضوع لسؤال غيرك اذا افتقرت و لا بالتّضرّع الى من دونك اذا رهبت فاستحقّ بذلك خذلانك و منعك و اعراضك يا ارحم الرّاحمين . )\r\n« بار خدايا مرا چنان قرار ده كه هنگام اضطرار ، به كمك و يارى تو رو آورم ، و هنگام نيازمندى ، از تو بخواهم و هنگام درويشى ، به درگاه تو زارى كنم . و مرا چون بيچاره شوم ، به يارى خواستن از غير خود ، و چون فقير گردم ، به فروتنى براى درخواست از غير خويش ، و چون بترسم ، به زارى كردن پيش غير خود ، آزمايش مفرما ، كه در آن صورت ، سبب سزاوار خوارى و باز داشته شدن از رحمت تو و روى گردانيدن تو از خود شوم ، اى بخشنده‌ترين بخشندگان . »\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nنكات تربيتى\r\nدر اين فراز كه در دو قسمت آمده بر هدف غايى در نظام تعليم و تربيت اسلامى و روش آن و آفت آن به طور صريح و يا ضمنى اشاره شده است :\r\nهدف تربيتى : عبد خدا شدن ، تنها به خداوند رو آوردن و از او خواستن و اظهار عجز و نياز به او كردن .\r\nروش تربيتى : اظهار بىنيازى از ديگران ، ترك و نفى عبوديت ديگران كه روح توحيد در همين است و عدم اظهار نياز و عجز در برابر ديگران .\r\nآفت تربيت : اظهار نياز به غير خدا كردن ، در واقع عدم اعتقاد به كمال مطلق بودن خداوند و باور نداشتن به اينكه خداوند جامع تمام صفات و قدرتهاست و اين كه او علت العلل و منشأ تمام خوبىها و فيوضات است و اين ضد توحيد و عين شرك است . امام سجاد ( ع ) در فراز فوق مىفرمايند : « اجعلنى » يعنى « مرا اين طور قرار بده » و اين حكايت از آن دارد كه روش تربيتى ما در سراسر عمر بايد چنين باشد . مربيان و والدين بايد در تربيت فرزندان ، آنها را متكى به خود و خدا بار آورند نه متكى به ديگران . اگر تربيت مدارس و دانشگاه‌هاى ما و محتواى دروس و كتابهاى ما از معارف فوق موج بزند مگر ممكن است دشمنان بر مسلمين راه سلطه پيدا كنند كه « لن يجعل الله للكافرين علي المؤمنين سبيلًا » ( قرآن كريم ، سوره نساء آيه 141 )\r\nپس معلوم مىشود در اين فراز امام سجاد ( ع ) بر « آزادگى » و « كرامت انسانى » انسان تأكيد دارند زيرا كه محصول عبوديت خدا ، آزادگى است و\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبرعكس محصول اظهار نياز به خلق و ديگران ، حقارت و تحقير و خذلان و خوارى است همچنانكه امام سجاد ( ع ) در قسمت دوم فراز فوق‌الذكر اشاره كرده‌اند .\r\nنكته مهم تربيتى آن است كه امام سجاد ( ع ) يك مطلب را در دو قسمت آن هم به طور قرينه ذكر فرموده‌اند و اين حكايت از تأكيد بيشتر و اهميت مسئله « آزادگى » و « عزت و كرامت انسانى » به عنوان يك مطلوب تربيتى در نظام تعليم و تربيت اسلامى دارد . اصلًا ائمه ما ( س ) و پيامبر ما ( ص ) تمام تعاليم‌شان موج مىزند از همين احساس كرامت . براى نمونه به يك فرمايش از امام على ( ع ) اشاره مىشود :\r\n« المنيه و لا الدنيه و التقلل و لا التوسل . »\r\nمرگ و نه پستى و خوارى ، و به كم قانع شدن و نه توسل و اظهار عجز به ديگران ( فيض‌الاسلام ، علينقى ، ترجمه و شرح نهج البلاغه ، 1351 ، حكمت 390 ) .\r\n\r\nفراز سيزدهم\r\n( اللّهمّ اجعل ما يلقى الشيطان فى روعى من التّمنّى و التّظنّى و الحسد ذكراً لعظمتك و تفكّراً فى قدرتك و تدبيراً على عدوّك و مااجرى على لسانى من لفظة فحش او هجر او شتم عرض او شهادة باطل او اغتياب مؤمن غائب او سبّ حاضر و ما اشبه ذلك نطقاً بالحمد لك و اغراقاً فى الثناء عليك و ذهاباً فى تمجيدك و شكراً لنعمتك و اعترافاً باحسانك و احصاء لمننك . )\r\n« خدايا چنان كن كه آنچه را شيطان در دلم و خاطرم اندازد از آرزو و بدگمانى و حسد ، همه مبدل به تذكر عظمت تو و تفكر در قدرت تو و\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nتدبيرى براى از بين بردن دشمنت گردد . و آنچه را بر زبانم جارى سازد از تلفظ به فحش يا هرزه گويى يا ريختن آبرو و يا شهادت به ناحق يا غيبت مومنى كه غايب است يا دشنام مومنى كه حاضر است و امثال اينها ، همه را مبدل كن به ذكر حمد و ستايش خودت و ثناگويى است به حدّ اغراق ، و ورود در تمجيدت و سپاس‌گزارى نعمت و اعتراف به احسان و لطف تو و شماره كردن بخششهايت . »\r\nآفات مخفى تربيت\r\nامام سجاد ( ع ) در فراز فوق ظاهراً از آفات تربيت سخن مىگويند كه در قسمت اول از آفتهاى تربيت كه در قلب و دل و درون انسان جا مىگيرند ياد مىكنند و در قسمت دوم از آفاتى كه زبان دچار آنها مىشود و بر زبان جارى مىشده و در كلام انسان ظاهر مىشوند ياد مىكنند . به هر حال آفتهايى كه امام ذكر مىكنند عبارتند از :\r\n1 . آرزو و تخيلات و بلندپروازيهاى بيهوده : گاهى انسان در عالم خيال خود آرزوهاى بلندپروازانه مىكند كه هيچ‌گونه ثمر و حاصلى جز افسردگى ندارد . علاج اين آفت را كه در درون و قلب انسان جا دارد و ظاهراً هويدا نيست امام ( ع ) در تفكر و ذكر عظمت خدا مىداند .\r\n2 . بدگمانى : كه ناشى از تخيلات و اوهام روزانه است . امروز روان‌شناسان تحقيقات زيادى در مورد افراد بدگمان و اوهام باف كرده‌اند\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nكه علاقمندان را به كتب روانشناسى ارجاع مىدهيم . امام ( ع ) علاج اين آفت را تفكر در قدرت خدا و مظاهر و جلوه‌هاى قدرت او به جاى اوهام و تخيلات و گمانهاى باطل مىداند .\r\n3 . حسد : كه در واقع افراد حسود هميشه در فكر طرح نقشه و تدبير براى نابودى ديگران‌اند . امام ( ع ) براى درمان اين آفت ، به كارگيرى طرح و نقشه و تدبير را عليه دشمن و نابودى او مىدانند . لازم است مربيان و والدين در جريان تربيت به اين سه آفت توجه كامل داشته و متربى را به گونه‌اى تربيت كنند كه به دور از آنها باشند و راه اين امر آنست كه در تربيت مذهبى آنها كوشا باشيم . البته در مورد كودكان مسئله حسد تا حدى طبيعى است و اعمال روشهاى تربيتى مناسب در مورد آنها خود بحث مستقلى دارد . شايد امروز يكى از علل كثرت بيماريهاى روانى و احساس بيهودگى در مردم غرب همين دورى از معنويات و مذهب واقعى و راستين باشد .\r\nآفات كلامى تربيت\r\nدر قسمت دوم ، امام سجاد ( ع ) از آفتهايى كه بر « لسان » و زبان جارى مىشوند ياد مىكند و بعد از ذكر شش مورد از رذائل اخلاقى كلامى ، راه علاج و يا جايگزين براى آنها ذكر مىكنند كه همگى حكايت از روح توحيدى در تربيت اسلامى مىكند . البته اين شش مورد به طور نمونه ذكر شده زيرا كه امام ( ع ) مىفرمايند « و ما اشبه ذلك » يعنى مواردى از اين قبيل .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبه نظر مىرسد شش مورد جايگزين و جانشين و راه علاجى كه امام ذكر مىكنند به ترتيب از آخر بر شش مورد از رذايل زبانى و كلامى صادق باشند . آفتهاى كلامى كه امام ذكر كرده‌اند عبارتند از :\r\n1 . فحش و سخن زشت : معناى فحش را كلام و كار زشت مىدانند چنان‌كه قرآن كريم معناى فاحشه را كار و فعل زشت مىداند اعم از گفتار و كردار و رفتار ( فحش : القبيح من القول و الفعل ) ( معلوف ، لويس ، المنجد فىاللغه ، 1365 ، ص 571 ) . راه علاج آن و يا جايگزين آن ، حمد و ستايش خدا كردن مىباشد . زبان به جاى به كارگيرى الفاظ زشت و قبيح از اسماء حسن الهى ياد كند و حمد و ستايش خدا را بكند .\r\n2 . هُجر و هرزه‌گويى : المنجد مىنويسد : القبيح من الكلام و الافحاش فى النطق . ( معلوف ، لويس ، المنجد فى اللغه ، 1365 ، ص 571 ) هُجر يعنى كلام زشت و به كارگيرى زشتى در سخن . راه درمان و علاج و جانشين آن به فرمايش امام « ثنا و مدح خدا » است .\r\n3 . دشنام به عرض و آبروى كسى : از مفاسد بزرگ زبان ، دشنام دادن است و از بدترين دشنامها توهين به آبرو و ناموس ديگران است . راه علاج آن تمجيد خداوند و خدا را به مجد و عظمت يادكردن است . زيرا كه دشنام به آبروى انسان در واقع روشى بر خلاف خواست خدا است . چون خداوند بندگان را دوست دارد و از انسان و مقام الهى او به نيكى ياد مىكند و براى عرض و آبروى انسان ارزش فراوان قائل است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n4 . شهادت باطل : كه از بدترين دروغ‌ها است و از مفاسد زبان مىباشد . راه علاج آن شكرگزارى نعمتهاى خدا است . شكر يعنى به جا آوردن هر نعمتى در جاى خودش مثلًا از زبان براى مواردى كه خداوند جهت آن آفريده استفاده شود نه در راه حرام ( مطهرى ، مرتضى ، مسئله شناخت ، 1376 ، ص 40 ) . از جمله شهادت دروغ .\r\n5 . غيبت از افراد غيرحاضر در جلسه : زشتى و عمق قبح اين عمل به قدرى زياد است كه قرآن مىفرمايد غيبت مساوى است با خوردن گوشت مردار برادر مؤمن خود ، يعنى تجسم عمل غيبت و صورت ملكوتى آن چنين است . ذكر تفصيلى آن دركتب اخلاق موجود است ( نراقى ، احمد ، معراج السعاده ، 1374 ، ج 2 ، ص 404 ) . راه علاج آن اعتراف به احسانهاى خداوند است كه يكى از احسانهاى خدا ، قدرت كلام است كه انسان بايد آن را در راه و مسيرى كه خداوند دستور داده است صرف كند .\r\n6 . ناسزاگويى و سب حاضرين : راه جانشين يا علاج آن از نظر امام ، شمارش بخششها و منّتهايى است كه خداوند به انسان عطا كرده و البته قابل شمارش و اندازه نيست .\r\nدقت در رذائل ذكر شده و راه‌هاى علاج آن نشان مىدهد كه در جريان تربيت ، بايد توجه خاصى به تربيت زبان و كلام داشت و والدين مواظب باشند كه از كودكى بچه را مهذب و خوش‌بيان و خوش‌زبان بارآورند . ثانياً در ميان همه اعضاى بدن انسان زبان نقش عظيمى در مفاسد دارد چنان‌كه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنقش عظيمى در محاسن نيز دارد . زبان از جِرم و حجم كوچكى نسبت به ديگر اعضا برخوردار است اما ضمناً جُرم و گناه بزرگى نيز مىتواند از آن سر بزند . ثالثاً عدم توجه به اينكه « همه ، در محضر خدا » هستيم و خدا ناظر اعمال و اقوال است و خلاصه نداشتن روح توحيدى ، علت‌العلل اين مفاسد و تمام مفاسد است .\r\n\r\nفراز چهاردهم\r\n( الّلهمّ صلّ على محمد و آله و لا اظلمنّ و انت مطيق للدّفع عنّى و لا اظلمنّ و انت القادر على القبض منّى و لا اضلّنّ و قد امكنتك هدايتى و لا افتقرنّ و من عندك وسعى و لا اطغينّ و من عندك وجدى .\r\n« خدايا بر محمد و آل او درود فرست ، و چنان كن كه من مورد ستم واقع نشوم در حالى كه تو بر رفع آن توانا هستى ، و نه من به ديگرى ستم نمايم كه تو مىتوانى مرا از ستم نمودن باز دارى ، و گمراه نشوم درحالى كه به هدايت كردنم توانايى . و نيازمند نشوم در حالى كه وسعت روزيم از نزد تو است و طغيان نكنم در حالى كه هستى من از جانب تو است . »\r\nايمان به غيب ويژگى منحصربه فرد تعليم و تربيت اسلامى\r\nبه نظر مىرسد در جملات فراز فوق يك ويژگى مهم تربيتى كه در نظام تعليم و تربيت اسلامى موجود است ، موج مىزند و آن ايمان به غيب و امداد غيبى است . چون امام ( ع ) در فراز فوق ، علت نهايى دفع ظلم و دفع ظالم و هدايت و ثروت و توانگرى مردم را از آن خداوند دانسته‌اند . اينكه ما\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدر تربيت اسلامى توفيق در همه اعمال و اقوال را از خداوند مىخواهيم ناشى از « توحيد افعالى » ماست و كلًا ناشى از تربيت دينى است كه ديگر مكاتب از آن بهره‌مند نيستند .\r\nبه هر حال ، فراز فوق پنج تذكر را به ما مىدهد : ( 1 ) در طول زندگى انسان نبايد ظلم را بپذيرد و منظلم شود و حتى الامكان از مظلوم واقع شدن نيز جلوگيرى كند ، يعنى زمينه‌اى را فراهم آورد كه ظالمان بر آنها طمع نكنند مثلًا از راه تجهيز قوا و غيره . در جريان تربيتى نيز بايد روى عامل ظلم ستيزى تأكيد شود ، به ويژه از دوران كودكى و بچگى ، ( 2 ) در عين حال ظلم كردن نيز مذموم است يعنى در عين قدرت نبايد سوء استفاده كرد و بر مردم ستم روا داشت . در جريان تربيت ، اين مسئله نيز بايد از دوران كودكى و بازىهاى كودكان مورد توجه مربيان قرار گيرد . ( 3 ) اهميت هدايت و تربيت و در عين حال خطر گمراهى و ضلالت به عنوان يك آفت مطرح است كه انسان بايد هميشه و در همه حال مراقب باشد . و اين نشان مىدهد كه جريان تربيت بايد امرى مستمر و مداوم باشد . ( 4 ) مسئله فقر و تهيدستى و تأمين نيازهاى مادى و زيستى از امورى است كه بر جنبه‌هاى معنوى و غيرمادى اثر مىگذارد . لذا ، در طول زندگى بايد با كمك و لطف خدا و تلاش و همت خود ، متربى زمينه بىنيازى مادى خود و خانواده‌اش را فراهم نمايد تا در دوره جوانى و بزرگسالى افراد منيع الطبع و غنىالنفس باشند و تجملات مادى آنها را وسوسه نكند . ( 5 ) مسئله طغيان و سركشى كه اغلب\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبعد از توانگرى به دست مىآيد ، لذا در جريان تربيت بايد هشيار بود كه كسب و مصرف ثروت مادى در جهت رب و اسم رب و راه خدا باشد تا رنگ الهى پيدا كند و انسان هرگز اسير اين توانگرىها نباشد . به فرمايش قرآن « ان الانسان ليطغى ان رآه استغنى » انسان طغيان مىكند موقعى كه خود را بىنياز مىبيند . ( قرآن مجيد ، سوره علق ، آيه 70 )\r\n\r\nفراز پانزدهم\r\n( اللّهمّ الى مغفرتك وفدت و الى عفوك قصدت و الى تجاوزك اشتقت و بفضلك وثقت و ليس عندى ما يوجب لى مغفرتك و لا فى عملى ما استحقّ به عفوك و ما لى بعد ان حكمت على نفسى الّا فضلك فصلّ على محمدٍ و آله و تفضّل على . )\r\n« خدايا به سوى آمرزش تو آمده‌ام و به عفو و بخشش تو آهنگ نموده‌ام و به گذشت تو آرزومندم و به احسان و نيكى تو اطمينان دارم . در حالى كه چيزى كه موجب آمرزش تو گردد در من نيست و نه در كردارم چيزى است كه به سبب آن عفو ترا سزاوار شوم . پس از اينكه بر زيان خود حكم كرده ، اعتراف نمودم براى من چيزى جز احسان و نيكى تو نيست . پس بنابراين بر محمد ( ص ) و خاندان او درود فرست و بر من بىعلت و سبب احسان فرما . »\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنكات تربيتى :\r\nبا توجه به معناى فراز فوق كه حاكى از اطمينان بنده و مخلوق به عفو و گذشت خالق است چند نكته تربيتى را متذكر مىشويم :\r\nاول : انسان هرگز نبايد از اعمال خوب خويش به خود مغرور شود و دچار عجب و خودپسندى گردد بلكه براى پرهيز از اين نقيصه و جلوگيرى از اين بايد به طور مداوم طلب غفران كند .\r\nدوم : با توجه به معناى « غَفَرَ » ، غطى عليه و عفا عنه و ستره ، ( معلوف ، لويس ، المنجد فى اللغه ، 1365 ، ص 555 ) . يعنى پوشاندن چيزى و عدم افشاى آن ، به طورى كه آثار آن ظاهر نگردد . مثلًا اگر در برگ استنسيل خطايى صورت گيرد با لاك سفيد يا قرمز آن را پوشش مىدهيم كه آثار خطا در دستگاه تكثير بر روى برگه‌ها ظاهر نشود ، اما مسلماً خود خطا هرگز از صفحه برگ اصلى پاك و محو نمىگردد . ذنوب و گناهان نيز هرگز از صفحه روح انسان و عالم وجود زائل شدنى نيست اما خداوند با قدرت غفران خود ، آثار آن را براى انسان پاك مىكند به طورى كه مردم از آن باخبر نشوند . والدين و مربيان بايد از اين صفت خداوند الهام گرفته و سعى در خطاپوشى داشته باشد نه اينكه به محض ديدن لغزش و خطا از جوان و متربى آن را به رخ بكشند و مواخذه كنند كه اصرار در ملامت و سرزنش باعث شعله‌ور شدن آتش لجاجت مىشود .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسوم : بايد به فرزندان و به طور كلى متربيان آموزش داد كه در درجه اول خطا و لغزش نكنند و اگر مرتكب خطايى شدند بلافاصله از انجام آن عمل پشيمان و طلب بخشش كنند كه داشتن چنين روحيه‌اى باعث طهارت روح و تضمين پاكى نفس در طول زندگى مىشود ، همچنان كه انسان در برابر خداوند نيز بايد چنين باشد .\r\nچهارم : والدين و مربيان بدانند كه بزهكارشدن و منحرف شدن متربى و فرزند و متعلم به طور تدريجى صورت مىگيرد . لذا بر مربيان لازم است كه به طور مداوم مراقب اعمال و گفتار و كردار متربىها باشند . در اين رابطه الگو گرفتن از رويه خداوند لازم است . خداوند به طور مداوم مراقب اعمال انسانها است اما در عين حال به سرعت گناه بندگان خود را افشا نمى كند . البته خود بندگان و متربيان نيز جهت حفظ پاكى نفسشان به طور مداوم بايد به طرف خدا روآورند . در اين رابطه ، نماز ، آسان‌ترين ، كم هزينه ترين و در دسترس ترين ابزار ارتباط با خدا است .\r\nپنجم : از جملات فراز فوق برمىآيد كه مخلوق به قدرى به عفو و بخشش خدا « اميدوار » است كه گاهى به دليل اين اميد با اطمينان دست به تخلف مىزند . البته اين مقام فقط برازنده خدا است . مربيان و والدين نيز با الهام از اين ويژگى خداوند بايد به گونه‌اى باشند كه بچه و جوان و متربى و شاگرد به عفو و گذشت آنها « اميدوار » باشد و گرنه با اندك تخلف و لغزش ممكن است از ترس آنها گريزان شده و به دامان باند و گروه و يا دوستان ناباب پناه ببرد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nششم : توبه يعنى بازگشت و در واقع اين بازگشت و رجعت نتيجه و محصول يك شورش انقلابى است كه انسان عليه خود انجام مىدهد . خاصيت تربيتى توبه به قدرى شفابخش است كه باعث تجديد حيات انسان مىشود . امروز اگر برخى جوانان به ويژه در مغرب زمين دچار بيهودگى و تشويش خاطر و پوچى مىشوند دليل مهم آن است كه ملجأ و پناهگاه معنوى ندارند كه به آن پناه ببرند و لذا يا خود را سرگرم بازىها و امور سرگرم كننده مىكنند و يا بر اثر كثرت ناراحتى و پوچى دست به خودكشى مىزنند . ( در باب توبه و ارزشهاى روانى و تربيتى آن شايسته است مقاله جداگانه و مستقلى نگاشته شود . ) والدين و به طور كلى مربيان لازم است توجه كنند كه اگر خداى قادر متعال و صاحب نعمت و خالق تمام موجودات و نيز « غافر الذنب و قابل التوب » ( قرآن كريم ، سوره مؤمن ، آيه 3 ) است ، يعنى آمرزنده و پوشاننده گناه و پذيرنده بازگشتها است ، آنها نيز بايد چنين باشند و طورى رفتار نكنند كه جوان و نوجوان و به طور كلى متربى آنها به صرف گناه و لغزشى كه از آنها سر مىزند از ترس والدين به خانه بازنگشته و راه فرار را در پيش گيرند .\r\nهفتم : از عبارت « ما لى بعد ان حكمت على نفسى الّا فضلك » كه معنايش اين است كه « بعد از آنكه پشيمان شدم و خود را محكوم كردم هيچ پناهى جز فضل و بخشش تو ندارم » بايد الهام گرفت و لغزش‌كاران نادم را هر چند گذشته سياهى داشته باشند ، بايد با آغوش باز پذيرفت . قرآن نيز سفارشى مهمتر در اين زمينه دارد و مىفرمايد : « فان تعفوا و تصفحوا و تغفروا فانّ الله غفور رحيم » ( قرآن كريم ، سوره تغابن ، آيه 14 ) پس اگر گذشت و\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبخشش همراه با خوشرويى كنيد و خطاپوشى كنيد ( پس بدانيد كه ) به درستى خداوند ( نيز ) آمرزنده و مهربان است . يعنى در واقع اين شيوه و روش خداست با بندگان كه علاوه بر بخشش آنها از آنها با « صفح » و گشادهرويى استقبال مىكند يعنى گذشت بدون منت‌گذارى و بدون عتاب و سرزنش و بلكه با خوشرويى .\r\n\r\nفراز شانزدهم\r\n( اللّهمّ و انطقنى بالهدى و الهمنى التّقوى و وفّقنى للّتى هى ازكى و استعملنى بما هو ارضى . )\r\n« بار خدايا مرا به هدايت و راهنمايى گويا فرما و پرهيزكارى را به من الهام فرما و به روشى كه پاكيزه‌تر است توفيقم ده و به كارى كه پسنديده‌تر است مرا بگمار . »\r\nتوصيه به معلمين\r\nبه نظر مىرسد امام سجاد ( ع ) در قسمت اول به تمام مربيان و معلمان و والدين كه سمت تعليم و تربيت مردم را بر عهده دارند و همچنين به تمام كسانى كه سمت ارشاد و موعظه و تربيت مردم را بر عهده دارند ، اشارهءشان اين است كه زبان گفتار آنها در كلاس درس و محيط آموزشگاه و خانه و جامعه و جلسات ، زبان هدايت و تربيت متعلمين و جوانان به سوى هدف نهايى كه قرب الىالله است باشد . خوب مسلماً كسانى مىتوانند از عهده اين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكار بزرگ برآيند كه مقدمتاً خود هدايت شده و عامل به اصول تربيتى باشند و لذا امام « تقوى » را از لوازم كار يك مربى و معلم مىداند . با توجه به اين كه مديران جامعه نيز نقش و تأثير تربيتى بر جامعه دارند ، به نظر مىرسد يكى از ويژگىهاى اصلى يك مدير در جامعه اسلامى ، تقوى و خود را در محضر خدا دانستن مىباشد . بديهى است مديرى كه همواره اعمال و رفتار خود را در معرض ديد و نظارت خداوند متعال بداند ، كمتر خطا و لغزش و بىعدالتى از او سر مىزند .\r\nبىنهايت طلبى انسان\r\nدر جملات سوم و چهارم ديده مىشود كه انسان عطش خود را به تكامل و تعالى و پيشرفت نشان داده و از خداوند كه مربى اول و علىالاطلاق انسانهاست طلب توفيق در انجام عمل پاكيزه‌تر و نه پاكيزه و پسنديده‌تر و نه پسنديده مىكند . قبلًا در فرازهاى قبلى عرض كرديم كه تأكيد اسلام بر « حسن عمل » است و نه « كثرت عمل » و در آنجا امام ( ع ) طلب انجام عمل پسنديده را داشتند اما اينجا خواسته‌ها متعالىتر شده و امام ( ع ) طلب توفيق در انجام عمل پسنديده‌تر و پاكيزه‌تر مىكنند . اين ويژگى اساسى و افتخار نظام تعليم و تربيت اسلامى است كه متربى خود را\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبه گونه‌اى تربيت مىكند كه داراى چنين روحيه‌اى باشد چرا كه فقط و فقط در نظام تعليم و تربيت اسلامى است كه از « خداوند » ، يعنى كمال مطلق و جامع تمام كمالات ، به عنوان مربى اول و مربى على الاطلاق ياد مىشود و قرآن نيز مىفرمايد « ربّ العالمين » .\r\n\r\nفراز هفدهم\r\n( اللّهمّ اسلك بى الطّريقة المثلى و اجعلنى على ملّتك اموت و احيى . )\r\n« خدايا مرا به بهترين راه ببر و چنانم گردان كه بر دين تو بميرم و زنده گردم . »\r\nراه مَثلى\r\nمُثلى صفت مونث « امْثَلْ » است و به معناى افضل و اشرف است . ( قريشى ، علىاكبر ، قاموس قرآن ، ج 6 ، ص 235 ) خوب در اينجا باز امام خواسته متعالى خود را مطرح مىكنند و خواهان بهترين و شريف‌ترين راه تربيتى است كه انسان را به مقصد يعنى « خداوند » برساند . خوب حالا بهترين راه رسيدن به خداوند چيست ؟ آنچه كه از اظهارات به دست مىآيد ، بهترين راه ، تمسك به ريسمان خداوند كه همان ائمه بزرگوار ( س ) و سيره آنها و تقليد و تأسى از راه و روش و آرمان آنهاست . به فرمايش امام حسين ( ع ) توجه كنيد : « اى مردم ، خداوند نيافريد مردم را مگر آنكه او را بشناسند و هنگامى كه شناختند او را پرستش كنند و با پرستش او از پرستش ديگران بىنياز شوند » .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nتا اينجا امام هدف تربيت كه « عبد خدا شدن » است و بىنيازى از مردم و نفى عبوديت ديگران محصول آنست ، ياد مىكنند . چرا ؟ راه رسيدن به اين هدف چيست ؟ طبق فرمايش امام ( ع ) مهمترين راه نيل به اين هدف ، شناخت خدا است . شناخت خدا از چه طريقى امكان پذير و عملى است ؟ همين سؤال را مردى از امام حسين ( ع ) پرسيد و ايشان در پاسخ فرمودند : « شناخت خدا ، عبارت از شناخت امام هر عصر مىباشد كه اطاعتش بر آنها واجب است . » ( رى شهرى ، فلسفه امامت ، ص 26 ) . بنابراين ، طبق فرمايش امام حسين ( ع ) راه ائمه كه مربيان بشرند ، راه خدا است و راه رسيدن به غايت نهايى تربيت است . پيامبر اكرم ( ص ) نيز در حديث معروف خود كه اهلبيت خود را به كشتى نوح تشبيه كردند مىفرمايند : هر كس سوار بر كشتى اهلبيت شد نجات پيدا كرد و گرنه غرق خواهدشد . بنابراين ، يكى از ويژگىهاى مهم تعليم و تربيت اسلامى داشتن « الگوهاى مجسم تربيتى » است كه همانا امامان بزرگوار شيعه و پيامبر ( ع ) باشند . يعنى نه مربيان و معلمان و والدين و نه متعلمين و متربيان در كشور و جامعه اسلامى مستأصل نمىمانند كه چه كنند و راه تربيت چيست . راه تربيت همان است كه امامان پيمودند و عمل كردند . روش برخورد با كودكان همان است كه پيامبر ( ص ) داشتند و روش برخورد با جوانان همان است كه پيامبر ( ص ) و ائمه ( س ) داشتند .\r\nويژگى ديگر نظام تعليم و تربيت اسلامى ، ايمان به معاد و روز قيامت و زندگى دوباره است كه همين ايمان و اعتقاد قلبى آثار تربيتى فراوانى دارد\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكه شرح آنها واقعاً از ظرفيت اين گفتار خارج است و فقط به ذكر بعضى از آنها مىپردازيم . ( 1 ) ايمان به معاد باعث تعالى دادن به اهداف انسان و عدم محدوديت انسان به اهداف پست دنيوى و ماديات مىشود . ( 2 ) ايمان به معاد باعث نفى پوچى و بيهودگى از انسان مىشود . امروز اگر عده‌اى در غرب دچار پوچى و نيهيليسم مىشوند به علت بىاعتقادى به معاد و روز جزا و خداوند است . ( 3 ) باعث تحكيم استقامت و قدرت اراده انسان در برابر مشكلات زندگى و تجاوز ظالمان مىشود . امروز استقامت و قدرت اراده مردم لبنان و فلسطين در برابر تجاوزات رژيم غاصب صهيونيستى و انجام عمليات شهادت طلبانه به دليل همين است . تأمل كنيد و ببينيد مگر انتظار ما از آموزشگاه و مدرسه و دانشگاه و تربيت خانوادگى و مذهبى و ملى چيست ؟ آيا جز اين است كه ملتى و جوانانى تربيت كنيم كه در مقابل ابرقدرتها و اسرائيل مقاومت كنند ؟ ! جوانان عضو گروه‌هاى استشهادى و شهادت طلب فلسطين و لبنان آيا چنين نيستند ؟ ( 4 ) باعث جهت دادن به معناى شكست و پيروزى مىشود . مؤمن پيروزى را در انجام تكليف و شكست را در عدم انجام تكليف مىداند . حتى اگر در ظاهر پيروز شود و يا شكست بخورد و اين بينش را به دليل عقيده به جهان آخرت و عقبى دارد . قرآن اين بينش را به ما ياد داده است كه « احدىالحسنيين » را متذكر شده است . به عبارت ديگر ، به تعبير قرآن كريم براى مؤمن كه تكليف ، يعنى دستور مربى اول ( خداوند ) را اجرا مىكند ، يكى از دو پيروزى و فوز به\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدست مىآيد ، يا پيروزى ظاهرى در دنيا و يا شهادت و شكست ظاهرى و فلاح و رستگارى و فوز واقعى در آخرت . ( 5 ) ايمان به معاد پشتوانه قوى براى فضايل اخلاقى و مسئوليتهاى اجتماعى است و باعث مىشود انسان از انجام ايثار و تخلق به اخلاق خداوندى همچون راستى و امانتدارى و . . . احساس بازندگى نكند و نيز در وظايف اجتماعى خود و معاملات با مردم رعايت عدل و انصاف را بنمايد چون معتقد به روز حساب و جزا و كيفر و پاداش است . مگر ما از تربيت غير از اين چه مىخواهيم ؟\r\n\r\nفراز هجدهم\r\n( اللّهمّ صلّ على محمدٍ و آله و متّعنى بالاقتصاد و اجعلنى من اهل السّداد و من ادلّة الرّشاد و من صالحى العباد و ارزقنى فوز المعاد و سلامة المرصاد . )\r\n« بار خدايا بر محمد ( ع ) و خاندان او درود فرست و مرا به ميانه‌روى بهره‌مند گردان و مرا از درستكاران و راهنماى به خير و نيكى و از بندگان شايسته بگردان و رستگارى در قيامت و رهايى از دوزخ را روزيم فرما . »\r\nاعتدال ، روش و ايده‌آل مهم تربيتى\r\n« اقتصاد » از واژه قصد كه در قرآن ، به معنى راست و متوسط و معتدل به كار رفته است . « قصد فى النفقه : توسط بين الاسراف و التقصير » در دادن نفقه اقتصاد كرد يعنى ميان اسراف و ندادن حد وسط را انتخاب كرد ( قريشى ، علىاكبر ، قاموس قرآن ، 1352 ، ج 6 ، ص 8 ) . در اين مورد مىتوانيد به آيات 19 لقمان ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n42 توبه ، 66 مائده ، 32 فاطر ، و . . . مراجعه كنيد . قبلًا نيز در فرازهاى قبلى در مورد روش اعتدال سخن گفتيم . قرآن نيز افتخار امت اسلامى را در « وسط » بودن آن مىداند : « كذلك جعلناكم امه وسطاً لتكونوا شهداء علي الناس » ( قرآن كريم ، سوره بقره ، آيه 143 ) شما را امت ميانه‌اى قرار داديم تا براى مردم گواه باشيد . قرآن معتدل بودن امت اسلامى را الگويى براى تمام ملتها مىداند . به هر حال در تمام ابعاد زندگى مىبايد اعتدال را پيشه كرد هم در عبادت و هم در مسائل اجتماعى و هم در مديريت كشور و جامعه و اداره و هم در تشويق و تنبيه و هم در ابراز محبت به متربى و هم در مسائل معيشتى زندگى و هم در منش و رفتارهاى شخصى كه پرداختن به هر كدام خود جاى سخن مستقلى دارد .\r\nقابل توجه است كه انسان كامل از نظر نظام تعليم و تربيت اسلامى همان انسان معتدل و اعتدال‌گرا است و لذا « اعتدال » هم يك هدف تربيتى است و هم يك روش تربيتى . يعنى از طريق عدم افراط و تفريط و عدم چپگرايى و راستگرايى مىبايست خود را به خط اعتدال هدايت كنيم .\r\nنكته قابل توجه آنست كه افرادى كه در مرز اعتدال نيستند مسلماً براى رسيدن به اعتدال نبايد ابتدا به ساكن به طور معتدل عمل كنند بلكه به فراخور جهت‌گيرى كه قبلًا داشتند مىبايست مقدمتاً روش آنها در جهت عكس باشد تا برآيند اين دو نيرو به خط اعتدال منتهى شود . مثلًا فردى كه اصلًا اهل عبادت و نماز و روزه و اصولًا مذهبى نبوده است مسلماً براى هدايت او به مرز اعتدال بايد آگاهانه عمل كرد و از افراط پرهيز كرد . اين روش را در سيره امامان ( س ) و پيامبر گرامى اسلام نيز مشاهده مىكنيم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nافتخار معلمى : امام سجاد ( ص ) مىفرمايند : مرا نه تنها درستكار قرار بده بلكه در دوستى محكم و استوار باشم و از راهنمايان مردم به خير و نيكى باشم . معلوم مىشود سمت مربيگرى و معلمى خود افتخار و توفيقى است كه نصيب هر كس نمىشود . هر يك مقام و ارزشى است كه امام ( ع ) آن را شايسته خود مىداند و لذا نيل به آن را از خداوند طلب مىكند . شايد بهترين خدمتى كه در دنيا و طول زندگى ، يك انسان مىتواند انجام دهد و براى آخرت خود اندوخته‌اى فراهم كند كه تا سال‌هاى بعد از مرگ نيز آثار خود را داشته باشد ، همين سمت معلمى و مربيگرى است و به فرمايش قرآن « آثار ماتأخر » نصيب آنها مىشود . يعنى اعمالى هستند كه حتى بعد از مرگ انسان نيز اثر خود و ثمرات خود را دارند مثل تربيت فرزند و شاگرد صالح و خوب و هدايت انسانهاى گمراه به راه راست و . . . .\r\nدر آخر فراز فوق امام به ويژگى مهم نظام تعليم و تربيت اسلامى كه همان اعتقاد به معاداست اشاره دارند كه درفراز قبلى تاحدى شرح داده شد .\r\n\r\nفراز نوزدهم\r\n( اللّهمّ خذ لنفسك من نفسى مايخلّصها و ابق لنفسى من نفسى ما يصلحها فانّ نفسى هالكة او تعصمها . )\r\n« بار خدايا براى خود از نفس من بهره‌اى كه آن را از عذاب برهاند بگير ( قرار ده ) و آنچه آن را به صلاح و سازگارى آورد براى من بگذار . زيرا نفس من تباه شونده است ( از عذاب رهايى نمىيابد ) جز آنكه تو آن را ( از هر پيشامدى ) نگاهدارى . »\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشكايت از خود ، ويژگى منحصر به فرد نظام تعليم و تربيت اسلامى\r\nعبارت فوق از فرازهاى مشكل دعاى مكارم است كه شارحين در ترجمه آن اختلاف كرده‌اند و مرحوم فيض‌الاسلام معناى فوق را بهترين معنا مىدانند . در رابطه با فراز فوق نكته‌اى به نظر ما مىرسد كه عرض مىشود و براى تفهيم بهتر آن لازم است كمى شرح داده شود . اولًا در عبارت « فان نفسى هالكه او تعصمها » ، « او » به معناى « الّا » و معناى « جز آنكه » و « مگر آنكه » مىدهد . اين جمله را با آيه معروف منسوب به حضرت يوسف ( ع ) در سوره يوسف مقايسه كنيد : « ما ابرى نفسى انّ النّفس لامّاره بالسوء الّا ما رحم ربّى » ، من خود را تبرئه نمىكنم چرا كه نفس طبيعتاً به بدى دستور مىدهد مگر آنكه خداوند ترحم و عنايت كند و مرا حفظ كند . يك بار ديگر در معناى آيه دقت كنيد . واقعاً كه عجيب است . چطور ؟ انسان خود از دست خود شكايت مىكند . بايد گفت « شكايت از خود » از مختصات نظام تعليم و تربيت اسلامى است و در هيچ جاى ديگر چنين چيزى يافت نمىشود و اين مطلب اوج توحيد افعالى را مىرساند كه انسان همه چيز را در دست قدرت مربى اول ، يعنى خداوند مىداند و به تعبير ديگر ، شايد اين حكايت از رابطه عاشقانه متربى و مربى ، انسان و خداوند در نظام تعليم و تربيت اسلامى مىكند . نفس و دل و قلب انسان به عنوان فرد عاشق تابع حركات و هدايتهاى معشوق خود ، يعنى خداوند تبارك و تعالى دارد و لذا حضرت يوسف ( ع ) از خداوند طلب كمك مىكند . انسان\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nعلىرغم داشتن عقل و اراده و در اختيار داشتن نفس خود ، در عين حال بدون توفيق الهى و عنايت مربى اول محال است به تسلط بر نفس نايل شود . چرا ؟ چون نفس انسان ملهم از روح الهى است و رنگ و صبغهء او را دارد و بدون عنايت او قابل مهار نيست .\r\nممكن است سؤال كنيد يعنى چه قابل مهار نيست ؟ آيا منظور آنست كه نفسِ ملهم از روح الهى ، راه خطا و شيطان مىپيمايد ؟ اينكه ظاهراً جمع نقيضين است ؟ پاسخ آنست كه به قول عرفا ، انسان هميشه در حال كمال جويى و كمال طلبى و بىنهايت طلبى است ، حتى موقعى كه شما مىبينيد صدام حسين يا ريگان يا . . . در پى كسب قدرت فوق‌العاده و تسلط بر خليج يا خاورميانه يا دنيا هستند ، وقتى مشاهده مىكنيد اميال جهان طلبى هيتلر را ، وقتى مشاهده مىكنيد حرص وافر عده‌اى براى تكاثر ثروت و غيره ، اگر به طور عميق بنگريد مىبينيد روح و نفس اينها تشنه است و تشنه كمال ، چرا كه قدرت مطلق ، غناى مطلق ، جمال مطلق و همه چيزِ مطلق خداوند است . پس همه انسانها رو به توحيد دارند با اين تفاوت كه افراد فوق به طور ناآگاهانه كمال جو هستند و لذا كار آنها ارزشى ندارد و بلكه مستحق عقاب مىباشند ( شرح تفصيليتر اين مطلب در حوصله اين نوشتار نيست ) .\r\nخوب اگر همه راه توحيد مىروند پس عنايت رب و طلب توفيق و استمداد از او براى چيست ؟ پاسخ آنست كه اين استمدادها براى آنست كه نفس ما كه قهراً به دنبال كمال است راه صحيح و جهت صحيح را برگزيند\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو هدف بعثت انبيا ( س ) و وجود امامان معصوم ( ع ) نيز همين است . انبيا ( س ) وظيفه دارند فطرت آدمى را در جهت درست راه ببرند و گرنه فطرت همه انسانها خداجويانه است حتى آنها كه بت‌پرست بودند ، لكن مطلوب و معشوق را عوضى يافته‌اند و گرنه همه عاشقند .\r\nبه نظر نگارنده از زيباترين و پرشكوه‌ترين ويژگىهاى نظام تعليم و تربيت اسلامى همين « شكايت از خود » است . براى اطلاع و آمادگى بيشتر به مناجات الشاكين بسيار زيباى امام سجاد ( ع ) رجوع كنيد كه براى حسن ختام چند جمله از آن را نقل مىكنيم :\r\n« الهى اليك اشكوا ، نفسا بالسوء اماره و الى الخطيئه مبادره و بمعاصيك مولعه و لسخطك متعرضه ، تسلك بى مسالك المهالك و تجعلنى عندك اهون هالك ، كثيره العلل ، طويله الامل ، ان مسّها الشر تجزع و ان مسّها الخير تمنع ، مياله الى اللعب و اللهو . . . » ( مفاتيح الجنان ، مناجات خمس عشره ، مناجات شكايت كنندگان ، ص 119 ) . خدايا ، به تو شكايت مىكنم از دست خودم ! ! از نفسم كه به بدى دستوردهنده است و به سوى خطا مبادرت مىكند و به گناه حرص و ولع دارد و به امورى كه باعث خشم تو مىشود متعرض مىشود . مرا به راه هلاك مىبرد ! ! و مرا نزد تو حقيرترين بندگان قرار مىدهد ، بسيار بهانه‌جو ، داراى آرزوهاى بلندپروازانه ، هنگام سختى بيتابى مىكند و هنگام گشايش بخل مىورزد و . . .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nفراز بيستم\r\n( اللّهمّ انت عدّتى ان حزنت و انت منتجعى ان حرمت و بك استغاثتى ان كرثت و عندك ممّا فات خلف و لما فسد صلاح و فيما انكرت تغيير فامنن على قبل البلاء بالعافية و قبل الطّلب بالجدة و قبل الضّلال بالرّشاد و اكفنى موونة معرّة العباد و هب لى امن يوم المعاد و امنحنى حسن الارشاد . )\r\n« بار خدايا اگر اندوهگين شوم ساز و سامانم تويى و اگر نوميد شوم اميدگاهم تويى و اگر غمهاى سخت به من روآورد فريادرسىام به توست و نزد تو است عوض هر چه از دست رفته و صلاح و سازگارى هر چه تباه گشته و تغيير در آنچه زشت دانسته‌اى . پس پيش از گرفتارى ، تندرستى و قبل از درخواست ، توانگرى و پيش از گمراهى ، راهنمايى را به من احسان فرما و عيب‌جويى بندگان را از من دور نما و آسودگى روز بازگشت را به من ببخش و نيكى راهنمايى كردن را به من عطا فرما . »\r\nتوكل ، ويژگى مهم نظام تعليم و تربيت اسلامى\r\nاز ديگر خصوصيات نظام تعليم و تربيت اسلامى كه مكاتب ديگر از آن برخوردار نيستند ، توكل بر خدا و قدرت مطلق الهى است . در رابطه با توكل نكاتى را متذكر مىشوم :\r\nاولًا ، توكل بر خداوند به قدرى مهم و با ارزش است كه خداوند مىفرمايد : « ان الله يحب المتوكلين » ( قرآن كريم ، سوره آل عمران ، آيه 159 ) خداوند توكل كنندگان را دوست مىدارد . پس معلوم مىشود كه در توكل\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nچيزهايى نهفته است كه باعث نزديكى به خداوند و دوستى خداوند مىشود . به نظر نگارنده چيزى كه باعث ارزش توكل مىشود و به انسان متوكل ارزش مىدهد آن است كه متربى و فرد متوكل با قطع اميد از ديگران و عدم تكيه بر خلق و صرفاً متكى بودن به حق و خداوند ، « عزت انسانى و اسلامى » خود را حفظ كرده و خود را هرگز ذليل اين و آن نكرده است . امروز توكل ملت ايران به خداوند است ، كما اينكه در 10 سال گذشته چنين بوده است . حضرت ابراهيم نيز براى نجات از آتش بر خدا توكل داشت و بزرگترين ويژگى حضرت امام خمينى ( رضى الله عنه ) نيز توكل بر خدا و عدم ترس از ابر قدرتها بود . لذا قرآن مىفرمايد : « و من يتوكل علي الله فهو حسبه » هر كس بر خدا توكل و تكيه كند خداوند او را بس است ( و او را از ديگران بىنياز مىكند ) . پس به دليل اهميتى كه اسلام بر « عزت و كرامت انسان » قائل است هر عملى كه انسان در جهت حفظ اين عزت مىكند از نظر اسلام مقبول و قابل تحسين است .\r\nثانياً ، توكل هرگز به معناى بىتحركى و سپردن كارها به خداوند نيست همچنان كه حضرت موسى ( ع ) هنگام بيمارى از خوردن دارو امتناع مىكرد و شفا را از خدا مىخواست و وحى نازل شد كه اى موسى خيال دارى با توكل خود ، حكمت و اسرار خلقت را از بين ببرى ؟ به جز من چه كسى در ريشه اين گياهان اين فوائد شفابخش را قرار داده است ( پس از گياه شفابخش مورد سفارش مردم تناول كن ) ( جامع السعادات ، ج 3 ، ص 228 ) . پس\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nتوكل هرگز نه مانع تحرك و فعاليت انسان براى كسب موفقيت بايد به شود و نه مانع تعقل و تدبير و تفكر در رابطه با كسب پيروزى شود .\r\nدر رابطه با توكل قرآن كريم ، همچنين ، مىفرمايد : « فاذا عزمت فتوكل علي الله » ( قرآن كريم ، سوره آل عمران ، آيه 159 ) هر وقت مصمم شدى پس بر خدا توكل كن . يعنى انسان بايد اول حركت كند و فعاليت داشته باشد و به كارى مصمم شود اما در ضمن به خداوند نيز متكى و اميدوار باشند چرا كه خداوند همان قدرت مطلق و الهام دهنده قدرتها به بندگان است .\r\nدر رابطه با توكل نيز قرآن مىفرمايد : « و من يتوكل علي الله فان الله عزيز حكيم » هر كه بر خدا توكل كند خدا هم چيره‌شونده و هم داراى حكمت است . ( قرآن كريم ، سوره انفال ، آيه 49 ) يعنى توكل نبايد مانع تحرك و نيز تدبر و حكمت انديشى انسان شود . چنان‌كه ، همان‌طور كه در بالا ذكر شد ، به موسى ( ع ) چنين دستور داده شد كه از گياه شفا بخش بخور و نيز هچنان كه پيامبر ( ص ) به آن مرد باصطلاح متوكل كه مىخواست شتر خود را به نيت توكل بر خدا رها كند فرمودند : « اعقلها و توكل » زانويش را ببند و بعد توكل كن يعنى توكل منافاتى با انجام امور از راه علل و اسباب ندارد .\r\nثالثاً ، چنان‌كه عرض شد فايده مهم تربيتى توكل ، حفظ عزت و كرامت انسانى آدمى است كه بىنياز از ديگران مىشود و اين را فقط مكتب تربيتى اسلام دارد و غربىها و مكاتب تربيتى معروف امروزى از چنين ويژگى محرومند و لذا هنگام حزن و غم و مشكلات و گرفتارى ، دچار يأس و\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nحرمان و خمودگى و افسردگى مىشوند . اما در تربيت اسلامى انسان هنگام غم و مشكلات رو به سرچشمه فياض و منبع نيروبخش الهى مىكند و از آن سيراب مىشود و شايد وجود نمازهاى روزانه براى همين باشد تا انسان ناراحتىها و غمهاى روزانه را در شبانه‌روز با خدا مطرح و تخليه كند و دوباره شارژ شود . غربىها و جوانان غربى متأسفانه از اين منبع روحانى و معنوى بىبهره‌اند و پيامد آن صدها بيمارى روانى و افسردگىها و پوچ گرايىهايى است كه در غرب مىبينيم .\r\nرابعاً ، در فراز فوق امام « خواص توكل » را يادآور مىشوند و مىفرمايند : « آنچه را كه از دست داده‌ام و نيز آنچه را كه تباه گشته و آنچه را بد كرده‌ام و تو آن را تقبيح كرده‌اى ، با توكل و اقبال به تو عوض آن را مىگيرم » . آن هم چه معاوضه‌اى ! چطور ؟ كمى توضيح لازم است : « حزن » به آن حسرت و ناراحتى كه انسان در رابطه با فقدان محبوب و يا فوت مطلوب خود درگذشته به او دست مىدهد ، گفته مىشود . خوب تجسم كنيد انسانى را كه عزيزترين محبوبان و يا متعلقات خود را از دست داده است اگر اين فرد يك انسان غيرمعتقد و غيرمومن واقعى باشد يا بايد بسوزد و بسازد و يا بايد خودكشى كند و يا . . . تا آرامش يابد ، اما مسلمان تربيت شده مكتب تربيتى پيامبر ( ص ) با پيوستن و اقبال به خداوند ناراحتىهاى خود را تسكين مىبخشد . چون « خدا » يعنى محبوب اصلى و كمال مطلق را به دست آورده است و لذا دوستان خدا هرگز ( به قول قرآن ) بر آنها حزن و اندوهى نيست\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n« الا ان اولياء الله لاخوف عليهم و لاهم يحزنون » ( قرآن كريم ، سوره يونس ، آيه 62 ) . رمز مقاومت و رضايت خانواده شهدا همين است . نكته مهم ديگرى را در مورد انسانهاى گناهكار و بزهكار متذكر مىشويم . انسان به هر حال در طول زندگى خود مرتكب خطاها و لغزشهايى مىشود و بعداً به علت فطرت الهى و پاك خويش امكان تنبه و بيدارى ( به علل مختلفى كه متعرض نمىشويم ) مىيابد . حالا با تنبه و بيدارى اين كثافات روحى و درونى خود را چگونه خالى كند و با چه كسى مطرح كند ؟ متربى مكتب اسلام ، طبق صريح آيات قرآن رو به خدا مىآورد و با گريه و تضرع به درگاه او كه عزت بخش انسانهاست خود را نه تنها خالى مىكند ( دقت كنيد ) بلكه پاداش نيز مىگيرد . امام سجاد ( ع ) مىفرمايد خدايا تو فسادهاى مرا به صلاح تبديل مىكنى ومنكرات را به ( حسنات ) تغيير مىدهى . به نظر مىرسد امام سجاد ( ع ) اين را از قرآن الهام گرفته‌اند كه مىفرمايند : « الّا من تاب و آمن و عمل صالحاً فاولئك يبدلّ الله سيئاتهم حسنات » ، آن كسانى كه توبه كرده و ايمان آورده و عمل صالح انجام دهند خداوند بدىهاى گذشته آنها را به حسنات مبدل مىسازد ( قرآن كريم ، سوره فرقان ، آيه 70 ) . همچنان كه امروز بشر از زباله و كثافات استفاده مىكند و آنها را مبدل به محصولات قابل استفاده ديگرى مىكند براى خداوند بعيد نيست كه سيئات انسان را مبدل به حسنات كند . اين رمز اميدوارى و شارژ شدن انسان مسلمان است كه متأسفانه انسان غيرمعتقد از آن بىبهره است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبهداشت جسم\r\nامام ( ع ) در ادامه مىفرمايند : بر من منت عافيت را قبل از بلا و گرفتارى احسان فرما » . به نظر مىرسد امام در اينجا بر اهميت و نقش « سلامت جسمانى » تأكيد دارند . گر چه عافيت منحصر به سلامت جسم نيست ، در اين مورد يكى دو نكته را عرض مىكنيم :\r\nاولًا : جسم و بدن براى انسان شايد همانند ساختمان و منزل مسكونى باشد . منزل مسكونى عامل حفاظت از انسان است و اگر انسان به امور ساختمانى منزل خود رسيدگى نكند پس از چند سال مسلماً فرسوده و خراب خواهد شد و امكان دارد بر سر افراد ساكن در آن خراب شود . جسم نيز انسان را قوى و سالم نگه داشته تا زمانى كه انسان از جسم خود محافظت كند . اگر انسان از سلامت جسم و اعضا و جوارح بدن مراقبت نكند ، قهراً امراض و بيمارىها بر او سرازير شده و باعث انزواى انسان مىشود و لذا در اسلام جسم به عنوان امانتى الهى ( همانند روح ) قلمداد شده كه انسان بايد از راه‌هاى مورد نظر كه پزشكان و متخصصان تغذيه و . . . سفارش نموده‌اند سلامت جسم خود را حفظ كند . از افتخارات امام على ( ع ) سلامت جسم اوست . اگر على ( ع ) قهرمان است و در جنگ‌ها رشيد است به دليل قدرت جسم و بدن او نيز هست ( علاوه بر نيروى معنوى ) ، پس حفظ و سلامت جسم از واجبات مهم است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nثانياً : تن پرورى با بهداشت جسم تفاوت دارد . آنچه كه در اسلام ممنوع و حرام است تن پرورى به معناى نفس‌پرورى است نه به معناى پرورش جسم و تن و بهداشت بدن !\r\nثالثاً : علت اصلى تحريم اكثر محرمات در اسلام زيانهاى جسمى و بدنى آنهاست و ضررى كه براى سلامت جسم انسان دارند و اندك تأمل در « علل‌الشرايع » ثابت مىكند كه علت مهم بسيارى از محرمات همين زيانهاى مادى و جسمانى و بدنى آنهاست .\r\nنكات تربيتى\r\nآخر فراز فوق ، امام ( ع ) چند نكته تربيتى را متذكر مىشوند كه به اختصار عرض مىشود :\r\n1 . اهميت توانگرى در حفظ عزت انسانى : « قبلًا عرض شد كه نيازمندى و اظهار نياز انسان به ديگران باعث تذليل و تحقير مىشود و لذا از دعاهاى مؤكد و درخواستهاى مكرر ائمه ( س ) و بندگان مخلص آن بوده است كه خداوند به قدرى توانگرى و مكنت به آنان ببخشد كه نيازى به اظهار نياز به مردم نباشد . اين مطلب عمق توجه اسلام به تأمين معاش و تلاش براى تأمين نيازهاى زيستى و ماديات را مىرساند .\r\n2 . نياز انسان به مربى و تربيت : تأكيد امام بر « طلب هدايت قبل از گمراهى » مىرساند كه انسان لزوماً نيازمند به تربيت و هدايت است و براى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاين كار نيازمند به مربيان و دلسوزان شايسته است و اين به قدرى قابل توجه است كه امام ( ع ) آن را از خداوند درخواست مىكنند . لذا مربيان و والدين بايد متوجه باشد كه در انتخاب آموزشگاه و مربى و دوست براى بچه‌هاى خود نهايت دقت را داشته باشند .\r\n3 . نقش عيب‌جويى در سركوب شخصيت انسان : به هر حال اگر ما مورد عيب‌جويى ديگران قرار بگيريم چه به حق و چه به ناحق ( منظور اينكه عيب‌جويى را از انتقاد سازنده تفكيك كنيم ) تا اندازه‌اى ولو در كوتاه مدت ، شخصيت ما لااقل در محدوديت زمانى و مكانى خاصى زير سؤال مىرود و باعث تحقير مىشود . امام در اينجا با تأكيد بر « حفظ عزت انسانى » از خداوند طلب ايمنى از رذالت عيب‌جويان را مىكنند . چون چه بسا عده‌اى مغرض دست به عيب‌جويى زده و انسان قادر به هيچ گونه عكس‌العمل يا راه فرارى نيست . پيامبر ( ص ) نيز از دست عيب‌جويان به خدا پناه مىبرد :\r\n« اللهم اني اعوذبك من خليل ماكر عيناه تَرَياني و قلبه يَرعاني ان راي حسنه دفعها و ان راي سيئه اذاعها »\r\n( اخلاق فلسفى ، ج 1 ، ص 328 ) خدايا به تو پناه مىبرم از دوست فريب‌كارى كه چشمانش ناظر من است و دلش مراقب من ، اگر نيكى ببيند دفن مىكند و اگر بدى ببيند بين مردم نشر مىدهد . امام حسن عسگرى ( ع ) اين گونه عيب‌جويان را عامل شكستن پشت آدمى مىدانند و اين حكايت از عمق تأثير عيب‌جويى بر عزت انسانى دارد .\r\n« من الفواقر التي تَقصِمُ الظهر ، جارٌ ان راي حسنه اخفاها و ان\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nراي سيئه افشاها »\r\n، از قبايح بزرگ كه پشت آدمى را مىشكند همسايه‌اى است كه اگر خوبى ببيند پنهان مىدارد و اگر بدى ببيند آشكارمىسازد .\r\n4 - رهنمود به مربيان : امام از خداوند طلب توفيق در اعمال هدايت صحيح را دارند و اين مىرساند كه مربيان بايد هر چه بيشتر دقت كنند تا تربيت و هدايت و مديريت و رهبرى آنها درست و مفيد و سازنده باشد . خوب اين كار نيازمند لوازمى است كه اهم آنها عبارتند از : 1 . شناخت خوب متربى ، 2 . داشتن معلومات و اطلاعاتى در باب روانشناسى تربيتى و علم روانشناسى ، 3 . آگاهى از مراحل رشد و تربيت و لوازم هر كدام و . . . . ( مراحل تربيت از موريس دوبس ترجمه آقاى على محمد كاردان )\r\nامروز متأسفانه مربيان و معلمان مدارس ما از عوامل سه گانه فوق اكثراً فقير و بىبهره‌اند و اميد است روزى شاهد پربارترشدن فعاليتهاى تربيتى در آموزشگاه‌هايمان باشيم .\r\n\r\nفراز بيست و يكم\r\n( اللّهمّ صلّ على محمد و آله و ادرا عنّى بلطفك و اغذنى بنعمتك و اصلحنى بكرمك و داونى بصنعك و اظلّنى فى ذراك و جلّلنى رضاك و وفّقنى اذا اشتكلت على الامور لاهداها و اذا تشابهت الاعمال لازكاها و اذا تناقضت الملل لارضاها . )\r\n« خدايا بر محمد ( ص ) و خاندان او درود فرست و از روى لطف و نيكى كردن خود هر پيشامد بدى را از من دور گردان و به نعمت خويش مرا پرورش ده و به كرم و بخشش خود مرا اصلاح فرما و به احسان خويش مرا\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمعالجه كن و در سايه خود مرا جاى ده و خوشنوديت را بر من بپوشان و چون كارها بر من درهم گردد به درستترين آنها ، و كردارها شبيه و مانند هم شود به پاكيزه‌ترين آنها و مذاهب بر خلاف يكديگر شود به پسنديده ترين آنها مرا توفيق ده . »\r\nاميدوارى ، ويژگى نظام تعليم و تربيت اسلامى\r\nدر جملات فراز فوق ، روحيه حُسن ظن به خدا و رجاء و اميدوارى به رحمت خداوند موج مىزند . قبلًا نيز عرض شد كه يكى از علل به پوچى رسيدن جوانان به ويژه درغرب و گرايش آنها به سوى مفاسد بيشتر ، عدم اميدوارى به آينده و عدم تكيه داشتن به يك منبع معنوى است و لذا خود را با انواع سرگرمىها مشغول كرده و يا بعضاً خودكشى مىكنند . ( امام امت ( ره ) نيز در نامه خود خطاب به گورباچف يكى از علل به فساد كشيده شدن غرب و شرق را همين نكته دانستند كه غربىها و بعضاً شرقىها از معنويت بى بهره‌اند . )\r\nدر تربيت اسلامى ، انسان و متربى به فرض ارتكاب خطا و گناه باز اميد به اصلاح و تطهير و بازسازى خود و زندگى خود را دارد و لذا هرگز تن به پوچى و بيهودگى نمىدهد . دقت در جملات فراز فوق روشن مىسازد كه متربى در مكتب تربيتى اسلام همه موفقيتهاى زندگى خود را در تمام ابعاد از خدا طلب مىكند ( البته قبلًا در بحث توكل عرض شد كه اين طلب ، منافاتى با تحرك انسان ندارد . ) و همين اميد به خداوند كه قدرت مطلق\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nجهان هستى است به انسان انگيزه حركت مىدهد . خداوند خود نااميدى را از ويژگىهاى مكاتب غيراسلامى ميداند . « انّه لاييأس من روح الله الّا القوم الكافرون » ( قرآن كريم ، سوره يوسف ، آيه 87 ) از رحمت خدا هيچكس نااميد نمىشود مگر كافران » . از طرفى تأكيد مىفرمايد كه از رحمت خدا مأيوس نباشيد : « لاتيأسوا من روح الله » ( قرآن كريم ، سوره حجر ، آيه 38 ) .\r\nاميد عامل قدرت بخش و انگيزه بخش به انسان و ملتهاست و امروز ملت ايران به لحاظ اميد و حسن ظن به خداوند به راه خود عليرغم تمام مشكلات و دشمنىها ، ادامه مىدهد . عامل تداوم استقامت مردم لبنان و مردم شهيد پرور فلسطين اميد به رحمت خدا است . و مگر ما از تربيت و تعليم چه چيزى بيشتر از اين مىخواهيم ! ؟\r\nدر رابطه با بحث اميدوارى و نيز حسن ظن به خدا و رجاء داشتن مىتوانيد به كتاب معراج‌السعاده و كتاب جامع‌السعادات ، ذيل مباحث مربوط رجوع كنيد . جوان اگر در مكتبى كه قدرت تحريك و تحرك به انسان مىدهد تربيت نشود ، احتمالًا در اثر بروز مشكلات و ناكامىها و نارسايىها احساس شكست و خودباختگى مىنمايد . متربى مسلمان به مضمون آيات قرآن دلخوش است كه فرموده « ان الله يدافع عن الذين آمنوا » ( قرآن كريم ، سوره حج ، آيه 38 ) خداوند از مؤمنان دفاع و پشتيبانى مىكند . و لذا از خداوند طلب دفاع و دور كردن ناگوارىها مىكند . دقت در فراز فوق الذكر روشن مىكند كه متربى در مكتب تربيتى اسلام به « لطف » ، « كرم » ، « نعمتهاى خدا » ، « سايه رحمت خدا » ، « صُنع و تربيت و پرورش خدا » اميدوار است .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nتغذيه الهى : امام تقاضاى تغذيه الهى و پرورش از راه نعمتهاى الهى را دارد . احتمالًا در اينجا تغذيه بيشتر به جنبه‌هاى معنوى مربوط است ( گرچه شامل تغذيه مادى نيز مىشود و در اين صورت امام براى حفظ و حراست از « عزت انسانى » طلب رزق و روزى از خداوند را دارد ) چرا كه در دعاى كميل مىخوانيم « خدايا بيامرز گناهانى را كه باعث تغيير نعمتها و نزول نقمتهاى تو بر من مىشود » . ( مفاتيح الجنان ، دعاى كميل ) شايد در اينجا مهمترين نعمت الهى كه به واسطه گناهان از انسان گرفته مىشود ، همان نعمت « لذت دعا و مناجات » با خداست كه نصيب هر كس نمىشود . تنها كسانى از مناجات با خدا لذت مىبرند كه راه او را برگزيده و عمل كرده‌اند از خوان او روزى مىخورند . عبارت بعدى كه طلب « مداواى الهى » را دارد نيز ناظر بر همين معنا است . واقعاً انسانهايى كه از لذت مناجات با خدا محرومند ، بيمارند و بزاق‌هاى چشايى روح آنها تحريك نمىشود . كما اينكه فرد بيمار جسمى نيز غذاهاى لذت آور برايش تلخ و بيهوده است . در عبارت بعدى امام ( ع ) طلب پوشش رضاى خدا را دارند كه با اين پوشش ، انسان از ديگران بىنياز شده و صاحب عزت و سربلندى خواهد شد . شكوه انسان در اين است كه عزت نفسانى خويش را حفظ كند و اين ميسر نمىشود مگر با جلب رضاى خدا و دورى از گناه و پرهيز از عجز در مقابل مردم .\r\nبحرانهاى جوانى : يكى از مسائل قابل بحث در مورد تربيت جوانان ، مسئله بحرانهاى دوران جوانى است ( ما قصد بحث در اين زمينه را نداريم ) . مثلًا جوان پس از طى كردن مراحل نوجوانى و بلوغ و تغييرات وسيع\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nجسمى و روحى ، داراى عواطف و احساسات و آمال خاصى مىشود . اضطراب آينده و شغل آتى خود را دارد . اضطراب سرنوشت بعدى خود و چگونگى تأمين نيازهاى خود را دارد . در معرض دوستان جديد قرار مىگيرد . مكاتب و تفكرات مختلف در دنيا را مىفهمد و در تشخيص حقايق و صحت و سقم آنها دچار ترديد مىشود . هر كس به او پند و نصيحت خاصى مىكند و گاهى اين نصايح با يكديگر منافات و تناقض دارند و خلاصه جوان با بحرانهاى متعددى و سؤالات و ابهامات زيادى مواجه مىشود . حل و هدايت اين مشكلات اولًا به عهده خود اوست با راهنمايىهاى والدين و معلمين و مربيان و ثانياً بر عهده كسانى است كه سمت و وظيفه هدايت و تربيت نسل جوان را دارند .\r\nجوان در سنين خاص جوانى با تضاد وجدان و غريزه روبرو مىشود ، غرايز او را به طرفى مىكشانند به ويژه با توجه به تحولات دوران بعد از بلوغ و از طرفى وجدان و غريزه مذهبى وى او را نهيب مىزند . جوان در دنياى صنعتى امروز با حاكميت ماشين و ماشينزم مواجه مىشود و با توجه به بىتجربگى ، اكثراً مجذوب اثرات و مظاهر مخرب و ظاهر فريب آن مىشود و در دل شروع به خيال‌بافىها و آرزوهاى باطل مىنمايد . مهمتر از همه براى جوان « عزت نفس » و « حفظ شخصيت » ارزشمند است و چگونگى ارضاى اين حس با توجه به وضع خانواده و قيمومت والدين و نيز تماس با دوستان و ديگران حائز اهميت و قابل توجه است .\r\nلذا مىتوان از سه عبارت آخر فراز فوق از گفتار امام ( ع ) استفاده كنيم كه مربيان و والدين بايد به اين گونه بحرانها و اضطرابها در مرحله جوانى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتوجه نموده و جوان خود را به بهترين طريق راهنمايى كنند . انقلاب اسلامى ايران نشان داد كه بسيارى از بحرانهاى فوق‌الذكر قابل توجه و مهم است ، مثلًا گرايش بعضى جوانان ساده‌لوح و احساساتى به گروهك‌ها و فريب گروه منافقين و يا گروهك‌هاى ديگر كه شعار دفاع از محرومين و مستضعفين را مىدادند . توجه به روحيه جوان كه روحيه آزادىخواهى و دفاع از مظلوم را دارد ، نشان مىدهد كه واقعاً گاهى تشخيص « مذهب و ملت و راه » درست ، مشكل است . ويژگى تربيت اسلامى آنست كه از خداوند طلب مىكند كه در اين راه ما را يارى كند ، چه مستقيماً و از راه الهام و چه از طريق مربيان دلسوز و دانا . مربيان و والدين در مورد آينده تحصيلى جوان نيز لازم است راهنمايى لازم را بنمايند . امروز جوانان ديپلمه ما براى انتخاب رشته كنكور با ترديدهاى زيادى مواجه مىشوند و بعضاً نمىتوانند شغل آينده خود را برگزينند و براى اين مورد ، نياز به داشتن و ارائه ملاك‌هاى صحيح انتخاب شغل دارند .\r\n\r\nفراز بيست و دوم\r\n( الّلهمّ صلّ على محمد و آله و توّجنى بالكفاية و سمنى حسن الولاية و هب لى صدق الهداية و لاتفتنّى بالسّعة و امنحنى حسن الدعة و لاتجعل عيشى كدّاكدّا و لاتردّ دعايى على ردّا فانّى لااجعل لك ضدّا و لاادعوا معك ندّا )\r\n« خدايا بر محمد ( ص ) و خاندان او درود فرست و سرم را به تاج بىنيازى بپوشان و مرا به نيكى در كارهايى كه به آن قيام مىنمايم وادار و راهنمايى حقيقى را به من ببخش ، مرا به توانگرى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nگمراه مساز ، و زندگى آسوده كه در آن رنج نباشد به من عطا فرما ، و زندگانيم را سخت و دشوار قرار مده و دعا و درخواستم را به سوى خودم باز مگردان ، زيرا من براى تو همتايى قرار نمىدهم و با تو مانندى را نمىخوانم . »\r\nتاج قناعت\r\nاز واژه‌هايى كه امام ( ع ) براى بيان كلام خود استفاده مىكنند مىتوان عمق ارزش يك خصلت را يافت . براى درك ارزش قناعت و كفاف و بسنده بودن به آنچه خداوند روزى كرده و بالنتيجه عدم اظهار نياز به مردم و خلق ، همين بس كه امام از واژه « توجنى » استفاده مىكنند . در اين مورد چند نكته قابل توجه است :\r\nاولًا ، تاكيد مهم و اكيد اسلام بر « حفظ عزت انسانى و اسلامى » انسان است و اين مطلب در تمام تعاليم اسلامى موج مىزند . لذا امام ( ع ) روحيه\r\nعدم اظهار نياز به مردم و اكتفا به آنچه خداوند روزى كرده است را تاجى مىدانند كه برازنده مؤمن و تربيت شده مكتب تربيتى اسلام است .\r\nثانياً ، احتمال دارد منظور امام ( ع ) تأمين ماديات ضرورى و لازم براى تحصيل معاش و ادامه زندگى نيز باشد تا ناچاراً متربى دست نياز به سوى خلق دراز نكند .\r\nثالثاً ، ازتأكيدات مكرر امام ( ع ) بر مسائل مادى پى مىبريم كه واقعاً از نظر اسلام ، تأمين نيازهاى مادى يا عدم تأمين آنها بر معنويات و تربيت\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nصحيح و تعالى انسان تأثير شگرفى دارد و اين حاكى از واقع‌نگرى اسلام است .\r\nرابعاً ، در بسيارى از فرمايشات ائمه ( ص ) آمده است كه درجه و قيمت شخصيت افراد را بايد در مقدار اعتماد به نفس و ميزان علو همت آنان جست . امام على ( ع ) بزرگترين غنا را در استغناء و بىنيازى از مردم مىدانند .\r\n« الغني الاكبر اليأس عمّا في ايدي الناس »\r\n. توانگرى بسيار بزرگ آرزو نداشتن است به آنچه در دست مردم است . » ( نهج البلاغه فيض الاسلام ، حكمت 326 ) در واقع كسى كه چنين روحيه‌اى دارد خود نيز همانند افراد غنى و ثروتمند و توانگر است و توانگرى او بالذات و حقيقى است . براى اطلاع بيشتر به احاديث قناعت و كفاف و غنا از نهج البلاغه رجوع شود .\r\nحد وسط و اعتدال در معاش\r\n« امام ( ع ) در ادامه دعا بر اهميت داشتن اعتدال و حد وسط و ميانه‌روى از نظر معاش دنيوى تأكيد مىورزند . از يكطرف از خدا مىخواهند ايشان را به ثروت بيشتر آزمايش نكند و از طرفى از خدا طلب مىكنند كه زندگيشان از نظر مادى بر رنج و تلاش شبانه‌روزى نباشد . در اين مورد چند نكته قابل توجه است :\r\nاولًا ، در مكتب تربيتى اسلام ، كسب ثروت و دنبال ماديات رفتن منع نشده بلكه سفارش نيز شده است و لذا جوان و متربى را به گونه‌اى پرورش مىدهد كه به فكر تأمين نيازهاى ضرورى زندگيش باشد . شايد اين كه در نظام تعليم و تربيت سنتى و قديم ، تعليم و تربيت را به معناى آماده\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nكردن افراد براى آينده و دوران بزرگسالى مىدانستند ناظر بر همين معنا باشد ، بدين معنا كه متربى ، از سوى مربيان به گونه‌اى هدايت شود تا بتواند آينده خود را تأمين نمايد .\r\nثانياً ، در اسلام ، ثروت وسيله است نه هدف . لذا اگر متربى از نظر روحى قانع باشد ، كثرت ثروت باعث تغيير حالات روحى او نمىشود ، چنان‌كه در سليمان ( ع ) چنين بود .\r\nثالثاً ، انسانهاى معمولى با توجه به تمايلاتى كه دارند نوعاً خيلى كم مىتوانند در برابر تكاثر و كثرت ثروت مقاومت نموده و خود را و روحيات معنوى خود را حفظ كنند لذا امام ( ع ) مىفرمايند : « مرا به توانگرى آزمايش و مبتلا مفرما » و اين اشاره به چنين انسانهايى مىكند .\r\nرابعاً ، از مورد ذكر شده در بالا مىتوان استنباط كرد كه والدين و مربيان مىبايد در تربيت فرزندان روى مسئله پول توجيبى اهميت قائل شده و متربى را به گونه اى پرورش دهند كه روحيه قناعت طبع و غنا پيدا كند و اين را مىبايد از كودكى آن هم با تأمين نيازهاى زيستى و فيزيولوژيكى كودك اعمال كرد . مسلماً كودكى كه در طفوليت فرصت تأمين نيازهاى زيستى را نداشته در سنين آتى ، نسبت به مال حرص و ولع بيشترى پيدا مىكند . « نقل مىكنند كه شهيد قدوسى در اداره مدرسه حقانى درقم ، اوائل انقلاب يا قبل از آن پول شهريه‌هاى طلاب را توى صندوقى ريخته و در جاى خاصى نصب مىكرد كه هر يك از طلاب سهم خود را شخصاً برداشت كنند اما وقتى به ايشان سفارش شد كه چنين كارى ممكن است باعث بروز\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمشكلاتى بشود در جواب فرمودند : من مىخواهم طلاب از اوائل كار با پول آشنا شده و رنگ پول و كثرت پول را ببينند تا فردا در برابر آن ، هنگام تصدى منصب قضاوت سست و لرزان نشوند . اين مطلب اشاره به اين نكته تربيتى مهم دارد كه عرض شد و تفصيل آن از عهده اين مقاله خارج است .\r\nخامساً ، رنج و تلاش زياد براى تأمين معاش باعث بىتوفيقى اجبارى و قهرى انسان نسبت به معنويات و مناجات با خدا مىشود . و لذا پيامبر فرموده‌اند :\r\n« كان الفقر ان يكون كفراً »\r\n( ارفع ، كاظم ، شرح دعاى مكارم ، 1363 ، ص 161 ) . چه‌بسا فقر و تنگدستى باعث كفران شود . چه زيبا على ( ع ) در نهج‌البلاغه فرمودند كه فقر و تنگدستى باعث شكستن دين و حيرانى و سرگردانى عقل و تدبير انسان و ظهور عداوت و دشمنى مىشود . « الفقر منقصه للدين ، مدهشه للعقل ، داعيه للمقت » ( فيض الاسلام ، علينقى ، نهج البلاغه ، 1351 ، حكمت 311 ) . امام اين فرمايش را به فرزند خود محمدحنيفه مىفرمايند و سفارش مىكنند كه از فقر به خداوند استعاذه كن و پناه ببر .\r\nسادساً ، احتمال دارد منظور امام از عدم ابتلاء و آزمايش از راه توانگرى اين باشد كه عوارض منفى افراد ثروتمند و توانگر شامل حال انسان نشود چرا كه افراد غنى و ثروتمند بيشترين بخل را داشته و حريصتر از ديگرانند . قرآن نيز اين را تأييد مىفرمايد : « و منهم من عاهد الله لئن آتانا من فضله ، لنصدقن و لنكوننّ من الصالحين فلمّا آتاهم من فضله بخلوا به و تولّوا و هم معرضون . » ( قرآن كريم ، سوره توبه ، آيه 75 ) از جمله منافقين افرادى هستند كه با خدا عهد كردند كه اگر خداوند به آنها تفضل كند و مال ببخشد آنها نيز\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nصدقه دهند و از نيكان باشند اما بعد از تفضل خداوند ، بخل ورزيده و از عهد خود اعراض كردند .\r\nارزش تربيتى دعا\r\nامام ( ع ) مىفرمايند دعايم را به سويم رد مكن و مرا جزء محرومين از مناجات با تو قرار مده . على ( ع ) نيز در دعاى كميل مىفرمايند : « الّلهم اغفرلي الذنوب التي تحبس الدعاء » ( مفاتيح الجنان ، دعاى كميل ) خدايا گناهانى از من كه باعث سد باب استجابت دعا مىشود ببخشاى . مناجات و دعا به قدرى با ارزش است كه امام خمينى قدس‌سره در يكى دو سخنرانى\r\nخود فرمودند : « شيخ ما ( آيت الله شاه‌آبادى ) مىگفت : دعا قرآن صاعد است » واقعاً نيز چنين است . اگر كلام خداوند كه در قرآن نازل شده و در واقع نزول يافته از عالم ربوبى به عالم ناسوت و جهان انسانى مىباشد در عوض مناجات و دعا ، قرآن صاعد است و انسان را به سوى ملكوت عروج مىدهد . واقعاً نيز چنين است . به ويژه كه اكثر ادعيه معتبر ما از ائمه معصومين ( س ) به يادگار مانده است كه تدبر و تأمل در آنها باعث بيدارى و تنبه انسان مىشود . به طور مثال مناجات شعبانيه از جمله دعاهايى است كه هم پيامبر اكرم ( ص ) و هم معصومين بزرگوار شيعه همگى بر آن تأكيد داشته و از آن جهت ارتباط با خدا استفاده ميكردهاند . مناجات شعبانيه تنها دعايى است كه حضرت امام خمينى چندين بار بر معارف عميق آن تأكيد داشتند .\r\nدر مكتب تربيتى اسلام با وجود ادعيه معتبر و تأمل در آنها متربى و جوان عقده‌هاى خود را و ناراحتىهاى خود را مىگشايد و خالى مىكند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاين امر توصيفى نيست بلكه چشيدنى است . براى امتحان مىتوان در محتواى ادعيه پانزده‌گانه به ويژه دعاى توابين و دعاى شاكين و دعاى متوسلين و . . . و نيز مضامين عالى دعاى كميل ، محتواى عميق مناجات شعبانيه كه همان‌طور كه قبلًا اشاره شد حضرت امام بارها و بارها در سخنان خود بر آن تأكيد و توصيه نمودند ، دعاى عرفه با محتواى پرمعناى آن ، دعاى ابوحمزه ثمالى كه بيانگر حالات روحى انسان و درد دل انسان عاشق با معشوق خود است ، تاملى نماييم . به نظر مىرسد اگر جوانان و كلًا همه ما بجاى خواندن طوطىوار ادعيه لااقل چند سطر يا صفحه آن را با معناى آن بخوانيم و در آن تدبر كنيم ، مسلماً اثر و بازده بيشترى خواهد داشت . مثلًا به جاى خواندن هر شب دعاى ابوحمزه به طور سنتى در ماه مبارك رمضان ، خوب است شبى يك يا دو صفحه آن دعاى زيبا ، با معنا خوانده شود و در آن تدبر شود چرا كه يك دعاى ابوحمزه با معنا و تدبر در كل ماه مبارك رمضان يا در طول سال بهتر از 30 بار خواندن بدون تعمق و توجه به آن است .\r\nرابطه عاشقانه ميان دعا كننده به عنوان متربى و خدا به عنوان مربى به قدرى است كه در حديثى از امام صادق ( ع ) آمده گاهى كه خداوند در استجاب دعاى بنده تأخير مىكند صرفاً به دليل شوق شنيدن بيشتر صداى مناجات آن بنده است ( اصول كافى ، جلد 3 ، كتاب الدعاء ، باب جهات تأخير در استجابت دعا ، حديث 9 ، ص 246 ) . خوب ، انصافاً با چنين برداشتى از دعا آيا عقده روانى و يا مشكل روحى براى انسان مسلمان و تربيت شده واقعى ( نه صورى ) مكتب تربيتى اسلام باقى مىماند ؟ براى تحقيق بيشتر در باب دعا به كتاب الدعا در جلد سوم كتاب اصول كافى رجوع شود .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nنكته عرفانى دقيقى در مورد مكالمه دوستانه با خداوند مطرح است و آن اينكه خداوند از موسى مىپرسد : در دست تو چيست ؟ و موسى در جواب نمىگويد كه خدايا تو عالم مطلق هستى و بايد بدانى و بهتر مىدانى كه اين عصا است و به چه كارم مىآيد . بلكه موسى با تفصيل جواب مىدهد : « قال هي عصاي اتوكّوا عليها و اهشّ بها علي غنمي و لي فيها مآرب اخري » ( قرآن كريم ، سوره طه ، آيه 18 ) آن عصايم است كه بر آن تكيه مىكنم و برگ درختان را براى گوسفندان مىريزم و استفاده‌هاى ديگرى نيز از آن مىكنم . علت تفصيل موسى در جواب به خداوند كه خداوند نيز با آوردن اين آيه در قرآن ، اين مطلب را تأييد مىكند ، آن است كه مىخواست با خداوند و معشوق خود بيشتر حرف بزند و لذا جواب را طول داد . اين است بازده تربيت اسلامى كه ديگر مكاتب از آن محرومند .\r\n\r\nفراز بيست و سوم\r\nالّلهمّ صلّ على محمد و آله و امنعنى من السّرف و حصّن رزقى من التّلف و وفّر ملكتى بالبركة فيه و اصب بى سبيل الهداية للبرّ فيما انفق منه .\r\n« خدايا بر محمد ( ص ) و خاندان او درود فرست و مرا از زياده‌روى در زندگى بازدار و روزيم را از تباه شدن نگاهدار و دارايىام را به بركت و زياد نبودن افزون گردان و مرا به نيكويى آنچه از آن دارايى انفاق مىنمايم به راه درستكارى برسان . »\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nتوجه به ماديات در نظام تعليم و تربيت اسلامى\r\nقبلًا نيز عرض شد كه از مصاديق جامعيت مكتب تربيتى اسلام ، توجه به نيازهاى مادى و معنوى انسان است . اينكه امام ( ص ) براى توفير و بركت ثروت خود دعا مىكنند ، خود نشانگر نقش و تأثير ماديات و رفاه در تربيت است . درست است كه تأمين رفاه از اهداف غايى و غايت تربيت نيست اما بايد توجه داشت كه رسيدن به رفاه يك اصل است و قابل توجه مكتب تربيتى اسلام . اصولًا برقرارى عدالت اجتماعى و لزوم تعديل ثروت و درآمد توسط دولت در يك جامعه اسلامى براى رسيدن به رفاه مادى و تأمين معيشت مردم است . البته ، با برقرارى عدالت اجتماعى ، هم رفاه مادى مردم تأمين مىشود و هم زمينه لازم براى شكوفايى فطرت الهى انسان فراهم مىشود . به هر حال توجه به ماديات و نيز تأمين نيازهاى فيزيولوژيكى انسان از پيش نيازهاى اساسى تربيت صحيح مىباشد .\r\nعلاوه بر اين ، اسراف و اتلاف ثروت و امكانات مادى در زندگى هم ضدارزش است و هم آگاهىدهنده به مربيان و والدين است كه در تأمين نيازهاى مادى جوانان خود نبايد بيش از حد گشاده دستى داشته باشند چرا كه خود اين منجر به زيانهاى جبران ناپذيرى خواهد شد . لذا امام على ( ع ) گويا به مربيان سفارش مىكنند كه « فدع الاسراف مقتصدا » ( فيض‌الاسلام ، علينقى ، نهج البلاغه ، 1351 ، نامه 21 ، فراز اول ) اسراف را ترك كن و اعتدال را رعايت كن . و در جاى ديگر ميفرمايد كه اگر مالى در غير جاى خود خرج شود و فرضاً به ناحق به جوان داده شود نه تنها آثار سوء تربيتى دارد بلكه اسراف\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nواقعى همين است : « الا و انّ اعطاء المال فى غير حقّه تبذير و اسراف » و لذا آقاى راغب اصفهانى در معناى اسراف مىگويد : « السرف تجاوز الحد فى كل فعل يفعله الانسان » اسراف آن است كه انسان در هر كارى كه انجام مىدهد از حد وسط ، تجاوز كند . به عبارت ديگر ، خروج از مرز اعتدال به معناى اسراف است . لذا مربيان بايد متوجه اين نكته باشند كه تربيت خود را و تعليم و روشهاى آموزشى خود را بر مبناى اعتدال بنا كنند و گرنه مسرفند واسراف كننده و مورد غضب خداوند ، بدين معنا كه از رحمت خداوند در جهت تربيت درست و صحيح فرزند محرومند . مؤلف قاموس نيز معناى فوق را تأييد و به نقل از صحاح مىنويسد : « السرف ضد القصد » اسراف در واقع حالت ضد اعتدال است .\r\n\r\nفراز بيست و چهارم\r\n( الّلهمّ صلّ على محمدٍ و آله و اكفنى مونة الاكتساب و ارزقنى من غير احتساب فلااشتغل عن عبادتك بالطّلب و لااحتمل اصر تبعات المكسب . )\r\n« خدايا بر محمد ( ص ) و خاندان او درود فرست و مرا از كسب و روزى به دست آوردنِ با رنج بىنياز كن و بىحساب مرا روزى ده تا از عبادت و بندگى تو براى به دست آوردن روزى باز نمانم و زير بار سنگين زيانها و بدى عواقب كسب نروم .\r\nتأثير ماديات بر معنويات\r\nآنچه را كه در بعضى فرازهاى قبلى در مورد تأكيد اسلام بر تأمين\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nنيازهاى زيستى يا فيزيولوژيكى ذكر كرديم در اين فراز امام ( ص ) با صراحت بيان مىفرمايند . در اين رابطه چند نكته را يادآور مىشويم :\r\n1 - امام صريحاً بيان مىفرمايند كه عدم تأمين رفاه نسبى براى يك جامعه باعث مىشود كه حاكميت معنويت و اخلاق در آن جامعه به خطر افتد . اين يك واقعيت است . البته اشتباه نشود ، منظور اين نيست كه اگر در جامعه رفاه برقرار شد و يا اينكه در هر جامعه مرفه و هر خانواده مرفه حتماً اخلاق در آن حاكم است و از روح معنوى الهى برخوردار است ، خير ، بلكه منظور آن است كه انسان به دليل بافت فطرى و خلقتياش به طور طبيعى مجبور به تأمين نيازهاى اوليه زندگى است . تا شكم او سير نشود هرگز به فكر عبادات و معنويات نمىافتد ، تا روزى و خرج معاش خانواده را فراهم نكند معمولًا فرصت ارتباط با خدا و خلوت با معشوق را پيدا نخواهد كرد . لذا اگر جامعه اى گرفتار فقر شد به احتمال قريب به يقين اكثر مردم آن از معنويات دور شده يا لااقل كمتر به ارزشهاى اخلاقى بها مىدهند . امام سجاد ( ع ) مىفرمايند در صورت عدم تأمين رفاه نسبى در جامعه ، دو زيان بزرگ در جامعه بروز مىكند :\r\nالف : به طور پيوسته دنبال طلب مال و تحصيل معاش رفتن جهت تأمين نيازهاى فيزيولوژيكى خود و عائله و بالنتيجه بالاجبار از عبادت و ارتباط با خدا غافل شدن و بازماندن .\r\nب : از تبعات عدم تأمين رفاه نسبى يك جامعه ، رواج بزهكارى و رذائل اخلاقى و قاچاق و دزدى و دروغ و رشوه و گرانى و كم‌فروشى و تقلب و امثال اينها خواهد بود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n2 - والدين و مربيان در تربيت بچه‌ها و شاگردان خود بايد متوجه اين نكته باشند و حتماً نيازهاى اوليه زندگى را براى آنها فراهم و در دسترس قرار دهند . مربيان و مديران مدارس و دانشگاه‌ها علاوه بر توجه به مسائل آموزشى و پرورشى ، لازم است نسبت به تأمين نيازهاى اوليه فيزيولوژيكى از قبيل تغذيه ، خوابگاه ، تفريحات و لوازم پر كردن اوقات فراغت حساسيت لازم را داشته باشند . رهبران جامعه نيز علاوه بر تأكيد بر ارتقاء سطح فرهنگى و معنوى مردم نسبت به تأمين نيازهاى اوليه زندگى مردم همت لازم را داشته باشند .\r\n3 - طبق بينش اسلام ناب محمدى ، دنبال كسب روزى رفتن به جهت بىنيازى از خلق و عدم اظهار عجز به آنها فى نفسه ، عمل مقدس و عبادى است و لذا در حديث نبوى ( احتمالًا ) آمده است كه « الكادّ لعياله كالمجاهد فى سبيل الله » تلاشگر براى بىنيازى خانواده از ديگران همسان با مجاهدان رزمنده در راه خدا است .\r\n4 - عطف به مورد سوم ، بايد اظهار داشت كه در اسلام « كار كردن » خود فى نفسه مىتواند يكى از عوامل تربيتى باشد و برعكس بيكارى از عوامل بزهكارى و انحراف . در اين زمينه به چند مورد از فوائد تربيتى كار اشاره مىشود .\r\nفوائد تربيتى كار و اشتغال\r\nالف - كار و تمركز قوه خيال : از فوائد كار خصوصاً براى جوانان و سنين آخر نوجوانى و دوران بلوغ ، تمركز قوه خيال است زيرا انسان و جوان در\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nسنين خاص خود از قوه خيالى بسيار قوى برخوردارند و در صورت بيكارى زمينه فعاليت براى او بسيار مساعد خواهد شد و اين باعث مىشود كه جوانان و افراد بالغ در آن سنينِ بحرانى به تخيلات عاشقانه و انحرافى دچار شوند . لذا على ( ع ) فرمايش بسيار متين و زيبايى در اين زمينه دارند : « النفس ان لم تشغلها شغلتك » ( لياقتدار ، مقدمه‌اى بر روش‌هاى تعليم و تربيت در نهج البلاغه ، پايان نامه كارشناسى ارشد . تهران : دانشگاه تربيت مدرس ) نفس را اگر تو مشغولش نكنى ، آن تو را مشغول خواهد كرد .\r\nب - كار و جلوگيرى از گناه : ازعوارض منفى بيكارى ، بزهكارى است . اين مطلبى است كه امروز همگان از جمله متخصصين جامعه‌شناسى و تعليم و تربيت به آن اذعان دارند . شايد يكى از علل ظلم حاكمان در گذشته بيكارى و كار درست و حسابى نداشتن آنها بود . زنان در هر جامعه‌اى به دليل بيكارى به زياد غيبت كردن معروفند .\r\nپ - كار و آزمودن خود : در ضمن كار انسان متوجه مىشود كه آيا به اين كارى كه مشغول است ، علاقه دارد يا نه و لذا مسئله استعداديابى در گزينش كار بسيار مهم است . ولى از آنجا كه جوان و افراد بالغ اكثراً نمىدانندكه استعداد چه كارى را دارند و اغلب در اين زمينه ترديد دارند با رفتن به كارگاه يا مشغول به كارى شدن سريعاً پى مىبرند كه آيا بدان علاقمند هستند يا خير و توان خود را مىآزمايند .\r\nت - كار و تفكر منطقى : از فوائد ديگر كار ، دادن تفكر منطقى به فرد است . بدين معنا كه افرادى كه دنبال كار نبوده و نيستند اكثراً با آرزو و خيال به سر برده و آينده را ترسيم مىكنند . اما فردى كه در نوجوانى به سر\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكار مىرود مىفهمد و درك مىكند كه جهان و امور بر اساس قانون عليت و اسباب مىچرخند و درك مىكند كه رفاه و راحتى و آسايش در سايه كار زياد و تلاش است .\r\nث - كار و خشوع و خضوع : بيكارى از عوامل مهم قساوت قلب و بزهكارى است و كار كردن به انسان خضوع و خشوع در برابر خدا و تواضع در برابر ديگران مىبخشد . جوانان اگر به طور منظم و حساب شده و تحت رهبرى و هدايت والدين مشغول به كار شوند مسلماً از چنين حالتى برخوردار خواهند شد . و قهراً اگر والدين به طور سرخود و رهاشده بچه‌ها را به سر كار بفرستند نه تنها مفيد نيست بلكه احتمال خطرات و انحرافات بزرگتر نيز هست . بنابراين ، بكارگماردن متربى بايد از سوى مربيان با دقت كافى و مطالعه لازم و شناخت استعدادها و ظرفيتهاى متربى و شرايط محل كار صورت گيرد .\r\nج - كار و احساس شخصيت : از عظيمترين و پربهاترين فوائد كار و تلاش ، احساس بينيازى از ديگران و حفظ عزت انسانى خود و احساس كرامت و شخصيت انسانى است . روح تعليمات اسلامى روى محور « حفظ عزت انسانى » دور مىزند . براى زيباكردن سخن به دو رباعى منسوب به على ( ع ) قهرمان آزادگى و عزت انسانى توجه فرماييد :\r\n لنقل الصخر من قلل الجبال * احب الى من منن الرجال\r\nيقول الناس لى فى الكسب عار * فان العار فى ذل السؤال \r\nبراى من سنگ كشى از قله‌هاى كوه ( كار سخت ) گواراتر و آسانتر است از اينكه منت ديگران را به دوش بكشم . ( اين روحيه يك متربى مكتب تربيتى اسلام است كه در عين حال مربى اين مكتب نيز هست ) .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبه من مىگويند در كار و كسب ننگ است و من ميگويم ننگ اين است كه انسان نداشته باشد و از ديگران بخواهد .\r\n كُدّ كدّ العبد ان احببت ان تصبح حرّا * واقطع الآمال من مال بنى آدم طراً\r\nلاتقل ذامكسب يُزرى فقصدالناس ازرى * انت مااستغنيت عن غيرك اعلى الناس قدرا \r\nاگر مىخواهى آزاد زندگى كنى مثل برده زحمت بكش ( تأكيد روى « آزادگى » ) ، و آرزويت را از روى مال هر كس كه باشد ببر و قطع كن ( خيال بافى نكن و اميد به ديگران نداشته باش ) ، نگو اين كار مرا پست و حقير مىكند ، زيرا از مردم خواستن ، بيش از هر چيز ديگر ذلت مىآورد .\r\nروح عزت اسلامى و آزادگى و شخصيت عالى انسان تربيت شده در نظام تربيتى اسلام در اين جمله موج مىزند .\r\nچ - نهى بيكارى در اسلام : در تعاليم اسلامى و روايات ، نمونه‌هاى زيادى وجود دارد كه پيامبر ( ص ) و ائمه ( س ) از افرادى كه فقط مشغول دعا و نماز بودند و از خدا بدون تحمل زحمت و مشقت و تلاش طلب روزى مىكردند بيزارى كرده‌اند و حتى در يك حديث نبوى آمده است : « ملعون من القى كلّه على الناس » از رحمت خدا به دور است هر كس كه بار زندگى خود را بر دوش مردم بيندازد و خود بيكار بگردد .\r\n\r\nفراز بيست و پنجم\r\n( الّلهمّ فاطلبى بقدرتك ما اطلب و اجرنى بعزّتك ممّا ارهب )\r\n« خدايا بقدرت و توانايى خود آنچه را درخواست مىنمايم برآور ، و بعزت و تسلط خود از آنچه مىترسم پناهم ده . »\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nعزت انسانى و احساس شخصيت در بىنيازى از خلق\r\nفراز فوق در ادامه فراز قبلى آمده است و امام ( ع ) از خداوند طلب مىكند كه آنچه را درخواست كرده به او عطا فرمايد . در اين فراز جالب است كه امام خداوند را به دو صفت « قدرت » و « عزت » او قسم داده . مىدانيم كه خداوند قادر مطلق و غالب و مسلط بر همه چيز است و انسان نيز بايد متخلق به اخلاق خداوند تبارك و تعالى شود . احتمالًا امام سجاد ( ص ) مىخواهند بفرمايند كه من براى حفظ عزت انسانى و الهى خود نياز دارم كه از مردم مستغنى باشم و اين در سايه تأمين رفاه و توفيق كار و كار كردن من ميسر است . پس باز امام روى « احساس شخصيت انسانى » تأكيد دارند . قبلًا نيز عرض شد كه اين خود يك هدف تربيتى بسيار عالى و انگيزه بخش است به خصوص براى جوانان غيور . مؤيد برداشت فوق ما ، عبارت « ارهب » نيز هست كه امام واقعاً از اينكه نيازمند ديگران باشند مىترسند و انسان مسلمان و كلًا انسان غيرتمند چنين است لذا از منبع فيض و فياض علىالاطلاق استمداد مىطلبد . اين يك واقعيت انكارناپذير است كه توجه به يك طرف ، انسان را از طرف ديگر بازمىدارد . اگر انسان مرتباً به دليل تنگدستى و فشار مادى در تلاش براى كسب روزى باشد قهراً از معنويات باز مىماند كما اينكه برعكس نيز هست يعنى توجه زياد و افراطى به نماز و روزه و تهجد و معنويات نيز انسان را از كسب روزى و انجام امور ضرورى اوليه زندگى باز ميدارد كه در اسلام هر دو جزء بلاها معرفى شده است و هر دو نهى شده است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nفراز بيست و ششم\r\n( الّلهمّ صلّ على محمد و آله و صن وجهى باليسار و لاتبتذل جاهى بالاقتار فاسترزق اهل رزقك واستعطى شرار خلقك فافتتن به حمد من اعطانى و ابتلى بذمّ من منعنى و انت من دونهم ولى الاعطاء و المنع . )\r\n« خدايا بر محمد ( ص ) و خاندان او درود فرست و آبرويم را به توانگرى حفظ فرما و ارجمنديم را به تنگدستى خوار مگردان كه بدين جهت از روزى خوارانت روزى بخواهم و از مردم پست عطا و بخشش طلبم تا به ستايش آنكه به من بخشيده گرفتار و به نكوهش آنكه نبخشيده وادار شوم در حالى كه در واقع بخشيدن و نبخشيدن نعمتها به دست تو است نه ايشان . »\r\nتأثير ماديات بر شخصيت\r\nمقدمتاً لازم است عرض كنيم كه در فرازهاى آخر دعاى زيباى مكارم‌الاخلاق كه مورد بحث ما است بارها اين بحث كه ماديات بر عزت انسانى و شخصيت انسانى مؤثر است صحبت شده لكن اين مباحث نبايد اين توهم را پيش آورد كه خداى ناكرده ما روى مسائل مادى بيش از حد تأكيد داريم . خير ، متربى مكتب اسلام همان است كه قرآن مىفرمايد : « يحسبهم الجاهل اغنياء من التعفّف » ( قرآن كريم ، سوره بقره ، آيه 273 ) فرد بىخرد وقتى به آنها مىنگرد فكر مىكند كه بىنياز و غنياند از بس عفت ورزيده و خويشتندار مىباشند . مكتب تربيتى اسلام چنين انسانهايى را تربيت مىكند . اما ، يادمان نرود همين اسلام نيز حكم « چه بسا فقر به كفر منتهى مىشود » را نيز صادر كرده است و اين حكايت از تفاوتهاى فردى انسانها مىكند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nانسانها همه نمىتوانند عارف و مجاهد و پيامبرگونه باشند و لذا در ذكر موارد ما بايد حالات و قوانين كلى را بيان كنيم . به هرحال ، فراز فوق شامل چند مطلب است :\r\n1 - آبرو و رفاه : امام ( ع ) صريحاً بيان مىفرمايد كه رفاه نسبى و گشايش در زندگى باعث حفظ آبروى انسان مىشود . اين يك واقعيت است . ما نبايد فكر كنيم كه اگر عده‌اى از اين‌گونه حرف‌ها زدند كه بوى تأكيد بر تأمين رفاه نسبى جامعه مىدهد بر خلاف اسلام است . خير ، اسلام ، همچنان كه رهبر معظم جمهورى اسلامى حضرت آيه الله خامنه‌اى و نيز رياست محترم جمهورى جناب حجه‌الاسلام خاتمى و بالاتر ، همچنان كه صريح بيانات پيامبر ( ص ) است ، تأمين عدالت اجتماعى در دنيا و تأمين رفاه مردم يك ضرورت است و اصولًا در ديدگاه پيامبر اسلام ( ص ) دنيا و آخرت با هم منافاتى ندارند چرا كه دنيا كشتگاه و كشتزار آخرت است .\r\nبنابراين ، يكى از رسالتهاى جامعه اسلامى حفظ آبروى مسلمين از راه تأمين رفاه نسبى آنهاست . آبرو و عزت و اقتدار كشور اسلامى نيز در گرو آن است كه از نظر اقتصادى و جنبه هاى مختلف اجتماعى در مقايسه با ديگر كشورها ، اگر بالاتر نباشد حداقل پايين تر هم نباشد .\r\n2 - شخصيت و فقر : امام سجاد صريحاً بيان مىفرمايند كه « اقتدار » و فقر و تنگدستى باعث به خوارى و ذلت كشاندن « جاه » و مقام و ارجمندى و شخصيت انسان مىشود . دقت كنيد تاكيد اسلام بر اين مطالب و تأكيد بر تأمين رفاه ، به خاطر ارزش فى نفسه ماديات نيست بلكه به دليل حفظ\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشخصيت و عزت انسانى انسان است . اين خيلى مهم است و مباحث را با هم نبايد مخلوط كرد . در واقع ارزش تأمين رفاه ، يك ارزش عرضى و ابزارى است . امام ( ص ) باز صريحاً آثار و عوارض منفى فقر و عدم رفاه نسبى را بيان مىفرمايند كه عبارتند از :\r\nالف - دست درازى به سوى خلق كردن از روى ناچارى و اضطرار و پا روى عزت و شخصيت خود نهادن براى تأمين رفاه خانواده .\r\nب - گاهى براى كسب معاش سراغ حتى مردم پست و شرور رفتن . شايد اين عبارت مؤيد همان « تبعات مكسب » باشد كه در فراز 24 ذكر شد . يعنى دنبال كارهاى نامشروع رفتن يا در خدمت اشرار قرار گرفتن براى تأمين ماديات و خرج معاش خود و خانواده .\r\nج - چاپلوسى و تملق ديگران را كردن و بالنتيجه از مرز اعتدال خارج شدن و خوار و ذليل كردن خود و از دست دادن عزت و كرامت انسانى و شخصيت والاى خود .\r\nد - اهانت و سرزنش كسانى كه به هر دليل از دادن كمك به متربى امتناع مىورزند . احتمال دارد عده‌اى براى بدعادت نشدن متربى و عده اى از روى بخل و عده اى به دلايل ديگر از كمك كردن متربى امتناع بورزند .\r\n3 - درخواست بىنيازى : عبارت آخر امام سجاد ( ص ) خيلى پرمعنا است . امام ( ص ) مىفرمايد در حالى كه متولى امر بخشش تويى و سر رشته كارها به دست توست اما اگر به دلايلى منِ مخلوق دچار تنگدستى بشوم قهراً بر خلاف ميل تو و خواست تو و نيز بر خلاف ميل باطنى خودم مجبور به\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمدح ديگر بندگان تو خواهم شد . ( البته اينجا بحث اختيار انسان و رابطه آن با قضا و قدر و توحيد افعالى مطرح مىشود كه وارد آن نمىشويم ) . شايد امام ( ص ) از خدا درخواست مىنمايد كه خدايا تو زمينه فقر و تنگدستى مرا فراهم نكن . درست است كه هر چيزى كه در اين دنيا اتفاق مىافتد بر اساس علل و اسباب است اما تو خود نيز مسبب‌الاسباب و علت‌العلل هستى . لذا روند زندگيم را به گونه‌اى مقدر بفرما تا دچار فقر نشوم .\r\n\r\nفراز بيست و هفتم\r\n( الّلهمّ صلّ على محمدٍ و آله و ارزقنى صحّة فى عبادة و فراغاً فى زهادة و علماً فى استعمال و ورعاً فى اجمال . )\r\n« خدايا بر محمد ( ع ) و خاندان او درود فرست و روزيم كن : تندرستى در عبادت ، و آسايش در زهد و دورى از دنيا ، و علم با عمل ، و پرهيزكارى از روى ميانه روى و اعتدال . »\r\nصحت در عبادت\r\nشايد منظور امام سجاد ( ص ) از صحت در عبادت يكى از چند مضمون زير باشد و يا شايد همه آنها :\r\n1 - تأثير تربيت بدنى بر تربيت روحى : منظور از صحت در عبادت شايد اين باشد كه اگر انسان از قدرت و سلامت جسمى و صحت بدنى برخوردار باشد مسلماً قادر است عبادات و فرائض خود را به آداب و به نحو احسن و اكمل ادا كند و لذا بهداشت جسم و بدن و رعايت عوامل سلامت آن بر سلامت و درستى عبادات نيز مؤثر است .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n2 - آداب عبادت : شايد منظور امام ( ص ) اين باشد كه در انجام عبادات بايد رعايت آداب و شرايط آن را نيز كرد . چرا كه عبادت چنان‌كه قبلًا عرض شد هم يك هدف تربيتى است و هم يك روش تربيتى ، ولى اين روش تربيتى هنگامى مؤثر و ثمربخش است كه با آداب خود اجرا شود . مثلًا نمازخواندن اگر طوطىوار باشد هرگز باعث قرب و نزديكى انسان به خداوند نخواهد شد و نيز باعث نهى از فحشا و منكر هم نخواهد شد چنان‌كه قرآن خاصيت نماز را جلوگيرى از فحشا و منكرات مىداند . ( قرآن كريم ، سوره عنكبوت ، آيه 45 ) ( بحث در مورد آداب نماز خود مفصل است و نقش تربيتى نماز نياز به گفتارى مستقل دارد ) . يا فرضاً در مورد روزه گفته شده كه « صوموا تَصحّوا » روزه بگيريد تا سالم بمانيد يا سالم شويد كه از پيامبر اكرم ( ص ) نقل شده و اشاره به اين دارد كه روزه با رعايت آداب و شرايطش مىتواند سلامت روحانى انسان را باعث شود چنان‌كه منجر به سلامت جسمانى انسان نيز مىشود .\r\n3 - ضرورت عبادت : شايد امام ( ص ) اشاره مىكنند به كسانى كه بينش « نؤمن ببعض و نكفر ببعض » دارند و اينها افرادىاند كه معتقدند اسلام دين جهاد و عدالت است ، دين برقرارى قسط و عدل در جامعه است ، دين مساوات و برابرى است نه دين نماز و روزه و عبادت ! و امام ( ع ) در اينجا مىخواهند به اينها بفرمايند كه عبادت نيز يك اصل است و نه تنها بايد به قوت خود باقى باشد بلكه با آداب و شرايط خود و فراغت بال خوانده و ادا شود .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n4 - اعتدال در عبادت : شايد منظور امام ( ع ) از صحت در عبادات رعايت اعتدال و ميانه روى در عبادات باشد . نه اينكه در عبادات افراط كنيم و خود و نفس را بر انجام نوافل و مستحبات مجبور كنيم و نه اينكه تساهل و تسامح در انجام فرائض دينى داشته باشيم بلكه ميانه‌روى و اعتدال را حفظ كنيم . تعاليم اسلامى مملو از اين مطلب است . امام صادق ( ع ) مىفرمايند « لاتكرهوا الى انفسكم العباده » ( فريد ، مرتضى ، الحديث ، 1356 ، ج 2 ، ص 204 ) عبادت خداوند را با وجود خستگى و بىميلى بر خود تحميل نكنيد . پيامبر اكرم ( ص ) نيز در اين مورد روح اسلام را براى همه ما اين گونه ترسيم مىفرمايند : « ياعلى هذا الدين متين فاوغل فيه برفق و لاتبغّض الى نفسك عباده ربك » ( همان ) اى على ، اسلام دين متقن خداوند است ، در آن با مدارا قدم بردار ، كارى كن كه دلت به عبادت خدا بدبين نشود . گويا به همه مربيان و جوانان و والدين و رهبران جامعه خطاب شده است كه در عبادات راه اعتدال را پيشه كنند . جوانان در سنين جوانى عليرغم بحران و انفجار غرايز ، در عين حال از نظر مذهبى و حس پرستش شديدترين حالت را دارند . به عبارت ديگر ، حس پرستش در جوانى در اوج خود قرار دارد و به همين دليل است كه اكثر گروندگان به نهضت انبيا و ائمه ( س ) از جوانان بودند . انقلاب اسلامى نيز مخاطب اين مطلب است . به هر حال خطر بزرگ براى چنين جوانانى افراط در عبادت و افراط در حضور در مسجد و مراكز مذهبى و بسيج و امثالهم و دورى از درس و زندگى و كار و تلاش مجدّانه است . لذا امام صادق ( ع ) چنين مىفرمايند : « اجتهدت فى العباده و انا شاب\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nفقال لى ابى : يا بنى ما اراك تصنع فان الله اذا احب عبدا رضى عنه باليسير » . ( فريد ، مرتضى ، الحديث ، 1356 ، ج 2 ، ص 253 )\r\nامام صادق ( ع ) مىفرمايند : من جوان بودم و در عبادت بسيار كوشا ، پدرم به من فرمود : فرزندم از اين كمتر عمل كن وقتى بنده‌اى محبوب خدا باشد خدا با عمل كم هم از او راضى مىشود .\r\nالبته عبارت آخر اين فراز يعنى « و ورعاً فى اجمال » نيز خود حاكى از تأكيد امام ( ع ) بر حفظ اعتدال در عبادات است و نيز حفظ اعتدال در اخلاق و فضايل است كه در اين مورد بارها سخن گفته‌ايم . استفاده‌اى كه از اين مباحث مىتوان كرد همان رعايت اعتدال در جريان تربيت است به گونه‌اى كه در تمام مسائل تربيتى از جمله تشويق و تنبيه ، ابراز محبت ، عفو و گذشت ، تغافل و . . . بايد رعايت ميانه‌روى و حد وسط را كرد . در مسائل اجتماعى نيز بايد رعايت حد وسط را نمود . انسان هم بايد به جنبه‌هاى مادى و هم جنبه‌هاى معنوى اهميت بدهد . مربيان در تأمين نيازهاى مادى و معنوى انسان و متربى خود ، به نحو مساوى و مناسب و معتدل همت گمارند .\r\nنقش تربيتى زهد\r\nدر ادامه دعا ، امام سجاد ( ع ) از آسايش و فراغت ناشى از زهد و عدم دلبستگى به دنيا ياد مى كنند . زهد در يك جمله به معناى برداشت كم از دنيا و بازده زياد به جامعه است . اين است معناى واقعى زهد اسلامى و گرنه زهد به معناى تصوف و عزلت طلبى و گوشه نشينى هرگز در اسلام جايز نيست . چنان‌كه پيامبراكرم ( ص ) فرمودند : « لا رهبانيه فى السلام » ( مطهرى ،\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمرتضى ، سيرى در نهج البلاغه ، 1378 ، ص 215 ) در اسلام عزلت طلبى و رهبانيت وجود ندارد . منظور از زهد ، بىميلى روحى و قلبى و عقلى نسبت به امور دنيوى است به گونه‌اى كه آنها براى آدمى هدف نباشد . و گرنه انسان بيمار به‌طور طبيعى نسبت به غذاها و لذايذ بى ميل است . بىميلى انسان بيمار به لذائذ ، ارزش محسوب نمىشود .\r\nبنابراين ، سؤالى كه در اينجا مطرح مىشود آن است كه فلسفه و نقش زهد در مكتب تربيتى اسلام چيست ؟ زهد واقعى در نظام تعليم و تربيت اسلامى داراى آثار چندى است كه اگر غير از اين باشد نبايد آن را زهد نام گذاشت ، بلكه آن رهبانيت و تصوف و گوشه نشينى است . اين آثار عبارتنداز :\r\n( 1 ) ايثار : زهد باعث مىشود تا انسان ديگران را بر خود مقدم بدارد و از امكانات مادى خود به ديگران ببخشد . ( 2 ) همدردى : زهد باعث مىشود تا انسان نسبت به افراد محروم و فقير احساس همدردى كند و آنها از فقر و محروميت خود دچار ناراحتى اجتماعى و حقارت نشوند . كما اينكه ائمه شيعه ( ع ) همه سطح زندگيشان مساوى با پايين‌ترين طبقه جامعه بوده است . ( 3 ) آزادگى : زهد حقيقى باعث آزاده بودن و جهادگر شدن انسان مىشود به‌طورى كه در برابر ظالمان و قلدرهاى زمان ايستادگى نموده و از شهادت و مرگ و دورى از دنيا نترسد . ( 4 ) عشق و پرستش : زهد واقعى بايد باعث عاشق‌تر و معنوىتر شدن انسان به شود به گونه‌اى كه با خداوند بيشتر خلوت كند و از اين خلوتها لذت برده و نهايتاً معرفت او نسبت به خدا بيشتر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو بالنتيجه به فكر نجات محرومين و انسانها باشد . اين است فرق بزرگ پيامبران ( س ) و عرفا . اقبال لاهورى مىگويد عرفا وقتى به سفر دوم از سفرهاى چهارگانه مىرسند همانجا قصد اقامت مىكنند اما انبيا ( س ) وقتى به منزل دوم مىرسند يعنى وقتى به خدا مىرسند تازه عشق مردم و نجات ناس را پيدا مىكنند و لذا به سوى خلق بر مىگردند تا آنها را نيز به سوى حق و براى حق سوق دهند . ( مطهرى ، مرتضى ، انسان و ايمان ، 1378 )\r\nاحتمالًا منظور امام سجاد ( ع ) از فراغت و آسايش در سايه زهد همين حالات روحانى باشد كه در ظل زهد واقعى به دست مىآيد . كما اينكه على ( ع ) زهد را در دو جمله و دو حالت درونى مىداند : « الزهد بين كلمتين من القرآن قال الله سبحانه : « لكيلا تأسوا على ما فاتكم و لاتفرحوا بما آتاكم » « و من لم ياس على الماضى و لم يفرح بالآتى فقد اخذ الزهد بطرفيه » ( فيض الاسلام ، علينقى ، ترجمه و شرح نهج البلاغه ، حكمت 429 ، 1351 ) زهد در دو جمله از قرآن كريم خلاصه شده : براى اينكه متأسف نشويد بر آنچه از ماديات دنيا از شما فوت شده و شاد نگرديد بر آنچه از خدا به شما مىرسد . هر كسى بر گذشته اندوه نخورد و براى آينده شادمان نگردد بر هر دو جانب زهد دست يافته است . واقعاً نيز چنين است اگر انسان و متربى مكتب تربيتى اسلام به چنين حالتى رسيده باشد در واقع به آرامش رسيده است .\r\nنكته قابل توجه در اين بحث به نظر مىرسد باز تأكيد بر « حفظ اعتدال » باشد بدين معنا كه زهد به معناى واقعى داراى خواص و آثار اجتماعى فوق است و زهد اعتدالى همان است كه ذكر شد و افراط و تفريط در آن به معناى گوشه‌نشينى و عزلت‌طلبى و تصوف‌گرايى و رهبانيت است و گاهى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nهم به معناى تظاهر به زهد و به اصطلاح تزهّد . بنابراين ، نه تزهّد و نه گوشه‌نشينى بلكه زهد واقعى مطلوب است .\r\nعلم با عمل\r\nدر عبارت بعدى اين فراز به نظر مىرسد امام سجاد ( ع ) باز روى اعتدال تأكيد دارند . آنجا كه از خداوند طلب علم با عمل مىكنند يعنى اينكه انسان تنها و تنها اكتفا به امور ذهنى نكند بلكه به امور عينى نيز توجه داشته باشد . علم در عالم ذهن است اما عمل در عالم عين و خارج . در تعاليم اسلامى تأكيدات بسيار زيادى در مورد ارزش علم با عمل و بىارزشى علم بدون عمل شده است . پيامبر اكرم ( ع ) مىفرمايند : « اشد الناس عذاباً فى القيامه ، عالم لم يعمل بعلمه و لم ينفعه علمه » شديدترين عذاب در قيامت براى دانشمندى است كه به دانش خود عمل ننموده و دانشش او را بهره‌مند نكرده باشد .\r\nشايد علت اين همه مجازات براى اين گونه دانشمندان اين باشد كه از امكانات جامعه براى تحصيل دانش استفاده مىكنند اما بعد بازدهى ندارند . اما نكته ظريف‌تر آنست كه پيامبر ( ص ) در حديث فوق مىفرمايند چنين كسانى به خود نيز سود نمىرسانند ، چرا ؟ چون تنها در امور ذهنى و علمى غرق شدن و وارد عالم عينى نشدن و علم را در عمل به كار نگرفتن در واقع هيچ ارزشى ندارد . چون علم در تعريف به معناى كشف واقع است و عالم كسى است كه به دنبال كشف واقعيات و امور عينى و خارجى مىرود و لذا نبايد از امور عينى و جامعه مردم كناره‌گيرى كند .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nدر نظام تعليم و تربيت اسلامى ، اصولٌا عالِم واقعى و يادگيرنده واقعى كسى است كه علم و يادگيرى او منجر به عمل و بروزات رفتارى شود . على ( ع ) در اين زمينه مىفرمايند : كمال العلم العمل ( غرر و دررآمدى ، ج 4 ، ش 7243 ، ص 631 ) . شاخص علم فرد يادگيرنده ، عمل او است . به‌عبارت ديگر ، يادگيرى واقعى آن است كه منجر به تغيير در رفتار شود . به همين دليل ، در نظام آموزشى كشور نيز به طور عمده بايد تأكيد بر علوم كاربردى نمود . علومى كه در ارتباط با جامعه و مفيد براى جامعه باشد .\r\n\r\nفراز بيست و هشتم\r\n( الّلهمّ اختم بعفوك اجلى و حقّق فى رجاء رحمتك املى وسهّل الى بلوغ رضاك سبلى و حسّن فى جميع احوالى عملى )\r\n« خدايا ، به سر رسيدن عمرم را با گذشت خود به پايان رسان و آرزويم را در اميد به رحمت خويش پابرجا نما و راه‌هايم را براى رسيدن به خوشنودىات آسان فرما و كردارم را در هر حال نيكو گردان . »\r\nنكات تربيتى :\r\nدر فراز فوق ، امام ( ع ) چهار مورد را گوشزد مىكنند و در مورد چهار مطلب سخن مىگويند كه به اختصار هر كدام تشريح مىشود گرچه بعضى از آنها قبلًا بحث شده است .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n1 . عفو و گذشت در زندگى : قبلًا عرض شد كه « اعتقاد به معاد » از ويژگىهاى مكتب تربيتى اسلام است و فوائد اين اعتقاد نيز ذكر شد . در اينجا امام از خداوند طلب عفو هنگام مرگ مىفرمايند و از خداوند مىخواهند كه از گذشته‌ها هر چه باشد گذشت كند .\r\nمديران ، مربيان و والدين نيز لازم است با تأسى از اين خلق الهى نسبت به زير دستان خود يعنى فرزندان و متربيان ، سياست عفو و گذشت را در جاى خود پيشه كنند و از عفو بجا و مناسب هرگز ابا نكنند . همچنان‌كه انسان هنگام احتياج و عجز ( هنگام مرگ ) عاجزانه از خدا طلب عفو مىكند بايد خود نيز نسبت به زيردستان و دوستان خطاكار خود چنين حالتى داشته باشد تا بتواند به رحمت خدا و عفو خدا اميدوار باشد . كدام مكتب تربيتى است كه چنين روحيه‌هايى به متربيان خود القا مىكند ؟\r\n2 . اميد به رحمت خدا : قبلًا نيز در مورد اميدوارى و حسن ظن به خداوند كه از ويژگىهاى مكتب تربيتى اسلام است بحث شد . اينجا امام سجاد ( ع ) بسيار زيباتر مىفرمايند : آرزويم را به « اميد به تو » پابرجا كن . چقدر مهم و مؤثر است كه انسان آرزوى خود را در اميد به رحمت خدا و عفو او بداند و اين‌گونه روحيه‌ها در تربيت شدگان مكتب اسلام باعث تداوم حركت و فعاليت آنها شده و هرگز روحيه افسردگى و بيهودگى و پوچى را بر آنها مسلط نخواهد كرد .\r\n3 . تسهيل راه‌هاى خشنودى خدا : به نظر مىرسد يكى از اهداف امام در اين عبارت تأكيد بر همان فرازهاى قبلى باشد ، چطور ؟ در فرازهاى قبلى امام سجاد ( ع ) از تأثير و اهميت سلامت جسم و نيز رفاه نسبى و تأمين\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nنيازهاى زيستى و ماديات و آسايش خاطر نسبت به كسب روزى و تأمين معاش سخن گفتند كه اينها همه روى عبادت و فراغت بيشتر براى عبادت تأثير مىگذارد . حال شايد منظور امام از تسهيل و آسان‌ترشدن راه‌هاى رسيدن به خشودى خدا همين باشد . زيرا اگر انسان از نظر مادى فقير و تنگدست و محتاج باشد بسيار مشكل است كه به امور عبادى خود نيز همت گمارد و از طرق حرام و بيراهه به كسب روزى نپردازد .\r\n4 . نظم در اعمال : شايد منظور امام سجاد ( ع ) از تحسين عمل در تمام حالات اين باشد كه انسان در تمام حالات اعم از خوشحالى و غم و اندوه و خشم و رنج و فقر و توانگرى و . . . از برنامه اعتدالى و متوسط خود منحرف نشود ، مثلًا يك معلم گاهى به دليل ناراحتىهاى خانوادگى يا كمبودهاى مالى ، سر كلاس كه مىآيد تمام عقده‌هاى خود را بر سر بچه‌ها و شاگردان مىريزد و يا پدر در خانواده نيز به همين نحو چنين مىكند . مهم و هنر آنست كه انسان در تمام حالات آن برنامه منظم و معتدلى كه داشته به هم نخورد . مثلٌا در مورد امام خمينى قدس‌سره مىنويسند كه ايشان حتى در سخت‌ترين وضعيت ، نماز شب خود را ترك نكرده‌اند .\r\nشايد هم منظور از حُسن عمل در زمانها و احوالات مختلف اين باشد كه انسان اعمال خود را نسبت به شرايط و مقتضيات زمان و مكان تنظيم كند . مثلًا در زمان جنگ ، عمل خوب و صالح به جبهه رفتن است و در زمان صلح ، عمل خوب و نيك براى متعلم درس خواندن و براى معلم درس دادن و براى استاد تحقيق كردن و . . . مىباشد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nفراز بيست و نهم\r\nالّلهمّ صلّ على محمد و آله و نبّهنى لذكرك فى اوقات الغفلة و استعملنى بطاعتك فى ايّام المهلة و انهج لى الى محبّتك سبيلًا سهلة ، اكمِل لى بها خير الدّنيا و الاخرة .\r\n« خدايا بر محمد ( ص ) و خاندان او درود فرست و مرا در اوقات فراموشى به ياد خود آگاه ساز و در روزگار مهلت به طاعت و بندگيت بگمار و راهى هموار به سوى محبت و دوستىات براى من آشكار نما و به وسيله آن راه يا آن محبت ، نيكى دنيا و آخرت را برايم كامل گردان . »\r\nغفلت ، آفت بزرگ تربيت اسلامى\r\nاز آفتهاى بزرگ تربيت ، غفلت است كه باعث زيان و خسران براى غافلان مىشود . غفلت براى هر دسته و جمعى معناى خاصى دارد . مثلًا غفلت محصل ، در واقع بىتوجهى و عدم اعتماد به دوران شيرين و پرثمر و پرفايده تحصيل و مدرسه است . محصل ، اگر با عدم موفقيت در اين دوران روبرو شد در آينده بايد حسرت آن را با آه و ناله بكشد چرا كه ديگر فرصتها از دست رفته و آب رفته را به جوى نمىتوان باز گرداند . غفلت دانشجو نيز از همين مقوله است . دانشجويى كه از دوران حساس دانشجويى نهايت استفاده را نكند پس از چند سال كه به سن پيرى و بزرگسالى رسيد حسرت محيط دانشگاه را مىكشد . غفلت جوان نيز اين است كه سنين جوانى را به بطالت بگذراند بدون آنكه براى آينده و زندگى خود و به ويژه آخرت خود توشهاى بردارد و لذا در قيامت يكى از سؤالات مهم ، سؤال در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمورد چگونگى صرف دوران جوانى است . در اين مورد به يكى از احاديث توجه كنيد : « على ( ع ) : شيئان لايعرف فضلهما الّا من فقدهما : الشباب و العافيه » ( جوان فلسفى ، ج 1 ، ص 7 ) دو چيز است كه انسان قدر و قيمت آنها را نمىشناسد مگر كسى كه آن دو را از دست داده باشد ، يكى جوانى و ديگرى تندرستى . پيامبر ( ص ) در مورد پرسش از چگونگى صرف دوران جوانى در قيامت مىفرمايند : « ان العبد لاتزول قدماه يوم القيامه حتى يسأل عن عمره فيما افناه ؟ و عن شبابه فيما ابلاه ؟ » ( همان ) در قيامت هيچ بنده‌اى قدم از قدم بر نمىدارد تا به اين پرسشها پاسخ دهد : اول آنكه عمرش را در چه كار فانى نموده است ؟ دوم آنكه جوانىاش را چگونه و در چه راهى تمام كرده است ؟\r\nجوانان بايد متنبه باشند و از غفلت پرهيز كنند كه حسرت ابدى ديگر سودى براى آنها ندارد ، كما اينكه اين معنا براى همه هست . به اين دو نصيحت از امام على ( ع ) توجه كنيد : « فيالها حسره على ذى غفله ان يكون عُمرُه عليه حجّه » ( فيض الاسلام ، علينقى ، ترجمه و شرح نهج البلاغه ، 1351 ، خ 63 ، فراز 10 ) پس حسرت و اندوه بر آن غافلى كه عمرش در قيامت بر عليه او حجت و دليل خواهد بود . حضرت على ( ع ) گويى به جوانان غافل كه تازه متنبه شده‌اند سفارش مىكنند و مىفرمايند : « فاستدركوا بقيه ايّامكم واصبروا لها انفسكم فانّها قليل فى كثير الايام التى تكون منكم فيها الغفله و التشاغل عن الموعظه » ( همان ، خ 85 ، فراز 6 ) . پس از غفلت بيدار شويد و باقيمانده عمر خود را به شكيبايى و تحمل سختىها بر نفس خود پيش\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nگيريد زيرا اين روزهاى باقيمانده كم است در مقابل روزهاى بسيارى كه از شما در غفلت و روگردانيدن از مواعظ و پند گذشته است .\r\nضرورت تنبيه و تنبّه\r\nبا توجه به موارد فوق ، يكى از ضروريات تربيتى در اسلام مسئله تنبّه دادن به متربى در مواقع غفلت و خطا و لغزش است كه البته اين معنا بايد به اشكال مختلف صورت بگيرد .\r\nنكته اى كه در اينجا لازم است تأكيد شود مسئله اهميت و ضرورت تنبيه است كه از نظر نظام تعليم و تربيت اسلام يك امر حياتى است . گرچه در مرحله اول مسئله تنبيه مطرح نيست بلكه مسئله محبت و ملاطفت مطرح است و تنبيه در مرحله نهايى مطرح مىشود .\r\nاحتمال دارد منظور امام سجاد ( ع ) از « ايام مهلت » طول زندگى نباشد بلكه اين عبارت قرينه « ايام غفلت » بوده باشد و به معناى طلب توفيق در اصلاح شدن در مابقى عمر باشد . اين قسمت از دعاى امام سجاد ( ع ) با فرمايش فوق امام على ( ع ) كه به مردم سفارش مراقبت از بقيه عمر خود را مىكردند ( همان ) مشابهت دارد . اين در واقع نوعى اميد دادن به جوانان و خطا كاران و لغزشكاران است كه اميد به اصلاح و رحمت خدا داشته باشند .\r\nراه محبت\r\nدر عبارت آخر امام سجاد ( ص ) مىفرمايند : خداوندا راهى هموار و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمستقيم به سوى محبت خودت براى من قرار ده . در اين مورد چند نكته مطرح است :\r\n1 - خداوند مربى انسانها : رب در اينجا احتمالٌا به معناى مربى است گرچه اكثراً آن را صاحب و قيم و سرپرست معنا كردند مثل سخن عبدالمطلب به ابرهه كه گفت : « انا رب الابل » من صاحب شترانم و لذا مىتوان استنباط كرد كه رابطه ميان خداوند و بندگان يا در واقع رابطه ميان مربى و متربى ، طبق فرمايش امام سجاد ( ع ) بايد عاشقانه و محبت آميز باشد . زيرا امام سجاد ( ع ) مىفرمايد : راهى را به من نشان بده كه جلب محبت تو كند . دقت كنيد كه امام مىتوانستند بفرمايند راهى هموار به منظور جلب رضايت و خشنودى تو برايم قرار ده اما از واژه « محبت » استفاده كردند و اين يك استفاده تربيتى دارد . يعنى اولًا والدين ، مربيان و مديران جامعه در درجه اول در جريان تربيت فرزندان ، متعلمان و مردم بايد راه نرمش و ملاطفت را پيشه كنند و متوجه باشند كه روشهاى قهرآميز و تنبيه ، آخرين حربه تربيتى است . به علاوه ، متعلم و متربى نيز بايد در جهت كسب و تحصيل محبتِ مربى خود باشد و اين رابطه محبّ و محبوب ، قداست و صفاى خاصى به تربيت اسلامى مىبخشد .\r\n2 - دو نوع محبت : در فراز فوق دعاى امام سجاد ( ع ) آمده است كه « خدايا راهى را به سوى محبت خودت برايم قرار ده كه به وسيله آن راه خير و مصلحت دنيا و آخرت را به طور كامل به دست آورم » . از اين عبارت معلوم مىشود ما دو نوع محبت مىتوانيم داشته باشيم : نوع نخست محبت ،\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nهمان محبت ظاهرى و عرفى است كه بعضى از والدين دارند و آن اين است كه مطابق ميل و خواست كودك و جوان عمل مىكنند . براى آنها ميل بچه مهم است نه مصلحت او . بعضى از مردم در اظهار محبت به ديگران تنها ارضاى خواست آنها مهم است نه مصلحت آنها ، مسلماً اين نوع محبت در اسلام نه تنها معناى واقعى محبت نيست بلكه از آن نهى شده است . زيرا قرآن مىفرمايد : افراد گناهكار در قيامت مىگويند اى كاش فلان دوست را اختيار نمىكردم و يا در بعضى آيات داريم كه جهنميان هر كدام كه بر همديگر وارد مىشوند ياران و دوستان خود را لعنت مىكنند . « كلما دخلت امه لعنت اختها » ( قرآن كريم ، سوره اعراف ، آيه 38 )\r\nنوع دوم محبت آن است كه منطقى باشد . محبت منطقى ، محبت بر اساس مصلحت و خير و صلاح متربى است . بر اساس اين محبت تنها زمان حال و خواست متربى مطرح نيست بلكه آينده و مصلحت متربى مطرح است . بنابراين ، محبتى منجر به كمال متربى و تحصيل خير دنيا و آخرت مىشود كه بر اساس مصلحت متربى باشد نه موافق ميل و خواست او .\r\n3 - تنبيه ، نوعى محبت است : طبق استدلال فوق بايد گفت تنبيهاتى كه مكتب تربيتى اسلام براى تربيت و تنبّه متربيهاى خود قرار داده نيز نوعى محبت هستند . انسان دوستى ، به معناى دوست داشتن هيكل و قيافه و اعضاء و جوارح انسان نيست . انسان دوستى يعنى انسانيت دوستى ، يعنى دوست داشتن آن دسته از استعدادهاى انسانى كه بالفعل بشوند و دوست داشتن فضايل اخلاقى انسان . لذا اگر فردى در مسيرى قرار گرفت كه استعدادهاى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبالقوه معنوى و روحانى وى زمينه شكوفايى پيدا نكرد ، محبت به او بدين شكل است كه بايد او را به قهر و اجبار هم كه شده در مسير كمال و صلاح و تربيت واقعى و تنبه قرار داد . زيرا چنين فردى جاهل است و در گناه و غرور خود غرق شده و نمىفهمد .\r\nلذا على ( ع ) جوانى را نيز نوعى مستى مىدانند كه جوان در آن سنين خاص قدرت درك و فهم صلاح و مصلحت و خير دنيا و آخرت خود را ندارد و اين بر عهده والدين ، معلمان ، مربيان و مديران جامعه آنهاست كه آنها را به صلاح كارشان رهنمون كنند . « اصناف السكر اربعه : سكر الشباب و سكر المال و سكر النوم و سكر الملك . » امام على ( ع ) فرموده‌اند مستى بر چهار قسم است : مستى جوانى ، مستى ثروت ، مستى خواب و مستى رياست .\r\n\r\nفراز سىام\r\nالّلهمّ صلّ على محمد و آله كافضل ما صلّيت على احدٍ من خلقك قبله و انت مصلّ على احد بعده و آتنا فى الدّنيا حسنة و فى الاخرة حسنة و قنى برحمتك عذاب النار .\r\n« به روان محمد و خاندان محمد دورد فرست ، درود و رحمتى كه بر هيچ يك از بندگان خويش چه پيش از او و چه بعد از او نفرستاده‌اى ، رحمت و درودى كه از آنچه فرو فرستاده‌اى و از آنچه تا قيامت فرو خواهى فرستاد افضل و اعلى باشد پروردگارا ، ما را در دنيا و آخرت از نيكىها برخوردار ساز و عذاب جهنم و آتش خشم خود را از ما به دور دار . »\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nتشكر و قدردانى\r\nاز نكات تربيتى دقيق در نظام تعليم و تربيت اسلامى مسئله تشكر و قدردانى و سپاسگزارى از مربيان عالىقدر است . ما در اكثر دعاها ابتدا بر محمد ( ص ) و خاندان او درود مى فرستيم و بعد به ذكر خواسته‌ها مىپردازيم . از نظر عبادى ، به فرمايش معصوم ، به ما گفته شده كه علت اين كار اين است كه اگر شما از خدا بخواهيد بر محمد و خاندانش درود فرستد و بعد حوائج خود را مطرح كنيد ، خداوند ابا مىكند از اينكه يكى از اين دعاها را كه درود بر محمد ( ص ) و خاندان اوست بپذيرد و ديگرى را نپذيرد . اما شايد از نظر تربيتى بتوان گفت : با اين درودها در واقع از زحمات مربيان بزرگ و درجه اول ؛ از خداوند و كسانى كه تربيت الهى از كانال آنها و به دست آنها بر انسانها جارى مىشود ، قدردانى و تشكر مىكنيم . چون در واقع با هر صلوات بر محمد ( ص ) و خاندان او يك درجه بر كمالات ايشان افزوده مىشود و اين بدين معنا است ، احتمالًا ، كه با اظهار قدردانى از آنها در واقع داريم مرام و آرمان آنها را عمل مىكنيم . چون معناى واقعى « شكر » ، به جا آوردن هر كارى در موضع خودش و استفاده از هر نعمتى در جاى مربوط به خودش است . لذا اگر ما از تعليمات انبيا در آنجا كه مىبايست به كار بروند استفاده كرديم ، در واقع اسلام را محقق‌تر و تثبيت كرديم و باعث استحكام و دوام آن شده‌ايم و اين معناى واقعى شكر نعمت اسلام ؛ يعنى زحمات مربى بزرگ بشر حضرت ختمىمرتبت است .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمعناى حسنه\r\n« حسنه » به هر نعمت خوشايند و شادكننده گويند كه به انسان مىرسد و سيئه ضد آن است . حسنه شامل نعمت دنيا و آخرت هر دو مىشود . حسنه مخصوص يك امر نيست بلكه در طاعت و شفاعت و پيروى از رهبر نيز مطرح است . ( قريشى ، علىاكبر ، قاموس قرآن ، 1352 ، ج 2 ، ص 135 )\r\nاز حضرت صادق ( ع ) ، در تفسير آيه « ربنا آتنا فى الدنيا حسنه » روايت شده كه فرمود : حسنه آخرت خشنودى خدا و بهشت است و حسنه دنيا وسعت روزى و خوش اخلاقى است .\r\nدر روايت ديگرى از آن حضرت نقل شده كه فرمودند : حسنه در دنيا ، خشنودى خداوند و وسعت روزى و خوش اخلاقى و در آخرت بهشت است . ( علامه‌طباطبايى ، محمدحسين ، تفسير الميزان ، 1363 ، ج 2 ، ص 116 ) در فرمايش دوم امام صادق ( ع ) خشنودى خدا را در مورد مصاديق دنيوى حسنه ذكر فرمودند و اين نشان مىدهد كه خشنودى و رضاى خدا هم در دنيا و هم در آخرت ممكن است حاصل شود گرچه ظهور تام و اكمل آن در آخرت است و لذا رضاى خداوند هم نعمت دنيوى مىتواند باشد و هم نعمت اخروى . از امام على ( ع ) روايت شده كه حسنه در دنيا ، زن شايسته و در آخرت حور العين است . ( همان )\r\nاز احاديث فوق جامعيت مكتب تربيتى اسلام روشن مىشود كه تا چه اندازه بر اهميت نيازهاى دنيوى و رفاه دنيوى و تأمين نيازهاى طبيعى و\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nفيزيولوژيكى و زيستى انسان در دنيا تأكيد دارد . يادمان نرود كه تا به حال طبق احاديث ذكر شده مواردى چند ازقبيل : حسن خلق ، روزى وسيع و تمكن مالى ، زن صالح و شايسته از موارد حسنه در دنيا ذكر شد .\r\nحسنه دنيا كه امام سجاد ( ع ) درخواست مىكنند شامل تمام نعمتهاى شادكننده انسان در دنيا مىشود ، همان‌طور كه قاموس قرآن از قول مفردات راغب نقل كرد . البته منظور از شادكننده انسان در دنيا ، انسان مؤمن و صالح است . مثلًا عاقبت به خيرى و داشتن فرزندان صالح و شايسته و نيز سلامت جسم و تندرستى و عافيت و . . . از مواردى است كه حسنه دنيا به حساب مىآيند .\r\nسعادت اخروى\r\nاز ويژگىهاى جهان بينى اسلام و از مختصات جنبه شناختى مكتب اسلام اعتقاد به وجود جهان آخرت و وجود معاد و روز حساب است كه ديگر مكاتب نوعاً به اين مسئله وقعى نمىنهند و افراد تحت تكفل خود را به اين راه رهنمون نمىكنند . اما تربيت اسلامى ، متربيان خود را به وجود جهان آخرت و روز حساب معتقد و مؤمن مىسازد و آنها را جهت تأمين و نيل به سعادت جاودانه آخرت ترغيب و هدايت مىكند . اين مسئله باعث مىشود كه كل مسائل و جريان تربيتى اسلام بر خلاف مكاتب ديگر در تمام ابعاد خودش جهت خاصى را دنبال بكند . لذا دانشجويان ، مربيان ، والدين و به\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nخصوص محققان رشته تعليم و تربيت بايد دقت كنند كه در بررسىهاى تربيتى خود در حوزه تعليم و تربيت اسلامى متوجه اين جنبه و اين جهت باشند و فكر نكنند كه توجه به اين جهت با تمدن و عصر حاضر سازگار نيست و خداى ناكرده خودباخته وضع جهان غرب و تجدد امروزى شوند . زيرا كه اگر يك سير اجمالى در تفكرات انديشمندان تعليم و تربيت از ديرباز تا كنون داشته باشيم مىبينيم فرضاً آقاى « كومنيوس » به جنبه اخروى و سعادت اخروى اهميت خاص قائل بوده است ولى امروز با رواج فساد و حاكميت سرمايه و پول اين مسائل معنوى از اذهان بشر در غرب خارج شده تا كارتلها و تراستها و حاكمان زر و زور و تزوير به مقاصد شوم خويش برسند . انقلاب اسلامى ملت ما بهترين الگو براى آزادگان است تا نشان دهد كه تربيت واقعى در چه جهتى بايد باشد و اينكه توجه به آخرت هرگز به معناى گريز از دنيا و عدم توجه به دنيا نيست . براى تأييد موارد فوق به بعضى از نظرات كومونيوس و نيز نظر اسلام در باب دنيا و آخرت اشارات گذرا مىشود :\r\nكومونيوس هدف اصلى تعليم و تربيت را بردن انسان به حد كمال مىداند . منظور از كمال ، كمال دينى است يعنى بايد انسان را به گونه اى تربيت كرد كه در آن جهان رستگار باشد . ( كاردان ، علىمحمد ، سير آراء تربيتى در غرب ، 1381 )\r\nكومونيوس را بايد متفكر فناء فى الله ناميد ؛ زيرا خداوند در نظر او آغاز و سرانجام تربيت بود . او بر خلاف الهيون همزمان خودش فردى خوشبين ( و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاعتقاد به فطرت پاك كودك داشت ) بود و بر خلاف مسيحيان ديگر كه شرارت را در انسان پيروز مىدانستند او ، خير را در انسان پيروز مىدانست ( ماير ، تاريخ فلسفه تربيتى ، ص 278 ) . در مورد ارزش دنيا و آخرت و رابطه آنها و اينكه اسلام جهت آخرتگرايى اش به معناى نفى حيات دنيوى و فعاليت و تحرك نيست ، به نقل حديثى از امام حسن مجتبى ( ع ) اكتفا مىكنيم :\r\n« كن لدنياك كانك تعيش فيها ابدا و كن لاخرتك كانك تموت غداً »\r\n( مطهرى ، مرتضى ، سيرى در نهج البلاغه ، 1378 ، ص 311 ) براى دنيايت چنان باش كه گويى جاودان خواهى ماند و براى آخرت چنان باش كه گويى فردا مىميرى .\r\nدر پايان آخرين فراز دعا ، جالب است كه امام از فعل متكلم وحده و اول شخص مفرد استفاده مىكنند در حالى كه دو فعل قبلى جمع و متكلم مع‌الغير بود . و خلاصه از خدا طلب مىكنند كه مرا از عذاب آتش برهان و اين عمق تأكيد تربيت اسلامى را مىرساند كه بر بعد اخروى تربيت اهميت قائل است ؛ يعنى تربيت شده مكتب تربيتى اسلام خود را به گونه‌اى مىسازد و به گونه‌اى آموزش مىبيند و به گونه‌اى عمل مىكند تا از آتش اخروى و عذاب اخروى نجات يابد كه البته عذاب اخروى تجسم و تبلور اعمال دنيوى انسان است كه جنبه ملكوتى پيدا كرده و در آخرت مجسم مىشوند . لذا بايد گفت كه ما به خدا پناه مىبريم و از خدا طلب توفيق مىكنيم كه مسير تربيت ما صحيح و سازنده و مفيد و تكامل بخش باشد ؛ چرا كه مربى اصلى و مربى اول تمام موجودات اوست كه رب العالمين است .\r\n\r\n","description":"","footnote":"","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nمنابع\r\n- قرآن كريم .\r\n- ارفع ، كاظم ( 1363 ) ؛ شرح دعاى مكارم‌الاخلاق ، تهران ، انتشارات فيض .\r\n- البحرانى ، حسن ( 1350 ) ؛ تحف العقول عن آل الرسول ( ص ) ، ترجمه و تصحيح على اكبر غفارى ، تهران ، كتابفروشى اسلاميه .\r\n- برونر ، ونسان ( 1380 ) ؛ « نيايش ، كليدهرمنوتيكى فهم خدا » ، روزنامه ايران ، ش 2057 .\r\n- بوبن ، كريستيان ( 1375 ) ؛ رفيق اعلى : روزنه‌اى به زندگى فرانچسكوى قدّيس ، ترجمه پيروز سيار ، تهران ، طرح نو .\r\n- جعفرى ، محمد تقى ؛ تفسير نهج‌البلاغه ، ج 15 .\r\n- حسينى ارموى ( محدث ) ، ميرجلال الدين ( 1366 ) ؛ شرح محقق بارع جمال‌الدين محمد خوانسارى بر غررالحكم و دررالكلم عالم جليل عبدالواحد بن محمد تميمى آمدى ، تهران ، انتشارات دانشگاه تهران ، چ سوم .\r\n- خامنه‌اى ، سيدعلى ( 1365 ) ؛ روح توحيد نفى عبوديت غير خدا ، قم ، دفتر انتشارات اسلامى .\r\n- دبس ، موريس ( 1368 ) ؛ مراحل تربيت ، ترجمه عليمحمد كاردان ، تهران ، انتشارات دانشگاه تهران ، چ هشتم .\r\n- دشتى ، محمد ( 1379 ) ؛ ترجمه نهج‌البلاغه حضرت اميرالمؤمنين على ( ع ) ، قم ، انتشارات مشرقين ، چ سوم .\r\n- راغب اصفهانى ( 1392 ) ؛ مفردات الفاظ القرآن ، دمشق ، دارالعلم .\r\n- شريعتمدارى ، على ( 1365 ) ؛ اصول و فلسفه تعليم و تربيت ، تهران ، اميركبير .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n- شريعتمدارى ، على ( 1372 ) ؛ روانشناسى تربيتى ، تهران ، اميركبير .\r\n- شريعتى ، على ( 1356 ) ؛ نيايش ، تهران ، الهام .\r\n- عبدالباقى ، محمدفؤاد ( 1364 ) ؛ المعجم المفرس لالفاظ القران الكريم ، قاهره ، دارالكتب المصريه .\r\n- علامه طباطبايى ، محمدحسين ( 1370 ) ؛ بدايه الحكمه ، ترجمه على شيروانى هرندى ، تهران ، الزهرا .\r\n- علامه طباطبايى ، محمدحسين ( 1363 ) ؛ تفسيرالميزان ، تهران : رجاء و اميركبير .\r\n- فريد ، مرتضى ( 1356 ) ؛ الحديث : روايات تربيتى از مكتب اهل بيت ( ع ) ، تهران ، دفتر نشر فرهنگ اسلامى .\r\n- فريد ، مرتضى و سجادى ، محمدصادق ( 1366 ) ؛ اخلاق از ديدگاه قرآن و عترت ، تهران ، دفتر نشر فرهنگ اسلامى ، چ پنجم .\r\n- فلسفى ، محمدتقى ( 1363 ) ؛ گفتار فلسفى : اخلاق از نظر همزيستى و ارزشهاى انسانى ، ج 1 و 2 ، تهران ، هيئت نشر معارف اسلامى .\r\n- فلسفى ، محمدتقى ( 1353 ) ؛ گفتار فلسفى : بزرگسال و جوان از نظر افكار و تمايلات ، ج 1 و 2 ، تهران ، هيئت نشر معارف اسلامى .\r\n- فلسفى ، محمدتقى ( 1363 ) ؛ گفتار فلسفى : جوان از نظر عقل و احساسات ، ج 1 و 2 ، تهران ، هيئت نشر معارف اسلامى .\r\n- فلسفى ، محمدتقى ( 1363 ) ؛ گفتار فلسفى : كودك از نظر وراثت و تربيت ، ج 1 و 2 ، تهران ، هيئت نشر معارف‌اسلامى .\r\n- فيض الاسلام ، علينقى ( 1351 ) ؛ ترجمه و شرح نهج‌البلاغه ، مجلد 6 - 1 .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n- فيض الاسلام ، علينقى ( 1361 ) ؛ ترجمه و شرح صحيفه كاملهء سجاديه ، تهران .\r\n- قريشى ، علىاكبر ( 1352 ) ؛ قاموس قرآن ، ج 7 - 2 ، تهران ، دارالكتب السلاميه .\r\n- قمى ، شيخ عباس ( 1380 ) ؛ مفاتيح‌الجنان ، ترجمه موسوى كلانترى دامغانى ، قم ، صفحه نگار .\r\n- كاروان ، على محمد ( 1381 ) ؛ سير آراء تربيتى در غرب ، تهران ، سمت .\r\n- كارل ، الكسيس ( 1354 ) ؛ انسان موجود ناشناخته ، ترجمه پرويز دبيرى ، اصفهان ، تأييد ، چ ششم .\r\n- كارل ، الكسيس ( 1358 ) ؛ راه و رسم زندگى ، ترجمه پرويز دبيرى ، اصفهان ، فردوسى ، چ چهاردهم .\r\n- كارل ، الكسيس ( 1356 ) ؛ نيايش ، ترجمه و مقدمه از محمدتقى شريعتى مزينانى ، قم ، تشيع .\r\n- كلينى ، محمد بن يعقوب ( 1372 ) ؛ اصول كافى ، ج 1 و 3 و 4 . ترجمه و شرح فارسى محمد باقر كمرده‌اى ، تهران ، اسوه .\r\n- لياقتدار ، محمدجواد ( 1370 ) ؛ مقدمه‌اى بر روشهاى تعليم و تربيت در نهج‌البلاغه ، پايان‌نامه كارشناسى ارشد ، تهران ، دانشگاه تربيت مدرس .\r\n- ماير ، فردريك ( 1374 ) ؛ تاريخ انديشه‌هاى تربيتى ، ج 2 ، ترجمه على اصغر فياض ، تهران ، سمت .\r\n- محمدى رى شهرى ، محمد ( 1359 ) ؛ فلسفه امامت و رهبرى ، قم ، انتشارات اسلامى .\r\n- مطهرى ، مرتضى ( 1366 ) ؛ امامت و رهبرى ، تهران ، صدرا .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n- مطهرى ، مرتضى ( 1378 ) . انسان و ايمان ( مقدمه‌اى بر جهان بينى اسلامى ، جلد 1 ) ، تهران ، صدرا ، چ هفدهم .\r\n- مطهرى ، مرتضى ( 1360 ) ؛ بيست گفتار ، تهران ، انتشارات اسلامى .\r\n- مطهرى ، مرتضى ( 1366 ) ؛ تعليم و تربيت در اسلام ، تهران ، صدرا ، چ دوازدهم .\r\n- مطهرى ، مرتضى ( 1378 ) ؛ سيرى در نهج‌البلاغه ، تهران ، صدرا ، چ نوزدهم .\r\n- مطهرى ، مرتضى ( 1366 ) ؛ عدل الهى ، قم ، صدرا ، چ دهم .\r\n- مطهرى ، مرتضى ( 1368 ) ؛ فلسفهء اخلاق ، تهران ، صدرا .\r\n- مطهرى ، مرتضى ( 1360 ) ؛ گفتارهاى معنوى ، تهران ، صدرا ، چ پنجم .\r\n- مطهرى ، مرتضى ( 1376 ) ؛ مسئله شناخت ، تهران ، صدرا .\r\n- مطهرى ، مرتضى ( 1360 ) ؛ وحى و نبوت ، تهران ، صدرا .\r\n- مطهرى ، مرتضى ( 1369 ) ؛ ولاءها و ولايتها ، تهران ، صدرا .\r\n- مظلومى ، رجبعلى ( 1364 ) ؛ كليدهاى تربيتى و تعليمى : براى اولياى تربيتى ، تهران ، كانون پرورش فكرى كودكان و نوجوانان .\r\n- معلوف ، لويس ( 1365 ) ؛ المنجد فىاللغه ، تهران ، اسماعيليان ، چ دوم .\r\n- موسوى ، كاظم و روزبه ، رضا ( 1361 ) ؛ عربى آسان ، 2 ج ، تهران ، محمدى .\r\n- نراقى ، احمد ( 1374 ) ؛ معراج‌السعاده . قم ، هجرت .\r\n- نراقى ، مهدى ( 1366 ) ؛ علم اخلاق اسلامى ، ترجمه كتاب جامع السعادت توسط جلال‌الدين مجتبوى ، تهران ، حكمت ، چ سوم .\r\n\r\n\r\n","description":"","footnote":"","page_name":" 272 ","page_number":272}
  ]