[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nابوعلى مسكويه رازى\r\n( 320 - 421 )\r\nتجارب الأمم\r\nترجمهء\r\nدكتر ابوالقاسم امامى\r\nجلد يكم\r\nانتشارات سروش\r\nتهران - 1369\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاين كتاب ترجمه اى است از متنى با مشخصات زير :\r\nابوعلى مسكويه الرازى ، تجارب الامم ، حققه و قدم له الدكتور ابوالقاسم امامى ، دار سروش للنشر ( انتشارات سروش ) ، تهران 1366 .\r\nمسكويه ، احمد بن محمد ، 421 ق .\r\n[ تجارب الامم ( فارسى ) 
  ]\r\nتجارب الامم / ابوعلى مسكويه رازى ؛ ترجمه ابوالقاسم امامى . - تهران : سروش ، 1368 -\r\nج .\r\nص . ع . به انگليسى : Miskawayh ( Moskuyeh )\r\nTajarib al - umam .\r\n1 . اسلام - تاريخ - متون قديمى تا قرن 4 . 2 . تاريخ جهان - متون قديمى تا قرن 4 . 3 . ايران - تاريخ - متون قديمى تا قرن 4 . الف . امامى ، ابوالقاسم ، 1313 - مترجم . ب . عنوان .\r\n63 / 35 DS\r\n097671 / 909\r\nبرگه فهرستنويسى واحد توليد اطلاعات آرشيوها و كتابخانه ها .\r\nسازمان صدا و سيماى جمهورى اسلامى ايران .\r\nسروش انتشارات صدا و سيماى جمهورى اسلامى ايران .\r\nتهران ، خيابان استاد مطهرى ، شمارهء 228 صندوق پستى 1163 - 15875 تلفن : 829051\r\nچاپ اول : 1369\r\nويراستار : مترجم\r\nپانچيست : گلزار كنعانى زاده\r\nنمونه خوان : پريوش استقامت\r\nصفحه آرا : محمود نيك فرجام\r\nطراح روى جلد : شهرام گلپريان\r\nخوشنويس : بيژن بيژنى\r\nناظر چاپ : اميررضا كردارى\r\nليتوگرافى : موج\r\nحروفچينى : لاينوترون انتشارات سروش\r\nاين كتاب در شش هزار نسخه در چاپخانهء ديبا چاپ و در شركت صحاف كار تهران صحافى شد .\r\nهمهء حقوق محفوظ است .\r\nبها : 3200 ريال\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\n[ جلد اول 
  ]\r\nبه نام خداوند بىانباز\r\n\r\nپيشگفتار پيرامون مسكويه ، متن عربى تجارب الامم ، و اين ترجمه\r\nاز سال 1349 خورشيدى كه در صدد ترجمهء تجارب الامم ( از روى نسخهء اياصوفيا از طريق چاپ عكسى خاورشناس كايتانى ) برآمدم ، خود را در برابر اثرى مهم ولى با سرنوشتى شگفت ديدم كه در ميان آن اهميت و اين سرنوشت هيچ تناسبى نبود . از اين رو ، به جاى ترجمهء آن از روى يك نسخهء خطى كه تنها بخشى از آن به طور عكسى از سوى خاورشناسان تكثير ، و پاره‌اى از آن چاپ و پاره‌اى به انگليسى ترجمه شده بود و بخش عمدهء آن در كتابخانهء اياصوفيا ( تركيه ) متروك مانده بود ، بر آن شدم تا نخست به كار نابسامان متن عربى آن بپردازم . باشد كه يك چاپ منقّح - به همان معنى كه از نخستين چاپ يك اثر كهن چشم مىتوان داشت - در اختيار قرار گيرد و سپس ، به ترتيب پيشرفت در نشر مجلدهاى متن ، در ترجمه فارسى آن نيز به فراخور توان كوششى بكنم . نيز دريافتم كه مصنف اين اثر و آثار پرارج ديگر ، با آن همه والايى ، و آن پايهء بلند كه در تاريخ انديشهء اسلامى و ايرانى بر آن ايستاده ، و با آن همه ستايشى كه در نوشته‌هاى پراكندهء مورخان و زيست‌نگاران ، ( از معاصران‌اش گرفته ، تا نويسندگان ادوار متاخر از خودى و بيگانه ) دربارهء پايگاه بلندش و ارزش كم‌نظير كارهايش آمده است ، با اين همه ، يك بررسى اجمالى و كليدى كه به همهء جنبه‌هاى وى بپردازد ، تاكنون به زبان فارسى به انجام نرسيده است . چيزى كه بتواند همچون درآمدى فراگير ، راهگشاى پژوهندگانى گردد كه دربارهء او و كارنامهء علمى و ارزيابى كوششها و نقش او در روند تحول فرهنگ اسلامى و ايرانى بلكه جهانى پژوهش خواهند كرد . بويژه با توجه به اين نكته كه وى خود و كارهايش آيينهء تمام‌نماى عصر شكوفان تمدن اسلامى يعنى قرن چهارم است و همهء\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنمودهاى فرهنگى و اجتماعى آن روزگار را مىتوان در عناصر شخصيت او و عمر صد ساله‌اش مجسم ديد .\r\nاين بود كه نگارنده از آن هنگام بخشى از وقت و اهتمام خود را در اين راه گمارد و در جست و جوى منابع مربوط به مسكويه از يكسو ، و نسخه‌هاى خطى تجارب الامم و ساير آثارش از سوى ديگر ، برآمد . باشد كه سرانجام كار احياى متن كامل تجارب الامم و ترجمهء فارسى آن را در درجهء اول ، و نشر يا ترجمه آثار ديگرش را در درجهء دوم ، به سامان برد ، و از اين راه ، و با توجه به منابع كهنى كه از او سخن گفته‌اند ، در شناختن و شناساندن وى توفيق يابد . مسكويه ، در يك نگاه كلى ، چهره‌اى است دوست داشتنى كه در روند تفكر آسمانى و زمينىاش ، بيش از هر چيز ، به « گوهر انسان » ، به « تواناييهاى پروازش » ، و بويژه در مسئله « نيكبختىاش » انديشيده ، و در نشان دادن راههاى رسيدن به « هدف از هستىاش » ، و متبلور كردن گوهرش ، و « پيراستن خوىاش » و بركشيدن‌اش ، گاه در قالبى فلسفى و استدلالى ، و گاه با تأمل در آزمونهاى تاريخ ، و گاه با ارائه اندرزهاى فرزانگان سلف ، و ته‌نشين انديشهء گذشتگان با پافشارى و پيگيرى كوشيده است .\r\nبارى ، در شناختن و شناساندن جامعتر سيمايى چنين نازنين ، كسانى در فراسوى مرز و بومش همت گماشته‌اند و دربارهء او و كارنامهء درخشان‌اش ، كتابهايى مستقل و شبه مستقل به زبان عربى ( قاهره 1946 ، 1952 ) و انگليسى ( هند 1946 ) و فرانسه ( پاريس 1970 ) و نيز مقاله‌هاى بىشمار به اغلب زبانهاى اروپايى نوشته‌اند . ولى با آن كه وى يك فرزانهء مسلمان ايرانى رازى است ، چنان كه شايستهء پايگاه او است ، در زبان فارسى بازشناخته و شناسانده نشده است . و در نتيجه ، تودهء هم‌ميهنان‌اش خود از درك زيبايى انديشه و والايى انگيزه‌هايش كم بهره مانده‌اند . خدايا مگر برخى كوششهاى مشكور كه بر پايهء برخى از آثارش انجام يافته است ، همچون اثرى كه خواجه نصير طوسى بر مبناى تهذيب الاخلاق ( الطهاره طهارة الأعراق ) با عنوان اخلاق ناصرى پديد آورده ، يا كيمياى سعادت زنجانى ، يا « راه سعادت » بانوى اصفهانى كه در راستاى ترجمه و اقتباس از اين اثر ارزشمند فراهم آمده ، و كارهاى پراكندهء ديگر ، كه هرگز معرفى جامع مسكويه به شمار نمىآيند .\r\nبارى ، در اين جا مضمون كلى مقدمهء فشرده‌اى را كه بر چاپ متن عربى تجارب الامم نوشته‌ام ، با كاست و فزودى كه مقتضاى مقدمهء ترجمه است ، و گاه با تعديل و تجديد نظر\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nو حذف جزئيات كتابشناسى منابع ، [ 1 
  ] در اين جا مىآوريم بويژه از اين نظر كه خوانندهء ترجمهء فارسى از سرنوشت متنى كه اين ترجمه از روى آن پديد آمده است و نيز از جايگاه مصنف اين اثر به اجمال آگاه گردد به هر روى ، مطالبى كه از پيشگفتار عربى در اين جا مىآيد ، با احتساب سخنى كه در پايان در شرح چگونگى و شيوهء ترجمهء تجارب الامم خواهيم افزود چنين است :\r\nنخست دربارهء خود مسكويه : منابع پژوهش دربارهء مسكويه ، روزگار مسكويه ، نامش چيست : مسكويه يا ابن مسكويه ؟ مسكويه همان مشكويه است . اوصاف و القاب علمى و اجتماعى او ، آثار علمىاش . سپس دربارهء اثرش تجارب الامم : تاريخ از ديدگاه مسكويه ، منابع مسكويه در نوشتن تاريخ ، نام تجارب الامم ، نسخه‌هاى خطى تجارب الامم ، چگونگى روش ما در كار تصحيح و چاپ متن عربى تجارب الامم ، و سرانجام شيوهء ما در ترجمه فارسى تجارب الامم :\r\n\r\nمنابع پژوهش درباره مسكويه ( مشكويهء رازى )\r\nدر منابع كهن تا آن جا كه به ما رسيده است دربارهء زندگى مسكويه چندان سخنى نيامده است كه بتواند به همهء پرسشهاى پژوهندگان و كسانى كه دربارهء او مطالعه مىكنند ، پاسخ گويد . آن چه اكنون در دست است نوشته‌هايى است پراكنده و از هم گسيخته كه زيست‌نگاران و مورخان حكمت در نوشته‌هاى خود آورده‌اند ، كه خود بسيار اندك و اغلب رونوشت يك ديگرند . حكيمى بزرگ از معاصران مسكويه ، كسى كه او را از نزديك مىشناسد و از ارزشهايى كه در شخصيت او است به خوبى آگاه است ، بدين خشنود نيست كه دربارهء مسكويه در كتاب خود به همان كوتاهى سخن گويد كه دربارهء حكيمان و فرزانگان ديگر گفته است . بلكه نويد مىدهد كه درباره‌اش دفترى جداگانه كند تا دربارهء « سيرهء نيكوى او » گزارشى فراگيرتر در آن بنويسد . اين حكيم همان ابو سليمان منطقى سجستانى است كه به نوبهء خود از حكيمان سرشناس آن روزگار به شمار مىرود . از بخت بد ، آن چه وى نويد داده به دست ما نرسيده است . كسى چه مىداند . شايد در اين\r\n\r\n\r\n","description":"","footnote":"\r\n[ ( 1 ) 
  ] براى مشخصات كتابشناسى منابعى كه در اين مقدمه به اختصار آمده است ، نگاه كنيد به تجارب الامم مصحح اين جانب ، ج 1 ص 389 و پانوشت‌ها . ( انتشارات سروش 1366 ) .\r\n","page_name":" 17 ","page_number":17},
  {"content":"\r\n\r\nكار از بن كامياب نبوده است . يا نه ، آن را نوشته است ، ولى نوشته‌اش در حوادث روزگار از ميان رفته ، يا در كتابخانهء ناشناخته‌اى ، يا در گوشه‌اى پنهان مانده است . سندى كه اگر در دست بود مىتوانست ما را از نوشته‌هاى پراكنده و نارساى ديگر بىنياز سازد .\r\nابو سليمان در كتاب خود صوان الحكمه ( ص 347 ) مىنويسد : « دربارهء چيزهايى كه از زندگى او شنيده‌ام ، يا از سيرهء نيكو و خوى پاكش خود به چشم ديده‌ام نامهء ويژه‌اى خواهم پرداخت . چه ، اين كتاب را بيش از آن چه درباره‌اش نوشته‌ام گنجايش نيست . » اما تصنيف او تجارب الامم كه در بخش پايانىاش رويدادهاى روزگارش را ، و در لابلاى آن گوشه‌هايى از زندگى خويش را نوشته است نيز ، در سال 369 هجرى از گزارش باز مىايستد . مسكويه از آن پس نيم قرن ديگر نيز زيسته بوده است ، ولى تاريخ اين نيم سده را ننوشته است . حوادثى كه باز گفت آن مىتوانست بر نيمهء دوم زندگى او نيز پرتوهايى بيفكند . چه ، مسكويه با كسانى كه خود سازندهء تاريخ آن روزگار بوده‌اند پيوند نزديك داشته و خود چهره‌اى بزرگ از چهره‌هاى انجمنهاى ايشان بوده است .\r\nبارى ، در اينجا ، به مهمترين منابعى كه در آن از مسكويه و زندگى او اشاره‌اى رفته است بسنده مىكنيم و آنها را در چهار گروه مىآوريم :\r\nالف . آثار خود مسكويه به عنوان زندگينامهء خود نوشته : مسكويه در جاى جاى نوشته‌هايش ، مستقيم و غير مستقيم ، از خود سخن مىگويد كه هر يك در شناختن پاره‌اى جنبه‌هاى زندگى او ارزشمند است ، كه از آن جمله تهذيب الأخلاق ، الهوامل و الشوامل ، و بخش پايانى تجارب الامم و برخى نوشته‌هاى ديگرش را مىتوان نام برد .\r\nب . نوشته‌هاى معاصران مسكويه : ابو حيان توحيدى ( 320 - 414 ه ) در الامتاع و المؤانسه و آثار ديگرش ، ابو سليمان منطقى ( . . . - 391 ه ) در صوان الحكمة ، ابو منصور ثعالبى ( 350 - 429 ه ) در تتمة اليتيمة و در خود يتيمه ضمن شرح حال ابن العميد ، ابو بكر خوارزمى ( . . . - 382 ه ) در رسايل‌اش ، بديع الزمان همدانى ( . . . - 389 ه ) نيز در رسايل‌اش .\r\nج . منابع متأخر از عصر مسكويه : ( بيهقى ( . . . - 575 ه ) در تاريخ حكماء الاسلام ، يا تتمة صوان الحكمة ، ابن ابى أصيبعة ( 579 - 616 ه ) در كتاب عيون الانباء فى طبقات الاطباء ، ياقوت ( 574 - 629 ه ) در معجم الادباء ، قفطى ( 564 - 656 ه ) در كتاب إخبار العلماء بأخبار الحكماء ، شهرزورى ( قرن ششم و هفتم ) در نزهة الأرواح و\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nروضة الأفراح ، صفدى ( 696 - 764 ه ) در كتاب الوافى بالوفيات ، حاجى خليفه ( . . . - 1067 ه ) در كشف الظنون ، عبد اللّه افندى تبريزى ( قرن دوازدهم هجرى ) در رياض العلماء ، خوانسارى ( 1224 - 1313 ه ) در روضات الجنات ، سيد حسن صدر ( 1272 - 1354 ه ) در تأسيس الشيعة لعلوم الاسلام ، و در الشيعة و فنون الاسلام ، محمد مدرس ( 1296 - 1373 ه ) در ريحانة الادب ، شيخ آقا بزرگ تهرانى ( 1293 - 1389 ه ) در الذريعه ، ذيل آثار مسكويه .\r\nد . بررسيهاى نو : اما بررسيهاى نوينى كه پيش از اين ، محققان خاور و باختر با شيوه‌هاى امروزى بدان دست زده‌اند ، افزون بر مقاله‌هايى كه در دانشنامه‌ها ، تاريخهاى فلسفه ، فهرستها ، مجلات علمى ، فرهنگهاى اعلام ، يا مقدمهء چاپ پاره‌اى آثار مسكويه ، و مانند آن چاپ نشده است ، بررسيهاى مفصلى نيز در شناساندن مسكويه و كارهاى علمى او انجام گرفته است كه به ترتيب تاريخ عبارتند از : دكتر عبد العزيز عزت : « ابن » مسكويه و فلسفته الاخلاقيه و مصادرها ( قاهره 1946 ) ، دكتر عبدالرحمن بدوى ، مقدمهء مفصل وى بر جاويدان خرد [ الحكمة الخالدة 
  ] . ( قاهره 1952 م . ، تهران 1358 ) ، دكتر عبد الحق انصارى : فلسفهء اخلاقى مسكويه - به انگليسى ( عليگره 1964 م . ) ، م . س .\r\nخان : مسكويه ، زندگى و آثارش - به انگليسى . اين كتاب را از نزديك نديده‌ام . خان خبر تأليف آن را در مقدمه‌اى كه بر چاپ رسالة فى ماهية العدل نوشته ، داده است ، دكتر م .\r\nآركون ( عرقون ) : علوم انسانى در قرن چهارم هجرى : مسكويه ، فيلسوف و تاريخنگار - به زبان فرانسه ( پاريس 1970 م . )\r\n\r\nروزگار مسكويه\r\nمسكويه بنابر آن چه در پى مىآيد ، يك قرن يعنى از سال 320 تا نهم صفر سال 421 هجرى زيسته و به هنگام مرگ پيرى فرتوت بوده است . مارگليوث بسا نخستين كسى است از خاورشناسان معاصر كه دربارهء سال تولد مسكويه سخن گفته است . وى در پيشگفتار ترجمهء انگليسى دو بخش پايانى و ذيل تجارب الأمم ( آكسفورد 1921 - 1920 م . ) سال تولد مسكويه را « موقتا » سال 330 يا اندكى پيش‌تر دانسته است . دكتر عزت ( ص 79 - 80 ) مىكوشد تا اين تاريخ را از سال 330 به 325 هجرى برساند . سرانجام دكتر عبد الرحمن بدوى ( ص 20 - 21 ) از اين نيز پيش‌تر دانسته سال تولد او را 320\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nحتّى پيش از اين احتمال مىدهد . در تعيين سال تولد مسكويه اين نشانه‌ها در دست است :\r\nمسكويه خود در تجارب الامم در آغاز گزارش رويدادهاى سال 340 هجرى ، از « طول مصاحبت و كثرت مجالست » با مهلبى سخن مىگويد و در حوادث سال 341 هجرى گويد : « من در آن هنگام نديم او بوده‌ام . » بدين ترتيب ، مسكويه در سال 341 مىبايست نه كمتر 20 سال داشته باشد ، تا بتواند نديم كسى باشد . يعنى مىبايست در سال 320 - اگر نگوييم پيش‌تر - متولد شده باشد .\r\nنشانهء ديگرى نيز هست كه بر در ازاى عمرش بيش از تعيين سال تولدش دلالت دارد . و آن همان بيتهايى از شعر او است كه به گفتهء ثعالبى در تتّمة اليتيمة ، مسكويه در آن از كهنسالى و فرتوتى خويش مىنالد . از آنهاست اين دو بيت :\r\n أصبحت أجرد و الأحداث تجردنى * دأب الجراد إذا استولى على العشب\r\nو صرت دينا على الدنيا لآخرتى * رسل المنايا تقاضاها و تمطل بى \r\nموهايم ريخته است ، و حادثه‌ها به سان ملخ‌ها كه به جان گياهان افتند ، مرا از موى برهنه كنند . وامى شده‌ام به گردن دنيا از آن آخرتم كه فرستادگان مرگ از دنيا باز پس خواهند و دنيا همچنان سر مىدواند .\r\nبنابر اين ، با توجه به آن چه گفته شد ، و با توجه به اين كه وى بنابر گفتهء ياقوت ( به نقل از ابن منده ) در نهم صفر 421 ( 16 فوريه 1030 م ) در گذشته است ، مىتوان گفت كه سالهاى زندگىاش اگر از يك سده بيشتر نبوده باشد كمتر نبوده است . ( 320 - 421 ه ) و اين بدان معنى است كه مسكويه يك قرن كامل در درخشان‌ترين ادوار تمدن اسلامى زيسته است . قرنى كه به گفتهء آدام‌متز قرن نهضت فرهنگى در جهان اسلام به شمار مىرود . و از آن جا كه دولت آل بويه نيز در سال 320 بنياد گرفت ، پس مسكويه و اين دولت دو همگن‌اند كه يك قرن كامل را با هم زيسته‌اند ، قرنى كه اوج توانمندى و شكوفايى اين دودمان بوده است . زيرا سالهاى بازماندهء اين دولت يعنى بيست و هفت سالى كه پس از درگذشت مسكويه سپرى كرده به گفتهء محققان سالهايى است كه آل بويه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر آن رو به نشيب بوده و به سوى ناتوانى و نيستى پيش مىرفته‌اند . از اين رو ، مىتوان گفت كه مسكويه سند يا منبعى است دست اول براى بررسى روزگارى كه در تاريخ سياسى و فرهنگى اسلام و ايران ، ويژگيهاى برجسته‌اى دارد و عصر تجزيه فرمانروايى خلفاى عباسى به حساب مىآيد و اين به گفتهء مورخان تمدن ، خود انگيزه‌اى براى تعدد مراكز علمى و سبب شكوفايى فرهنگى اين مراكز و ظهور نوابغ علمى در دانشگاههاى جهان اسلامى آن روزگار بوده است . زيرا اميران مستقل زمان ، به علت همچشمى و تفاخرى كه در ميان خود داشته‌اند ، در جذب دانشمندان و اديبان به دربارهاى خويش با يك ديگر به رقابت بر مىخاسته‌اند كه در بستر اين رقابتها مردانى برآمده‌اند همچون يحيى بن عدى ( . . . - 364 ه ) و ابن الخمار ( 331 - . . . ) و ابن سينا ( 373 - 428 ه ) و ابو سليمان منطقى ( دهه نخست - آخرين دهه قرن چهارم ه ) و ابو ريحان بيرونى ( . . . - 440 ) و ثعالبى ( . . . - 429 ه ) و بديع الزمان همدانى ( . . . - 389 ه ) و ابو بكر خوارزمى ( . . . - 382 ه ) و ابو حيان توحيدى ( . . . - 400 ه ) و صاحب بن عباد ( 326 - 385 ه ) و معاصر ارشدشان مسكويه كه هر كدام به گونه‌اى و در زمينه‌اى مىدرخشيده‌اند و محيط داد و ستد فكرى و فرهنگى آن زمان به وجود ايشان گرم مىبوده است . مردان سياست نيز خود از دانشمندان و اديبان بوده‌اند ، و مسكويه با همگىشان پيوند فكرى و فرهنگى نزديك داشته است .\r\n\r\nمسكويه ، نه ابن مسكويه\r\nدر سده‌هاى پسين اسلامى در اين كه « مسكويه » براستى لقب كيست : لقب خود او ، يعنى ابو على احمد ، يا لقب پدرش محمد ، يا لقب نياى او يعقوب ، سخن يكى نبوده است . با توضيحى كه در پى مىآيد مىتوان - يا بايد - پذيرفت كه مسكويه لقب خود او بوده است .\r\nاختلافى كه در اين باره هست از آنجا برخاسته كه پاره‌اى نويسندگان از آن چه در آثار همروزگاران و همكاران علمىاش آمده ، آگاه نبوده‌اند . نيز به اين سبب كه خود مسكويه ، در برخى از آثارش ، خويشتن را چنان خوانده است كه اگر از آثار ديگرش يا از نوشته‌هاى معاصران‌اش آگاه نباشيم ، در تعيين نامش سخنى كه قاطع و نهايى باشد نتوانيم داشت . براى نمونه ، مسكويه خويشتن را گاهى احمد بن محمد مسكويه ، ( تجارب ، اياصوفيا 5 : 310 ، 6 : 136 ، جاويدان خرد ، بدوى : 375 ) و گاهى احمد بن\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمحمد بن يعقوب مسكويه . ( جاويدان خرد ، بدوى ص 5 ، رسالة فى ماهية العدل ص 12 ) خوانده است . آمدن لقب « مسكويه » پس از نام پدرش محمد ، يا پس از نام نياى او يعقوب ، همان چيزى است كه سبب اشتباه در نوشته‌هاى متأخران گرديده است . زيرا ، پاره‌اى كه از ضبط درست پيشينيان ( ابو على مسكويه ، يا ابو على احمد مسكويه ) غفلت داشته‌اند ، مسكويه را لقب پدرش محمد يا نياى او يعقوب پنداشته نام او را احمد بن مسكويه ، يا :\r\nاحمد بن محمد بن مسكويه ، يا : به گونه‌اى شگفت‌تر ، احمد بن محمد بن يعقوب بن مسكويه ، نوشته‌اند كه مسكويه اين بار لقب نياى نياى او نيز دانسته شده است ( خوانسارى ، روضات 1 : 254 ، تهرانى ، الذريعة 3 : 347 ) كه در نتيجه او را به اشتباه « ابن مسكويه » دانسته‌اند .\r\nدر واقع ، هنگامى كه گفته مىشود : احمد مسكويه ، يا : احمد بن محمد مسكويه ، يا :\r\nاحمد بن محمد بن يعقوب مسكويه ، در همه حال مقصود آن است كه لقب پس از نام ذكر شود . يعنى « مسكويه » پس از « احمد » بيايد . پس اگر نام به تنهايى - يعنى بدون ذكر نام پدر يا جد - گفته شود ، لقب بى هيچ فاصله در پس نام آمده است . ليك اگر نام با نام پدر يا جد ، و نياكان ديگر همراه شود ، نام پدر يا نياكان كه ممكن است شمارى از آنها يكى پس از ديگرى بيايند ، همگى مكمل نام شخص خواهند بود ، كه تا ذكر آنها پايان نگيرد نوبت به ذكر لقب نمىرسد . مسكويه خود نيز نام خويش را هميشه همراه با نام پدر يا با نام پدر و جد خويش نياورده است . حتى ، گاه لقب را پس از كنيهء خويش مىنويسد ( ابو على مسكويه ) . و در برخى جايها چندان تكرار مىكند كه هر شكى را در اين باره از ميان مىبرد . مثلا در شوامل خويش كه در پاسخ هوامل ابو حيان توحيدى نوشته و شمارهء آنها به 175 مسئله مىرسد ، مىبينيم كه در آغاز هر پاسخ از خود چنين ياد مىكند : « قال ابو على مسكويه : . . . » جز در پاسخ اول كه نام خود را با نام پدر همراه مىسازد و گويد :\r\n« قال ابو على احمد بن محمد مسكويه : . . . » يعنى تنها يك بار نام خويش را با نام پدرش محمد همراه كرده است . پس اين « احمد » است كه به « مسكويه » ملقب بوده است ، نه پدر يا جدّش . به عبارت ديگر مسكويه خود اوست نه پدر ، يا نيا ، يا نياى نياى او .\r\nاما معاصران مسكويه ، كسانى كه او را « مسكويه » خوانده‌اند اينهايند : ابو سليمان منطقى ( ؟ 310 - ؟ 390 ه ) در صوان الحكمة ، ابو حيان توحيدى ( 320 - 414 ه ) در الامتاع و المؤانسة و آثار ديگرش ، ابو منصور ثعالبى ( 350 - 429 ه ) در تتمة اليتيمة ، و در\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nخود يتيمة الدهر ، و ابو بكر خوارزمى ( . . . - 382 ه ) در رسايل‌اش ، و بديع الزمان همدانى ( . . . - 389 ه ) نيز در رسايل‌اش . ياقوت در نقل نامهء بديع به مسكويه مىنويسد : « و للبديع الهمذانى إلى أبى على مسكويه . » در چاپ ناويراسته‌اى از رسايل بديع ( ص 100 ، 323 ) نام مسكويه « ابو على بن مشكويه » آمده است كه همان اشتباه متأخران است . زيرا اگر ضبط بديع الزمان همين بود ، و با ضبط خود ياقوت و ضبط ابو حيان و ابن منده كه ياقوت از ايشان نقل كرده ، مخالف مىبود ، ياقوت اختلاف ضبط بديع الزمان را نقل مىكرده است . در واقع آن چه در اين چاپ رسايل بديع مىبينيم تغييرى است كه بعدها پديد آمده است .\r\nاما پيشينيانى كه از معاصران مسكويه نيستند و او را به درست ، « مسكويه » خوانده‌اند :\r\nروذراورى ( 437 - 488 ه ) در مقدمهء ذيل تجارب الامم ، ابن ابى أصيبعة ( 579 - 616 ه ) در عيون الانباء ، ياقوت ( 574 - 629 ه ) در معجم الادباء ، صفدى ( 696 - 764 ه ) كه منبع او ياقوت در معجم الادباء است ، قفطى ( 564 - 646 ه ) در تاريخ الحكماء ، خواجه نصير طوسى ( 597 - 672 ه ) در اخلاق ناصرى ( چاپ مينوى ص 36 ) ، حاجى خليفه ( . . . - 1067 ه ) در كشف الظنون و سخاوى ( قرن نهم ) در كتاب التوبيخ .\r\nاما در نسخهء خطى تاريخ الحكماء ( عزت : 146 ) يا در نزهة الارواح شهرزورى كه در اين دو كتاب « ابن مسكويه » آمده است ، بايد دانست كه منشأ تأليفى اين دو اثر همان صوان الحكمه ابو سليمان منطقى است كه متن‌شان بويژه در بخش مربوط به مسكويه تحريف شده و ملخص متن ابو سليمان است . در متن صوان به شهادت نقلى كه ياقوت از او كرده يا متنى كه بدوى از آن چاپ كرده « مسكويه » بدون « ابن » آمده است . بارى ، اين دو نسخهء خطى يا اين دو متن ، در برابر متونى كه از معاصران مسكويه بر جاى مانده‌اند ، از اين نظر بىارزش‌اند و بسا كه اشتباه برخى متاخران در ضبط اين نام از همين دو اثر سرچشمه گرفته باشد . ضبط ابن خلكان ( 608 - 681 ه ) نيز هر چند كه به خط خود وى ديده شده و بروكلمان در ( ملحق 1 : 582 شماره 1 ) به او تكيه كرده است ، در برابر تصريح معاصران بزرگ مسكويه و خود مسكويه رنگ مىبازد . آمد روز و بسا خود كايتانى نيز تحت تأثير بروكلمان « ابن مسكويه » نوشته‌اند . و پاره‌اى از محققان بعدى را به اشتباه افكنده‌اند . ( ملحقات فاكسيميلهء نسخهء اياصوفيا ) . خاورشناسان ديگر همچون برگشترآسه ( 674 .  p  ، 65 ،  ZDMG  ) كه از ميان متون ، موارد ضبط « مسكويه » را بيرون\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nكشيده و مارگليوث در مقدمهء ترجمهء انگليسى تجارب الامم (  p . ii  ) و عاملى در اعيان الشيعه و عزت و اركون و انصارى و بدوى هر كدام در تحقيق مستقل و مستوفاى خود به درستى ضبط « مسكويه » رسيده‌اند . دايرة المعارف اسلام در چاپ دوم خود ( 1971 م . ) نام او را تصحيح كرده است . هر چند ضبط چاپ اول آن در ترجمهء عربى و نيز در ترجمهء فارسى آن ( دانشنامهء ايران و اسلام ) بر جاى مانده است . در تاريخ فلسفه در اسلام ( نشر دانشگاهى ، ج 1 ص 665 ) ، مقالهء بدوى با عنوان « ابن مسكويه » آمده است .\r\nبا اين كه بدوى خود ، در همهء نوشته‌هاى پيشين و نيز در سراسر همين مقاله از او با نام « مسكويه » ياد مىكند . اما نويسنده مقالهء خواجه نصير طوسى در همان مجلد ( ص 808 ) كه به مناسبت از اخلاق ناصرى سخن گفته ، با آن كه خواجه نصير در همين اخلاق ناصرى اين نام را « مسكويه » ضبط كرده است ، نويسندهء مقاله باز همان « ابن مسكويه » را به كار برده است . بويژه ، ضبط خواجه نصير ( در متن مصحح مينوى ) چنان است كه نشان مىدهد كه وى از ضبط درست نام مسكويه به خوبى آگاه بوده است . زيرا خواجه در دو مورد از او نام مىبرد ، كه در يك جا « استاد فاضل و حكيم كامل احمد بن محمد بن يعقوب مسكويه » و در جاى ديگر « استاد ابو على مسكويه » ضبط كرده است . ( به ترتيب ص 35 و 36 ) . بدين ترتيب ، خواجه نيز نشان داده است كه مسكويه لقب خود او است ، چه پس از نام او ( احمد ) ذكر شود ، چه پس از نام پدرش محمد يا نيايش يعقوب . علاوه بر دلايلى كه از آثار خود مسكويه يا از آثار معاصران و دوستان او در دست است كه در پيش ، از آنها ياد شده است .\r\n\r\nمسكويه ، مشكويه\r\nاصل فارسى واژه مسكويه ، مشكويه است . اين ضبط را پاره‌اى نويسندگان از جمله دولتشاه سمرقندى در تذكره ، و يوستى در نامنامهء ايرانى و گيب در دايرة المعارف اسلام و ديگران آورده‌اند . برخى از نويسندگان معاصر ايران از جمله سعيد نفيسى ( پور سينا ص 131 ) و دانش پژوه در چاپ جاويدان خرد همين ضبط فارسى را به كار برده‌اند . در تاريخ كمبريج ( 430 - 429 .  pp  ، 4 .  Vol  ) ضبط اين نام مسكويه ( به ضمّ ميم و با سين ) آمده است كه اندكى شگفت مىنمايد . زيرا در اين صورت ، تلفظ سين يا بايد به اصل هند و اروپايى برگردد ( سنسكريت  muska  ، يونانى  moskas  . لاتينى ،  muskus  ) كه اين بعيد مىنمايد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n( البته نامى كه معرب شده است مشك يا مشك + اويه است . ولى ، آنچه در فرهنگهاى تازى در تعريب مشك آمده « مسك » به كسر ميم است . ) يا بگوييم كه ضبط فراى در تاريخ كمبريج نيمه معربى از « مشكويه » است . بدين معنى كه تنها مشك را معرّب كرده و پسوند « اويه » را به همان تلفظ فارسى رها كرده باشند . اين دوگانگى در تعريب در همين‌گونه از نامها را من خود در كار تصحيح متن تجارب الامم در نامهايى چون جاذويه [ جادويه 
  ] و جز آن ديده‌ام كه گاه جاذويه ، گاه جاذويه ضبط شده است . بارى با توجه به حركت دوگانه ، حرف ميم ( [ ؟ 
  ] ) در اين نام ، و با توجه به درستى يا نيمگى تعريب در آن ، صورتهايى چند در اين نام به ذهن مىآيد . ولى در پارسى ، مشكويه ، و در تازى مسكويه ( با حركت زير در « ميم » و حركت زبر در « و » ) در اين دو زبان ، بر زبان هموارتر بوده است . از همين رو ، ضبط تازى اين نام را در نزد خاورشناسان كه اغلب با متن‌هاى تازى زبان سر و كار داشته‌اند بيشتر مىبينيم . ولى در زبان فارسى ، گونه‌اى دو دلى به چشم مىخورد : پاره‌اى ضبط تازى و برخى ضبط پارسى را مىنويسند . گروه نخست بيش از آن كه به ايرانى بودن اين نام بينديشند ، به منابع تازىشان مىنگرند . و گروه دوم بيشتر به ايرانى بودن اين نام و صاحبش نظر دارند و كمتر به زبان مآخذ كهن ، از جمله نوشته‌هاى خود مسكويه كه آنها را به زبان تازى نوشته است . بسا كه در نوشتن به زبان فرهنگى آن زمان كه تازى بوده است او را مسكويه ، و در محاورهء عادى كه فارسى بوده است وى را مشكويه مىخوانده‌اند . بارى ، گرايش به بازگردانيدن نام پارسى اين فرزانهء رازى ، در زمان ما به خوبى به چشم مىخورد . براى نمونه در تهران نام خيابانى را « مشكويهء رازى » نه « مسكويه » نهاده‌اند .\r\nفزون بر معنايى كه از دو پارهء اين نام ( مشك + اويه ) مفهوم است در فرهنگها واژهء ( مشكويه مشكوى ، مشكو ) را به معنى سراپردهء شاهان ، كاخ ، بالاخانه ، نوشته‌اند .\r\nچنان كه مشكويى نام نوايى از نواهاى موسيقى كهن است . مشكويه در جغرافياى تاريخى نام شهركى است از پهنهء رى در دو مرحله‌اى رى از راه ساوه . از اين‌رو ، برخى گفته‌اند كه زادگاه مشكويه همين شهرك مشكويه بوده است . ( رى باستان ص 625 ) دكتر عزت ( ص 82 ) در اين باره گويد : مسكويه ( مشكويه ) را مسكويه بسا از آن روى گفته‌اند كه بوى مسك ( مشك ) را دوست مىداشته و خود را بدان خوشبوى مىكرده است . چه ، همو در برخى سروده‌هايش ( تتمة اليتيمة چاپ اقبال ص 98 ) اين واژه را به\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nكار برده و مردمان نيك را به مشك تشبيه كرده است . گويد :\r\n و الناس فى العين أشباه و بينهم * ما بين عامر بيت اللّه و الخرب\r\nفي العود ما يقرن المسك الذّكىّ به * طيبا ، و فيه لقى ملقى مع الحطب \r\nمردم را به ظاهر يكسان بينى و در ميان‌شان ، از سازنده ، تا ويران كنندهء خانهء خدا تفاوت است .\r\nدر ميان چوبها ، چوبى ( عود ) است كه مشك خوشبوى را در خوشبويى بدان سنجند ، و چوبى دور انداختنى كه آن را با هيمه‌ها افكنند .\r\nتا آن جا كه من ديده‌ام ، به دليلى برنخورده‌ام كه نشان دهد « مسكويه » از شهرك « مشكويه » است ، كه جايى است از پهنهء رى . تا نوبت به اين رسد كه ببينيم اين نسبت در زبان عربى بر پايهء چه دستورى تواند بود . زيرا « مشكويه » اگر يك نسبت فارسى با پسوند « اويه » باشد ، در اين صورت نام جايى كه اين فرزانه بدان منسوب شده است ، « مشك » خواهد بود نه « مشكويه » كه نام آن شهرك است . منسوب كردن كس يا چيزى به جايى با نام « مشكويه » به يكى از اين چند صورت تواند بود : مشكويجى [ مشگويگى 
  ] همچون خانگى ، ميانجى و مانند آن . يا : مشكويى [ مسكويى 
  ] با حذف هاء ناملفوظ فارسى كه به تاء تانيث تازى شبيه است . يا : مسكويهى بر وزن سيبويهى . آن گاه بايد پرسيد : چرا « ابو على المسكويهى » نگفته‌اند ؟ يعنى چرا در ضبط تازى با « ال » تعريف نيامده است ؟\r\nجز اين كه بگوييم اين نسبت در اصل پارسى خود به شكل « مشكويه‌اى » بوده و به رسم قديم « مشكويهء » ، يعنى با همزه‌اى بر روى ياء نوشته مىشده است كه در زبان تازى علاوه بر مسئله تعريب ، همزهء آن افتاده و به صورت « مسكويه » در آمده و سرانجام به سرنوشت واژگانى دچار شده است كه پسوند « ويه » دارند و در ميان دو تلفظ « اويه » و « ويه » در نوسان‌اند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nلقب‌هايى كه به وى داده‌اند\r\nنويسندگانى كه از مسكويه نوشته‌اند ، چه پيشينيان و چه پسينيان ، وى را حكيم ، متكلّم ، فيلسوف اخلاق ، مورخ ، رياضىدان ، مهندس ، زبان‌شناس ، اديب ، شاعر ، نويسنده ، باهوش ، نقاد ، تيزفهم ، بسيار آگاه برنامه‌هاى كهن و زبانهاى باستان خوانده‌اند .\r\nخواجه نصير طوسى در اخلاق ناصرى ، از او به عنوان « استاد فاضل و حكيم كامل » ياد مىكند . افزون بر لقب مسكويه ، عنوانهايى ، همچون خازن [ رئيس كتابخانه 
  ] نديم [ همنشين سران آل بويه 
  ] ، داشته است . عنوان « معلم سوم » را به وى نيز بخشيده‌اند . با آن كه معاصرش پور سينا نيز نامزد اين لقب بوده است . گويند : مسكويه را معلم سوم بدان گفته‌اند كه در بازسازى شاخهء عملى فلسفهء يونان يعنى فلسفهء اخلاق و استوار كردن پايه‌هاى آن نقشى بىهمتا داشته است . چنان كه هيچ مصنفى كه حتى تا امروز در فلسفهء اخلاق كتابى نوشته ، بر آن چه او آورده است چيزى نيفزوده . تهذيب الأخلاق‌اش اوج سخن در فلسفهء اخلاق اسلامى است كه به خامهء يك ايرانى به زبان تازى نوشته آمده است . شگفتى در اين است كه برجسته‌ترين كتابى كه در زبان فارسى ، هم در فلسفهء اخلاق ، در دست است ، باز از آن مسكويه است . مقصود كتاب اخلاق ناصرى است كه خواجه نصير طوسى آن را بر پايهء تهذيب الاخلاق [ الطهاره 
  ] مسكويه به فارسى نوشته است . ابيات مخلصانه‌اى كه خواجه نصير درباره تهذيب و نويسنده‌اش مسكويه رازى ، در زمانى پيش از نوشتن اخلاق ناصرى ، به تازى سروده ، و در مقدمهء اخلاق ناصرى آورده است ، خود نشانهء ارزش والايى است كه خواجه براى كتاب تهذيب مىشناخته و نشانهء تأثير بزرگى كه مسكويه پيشاپيش ، بر خواجه نهاده بوده است . گويد :\r\n بنفسى كتاب حاز كلّ فضيلة * و صار لتكميل البريّة ضامنا\r\nمؤلّفه قد أبرز الحقّ خالصا * بتأليفه من بعد ما كان كامنا\r\nو وسّمه باسم الطهارة قاضيا * به حقّ معناه و لم يك مائنا\r\nلقد بذل المجهود للّه درّه * فما كان فى نصح الخلائق خائنا \r\n« جانم فداى كتابى كه همهء برترىها را از آن خويش كرده و كامل كردن مردمان را ضامن شده است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n« مؤلفش ، حق ناب را كه پنهان بوده ، هم با تأليفش آشكار كرده است .\r\n« آن را نام ، طهارت نهاده و حق معنىاش را بىهيچ دروغ بگزارده است .\r\n« هيچ كوششى را فرونگذارده و در اندرز مردمان هيچ دريغ نورزيده است . » بارى اين لقبها و عنوانها كه به مسكويه داده شده است ، دليل بر ژرفا و گسترهء دانش او است كه نشانه‌هاى ديگرى را نيز پشتوانهء خويش دارد . مقصود نوشته‌هاى پر ارزش او است كه فهرست آن را در اينجا مىآوريم :\r\n\r\nمصنفات مسكويهء رازى\r\n1 . ترتيب السعادات و منازل العلوم . ( الترتيب ، ترتيب السعادات . در تهذيب الاخلاق ، السعادة ، چاپ طوبجى ، مصر ، ترتيب العادات ، در اعيان الشيعه 5 : 10 ) . كتابى است در شرح پايه‌هاى سه‌گانهء نيكبختى و بازنمود دقيق جايگاه دانشها بر حسب مكتب ارسطو ، و باز نمود ارزش هر دانش در راه بر كشيدن انسان به سوى نيكبختى و كمال وى در مردمىاش .\r\n2 . الفوز الأصغر . ( الفوز الصغير در صوان الحكمة ، كتاب الجواب عن المسائل الثلاث ) . اقبال لاهورى ، انديشهء فلسفى مسكويهء رازى را از همين اثر بيرون كشيده است . همو گويد : « دبور (  DeBore  ) در كتاب خود به نام تاريخ فلسفه در اسلام ، فلسفه‌هاى فارابى و ابن سينا را به تفصيل باز مىنمايد ، ولى در بيان فلسفه « ابن » مسكويه تنها به تعاليم اخلاقى او بسنده مىكند . من در اين مقام ، فلسفهء اولاى « ابن » مسكويه را كه مسلما منظم‌تر از فلسفهء اولاى فارابى است ، به ميان مىكشم و نيز به جاى جنبهء نو افلاطونى ابن سينا ، خدمت اصيل او را به فلسفهء كشورش پيش مىنهم . » ( اقبال ، سير فلسفه در ايران . ترجمه ا . ح . آريان‌پور ، ص 33 ) .\r\n3 . الهوامل و الشوامل . هوامل يعنى شترانى كه براى چريدن رها شده‌اند ، شوامل يعنى چارپايانى كه نگاهبان و جمع دارندهء شتران رها شده‌اند . ابو حيان توحيدى پرسشهاى خود را هوامل ناميده و مسكويه نام شوامل را بر پاسخهايى نهاده است كه به پرسشهاى ابو حيان داده است . از تركيب پرسشهاى ابو حيان و پاسخهاى مسكويه كتابى پديد آمده است با نام الهوامل و الشوامل ، در زمينه‌هاى گوناگون ، از اجتماعى ،\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nروان‌شناسى ، ادبى ، فلسفى ، كلامى و جز آن .\r\n4 . تهذيب الاخلاق ( كتاب الطهاره طهارة النفس طهارة الأعراق ) . نام تهذيب الأخلاق را مسكويه خود در جاويدان خرد به كار برده است . ( جاويدان خرد ، مصحح دانش‌پژوه ص 24 ) . همين كتاب است كه چنان كه در پيش گفتيم ، انگيزه و اساس نگارش اخلاق ناصرى اثر خواجه نصير طوسى بوده است .\r\n5 . الفوز الأكبر . زير اين عنوان كتابى در دست نيست . برخى آن را همان تهذيب الاخلاق مىدانند . ولى در صوان الحكمه سجستانى الفوز الاكبر ، و تهذيب الأخلاق به عنوان دو كتاب شناسانده شده‌اند .\r\n6 . فوز السعادة ( نور السعادة - عاملى ) . بسا همسانى نوشتارى « فوز » و « نور » سبب شده است تا صاحب ريحانة الأدب آنها را عنوانهاى دو كتاب بداند ( 8 : 208 ) .\r\n7 . رسايل فلسفى . كه در مجموعه راغب پاشا به شماره 1464 نگاهدارى مىشود .\r\n8 . رسالة فى ماهية العدل . عنوان اين رساله چنان كه در نسخهء آستانقدس آمده چنين است : رسالة الشيخ ابى على احمد بن محمد بن يعقوب مسكويه إلى على بن محمد ابى حيان الصوفى ، فى ماهية العدل .\r\n9 . جاويدان خرد . كتابى است بر مبناى كتاب جاويدان خرد نوشتهء هوشنگ پيشدادى كه مسكويه حكمت ايرانيان پسين و نيز حكمت مردمان ديگر از جمله هند و روم و تازى را بر آن افزوده است .\r\n10 . آداب الدنيا والدين ( اعيان الشيعة 10 : 145 ، ادب الدنيا والدين - الذريعة 1 : 383 ) .\r\n11 . انس الفريد . ( نديم الفريد - خوانسارى 1 : 255 ، عاملى 10 : 146 ) .\r\n12 . الخواطر . ابو سليمان منطقى سجستانى در صوان الحكمه از اين كتاب به همين نام ياد كرده و قطعه‌اى از آن را آورده است كه دربارهء نفس است .\r\n13 . كتاب السياسة للملك ( السياسة السلطانية - تأسيس الشيعه ص 384 ) .\r\n14 . المستوفى في الشعر . مجموعه‌اى است از شعر گزيده و حلّ دشواريهاى آن .\r\n15 . فوز النجاة . بسا كه همان فوز السعاده باشد .\r\n16 . الرسالة المسعدة . نام آن در تهذيب و صوان به همين ضبط آمده است .\r\n17 . كتاب السير . ياقوت ( 5 : 10 ) گويد : مسكويه اين كتاب را نيكو نوشته است . در\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاين كتاب چيزهايى آورده كه مرد مىتواند در زندگى ، خود را بدان راه برد . وى اين كتاب را با حديث ، آيه ، اندرز و شعر برآميخته است .\r\n18 . كتاب الجامع . نام اين كتاب در ياقوت ( 5 : 10 ) و عاملى ( 10 : 146 ) به همين صورت آمده است . دكتر عزت آن را در پزشكى مىداند ، و بسا جامعتر از الحاوى رازى .\r\n19 . كتاب فى تركيب الباجات من الأطعمه ( كتاب الطبيخ ) كتاب در آشپزى طبى است . ابن ابى أصيبعه ( ص 245 ) گويد : مسكويه اين كتاب را بسيار استوار نوشته است .\r\n20 . كتاب الأشربه . . . ( ابن ابى أصيبعة ، همان صفحه ) . در تهيهء شربتهاى طبى .\r\n21 . مختصر النبض . كتابى است در پزشكى كه به نام عضد الدوله نوشته است .\r\n22 . كتاب فى الادوية المفردة ( قفطى ص 332 ) در پزشكى و داروهاى ساده .\r\n23 . احوال الحكماء و صفات الانبياء السلف . ( خوانسارى 1 : 256 ) . عاملى نام اين كتاب را چنين آورده است : احوال الحكماء السلف و صفات بعض الانبياء السالفين .\r\n24 . المختصر فى صناعة العدد ابو سليمان در ( صوان ص 347 ) گويد : « او راست تصنيفهايى در همهء رشته‌هاى رياضى و . . . حساب و جز آن كه در دست همگان است و در حلقه‌هاى درس مىخوانند . » 25 . فقر أهل الكتب ( شهرزورى ص 76 ) .\r\n26 . رسالة فى دفع الغمّ من الموت . در اين كه از مرگ نبايد ترسيد .\r\n27 . تعاليق على الكتب المنطقية . نقد نظر منطقيان در كتابهايى كه نوشته‌اند .\r\n28 . وصيت مسكويه . اندرزى كه به جوياى حكمت مىدهد .\r\n29 . وصيت يا عهد مسكويه . پيمانى كه مسكويه با خود بسته بوده است .\r\n30 . رسالة له إلى بديع الزمان الهمذانى فى جوابه . ( ياقوت 5 : 11 - 17 ) .\r\n31 . تجارب الأمم . كتابى كه ترجمهء آن هم‌اكنون در برابر شماست و ما مىخواهيم با تفصيل بيشتر دربارهء آن سخن بگوييم . نخست به نگرش مسكويه نسبت به تاريخ مىپردازيم :\r\n\r\nتاريخ از ديدگاه مسكويه\r\nبا نگاهى به مقدمهء تجارب الامم روشن مىشود كه تاريخ در نظر مسكويه مشتمل بر رويدادهايى است كه انسان مىتواند در زندگى فردى و اجتماعى خويش از آن پند گيرد و\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nآن را در پيشامدهايى كه مانندش هميشه پيش مىآيد و همتايش پيوسته روى مىدهد فرا روى خويش بدارد هنگامى كه انسان آن حوادث و ارزشهاى آزمونىاش را بشناسد و از آن پند گيرد ، اين سبب خواهد شد تا از حوادثى كه در تاريخ بر سر مردمى آمده است بپرهيزد و بدان چه سبب نيكبختى مردمى بوده است چنگ زند . اين تفكر ، بر نظر ديگرش استوار است كه مىگويد : كارهاى جهان همانند و در خور يك ديگرند و انسان مىتواند امروز را با ديروز بسنجد و در پرتو آزمونهايى كه در كردار پيشينيان مىيابد راه خويش را برگزيند . از سويى مسكويه بر اين باور است كه رويدادهايى كه در گذشته روى داده ، و انسان از مطالعهء تاريخ بر آن آگاه مىشود ، گويى همگى آزمونهاى خود اويند ، گويى خود بدانها دچار آمده و در برخورد با آنها فرزانه و استوار شده و با نگرش در كارهايى كه خود تجربه‌شان نكرده كارشناس شده است . تا آنجا كه آنها را پيش از روى دادن باز مىشناسد و دشواريهاى خويش را چون مردى كاردان مىپذيرد و در برخورد با آنها همان مىكند كه سودمندتر و مناسب‌تر است .\r\nبا اين همه ، مسكويه چنين دريافته است كه گزارشهاى درست تاريخ غرق در قصه‌هايى است بىپايه و آميخته با افسانه‌ها و متل‌هايى كه سودشان جز خواب آوردن يا سرگرمى نيست . از اين‌رو ، همهء آن گزارشها را در بوته نقد مىنهد و آنچه را كه ارزشمند است از آن بيرون مىكشد و آنچه را كه تهى از ارزش تاريخى است به سويى مىافكند .\r\nمسكويه به گزارشهاى پيش از طوفان از آن رو كه فاقد ارزش تاريخىاند اعتماد نكرده است و معجزه‌هاى پيامبران ( ص ) را از آن رو كه براى مردم روزگارش قابل تكرار و تجربه نبوده است ، در كتاب خود نياورده است . البته اين بدان معنى نيست كه وى تدبيرهاى مردمانه‌اى را كه از ايشان رسيده است فرو نهاده باشد . زيرا همهء اين گونه روايات در متن اهتمام مسكويه قرار دارد . مسكويه كتابى جداگانه در صفات پيامبران سلف نوشته و آن را « احوال الحكماء و صفات الانبياء السالفين » نام نهاده است كه در فهرست آثارش از آن ياد مىشود . و اين خود پاسخى است بر خاورشناس كارادوو ( 102 . 1 ) كه نكته را در اين باره ، به درستى درنيافته است .\r\nمسكويه به حوادثى كه به بخت و اتفاق روى مىدهند توجه مىكند . با اين كه آدمى اين گونه پيشامدها را تدبير نتواند كرد و در برابر آنها كارى از او ساخته نيست . گزارش اين گونه رويدادهاى تاريخى بدان روى است كه باز به گفته مسكويه « انسان اين گونه از\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nحادثه‌ها را نيز در شمار آرد و در دل و گمان خويش نگاه دارد ، تا در نزد او از دفتر پيش آمدها و آنچه روى دادن مانندش را چشم مىدارد نيفتد ، هر چند از پيش آمد بد جز به يارى خدا بر كنار نتوان بود ، و به پيش آمد نيك جز به كارسازى او اميد نتوان بست . » مسكويه روشى را كه در نوشتن تاريخ براى خود برگزيده است هرگز از ياد نمىبرد و آن را در جاى جاى كتابش گوشزد مىكند . مسكويه ، چنان كه روزنتال مىنويسد ، « در تاريخنويسى بر پايهء بلندى ايستاده است . كم پيش مىآيد كه وى به گزارشهاى بىارزش تاريخ ارج نهد . آنچه را كه داراى ارزش تاريخى است به خوبى باز مىشناسد و روايات تاريخ را با سامانى خردپذير باز مىگويد و پيوندى را كه در ميان حوادث وجود داشته است به خواننده‌اش مىنماياند . » مورخان اسلامى همگى به تاريخ از آن رو نگريسته‌اند كه تاريخ درس است ، اندرز است و مىتوان از آن پند گرفت ، « اما تنها كسى كه در اين باب استدلال حكيمانه و فلسفى كرده و ديد اخلاقى و براگماتيك داشته و جا به جا در كتاب خود به موارد تجربه و فوايد عملى اشاره كرده مسكويه است . مسكويه قايل به اصالت عمل و اصالت تجربه بوده است . » [ 1 
  ] و به تعبير ديگر ، « وى كه در فلسفه به عنوان حكيم اخلاقى مشهور است ، در تاريخ مؤلف كتاب حكيمانه‌اى است به نام تجارب الامم . نام كسانى چون ابو على مسكويه ( 320 - 421 ه 
  ] ، رشيد الدين فضل الله [ 645 - 718 ه 
  ] ، و ابن خلدون [ 732 - 806 ه 
  ] را مىتوان به عنوان پيشروان طريقهء علمى تاريخ يا در شمار پيشگامان فلسفهء تاريخ ياد كرد . » [ 2 
  ] و اين خود روشن است كه مسكويه چند قرن پيش از رشيد الدين فضل الله و ابن خلدون مىزيسته است . بسا بتوان گفت كه مشكويه در تجارب الامم با همان چهره‌اى ديده مىشود كه در نوشته‌هاى نامدار ديگرش . همچون :\r\nترتيب السعادات ، يا الفوز الأصغر ، يا تهذيب الاخلاق ، يا جاويدان خرد ، يا شوامل كه آن را در پاسخ هوامل ابو حيان توحيدى نوشته است ، و جز آن كه همگى دربارهء تواناييهاى روان و مهار كردن خوى آدمى و در شناختن و شناساندن نيكبختى انسان‌اند و مسكويه به نوشتن آنها ممتاز و پيشتاز شناخته شده است . كايتانى در مقدمهء فتوگراف\r\n\r\n\r\n","description":"","footnote":"\r\n[ ( 1 ) 
  ] دكتر زرياب خويى ، مقالهء « مورخان ايران در دورهء اسلام ، در مجموعهء مقالات « گوشه‌اى از سيماى تاريخ تحول علوم در ايران » انتشارات وزارت علوم ص 181 .\r\n[ ( 2 ) 
  ] زرين كوب ، تاريخ در ترازو ص 73 ، 71 .\r\n","page_name":" 32 ","page_number":32},
  {"content":"\r\n\r\nنسخه اياصوفيا مسكويه را به عنوان مورخ چنين مىبيند :\r\n« وى كه از ريشه‌اى ايرانى برآمده است ، يكى از پيشروان تاريخنگارى به زبان تازى است . افزون بر اين ، اثرى كه از مسكويه بر جاى مانده است بر شالوده‌اى استوار است كه از نگاه روش شناختى با اصولى كه در نزد تاريخنويسان باختر زمين و مورخان پسين‌تر به كار بسته مىشود ، خويشاوندى نزديك دارد . مسكويه بر خلاف سلف شهير خود طبرى كه هدف عمده‌اش گردآورى مايه‌هاى تاريخى و ارائه همگى آنها بر سامانى شايسته بود ، بر آن شد تا تاريخش همچون ساختى اندام‌وار تصنيف گردد و از اين رهگذر ، انديشه‌هاى بنيادين چنان كه سراسر تصنيف را به هم مىپيوندد ، عنصرى آفريننده در سراسر اثر شود . در صفحات اين اثر عنصرى شخصى به چشم مىخورد كه جاى آن در ساير تصنيف‌هاى تاريخى اين مرحله خالى است . تجارب الامم ، آشكارا ، كارى است برآمده از ذهنى استدلالى كه در پرتو برداشتى و الا از هدف و وظيفه مورخ عمل مىكند . از اين‌رو ، مسكويه نسبت به مورخان پيشين و معاصران خويش كه به تازى نوشته‌اند ، برترى بزرگى نشان مىدهد . وى بدان خشنود نيست كه به گرد آورى مايه‌هاى تاريخى و ارائه آن در يك نظم گاه شناختى بسنده كند . چه وى بر اين باور است كه رويدادهاى گذشته با شبكه‌اى از شئون و مصالح بشرى به هم پيوند داشته است ، و در حقيقت ، تاريخ نيز ، چنان كه وى مىبيند ، همين است و در گزارش راستين آن خردمند چيزى خواهد يافت كه كانى از دانش ارجمند است . » [ 1 
  ] نكتهء ديگرى كه در كار مسكويه چشمگير است اين است كه وى تاريخ خود را در كمال بىطرفى نوشته است و چنان كه مارگليوث نيز اشاره مىكند ، وى در خدمت اميران و وزيران آل بويه مىزيسته و از نزديكان ايشان بوده است . از اين‌رو انتظار مىرفت كه در تاريخش ، ايشان را بىدريغ ستايش كند . ولى مىبينيم كه نه تنها از ايشان جانب نگاه\r\n\r\n\r\n","description":"","footnote":"\r\n[ ( 1 ) 
  ] متن انگليسى سخن كايتانى را نظر به نكته‌هايى كه در آن نهفته است . روى روكش جلد متن عربى تجارب الامم عينا نقل كرده‌ام ، چنان كه در مقدمهء عربى به عربى ، و در اين مقدمه به فارسى برگردانيده‌ام .\r\n","page_name":" 33 ","page_number":33},
  {"content":"\r\n\r\nنداشته ، بل بىطرفى شگرفى نشان داده و بد و نيك خوى و كردارشان را باز نموده است . [ 1 
  ]\r\n\r\nمنابع مسكويه در نوشتن تجارب الأمم\r\nمسكويه در آغاز مقدمه‌اش گويد كه وى تاريخ مردمان و زندگينامه‌ها و اخبار شهرها و نامه‌هاى تاريخ را خوانده است . اين خود نشانهء تعدد منابعى است كه وى در نوشتن تاريخش از آن سود جسته است . مسكويه در درجه نخست ، بر طبرى ، و سپس بر منابع ديگرى كه از بركت كتابخانه‌هاى بزرگ آل بويه در اختيار داشته ، بر هر كدام بر حسب دوره‌هاى تاريخى تكيه كرده است . شناختن دقيق اين منابع مستلزم آن است كه منابع همهء گزارشهاى مسند و مرسل او را باز شناسيم ، كه نخستين شرط آن ، بيرون آمدن دورهء كامل متن تجارب الامم است . بارى ، منابع مسكويه به اجمال اينهاست :\r\n1 . تاريخ طبرى ، چنان كه گفتيم ، مسكويه قبل از هر كس و هر منبع ، به طبرى توجه داشته و بيشتر مواد كتابش را از او گرفته است . زيرا مسكويه تاريخ كهن را - پس از حذف آنچه به كارش نمىآمده است ، و با افزودن متون پر ارزش و اضافاتى كه از منابع ديگر آورده ، از روزگار اوشهنگ ، يا چنان كه خود گويد ، از دوران پس از طوفان تا سال 295 هجرى ، پا به پاى طبرى - اما به شيوهء خويش - پيش مىآيد ، با توجه به اين كه تاريخ طبرى خود تا سال 302 هجرى را در بر مىگيرد . مسكويه تنها تاريخنگارى نيست كه از سرچشمهء طبرى مىنوشد و از گزارشهاى او در كتاب خود سود مىجويد . كيست كه به طبرى تكيه نكرده است ؟ اينك ابن اثير كه در مقدمه‌اش گويد :\r\n« من به تاريخ بزرگى كه امام ابو جعفر طبرى نوشته است آغاز كردم . زيرا وى تكيه‌گاه همگان است و به هنگام اختلاف ، همگان به او رجوع كنند . همهء گزارشهايى را كه دربارهء زندگى كسان در كتاب طبرى آمده است در تاريخ خود آورده‌ام . هيچ شرح حالى را فرونگذاشته‌ام . طبرى در اكثر رويدادها گزارشهاى متعدد آورده است . من كاملترين آنها را از كتاب او برگرفته‌ام و از روايات ديگران\r\n\r\n\r\n","description":"","footnote":"\r\n[ ( 1 ) 
  ] مارگليوث : دراسة عن المؤرخين العرب ص 27 ، 142 ، 149 .\r\n","page_name":" 34 ","page_number":34},
  {"content":"\r\n\r\nمطالبى را كه در طبرى نبود بر آن افزوده‌ام . چون از اين كار بپرداختم در تاريخهاى مشهور نيز نگريستم و از اين تاريخها [ از جمله تجارب الامم 
  ] نيز مطالبى كه در طبرى نبود بر آن چه از طبرى گرفته بودم افزودم . » آن چه دربارهء ابن اثير گفتيم درباره بسيارى ديگر ، از جمله ابن خلدون نيز راست مىآيد ، ( نگاه كنيد به العبر 4 : 1140 ) . زيرا تاريخ طبرى سرچشمه‌اى است جوشان از روايات درست و نادرستى كه طبرى به قصد حفظ و نگهدارى آنها ، همه را در كتاب خود گرد كرده است . طبرى چنان كه در مقدمه‌اش گويد بر آن نيست كه روايات را در ترازوى سنجش خويش نهد يا تعديل كند ، يا دربارهء آن سخنى گويد . ولى مورخان پسين كه از او بسيار گرفته‌اند ، برگرفته‌شان را در قالبهايى ريخته‌اند كه براى خود برگزيده بوده‌اند و هر كدام بر پايهء نگرش و پسند خويش بدان شكل و جهت بخشيده‌اند . مسكويه نيز از همين مورخان است كه او نيز از طبرى بسيار گرفته است . ولى وى كسى نيست كه گزارشهاى ديگران را بى هيچ سنجش و نقد يكسره در كتاب خويش بريزد . مسكويه تنها به گزارشهايى ارج مىنهد كه داراى ارزش تاريخى است و آنها را با معيار گزينش خويش سازگار مىيابد : گزارشهايى كه به هدف و نگرش مبتنى بر فلسفهء اخلاق او كه در مقدمه‌اش از آن سخن گفته و در آثار ديگرش بر آن اصرار ورزيده است ، خدمتى تواند كرد . مسكويه تاريخ طبرى را در نزد ابو بكر احمد بن كامل قاضى كه از ياران طبرى بوده است خوانده و از او اجازهء روايت گرفته بوده است . خود ، در تجارب الامم در شرح حوادث سال 350 هجرى گويد :\r\n« در اين سال ابو بكر احمد بن كامل قاضى درگذشت . من تاريخ طبرى را از او شنيده‌ام . وى از ياران ابو جعفر [ طبرى 
  ] بوده ، خود از وى بسيار شنيده بوده است .\r\nولى من از روايات طبرى جز همين كتاب را از ابو بكر قاضى نشنيده‌ام ، كه برخى به قرائت در نزد او ، و برخى به اجازت از او بوده است . وى در شارع عبد الصمد مىزيسته و من با وى بسيار نشسته‌ام . » 2 . گنجينه‌هاى بزرگ و گرانبهاى آل بويه . مسكويه در تجارب الامم حتى نسبت به\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدوره‌اى كه موازى طبرى است بويژه در روزگار پيش از اسلام ، متن‌هاى بىنظير و پر ارزشى را مىآورد كه در آثار مورخانى چون طبرى ، ابن اثير ، ابن خلدون و ديگران ديده نمىشود . براى نمونه اندرز اردشير را نام بايد برد كه به تعبير مينوى « ترجمهء عربى آن امروزه در كتاب تجارب الامم براى ما محفوظ و على العجاله بعد از اوستا قديم‌ترين سندى است كه در شكل كتاب براى ما باقى مانده است . » [ 1 
  ] يا زندگينامهء خود نوشته ( اتوبيوگرافى ) انوشروان و سخنرانى او كه سرشار از اطلاعات صريح و مستنبطى است كه پژوهندگان تاريخ آن دوره را براستى به كار مىآيد . مسكويه اين متن‌هاى بىهمتا و اين اضافات پر ارج را كه ويژهء كتاب او است از كجا آورده است ؟ مسكويه افزون بر جنبه‌هاى فلسفى و استادى و عضويت در انجمن‌هاى علمى زمان و عنوانهاى ديگر ، سرپرست كتابخانه‌هاى بزرگ وزيران و اميران آل بويه ، همچون ابن العميد و پسرش ابو الفتح و سپس كتابخانهء بزرگ عضد الدوله ديلمى بوده است . مسكويه به مدت هفت سال خازن كتابخانهء ابن العميد بود ، ( تجارب ج 6 حوادث سال 359 ه ) كتابخانه‌اى كه فهرست آن 1056 برگ بود ( 44 كراسه 24 برگ - آدام‌متز 1 : 297 ) و سرشار از كتابهايى كه همهء زمينه‌هاى علم و ادب را شامل مىگرديد . مسكويه خود گويد ( حوادث سال 355 ) كتابهاى آن بيش از صد بار مىشد . يا كتابخانهء بزرگ عضد الدوله ديلمى ، كسى كه مسكويه تجارب الأمم را هم به نام او نوشته است . مقدسى در احسن التقاسيم ( ص 449 ) آن را چنين وصف مىكند : « گنجورى از بزرگان شهر بر اين كتابخانه اشراف دارد . هيچ كتابى نبود كه تا آن زمان تصنيف شده باشد و عضد الدوله آن را در كتابخانه‌اش گرد نياورده باشد . در هر سوى آن گنجينه‌هايى است . به همه ديوارهاى دالان و آن گنجينه‌ها ، اطاقكهايى از چوب منقوش به درازاى يك قد و پهناى يك ذرع چسبيده است . . . دفترها بر رفها چيده شده‌اند . براى هر دسته از آنها اطاقكها و فهرستهايى است ويژه كه نام كتابها در آن ثبت شده است . جز بزرگان كسى را بدان راه نيست . » بدون شك ، مسكويه از اين گنجينه‌ها سود فراوانى برده است . مايه‌هاى تاريخى ويژه‌اى كه منحصرا در كتاب او ديده مىشود - خواه دربارهء پيش از اسلام خواه پس از اسلام - برگرفته از منابعى است كه در آن گنجينه‌ها فراهم بوده است .\r\n\r\n\r\n","description":"","footnote":"\r\n[ ( 1 ) 
  ] نامهء تنسر ، به تصحيح مجتبى مينوى ، چاپ دوم ، انتشارات خوارزمى ، تهران 1352 ، مقدمه ص 19 .\r\n","page_name":" 36 ","page_number":36},
  {"content":"\r\n\r\n3 . ثابت بن سنان . از سال 295 تا 340 هجرى ، تاريخ مسكويه از منابعى بجز طبرى سرچشمه مىگيرد . از اين منابع است تاريخ ثابت بن سنان ( متوفى به سال 363 ه ) پسر ثابت بن قرّهء صابى حرّانى ( 221 - 288 ه ) دايى هلال بن محسّن صابى . ثابت بن سنان تاريخش از خلافت مقتدر ( از سال دويست و چند - قفطى ) تا سال 360 هجرى را در بر مىگيرد . ابو اسحق هلال بن محسّن براى تاريخ ثابت بن سنان تتمه‌اى نوشته است كه به سال 447 مىرسد . ( كلود كاهن ، دانشنامه ايران و اسلام ) ، دليل بر اين كه مسكويه از كتاب ثابت بن سنان سود جسته تصريح خود مسكويه است ( ج 5 ، حوادث سال 319 ه ) .\r\nروذراورى سخنى دارد كه بر مبناى آن بايد هلال صابى را نيز از منابع مسكويه بدانيم .\r\nوى در ذيلى كه براى تجارب الامم نوشته است ( ص 23 ) گويد :\r\n« ابو اسحق درباره دولت ديلميان كتابى نوشته است كه آن را « التاجى في الدولة الديلميه » ناميده است . كتابى است آراسته و نيكو . . . ما پايان اين كتاب را با پايان تجارب الامم برابر ديده‌ايم . در خاتمه‌اش پاره‌اى الفاظ شبيه يك ديگرند . و تاريخ هر دو مورخ به يك زمان ختم مىشود . كتاب خود موجود است و به جاى آن كه از آن خبر دهيم مىتوان آن را از نزديك ديد . » اعتماد بر اين سخن اندكى دشوار است . زيرا مىدانيم تاريخ ابو اسحق صابى تا سال 447 هجرى و تاريخ مسكويه تا سال 369 هجرى را در بر مىگيرد چنان كه روذراورى نيز همين را مىگويد . ( ذيل ص 8 ) . حتى اگر فرض كنيم كه كتاب مسكويه بيش از 6 بخش بوده ( به رغم تصريحى كه در پايان بخش ششم آمده است ) اين فرض نيز سست مىنمايد . زيرا مسكويه خود به سال 421 درگذشته بوده است . حتى اگر بگوييم در اين جا اشتباهى رخ داده است و مقصود همان ثابت بن سنان صابى است كه تاريخش تا سال 360 يا 363 را ( بنابر دو قول ) در بر مىگيرد ، باز درست نمىنمايد . زيرا تاريخ مسكويه خود تا سال 369 امتداد مىيابد ، به هر روى ، اگر درست باشد كه مسكويه از هلال نقل كرده است ، مىبايست فقط از حوادث سال 364 ( آغاز تاريخ هلال ) تا 369 ( انتهاى تجارب الامم ) از تاريخ هلال نيز گرفته باشد . با توجه به اين كه مسكويه در\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنوشتن اين سالها خود نيز منبع تاريخ خويش بوده است . با اين همه ، اين مانع از آن نبوده است كه مسكويه از كتابهاى معاصران‌اش ، از جمله كتاب هلال صابى يا ديگران نيز سود جسته باشد .\r\n4 . مسكويه به عنوان منبعى براى تجارب الامم . بارى ، منابع مسكويه تا پيش از سال 340 هجرى هر چه باشد ، از آن پس ، وضع به گونه‌اى ديگر است . مسكويه هنگامى كه حوادث سال 340 هجرى را آغاز مىكند خود گويد :\r\n« بيشتر گزارشهايى كه پس از اين سال مىآورم از مشاهده‌ها و ديده‌هاى خود من ، يا گزارشى است همسنگ ديده‌هاى من كه از ديگران شنيده‌ام . زيرا همچون استاد رئيس ابو الفضل محمد بن الحسين بن العميد - كه خدا از او خشنود باد - در اين يا آن واقعه ، تدبيرهاى خويش را ، و پيش آمدهايى را كه براى وى رخ داده ، به من خبر داده است . گزارش چنين كسى در اين كه بدان اعتماد كنم و به راستى آن اطمينان يابم ، از ديده‌هاى خود من كمتر نتواند بود . نيز مانند ابو محمد مهلّبى - كه رحمت خدا بر او باد - بيشتر حوادث روزگارش را براى من بازگفته است ، و اين به علت طول صحبت و كثرت مجالست با وى بوده است . بسيارى از بزرگان عصر اين دو تن ، خبرهايى به من داده‌اند كه از آنها پند توان گرفت . من همهء رخدادهايى را كه در ياد دارم ، و آن چه را كه از ديگران شنيده ، يا خود آزموده‌ام ، همه را به خواست خدا باز خواهم گفت . » بارى ، تاريخ مسكويه - به هر روى - تا سال 369 هجرى را در بر مىگيرد و از آن در نمىگذرد . با اين كه وى تا 421 هجرى ، يعنى نيم قرن پس از آن نيز زيسته و به دليلى كه اينك بر ما معلوم نيست ، از نوشتن بازماندهء تاريخ روزگارش باز مىايستد . با اين همه در آن جا كه سخن از قرن چهارم و روزگار آل بويه است ، تجارب الأمم به عنوان مأخذ دست اول ، يا به گفته مارگليوث  Original  ، مىدرخشد .\r\n\r\nتجارب الامم : نامش\r\nنام كتاب بىهيچ كاست و فزود تجارب الامم [ آزمونهاى مردمان 
  ] است . مسكويه در\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمقدمه‌اى كه بر تصنيفش نوشته به نام كتابش تصريح كرده است . در مقدمه‌اش مىگويد :\r\nپس ، اين كتاب را گرد آورده‌ام و آن را تجارب الامم ناميده‌ام . دسته‌اى از نويسندگان ، از جمله ابن اثير ( 7 : 118 ، 868 ) و قفطى ( ص 331 ) و بيهقى ( صص 18 - 19 ) و ابن خلكان ( 2 : 9 ) و ابن خلدون ( 3 : 772 ) و خوانسارى ( 1 : 255 ) نام اثر مسكويه را درست ضبط كرده چيزى بر آن نيفزوده‌اند . ولى در آثار هر يك از ابو سليمان ( ص 347 ) و روذرواى در ذيل ( ص 5 ) و سخاوى به نقل از اتحاف الورى ( روزنتال : 441 ) دنبالهء « و عواقب الهمم » بر آن افزوده شده است . اين افزوده در اعيان الشيعه عاملى ( 10 : 146 ) به صورت تعاقب الهمم است كه كايتانى  Caetani  ( مقدمه عكسى ) آن را  Taaqib  به كسر قاف ضبط كرده است كه از دو جهت نادرست است . اين افزوده‌ها به هر صورت كه باشد ، از سجع گرايى كه بويژه در نامگذارى كتابها باب بوده است سرچشمه مىگيرد . اين شيوه چندان رايج بوده است كه كاتبان و ناسخان ، اگر نام كتابى را بدون دو پارهء هماهنگ مىديدند خود بر آن سجعى مىافزوده‌اند . بارى ، افزودهء تعاقب الهمم يا عواقب الهمم ساختگى است و بخشى از نام كتاب مسكويه نيست . زيرا چنان كه در آغاز گفتيم ، وى خود به نام كتابش تصريح كرده است . شگفتى در اين است كه كاتب يا نسخه‌بردارى كه مقدمه كتاب را و تصريح مسكويه را خود در اين باره رونويس كرده است مىبينيم در عبارات پايانى دستنوشته‌اش ، مقدمهء مصنف و نامگذارى خود صاحب اثر را از ياد برده ، نام كتاب را يك بار تجارب الامم و عواقب الهمم و بار ديگر عواقب الهمم و تجارب الامم نوشته است .\r\n\r\nنسخه‌هاى خطى متن عربى تجارب الامم\r\nاز نسخه‌هاى خطى تجارب الامم جز دو نسخه كه از ديد كميت كامل است ، و نيز چند پاره نسخه ، در دست نيست :\r\n1 . اياصوفيا ( شماره 3116 تا 3121 ) . در تصحيح متن تجارب الأمم اساس كار ما همين نسخه است . اين نسخه از لحاظ كميت كامل است و همهء بخشهاى ششگانهء تجارب الامم را ( بدون احتساب ذيل ) در بر مىگيرد . به خط محمد بن على بن محمد ابو طاهر بلخى است . كتابت بخش نخست در ربيع الاول سال پانصد و پنج ( 505 ) هجرى و بخش پايانى آن يعنى بخش ششم در ربيع الاول سال پانصد و شش ( 506 )\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nهجرى يعنى در مدت يك سال پايان پذيرفت . قطع نسخه كوچك است . هر صفحه داراى 12 سطر و هر سطر مشتمل بر 13 كلمه است . آغاز بخش نخست پس از بسم الله الرحمن الرحيم ، چنين است : « الحمد لله رب العالمين ، حمد الشاكرين و صلواته على محمد النبيّ و آله أجمعين . قد أنعم الله علينا معاشر خدم مولانا الملك السيد الأجلّ . . . » ، و پايان بخش ششم چنين : إلّا أنّه لم يظهر أمره لأحد . هذا آخر ما عمله الأستاذ ابو على احمد بن محمد بن يعقوب مسكويه - رضى الله عنه - و صلواته عليه محمد النبىّ و آله أجمعين و حسبنا و نعم الوكيل .\r\nبخش‌بندى نسخهء اياصوفيا چنين است :\r\nبخش نخست : اياصوفيا ، شماره 3116 . تعداد برگ 296 ( 591 ص ) اين بخش رخدادهاى تاريخى را از روزگار پيشداديان تا سال 37 هجرى در بر مىگيرد .\r\nبخش دوم : اياصوفيا ، شمارهء 3117 ، كتابخانهء مركزى دانشگاه تهران ، ميكرو فيلم شماره 120 و عكس شماره 290 . مشتمل بر حوادث سال 38 تا سال 103 هجرى .\r\nبخش سوم : اياصوفيا ، شماره 3118 . تعداد برگ 297 ( 593 ص ) ، كتابخانهء مركزى دانشگاه تهران ، ميكرو فيلم شماره 121 و عكس شماره 244 . مشتمل بر رخدادهاى سال 104 تا 191 هجرى .\r\nبخش چهارم : اياصوفيا ، شمارهء 3119 ، تعداد برگ 290 ( 580 ص ) ، كتابخانهء مركزى دانشگاه تهران ، ميكرو فيلم شماره 122 و عكس شماره 293 . مشتمل بر رخدادهاى سال 191 تا 233 هجرى .\r\nبخش پنجم : اياصوفيا ، شمارهء 3120 ، تعداد برگ 293 ( 585 ص ) . مشتمل بر حوادث سال 234 تا 326 هجرى .\r\nبخش ششم : اياصوفيا ، شمارهء 3121 ، تعداد برگ 260 ( 520 ص ) . مشتمل بر رخدادهاى سال 326 تا 369 هجرى .\r\nنسخهء اياصوفيا نسخه‌اى است به لحاظ قدمت و صحت نسبى بسيار ارزشمند .\r\nنسخهء اياصوفيا و خاورشناسان : خاورشناس كايتانى (  L . Caetani  ) بخشهاى نخست و پنجم و ششم نسخهء اياصوفيا را از سوى بنياد گيب به طور عكسى (  facsimile  ) منتشر كرد . ( ليدن ، به ترتيب در سالهاى 1909 ، 1913 ، 1917 م . ) بنياد گيب تصميم\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nداشت كه پس از نشر عكسى بخش 5 و 6 كه ادامهء تاريخ طبرى به حساب مىآمد و جاى خالى آن بيشتر احساس مىشد ، بخشهاى ميانى اين اثر ( بخشهاى 2 ، 3 ، 4 ) را نيز دنبال كند (  Caetani , Preface , P . xiv  ) تا سرانجام و در شرايط مساعد به تصحيح همهء بخشها بپردازد . ولى كايتانى و يارانش در بنياد گيب به دلايلى كه شرايط دشوار جنگ اول ، از آنها بود ، در عمل ناكام ماندند و اين سه بخش همچنان متروك ماند . چاپ عكسى كايتانى همراه با ملحقاتى است به زبان انگليسى از اين قرار : در بخش نخست ، مقدمهء كايتانى ( 5 صفحه ) ، سخنى از آمدروز (  Amedroz  ) درباره مسكويه ( 13 صفحه ) فهرست مطالب و فهرست اعلام بخش اول به قلم ملونى (  G . Meloni  ) . لسترنج (  G . LeSrtange  ) فهرست مطالب و فهرست اعلام را پيش از چاپ يك بار ديده بوده است .\r\nدر بخش پنجم ، مقدمه‌اى از كايتانى ( 4 صفحه ) ، فهرست مطالب و فهرست اعلام . اما در بخش ششم ، جز مقدمهء لسترنج ( 2 صفحه ) چيزى پيوست نشده است . آمدروز بخشهاى پنجم و ششم نسخه اياصوفيا را با حذف 56 صفحه از آغاز بخش پنجم و الحاق 28 صفحه نخست بخش ششم به انتهاى بخش پنجم منتشر كرد و ذيل تجارب الأمم نوشتهء ابو شجاع ظهير الدين روذراورى ( مشتمل بر سالهاى 369 تا 389 هجرى ) را همراه با بخش هشتم تاريخ ابو الحسين هلال بن المحسّن بن ابراهيم صابى كاتب ( مشتمل بر سالهاى 389 تا 393 ) در يك مجلد ، به دو مجلد پنجم و ششم افزود . ( قاهره 1914 - 1916 ) آمد روز در نيمه راه تصحيح ذيل درگذشت كه مارگليوث نيمهء دوم آن را تصحيح كرد و كار را به پايان برد ( مارگليوث ، مقدمه  P . I  ) . پس ، همهء آنچه آمد روز و در نهايت مارگليوث تصحيح و چاپ كردند دو مجلد پنجم و ششم تجارب الأمم بود با افزودن يك مجلد الحاقى ( ذيل روذراورى + بخش هشتم تاريخ هلال صابى ) .\r\nترجمهء انگليسى مارگليوث : دو بخش پايانى پنجم و ششم و بخش الحاقى ( روذراوى + هلال ) را مارگليوث (  Margoliouth  ) ترجمه كرد و يك مقدمه ( 11 صفحه ) و فهرست در 144 صفحه بدان افزود كه مقدمه و فهرست در يك مجلد جداگانه است .\r\nترجمهء مارگليوث همراه با متن عربى به چاپ رسيده است . ( آكسفورد 1920 - 1921 م . ) .\r\n2 . نسخه كامل ملك به شمارهء 4145 . نسخه‌اى است از لحاظ كميت كامل . در يك\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nجلد رحلى بزرگ و در 1014 صفحه . آغاز و انجام آن با آغاز بخش نخست و پايان بخش ششم نسخهء اياصوفيا برابر است . نام كتاب محمود طباطبايى اردستانى است . تاريخ استنساخ 1294 قمرى . خوش خط ولى پر غلط است . علاوه بر بياض كه در آغاز آن بسيار است ، سراسر نسخه آكنده از تصحيف و اشتباه است . اين نسخه به تنهايى قابل اعتماد نيست .\r\n3 . نسخهء ناقص ملك . به شمارهء 4324 . تعداد برگ 231 ( 462 ص ) قطع وزيرى ، نام كاتب محمد بن داود حسينى مشهدى . تاريخ استنساخ 1307 قمرى . آغاز : « و دخلت سنة احدى و مائة . . . » پايان : « فلم يؤثر شيئا فلما نظر . . . تمت . . . » اين نسخه حوادث سال 101 تا 256 هجرى را در بر مىگيرد . ظاهرا مجلد ميانى دورهء سه جلدى تجارب الامم است كه مجلد اول و سوم آن مفقود است .\r\n4 . نسخهء ناقص آستانقدس . ( به شماره 4090 ) ، دانشگاه تهران ، مركزى ، ميكروفيلم شمارهء 1638 و عكس شمارهء 3 / 6188 ( سه بخش ) ، 257 برگ ، 514 صفحه ( جمع سه بخش ) - آغاز و پايان آن برابر با نسخه ناقص ملك است . تاريخ كتابت 1297 . اين نسخه نيز مجلد ميانى دورهء سه جلدى تجارب الامم است .\r\n5 . نسخهء پاريس . ( 1  Shefer , A . B  . 5838 ،  Paris , Bibl . Nat . , Arab  ) . نسخه‌اى است ناقص مشتمل بر حوادث 249 تا 315 هجرى . ( كايتانى ، مقدمه  Xlll  ) .\r\n6 : بادليان . ( 804 .  Uril , No  ؛ 357 ،  Marsh  ) اين نسخه نيز ناقص است و فقط حوادث 340 تا 365 هجرى را در بر مىگيرد .\r\n7 . آمستردام . ( 107 ،  Cat . deJong  ) مشتمل بر حوادث سالهاى 196 تا 251 هجرى .\r\n( كايتانى ، مقدمه  Xlll  ) . در آغاز بيش از دو سطر بياض دارد و سپس چنين است : « أمر العراة باتخاذ تراس من البوارى و بالرمى بالمقاليع و محمد قد أقبل على اللهو و الشرب و وكّل الأمر كلّه إلى محمد بن عيسى بن نهيك . . . » و در پايان : « و يتلوه فى الجزء السادس : ذكر رأى اشير به عليه صواب و الحمد لله رب العالمين و صلواته على محمد النبىّ و آله الطاهرين و سلّم . » دوخويه (  deGoeye  ) اين نسخه را در ( 71 - 1869 ميلادى ) با ترجمه لاتينى و يك مقدمه زير عنوان  FragmentaHi storicorumArabam  منتشر كرد و بعدها در بغداد ( المثنى ، بدون تاريخ ) با حذف ترجمه لاتينى افست شد زير عنوان :\r\n« العيون و الحدائق لمؤلف مجهول ( من خلافة الوليد بن عبد الملك إلى خلافة المعتصم )\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو يليه مجلد من تجارب الامم . » و عنوان بخش تجارب الامم در اين مجلد چنين است :\r\n« تجارب الامم . تأليف ابى على احمد بن محمد بن يعقوب بن مسكويه الجزء السادس . » پس اين چاپ مشتمل بر دو بخش است : 1 - قطعه بازماندهء كتاب العيون و الحدائق كه يانگ و دوخويه با هم آن را تصحيح كردند . 2 - بخشى از تجارب الامم كه دوخويه به تنهايى آن را تصحيح كرده است . تجارب الامم از صفحه 411 اين مجلد آغاز مىشود و در صفحه 583 پايان مىيابد . جمع صفحات تجارب الامم در اين قطعه 172 صفحه چاپى است كه مشتمل بر سنوات 198 - 251 هجرى است .\r\n8 . اسكوريال ( 1709 .  Cat  ، 1704 .  Escorial , No  ) نسخه‌اى است ناقص مشتمل بر حوادث سال 36 تا 67 هجرى ( كايتانى ، مقدمه  Xlll  ) .\r\n\r\nتصحيح متن عربى تجارب الأمم\r\nبا يك مقايسهء ساده ميان اين نسخه‌هاى خطى در خواهيم يافت كه نسخهء كاملى كه از تجارب الامم در دست است همان نسخه شش بخشى اياصوفيا است ، نسخه‌اى كه به علت قدمت كتابت ( 605 - 606 هجرى ) و صحّت نسبى آن اساس كار ما در تصحيح متن كامل تجارب الامم و نشر همهء بخشهاى آن قرار گرفته است . زيرا نسخه‌هاى ديگر ، چنان كه در پيش گفتيم ، علاوه بر تأخر زمانى ، از لحاظ كميت نيز ناقص‌اند . به طورى كه اگر گردآورى همهء آنها از كتابخانه‌هاى گوشه و كنار جهان دست مىداد و آنها را كنار هم مىنهاديم بيش از نيمى از كلّ كتاب به دست نمىآمد . چون اين پاره نسخه‌ها يا تكرار يك ديگرند ، يا پيوندشان از يك ديگر گسسته است . ( نگاه كنيد به سالهايى كه هر كدام از آنها در بر مىگيرند ) . اما نسخهء ملك كه گفتيم از لحاظ كميت همهء كتاب را شامل است ، نسخه‌اى است متاخر ( 1294 هجرى ) و آكنده از غلطها و بياضها و تصحيف‌ها . غلط و تصحيف زيادى كه در اين نسخه ديده مىشود ظاهرا به دو عامل بر مىگردد : يكى خوانا نبودن احتمالى خط نسخه‌اى كه نسخهء ملك از روى آن رونويس شده است . دوم بضاعت علمى كاتب كه ظاهرا براى چنين كارى كافى نبوده است . از همين‌رو ، غلطهاى سنگين و شگفت‌انگيزى در اين نسخه راه يافته است كه در پاره‌اى صفحات به بيست تا سى غلط مىرسد . نمونه‌اى از اين غلطها را در زير مىآوريم :\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدرست غلط غزابرجان عمر بن خان عرضه عهته على خاله سوخرا ( بر دايىاش سوخرا ) على حاله مؤخرا اموال ابوال صغير السن يعرضوا السن ضرار بن قطر بن ما قدر جعالتك فى هذا الأمر ؟ ما قدر جمعا إنّك فى هذا الأمر ! قبالة لحظه قبالة بخطّه باشر ناش و كان سعد هذا تزوّج أمة تخدم لجذيمة و كان سعد هذا تزوّج أمّه خدمة لجذيمه ! خرشيدان [ خورشيدان ؟ 
  ] ( اسم جايى ) خر شدن ! با توجه به آن چه دربارهء نسخه‌ها گفته شد ، نسخهء اياصوفيا را اساس نهادم و از پاره نسخه‌هايى كه به آنها دسترسى يافتم و نيز از متون تاريخى همچون طبرى ، ابن اثير ، الآثار الباقية بيرونى و كتب ديگر ، در حلّ مشكلات قرائت و نقد متن يارى جستم . سهم متن عربى طبرى در كمكى كه به من كرده است از همه بيشتر و مهمتر است . دربارهء اغلب كلمه‌ها و عبارتهاى متن عربى تجارب الامم ، ناگزير تاريخ طبرى را ورق زدم تا روايت مشابه يا همريشهء روايت مسكويه را بيابم و در پرتو آن ، ابهام ، ريختگى ، افتادگى يا هر گونه ناخوانايى و دشوارى را روشن ساخته ، متن را به صحت و اصالت نزديك‌تر كنم .\r\nمقايسهء اين دو متن كه از لحاظ كالبد تأليفى و از لحاظ كميت ، يا اجمال و تفصيل ، با يك ديگر سخت متفاوتند هر چند وقت و حوصلهء فراوانى برده است ، علاوه بر مسئله نقد و تصحيح متن تجارب الامم ، حاصل ديگرى نيز داشته است . زيرا در هر مراجعه و مقايسه‌اى كه با طبرى انجام داده‌ام ، شمارهء صفحات طبرى را در حاشيه متن آورده‌ام .\r\n( مگر آن كه به ارجاعهاى پس و پيش بسنده كرده باشم ) چنان كه متن تجارب الامم و متن طبرى ( متن عربى چاپ اروپا ) در بيشتر موارد ، همچون دو ريل راه آهن در فواصلى ، به يك ديگر پيوند مىخورند و دوشادوش يك ديگر پيش مىروند . چيزى كه در بسيارى موارد ،\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nسبب آسانى كار خوانندهء پژوهشگر خواهد شد .\r\nدر تاريخ پيش از اسلام ، يعنى تقريبا نيمهء نخست مجلد اول متن تجارب الامم ، بسيارى از اعلام كهن ايرانى هست كه ريشه در زبانهاى پهلوى و اوستايى دارد . اين اعلام و يا برخى واژگان يا القاب كسان و بلندپايگان كشور و لشكر ، در متون تازى به دلايلى كه بر اهل فن پوشيده نيست ، به صور گوناگون و آشفته‌اى معرّب شده‌اند . از اين رو ، در حدّ توان و تا آنجا كه از منابع دم دست بر مىآمد ، اين اعلام را پس از ذكر اختلاف نسخ به اصل‌شان باز گردانيدم . از آنجا كه در بخش ايران پيش از اسلام اين اثر به رغم تلخيصى كه در خود متن ديده مىشود ، اعلام و واژگان ايران كهن بيش از بخشهاى ديگر كتاب است ، حواشى اين قسمت ، فشرده‌تر است . با آن كه اين حواشى در موجزترين شكل خود خلاصه شده و در بسيارى موارد آن خلاصه هم حذف گرديده است . از اين بخش كه بگذريم ، اعلام جغرافيايى و يا كلمات دشوار يا مهجور ، بيشتر به انگيزهء رسيدن به درستى ضبط به اختصار شرح شده است . بىآن كه دغدغهء شرح همهء موارد را بر دغدغه‌هاى ديگرم افزوده و آن را به گردن گرفته باشم . در حواشى متن ، باز بيشتر در حواشى آغاز كتاب ، نشانه‌هاى فونتيك را به حكم شرايط مطبعه با اندكى تغيير به كار برده‌ام كه در مقدمهء عربى بدانها اشاره كرده‌ام . در رسم الخط عربى و نقطه گذارى ، در متن ، ميانگينى از شيوه‌هاى ويرايش را كه در جهان عرب متداول است به كار گرفته‌ام . در ضبط متن گفتگوها - هر چند متن ما يك متن كهن است - شيوهء متداول زمان را رعايت كرده‌ام . بدان روى كه مطالب كتاب از حالت يك نواخت بيرون آيد و همزمان با روشن‌تر شدن مطالب ، صفحات كتاب ، چشم را نيز اندكى بنوازد . شمارهء صفحات نسخهء اياصوفيا را بنا بر شماره‌گذارى كايتانى ، در جاهاى خود و در ميان دو قلاب : [ 
  ] نهاده‌ام . نخست از آن روى ، كه خوانندهء متخصص اگر در صحت ضبط كلمه يا عبارتى كه در متن ما آمده است ، - بارى - شك كند ، و مايل به مقايسهء آن با اصل باشد ، كار بر او آسان گردد . دوم اين كه چون پاره‌اى محققان به صفحات بخشهاى فاكسيميلهء كايتانى ارجاع كرده‌اند ، كار خوانندگانى كه معمولا به آن دسترسى ندارند آسان گردد و با داشتن متن مصحّح ما ، مطالب ارجاع شده به كايتانى را هم در متن ما به آسانى در جاى خود بيابند . سوم آن كه خود من ، چه به عنوان مصحح متن و چه به عنوان مترجم آن ، در بازگشتهاى مكرر ضمن كار ، از اين روش سود فراوان برده‌ام .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبخش بندى نسخه اياصوفيا يك بخش بندى كمى است . و بر يك تقسيم بندى تأليفى كه عادتا بر موضوع ، يا در متون تاريخى معاصر ، بيشتر بر ادوار تاريخى استوار است ، نهاده نشده است . مطالب اين اثر بر حسب ترتيب سنوات تاريخ است ، ترتيبى كه تاريخنگاران قديم نوشته‌هاشان را هم بدان سامان مىبخشيده و از گسيختگى و آميختگى باز مىداشته‌اند . از اين رو ، خوانندهء ما مىبيند كه در تصحيح متن عربى 43 صفحه از آغاز بخش دوم را به پايان بخش نخست افزوده‌ايم كه به همين صورت در ترجمه نيز رعايت شده است . در بخش‌بندى اياصوفيا نيمى از مطالب فصل مربوط به دوران امام حسن ( ع ) در پايان بخش اول و نيمى در بخش دوم آمده است . از اين رو بهتر آن ديديم كه اين دو پاره به هم بپيوندد ، تا از سويى ، عصر پيش از اموى يكسره در بخش نخست متن مصحح ما قرار گيرد ، و از سوى ديگر ، بخش دوم با آغاز سلسلهء اموى آغاز گردد ، و در فرجام ، به تقسيم‌بندى منطقى اندكى نزديك شده باشيم . از سوى ديگر بخش يا مجلد نخست را خود بر دو بهر كرده‌ايم : بخش پيش از اسلام ، كه به نوبهء خود بر حسب عصر هر يك از دوره‌ها و سلسله‌ها ، همچون پيشداديان ، كيان ( كيانيان ) ، اشكانيان ، ساسانيان فصل بندى شده است ، و بخش ديگر ، روزگار صدر اسلام و خلفاى راشدين ، كه آن نيز بر حسب عصر پيامبر گرامى ( ص ) و خلفاى راشدين به فصلهايى تقسيم شده است . در ساير بخشهاى كتاب نيز همين روش به كار رفته است .\r\nعنوان‌هاى فرعى كه در نسخهء متن بود در راهنمايى خواننده به مطالب كتاب كافى به نظر نرسيد . از اين رو ، در مواردى كه نياز بود ، تيترهايى در ميان دو قلاب افزوده‌ايم و صفحات گنگ را گويا كرده‌ايم . اين در اصل تصحيح و چاپ متن بود . در روند ترجمه فارسى نيز كه همزمان تجديد نظر در متن نيز به حساب مىآمد ، در پاره‌اى جايها تيتر فرعى تازه‌اى افزوده‌ايم ، يا تيترى را يك دو سطر بالا و پايين كرده‌ايم . به هر روى ، افزوده‌ها را در ميان دو قلاب جاى داده‌ايم تا به اصالت متن آسيبى نرسد .\r\nبارى ، ما اين چاپ از متن تجارب الامم را آغاز راهى مىدانيم كه در راستاى زنده كردن يك متن ارجمند تاريخ اسلام و ايران گشوده‌ايم . اگر جاى باليدنى هست در برداشتن همين گام لرزان و نااستوار نخست است كه از گوتنبرگ به اين سو كسى به جدّ ، در آن نينديشيده است . و گر نه ناگفته پيداست كه اين كار تا رسيدن به كمال راه درازى در پيش دارد . از همين رو ، در آن چه از چاپ بيرون مىآيد ، در هر نگاه ، بويژه در روند ترجمهء\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nفارسى ، به ديدهء نقد مىنگرم ، و هم اكنون فيشهايى از استدراكها فراهم آمده است ، تا در واپسين مجلد دورهء متن تازى گرد آيد . و سپس اگر دست دهد ، در چاپ دوم همهء آن موارد اصلاح گردد . از اين رو ، اين ترجمه كه ما با توجه به اين بازنگريها انجام داده‌ايم ، به منزلهء ترجمه‌اى است كه از روى چاپ دوم ما به انجام رسيده باشد .\r\n\r\nترجمهء فارسى تجارب الامم\r\nاينك كه از مسكويه و تجارب الامم و چگونگى تصحيح متن عربى آن سخن گفتيم ، جا دارد سخنى هم دربارهء ترجمهء فارسى آن بگوييم . در اينجا به چند نكته اشاره مىكنيم :\r\nدر ترجمهء متن‌هاى تاريخى ، شيوهء مترجمان از دير باز رعايت نوعى هماهنگى با تاريخ زبان متن بوده است . از اين رو ، نثر ترجمه‌هاى اين متون ، عملا تحت تأثير ويژگيهاى فارسى آن زمان از يك سو ، و ويژگيهاى زبان خود متن از سوى ديگر قرار داشته است . بسا كه همين عامل دوم است كه خود سبب شده است تا زبان فارسى در آنجا كه از واژگان تازى عينا و به صراحت وام نمىگيرد ، در پاره‌اى موارد متأثر از ساختار و شيوه‌هاى سخن تازى باشد . وجود نثر كهن فارسى در زمينه‌هاى تاريخى خود ، تعيين كنندهء شيوه‌اى است كه مترجمان در ترجمهء متون كهن تازى در پيش مىگيرند .\r\nعملا ، تاريخ تجارب الامم نيز متنى است بازمانده از نيمهء دوم قرن چهارم و همزمان با ترجمهء بلعمى از تاريخ طبرى . ( آغاز ترجمه 352 هجرى ) . ترجمهء بلعمى گذشته از چند و چونى كه در سنجش آن با متن طبرى به ميان مىآيد ، خود يكى از سرچشمه‌هاى مهم نثر پارسى است كه همواره الهام بخش نويسندگان و مترجمان بوده است . نثر ترجمهء ما نيز با توجه به همين نكته انتخاب و با توجه به ويژگيهاى فارسى امروز تعديل شده است . از سويى ، از آنجا كه بخش عمدهء مجلد نخست تجارب الامم ويژهء تاريخ ايران پيش از اسلام است ، گزارش تاريخ آن روزگار ، خود به خود ، به زبانى پارسىتر مىگرايد .\r\nبراى نمونه ، در ترجمه اندرز اردشير ، يا زندگينامهء خود نوشتهء ( اتوبيوگرافى ) انوشيروان كه از متن‌هاى بازماندهء پيش از اسلام‌اند ، قلم خود به خود در پى واژگان و عبارتهايى است كه از بن پارسىاند و به آسانى تسليم واژگان تازى نمىشود . از اين‌رو ، نثر ترجمهء اين بخش ، اندكى پارسىتر است ، و واژگان تازى كمتر در آن راه يافته است . ولى از آغاز تاريخ اسلام به اين سو ، اين ويژگى در زبان ترجمه‌ام كم رنگ‌تر مىشود و واژگان تازى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nپارسى شدهء نثر درى ، بويژه واژگان مشترك فرهنگى ، به حق در آن راه مىيابد .\r\nمسكويه در تجارب الامم ، بويژه در بخش اسلام ، گزارشهاى تاريخ را به دليلى كه در مقدمه‌اش و در آغاز كتاب باز نموده ، به تلخيص نوشته است . چنان كه گاه پيوند معنايى گزاره‌ها به آسانى مفهوم نمىگردد ، و در بسيارى جايها ، همين گزاره‌هاى ساده و كوتاه خود اشاره به داستانى دراز است كه اگر دقت نشود مترجم از معنى مقصود فرسنگها به دور مىافتد . بويژه هنگامى كه واژگان نامأنوس يا يك عبارت دو پهلو و چند پهلو نيز چاشنى اين تلخيص گردد . در چنين مواردى ، كوشيديم كه ترجمه و متن تا آن جا كه ممكن است با يك ديگر برابر مانند ، و از هر گونه تغيير يا فصل و وصل بى دليل پرهيز كرديم . در مورد بيتهاى شعر و رجزها و مثلها نيز وضع چنين است . حتى اگر تصحيف يا تحريفى در آن راه نيافته باشد ، باز به علت پوشيده ماندن بسيارى از قرينه‌هاى حال و مقال و شأن نزولشان ، و گاه به علت تركيب‌هاى نامأنوس‌شان ، معنى دقيق از دسترس به دور مىماند و كار مترجم سخت و دشوار مىگردد . در چنين موارد كارى كه از دست بر مىآمد اين بود كه علاوه بر كتب لغت ، به متون يا مآخذ ديگر ، يا كوششهاى گوناگونى كه از سوى محققان به انجام رسيده است نيز مراجعه كنيم و به كمك توضيحات اضافى كه گاه به دست مىآمد ، دشواريهاى عبارت را تا حد امكان از ميان برداريم .\r\nهمهء حواشى مربوط به فصلهاى نخستين كتاب را كه مربوط به ايران پيش از اسلام بود و دليل تراكم نسبى آن در متن را در پيش باز نموديم ، در ترجمه نياورده‌ايم . زيرا نقل بيشتر آنها به علت ويژگىشان به ايران كهن ، براى خوانندهء فارسى چندان ضرور نمىنمود ، چنان كه از ارجاع به متن عربى طبرى ( چاپ اروپا ) كه در حواشى متن ، هم به مقتضاى فضاى متن ، بسيار آمده است نيز خود به خود كاسته شده است . در اين باره ، علاوه بر دلايل ياد شده ، اين پشتگرمى نيز وجود داشته است كه انتشار متن مصحح و ترجمهء ما در چارچوب طرح واحدى انجام مىپذيرد . چنان كه در پايان كار هم متن و هم ترجمه در دسترس همگان بويژه خوانندگان پژوهشگر خواهد بود . در مورد اعلام پارسى تازى شده‌اى كه گاه در ترجمه به اصل پارسيشان برگردانيده شده‌اند ، اصل ضبط متن را در حاشيه آورده‌ام . مگر آن كه بىهيچ توضيحى بر خواننده معلوم باشد ، يا توضيح آن قبلا در پانوشت آمده باشد . واژهء « فارس » يا واژهء « فرس » را در آن جا كه به ترتيب به معنى « كشور پارس » و « پارسيان » آمده‌اند ، در بيشتر جايها به همين صورت ( پارس و پارسيان )\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبرگردانيده‌ام ، ولى گاهى نيز « ايران » و « ايرانيان » نهاده‌ام .\r\nبراى آسان شدن هر گونه مراجعه تطبيقى يا سنجش در ميان ترجمه و متن ، شماره صفحات متن را در لابلاى سطرهاى ترجمه در جاى خود ( با اندكى پس و پيش بر حسب شرايط عبارت ) و در ميان دو قلاب نهاده‌ام ، تا خواننده‌اى كه از متن به ترجمه ، يا از ترجمه به متن بر مىگردد ، صفحهء مطلوب را به آسانى بيابد . از سوى ديگر ، چون صفحات نسخهء اصل ( اياصوفيا ) را نيز قبلا در چاپ متن ، در ميان سطرها و در ميان دو قلابب نهاده بودم ، ينك ، نسخهء اصل ، و متن مصحح چاپى ، و اين ترجمه ، هر سه به يك ديگر راه دارند . در اينجا تذكر نكته‌اى بايسته مىنمايد . چنان كه در پيش گفتيم ، ترجمه‌اى كه اينك در دست خواننده است با توجه به بازنگريها و استدراك‌هايى انجام پذيرفته است كه در جاى جاى متن مصحح و مطبوع داشته‌ام . از اين رو ، اميدوارم آن موارد در شمار مواردى نيايد كه بىگمان ، از سهو ، يا خطاى چشم ، يا قصور من در فهم معنى متن سرچشمه گرفته است . چيزى كه كس از آن مصون نتواند بود .\r\nدر پايان ، با آن كه در اين راه مديون بسيار كسانم ، در اينجا بويژه از انتشارات سروش كه كار دشوار چاپ متن عربى ، و ترجمهء فارسى تجارب الامم ، و ساير كارهاى مسكويه را به پيشنهاد اين جانب پذيرفته و در دستور كارش نهاده ، و همهء دشواريهاى راه را به خوبى برتافته است ، و نيز از همهء همكاران در سروش سپاس مىگزارم و كاميابى اين سازمان فرهنگى پرتوان و پويا را در رسيدن به همهء هدفهاى والاى فرهنگى ، از خداوند خواستارم .\r\nدكتر ابو القاسم امامى تهران - پاييز 1368 خورشيدى / 1410 قمرى / 1989 ميلادى\r\n\r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n\r\n\r\nسرآغاز [ 1 
  ]\r\nبه نام خداوند بخشندهء مهربان ستايش خداى راست پروردگار جهانيان كه سپاسگزارانه‌اش مىستاييم ، و درودهاى او را بر پيامبرش محمد و دودمان پاكش مىفرستيم .\r\nخداوند ، ما كارگزاران سرورمان ، شهريار [ 2 
  ] بزرگ و شكوهمند و سرچشمهء نيكىها را ، كه روزگارش دراز ، دشمنش سرنگون ، كشورش پايدار ، و دولتش نيرومند باد ، نواخته است ، كه ما را هم به دوران او پديد كرده ، و به روزگار او بپروريده ، و در سايهء او جاى داده ، و در پناه او فرود آورده و از كارگزاران ويژهء او كرده است . چه ، از نواختهاى او چندان برخورداريم كه جز آفرين سپاسى و جز ستايش بهايى ندارد . پس ، با پندارى پاك و از سر راستى ، از خدا در مىخواهيم كه روزگارش دراز كند ، و از آن چه ارزانىمان داشته همچنان برخوردارمان بدارد ، كه او بخشنده و بزرگوار است .\r\nمن چون سرگذشت مردمان و كارنامهء شاهان را ورق زدم و سرگذشت كشورها و نامه‌هاى تاريخ را خواندم ، در آن چيزها يافتم كه مىتوان از آنها ، در آن چه مانندش هميشه پيش مىآيد و همتايش پيوسته روى مىدهد ، پند گرفت . همچون گزارش آغاز دولتها ، و پيدايى پادشاهىها ، و رخنه‌هايى كه سپس در آنها راه يافته ، و كارسازى كسانى كه آن رخنه‌ها چاره كردند تا به بهترين روز بازگشت ، و سستى كسانى كه از آن بى هش\r\n\r\n\r\n","description":"","footnote":"\r\n[ ( 1 ) 
  ] اين عنوان چه در متن و چه در اين ترجمه افزوده شده است .\r\n[ ( 2 ) 
  ] عضد الدوله ديلمى ، بو شجاع پنا خسرو .\r\n","page_name":" 51 ","page_number":51},
  {"content":"\r\n\r\nماندند و رهايش كردند تا كارشان به آشفتگى و نيستى كشيد ، و گزارش شيوه‌هايى از اين دست ، همچون تلاش در آباد كردن كشور ، و يك سخن كردن مردم ، و راست آوردن پندار سپاهيان ، و فريبهاى جنگى و نيرنگهاى مردان ، كه گاه به زيان دشمن انجاميد و گاه به زنندهء نيرنگ بازگشت ، و آن چه گروهى در نزد شهريار بدان پيش افتادند و آن چه ديگران بدان واپس ماندند ، و آن چه آغازى پسنديده ، ليك فرجامى ناستوده داشت . [ 2 
  ] و آن چه باژگونهء اين بود ، يا آغاز و انجام آن يك سان بود ، و گزارش شيوه‌هاى وزيران و سرداران و كسانى كه جنگى يا رام كردن مردمى يا چاره كردن كارى يا نگاهدارى استانى بديشان سپرده شد و نيك از پس بر آمدند و راه كار بدانستند ، يا باژگونهء اين بودند .\r\nنيز ديدم ، اگر از اين گونه رويدادها ، در گذشته نمونه‌اى بيابيم كه گذشتگان آن را آزموده باشند و آزمون‌شان راهنماى آيندگان شده باشد ، از آنچه مايه گرفتارى كسانى مىبود دورى جسته ، بدان چه مايهء نيكبختى كسانى ديگر ، چنگ زده‌اند . چه ، كارهاى جهان همانند و در خور يك ديگرند . رويدادهايى از اين دست ، كه آدمى به ياد مىسپرد ، گويى همگى آزمودهء خود اوست ، گويى خود بدانها دچار آمده و در برخورد با آنها فرزانه و استوار شده است ، گويى خود در هنگامهء آنها زيسته و خود با آنها روبرو بوده است و سپس ، دشواريهاى خويش را چون مردى كاردان پذيره شود ، و پيش از روى دادن بازشناسد و همواره در برابر چشمان و در ديدگاه خويش بدارد و با آنها هم با همسان و همانندشان روبرو گردد . فرق بسيار است ميان چنين كس و آن خام و ناآزموده كه پيش آمد را جز پس از روى دادن بازنشناسد ، و رويدادها در چشم وى بيگانه آيند ، چنان كه در برابر دشواريها سرگشته شود و از هر رويداد تازه‌اى بىخود گردد .\r\nليك ، اين گونه گزارشها را آميخته با گزارشهايى ديدم افسانه مانند ، يا چون متل‌ها كه در آنها سودى جز خواب آوردن ، يا سرگرم شدن به تازگى پاره‌اى از آنها نباشد ، آميخته بدان سان كه گزارشهاى درست در ميان افسانه‌ها تباه شدند ، يا پراكنده گشتند ، چنان كه ديگر سودى نبخشند ، و شنونده يا خواننده ، پيوندى در ميان‌شان نبيند ، بلكه هنوز همتاشان روى نداده ، نكته‌شان فراموش شود ، و پيش از آن كه تكرار همانندشان ، در ياد نگاهشان دارد ، از ياد بروند ، يا ذهن تنها به شيوه گزارش آنها سرگرم بماند ، بى آن كه از آنها سودى برد .\r\nاز اين روى ، اين كتاب را گرد آورده‌ام و آن را تجارب الأمم [ آزمونهاى مردمان 
  ]\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nناميده‌ام . كسانى كه از جهان بهره‌اى بيشتر برده‌اند ، از آن ، سودى بيشتر و بهره‌اى بزرگتر برند ، مانند وزيران ، سرداران سپاه ، شهرداران ، كارگزاران ويژگان و توده ، سپس رده‌هاى ديگر ، و آنان را كه بهره‌اى اندك باشد ، نه كمتر ، در تدبير كارهاى خانه ، و آميزش با دوستان ، و برخورد با بيگانگان از آن سود برند . با اين همه ، اين كتاب از دلنشينى افسانه‌ها كه در آن گونه از گزارشهاست و ما آن را رها كرده‌ايم ، تهى نباشد .\r\nبارى ، اگر چنان باشد كه كارگزار جز بدان چه در نزد فرمانروا كمياب باشد به دو نزديكى نجويد ، يا جز بدان چه [ 3 
  ] فرمانروا مانندش را نيابد ، كار نيكى به نزد او نبرد ، آيين پيشكش كردن و ارمغان بردن برافتد ، و مهر ورزيدن به ادب و چيزهاى نو از ميان برود ، به ويژه نزد كسى كه در بلندنگرى و فروزش هوش ، و پاسدارى از آيين ، و نگاهدارى شايستهء كشور و مردم ، همپايهء شهريار بزرگ ، كه روزگارش بپاياد ، باشد .\r\nمن با ياد خدا و سپاس او ، به گزارشهايى مىآغازم كه از روزگار پس از طوفان به ما رسيده است . چه به گزارشهاى پيش از آن دل اندك توانيم بست . از روزگار پيش از طوفان ، آن چه آورده‌اند نيز ، تهى از آن چيزهايى است كه ياد كردن آن را آهنگ كرده‌ايم ، و در آغاز اين نامه به گردن گرفته‌ايم . از همين روى ، از معجزه‌هاى پيمبران ، كه درودهاى خداوند بر ايشان باد ، و كارهايى كه به اعجاز كرده‌اند ياد نكرده‌ايم . چه ، مردم روزگار ما ، در پيش‌آمدها پندى از آن نتوانند گرفت ، بار خدايا ، مگر آنچه را كه كارسازى مردمانه و دور از اعجاز بوده است . نيز رويدادهايى را كه از بخت [ 1 
  ] كسان ، يا خود به خود ، نه به خواست كسى ، روى داده‌اند ، هر چند پندى در آنها نباشد ، ياد كرده‌ايم . از آن روى كه انسان اين گونه رويدادها ، و همانند آن را در شمار آرد ، و در دل و گمان خويش نگاه دارد ، تا در نزد او از دفتر پيش‌آمدها و آن چه روى دادن مانندش را چشم مىدارد ، نيفتد . هر چند از پيش آمد بد جز به يارى خدا ، بر كنار نتوان بود ، و به پيش آمد نيك ، جز به كارسازى او اميد نتوان داشت . چه ، او كه نامش گرامى است ، بهترين كارساز و ياور است . [ 4 - 5 
  ]\r\n\r\n\r\n","description":"","footnote":"\r\n[ ( 1 ) 
  ] در متن نيز « بخت » به كار رفته است كه پارسى است .\r\n","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nپيشداديان و همروزگاران ايشان\r\n\r\nاوشهنگ\r\nاز شهر ياران ، نخستين كس كه نام و شيوه‌اش در نامه‌ها مانده ، اوشهنگ [ 1 
  ] است . من از وى و شهر يارانى كه از پس او آمده‌اند ، پياپى و بسامان ياد خواهم كرد . پس ، اگر از ايشان يكى را شيوه‌اى ستوده يا تدبيرى پسنديده باشد ، از آن و چيزهاى ديگرى كه ياد كرد آن را در سرآغاز به گردن گرفته‌ام ، نام خواهم برد ، و هر كه را شيوه‌اى بر جاى نمانده باشد ، به آوردن نام وى بسنده كنم تا سامان تاريخ بر هم نخورد . پس گويم :\r\nاوشهنگ همان است كه جانشين نياى خود گيومرت [ 2 
  ] شد و هفت كشور را به هم بپيوست و به كارها سامان بخشيد و پيشدادش [ 3 
  ] خواندند كه : « نخستين در شيوهء دادگرى » است . گويند گيومرت دويست سال پس از طوفان مىزيسته و نخستين كسى است كه درخت بريد و با چوب خانه ساخت و كانها را بيرون كشيد ، و هموست كه شهرهاى بابل [ 4 
  ] و\r\n\r\n\r\n","description":"","footnote":"\r\n[ ( 1 ) 
  ] در متن : اوشهنج همان هوشنگ . از اوستايى  Hausyanha  ( يوستى : 126 ) . به پارسى ميانه : ،  Hosang Hosyang  ( فره‌وشى : فرهنگ پهلوى ) .\r\n[ ( 2 ) 
  ] در متن : جيومرت . گونهء ديگر : كيومرث ، از اوستايى  Gayomareta  ( زندهء مردنى ، يا زندگى نابود شدنى . ) به پارسى ميانه : (  Gayomard ( - t  ( صفا ، حماسه‌سرايى : 399 - 411 ) .\r\n[ ( 3 ) 
  ] در متن : فيشداد . به پارسى ميانه :  Pesdat  . در اوستا :  Paradhata  يعنى : قانون در پيش نهاد و دادگرى كرد .\r\nيا : نخستين قانون گذار . ( پورداود ، يشتها 1 : 178 ) .\r\n[ ( 4 ) 
  ] بابل : يكى از شهرهاى بزرگ اكد كه سپس تختگاه دولت بابل گرديد و در زمان هخامنشيان يكى از چهار تختگاه ايران بود . ( معين ، حواشى برهان قاطع ) .\r\n","page_name":" 55 ","page_number":55},
  {"content":"\r\n\r\nشوش [ 1 
  ] را بساخت . وى مردى دانا و مردم دار و ستوده بود . در هند بماند ، به كشورها برفت ، تاج بر بست و بر تخت نشست . از كارهاى نيك او آن بود كه تبهكاران و بزهكاران را از شهرها به بيابانها و بر فراز كوهها و به آبخست‌ها [ جزيره‌ها 
  ] براند و كشور را از پليدى ايشان پاك كرد و كسانى را از ايشان كه به راه راست مىآورد به كار گماشت [ 6 
  ] و تبهكاران و بزهكاران را ديو و دد ناميد . وى مردان شايسته را به خود نزديك كرد و كارها را نيك زير چشم داشت . تا آن كه پس از وى پادشاهى به تهمورث رسيد .\r\n\r\nتهمورث [ 2 
  ]\r\nوى از فرزندان اوشهنگ است كه به چند پدر به وى مىرسد . وى بر شيوهء نياى خويش بود . در كشورها بگشت و جايى در پارس را كه سپس شاپور آن را باز ساخت ، بنياد نهاد ، و در آن جا بماند . تبهكاران را پى گرفت و ديوان را - بزهكاران را گويم - از شهرها دور كرد . وى نخستين كس است كه به پارسى نوشته است . تهمورث به راه نياى خويش رفت ، و بدين‌سان ، سامان كشور بر درستى همگان و درستى كار سپاهيان و مردم يك نواخت ماند ، تا آن كه پس از وى پادشاهى به جمشيد [ 3 
  ] رسيد .\r\n\r\n[ جمشيد 
  ]\r\nوى برادر تهمورث بود . معنى « شيد » پرتو است . وى رويى تابناك داشته است .\r\nجمشيد كشورها را بگرفت . نه كه خود بر شيوه پيشينيان بود ، كه بر آن بيفزود ، چه ، او مردم را به رده‌ها بهر كرد و پايهء دبيران را باز نمود و فرمود تا كسى جز كار ردهء خويش نكند . وى چهار مهر برگزيد : مهرى براى جنگ و پاسدارى ، كه بر آن « شكيبايى » نگاشت ، و مهرى براى باج گرفتن و گرد آورى خواسته ، كه بر آن « آبادانى » نقش زد ، و\r\n\r\n\r\n","description":"","footnote":"\r\n[ ( 1 ) 
  ] در متن : سوس ، كه برابر است با  Susa , Susa , Susa  پايتخت ايلام كهن . ( همان ) .\r\n[ ( 2 ) 
  ] در متن : طهومرت . در طبرى ( 1 : 147 ) و در بيرونى ( ص 103 ) و شاهنامه : طهمورث . به پارسى ميانه :\r\n Taxmurit \r\n. ( فره‌وشى ، فرهنگ پهلوى ) .\r\n[ ( 3 ) 
  ] در متن : جمّ شيذ . در متون ديگر : جمّ ، جمشاسب . جمشيدون ، جمّ الشيذ . به اوستايى :  Yima - Xsaeta  . به پارسى ميانه :  Yimset  : جم درخشان ( فره‌وشى ، فرهنگ پهلوى ، صفا ، حماسه سرايى ، دهخدا . ) .\r\n","page_name":" 56 ","page_number":56},
  {"content":"\r\n\r\nمهرى براى پيك ، كه بر آن « شتاب » نوشت ، و مهرى براى دادخواهى كه نقش « داد » [ 1 
  ] بر آن زد ، و اين آيين تا پيدايى اسلام ، در ميان شاهان پارسى بر جاى بوده است . تبهكاران و اهريمنانى را كه به چنگ‌اش مىافتادند و به كارهاى دشوار مىگمارد و به بريدن سنگهاى سخت و گران از كوهها ، و كار آهك و گچ و ساختمان ، و برون كشيدن كانها ، و كارهاى دشوار ديگر خوار و هموار مىكرد . شيوه‌اش نكو بود و تبهكاران و بزهكاران كه به كارهاى سخت‌شان وا مىداشت ، از وى بيم داشتند . نوروز را همو پديد كرد [ 7 
  ] و جشن گرفت و به مردم گفت كه در آن شادى و شادخوارى كنند .\r\nسپس ، شيوهء جمشيد ديگر شد . پايان كار و فرجام ناستوده‌اش اين بود كه در كار سرزمين‌ها سستى پديد آمد و تبهكاران در برابرش گستاخ شدند . گردن فرازى ، زورگويى به وزيران و دبيران و سرداران ، نهان شدن از مردم و پرداختن به خوشىها ، فروهشتن بسيارى شيوه‌ها كه خود در پيش داشت ، از چيزهايى است كه در دگرگونى كار او آورده‌اند . بيوراسب ، كه تازيان ضحاك‌اش نامند ، چون كار جم بدانست و دريافت كه مردم از وى بيمناك‌اند و ياران ويژه‌اش از او روى برتافته‌اند ، يكى از ياران شايستهء خويش را گفت تا در ميان ياران جم رخنه كند ، و چندان كار ساخت تا سرانجام بر او نيرو يافت . آنگاه آهنگ او كرد و جم بگريخت و بيوراسب در پى او بتاخت تا بر وى دست يافت و سخت شكنجه‌اش كرد و از دم ارّه‌اش بگذرانيد . جم پيش از آن كه بر وى چنين بگذرد ، در شهرها گشته بود .\r\nبيوراسب به پندار پارسيان از فرزندان گيومرث است و تاژ از پدرانى است كه ميان وى تا گيومرت بوده‌اند . تازيان به دو پيوسته‌اند كه بديشان تاژى [ 2 
  ] [ تازى 
  ] گفته‌اند ،\r\n\r\n\r\n","description":"","footnote":"\r\n[ ( 1 ) 
  ] نقش‌هاى چهار مهر در متن به ترتيب چنين است : الأناة ، العمارة ، الوحاء ، العدل . نيز نگاه كنيد به ابن اثير\r\n1 : 64 .\r\n[ ( 2 ) 
  ] در متن : تاج ، تاجى . به پارسى ميانه ، تاژيك ، تازيك : وابسته به تيرهء طى يا عرب . ( معين : فرهنگ فارسى ) . تعميم تيرهء طى ( تاژ ) بر همهء عربان ، در تلمود و نامه‌هاى يهودى و سريانى نيز به چشم مىخورد .\r\nآنها نيز تازيان را طييعه ، طييه ، طيايه گويند كه ريشهء آن همان « طيئ » است . ( جواد على ، المفصل 1 : 660 ) .\r\nچنان كه پارس و پارسى به ترتيب بر سراسر ايران و همه ايرانين گفته مىشود . براى توضيح بيشتر نگاه كنيد به متن تازى تجارب الامم ، مصحّح اين جانب ( تهران ، سروش 1366 ) ص 7 پانوشت 7 و 8 ) .\r\n","page_name":" 57 ","page_number":57},
  {"content":"\r\n\r\nچنان كه بيوراسب را اژدهاگ [ 1 
  ] خوانند . برخى از پارسيان برآنند كه جمشيد خواهرش را به يكى از نژادگان خاندان خويش به زنى داد و وى را شاه يمن كرد و ضحّاك از همين خواهر بزاد . ليك تازيان را در كيستى اژدهاگ سخنى ديگر است : برخى بر اين باورند كه بيوراسب همان نمرود است . برخى ديگر گويند كه نمرود در بسيارى از سرزمين‌ها كارگزار بيوراسب بوده است . بارى ، از كارهاى بيوراسب در آهنگى كه داريم نسزد به بيش از اين ياد كنيم تا مبادا از مقصود باز مانيم .\r\n\r\nبيوراسب [ و داستان او با كاوهء اسپهانى 
  ]\r\nبيوراسب چون به پادشاهى رسيد سخت پليدى نشان داد و بزه بسيار كرد . وى پادشاه سراسر زمين شد و بيداد را به همه جا ببرد ، و تا مردم از او بهراسند و نام و آيين كشوردارى گذشتگان از يادها برود ، به كشتن و زدن و بر چليپا آويختن دست گشود . ده يك را قانون كرد و براى خود رامشگران و خنياگران برگزيد . بر دوش وى دو زايدهء گوشتين برآمده بود كه به خواست خود ، آنها را چون دو دست خويش مىجنبانيد و به دروغ مىگفت كه دو ماراند ، تا فرودستان و نابخردان از وى بهراسند . آنها را در زير جامهء خويش پنهان مىداشت . سپس ، چون روزگارش بپاييد و بيدادش به همگان رسيد ، فرجام بدش اين بود كه :\r\nدر اسپهان مردى كاوه [ 2 
  ] نام ، از ميان مردم بپاخاست . بيوراسب از وى دو پسر كشته بود . چون از اين داغ بسى بىتاب شد ، چوبى برداشت و پوستى بر آن بياويخت . گويند وى آهنگر بود و آن چه بر چوب كرد پيش بند چرمين آهنگران بوده است كه با آن ، خود را از آسيب آتش نگاه مىداشت . پس آن را پرچم كرد و مردم را به پيكار با بيوراسب خواند ، و چون مردم از دست او به ستوه آمده و ستمها كشيده بودند ، بسيار كسان\r\n\r\n\r\n","description":"","footnote":"\r\n[ ( 1 ) 
  ] در متن و طبرى ( 1 : 201 ) : ازدهاق . در پارسى ميانه : اژىدهاك  Agidahak  . ( نيز نگاه كنيد به متن ص 8 يادداشت 1 ) .\r\n[ ( 2 ) 
  ] در متن و طبرى ( 1 : 207 ) : كابى ، كه همان كاوهء شاهنامه است . به پارسى ميانه : كاوغ  Kavagh  ( معين ، حواشى برهان ) .\r\n","page_name":" 58 ","page_number":58},
  {"content":"\r\n\r\nپذيرفتند ، تا كارش بالا گرفت و نيرومند شد . ايرانيان ، آن پرچم را باشگون دانستند و آن را بزرگ داشتند ، بر آن چيزها افزودند و به گوهرها آراستند ، تا آنجا كه شاهان ايرانى آن را بزرگترين پرچم خويش كردند و آن را خجسته دانستند و درفش كاويان [ 1 
  ] خواندند ، و جز در روزهاى بزرگ با خود بر نمىداشتند و بر نمىافراشتند . چون كار كاوه بالا گرفت و بر بيوراسب برترى يافت ، بيوراسب از جايگاه خويش بگريخت . پس ، مهتران به نزد كاوه آمدند و در كار پادشاهى راى او بخواستند . كاوه گفت كه انديشهء پادشاهى در سر نمىپروراند كه وى از خاندان شاهى نيست ، [ 9 
  ] و فرمود تا يكى از فرزندان جم را به پادشاهى بردارند .\r\nآن گاه ، فريدون پورآتبين [ 2 
  ] كه از چشم بيوراسب در جايى پنهان بود ، با ياران خويش به نزد كاوه آمد و مردم به دو كه نامزد شاهى بود خوشنود شدند و كاوه خود از ياران او گشت . تا آن كه فريدون خان و مان بيوراسب را از آن خويش كرد و او را پى جست . تا در دنباوند [ 3 
  ] به بندش كشيد و سپس كشت .\r\nاز كارهاى ضحّاك چيزى كه ستوده باشد نشنيده‌ايم و از سرگذشت او چيزى كه نوشتنى باشد ، جز يك خبر ، به ما نرسيده است . و آن اين كه :\r\nچون روزهاى ستمكارى وى سخت شد و دير بپاييد بزرگان شهرها در كارش به يك ديگر پيامها فرستادند و همداستان شدند تا به نزد او روند . چنين كردند و از سراسر كشور به درگاه او رفتند . در ميان راى زدند كه پيش وى چگونه روند ، با وى از چه راهى درآيند و دلش را به سوى خود چگونه كشند ؟ پس ، همسخن شدند تا كاوه را پيش دارند .\r\nكه از مرگ دو فرزند داغ داشت و در سخن گفتن گستاخ بود . چون به درگاه بيامدند و بيوراسب آگاه شد ، بار داد و اندرون شدند . كاوه در پيشاپيش بود . چون در برابر بيوراسب بايستاد ، از درود گفتن خود بداشت .\r\nآنگاه گفت : « آيا بر تو چون آن كسى درود گويم كه شاه همه كشورها [\r\n\r\n\r\n","description":"","footnote":"\r\n[ ( 1 ) 
  ] در متن و نيز در طبرى ( 1 : 207 ) : درفش كابيان ( كاويان ) .\r\n[ ( 2 ) 
  ] آتبين . در متن : اثفيان . گونه‌هاى ديگر : آسپيان ، آبتين . در پارسى ميانه :  Asfian , Asvian  . ( فره‌وشى ، فرهنگ پهلوى ) . در اوستا :  Atwya  . در ودا :  Aptya  . ( صفا ، حماسه‌سرايى : 465 ، پور داود ، يشتها 1 : 199 ) .\r\n[ ( 3 ) 
  ] دنباوند ، برابر متن ، كه همان دماوند ، دباوند و دمباوند است .\r\n","page_name":" 59 ","page_number":59},
  {"content":"\r\n\r\nاقليمها 
  ] ست ، يا شاه همين كشور [ اقليم 
  ] است ؟ . » بيوراسب گفت : « چون آن كسى كه شاه همهء كشورهاست . چه من خداوند سراسر زمين‌ام . » كاوه گفت : اگر شاه همه كشورهايى ، تو را چه مىشود كه همه زورگويى و سختگيرى و بدرفتارى تو ويژهء فلان ناحيه است . چرا فلان خواسته را ميان همگان بهر نكرده‌اى ؟ » چيزهايى برشمرد و سخن راست و پوست كنده گفت ، چنان كه بيوراسب فرو ماند و نويد داد تا همان كند كه ايشان مىخواهند و فرمود بازگردند و آرام گيرند و سپس بيايند تا نيازشان را برآورد .\r\nبيوراسب را مادرى بود بدكنش و بددهن و سركش . از هنگامى كه كاوه و ياران بار يافتند سخن‌شان را مىشنيد . از ايشان خشمگين شده بود . بيوراسب را كه سخن كاوه و ياران را پذيرفته بود نكوهيد و گفت : [ 10 
  ] - « چرا نابودشان نكردى ، چرا فرمان به كشتن‌شان ندادى ؟ » بيوراسب با آن همه سركشى كه داشت در پاسخ گفت :\r\n- « تو در هيچ چيز نينديشيده‌اى مگر آن كه پيش از تو در آن انديشه‌اند . اينان ، ناگهان مرا در برابر راستى نهادند و چون بر آن شدم كه سخت گيرم ، راستى چون كوه در ميانه بايستاد و از آن چه مىخواستم بازم داشت . » از گفتار و كردار بيوراسب چيزى كه نكو شمرده شود همين است و جز اين ، كارى كه پسنديده باشد ، از او شناخته نيست .\r\n\r\nآنگاه ، پادشاهى به فريدون رسيد\r\nفريدون از فرزندان جم بود . گويند : وى نهمين فرزند او بوده است . وى چيزهايى را كه از مردم به ستم گرفته بودند ، بديشان بازگردانيد ، و به نيكى و داد فرمان داد ، و در آنچه بيوراسب از زمين و جز آن ، از مردم به زور گرفته بود ، نگريست ، و همه را به سزاواران‌شان بازگردانيد ، مگر آنچه سزاوارى براى آن نيافت كه آن را ويژهء بىنوايان ساخت ، يا به سود توده مردم بر جاى نهاد . دانش و دانشوران را برتر مىداشت و خود در پزشكى ، ستاره‌شناسى و فلسفه دست داشت .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nفريدون را سه پسر بود : سلم [ 1 
  ] ، تور ، و ايرج ، كه پس از خود ، از ناسازگارى و سركشىشان در برابر يك ديگر بيمناك بود ، و پنداشت چنانچه كشور را هم در زندگى خويش ميان ايشان به سه بهر كند ، كار كشور بر سامان و خوشى بر جاى ماند . پس روم و باختر را به سلم ، و توران و چين را به تور ، و عراق و هند را به ايرج داد و خود صاحب تاج و تخت بود . تور و سلم بر ايرج بشوريدند و او را كشتند و زمين را ميان خود به دو نيم كردند . [ 11 
  ] فريدون نخستين كس است كه « كى » نام گرفت . به او « كى افريدون گفته‌اند . اين واژه‌اى است به آرش پاك داشتن كه : وى مينوى است و با جهان مينوى در پيوند است .\r\nفريدون تنومند بود و رويى نكو و تابان داشت .\r\nگويند : هنگامى كه فريدون بر بيوراسب دست يافت ، بيوراسب گفت :\r\n- « مرا به كين نياى خود جم مكش . » فريدون سخن بيوراسب را نپذيرفت و گفت :\r\n- « خويشتن را به خواهش و آرزوى خويش بالا برده‌اى . تو در چشم خود بزرگ آمده‌اى كه براى خويش چنين ارجى شناخته‌اى . نياى من برتر از آن بود كه در خونخواهى ، چون تو كسى همسنگ او باشد . ليك من تو را به خونخواهى گاو نرى مىكشم كه در خانهء نياى من بوده است . » فريدون نخستين كسى است كه پيلها را رام كرد و با پيل به جنگ دشمن رفت . چنان كه گفتيم ، كشور را به سه بهر كرد و با آن دشمنى كه ميان پسرانش پديد شد ، كينه‌توزى در ميان توران و شاهان ايرانشهر [ 2 
  ] و روم بر جاى ماند و از يك ديگر خون و كين خواستند .\r\nابراهيم پيامبر ، كه درود خدا بر او باد ، به روزگار بيوراسب مىزيسته است . از اين روى ، برخى برآنند كه وى همان نمرود است و اين كه نمرود از كارگزاران او بوده است .\r\nاز اخبار او ، از آن گونه كه در خور اين كتاب باشد به ما نرسيده است ، جز آن چه مانى گفته است كه راست نيست و ما آن را نياورده‌ايم . [ 12 
  ]\r\n\r\n\r\n","description":"","footnote":"\r\n[ ( 1 ) 
  ] در متن و طبرى ( 1 : 222 ، 230 ) : سرم ، طوج ، ايرج . مسعودى ( 1 : 247 ) : سلم ، اطوج ، ايراج ( ايران ) .\r\n[ ( 2 ) 
  ] در پهلوى  Eransatr  يعنى سرزمين ايران ، چنان كه در عصر ساسانى به كار مىرفت ( معين ، فرهنگ فارسى ) .\r\n","page_name":" 61 ","page_number":61},
  {"content":"\r\n\r\n\r\n[ منوچهر 
  ]\r\nفرجام بد شورش تور و سلم بر ايرج و كشتن وى اين بود ، كه از ايرج پور فريدون پسرى برآمد منوچهر [ 1 
  ] نام ، كه كينه تو را به دل گرفت و در برابرش چندان كار ساخت و بايستاد ، تا كشور پدرش ايرج را از وى بازستانيد . آنگاه پسرى از تور تورانى بر آمد كه منوچهر را از سرزمين خويش بيرون راند و ميان آن دو جنگها رفت كه از آنها گزارشى كه پندى در آن نهفته باشد به ما نرسيده است . سپس كار به سود منوچهر باژگونه شد . وى پسر تو را از كشورش براند و تاج و تخت را باز يافت .\r\nمنوچهر نكوكار و دادگر بود . وى نخستين كس بود كه هندك بكند و جنگ افزار گرد كرد ، و نخستين كس بود كه دهگانى پديد آورد ، و بر هر دهى دهگانى گماشت و مردم آن را برده و كنيز كرد و جامهء خوارى بر ايشان بپوشانيد و فرمود كه از وى فرمان برند . منوچهر چون به نيرو شد ، به سوى توران رفت و خون پدرش ايرج پور فريدون را از ايشان بخواست . پس تور پور فريدون و برادرش سرم را بكشت و كين خود بتوخت و بازگشت .\r\nسپس افراسياب پور تور ، كه توران يا فرزندان تور پور فريدون را بدون پيوند مىدهند ، برآمد و با منوچهر بجنگيد و وى را در طبرستان در ميان سپاه خويش گرفت . آن گاه با يك ديگر بساختند و در ميان خويش مرز نهادند ، چنان كه هيچ يك از ايشان از آن مرز نمىگذشت . آن مرز رود بلخ بود . ايرانيان در اين باره داستانها [ 2 
  ] گويند كه در گزارش آنها سودى نباشد ، و سرانجام جنگ ميان افراسياب و منوچهر پايان گرفت .\r\n\r\n[ سخنان منوچهر 
  ]\r\nاز تدبيرهاى منوچهر ، آن چه آورده‌اند ، يكى آن كه : چون از پادشاهى وى سى سال گذشت و توران به پيرامون كشورش دست يازيدند ، مردم را فرا خواند و سرزنش كرد ، و آنگاه بر ايشان سخن گفت ، و اين نخستين سخنى است با مردم كه به ما رسيده است .\r\nمنوچهر گفت :\r\n\r\n\r\n","description":"","footnote":"\r\n[ ( 1 ) 
  ] در متن و طبرى ( 1 : 429 ) : منوشهر ، در متون ديگر : منوچهر ، منوشجهر . در اوستا  Manus - Cithra  .\r\n[ ( 2 ) 
  ] از آنهاست داستان آرش شيواتير . نگاه كنيد به متن تازى تجارب الامم ، ص 12 ، پانوشت 8 .\r\n","page_name":" 62 ","page_number":62},
  {"content":"\r\n\r\n- « اى مردم ، شما همهء مردم را نزاده‌ايد [ 1 
  ] ، مردم مردم‌اند تا هنگامى كه از خويشتن پاس دارند و دشمن را از خويش برانند . توران به پيرامون شما دست انداخته‌اند ، و اين نيست مگر از آن كه شما دشمن را باز نداشته‌ايد و كار را آسان گرفته‌ايد . خداوند كشور را به ما داده است تا ما را بيازمايد ، كه اگر سپاس گوييم فزونى بخشد و اگر ناسپاسى كنيم كيفر دهد . ما خاندان نيكى و كان شاهى باشيم . چون فردا شود فراز آييد . » مردم پوزش خواستند و گفتند : چنين كنيم .\r\nچون فردا شد ، خاندان شاهى ، نژادگان ، اسواران و مهتران را پيام داد و فرا پيش خواند . به سران بار داد و موبدان موبد را گفت تا در برابر تخت او بر كرسى نشيند . [ 14 
  ] آنگاه برخاست تا سخن آغاز كند . نژادگان و خاندان شاه از جاى برخاستند . منوچهر گفت :\r\n- « بنشينيد ، من بدان برخاسته‌ام كه سخن به گوش شما رسانم . » پس همگى نشستند و منوچهر چنين گفت :\r\n- « اى مردم ، آفريده ، آفريدگار راست و سپاس بخشنده را . در برابر خداى توانا سرها فرود آيند . از ناگزير گريزى نباشد . از آدمى ، چه جوينده چه جستار ، زبونتر ، و از آفريدگار نيرومندتر نباشد . از آن كه جستار در دست خويش دارد تواناتر ، و از آن كه در دست جويندهء خويش گرفتار است ناتوانتر نباشد . به هوش بودن روشنى است ، و بى پروايى تاريكى ، و نادانى گمراهى . نخستين رفته است و واپسين ، ناگزير به پيوستن است . ريشه‌ها از پيش برفتند و ما شاخه‌ها باشيم ، و شاخه پس از ريشه پايدار نماند . يزدان فرهمند ، كشور را به ما بخشوده است . او را سپاس مىگوييم و رستگارى و راستى و باور استوار از او مىجوييم .\r\n- « شهريار را بر مردم حقى است و مردم را بر وى حقى . حق شهريار بر مردم آن است كه از او فرمان برند و با او يك رنگ باشند و با دشمنانش بجنگند . حق مردم بر شهريار آن كه روزىشان به هنگام دهد . چه ، مردم را پشتوانه‌اى و سودايى جز او\r\n\r\n\r\n","description":"","footnote":"\r\n[ ( 1 ) 
  ] در متن ، نيز در طبرى ( 1 : 436 ) و ابن اثير ( 1 : 166 ) اصل عبارت يكسان و چنين است : « ايّها الناس ، إنّكم لم تلدوا الناس كلّهم . »\r\n","page_name":" 63 ","page_number":63},
  {"content":"\r\n\r\nنباشد . حق مردم بر شهريار آن است كه در كارشان نيك بنگرد ، با ايشان مهر ورزد ، بيش از توان بارشان نكند . اگر گرفتار شوند و بهره‌شان به آسيبى آسمانى يا زيانى زمينى كاستى پذيرد ، به همان اندازه از باج بكاهد . و اگر به پيشامدى ، خواسته از دست دهند ، ياريشان كند ، تا بر آباد كردن توانا شوند ، آن گاه چندان كه بر آنان سنگين نشود ، در يك يا دو سال از ايشان بازستاند .\r\n- « سپاهيان ، شهريار را چون دو بال پرنده‌اند . آنان بالهاى شهريارند . اگر از بال پرى بركنند ، اين كاستى آن است . شهريار نيز به بال و پر خويش پايدار است .\r\n- « بايد كه سه خوى در شهريار باشد : نخست آن كه بسيار راستگو باشد و دروغ نزند . ديگر آن كه بخشنده باشد و تنگ چشم نباشد . ديگر آن كه به هنگام خشم ، خويشتن بدارد كه او بر مردم چيره است و دست او باز است و باج به نزد او آيد . پس سزد تا آن چه را كه سزاوار سپاهيان است ويژهء خويش نكند . گذشت بسيار كند ، [ 15 
  ] كه پادشاهى با گذشت پايدارتر است و آن پادشاهى كه در آن كيفر بسيار باشد به نابودى نزديكتر . مرد اگر در بخشش بلغزد ، به كه در كيفر . پس سزد تا در كارى كه به كشتن و نابود كردن مىانجامد نيك بنگرد . اگر دادخواستى به نزد او برند كه كيفر كارگزارى در آن باشد ، نسزد كه جانب كارگزار گيرد . بايد كه او را و دادخواه را در كنار يك ديگر فراز آورد . پس اگر حقى را از ستمديده‌اى بر گردن كارگزار بشناسد از او بازستاند و به دادخواه دهد . اگر كارگزار از پرداختن درماند ، شهريار خود از سوى وى بپردازد . آن گاه كارگزار را به جاى خويش بازگرداند و به راست آوردن تباهى وا دارد . اين است حق شما بر گردن ما . هر كس به ناروا خونى بريزد ، يا دستى ببرد ، بر او نبخشم . جز آن كه دادخواه گذشت كند . اين همه را از من نگاه داريد .\r\n- « تورانيان به شما چشم آز دوخته‌اند . يارىمان كنيد كه به خود يارى كرده‌ايد .\r\nبراى شما جنگ‌افزار و ساز و برگ فرموده‌ام و خود با راى خويش همرزم شما باشم . از شهريارى مرا جز نام نباشد اگر فرمان بردار باشيد . شهريار ، شهريار است اگر از وى فرمان برند ، كه اگر سرپيچند ، ديگر نه شهريار ، كه از تودهء مردم است . از گزارش سرپيچىها تا به درستى آن پى نبريم نپذيريم ، و چون درست دريابيم آن كس را بزهكار شناسيم .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n- « در پيش آمدهاى ناگوار ، كاراترين ابزار ، چنگ زدن به شكيبايى و آرميدن در سايه باور است . هر كه در پيكار با دشمن كشته شود اميد دارم كه به خوشنودى يزدان رسد . بهترين كارها گردن نهادن به فرمان يزدان و آرميدن در سايه باور و تن دادن به خواست اوست . از ناگزير كجا توان گريخت كه ما در ميانهء دست جويندهء خويش باشيم . اين جهان راهى است براى رفتن و مردم آن ، جز در جهان ديگر بار نيفكنند و هر چه در آن دارند از آن ديگرى است . پس بهتر آن است كه نوازنده را سپاس گوييم و بدان چه يزدان پسندد تن در دهيم . او بر ما چيره است و گريزى جز به سوى او نداريم . پس همان به كه خويشتن به دو بسپريم .\r\n- « اگر پيروزى را از خدا بدانيد ، پيروزى خويش باور بداريد . اگر پندارتان نيك باشد ، به خواست خويش خواهيد رسيد . بدانيد كه شهريارى جز به پايدارى و فرمان‌بردارى و سركوبى دشمن و بستن رخنه‌گاهها در مرزها و دادگسترى در ميان مردم و يارى ستمديدگان ، بر پاى نماند . بهبود شما هم به دست خود شماست و درمان بى رنج ، چيزى جز پايدارى [ 16 
  ] و واداشتن به نيكى و باز داشتن از بدى نيست و هيچ نيرو و توانى جز به خداوند نباشد .\r\n- « در كار مردم بنگريد ، كه نان و آبتان از مردم است . در ميان مردم اگر داد بگستريد به آبادانى روى آرند ، و اين ، باج را فزونى بخشد و روزىتان را فراوان كند ، و اگر بر ايشان ستم كنيد از آباد كردن روى بگردانند و بيشتر زمين را بى كار گذارند و اين از باج بكاهد و روزىتان كاستى گيرد . پس با مردم به داد رفتار كنيد .\r\n- « در كار رودها و چشمه‌ها ، آن چه هزينه‌اش بر شهريار باشد پيش از آن كه ويرانتر شود بشتابيد ، و آن چه بر مردم است ، اگر در مانند از باج وام دهيد و در باج‌گيران از درآمد زمين چندان كه سنگين نباشد : هر سال يك چهارم ، يا يك سوم ، يا نيمى از ايشان بازستانيد تا بر آنان گران نيايد .\r\n- « اى موبد موبدان ، سخن و فرمان من اين است ، سخنم را نگاه دار و در كار بستن آن چه امروز شنيده‌اى بكوش . اى مردم شنيده‌ايد ؟ » مردم گفتند : « آرى . » و او را ستودند و بر او آفرين گفتند . سپس فرمود تا خوان بگسترانيدند و خوردنى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنهادند و خوردند و آشاميدند و سپاس گويان از آنجا بيرون شدند . كار منوچهر آن بود كه بود و ما از آن ياد كرده‌ايم .\r\n\r\n[ رايش بن قيس 
  ]\r\nبه روزگار او ، رايش بن قيس بن صيفى بن يشجب بن قحطان كه از شاهان يمن بود به كشور گشايى برخاست . نام وى حارث بود . به هند لشكر كشيد و غنيمت‌هاى كلان بگرفت . مردى از ياران را به نام شمر عطّاف به توران فرستاد و شمر از راه آذربايگان كه در آن هنگام در دست ايشان مىبود به توران رفت و از آنان بكشت و دربند كشيد و خواسته‌ها به تاراج گرفت .\r\n\r\n[ ذو منار 
  ]\r\nپس از رايش ، پسرش ذو منار به كشور گشايى پرداخت . وى را ذو منار بدان ناميدند كه :\r\nچون به جنگ سرزمين باختر رفت و از خشكى و دريا در آن پيش تاخت ، در راه بازگشت ، از نابودى سپاهيان خويش بترسيد و منارى ساخت تا راهنماى ايشان گردد .\r\n\r\n[ ذو الاذعار 
  ]\r\nذو منار ، آن گاه پسرش را به دور دست‌هاى باختر گسيل داشت و پسر در آنجا به غنيمت و خواسته‌اى رسيد و با اسيرانى كه اندامى ناخوش داشتند به نزد پدر بازگشت و چون مردم از آن اسيران مىترسيدند او را ذو الاذعار [ 1 
  ] خواندند . [ 17 
  ] من از ايشان ، در اينجا بدان ياد كرده‌ام كه يادشان به ياد منوچهر پيوسته است ، نيز بدان روى كه پارسيان گويند كه شاهان يمن كارگزاران شاهان پارسى بوده‌اند و رايش از سوى منوچهر به جنگ توران و ديگران رفته بوده است . ليك ، تازيان اين سخن را نپذيرند و پندارند كه پادشاهيشان هرگز از سوى كسى نبوده است و سر خود بوده‌اند .\r\n\r\n\r\n","description":"","footnote":"\r\n[ ( 1 ) 
  ] ذو الاذعار : اذعار جمع ذعر است كه معنى آن ترس است . پس ذو الاذعار يعنى صاحب ترسها كه مقصود صاحب اسيران ترسناك است .\r\n","page_name":" 66 ","page_number":66},
  {"content":"\r\n\r\n\r\n[ ظهور موسى به روزگار منوچهر 
  ]\r\nموسى ، كه درود خدا بر او باد ، به روزگار منوچهر مىزيسته است . برخى برآنند كه وى صد و بيست سال بزيست كه بيست سال به روزگار فريدون و صد سال به روزگار منوچهر بوده است . از نشانه‌هايى كه خداوند به دست موسى فرو فرستاد همگان آگاه‌اند و ما از ياد كردن اين گزارشها و فرو گذاشتن آنها از پيش پوزش خواسته‌ايم .\r\nآن گاه داستان تيه بود ، تا آن كه يوشع پسر نون ، پس از مرگ موسى ، بنى اسرائيل را از آن بيرون برد و به جنگ كنعانيان رفت و ايشان را تا كناره‌ها براند و شهر جبّاران را بگشود .\r\nگويند : افريقس بن قيس بن صيفى بن كعب بن زيد بن حمير بن سبأ بن يشجب بن يعرب بن قحطان ، در راه خود به افريقيه با ايشان برخورد و ايشان را از كناره‌هاى شام به افريقيه برد و آن سرزمين را بگشود ، و جرجير پادشاه افريقيه را بكشت و از كنعانيان بازماندگانى را كه از كناره‌هاى شام آورده بود ، در آنجا جاى داد كه بربرها هم ايشان‌اند .\r\nايشان را بربر بدان خوانده‌اند كه افريقس به ايشان گفته بود - « ما أكثر بربرتكم » .\r\nيعنى : چه پرگو باشيد ! و نام بربر بر ايشان نهادند . افريقس ، به پندار ايرانيان ، كارگزار منوچهر بوده است .\r\nيوشع پس از مرگ موسى ، بيست سال به روزگار منوچهر و هفت سال به روزگار افراسياب ، فرزندان اسرائيل را رهبرى كرد و سپس مرد .\r\nچون منوچهر بمرد ، افراسياب بر كشور پارس چيره شد و كين‌ها بتوخت و آنگاه به سرزمين بابل رفت و در مهرگان كدك [ 1 
  ] بماند . وى تباهى بسيار كرد ، آبادىها را ويران ساخت ، نهرها و كاريزها را بينباشت ، و در پنجمين سال كشوردارى وى مردم به خشكسالى گرفتار شدند تا سرانجام بيرونش راندند و به توران بازگردانيدند . در آن سالها آبها فروكش كرد و درختان يك سال در ميان ميوه دادند . [ 18 
  ]\r\n\r\n\r\n","description":"","footnote":"\r\n[ ( 1 ) 
  ] در متن : مهر جاقذق . گونهء ديگر آن : مهرجانقذق . معرّب مهرگان كذه ( كذك ) . در زبان پهلوى :\r\n Mitragan - Katak \r\nيعنى خانهء ميترا ( معين ، حواشى برهان ) . مهرگان كدك ، ولايتى است كه صيمره را در ميان مىگيرد . ( لسترنج : 218 ) .\r\n","page_name":" 67 ","page_number":67},
  {"content":"\r\n\r\n\r\n[ زاب پور تهماسب 
  ]\r\nمردم در بزرگترين گرفتارى به سر مىبردند تا اين كه سرانجام زاب [ 1 
  ] پور تهماسب به پا خاست . برخى او را زاغ ، برخى زاب ، و پاره‌اى زاسب گويند . وى از فرزندان منوچهر است كه ميان او و منوچهر چند پدر بوده‌اند .\r\nچون زاب به پا خاست ، افراسياب را از كشور ايران براند و پس از جنگهاى بسيارى كه ميان آن دو رفت او را به توران زمين بازگردانيد . از آن جنگها چيزى كه از آن پندى گيريم به ما نرسيده است . روزهاى چيرگى افراسياب بر اقليم بابل ، از هنگامى كه منوچهر بمرد تا روزى كه زاب پور تهماسب او را به توران براند دوازده سال بود .\r\nاز آن پس ، زاب به آباد كردن آن چه افراسياب ويران كرده بود پرداخت ، و فرمود تا دژهايى را كه ويران ساخته بود باز سازند و رودهايى را كه پر كرده بود و كاريزهايى را كه كور كرده بود به حال نخست بازگردانند ، و آبهايى را كه به زير خاك برده بود دوباره بجوشانند . تا سرانجام همه چيز بهتر از آن شد كه در گذشته بود . زاب مردم را از باج هفت سال ببخشود . به روزگار او شهرها آبادان و آبها فراوان شد و زندگى مردم فراخى يافت .\r\nدر سواد رودى بكند و آن را زاب [ 2 
  ] ناميد و در دو سوى آن رود شهرى ساخت كه آن را كهن شهر [ 3 
  ] نامند . آن را يك خوره كرد با سه تسوك : زاب بالا ، زاب ميانه ، زاب پايين و تخم گل و نهال درختان را از كوهها بدان جاى بياورد .\r\nزاب نخستين كس بود كه پختنىهاى رنگارنگ و خوراكهاى گوناگون برگزيد و از آن چه با سواران تكاور خويش به غنيمت گرفت و از خواسته‌اى كه از توران بستانيد ، به سپاهيان خويش داد . وزير او گرشاسپ [ 4 
  ] از فرزندان تور [ 5 
  ] پور فريدون بوده است .\r\nآورده‌اند كه زاب و گرشاسپ در پادشاهى انباز بوده‌اند ، ليك درست آن است كه وى وزير زاب بوده است . پادشاهى زاب سه سال بپاييد . [ 19 
  ]\r\n\r\n\r\n","description":"","footnote":"\r\n[ ( 1 ) 
  ] در متن : زوّ بن طهماسب ، در اوستا  Uzava  پور  Tumaspa  ( پور داود ، يشتها 2 : 46 . ) به پارسى ميانه :  Uzav Ozav  . ( فره‌وشى ، فرهنگ پهلوى ) .\r\n[ ( 2 ) 
  ] زاب . در متن نيز به همين گونه آمده است .\r\n[ ( 3 ) 
  ] در متن : المدينة العتيقه .\r\n[ ( 4 ) 
  ] گرشاسب . در متن : كرساسف . در پهلوى :  Karsasp \r\n[ ( 5 ) 
  ] در متن : طوج . ( نگاه كنيد به تعليقات پيشين )\r\n","page_name":" 68 ","page_number":68},
  {"content":"\r\n\r\n\r\nكيان و هم روزگاران ايشان\r\n\r\n[ كى كوات 
  ]\r\nپس از زاب ، پسرش كى كوات [ 1 
  ] به پادشاهى رسيد . وى به راه پدر رفت . خوره‌ها را سامان داد و مرز نهاد ، و مردم را به آباد كردن واداشت ، و براى روزى سپاهيان از فراورده برزگران ده يك گرفت . به آبادانى دلبسته بود و كشور خويش را از بدخواهان نگاه مىداشت . شاهان كيانى از پشت او بوده‌اند . ميان او و توران جنگهاى بسيار رفت . وى در مرز ايران و توران ماندگار شد و توران را از دست يازيدن به مرزهاى ايران بازداشت .\r\nاين همه دشمنىها و جنگها از راى نادرست آن كس بود كه كشور را ميان فرزندان خويش بهر كرد و از كار آن برادران كه بر برادر خويش بشوريدند و اين مايهء خشم و كين دير پاى گرديد .\r\n\r\n[ سرپرستان فرزندان اسرائيل پس از يوشع 
  ]\r\nسرپرستى فرزندان اسرائيل ، پس از يوشع ، به كالب پور توقيل ، آن گاه به حزقيل كه به دو پيرزاد [ ابن العجوز 
  ] گويند رسيد . اين دو را خبرهايى است كه همگان بر آن آگاه باشند و چون از معجزه‌هاست و از آن پندى نتوان گرفت از آن ياد نكنيم . حزقيل يار مردمى بود كه شماره‌شان هزاران بود و از ترس مرگ ، از زاد بومشان بيرون شدند و\r\n\r\n\r\n","description":"","footnote":"\r\n[ ( 1 ) 
  ] در متن : كيقباذ . كه به زبان اوستايى  KaviKavata  ، به پهلوى :  KaiKavadh  ( معين ، حواشى برهان ) يا  Kai - Kavat  ( فره‌وشى ، فرهنگ پهلوى ) .\r\n","page_name":" 69 ","page_number":69},
  {"content":"\r\n\r\nخداوند بديشان گفت : بميريد و آن گاه زنده‌شان كرد . [ 1 
  ] چه ، دوست مىداشتند كه مىمردند و از آزارى كه بديشان رسيده بود ، مىآسودند و آن طاعون يا مانند آن بود كه از ترس آن از ميهن خويش گريختند .\r\nآنگاه ، الياس ، سپس اليسع ، سپس ايلاف بود . و به روزگار اينان ، كسانى از كنعانيان و ديگران برايشان پادشاهى مىكردند و ايشان را آزارها مىدادند و سخت مىرنجانيدند كه در گزارش كارشان سودى نباشد . تا آن كه شموئيل پيامبر ، از ميان ايشان برخاست و كار او با جالوت و طالوت همان بود كه خداوند از آن ياد كرده است . داود با جنگى كه با جالوت كرد به پادشاهى رسيد كه اين خبر را همه دانند و با معجزهء پيامبران همراه باشد .\r\nآن گاه ، سليمان به پادشاهى رسيد ، كه گزارش كار و معجزه‌هاى وى در نامه‌ها آمده است .\r\n[ 20 
  ]\r\n\r\n[ كى كاوس و سياوش 
  ]\r\nآنگاه ، پس از كىكوات ، كىكاوس پور كىبنه [ 2 
  ] پور كىكوات پادشاه شد . وى بر دشمنان خويش سخت گرفت و از بزرگان كشور كه از كارشان خشنود نبود بسيار بكشت و در بلخ بماند . از پشت وى پسرى آمد كه در زيبايى و خوش اندامى به روزگار خود مانند نداشت . وى را نام سياوش [ 3 
  ] كرد و به رستم گرد پور دستان از فرزندان گرشاسپ كه اندكى پيش از وى ياد كرديم سپرد كه از سوى وى اسپهبد سگستان و بومهاى ديگر بود .\r\nفرمود تا در پرورش او بكوشد . رستم ، سياوش را با خود به سگستان برد و براى او پرستاران و دايگان برگزيد . و چون بباليد آموزگارانى براى وى بياورد و او را بفرهيخت و سواركارى بياموخت چنان كه در سواركارى سرآمد شد و آنگاه كه مردى برومند بود به\r\n\r\n\r\n","description":"","footnote":"\r\n[ ( 1 ) 
  ] اشاره به اين آيه است :  أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ ، حَذَرَ الْمَوْتِ ، فَقالَ لَهُمُ اللَّهُ : مُوتُوا ، ثُمَّ أَحْياهُمْ . .  ( س 2 بقره : 243 ) .\r\n[ ( 2 ) 
  ] در متن : كيبنه . در طبرى : همين ، ولى بدون نقطه . در فارسنامه ( ويراستهء لسترنج - نيكلسن ص 40 ) : كيابنه .\r\nبه ضبط بسيارى مورخان [ كى 
  ] اپيوه . ( دهخدا : « كيكاوس » ) . به پارسى ميانه :  KaiApiveh  ( فره‌وشى : فرهنگ پهلوى ) . اصل آن ، برابر گزارش‌هاى كهن ايرانى : [ كى 
  ] ائىپىونگهو  Aipivanghu  . ( فرهنگ معين :\r\n« كيكاوس » ) .\r\n[ ( 3 ) 
  ] در متن : سياوخش . به پهلوى :  Siavaxs  . ( فره‌وشى ، فرهنگ پهلوى ) .\r\n","page_name":" 70 ","page_number":70},
  {"content":"\r\n\r\nنزد پدرش كىكاوس بازگشت . پدر بيازمودش و وى را پخته و كارى و سرآمد يافت .\r\nكى كاوس را زنى بود در زيبايى بىهمتا كه گويند دخت افراسياب شاه توران يا دخت شاه يمن بوده است . ايرانيان در اين باره داستانهايى دراز گويند و پندارند كه وى زنى افسونگر بوده است و سياوش را افسون كرده بوده است . حز آن كه سرانجام ، كى كاوس از آنچه ميان آن دو مىگذشت ، آگاه گرديد .\r\nپايان دلدادگىشان و اين پندار كه رازشان پوشيده خواهد ماند اين بود كه كىكاوس بر پسر خشم گرفت چنان كه سياوش بر خويشتن بيمناك شد و به رستم گفت تا از پدرش كى كاوس بخواهد كه او را به جنگ افراسياب فرستد . زيرا ميان كى كاوس و افراسياب دشمنى تازه‌اى پديد آمده بود . سياوش مىخواست كه از پدر و زن وى [ سودابه [ 1 
  ] 
  ] دور باشد . رستم چنين كرد و با كى كاوس سخن گفت و از وى بخواست تا سپاهى همراه سياوش كند . كى كاوس سپاهى انبوه به سياوش سپرد و به توران زمين گسيل‌اش كرد .\r\nسياوش و افراسياب چون ديدار كردند پيمان آشتى بستند و سياوش كار را به پدر بنوشت . ليك پدر را خوش نيامد و فرمود تا در برابر افراسياب بايستد و نبرد كند . سياوش كار بستن فرمان پدر و جنگيدن با افراسياب را ننگ داشت و كاستى دانست ، چرا كه با وى سازش كرده بود و افراسياب پيمانى نشكسته بود . [ 21 
  ] از اين‌رو ، سر باززد و فرمان پدر به جاى نياورد . وى مىديد كه در اين همه ، هر چه بيند از زن پدر است . پس بر آن شد تا از پدر بگريزد . به افراسياب پيام داد و از وى زينهار خواست كه از پدر بگسلد و به وى پيوندد . افراسياب درخواست وى را بپذيرفت و به وى زينهار داد . پيكى كه در ميانهء آن دو بود مردى بود پيران نام كه از بزرگان توران بود . سياوش چون چنين كرد سپاهيان پدر كه آنك به زير فرمان وى بودند روى از وى برتافتند و سوى پدرش كى كاوس شتافتند .\r\nافراسياب سياوش را گرامى داشت و دخت خويش را به وى به زنى داد ، و او همان مادر كى خسرو است . افراسياب سياوش را همچنان گرامى داشت . تا از فرهنگ و هوش و برومندى و دليرى كه از او بديد بيمناك شد و برادر و دو پسر افراسياب كه بر پادشاهيشان بيمناك بودند ، كه خود داستانى دراز دارد ، ميان افراسياب و سياوش سخن‌چيدند . تا سرانجام سياوش را هنگامى كه زنش دخت افراسياب ، كى خسرو را در شكم\r\n\r\n\r\n","description":"","footnote":"\r\n[ ( 1 ) 
  ] افزوده از طبرى 2 : 599 .\r\n","page_name":" 71 ","page_number":71},
  {"content":"\r\n\r\nداشت ، بكشتند . آنگاه نيرنگ زدند تا مگر زن بار از شكم بيفكند و او نيفكند .\r\nسپس ، پيران كه آشتى ميان سياوش و افراسياب به پادرميانى او پديد آمده بود ، كار افراسياب را نكوهيد و او را از فرجام فريب و خون‌خواهى بترسانيد و راى زد تا افراسياب دخت خويش و همسر سياوش را به دو بسپرد تا هنگامى كه بار فروهلد و آنگاه اگر كشتن خواست ، نوزاد را بكشد . افراسياب دختر را به دو بسپرد و چون بار فروهشت ، پيران از كشتن پسر سر باز زد و كار او را همچنان پنهان داشت تا آن كه جوانى برومند شد ، و او همان كى خسرو بود .\r\nگويند كه كى كاوس ، ويوگودرز [ 1 
  ] را به توران فرستاد و فرمود تا در كار پسر سياوش كه در آنجا بزاد ، جستجو كند و راهى بيابد تا او را با مادرش از آنجا بيرون آرد . ويو چنين كرد و روزهايى دراز را در جستجوى كار كىخسرو سپرد تا سرانجام از كارش آگاه شد و نيرنگ زد تا او و مادرش را از توران زمين بيرون آورد . رستم دلير با سپاهى گران از دليران و گردان به پيشواز آن دو رفت . توران نيز به دنبال كى خسرو برخاستند و ميان ايشان با رستم جنگها رفت كه پيروزى با رستم بوده است .\r\nپارسيان را در اينجا افسانه‌هايى است و پندارند كه ديوان به فرمان كى كاوس بوده‌اند . برخى پندارند كه سليمان داود بديشان چنين فرموده بوده است . با افسانه‌هاى ديگرى كه ناشدنى است ، همچون بر شدن به آسمان ، و ساختن شهر گنگ دژ [ 2 
  ] با بارويى از زر و سيم و آهن و مس ، و اين كه آن شهر ميان آسمان و زمين بوده است و مانند آن كه در بازگفتن‌اش سودى نباشد . [ 22 
  ] بارى ، كارى كه كى كاوس كرد اين بود كه چون بيشتر خواستهاى وى برآمد به زورگويى روى آورد . به بابل رفت و در آن بوم بماند و شيوه‌اى كه خود در پيش داشت و هم با رأى خويش به كار مىبست فرو نهاد و مردم را با گماردن دربانان و خود بزرگ نمودن بترسانيد و مردم را نمىپذيرفت . چنين بود كه سرانجام كار پادشاهى او به تباهى كشيد و شاهان پيرامون‌اش بسيار شدند ، چنان كه گاه خود بر آنان مىتاخت و گاه بر وى\r\n\r\n\r\n","description":"","footnote":"\r\n[ ( 1 ) 
  ] در متن : بيب بن جوذرز . در طبرى : بىّ بن جوذرز . در حمزه : ويو بن جوذرز . در پهلوى :  ViviGutarzan  كه همان گيو پور گودرز در شاهنامه است .\r\n[ ( 2 ) 
  ] در متن : كنكرز . در طبرى : كيكدر ( 2 : 602 ) در ثعالبى : كنك دز . گونه‌هاى ديگر نام اين شهر ، گنگ دژ ، گندز ، بهشت گنگ ، گنگ بهشت ، گنگ‌دژ هوخت ، و جز آن است . نگاه كنيد به يادداشتهاى من بر متن ( ص 20 ) .\r\n","page_name":" 72 ","page_number":72},
  {"content":"\r\n\r\nتاخت مىآوردند كه بارى پيروز بود و بارى ديگر نه . تا روزى كه به سرزمين يمن تاخت برد . در آن هنگام شاه يمن ذو الاذعار پور ابرهه ، پور ذو المنار ، پور رايش بود . كى كاوس همين كه به وى نزديك شد ذو الاذعار و حميريان و قحطانيان به پيشواز او برون آمدند و ذو الاذعار بر كىكاوس دست يافت كه به بندش كشيد و سپاه و اردوى او را چپاول كرد و وى را در چاهى افكند و دهانهء آن را ببست .\r\nآنك ، رستم گرد با ياران خويش از سگستان بيرون آمد . پارسيان از دلاورى و گردى رستم داستانها گويند كه در باز گفتن آن سودى نباشد . گويند كه وى در سرزمين يمن پيش رفت و كىكاوس را از چاهى كه در آن زندانى بود برون آورد . ليك مردم يمن گويند كه كار نه چنين بوده است . چنان بود كه ذو الاذعار چون از روى آوردن رستم آگاه شد با سپاهى گران به سوى او برون شتافت و هر يك در برابر دشمن خويش هندك زدند و از نابودى سپاهيان خويش بيمناك شدند و ترسيدند كه اگر به جنگ در هم آميزند كسى از ايشان باز نماند . پس ، سازش كردند كه ذو الاذعار ، كى كاوس را به رستم باز پس دهد و جنگ را فرو هلند . آن گاه رستم با كى كاوس به بابل بازگشت و كى كاوس نامه‌اى در آزادى رستم نوشت و سگستان و زابلستان را به وى بخشيد . نامه‌ها در آن روزگار كوتاه مىبود و در آن از انگيزه و سبب سخن نمىرفت . گزارهء پارسى آن نامه چنين است :\r\n« از كى كاوس پور كى كوات به رستم . از بندگى آزادت ساخته‌ام و سگستان را به تو داده‌ام . از اين پس ، به بندگى هيچ كس گردن منه و شاه سگستان باش چنان كه من فرمايم و بر تختى از سيم زراندود بنشين و افسرى زربفت و تاجدار بر سر كن . » نشانهء درستى آن چه از كار كى كاوس گفته‌ايم سرودهء حسن هانى است كه گويد :\r\nكاوس ، هفت سال آزگار در زنجيرهاى ما بماند و گرما خورد . [ 23 
  ]\r\n\r\nسپس ، كى خسرو پور سياوش پور كى كاوس پادشاه شد\r\nكى خسرو چون تاج شاهى بر سر نهاد با مردم به شيوايى سخن كرد و باز نمود كه وى بر آن است تا خون پدرش سياوش را از افراسياب بتوزد . سپس ، به گودرز كه در اسپهان بود نامه نوشت . گودرز اسپهبد وى در خراسان بود . او را نزد خويش فرا خواند و فرمود\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nكه از سپاهيان سان بيند و از ايشان سى هزار مرد برگزيند . سپاه برگزيده را به توس سپرد .\r\nاز كسانى كه گودرز همراه توس كرد برزافره [ 1 
  ] عموى كى خسرو و پسرى از گودرز و شماره‌اى از برادران او بودند . كى خسرو به توس فرمود تا آهنگ افراسياب و سرداران او كند و از جايى در توران كه برادرش فرود [ 2 
  ] پور سياوش بود او را زينهار داد . مادر فرود زنى از توران بود . و هنگامى كه سياوش به نزد افراسياب رفته بود او را به زنى گرفته بود كه فرود از آن زن بزاد و تا سالهاى جوانى در آنجا بماند .\r\nلغزش توس آن بود كه از فرمان كى خسرو سر بتافت . چون همين كه به نزديك شهرى كه فرود در آن بود رسيد ، جنگ در گرفت و فرود كشته شد . و چون كيخسرو آگاه شد به عموى خود برزافره نامه‌اى تند نوشت و او را از كار توس و جنگ او با فرود و كشتن فرود بياگاهانيد و فرمود تا توس را در بند و زنجير به نزد او فرستد و كار سپاه را خود به دست گيرد و به سوى او روى آرد . بر زافره چنين كرد و كار سپاه را خود به دست گرفت و از رودى كه كاسرودش گويند گذشت . افراسياب چون از كار بر زافره آگاه شد گروهى از برادران و ياران ويژهء [ 3 
  ] خويش را به جنگ او فرستاد . به يك ديگر رسيدند . پيران [ 4 
  ] و برادران وى نيز در ميان ايشان بودند . پس نبردى سخت كردند و در آن روز كه جنگ سخت شد و كشتگان بسيار به خاك افتادند برزافره بهراسيد و با پرچم خويش به بالاى كوهها گريخت و كار فرزندان گودرز آشفته گرديد چنان كه در آن جنگ ، در يك نبرد هفتاد مرد كشته شدند و از دو سوى بسيار كسان نابود گرديدند .\r\nبر زافره و كسانى كه با وى از نبرد رسته بودند به نزد كى خسرو باز آمدند و آثار اندوه در چهرهء برزافره نمايان بود چنان كه تا چند روز از خوردن و آشاميدن سرباز مىزد .\r\nآن گاه كىخسرو كس به نزد گودرز فرستاد و او را فرا خواند و چون به نزد او آمد از كار برزافره زبان به گله گشود و گفت كه شكست پرچم از كار برزافره كه فرزندان او را تنها\r\n\r\n\r\n","description":"","footnote":"\r\n[ ( 1 ) 
  ] برزافره : در متن ، نيز در طبرى ( 2 : 605 ) چنين است : بر زافره . گونهء ديگرى از نام فريبرز . در يوستى ( ص 37 ) :  Burzafrah  .\r\n[ ( 2 ) 
  ] فرود : در متن و طبرى ( 2 . 605 ) : فروذ .\r\n[ ( 3 ) 
  ] ياران ويژه : در برابر « طراخنه » در متن . طرخان ( ترخان ) يعنى ياران ويژه و نزديك . به معنى مهتر و نژاده نيز آمده است . چنان كه به شاهان ترك و شاهان سمرقند نيز ترخان مىگفته‌اند .\r\n[ ( 4 ) 
  ] در متن : فيران .\r\n","page_name":" 74 ","page_number":74},
  {"content":"\r\n\r\nگذاشت ، بوده است . [ 24 
  ] كىخسرو به گودرز گفت :\r\n- « بر ماست كه پاس تو را نگاه داريم كه كارگزار بابمان بوده‌اى . اينك اين سپاه و اين خواستهء انباشتهء ما كه از آن توست . كين خويش بتوز . خويشتن را آماده ساز تا به سوى افراسياب روى . » گودرز از جاى برخاست و دست كى خسرو ببوسيد و گفت :\r\n- « شاها ، ما بندگان توييم . اگر آسيبى يا گزندى فرود آيد همان به كه بر بندگان فرود آيد نه بر شاهان . فرزندان كشته شدهء من برخى تو شدند . كين خويش از افراسياب خواهيم توخت و دل از توران سبك خواهيم كرد . » كى خسرو به سرداران و سران سپاه خويش نوشت تا روزى كه نام برده بود ، در بيابان شاه ستون [ 1 
  ] از حوزهء بلخ گرد آيند . سران سپاهها در آن روز بيامدند و كى خسرو با اسپهبدان و ياران ايشان ، و در ميان ، برزافره عمويش ، و گودرز و بازماندهء فرزندانش به آنجا آمد و كى خسرو خود از سپاهيان سان بديد و از شماره و چگونگى ايشان آگاه گرديد . آن گاه ، گودرز و سه اسپهبد ديگر را به نزد خويش فرا خواند و به آنان گفت : بر سر آن است كه از چهار سوى به توران لشكر كشد تا از خشكى و دريا در ميان‌شان گيرد . پس بر هر سپاه اسپهبدى گمارد و بيشتر سپاهيان و چندين اسپهبد را به گودرز سپرد و در آن روز ، پرچم بزرگ ، همان درفش كاويان را به گودرز داد كه پيش از آن به هيچ اسپهبدى جز به شاهزادگان سپرده نمىشد . يكى از سرداران را فرمود تا از مرزهاى چين به توران درآيد و سپاهى گران به دو سپرد . ديگرى را فرمود تا از سوى خزر رود و سردار ديگر را با سى هزار سپاهى فرمود تا از راهى در ميانهء چين و خزر به توران درآيد . گودرز از مرزهاى خراسان به توران رفت و جنگ را با پيران آغاز كرد . در ميان آن دو جنگى رفت كه در نامه‌هاى آمده است و پارسيان دربارهء آن داستانهاى شگفت گويند . در آن نبرد بيژن [ 2 
  ] پور گيو ، با هومان [ 3 
  ] برادر پيران هماورد شد و او را از پاى درآورد . گودرز نيز با پيران در\r\n\r\n\r\n","description":"","footnote":"\r\n[ ( 1 ) 
  ] در متن : شاه اسطون .\r\n[ ( 2 ) 
  ] در متن : بيزن بن بيب ، كه همان بيژن پور گيو است .\r\n[ ( 3 ) 
  ] هومان : در متن « حمان » [ خمان 
  ] آمده است كه همان « هومان » به ضبط فردوسى است . ضبط طبرى « خمان » است ( 2 : 610 ) بسنجيد با خماى و هماى .\r\n","page_name":" 75 ","page_number":75},
  {"content":"\r\n\r\nآويخت و وى را به خاك افكند . گودرز آهنگ افراسياب كرد و سپاهيان از هر سو بر او سخت گرفتند . كى خسرو خود به دنبال آنان برفت و آهنگ آن سوى كرد كه گودرز بود تا از همان سوى به توران درآيد . به لشكر گودرز آن گاه رسيد كه گودرز از توران بسيار كشته بود ، نيز پيران را كه اسپهبد افراسياب و نامزد پادشاهى پس از وى بود ، و بسيارى از برادران و فرزندان او را بكشت و پروين [ 1 
  ] را كه كشندهء سياوش بود از پاى درآورد ، و ديد كه گودرز كشتگان و اسيران را ، و اسبان و جنگ‌افزار و خواسته‌هايى را كه از توران گرفته بود بر شمرده است و ديد كه سى هزار اسير به دست وى افتاده‌اند و شمارهء كشتگان به گمان پارسيان به پانصد و شصت چند هزار رسيده است [ 25 
  ] و ستوران و ساز و برگ و خواسته‌اى كه در جنگ به چنگ آمده از شمار بيرون است . فرمود تا سردارانى كه با وى بودند اسير و كشتهء خود را در برابر پرچم خويش نهند تا چون كىخسرو بيايد از آنها ديدن كند . كى خسرو چون پيش سپاهيان و آن آوردگان بزرگ رسيد ، مردان در برابر وى در رده‌ها بايستادند . گودرز به پيشواز او رفت . چون به لشكر رسيد ، از يكايك پرچمها بگذشت . نخستين كشته‌اى كه ديد پيران بود . لختى به وى نگريست و با وى سخن‌ها گفت كه دل بدان خنك مىداشت . پرچم پرچم پيش رفت تا به پرچم گيو گودرز رسيد .\r\nپروين را زنده و در بند در زير پرچم گيو ديد . از كارش بپرسيد ، گفتند كه وى سياوش را كشته و پس از كشتن ، اندامهاى او را بريده است . كىخسرو به پروين نزديك شد . به پاس يزدان سر فرود آورد و سپس رو به پروين گفت :\r\n- « سپاس خداى را كه مرا بر تو چيره ساخته است . » در سرزنش پروين ، سخن بسيار گفت و سپس فرمود تا اندامهاى وى را زنده زنده بريدند و چون اندامى بر او نماند سرش را ببريد .\r\nسپس در خرگاه خويش آرام گرفت . عموىاش برزافره را به دست راست نشانيد .\r\nگودرز را بخواند و او را نكو بنواخت و با وى گرم سخن گفت و كارش را بستود و وى را بزرگ فرماندار [ 2 
  ] خويش كرد كه پايهء وزيرى بود ، فزون بر آن اسپهان و گرگان را به وى\r\n\r\n\r\n","description":"","footnote":"\r\n[ ( 1 ) 
  ] در متن : پروين . در طبرى ( 2 : 611 ) : بروا بن فشنجان . در فارسنامه ( ص 46 ) : پروين .\r\n[ ( 2 ) 
  ] در متن : بزرج فرمذار ( بزرگ فرمدار ) . به پارسى ميانه :  VazurgFarmatar  : وزير بزرگ . ( فره‌وشى ، دهخدا ) .\r\n","page_name":" 76 ","page_number":76},
  {"content":"\r\n\r\nداد . با هر يك از سالاران و مردان خويش كه آزمايش نيك داده بودند چنين كرد . همه را بنواخت و بزرگ داشت .\r\nسپس ، از سه سوى ديگر نيز به كى خسرو گزارش رسيد كه سپاهيان وى گرداگرد افراسياب را بگرفته‌اند . افراسياب خود به نبرد برخاست و از فرزندان وى جز شيده نمانده بود . شيده با ساز و برگ به سوى كى خسرو روى آورد . گويند : كى خسرو در آن روز از شيده بشكوهيد و پنداشت كه با وى ياراى نبرد ندارد . جنگ در ميانهء كى خسرو و شيده چهار روز بپاييد و سرانجام شيده بگريخت و كى خسرو در پى او بتاخت تا در آذربايگان به وى رسيد و با گرز بر سرش چنان بكوفت كه مرده بر خاك افتاد . سپس خواسته‌اش را به تاراج گرفت .\r\nافراسياب همين كه از فرجام شيده آگاه شد با سپاهى گران به سوى كى خسرو آمد .\r\nچون به هم رسيدند جنگى در گرفت كه گويند مانندش هرگز روى نداده بوده است .\r\nايرانيان و تورانيان درهم آميختند و از يك ديگر بسيار بكشتند و افراسياب بشكست و بتاريد . پارسيان شمارهء كشتگان را چندان كلان گفته‌اند كه نوشتن آن را خوش نداشته‌ام .\r\nكى خسرو در پى افراسياب بتاخت تا سرانجام در آذربايگان به وى رسيد . در بند آهنين‌اش كرد . بسى سرزنش كرد . از انگيزهء كشتن سياوش پرسيد و افراسياب پاسخى نداشت كه سرانجام سرش را ببريد چنان كه وى سر سياوش را بريده بود . سپس غنيمت بگرفت و شاد بازگشت .\r\nافراسياب را برادرى بود كه شواسپ [ 1 
  ] نام ، كه پس از كشته شدن برادر به توران رفت [ و كارتوران را به دست گرفت 
  ] . [ 2 
  ] او را پسرى بود [ 26 
  ] خرزاسپ [ 3 
  ] نام كه پس از پدر شاه توران شد و او پسر برادر افراسياب است كه با منوچهر جنگيده بود .\r\nكى خسرو ، آن گاه كه خون سياوش بتوخت و در كشور خويش آرام گرفت از پادشاهى كناره جست و روى به پرستش يزدان آورد . به چهره‌هاى خاندان و سران كشور خويش گفت كه سر كناره‌گيرى دارد . لا به و زارى كردند . از وى درخواستند كه همچنان\r\n\r\n\r\n","description":"","footnote":"\r\n[ ( 1 ) 
  ] در متن : كى شواسف . در طبرى ( 1 : 617 ) : كى شراسف .\r\n[ ( 2 ) 
  ] افزوده از طبرى ( 2 : 617 ) .\r\n[ ( 3 ) 
  ] در متن و طبرى : خرزاسف كه همان ارجاسپ  Arjasp  پارسى و پهلوى است .\r\n","page_name":" 77 ","page_number":77},
  {"content":"\r\n\r\nبر كار كشور بماند . ليك كىخسرو سر باز زد و چون نوميد شدند گفتند :\r\n- « اگر بر رأى خود استوار باشى ، پس يكى را به پادشاهى برگزين » لهراسب در آن جاى بود . كى خسرو اشاره به دو كرد و گفت كه وى از ويژگان من است و همو جانشين من است . لهراسب بپذيرفت و مردم به سوى او روى آوردند و كى خسرو ناپديد شد . برخى گويند كه براى پرستش يزدان پنهان گرديده و كس نداند كه در كجا مرده است . پاره‌اى جز اين گويند . بارى ، پادشاهى كى خسرو شصت سال بپاييد و آن گاه لهراسب به پادشاهى رسيد .\r\n\r\n[ لهراسب و بخت‌نرسى 
  ]\r\nگويند : لهراسب برادرزادهء كى كاوس بود . وى براى خود تختى زرّين و گوهرنشان برگزيد و شهر بلخ را در خراسان براى او ساختند و آن را زيبا [ 1 
  ] نام نهاد . وى نخستين كسى است كه ديوانها پديد آورد و براى خود سپاه برگزيد و پادشاهى خويش را نيرومند ساخت و زمين را آباد كرد . به روزگار او شكوه توران بالا گرفت . از اين روى ، بلخ را جايگاه خويش كرد تا با توران بجنگد . بختنصر را اسپهبد اهواز تا سرزمين روم در باختر دجله كرد . وى را به پارسى بخت‌نرسى گفته‌اند . بخت‌نرسى [ 2 
  ] چون به دمشق رسيد مردم با وى سازش كردند . سردارى را به بيت المقدس فرستاد و با شاه اسرائيليان كه مردى از فرزندان داود بود سازش كرد و از وى چندين گروگان گرفت و بازگشت . چون به طبريه رسيد فرزندان اسرائيل بر شاه خويش بشوريدند و او را كشتند .\r\nبه او گفتند :\r\n- « به بابليان گروگان دادى [ 3 
  ] و ما را زبون داشتى . » سرانجام كارى كه با شاه خويش كردند آن بود كه سردار بخت‌نرسى آن چه را كه گذشت در نامه‌اى به وى گزارش كرد و بخت‌نرسى به وى پاسخ نوشت كه در جاى\r\n\r\n\r\n","description":"","footnote":"\r\n[ ( 1 ) 
  ] زيبا ، در متن : حسناء .\r\n[ ( 2 ) 
  ] در طبرى ( 2 : 645 ) : بخترشه ، و در حواشى آن بخت‌نرسه ، بخترسه آمده است . در فارسنامه نيز بخت‌نرسى است .\r\n[ ( 3 ) 
  ] در متن : داهنت : در طبرى ( 2 : 646 ) : راهنت ( گروگان داده‌اى ) . آن چه در متن آمده مصحف ضبط طبرى است كه ضبط طبرى درست‌تر مىنمايد .\r\n","page_name":" 78 ","page_number":78},
  {"content":"\r\n\r\nخويش بماند تا وى به دو بپيوندد و گروگانهايى را كه با وىاند گردن زند . بخت‌نرسى روان شد و به بيت المقدس رفت . پس شهر را به زور بگرفت و جنگ آوران را بكشت و زن و فرزندشان را در بند كرد و ديگران به مصر گريختند .\r\nبخت‌نرسى به شاه مصر نوشت :\r\n- « از بندگان من گروهى به سوى تو گريخته‌اند . آنان را به نزد من فرست و گر نه با تو بجنگم [ 27 
  ] و كشورت را به زير سم ستوران گيرم . » شاه مصر به دو نوشت :\r\n- « آنان نه بندگان تو كه آزادگانند و فرزندان آزادگان . » آنگاه ، بخت‌نرسى به جنگ او رفت و او را بكشت و مردم مصر را برده كرد و با بردگان بسيار از مردم فلسطين و اردن كه دانيال پيامبر و پيمبرزادگان ديگر در ميان ايشان بودند بازگشت و بيت المقدس از آن هنگام ويران ماند .\r\nلهراسب ، آرزوهاى بزرگ داشت ، دورانديش بود . شاهان پيرامون ايرانشهر را سخت سركوب كرد . شاهان روم و باختر و هند سالانه به دو باژ مىپرداختند و از زيب و فرّى كه داشت از وى مىشكوهيدند و شاه شاهان‌اش مىشناختند . بخت‌نرسى از بيت المقدس گنج‌ها و خواسته‌هاى كلان براى لهراسب آورده بود .\r\nآن گاه ، لهراسب همين كه سالخورده شد و خويشتن را ناتوان بديد ، پسرش گشتاسپ [ 1 
  ] را به شاهى برنشانيد و خود كناره گرفت . پادشاهى وى ، چنان كه گفته‌اند ، يكصد و بيست سال بوده است .\r\nگويند : بخت‌نرسى كارگزار لهراسب بود و از سوى او به شام و بيت المقدس رفت تا يهودان را از آن جاى بيرون كند كه چنين كرد و بازگشت ، سپس كارگزار پسرش گشتاسب ، آن گاه كارگزار بهمن پور گشتاسب بود . گويند كه بهمن در بلخ كه به آن زيبا [ حسناء 
  ] مىگفتند بماند و بخت‌نرسى را براى بيرون راندن يهود از بيت المقدس بدان جاى گسيل داشت ، گويند از آن روى كه شاه اورشليم بر فرستادگان بهمن بر آشفته بود و برخى از ايشان را بكشته بود ، از اين روى ، بخت‌نرسى بدان جاى رفت و مردم آن را برده\r\n\r\n\r\n","description":"","footnote":"\r\n[ ( 1 ) 
  ] در متن : بشتاسف . در طبرى ( 2 : 647 ) : بشتاسب . گونهء ديگر آن ، گشتاسپ و ويشتاسپ . به پارسى ميانه :\r\n Vistasp \r\n. ( فره‌وشى ) .\r\n","page_name":" 79 ","page_number":79},
  {"content":"\r\n\r\nگرفت و بيت المقدس را ويران ساخت و به بابل بازگشت و متنيا را شاه [ فرزندان اسرائيل 
  ] كرد و صدقيا بر او نام نهاد . بخت‌نرسى همين كه به بابل بازگشت صدقيا از وى سرپيچيد و بخت‌نرسى بار ديگر به جنگ وى رفت و بر او چيره شد و شهر و كنشت را ويران ساخت . پسرش را سر بريد و چشمان پدر را با ميل گداخته كور كرد و با خود به بابل برد . فرزندان اسرائيل لختى در بابل بماندند و آن گاه به بيت المقدس بازگشتند . از پيروزى بختنصر كه همان بخت‌نرسى است تا مرگ او ، در اين گزارش كه هم اكنون آورده‌ايم ، چهل سال بوده است .\r\n\r\n[ نمرود و بلتنصّر 
  ]\r\nپس از بخت‌نرسى پسرش نمرود و آن گاه پسرش بلتنصّر پادشاه شد . كاردارى او بر سامان نبود و بهمن را خوش نيامد . پس وى را بر كنار داشت و كورش [ 1 
  ] را به پادشاهى برداشت . [ 28 
  ]\r\n\r\n[ كورش 
  ]\r\nبهمن به كورش دستور داد تا با فرزندان اسرائيل نرمى كند و بگذارد تا هر كجا كه خود بخواهند بمانند و به سرزمين خويش بازگردند و بر ايشان كسى را بگمارد كه خود برمىگزينند . آنان دانيال پيمبر را برگزيدند و كورش كار ايشان را به وى سپرد . پادشاهى كورش و روزگار او را از ويرانى بيت المقدس به دست بخت‌نرسى شمارند كه هفتاد سال بوده است .\r\n\r\n[ خشايارشا 
  ]\r\nآن گاه ، مردى از خويشان بهمن با نام خشايار [ 2 
  ] پور كورش پور جاماسب دانشمند هم\r\n\r\n\r\n","description":"","footnote":"\r\n[ ( 1 ) 
  ] در متن : كيرش . كه همان كورش يا كور و در پارسى باستان است . به يونانى و رومى كورس و سيروس گفته‌اند . ( پيرنيا 1 : 232 ) .\r\n[ ( 2 ) 
  ] در متن : اخشوارس . اين نام نيز گوناگون است : اخشوارش ، اخشويرش ، خشايارشا ، خشيارشا . ( پيرنيا و فرهنگها ) .\r\n","page_name":" 80 ","page_number":80},
  {"content":"\r\n\r\nاز سوى بهمن پادشاه سرزمين بابل شد . كار خدا بود كه خشايارشا را از زنى اشير [ 1 
  ] نام كه از كنيزان بنى اسرائيل بود پسرى آمد كه نام كورش بر وى نهاد .\r\n\r\n[ كورش 
  ]\r\nپس از پدر ، وى كه سيزده ساله بود به پادشاهى رسيد . تورات را از دايى خود بياموخت و از كار دانيال و ياران او همچون حننيا و عزاريا و عزير آگاه گرديد . فرهيخته شد و دانشها را فرا گرفت . فرزندان اسرائيل از او درخواستند تا بگذارد كه به سوى بيت المقدس برون روند . وى سر باز زد و گفت :\r\n- « اگر از شما هزار پيمبر با من باشند ، تا زنده‌ام از شما هيچ كس از من دور نشود . » كورش كار داورى را به دانيال سپرد و دستور داد تا آن چه را كه بخت‌نرسى از بيت المقدس گرفته بود و در گنجينه‌ها بود برون آرد [ و باز پس دهد . [ 2 
  ] 
  ] به روزگار كورش ساختند و آباد كردند ، و بهمن آن گاه كه سيزده سال از پادشاهى كورش در بابل گذشته بود بمرد .\r\nتوراتيان در كار بخت‌نرسى سخن‌هاى گوناگون گويند كه فرو نهاده‌ايم جز يك چيز كه گويند : بخت‌نرسى آن گاه كه بيت المقدس را ويران ساخت ، دستور داد تا هر مرد سپر پر از خاك كند و در بيت المقدس ريزد . پس ، چندان خاك ريختند كه آگنده شد .\r\nبخت‌نرسى چون به بابل بازگشت بردگان بنى اسرائيل انبوه شدند . گفت تا كسان را كه در بيت المقدس بودند گرد آرند ، همگى فراهم شدند . سپس از بردگان هفتاد هزار پسر برگزيد و چون دستاورد سپاه او برون آمد ، از او درخواستند تا پسران را در ميان ايشان بهر كند . شمارى را در ميان شاهان بهر كرد [ 29 
  ] و به هر يك چهار پسر رسيد . دانيال پيامبر ، حننيا ، ميشايل و هفت هزار تن از دودهء داود و يازده هزار تن از دودهء آسر يعقوب ، و بر همين شماره دوده‌هاى فرزندان ديگر يعقوب ، از همان بردگان بوده‌اند .\r\n\r\n\r\n","description":"","footnote":"\r\n[ ( 1 ) 
  ] اشير . در متن چنين است . ضبط طبرى ( 2 : 653 ) « اشتر » است .\r\n[ ( 2 ) 
  ] افزوده از طبرى 2 : 654 .\r\n","page_name":" 81 ","page_number":81},
  {"content":"\r\n\r\n\r\n[ بخت‌نرسى و تازيان 
  ]\r\nبخت‌نرسى ، سپس بر تازيان بتاخت ، كه اين به روزگار معدّ پور عدنان بوده است . وى بر سوداگران تازى كه به سرزمين او كالا مىآوردند و با دانه و خرما و جامه و جز آن سودا مىكردند يورش برد . هر كه را كه بگرفت گرد كرد و در نجف دژى استوار بساخت و آنها را در آن دژ جاى بداد و بر آنان نگهبانان گماشت . سپس آواز داد و مردم را به جنگ خواند . مردم آماده كارزار شدند و خبر در ميان تازيان پيرامون بپراكند . پس تيره‌هايى از ايشان از در آشتى در آمدند و بخت‌نرسى با آنان به نيكى رفتار كرد و در كنار فرات جاى شان بداد كه اردوگاه خويش را در همان جا بساختند و آن را انبار ناميدند .\r\nبخت‌نرسى مردم آن دژ را آزاد گذاشت و تا وى زنده بود در همان جاى بماندند و چون بمرد به مردم انبار پيوستند و آن دژ ويران ماند .\r\n\r\n[ پادشاهى گشتاسب 
  ]\r\nسپس ، گشتاسپ پور لهراسپ پادشاه شد . شهر فسا را همو بساخت . وى نخستين كس است كه ديوان‌هاى دبيران ، به ويژه ، ديوان نامه‌ها را گسترش بداد و دبيران را فرمود تا نامه‌ها دراز نويسند و انگيزه‌ها و سبب‌ها را در آن باز نمايند . او را دو ديوان بود : ديوان باژ ، و ديوان هزينه‌ها . آن چه درآمد بود در ديوان باژ و آن چه به هزينه برون مىشد در ديوان هزينه‌ها نوشته مىآمد . وزير او را ، كه بزرگ فرمانداراش مىخواندند ، آيين آن بود كه ، براى خود جانشينى داشت با نام ايران آمارگر [ 1 
  ] كه پيش شاه مىرفت و كارها گزارش مىكرد و جانشين وزير مىبود . بر ديوان نامه‌ها كسى بود با نام دبيربد [ 2 
  ] . دبيرى به دربار داشت كه اگر در پايگاه كسى كوتاهى مىشد يا از پايه‌اى فرو مىافتاد به نزد وى مىرفت و او پايهء آن كس را باز مىنمود و آن چه در دفتر وى بود ، همان به كار بسته مىآمد . [ 30 
  ]\r\n\r\n\r\n","description":"","footnote":"\r\n[ ( 1 ) 
  ] در متن : ايرانمارغر . به پارسى ميانه : ايران آمارگر . ( معين ، حواشى برهان ) .\r\n[ ( 2 ) 
  ] در متن : دبيرفذ .\r\n","page_name":" 82 ","page_number":82},
  {"content":"\r\n\r\n\r\n[ سخن از زردشت 
  ]\r\nزردشت به روزگار گشتاسپ برآمد . گشتاسپ را به آيين خويش بخواند . در آغاز نپذيرفت و سپس باور كرد و آيين و نامه‌اى كه آورده بود بپذيرفت . نامه‌اى بود كه بر دوازده هزار پوست گاو كنده و با زر نگاشته مىآمد . گشتاسب اين نامه را به استخر فرستاد و هير بدان را بر آن گماشت و تودهء مردم را از آموختن آن بازداشت . وى در هند آتشكده‌هايى بساخت . وارسته شد و به پرستش پرداخت . گشتاسپ با خرزاسپ پور كى سواسپ برادرزادهء افراسياب بساخت و با گونه‌اى از سازش ، توران را زير فرمان آورد . در پيمان سازش آمده بود كه گشتاسپ را در سرزمين خرزاسپ ستورى باشد همچون ستورانى كه به دربار شاهان مىدارند . زردشت بر گشتاسپ راى زد تا پيمان سازش بشكند و با شاه توران دشمن شود . گشتاسپ بپذيرفت . كس به سوى ستور و ستوربان فرستاد و باز گردانيدشان و اين چنين پيمان بشكست . خرزاسپ به خشم آمد و نامه‌اى تند به وى نوشت و فرمود تا زردشت را به سوى او فرستد و سوگند خورد كه اگر سرباز زند به جنگ وى آيد و خون وى و خاندان او بريزد .\r\nپيك چون نامه بياورد ، گشتاسپ پاسخى تندتر نوشت و نوشت كه با وى بجنگد و اگر وى خويشتن از جنگ بدارد او نخواهد داشت . آن گاه به سوى يك ديگر رفتند و برادران و خانگيان را همراه بردند . در آن جنگ از دو سوى بسيار كسان كشته شدند و اسفنديار پور گشتاسپ دلاورىها كرد و بيدرفش جادو را در جنگ تن به تن بكشت و توران بشكستند و بسيار كشته شدند و خرزاسپ بگريخت و گشتاسپ به بلخ بازگشت . [ 31 
  ] چون سالى چند از آن جنگ بگذشت مردى فرّخ [ 1 
  ] نام بر اسفنديار سخن چيد و گشتاسپ را دل بر وى چركين ساخت كه ، وى در انديشه شاهى است و پندارد كه به شاهى سزاوارتر باشد و اين كه مردم را دل با وى است . گشتاسپ گفتهء فرخ را باور كرد و نرمى و شكيبايى از كف بهشت و او را از جنگى به جنگ ديگر فرستاد ، چنان كه در جنگها همه پيروزى با وى بود . آن گاه فرمود تا او را در بند كردند و به دژى بردند كه زندان زنان بود و خود به كوه تميدر [ 2 
  ] رفت ، تا آيين بياموزد و پرستش كند . و پدرش لهراسپ را كه پيرى\r\n\r\n\r\n","description":"","footnote":"\r\n[ ( 1 ) 
  ] در متن : فروّخ .\r\n[ ( 2 ) 
  ] تميدر . در متن : طميدر . تميدر كوهى است در بلخ .\r\n","page_name":" 83 ","page_number":83},
  {"content":"\r\n\r\nكهنسال و فرتوت بود در شهر بلخ گذاشت و گنجينه‌ها و خواسته‌ها همه را به زن خويش داد .\r\nفرجام اين كار آن بود كه جاسوسان خرزاسپ را از كار گشتاسپ بياگاهانيدند و خرزاسپ با سپاهى گران از كشور خويش به سوى بلخ رفت و آن گاه كه به كشور پارس رسيد ، برادرش گوهرمزد [ 1 
  ] را كه نامزد پادشاهى بود با سپاهى گران پيش فرستاد و گفت شتابان تا دل آن سرزمين پيش تازند و بر شهرها و آبادىها بتازند و مردم را بكشند .\r\nگوهر مزد چنين كرد . خونها بريخت و پرده‌ها بدريد و برده‌هاى بى شمار بگرفت .\r\nخرزاسپ نيز از پى او برسيد ، ديوان و دفتر را هر چه بود بسوخت ، لهراسپ و هيربدان را بكشت و آتشكده‌ها را ويران ساخت و بر خواسته‌ها و گنجها دست يافت و دو دختر گشتاسپ را به كنيزى گرفت . درفش كاويان از دستاوردهاى وى در اين يورش بود . سپس در پى گشتاسپ بتاخت و گشتاسپ بگريخت تا در كوه تميدر در كنارهء پارس پناه گرفت .\r\nاز دشواريهايى كه ديد سخت دلتنگ شد و از كارى كه با اسفنديار كرد پشيمان گرديد .\r\n\r\n[ جنگ اسفنديار و خرزاسپ 
  ]\r\nگويند : گشتاسپ جاماسپ را به سوى اسفنديار گسيل كرد تا وى را از زندان برهاند و پيش او آرد . اسفنديار چون به نزد پدر بازگشت پدر پوزش خواست و به وى نويد داد كه تاج پادشاهى را بر سرش نهد و گفت با وى آن كند كه لهراسپ با وى كرده بود . او را سالار سپاه خويش كرد و فرمود تا به جنگ خرزاسپ رود . اسفنديار از شنيدن سخن پدر خشنود شد . خميد و بزرگش داشت و كار را به دست گرفت و گفت تا ساز و برگ رزم آماده كنند . [ 32 
  ] در همان شب ياران را آماده ساخت و چون بامداد شد گفت تا در شاخها بدمند . پس با سپاه به سوى توران بكوچيد . توران همين كه سپاه وى بديدند شتابان به سوى وى روى آوردند ، و از يك ديگر پيشى مىجستند . گوهر مزد و اندرمان نيز با آنها بودند . جنگ در گرفت و اسفنديار نيزه به دست ، چون آذرخش به لشكر زد و با ايشان درآميخت و نيزه را در ايشان به كار گرفت . و چيزى نگذشت كه رخنه‌اى بزرگ در ميان ايشان انداخت ، و در ميان توران افتاد كه :\r\n\r\n\r\n","description":"","footnote":"\r\n[ ( 1 ) 
  ] در متن : جوهرمز . ( گو + هرمزد هرمزد پهلوان ) .\r\n","page_name":" 84 ","page_number":84},
  {"content":"\r\n\r\n- « اسفنديار از زندان آزاد شده است » پس بشكستند و بگريختند و پرواى چيزى نداشتند و اسفنديار با پرچم بزرگ ، همان درفش كاويان ، كه بازپس گرفته بود بازگشت و پرچم را برافراشت و با خود ببرد .\r\nاسفنديار چون به نزد گشتاسپ رسيد ، پدر از پيروزى پسر خرسند شد و فرمود تا در پى توران بتازد و اگر بر خرزاسپ دست يافت او را در برابر خون لهراسپ بكشد ، نيز گوهر مزد و اندرمان را به خونخواهى فرزندانش نابود سازد و دژهاى توران را ويران كند و شهرهاشان بسوزاند و مردم توران را به خونخواهى هيربدان بكشد و اسيران را برهاند و از سرداران و بزرگان ، بسيار كسان را با وى فرستاد .\r\nسپس ، اسفنديار به توران زمين درآمد و كارها كرد كه كس نكرده بود . به دنبال عنقا رفت و او را با تير بزد و رويين دژ [ 1 
  ] را به زور بگشود و شاه آن جاى و برادران و سپاهيان وى را بكشت و خواسته‌ها تاراج كرد و زنان و فرزندان او را برده كرد و دو خواهر خويش را برهانيد و پيروزى خويش را به پدر بنوشت .\r\n\r\n[ ياسر انعم از شاهان يمن 
  ]\r\nاز شاهان يمن تا روزگار سليمان ياد كرده‌ايم . آنگاه پادشاهى به ياسر پور عمرو رسيد كه به وى ياسر أنعم گفته‌اند از آن روى كه تازيان را مىنواخته است . [ 2 
  ] وى ، به آهنگ كشورگشايى به باختر تاخته بود و چون به وادى الرمل [ درّهء ريگ 
  ] رسيد ، جايى كه كسى بدان نرسيده بود ، توده‌هاى ريگ چندان بود كه گذرگاهى نديد و درماند و در همان جا بماند كه ناگهان ريگ پراكنده شد . از خانگيان يكى را فرمود تا با ياران خويش بگذرد . بگذشتند و بازنگشتند . از اين روى ، گفت بتى از مس بساختند و بر سنگى بزرگ بر كنارهء آن درّه برداشتند و بر سينهء آن به خط مسند [ 3 
  ] چنين نوشتند :\r\n« اين بت از آن ياسر انعم حميرى است ، بدان سوى آن راهى نباشد ، پس ، كس به دشوارى نيفتد كه نابود شود . » [ 33 
  ]\r\n\r\n\r\n","description":"","footnote":"\r\n[ ( 1 ) 
  ] رويين دژ ، در برابر مدينة الصفر در متن . در طبرى ( 2 : 680 ) : دز روئين . از نامهاى شهر بخاراست . ( دهخدا ) .\r\n[ ( 2 ) 
  ] اين توجيه مبتنى بر ريشه كلمهء أنعم است . گونه‌هاى ديگر ضبط اين نام : ياسر ينعم ، ياسر تنعم ، ياسر يهنعم از شاهان سبا . نگاه كنيد به : دهخدا ، نيز جواد على ، المفصل فى تاريخ العرب قبل الإسلام 1 : 48 .\r\n[ ( 3 ) 
  ] خط حميريان در يمن .\r\n","page_name":" 85 ","page_number":85},
  {"content":"\r\n\r\n\r\n[ تبّع پور زيد 
  ]\r\nپس از ياسر ، پادشاهى به تبّع رسيد . وى همان تبان است ، يا بو كرب پور مليكيكرب ، تبّع پور زيد ، پور عمرو ، پور تبّع ذو الاذعار ، پور ابرهه ، پور ذو المنار ، پور رايش ، پور قيس ، پور صيفى ، پور سبا .\r\nاين تبّع به روزگار گشتاسپ و اردشير بهن پور اسفنديار پور گشتاسپ بوده است .\r\nوى از جاى برون شد و بتاخت تا به انبار و موصل و آن گاه به آذربايگان رسيد . در آذربايگان با توران ديدار و نبرد كرد و آنان را بشكست . رزمندگان را بكشت و زنان و فرزندان را برده كرد . روزگارى در آن جاى بماند . شاهان از وى بشكوهيدند و پيشكش به نزد وى مىبردند . فرستادهء هند نيز پيشكش‌ها و ارمغان‌هاى ناديده و نو از ديبا و مشك و جز آن ، به نزد وى بياورد و تبّع چيزها بديد كه مانندش را هرگز نديده بود .\r\nتبع به فرستاده هند گفت :\r\n- « شگفتا ! اين همه در كشور شماست ؟ » فرستاده گفت :\r\n- « نيك نام مانى [ 1 
  ] ، آن چه بينى اندكش در هند و بسيارش در چين است . » و از كشور چين و پهناورى سرزمين و فراوانى نواختها و شگفتيهاى آن براى وى بگفت . تبّع كه اين سخن بشنيد سوگند خورد كه چين را بگشايد . پس ، با حميريان سوى چين بتاخت و با سپاهى گران به چين درآمد ، چنان كه جنگندگان چين را بكشت و آن چه ديد بروفت .\r\nگويند : رفتن و ماندن‌اش در چين و باز آمدن در هفت سال بوده است . وى دوازده هزار سوار حميرى را در تبّت نهاد كه تبّتيان امروز همانهايند كه از تازيان‌اند و اندام و رنگ تازيان دارند .\r\n\r\n\r\n","description":"","footnote":"\r\n[ ( 1 ) 
  ] در برابر « أبيت اللعن » . درودى است آفرين‌گونه كه بر شاهان تازى مىگفته‌اند . ابن منظور در لسان العرب گويد : يعنى ، سرباز زنى از كردن كارى كه بدان نكوهش و نفرين‌ات كنند . كه : ستوده باشى يا ، دشنام از تو دور باشد . يا ، سزاوار نفرين نشوى .\r\n","page_name":" 86 ","page_number":86},
  {"content":"\r\n\r\n\r\n[ اردشير بهمن 
  ]\r\nپس از گشتاسب ، پادشاهى به اردشير بهمن رسيد . دستش به همه سوى رسيد [ 1 
  ] كشورها را به نيرو بگرفت ، چنان كه سرانجام اقليمها همه از آن خويش كرد . در سواد شهرى بساخت كه به همينيا [ 2 
  ] شناسندش . وى پدر دارا [ ى بزرگ [ 2 
  ] 
  ] و پدر ساسان است كه ساسان خود پدر پارسيان پسين : بابك و پسران اوست . بهمن پور اسفنديار ، بزرگ منش و فروتن و پسنديده خوى بود . وى در آغاز نامه‌هاى خود چنين مىنوشت :\r\n- « از اردشير بهمن بنده و كارگزار خدا و كاردار شما . » [ 34 
  ] گويند : وى با هزار هزار سپاهى به جنگ روم درونى [ 3 
  ] رفت ، و شاهان روى زمين به وى باژ مىدادند . وى سرانجام بمرد و پسرش دارا [ ى بزرگ [ 4 
  ] 
  ] در شكم مادر بود ، از اين روى ، دخترش هماى [ 5 
  ] را به پاس پدر به پادشاهى برداشتند . وى از بزرگترين شاهان ايران و در كارسازى از برترين‌شان بوده است . وى را نوشته‌ها و نامه‌هاست كه از نامه‌هاى اردشير و اندرز او [ 6 
  ] بالاتر است . معنى بهمن نيك پندار است .\r\n\r\n[ هماى 
  ]\r\nآن گاه ، هماى ، دختر بهمن كه داراى بزرگ را هم از وى در شكم مىداشت پادشاه شد . هماى از پدر خواست كه تاج پادشاهى را به نام فرزندى كه وى در شكم داشت كند و وى را از ديگران پيش دارد . بهمن چنين كرد . ساسان پور بهمن كه در آن هنگام مردى بود خويشتن را براى پادشاهى آماده مىساخت و آن را بىگمان از آن خويش مىدانست . از\r\n\r\n\r\n","description":"","footnote":"\r\n[ ( 1 ) 
  ] در متن : انبسطت يده . از همين روى وى را دراز دست ( طويل الباع ، طويل اليدين ) گفته‌اند . ماكروخير  MaKroxeir  در پلوتارك و مقروشير كه در بيرونى آمده است نيز به همين معنى است . ( نگاه كنيد به طبرى 2 : 486 ، بيرونى ، الآثار الباقية ص 11 ) .\r\n[ ( 2 ) 
  ] همينيا . طبرى ( 2 : 687 ) گويد : و آن را آزاد اردشير نام كرد . آبادى بزرگى در كنار دجله و بالاى نعمانيه .\r\n( مراصد الاطلاع ) .\r\n[ ( 3 ) 
  ] الرومية الداخلة ، در متن .\r\n[ ( 4 ) 
  ] افزوده از نسخه ملك .\r\n[ ( 5 ) 
  ] در متن : خماى . در طبرى ( 2 : 688 ) و پانوشت‌هاى آن : خمانى ، هماى ، خماى ، كه برابر است با هماك :\r\nفرخنده ، خجسته . ( حواشى برهان ) .\r\n[ ( 6 ) 
  ] متن اندرز اردشير را در همين بخش كتاب ( ص 114 ) مىبينيد .\r\n","page_name":" 87 ","page_number":87},
  {"content":"\r\n\r\nاين روى چون كار پدر بديد بر وى گران آمد . پس به استخر رفت و وارستگى پيش گرفت و زيورها به كنارى نهاد . رمهء كوچكى برگزيد و گوسپندان را هم خود سرپرستى مىكرد .\r\nمردم كار او را زشت شمردند و گفتند :\r\n- « ساسان چوپان شده است ! » با اين سخن به وى دشنام مىگفتند . سپس ، چون دارا بباليد ، تاج را به وى دادند .\r\nهماى ، با دليرى و راى و هوش فرمان راند . وى سپاهى را به جنگ روم فرستاد كه براى وى پيروزى آورد . دشمنان را سركوب كرد و از دست يازى به پيرامون كشور بازشان داشت . هم از كارسازى وى ، مردم به فراوانى و آسايش رسيدند . تا سرانجام پسرش دارا پور بهمن به پادشاهى رسيد .\r\n\r\n[ دارا پور بهمن 
  ]\r\nوى در بابل بماند . از كشورش نكو پاس مىداشت . بر شاهان پيرامون چيره بود و به وى باج مىگزاردند . در پارس شهرى بساخت كه نامش دارابگرد كرد . براى پيك اسپان نهاد و [ به نشانهء پيك [ 1 
  ] 
  ] دم‌هاشان را بپيراست . پسرش دارا را دوست مىداشت چندان كه نام خويش بر وى نهاد و پس از خود پادشاهى را از آن وى كرد . وزيرى داشت رشتين نام [ 35 
  ] كه در خرد ستوده بود . ميان وى و پيرى [ 2 
  ] - پسرى كه با داراى كوچك پرورش يافته بود - دشمنى برخاست . رشتين پيش شاه ، بر او سخن بچيد . گويند كه شاه نوشابه‌اى به پيرى بنوشانيد كه از آن بمرد . اين بود كه داراى كوچك كينهء رشتين و كسانى را كه به وى كمك كرده بودند ، به دل گرفت .\r\n\r\n[ دارا [ 3 
  ] پور دارا پور بهمن 
  ]\r\nداراى داراى بهمن چون بر تخت نشست نخستين چيزى كه در آيين تاجگذارى خويش گفت اين بود كه :\r\n\r\n\r\n","description":"","footnote":"\r\n[ ( 1 ) 
  ] افزوده از ثعالبى : 398 .\r\n[ ( 2 ) 
  ] در متن : بيرى .\r\n[ ( 3 ) 
  ] در متن عربى ، عنوان « دارا الاصغر » ( داراى كوچك ) را به پيروى از خود متن نهادم .\r\n","page_name":" 88 ","page_number":88},
  {"content":"\r\n\r\n- « هرگز كسى را به پرتگاه نرانيم . ليك ، هر كه افتد بازش نخواهيم داشت . » وى برادر پيرى [ 1 
  ] را به دبيرى برگزيد و به پاس برادرش رشتين و دوستى كه با وى داشت وزير خويش كرد و وى در پايهء وزيرى نبود و كارآيى رشتين نداشت . فرجام كار آن بود كه پيرى ، دارا را بر ياران خويش بد دل كرد و به كشتن برخىشان وا داشت . اين بود كه ويژگان و تودهء مردم از وى بهراسيدند و از او بيزار شدند . وى مردى كينه‌توز و زورگو بود . اسكندر چون كار وى بدانست بر او يورش برد و اين هنگامى بود كه مردم از او خسته بودند و لشكر از وى بيمناك شده بود و مردم مىخواستند كه از وى بياسايند . از همين روى ، از ياران مهتر و سران سپاه او ، بسيار كسان به اسكندر پيوستند و رازهاى كارش به وى بازگفتند و وى را بر دارا دلير كردند . اين بود كه در جزيره به هم رسيدند و يك سال بجنگيدند و سرانجام مردانى از يارانش ، بر او يورش بردند و وى را بكشتند و بدين كار به اسكندر نزديكى جستند . ليك ، اسكندر فرمان به كشتن‌شان داد و گفت :\r\n- « اين كيفر كسانى است كه بر پادشاه خويش گستاخ شوند . » سپس ، روشنك دختر دارا را همسر خويش كرد و آن گاه به هند و خاور زمين لشكر كشيد و همه جا را از آن خويش كرد و به آهنگ اسكندريه بازگشت . دارا در سواد بمرد و تنش را در تابوتى زرّين براى مادرش بردند . پادشاهى وى چهارده سال بپاييد . سرانجام كشور روم كه پيش از اسكندر پراكنده بود به هم پيوست و پادشاهى پارسيان كه زان پيش پيوسته بود ، از هم بگسست .\r\n\r\n[ از كارها و ترفندهاى اسكندر 
  ]\r\nفيليپوس پدر اسكندر با دارا سازش كرده بود كه هر سال باجى معين به نزد وى فرستد . چون فيليپوس بمرد [ 36 
  ] و اسكندر بر تخت نشست و چشم آز به كشور دارا بست ، سر باز زد و از آن پس ، باج را به نزد دارا نفرستاد و دارا را اين چنين در خشم برد .\r\nپس ، دارا نامه‌اى نوشت و در آن ، اسكندر را به كار بدش و ندادن آن باج كه پدرش سالانه به وى مىپرداخت سرزنش كرد و گفت :\r\n\r\n\r\n","description":"","footnote":"\r\n[ ( 1 ) 
  ] پيرى ( بيرى در متن ) : نام كسى است چنان كه گذشت .\r\n","page_name":" 89 ","page_number":89},
  {"content":"\r\n\r\n- « گزاردن باج را كه پدرت فيليپوس به نزد من مىفرستاده است ، از چه روى فرو نهاده‌اى ؟ جز كودكى و نادانى تو را بدين كار نخوانده است . چوگان و گوى و پيمانه‌اى از كنجد به نزد تو فرستاده‌ام تا بدانى كه براى تو ، بازى با كودكان به كه پادشاهى كنى و جامهء شهريارى بر تن پوشى . اگر كارى جز آن كنى كه فرموده‌ام و همچنان فرمان برانى ، كس فرستم تا تو را در بند كند و به نزد من آرد . شمارهء سپاهى كه به سوى تو گسيل خواهم كرد ، به شمارهء دانه‌هاى كنجدى است كه به نزد تو فرستاده‌ام . » [ 1 
  ] اسكندر در پاسخ دارا چنين نوشت :\r\n- « آن چه در نامه‌ات مرا بدان فرموده‌اى دريافته‌ام و در آن چه فرستاده‌اى ، از چوگان و گوى ، انديشيده‌ام و آن را به شگون گرفته‌ام ، چرا كه افكنندهء گوى ، آن را به سوى چوگان افكند و چوگان ، گوى را به سوى خويش كشد . من زمين را به گوى مانند كرده‌ام و آن را به شگون پادشاهى بر سراسر زمين و دست يافتن بر جهان گرفته‌ام و به شگون آن كه كشور دارا به كشور خويش بپيوندم و سرزمين وى بر سرزمين خويش بيفزايم . كنجدى را كه فرستاده‌اى ، چون گوى و چوگان ديده‌ام . چه ، كنجد چرب است ، تلخ و تند نباشد . همراه اين نامه كيسه‌اى خردل فرستاده‌ام . هر چند اندك است ، ليك در نيرو و تندى و تلخى ، به بسيارى همان چيزى است كه تو فرستاده‌اى . آرى سپاهيان من در برابر تو اين چنين تلخ و تند باشند . » [ 2 
  ] چون پاسخ اسكندر به دارا رسيد ، دارا سپاه خويش گرد كرد و آمادهء جنگ با اسكندر\r\n\r\n\r\n","description":"","footnote":"\r\n[ ( 1 ) 
  ] نقل اين نامه و چند نامه ديگر كه در جاى خود به آنها اشاره خواهد شد ، در متن به طور غير مستقيم است كه با تغيير فعلها از سوم شخص به دوم شخص به قالب نقل مستقيم برگردانيده شده است ، بى آن كه هيچ گونه تغيير ديگرى در آن پديد آمده باشد .\r\n[ ( 2 ) 
  ] نگاه كنيد به پانوشت نامه پيش .\r\n","page_name":" 90 ","page_number":90},
  {"content":"\r\n\r\nشد . اسكندر نيز آماده شد و سوى كشور دارا بتاخت . چون به يك ديگر رسيدند و آن دو سرهنگ از سر چاپلوسى و بهره‌مندى در نزد اسكندر ، كار خويش بكردند - با آن كه اسكندر دارا را زنده و در بند خواسته بود ، - و اسكندر از آن چه شد آگاه گشت ، سوى دارا بيامد و در كنار وى بايستاد . ديد كه جان مىدهد ، از ستور به زير آمد و با دارا گفت كه كشتن وى را نمىخواسته است و آن چه بر او رفته به راى او نبوده است .\r\nسپس اسكندر گفت : « آن چه در دل دارى از من بخواه تا به جاى آرم . » دارا گفت : « مرا دو نياز است : نخست آن كه كين مرا از آن دو مرد كه مرا به نيرنگ كشته‌اند بتوزى ، دوم آن كه دخترم روشنك را همسر خويش كنى . » اسكندر هر دو را بپذيرفت . فرمود تا آن دو مرد را كه بر پادشاه خويش گستاخ شدند بر صليب كردند و سپس روشنك را به زنى گرفت [ 37 
  ] و سرزمين ايران را همه از آن خويش كرد .\r\nگويند : دو مردى كه دارا را بكشتند دستور از اسكندر داشتند ، و اين كه اسكندر با آن دو پيمان بسته بود و چون وى را از پاى درآوردند ، پيمان بجاى آورد و پاس پيمان بداشت و آن گاه گفت :\r\n- « پيمان را به كار بسته‌ام . ليك جان شما در پيمان نبوده است . از اين روى ، من شما را مىكشم ، كه كشندگان شاه را جز با پيمانى كه به جاى نيايد ، زنده نتوان داشت . » و هر دو مرد را بردار كردند و بكشتند .\r\nنيز گويند : اسكندر در آن روزها كه با دارا نبرد مىكرد ، خويشتن نزد دارا و به ميان سپاه وى مىرفت كه ، من فرستاده اسكندرم ، و اين چنين ، از بسيارى چيزها كه بدانستن آن نيازمند بود ، آگاه مىگرديد ، و هر گاه دارا وى را مىديد ، از وى خوشش مىآمد و سيما و سخن گفتنش را مىستود ، تا آن كه به وى بدگمان شد ، و چون اسكندر اين بدانست بگريخت .\r\n\r\nنيرنگى از اسكندر\r\nبه روز نبرد ، همين كه سواران دو سپاه ، در برابر يك ديگر ايستادند ، اسكندر از صف ياران بيرون آمد و گفت تا بانگ بر آوردند كه :\r\n- « اى ايرانيان ، از زينهارى كه براى شما نوشته‌ايم آگاه شده‌ايد ، آنان كه پيمان را\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nپاس مىدارند از لشكر به يك سو روند ، كه ما آن چه بر گردن گرفته‌ايم دربارهء آنان به كار خواهيم بست . » ايرانيان به يك ديگر بدگمان شدند و چيزها گفتند و اين نخستين بار بود كه بر يك ديگر برشوريدند .\r\n\r\nنيرنگى ديگر\r\nاز نيرنگهاى جنگى اسكندر يكى آن بود كه : چون از ايران راهى سرزمين هند شد ، فور پادشاه هند ، با سپاهى گران و با هزار پيل كه مردان و جنگ افزار بر پشت آنها و بر خرطومهاشان شمشير و گرز بود ، به پيشواز اسكندر رفت . اسبان اسكندر از ديدن آنها رم كردند و اسكندر بشكست ، و چون به پناهگاه خويش رسيد فرمود تا پيلهايى مسين و ميان تهى بساختند ، و اسبان را در ميان اين پيل‌واره‌ها ببستند تا با آنها خوى بگرفتند .\r\nآنگاه گفت تا شكم آن پيلهاى مسين را از نفت و گوگرد بياگندند ، و بر آنها زره بپوشانيدند و با شتاب به آوردگاه بردند . ميان هر دو پيل واره ، شماره‌اى از ياران او مىرفتند ، و چون جنگ درگرفت ، گفت تا در درون‌شان آتش برافروختند ، و چون تن مسين آنها سرخ شد ياران پس رفتند ، و پيلها به پيل‌واره‌ها بتاختند ، و چون پيلهاى سپاه فور خرطوم به تنه داغ آن پيل‌هاى مسين مىزدند ، رم مىكردند و به سوى صاحبان خود باز مىگشتند . چنين بود كه سرانجام پادشاه هند از اسكندر بشكست . [ 38 
  ]\r\n\r\n[ نيرنگى ديگر از اسكندر 
  ]\r\nاز چيزهاى ديگرى كه از وى گفته‌اند اين كه ، در كنار شهرى با برج و با روى استوار فرود آمده بود . مردم شهر ، خويشتن از وى نگاه مىداشتند . اسكندر از كارشان آگاه شد و بدانست كه از توشه و آب چشمه‌هاى جوشان ، در آن دژ چندان باشد كه از بيرون دژ بى نياز باشند . پس ، چند بازرگان را ناشناخته و پنهان به درون دژ فرستاد و بدانها خواسته و كالا بداد كه بازرگانند ، و گفت‌شان تا آن كالاها به مردم دژ بفروشند ، و تا توانند از توشهء ايشان خرند و گزاف خرند . بازرگانان چنين كردند و اسكندر خود از آن جاى بكوچيد .\r\nبازرگانان توشه‌هاى دژ را چندان خريدند كه بيشتر توشه‌هاى دژ از آن ايشان گرديد .\r\nاسكندر چون اين بدانست به بازرگانان نوشت كه : « توشه‌ها بسوزانيد و بگريزيد . »\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nچون چنين كردند ، اسكندر به سوى آن دژ لشكر كشيد و روزى چند دژ را ميان سپاه خويش گرفت ، تا سرانجام مردم دژ به فرمان او سر نهادند و اسكندر شهر را بگشود .\r\n\r\n[ نيرنگى ديگر 
  ]\r\nاسكندر هر گاه ، از چنين شهرى باز مىگشت ، مردم آباديهاى پيرامون را مىتارانيد ، به بردگىشان مىترسانيد تا از آباديها بگريزند و به شهرها پناه برند . چندان بر اين كار مىماند تا نيك بداند كه پناهندگان ، چندين برابر مردم شهر شده‌اند و در تكاپوى روزى باشند . آنگاه باز مىگشت و شهر را در ميان سپاه خويش مىگرفت و مىگشود .\r\n\r\n[ اسكندر و ارسطو 
  ]\r\nباز ، از چيزهايى كه دربارهء اسكندر گويند اين كه به ارسطو [ 1 
  ] نوشت :\r\n- « در ميان سپاه من ، از روميان تنى چند از ويژگان من‌اند كه از ايشان بر خويشتن بيمناكم ، كه بلند نكر و دلاورند و ساز و برگ بسيار دارند ، ليك خردشان همسنگ آن برترىها نباشد . نيز كشتن‌شان را ، تنها به گمان بد ، ناخوش دارم .\r\nفزون بر اين ، پاس ايشان داشتن بايسته است . » [ 2 
  ] ارسطو در پاسخ اسكندر نوشت :\r\n- « نامه‌ات را و آنچه از ياران خويش گفته‌اى دريافتم . آن چه از بلندنگريشان گويى ، پاس پيمان داشتن ، خود از بلندنگرى است . ليك آن چه از دلاورىشان و فزونى دلاورى بر خردشان گفته‌اى ، هر كه را حال چنين باشد ، در زندگىاش فراخى بخش و زنان زيبا ويژهء او كن . چه ، فراخى روزى و شادخوارى ، خواستن را در مردمان سست كند و تندرستى را خواستنى سازد و آدمى را از لغزيدن\r\n\r\n\r\n","description":"","footnote":"\r\n[ ( 1 ) 
  ] در متن : ارسطوطالس .\r\n[ ( 2 ) 
  ] نگاه كنيد به پانوشت 1 در صفحه 90 .\r\n","page_name":" 93 ","page_number":93},
  {"content":"\r\n\r\nو خطر كردن باز بدارد . خوش خوى باش تا پندارها با تو پاك ماند ، چندان خوش مزى كه ياران ميان‌پايه‌ات را ياراى چنان زيستن نباشد . بدان كه خودخواهى با دوستى ، و برابرى با دشمنى گرد نيايد . بدان كه اگر بنده را بخرند ، بنده ، نه از خواسته ، كه از خوى خداوند خويش پرسد . » [ 39 
  ] اسكندر در آن روزها كه با دارا نبرد مىكرد ، چون ساز و برگ و شمارهء سپاه وى بديد ، از آغاز از رزم بهراسيد و دارا را به آشتى خواند . دارا پيشنهاد اسكندر را با ياران در ميان نهاد . ليك ، ياران كه با وى راست نبودند و دل با وى بد داشتند ، از يك سو ، جنگ را به چشم او زيور دادند و از ديگر سو ، به اسكندر نامه نوشتند و او را بر دارا به آز افكندند .\r\nپادشاهى دارا چهارده سال بپاييد . اسكندر دژهاى ايران و آتشكده‌ها را ويران ساخت و هير بدان را بكشت و نامه‌هاى هيربدان و دفترهاى دارا را بسوزانيد .\r\nبه آموزگار و وزير خود ارسطو همچنين نوشت :\r\n- « در ايران شهر [ 1 
  ] مردانى بينم با رايى استوار و رويى خوش كه فزون بر اين ، از برش و دلاورى نيز برخوردارند . پيكر و اندام‌شان چنان است كه اگر از آن آگاه بودم به جنگ‌شان نمىرفتم . پيروزى من بر ايشان از بخت خوش و پيش آمد نيك بوده است . اگر از ايران بكوچم ، از شورش ايشان آسوده نباشم و تا نابود نشوند آرام نگيرم . [ 2 
  ] » ارسطو در پاسخ اسكندر نوشت :\r\n- « نامه‌اى را كه دربارهء مردان پارس نوشته‌اى دريافتم . كشتن ايشان تباهى در زمين است . اگر بكشىشان ، آن خاك همانندشان را دوباره بروياند كه خاك بابل چنين مردان را كه خردمند و نيك راى و خوش‌اندام باشند بپرورد ، مردانى كه\r\n\r\n\r\n","description":"","footnote":"\r\n[ ( 1 ) 
  ] در متن نيز « ايران شهر » آمده است .\r\n[ ( 2 ) 
  ] نگاه كنيد به پانوشت 1 در صفحه 90\r\n","page_name":" 94 ","page_number":94},
  {"content":"\r\n\r\nناگزير ، دشمن تو و جانشينان تو خواهند بود ، كه ايشان را داغدار كرده‌اى و كينهء سرزمين روم در دل ايشان و جانشينان‌شان فزونى گرفته است . اگر ايشان را با سپاه خويش برون برى ، بايد كه از ايشان ، بر خود و ياران خويش بيم بدارى . ليك مرا رايى است كه اگر به كار بندى از كشتن‌شان سودمندتر است كه : شاهزادگان پارس و كسانى را كه شايسته كشوردارى و آمادهء اين كار بينى ، به نزد خويش خوانى و سرزمين‌ها و استان‌ها بديشان سپارى تا هر يك شاهى سر خود باشند ، كه در آن هنگام با خود ناسازگار شوند و همگى از تو فرمان برند و از يك ديگر سخن نشنوند و در هيچ كارى همداستان و همسخن نگردند . » اسكندر چنين كرد و كارش بر سامان شد ، چنان كه توانست از ايران به سوى هند بگذرد . از ايران به هند رفت و پس از جنگهايى بزرگ ، شاه هند را در نبردى تن به تن بكشت ، شهرهاى هند را بگشود و سپس به چين رفت و با چين همان كرد كه با هند كرده بود . آن گاه ، تا نزديك قطب شمال پيش تاخت و در پيرامون بگشت و سپس به عراق باز آمد و زان پس كه ملوك طوايف را بگمارد از آن جاى برفت و در شهر زور ، يا چنان كه برخى گويند ، در يكى از آبادىهاى بابل بمرد . اسكندر به هنگام مرگ سى و شش سال داشت [ 40 
  ] كه سيزده سال و چند ماه از آن را پادشاه بود . وى دارا را در سومين سال پادشاهى خود بكشت .\r\n\r\n[ اسكندر و پادشاه چين 
  ]\r\nدر گزارش درست چنين آمده است كه اسكندر چون به چين رسيد پاسى از شب گذشته بود كه دربان پيش آمد و گفت :\r\n- « فرستادهء شاه چين بر در است و بار مىخواهد . » اسكندر گفت : « درون آر . » دربان وى را به درون برد . در برابر اسكندر بايستاد ، درود گفت و گفت :\r\n- « اگر شاه بخواهد ، مرا تنها پذيرد . » اسكندر گفت تا ياران همگى برفتند و دربان بماند .\r\nگفت : « چيزى كه براى آن بدينجا آمده‌ام بر نمىتابد كه ديگرى نيز بشنود . »\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاسكندر گفت : « او را باز بينيد . » ابزار كشتن با وى نبود . آن گاه اسكندر شمشيرى آخته در پيش نهاد و گفت :\r\n- « در جاى خويش بايست و آن چه خواهى بگو . » و همهء كسانى را كه در آن جا بمانده بودند ، همگى را بيرون كرد .\r\nگفت : « من پادشاه چين‌ام ، نه فرستادهء او . آمده‌ام تا بدانم كه از ما چه مىخواهى ؟ اگر چيزى است كه به جاى توان آورد - هر چند به دشوارترين راه - به جاى آرم و تو را از جنگ بىنياز كنم . » اسكندر گفت : « چه شد كه از جان باك نداشتى و چنين به نزد من بيامدى ؟ » شاه چين گفت :\r\n- « چون بدانستم كه مردى خردمند و فرزانه‌اى ، و ما را از پيش دشمنى و كين و خون در ميان نبوده است ، و اين كه نيك بدانى كه اگر مرا بكشى ، اين سبب نشود كه چينيان چين را به تو دهند ، و بازشان ندارد كه براى خود شهريارى ديگر برگزينند . وانگهى ، كارى ناستوده و از خرد به دور است . » اسكندر لختى بينديشيد و بدانست كه وى مردى بخرد است . آن گاه گفت :\r\n- « از تو مىخواهم كه باج سه سال چين را هم‌اكنون ، و نيمى از باج سالانه را هر سال به من دهى . » شاه چين گفت : « جز اين چه مىخواهى ؟ » گفت : « هيچ . » گفت : « پذيرفته‌ام . ليك از من نپرسى كه آنگاه ، بر من چه رود ؟ » گفت : « بگو ، چه رود ؟ » گفت : « نخستين كشتهء يك جنگجو ، و نخستين لاشه يك درنده خواهم بود . » گفت : « اگر به باج دو سال بسنده كنم چگونه باشى ؟ » گفت : « اندكى بهتر باشد و گشايش ، بيشتر . » گفت : « اگر به باج يك سال بس كنم ؟ » [ 41 
  ] گفت : « مرا پادشاهى پايدار بماند ، ليك شاد خوارى همگى از ميان برود . » گفت : « اگر به يك سوم درآمد سالانه بس كنم چگونه باشى ؟ » گفت : « يك ششم براى بىنوايان و نيازهاى كشور ، و بازماندهء آن ، از آن سپاه و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nابزارهاى ديگر كشوردارى خواهد بود . » گفت : « به همين بسنده كنم . » شاه چين سپاس بگزارد و بازگشت . ليك چون بامداد شد ، سپاه چين به سوى اسكندر روى بياورد ، و زمين را از گرانى بپوشانيد ، و سپاه اسكندر را در ميان گرفت ، چنان كه از نابودى بترسيدند ، و زان پس كه ياران اسكندر از انديشهء نبرد بياسودند ، و به آشتى دل بستند ، بر اسپان برجستند و آمادهء جنگ شدند . و چون دو لشكر يك ديگر را بديدند و اسكندر ، شاه چين را بديد ، با خود گفت كه بىگمان سر جنگ دارد . بر او بانگ زد :\r\n- « نيرنگ زده‌اى ؟ » شاه چين از اسب به زير آمد و گفت : « نه ! به خدا سوگند . » اسكندر گفت : « نزديك آى . » شاه چين پيش آمد و اسكندر گفت : « اين همه لشكر از چه آورده‌اى ؟ » شاه چين گفت : « تا بدانى كه اگر از تو فرمان برم ، اين از كمى سپاه و ناتوانى من نباشد . ليك ديدم كه آسمان را روى با تو باشد ، و تو را بر آن كه به سپاه از تو بيش است توانا گردانيده است ، و هر كه با آسمان درافتد برافتد . از اين روى ، از تو فرمان بردم تا از آسمان فرمان برده باشم ، و در برابر تو خوارى كردم تا براى او خوارى كرده باشم . » آنگاه اسكندر گفت : « چون تو كسى ، هرگز خوار نشود و باج نپردازد . از ميان من و تو ، آن كه سزاوار برترى است و خردمند شناخته شود ، كسى جز تو نباشد . آن چه از تو خواسته‌ام از همگى بگذشتم و باز مىگردم . » شاه چين گفت : « زيان نخواهى ديد . » پس ، اسكندر از چين بازگشت و شاه چين دو برابر آن چه را كه با وى پيمان بسته بود براى وى بفرستاد .\r\nاسكندر دوازده شهر بساخت كه همه را نام اسكندريه كرد . از آنهاست شهر جى [ 1 
  ] در اسپهان ، و سه شهر در خراسان : هرات و مرو و سمرقند . در سرزمين بابل [ 42 
  ] شهرى براى روشنك بساخت ، و هفت شهر در يونان بنياد كرد . [ 2 
  ]\r\n\r\n\r\n","description":"","footnote":"\r\n[ ( 1 ) 
  ] جى : در متن همين‌گونه است . گونه پهلوى :  Gay  ( از حواشى برهان ) . نامش شهرستانه بود ( لسترنج :\r\n219 ) .\r\n[ ( 2 ) 
  ] حمزه ( ص 29 ) گويد : اين سخن بىپايه است . زيرا اسكندر ويرانگر بود نه سازنده .\r\n","page_name":" 97 ","page_number":97},
  {"content":"\r\n\r\n\r\n[ بطلميوسيان يونان 
  ]\r\nپس از اسكندر ، مردم يونان بر آن شدند تا پسرش را به پادشاهى بردارند . ليك وى نپذيرفت و وارستگى گزيد . بر پايه بيشتر گزارشها ، آن گاه پادشاهى يونان را به بطليموس سپردند . آن گاه ، شمارى پياپى ، شاه يونان شدند كه آنان را بطلميوس [ 1 
  ] گفته‌اند ، چنان كه شاهان ايران را خسرو گويند . پس از وى كسانى از يونان ، بر مصر و شام دست يافتند .\r\n[ 43 
  ]\r\n\r\n\r\n","description":"","footnote":"\r\n[ ( 1 ) 
  ] به يونانى :  Ptalemaios  . شمارهء بطلميوسيان را شانزده تن نوشته‌اند . ( معين ، حواشى برهان ، نيز اعلام ) .\r\n","page_name":" 98 ","page_number":98},
  {"content":"\r\n\r\n\r\n[ اشكانيان و همروزگاران ايشان 
  ]\r\nگزارشگران در شمارهء شاهان طوايف كه بر بابل فرمان براندند ، تا سرانجام اردشير بابكان به پادشاهى رسيد ، و كار كشور ايران بسامان آورد ، يك سخن نباشند . برخى گويند كه اشك پسر داراى بزرگ سپاهى گران گرد كرد و به آهنگ آنتيخوس [ 1 
  ] كه از سوى روميان در سواد عراق بود ، راهى آن سرزمين شد ، و از آن سوى ، آنتيخوس نيز به سوى او لشكر كشيد تا در موصل به يك ديگر رسيدند ، و در نبردى كه در ميانه رفت آنتيخوس كشته شد و اشك بر سواد چيره گرديد ، چنان كه از موصل تا رى و اسپهان به دست وى افتاد ، و از نژادگى و كارهايى كه از وى بديدند ، شاهان ديگر بزرگش داشتند و در نامه‌ها نامش بر خويش پيش مىداشتند و خود نيز نام خويش را پيش از نام شاهان مىنوشت .\r\nوى را شاه مىخواندند و پيشكش به نزد وى مىبردند ، بى آن كه از ايشان كسى را از كار بردارد يا كاردار خويش كند .\r\n\r\nآنگاه گودرزپور اشكان پادشاه شد\r\nوى همان است كه با روم ، آن گاه كه فرزندان اسرائيل ، يحيى پور زكريا را بكشتند ، به سوى ايشان لشكر كشيد و خدا وى را بر آنان چيره ساخت ، چنان كه از ايشان بسيار بكشت كه از آن پس از هم بگسستند و بتاريدند و خداوند پيامبرى از ايشان برداشت و خوارشان كرد .\r\n\r\n\r\n","description":"","footnote":"\r\n[ ( 1 ) 
  ]  Antiochus \r\n","page_name":" 99 ","page_number":99},
  {"content":"\r\n\r\nپس از اسكندر ، ايرانيان را شيوه آن بود كه از شاهى فرمان برند كه شاه كوهستان [ 1 
  ] است . از همين روى فرمانروايى اشكانيان را بپذيرفتند . [ 44 
  ] كه نامشان از نخستين تا واپسين چنين است :\r\nاشك پور اشكان ، سپس شاپور پور اشكان - كه عيسى پور مريم به روزگار او در فلسطين ظهور كرده بود - سپس گودرز پور اشكانان بزرگ ، سپس پيرى اشكانى ، سپس گودرز اشكانى ، سپس نرسى اشكانى ، سپس هرمز اشكانى ، سپس اردوان اشكانى ، سپس خسرو اشكانى ، سپس بلاش اشكانى ، سپس اردوان كوچك اشكانى ، سپس اردشير پور بابك .\r\nروزگار اينان تا آن گاه كه اردشير بر اردوان بشوريد و او را بكشت و كار پارسيان را گرد كرد ، دويست و شصت و شش سال بوده است . از كارها و كارسازىهايشان چيزى كه از آن پندى گيريم به دست ما نيفتاده است ، جز گزارشى كه از نيرنگ يكى از روميان كرده‌اند و آن اين است :\r\n\r\nنيرنگى از برخى شاهان روم\r\nيكى از پادشاهان ايران ، سردارى بزرگ را با لشكرى به جنگ پادشاه روم فرستاد . و با وى بجنگيد او را از بيشتر سرزمينهاى خود پس راند و انتوخيا را بگشود و از آن بگذشت و تا دل روم پيش رفت . پادشاه روم سران را گرد كرد و كار را در ميان ، راى زدند و هر يك سخنى گفتند . تا آن كه مردى از روميان كه از شاهزادگان نبود ، جداگانه با وى سخن گفت كه :\r\n- « مرا نيز رايى است كه باز مىگويم . اگر خدا پيروزى دهد به من چه خواهى داد ؟ » پادشاه روم گفت : « بگو تا چه خواهى ؟ » گفت : « رايى درست زنم و خويشتن به نابودى افكنم . پس پادشاهى را پس از خود از آن من كن . »\r\n\r\n\r\n","description":"","footnote":"\r\n[ ( 1 ) 
  ] در متن : جبل . جبال ، جبل ، كوهستان : اين سه نام در نوشته‌هاى اسلامى به يك معنى است و بخش وسيعى از مركز و باختر ايران را در بر مىگيرد كه از خاور به خراسان ، از باختر به آذربايجان ، از شمال به البرز ، و از جنوب به فارس و خوزستان محدود بود و يونانيان آن را  Media  گفته‌اند . ( معين ، دهخدا ، معجم البلدان ) .\r\n","page_name":" 100 ","page_number":100},
  {"content":"\r\n\r\nگفت : « مىپذيرم . » و با وى پيمان ببست كه چنين كند . آن گاه مرد رومى گفت :\r\n- « ايرانيان به كشور ما چشم آز دوخته‌اند ، و همه دلاوران و كاردانان خويش را به سوى ما فرستاده‌اند ، و در برابر آنان ناتوان شده‌ايم . زنان و فرزندان خود را به شام و جزيره برده‌اند . كار آن است كه بگذارى تا از سپاهيان تو پنج هزار مرد برگزينم و آنان را از راه دريا بفرستم و خود از پى ايشان بروم ، و در تنگه‌هاى راه و گردنه‌هاى دشوار ، دلاورانى از ياران خويش بگمارم . آن گاه ، پارسيان چون از كار من آگاه گردند ، بازوهاشان سست شود ، و دلهاشان از بيم بلرزد و به سوى زنان و فرزندان و خواستهء خويش سراسيمه بشتابند ، در آن هنگام ، از ايرانيان هر كه از آن تنگه‌ها و گردنه‌ها بگذرد به دست گماشتگان من كشته شود ، و از ايشان جز اندكى جان به در نبرند كه هر گاه به شام رسند ، [ 45 
  ] تو از پشت بر ايشان بتازى و بتارانىشان . » پادشاه ، اين راى بپذيرفت ، و مرد را به شام فرستاد . ايرانيان چون بدانستند كه روميان از پس ايشان بر كسان و خواسته‌شان دست يافته‌اند ، سراسيمه بشتافتند و پرواى چيزى نكردند و چون به آن تنگه‌ها و گردنه‌ها رسيدند بيشترشان كشته شدند . پادشاه روم نيز بر بازماندهء ايشان بتاخت و بشكست‌شان ، چنان كه جز اندكى جان به در نبردند .\r\nچنين بود كه پادشاهى روم از خاندان شاه برفت و به كسانى رسيد كه نه از خاندان شاهان كه از مردم ارميناكس [ 1 
  ] بوده‌اند و پادشاهى تا امروز در ميان ايشان بماند .\r\n\r\nچرا تازيان به پيرامون ايران چشم آز دوختند .\r\nاز كار بخت‌نرسى سخن گفته بوديم كه گروهى از تازيان را در حيره جاى بداد كه پس از مرگ وى به انبار كوچيدند و حيره روزگارى دراز ويران ماند چنان كه پس از بخت‌نرسى از تازيان كس بدان جاى نرفت و از ريف كس در ايشان به آز ننگريست و چون اسكندر بر ايران دست يافت و ايران زمين را در ميان شاهان طوايف بهر كرد ، هر يك به تنهايى ناتوان بودند ، و دشمنان به هر يك نزديك شدند و هر يك را هندكى در پيرامون بود كه ديگرى آهنگ آن مىكرد و گهگاه چون آذرخش بر يك ديگر مىتاختند و باز\r\n\r\n\r\n","description":"","footnote":"\r\n[ ( 1 ) 
  ] ارميناقس در متن : جايى از روم كهن .\r\n","page_name":" 101 ","page_number":101},
  {"content":"\r\n\r\nمىگشتند .\r\nدر اين هنگام فرزندان معدّ پور عدنان و تيره‌هاى تازى كه با ايشان بودند بسيار شدند و سرزمين‌شان : تهامه و پيرامون ، از ايشان بياگند و با يك ديگر جنگها كردند تا آن كه پراكنده شدند و در جستجوى پهنه‌هاى فراخ راه سرزمين يمن و پيرامون شام را در پيش گرفتند و تيره‌هايى از ايشان به بحرين كه مردم ازد از روزگار ابن ماء السماء در آن بودند ، روىآور شدند و در آن جاى بماندند و گروهى از تهامه برون آمدند و همداستان شدند كه در بحرين بمانند كه مردمى از قضاعه و مردمى از معدّ و مردمى از اياد ، از ايشان بودند . پس هم‌پيمان شدند كه يار و پشتيبان يك ديگر باشند و در برابر دشمنان همدست شدند و نامشان « تنوخ » شد كه به معنى ماندن است .\r\nسپس ، آن گاه كه از پراكندگى شاهان ايران و ناهمسخنىشان آگاه شدند ، انديشهء ريف عراق در سر بپروريدند ، و به ايرانيان ، و پيرامون خاكشان كه هم مرز تازيان بود ، چشم آز دوختند ، يا بر آن شدند تا در آن سرزمين‌ها با آنان انباز شوند ، و در اين راه ، از ناسازگارى شاهان طوايف سود جستند ، و سرانجام همداستان شدند و بر عراق تاخت آوردند . [ 46 
  ] تازيان در راه دريافتند كه ارمانيان ، مردم سرزمين بابل و سرزمين‌هاى پيوسته بدان تا موصل ، با اردوانيان در جنگ باشند ، و اينان همان شاهان طوايف‌اند كه در ميانهء نفّر ، [ 1 
  ] جايى در سواد عراق تا ابلّه [ 2 
  ] و پيرامون باديه ، فرمان مىراندند ، و زير بار ارمانيان نرفتند ، و آنان را از خاك خويش براندند . بديشان ارمانى بدان گويند كه به عاد نيز گفته‌اند ، و چون عاد نابود شد نام ارم بر ثمود نهادند و آن گاه ، ارمانىشان گفتند . پس ايشان بازماندهء ارم باشند كه همان نبطيان عراق‌اند . به دمشق نيز ارم گفته‌اند .\r\nسپس مردمى از تيم الله و غطفان با هم پيمانان و تيره‌هايى كه در انبار مانده بودند به خاك ارمانيان بيامدند ، و مردمى از كنده ، و بنى فهم ، با هم پيمانان خويش بيامدند و برخىشان ، در نفّر ، خاك اردوانيان ، بماندند و در حير [ 3 
  ] جاى گرفتند ، و آنان كه به انبار يا\r\n\r\n\r\n","description":"","footnote":"\r\n[ ( 1 ) 
  ] نفّر : شهرى است در كنار رود نرس از خاك ايران . خطيب گويد : اگر مقصود خاك ايران قديم باشد رواست .\r\nچه ، اكنون از نواحى بابل است . ( مراصد الاطلاع ) .\r\n[ ( 2 ) 
  ] أبلّه : شهرى در كنار دجله . ( همان ) .\r\n[ ( 3 ) 
  ] حير ، همان حيره است ، كه در متن به هر دو گونه آمده است .\r\n","page_name":" 102 ","page_number":102},
  {"content":"\r\n\r\nنفّر بيامدند همچنان بر همان حال بماندند ، نه زير بار پارسيان رفتند و نه پارسيان به فرمان ايشان شدند . تا آن كه تبّع يعنى اسعدپور مليكيكرب با سپاه خويش بدان جاى بيامد و كسان را كه ناتوان بودند و ياراى تاختن يا بازگشت به ديار خويش نداشتند ، در آن جاى نهاد كه به مردم حيره بپيوستند . و تبّع ، خود با حميريان بيرون رفت و آن گاه كه به سوى ايشان باز آمد ، آنان را بر همان حال فرو نهاد ، و به يمن بازگشت . اينان آميخته‌اى از همه قبيله‌ها باشند ، از بنى لحيان كه بازماندگان جرهم‌اند ، و از طى و كلب و تميم و ديگران كه به هم بپيوستند و نيرومند شدند و در ميانهء انبار و حيره تا كنارهء فرات ، در زير سايه‌بان‌ها و چادرها مىزيستند و آنان را تازيان كناره‌ها [ 1 
  ] مىناميدند .\r\n\r\n[ شاهان تازى كه به روزگار اشكانيان بودند 
  ]\r\n\r\n[ مالك پور فهم ، و عمرو پور فهم 
  ]\r\nنخستين كسى كه از تازيان به شاهى رسيد ، مالك پور فهم بود و شاهان ايران شاهان طوايف بودند و ناتوان شده بودند و ديگران در آنان به چشم آز مىنگريستند . سپس برادرش عمرو پور فهم پادشاه شد .\r\n\r\n[ جذيمه ابرش 
  ]\r\nسپس جذيمه ابرش پور مالك پور فهم به پادشاهى رسيد . كار او استوار شد و خود مردى نيك راى و دشمن شكن و دور تاز بود ، شاه سرزمين عراق شد و تازيان را به خود بپيوست و لشكركشىها كرد [ 47 
  ] و تازيان او را بزرگ داشتند و چون پيس بود ، به دو ابرش يا وضّاح مىگفتند . نمايندگان شاهان به درگاه وى مىرفتند ، و باجها به نزد وى مىآمد .\r\nجذيمه را غلامى بود از تيرهء اياد ، نكو روى و زيبا و شوخ ، با نام عدى ، پور نصر پور\r\n\r\n\r\n","description":"","footnote":"\r\n[ ( 1 ) 
  ] در متن : عرب الضواحى . ( متن : 43 ) .\r\n","page_name":" 103 ","page_number":103},
  {"content":"\r\n\r\nربيعه ، كه مىبد [ 1 
  ] جذيمه بود . رقاش خواهر جذيمه به وى دل باخت . نيرنگها زد و راه كار هموار ساخت ، تا سرانجام ، شاه در مستى خود ، وى را به عدى بداد و عدى در همان شب با وى درآميخت و رقاش از وى آبستن گرديد ، و چون بامداد شد ، و جذيمه از كار آن دو آگاه شد ، به سختى پشيمان گرديد و عدى كه پشيمانى وى بدانست بگريخت ، و به قبيلهء اياد بپيوست تا سرانجام در همان جاى بمرد . رقاش كه آبستن بود ، پسرى بياورد كه نام عمرو بر وى نهاد . پسر چون برآمد و زيبا و سرآمد شد ، رقاش جامه بر تن وى كرد و او را به زيور بياراست و به ديدار جذيمه برد . جذيمه را از وى خوش آمد ، و مهر او به دل گرفت و او را با فرزندان خويش بياميخت و گفت تا طوق بر گردن او نهادند . وى نخستين تازى است كه طوق بر گردن او كردند . تازيان گويند كه پريان وى را بربودند و پس از چندى به نزد جذيمه باز آوردند ، كه خود داستانى جداگانه دارد .\r\n\r\n[ عمرو پور ظرب 
  ]\r\nپادشاهى سرزمين حيره و پيرامون شام ، با عمرو پور ظرب پور حسّان عمليقى بود .\r\nجذيمه ، از تازيان سپاهى گرد كرد و به جنگ عمرو بيامد . و عمرو نيز با سپاهى از شام روىآور شد . و چون به يك ديگر رسيدند جنگى سخت در ميانه رفت و عمرو كشته شد و ياران او بپراكندند و جذيمه خواسته‌هاى وى بگرفت و دارا و توانگر بازگشت .\r\n\r\nپس از عمرو ، دخترش زبّاء بر تخت نشست\r\nنام وى نايله بود . سپاه او بازماندگان عمليقان و عار به نخستين و تيره‌هايى از قضاعه بوده‌اند . چون پادشاهى وى استوار گرديد ، بر آن شد تا با جذيمهء پيس بجنگد و كين پدر از وى بتوزد . كار را با رايزنان در ميان نهاد . گفتند تا از جنگ به نيرنگ روى آرد . گفتند - « تو زن باشى ، و جنگ برد و باختى است در ميانهء مردان ، اگر شكست خورى ، نابود شوى . » و او را از فرجام جنگيدن زنى چون او آگاه كردند ، فرجامى كه او را خوش نيامد .\r\nخواهرش زنيبه كه زنى هوشمند و بخرد بود ، بر او راى زد تا از در نيرنگ درآيد [ 48 
  ] و\r\n\r\n\r\n","description":"","footnote":"\r\n[ ( 1 ) 
  ] در متن : يلى شرابه . يعنى شرابدار او بود . مىبد نيز به معنى شرابدار است . ( دهخدا ) .\r\n","page_name":" 104 ","page_number":104},
  {"content":"\r\n\r\nنامه‌اى به جذيمه فرستد ، و خود و پادشاهى خويش را به وى پيشنهاد كند . زبّاء راى خواهر بپذيرفت و به جذيمه چنين نوشت :\r\n- « من پادشاهى زنان را در گوشها ناخوش ، و فرمان‌روايىشان را سست و كشوردارىشان را نابسامان بينم . براى پادشاهى جايى ، و براى خويشتن همتايى جز تو نيافته‌ام . پس ، به نزد من آى و پادشاهى مرا با پادشاهى خود يكى كن ، و كشور مرا با كشور خويش بپيوند و كارهاى من و كشورم را همگى در دست گير تا كينه‌ها و بدخواهىها از ميان برود و دشمنىها از دلها زدوده شود . » چون نامهء زبّاء به جذيمه رسيد و پيكهاى او با پيامهايى همانند اين ، به نزد وى آمدند ، پيشنهاد زبّاء بجنبانيدش و به آز افگندش ، رايزنان را [ در بقّه 
  ] [ 1 
  ] گرد كرد ، و از آنان راى خواست و همگى يك زبان بر او راى زدند كه به سوى زبّاء رود و بر كشور وى دست يابد .\r\nاز ايشان مردى بود با نام :\r\n\r\nقصير پور سعد\r\nسعد پور قصير با كنيزى كه پيشگر جذيمه بود جفت شد و قصير بزاد . قصير ، دورانديش و خردمند بود و در چشم جذيمه از همه بالاتر بود . رأى رايزنان را نپذيرفت و گفت :\r\n- « رايى سست است و نيرنگى در ميان » و اين مثل شد .\r\nرايزنان با قصير و راى او بستيزيدند ، تا سرانجام به جذيمه گفت :\r\n- « به زبّاء بنويس : اگر راست گويى تو خود به نزد من آى . اگر نيايد ، تو نيز مرو ، و خويشتن را در دست او ميفكن ، كه پدرش را كشته‌اى و داغدارش كرده‌اى . » جذيمه راى قصير را نپذيرفت و گفت :\r\n- « تو را راى در تاريكى است نه در روشنايى روز . » و اين مثل شد .\r\nسپس ، خواهرزادهء خود عمرو را نيز بخواند و از وى راى خواست . عمرو ، وى را بر رفتن دلير كرد و گفت :\r\n- « مردم نماره كه قبيلهء من‌اند ، در آن جاىاند ، اگر تو را بينند با تو شوند . »\r\n\r\n\r\n","description":"","footnote":"\r\n[ ( 1 ) 
  ] افزوده از طبرى 2 : 758 .\r\n","page_name":" 105 ","page_number":105},
  {"content":"\r\n\r\nسرانجام ، جذيمه سخن عمرو را بپذيرفت و راى قصير را فرو نهاد و قصير گفت :\r\n- « از قصير سخنى نشنوند . » [ 49 
  ] سرايندگان را در اين باره چكامه‌هاست كه فروهشتيم تا سخن دراز نشود .\r\nسپس جذيمه ، عمرو پور عدى را در كارهاى كشور ، جانشين خويش كرد و خود با ياران مهتر خويش راهى شد و از باختر فرات برفت . و چون به رحبهء [ كاروانسرا 
  ] مالك پور طوق فرود آمد - كه در آن هنگام فرضه [ بندر 
  ] خوانده مىشد ، [ 1 
  ] قصير را پيش خواند و به وى گفت :\r\n- « راى چيست ؟ » قصير گفت : « راى را در بقّه [ 2 
  ] فرو نهادى » - و اين مثل شد .\r\nفرستادگان زبّا با پيشكش‌ها و ارمغانها به پيشواز جذيمه آمدند . جذيمه به قصير گفت :\r\n- « قصير ، چگونه مىبينى ؟ » قصير گفت : « چيزى اندك از پيشامدى بزرگ . » - و اين مثل شد .\r\nنيز گفت : « اين سواران پيش تو مىآيند . اگر از پيشاپيش تو روند ، زبّا راست گفته است ، ليك اگر دو سوى تو را گيرند ، سر نيرنگ دارند . بر عصا برنشين كه من نيز با تو مىآيم . » ( عصا نام اسب جذيمه بود كه اسبان ديگر را تاب همتازى آن نبود . ) ليك سواران زبّا ميان جذيمه و عصا جدايى افكندند و قصير خود بر عصا بر نشست و بگريخت . جذيمه گفت :\r\n- « چه مرد دورانديشى بر پشت عصاست [ 3 
  ] ! » - و اين مثل شد .\r\nقصير ، اين چنين جان به در برد و جذيمه را بگرفتند و به نزد زبا بردند . زبّا چون جذيمه\r\n\r\n\r\n","description":"","footnote":"\r\n[ ( 1 ) 
  ] ظاهرا چون بارانداز قايق‌هاى فرات بود فرضه ( بندر ) ، و از آنجا كه ايستگاه كاروان بود رحبه ( كاروانسرا - در يكى از معانى ) خوانده مىشد .\r\n[ ( 2 ) 
  ] بقّه : جايى در نزديكى حيره ، و گويند دژى است بر دو فرسنگى هيت كه جذيمه ابرش در آن فرود آمده بود .\r\n( مراصد الاطلاع ) .\r\n[ ( 3 ) 
  ] در متن : ويلمّه ( ويل أمّه ) . يعنى واى بر مادرش ، كه در اصل براى نفرين است ليك براى نشان دادن شگفتى به كار مىرود .\r\n","page_name":" 106 ","page_number":106},
  {"content":"\r\n\r\nرا بديد ، موى شرمگاه خود را كه بافته بود به وى بنمود و گفت :\r\n- « شيوهء عروس بينى ، نه ؟ » جذيمه گفت : « فرجام فرا رسيد ، زمين بخشكيد و من نيرنگ مىبينم . » - و اين مثل شد .\r\nو بدين گونه ، نيرنگ زبّا بر جذيمه كارساز شد . گفت تا رگهاى دو دست جذيمه را بزدند كه گزارشى دراز دارد ، با مثل‌هايى كه در نامه‌ها مانده است .\r\nجذيمه اين چنين نابود شد و قصير همچنان بتاخت و خود را به عمرو و عدى كه در حيره بود برسانيد . به عمرو گفت :\r\n- « هيچ در سر ندارى ، يا بر خواهى شوريد ؟ » عمرو گفت : « بر مىشورم و راهى شوم . »\r\n\r\nنيرنگى از قصير بر زبّا كه كارساز بود\r\nزبّا از پيشگويان و ستاره‌بينان فرجام كار خويش را پرسيده بود . به وى گفته بودند :\r\n- نابودى تو به دست برده‌اى خوار و نادرست باشد . [ 50 
  ] و از قيصر و عدى سخن گفتند و افزودند :\r\n- « ليك ، هرگز به دست عمرو نخواهى مرد كه مرگت هم به دست تو خواهد بود . عمرو نيز كار خويش كند . » زبّا از عمرو بيمناك شد و از نشيمن خويش به دژى كه در دل شهر داشت ، از زير زمين راه گشود تا اگر ناگهان گزندى روى آرد ، از آن راه به دژ رود . آن گاه نگارگرى چيره دست را پيش خواند و توشهء راه داد و به وى گفت :\r\n- « برو ، و ناشناس به نزد عمرو عدى درآى و با كسان وى ، در نهان بياميز و از هنر خويش سخن بگو . سپس ، عمرو را نكو بشناس ، نشسته ، ايستاده ، سواره ، در جامهء خانه ، در جامهء رزم و بزم ، با بر و بالا و رنگ و روى ، چهرهء وى را بنگار و چون كار را استوار داشتى پيش من باز گرد . » نگارگر راهى شد و به در عمرو رفت . سفارش زبّا را همگى به جاى آورد و با چهره‌هاى گوناگون كه از عمرو نگاشته بود به نزد زبّا بازگشت و زبّا از آن پس ، عمرو را در همه حال مىشناخت و از وى مىپرهيزيد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nآن گاه ، قصير به عمرو گفت : « بينىام را ببر و زخم بر پشت من زن و مرا با زبّا واگذار . » عمرو گفت ، « نه من چنين كنم و نه تو از من سزاوار چنين كار باشى . » قصير گفت : « پس مرا به خود واگذار كه نكوهشت نكنند . » - و اين مثل شد .\r\nعمرو گفت : « تو بهتر دانى . » و قصير بينى خويش ببريد و بر پشت خويش زخم زد ، كه در اين باره چكامه‌ها سروده‌اند . آنگاه ، چنان كه گريخته باشد از آنجا برون شد و چنين وانمود كه عمرو با وى چنان كرده است و اين كه عمرو گمان برده است كه وى جذيمه ( دايى عمرو ) را فريب داده و به دام زبّا انداخته است . برفت تا به درگاه زبّا رسيد . دربانان به زبّا گفتند كه قصير بر در است . زبّا گفت : به درون آريدش . ناگهان بينى بريده و پشت زخم‌خورده‌اش را بديد . پرسيد :\r\n- « قصير ، چه مىبينم ؟ » قصير گفت : « عمرو گمان كند كه من جذيمه دايى وى را فريفته‌ام و آمدن به سوى تو را در چشم او زيور داده‌ام و بدانديشى كرده‌ام و تو را در دشمنى او يارى كرده‌ام و با من آن كرد كه مىبينى . اينك پيش تو آمده‌ام و نيك مىدانم كه من با هر كه باشم بر او گرانتر از تو نباشد . » زبّا قصير را گرامى داشت . ديد كه دورانديش و خردمند و آزموده است و بر كارهاى شاهان آگاه است . سپس ، آن گاه كه نيك بدانست كه زبّا را دل از وى آسوده و آرام شده است ، به وى گفت :\r\n- « من در عراق خواسته بسيار دارم . در آنجا كالاهاى كمياب و شگفت و عطر و جامه‌هاى گوناگون هست . مرا به عراق فرست تا خواستهء خويش را و از آن پارچه‌ها و جامه‌هاى زيبا و كالاهاى گوناگون و بوى خوش و چيزهاى ديگرى [ 51 
  ] كه در آنجا هست و شاهان از آن بىنياز نيستند با سود كلان بياورم كه ارمغانى چون ارمغانهاى عراق نباشد . » با وى چندان سخن بگفت و رفتن را بر وى چنان نكو بنمود كه سرانجام زبّا كاروانى با ساز و برگ و خواسته ، به وى داد و گفت :\r\n- « به عراق رو ، و اين خواسته‌ها را به فروش و از آن كالاهاى زيبا كه در آنجا هست\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبراى ما بخر . » قصير راهى حيره شد و ناشناس به نزد عمرو رفت و او را از كارى كه در سر داشت بياگاهانيد . به وى گفت :\r\n- « براى من ، جامه‌ها و كالاهاى كمياب فراهم كن ، باشد كه بر زبّا دست يابيم و كين خود از وى بتوزى و دشمن خويش نابود سازى . » عمرو نياز قصير را برآورد و كالاهاى گوناگون و جامه‌هاى رنگارنگ به وى داد و قصير با آن همه ، به نزد زبّا بازگشت و كالاها را به وى بنمود كه زبّا را خوش آمد و دل با قصير آسوده‌تر و آرام‌تر داشت ، چنان كه بار ديگر خواسته‌اى بيش از پيش به وى داد كه باز قصير رهسپار عراق شد و پيش عمرو رفت و از آنجا چيزهايى كه خوشايند زبّا مىپنداشت بار كرد و بكوشيد و ترفند زد تا كالاها و آنچه را كه بيافت همه را بردارد .\r\nبار سوم كه به عراق بازگشت به عمرو گفت :\r\n- « ياران و سپاهيان استوار خويش را نزد من گرد كن و جوال‌ها و پلاسها آماده كن . » قصير در هر لنگهء بار مردى نهاد و گره‌ها را از درون جوال‌ها ببست و به عمرو گفت :\r\n- « چون به شهر زبّا درآييم تو را بر در آن گريزگاه نهم و مردان از جوال‌ها برون جهند و به مردم شهر بانگ زنند . هر كه به جنگ آيد بكشند و چون زبّا بيايد و آهنگ آن گذرگاه كند با شمشير كار وى را بسازى . » عمرو همان كرد كه قصير گفت و چون به شهر رسيد قصير پيش زبّا رفت . مژده داد و از بسيارى جامه و كالا كه براى وى آورده است سخن گفت و از وى خواست تا برون آيد و به كاروان و بار شتران بنگرد . ( قصير روزها را پنهان مىماند و شبها راه مىپيمود . ) پس ، زبّا برون آمد و شتران را بديد . كاروان چون به ميانهء شهر رسيد شتران را بخوابانيدند و قصير درگاه آن گذرگاه را به عمرو بنمود و مردان از جوال‌ها برون جستند و بانگ به مردم شهر زدند و شمشيرها را به كار انداختند . عمرو بر گذرگاه ايستاد و همين كه زبّا سوى گذرگاه شتافت عمرو را ايستاده ديد . او را با آن نگاره‌ها كه آن نگارگر از وى نگاشته بود بشناخت و انگشترى را كه زهر در نگين داشت بمكيد و گفت :\r\n- « به دست من ، نه به دست تو ، اى عمرو ! » و عمرو با شمشير كارش را بساخت . او را كشت و خواسته‌ها بگرفت و بى گزند بازگشت . [ 52 
  ]\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n[ عمرو پور عدى 
  ]\r\nپس از جذيمه ، پادشاهى به عمرو پور عدى پور نصر ، پور ربيعه پور حارث پور مالك پور عمرو پور نماره پور لخم رسيد . وى نخستين شاه تازى است و جاى در حيره داشت .\r\nشاهان خاندان نصر به دو پيوسته‌اند . وى به هنگام مرگ يك صد و بيست سال داشت .\r\nعمرو از شاهان طوايف فرمان نمىگرفت و آنان نيز از وى فرمان نمىبردند ، تا سرانجام اردشير بابكان با پارسيان بيامد ، و گذشت آن چه گذشت .\r\nشاهان يمن را ، پيش از خاندان نصر ، سامانى نبود ، و هر مهترى ، بر استان و خورهء [ 1 
  ] خويش شاه مىبود ، و از آن فراتر نمىرفت . اگر يكى چون تبّع سرآمد مىشد ، و از مرز خويش فراتر مىتاخت ، نه از آن روى بود كه پادشاهى وى يا پدران و فرزندانش ، بسامان و استوار بوده است كه چون راهزنان سرگردان ناگهان شبيخون مىزدند و اگر كسى در پى ايشان مىتاخت پايدارى نداشتند . كار شاهان يمن چنين بود ، كه در روزگار كهن يكى پس از ديگرى ، از استان و خورهء خويش روزى چند برون مىشدند و چپاول مىكردند و اگر كس در پى آنان بر مىخاست به جايگاه خويش باز مىشتافتند بى آن كه مردمى جز مردمشان از آنها فرمان برند يا باج به آنها دهند ، مگر آن چه به يغما مىبردند . تا آن كه عمرو پور عدى ، خواهرزادهء جذيمه بر آمد كه او و فرزندان و بستگان وى بر پهنهء عراق و بيابان حجاز از سوى شاهان ايران فرمان راندند و كار تازيان مرز و بوم خويش را به نام شهر ياران ايران به دست داشتند .\r\n\r\n[ طسم و جديس 
  ]\r\nاز كسانى كه شيوه‌شان زشت بود و نابود شدند طسم و جديس بودند كه به روزگار ملوك طوايف مىزيستند . طسميان كه شاه از ايشان مىبود در يمامه بودند . در آن روزگار يمامه از آبادترين و پربارترين و پر روزىترين سرزمين‌ها بود . ميوه‌هاى گوناگون و بستانهاى شگفت و كاخهاى بلند داشت . شاه ايشان بدكنش و ستمگر بود و خواهشهاى زشت داشت . از ستمهايى كه از وى ديدند يكى آن بود كه فرمان داد تا هيچ دوشيزه‌اى به خانهء شوى نبرند مگر آن كه نخست پيش او برند و دوشيزگى از او بردارد . روزگارى را بر\r\n\r\n\r\n","description":"","footnote":"\r\n[ ( 1 ) 
  ] در برابر مخلاف و محجر كه در متن آمده است .\r\n","page_name":" 110 ","page_number":110},
  {"content":"\r\n\r\nهمين شيوه بسپرد تا سرانجام مردى از طسميان با نام اسود عفار از ننگ سر بر تافت و به مردم خويش گفت : [ 53 
  ] - « ننگى كه در آنيم مىبينيد و اين خوارى را كه سزد تا سگان نيز از آن روى بگردانند و بيزار باشند . آن چه مىگويم به كار بنديد كه شما را به سربلندى روزگاران و برداشتن اين خوارى مىخوانم . » گفتند : « آن چيست ؟ » از ايشان پيمان گرفت و دلش استوار شد و سپس گفت :\r\n- « من شاه را به خوراكى مهمان كنم و چون با ياران بيايد دست به شمشير بريم و به آنان يورش آريم . من شاه را بكشم و هر يك از شما كار همنشين خويش بسازد . » همه پذيرفتند و همداستان شدند . پس اسود خوراكى بساخت و به كسان گفت تا شمشيرها از نيام بكشند و در ريگ نهان كنند . سپس گفت :\r\n- « چون در جامه‌هاى خويش خرامان برسند شمشيرها برداريد و پيش از آن كه جاى گيرند و بنشينند بر آنان سخت گيريد ، نخست مهتران را بكشيد كه فروپايگان چيزى نباشند . » شاه بيامد و او را بكشتند و مهتران را نيز نابود كردند و سپس بر ديگران سخت گرفتند و همه را از ميان بردند .\r\n\r\n[ رياح و چشمان خواهرش يمامه 
  ]\r\nرياح مرّه كه از طسميان بود بگريخت و به نزد حسّان تبّع رسيد و از وى كمك خواست .\r\nحسان با حميريان بيرون شد و چون به سه منزلى يمامه رسيد ، رياح به وى گفت :\r\n- « نيك نام مانى ، مرا خواهرى است كه شوى از جديس دارد و نام وى يمامه است . در روى زمين از وى دوربين‌تر نباشد . سوار را از سه منزلى ببيند . اينك بيم دارم كه به آنان هشدار دهد . به ياران بگو تا هر كدام درختى ببرند و در برابر خويش نهند و پنهان شوند . » چنين كردند و با اين همه ، يمامه بديدشان و به جديس گفت :\r\n- « حميريان در راه‌اند . » سخن‌اش را دروغ دانستند و پرسيدند : « مگر چه مىبينى ؟ » يمامه گفت : « مردى بينم در ميان شاخه‌هاى درخت كه استخوان كتف به دندان كشد يا\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nپاى افزار مىدوزد . » باور نكردند و سخنش به هيچ گرفتند ، ولى چنان بود كه او گفته بود . پس چون بامداد شد حسّان بر آنان بتاخت و نابودشان كرد ، شهرشان و كاخ‌ها و دژهاشان را ويران ساخت . آن گاه يمامه را به نزد حسان بياوردند كه چشم وى بيرون آورد و تازيان در اين باره سخن‌ها سروده‌اند كه همه دانند . [ 55 - 54 
  ] .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nساسانيان و همروزگاران ايشان\r\nسپس چون اردشير بابكان ، بر ارمانيان چيره شد ، ( ارمانيان شاهان عراق و نبطهاى سوادند كه با يك ديگر در جنگ و كشتار بودند ، و اردشير بر هر دو گروه چيره شد ، و اردوان را كه شاهنشاه‌اش مىخواندند بكشت . ) تنوخيان ، ماندن در كشور او را خوش نداشتند و به شام رفتند و به آنان كه در شام بودند پيوستند . تازيانى بودند كه چون زندگانى بر ايشان سخت مىشد ، دست به كارها مىزدند . به ريف عراق مىرفتند ، و در حيره فرود مىآمدند و سه گروه بودند :\r\nنخست تنوخيان ، و آنان كسانى بودند كه در سايه‌بانها و چادرهاى پشمين و كركين ، در باختر فرات ، در ميانه حيره و انبار و بالاتر از آن جاى داشتند .\r\nدوم عبّاد [ 1 
  ] بودند كه در حيره مىبودند و در آن خانه ساختند .\r\nسوم هم‌پيمانان بودند ، همانها كه به حيريان پيوستند و در ميان ايشان بماندند كه نه از تنوخيان چادرنشين بودند و نه از عبّاد كه به فرمان اردشير بودند . حيره و انبار هر دو به روزگار بخت‌نرسى ساخته شدند . پس از مرگ بخت‌نرسى زان پس كه مردم حيره به انبار كوچيدند حيره ويران شد و انبار پانصد و پنجاه سال آبادان ماند ، تا آن كه عمرو عدى در حيره بماند و حيره دوباره آباد شد كه پانصد و سى و چند سال همچنان آباد بود تا سرانجام كوفه را نهادند و مسلمانان در آن جاى گرفتند .\r\nپارسيان و تازيان به فرمان اردشير بودند . هموست كه كار ايران را به سامان نخست\r\n\r\n\r\n","description":"","footnote":"\r\n[ ( 1 ) 
  ] عبّاد : ضبط اين كلمه از خود متن است .\r\n","page_name":" 113 ","page_number":113},
  {"content":"\r\n\r\nبازگردانيد . وى مردى خردمند و دورانديش بود ، هميشه از راى ديگران سود مىجست و بسيار مىانديشيد .\r\nدر كشور دارى از فرزانه‌اى ايرانى كه تنسر نام داشت و از هيربدان بود يارى مىجست كه در كشور دارى و كارسازىها با وى به تدبير مىنشست ، چنان كه سرانجام ملوك طوايف كه در پيرامون وى فرمان مىراندند ، به فرمان او سر نهادند و برترى وى بشناختند و چه از بيم و چه دلخواه ، به زير پرچم او در آمدند و سركشان ، همه را به جنگ رام كرد . [ 56 
  ] اردشير را جنگها و نيرنگهاست كه اگر همگى نوشته آيد اين نامه دراز شود . بهترين چيزى كه از او برجاى مانده است اندرز [ 1 
  ] اوست كه به شاهان پسين نوشته است .\r\nرونوشت [ 2 
  ] آن اين است :\r\n\r\n[ اندرز اردشير بابكان 
  ]\r\n- « به نام خداوند مهر [ 3 
  ] از شاه شاهان ، اردشير پور بابك ، به شهر ياران پارس كه پس از وى شاه ايران شوند . درود بر شما و تندرست باشيد . بارى ، سرشت شاهان جز سرشت مردم است ، كه شاهان را به سربلندى و شادى و آسودگى و توانايى ، فزون بر سركشى و گستاخى و تبهكارى و خوش‌گذرانى ، سرشته‌اند ، و هر چند روزگارشان بيش پايد ، و پادشاهيشان بىگزند ماند ، اين چهار خوى در ايشان فزونى گيرد ، تا كارشان به سرمستى فرمان‌روايى كه از سرمستى باده سخت‌تر است كشد . چنان كه بدبختىها و لغزشها و دگرگونىها و دشوارىها و زشتى چيرگى روزان ، و ننگ زورگويى روزگار را ، از ياد ببرند ، و دست و زبان در كردار و\r\n\r\n\r\n","description":"","footnote":"\r\n[ ( 1 ) 
  ] در متن : عهد ، كه آن را عهد اردشير ، وصيتنامهء اردشير ، و اندرز اردشير نيز گفته‌اند . اين متن از ويژگيهاى كتاب تجارب الامم است . پس از اوستا كهن‌ترين متنى است كه به صورت كتاب مدون از روزگار پيش از اسلام بر جاى مانده است ( مينوى ، مقدمه نامهء تنسر به گشنسپ ص 19 . تهران ، خوارزمى 1354 . )\r\n[ ( 2 ) 
  ] در متن : و هذه نسخته .\r\n[ ( 3 ) 
  ] در متن : باسم ولى الرحمة .\r\n","page_name":" 114 ","page_number":114},
  {"content":"\r\n\r\nگفتار آزاد گذارند . پيشينيان گفته‌اند : ديگرگونىها آن گاه روى دهند كه به روزگار خوش گمان باشيم . پادشاهانى بوده‌اند كه در سربلندى به ياد خوارى ، و در آسودگى به ياد نگرانى ، و در شادى به ياد اندوه ، و در سرمستى به ياد تودهء مردم ، و در توانايى به ياد ناتوانى بوده‌اند ، و دورانديشى در داشتن همه است .\r\n- « بدانيد ، آن چه را كه شما پس از من بيازماييد ، همان است كه من از پيش آزموده‌ام ، و به شما همان رسد كه به من رسيده است ، و در كشوردارى ، شادى و رنج از همان جاى بينيد كه من ديده‌ام ، از شما كسانى باشند كه توسن شاهى بر ايشان رام نباشد و به چموشى و سرسختى و بيراهه رفتن و ناهموارى آن دچار گردند ، چنان كه من شده‌ام . و از شما بسا كسى كه شهريارى را از كاردانانى به ارث برد كه توسن شاهى بر او رام كرده‌اند ، و او را بر زبان رود و به دل افتد [ 57 
  ] كه توسن شاهى را براى او رام كرده‌اند ، و به جاى او كارها به سامان برده‌اند ، پس بدان چه آنان كرده‌اند بسنده كند و آسوده به سرگرمى و بازيچه‌هاى خويش بپردازد ، و گمان كند كه تلاش شاهان پيشين ، براى استوارى كار او بوده است و آنان براى آسان كردن كار وى كوشيده‌اند ، و اين كه هر چه آنان از آن ناكام مانده‌اند به كام او شده است و آن چه بدان نرسيده‌اند به وى رسيده است . در نهان و آشكار بسيار گويد : آنان را تلاش بود و مرا آسودن ، خطر از آن ايشان بود آرامش از آن من . اين چيزى است كه تباهى آرد و سختى برانگيزد . رسوايىاى كه از آن ببار آيد بينايان و نازك انديشان را از هر پندى بىنياز كند . زيرا ما ديده‌ايم شهريار نيكبخت پيروز را ، كار ساختهء [ 1 
  ] كامياب دورانديش را ، بينا به رخنه‌گاهها و آگاه به نهان‌ها و داناى كهنسال را كه همچنان مىكوشد و مىانديشد ، ليك شيوهء درست شهريارى او پس از وى برافتد ، جز نمايشى كه برخى به همانندىاش دهند ، و شهريارى را نيز ديده‌ايم ، با سالى اندك و روزگارى كوتاه ، كه دست و زبان به كردار و گفتار آزاد نهاد و نه تنها خود كارى نساخت كه كارهاى نيك گذشتگان را نيز يك سره تباه كرده و كشور را براى آيندگان ويران بر جاى نهاده است .\r\n- « نيك مىدانم كه شما فزون بر كار شهريارى ، گرفتار همسران ، فرزندان ،\r\n\r\n\r\n","description":"","footnote":"\r\n[ ( 1 ) 
  ] كار ساخته ، پيشنهادى در برابر واژهء « مكفىّ » ( كفايت شده ) .\r\n","page_name":" 115 ","page_number":115},
  {"content":"\r\n\r\nهمنشينان ، وزيران ، دوستان ، ياران و ياوران ، اندرزگويان ، نزديكىجويان ، دلخكان و آرايشگران نيز خواهيد بود . هر يك از اينان را ، جز اندكى از ايشان ، گرفتن خوشتر است كه دادن . كارى اگر كند براى گرمى بازار امروز و زندگى فرداى خويش است . اندرزى اگر به شاه دهد ، از آن روست كه سود خويش در آن بيند .\r\nبهترين نيكى ، در نزد وى ، آن است كه براى وى نكو باشد ، و بدترين تباهى ، آن كه تباهى كار وى در آن باشد . خويشتن را تودهء مردم داند ، و توده را جز ويژگان كه خود از آنان است نشناسد . پس اگر نواختى ويژهء او شود ، نواختى است از آن همگان ، و هر گاه مردم همگى از پيروزى بر دشمن ، و دادگسترى ، و ايمنى مرزها ، و نگاهدارى سرزمين‌ها و مهرشاه ، و درستى كار كشور ، برخوردار باشند و به وى چيزى خوشايند نرسد ، اين همه را نواختى ويژه خواند ، و از روزگار بسى بنالد و زبان به نكوهش كارها گشايد . بازار دوستى با شاه را تا آن گاه گرم بدارد كه بازار بهره‌گيرى او گرم كند . [ 58 
  ] اين وزير يا همنشين ، نمىداند كه سودجويى در نزد شاه مايه تباهى همهء كارهاى كشور است . پيشينيان گفته‌اند : درستى شهريار ، براى مردم از فراوانى بهتر است .\r\n- « بدانيد كه پادشاهى و دين ، دو برادر همزادند كه پايدارى هر يك جز به آن ديگرى نباشد . زيرا دين شالوده پادشاهى است ، و تا كنون ، پادشاهى پاسدار دين بوده است . پادشاهى را از شالوده و دين را از پاسدار گزيرى نباشد . زيرا آن چه را نه پاسدار است تباه شود و آن چه را نه پايه ، ويران گردد .\r\n- « ترس بزرگ من براى شما ، از آن است كه فروپايگان كه شما در شمارشان نمىآريد ، در خواندن و پژوهيدن و دريافتن دين از شما پيش افتند ، و شما ، از آن روى كه به نيروى شهريارى خويش پشتگرم باشيد كار آنان سبك گيريد ، تا سرانجام ، در ميان كسانى از رده‌هاى پايين و تودهء مردم ، كه كسى از ايشان را كشته‌ايد ، يا بر ايشان ستم كرده‌ايد ، يا چيزى را از ايشان دريغ كرده‌ايد ، يا آنان را ترسانيده‌ايد يا خوار داشته‌ايد ، سردارىهاى نهانى پديد آيد . هيچ گاه ، در هيچ كشورى ، سردار دينى پنهان كار و سردار آشكار با هم نبوده‌اند ، جز آن كه سردار دين ، آن چه را كه در دست سردار كشور بوده ، از چنگ وى بيرون كشيده است .\r\nچه ، دين پايه كشور است و شهريارى ستون آن ، و دارندهء پايه ، از دارندهء ستون ، در\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nچيره شدن بر همهء كاخ ، تواناتر است .\r\n- « در گذشته شهريارانى بوده‌اند كه تاريكىها را به روشن كردن و بازنمودن ، و انبوهىها را به پراكندن ، و بىكارىها را با كار فرمودن چون رسيدگى به تن و پيراستن مو ، و گرفتن ناخن ، و شستن چرك و زدودن بوى تن و درمان دردهاى آشكار و نهان ، به گردن خويش داشته‌اند . پادشاهانى بوده‌اند كه درستى شهريارىشان را از درستى تن خويش بيش مىخواسته‌اند ، و نام نيكى كه بر جاى مىنهاده‌اند ، خوشترشان مىبود تا ستايشى كه هم در زندگى به گوش مىشنيده‌اند . اينان از پى يك ديگر ، و بر همين شيوه ، چنان آمده‌اند كه گويى همه يك شاه بوده‌اند ، و با يك جان زيسته‌اند ، كه پيشين راه پسين هموار كرده ، و پسين ، پيشين را ، در آن چه از كار و شيوهء پيشين رسيده ، و راىهايى كه از وى بازمانده ، راست داشته است ، و آن چه از خردشان تراويده ، همگى ، يك جا ، در برابر چشمان شهريارى است كه هم اينك زنده است . گويى هم‌اكنون با وى نشسته‌اند ، با وى سخن مىگويند ، و بر او راى مىزنند . كار چنين بود تا آن كه بر داراى دارا آن رفت كه رفت ، و اسكندر بر كشورمان چيره شد ، چنان كه تباه كردن كارمان ، و برهم زدن همداستانىمان ، و ويران كردن آبادىمان ، [ 59 
  ] وى را از ريختن خونمان كارسازتر افتاده است . اگر پند گيريم ، از پيش آمد بد پرهيز توانيم كرد ، و پندى كه آيندگان بيندوزند ، از آن چه ما اندوخته‌ايم ، هنوز بيشتر خواهد بود . چه ، آنان در سرگذشت شگفت ما نيز خواهند انديشيد .\r\n- « بدانيد كه چيرگىتان تنها بر تن مردم است ، كه شاهان را بر دلها دستى نباشد . بدانيد ، اگر بر آن چه در دست مردم است چيره باشيد ، بر آن چه به دل مىانديشند ، هرگز چيره نخواهيد شد . بدانيد كه خردمند ناكام ، شمشير زبان بر شما آخته است ، و زبان از تيغ برنده‌تر است و سخت‌ترين زخمى كه فرود آرد ، نيرنگى است كه هم از راه دين زند ، دين را بهانه كند ، و وانمايد كه براى دين ، در خشم شود ، و بر دين بگريد ، و به سوى دين بخواند . چنين كس را پيروان و پذيرندگان و همدلان و ياوران ، فزونتر باشد . چه ، خشم مردم را روى با شاهان و مهرشان را روى با ناتوان و فرو دستان است . از اين روى ، شاهان پيشين ، خرد را در آنان كه از ايشان بيم به دل مىداشتند ، به نيرنگ ويران مىساخته‌اند . چه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nخردمند را آبادى تن سود نبخشد اگر خرد را در او ويران كنند . شاهان ، كسانى را كه از راه دين زخم مىزدند ، به نيرنگ نو آور [ 1 
  ] مىناميدند . پس دين ، خود مايهء كشتن ايشان مىشد و شاهان را از گزند ايشان آسوده مىساخته است .\r\n- « شاه نبايد بپذيرد كه مغان و هيربدان و نيايشگران ، به كار دين از وى سزاوارتر ، يا دلبسته‌تر باشند ، و براى دين بيش از او در خشم شوند . نيز نسزد كه هيربدان را در دين و آيين خويش سر خود گذارد . چه ، بيرون ماندن هيربدان يا ديگران ، از فرمان شاهان ، از كاستى شاهان است ، و رخنه‌اى است كه مردم هم از راه آن ، در انديشهء آسيب زدن به شاه و جانشينان وى برآيند .\r\n- « بدانيد ، اگر شهريار به كسانى جز ويژگان نيز روى آرد ، و جز وزيران را نيز به خود نزديك كند و از آنان نيز سخن بشنود ، درهايى تازه بر او گشاده شود ، و از آن چه بر وى پوشيده مانده بوده است ، آگاه گردد . چه ، گفته‌اند : هر گاه شهريار ، از آنان كه هنوز استوارشان نمىدارد پرهيز كند ، پردهء تاريك بىخبرى بر او افتد . نيز گفته‌اند : هر چه مردم بيمناك‌تر [ و از شاه دور تر 
  ] ، وزيران آسوده‌تر . [ 2 
  ] [ 60 
  ] - « بدانيد ، شهريارىتان از دو جاى آسيب بيند : يكى چيرگى دشمن و ديگرى تباهى فرهنگ‌تان . تا هنگامى كه شهرياران را بزرگ مىداريد ، مرزهاتان از گزند بيگانگان ، و آيين‌تان از چيرگى آيين‌هاى ديگر بر كنار ماند . بزرگداشت شهرياران و پاس شكوهشان داشتن در اين نيست كه با ايشان سخن نگويند يا كس به ايشان نزديك نشود . دوست داشتن‌شان نيز به دوست داشتن آن چه ايشان دوست مىدارند نيست . بزرگداشت شهرياران در بزرگداشت آيين و خردشان ، و پاس شكوهشان در پاس داشتن از پايگاهى است كه هم در نزد يزدان دارند و دوستىشان در دوست\r\n\r\n\r\n","description":"","footnote":"\r\n[ ( 1 ) 
  ] در متن : مبتدع ( : نوآور ، بدعت‌گذار ) از مصدر تازى « ابتداع » و هم ريشه و هم آرش « ابداع » ، واژه‌اى كه در پهلوى اندرز اردشير آمده است به راستى دانسته نيست . در فرهنگهاى پارسى ميانه ، برابر « بدعت‌گذار » واژهء  varan ) varanik  : آز ، هوس ) نهاده‌اند كه در اصل به معنى آزمند و هوسباز و سپس به معنى « بدعت گذار در دين » است . در حالى كه خود « بدعت » را  yutdatastanih  ( جدا داستانى ) ، و « بدعت گذارى » را  yttvenisnih  ( جدابينشى ) گفته‌اند . ( فره‌وشى ، فرهنگ پهلوى ، فارسى به پهلوى ) .\r\n[ ( 2 ) 
  ] يعنى هر چه مردم بترسند و سخنى به شاه نگويند ، وزيران و ويژگان آسوده‌تر باشند و آن چه به سود خود بينند همان را به شاه گزارش كنند و چيزهاى ديگر را پنهان بدارند .\r\n","page_name":" 118 ","page_number":118},
  {"content":"\r\n\r\nداشتن درستكارىشان و بازگفتن كار نيك ايشان است .\r\n- « بدانيد كه شهريار را جز به رهبرى درست بزرگ ندارند . برترين رهبرى گشودن دو در ، در برابر مردم است : يكى در دل‌سوزى و مهر و فروتنى و بخشندگى و دوستى كردن و نواختن و دل‌جويى و نزديكى و خوش‌رويى و چشم‌پوشى و گشاده‌رويى و گشاده‌دلى ، و ديگرى ، در تندى و بيم دادن و آزردن و پافشارى و سخت‌گيرى و دور كردن و راندن و دشمنى و بازداشتن و گره بر ابرو افكندن و ترش‌رويى و تنگ گرفتن و كيفر دادن و كوچك كردن ، تا به كشتن رسد . بدانيد ، من از اين دو در ، يكى را در مهر و ديگرى را در خشم نناميده‌ام . هر دو را در مهر مىنامم .\r\nچه ، گشودن در ناخوشايند در كنار در خوشايند ، به بستن در ناخوشايند بهتر مىانجامد چنان كه ديگر كس بدان گرفتار نشود . مردم را خواهشهايى است كه بر خردشان چيره است و پاس داشتن آيين را بر آنان گران مىدارد ، نيز فروپايگانى هستند كه بر مهتران رشك برند و بر ايشان تنگ چشمى كنند . چنين است كه چاره‌اى جز گشودن در مهر در كنار در خشم و در زنده نهادن در كنار در كشتن نباشد . شهريار ، گاه از دلبستگى سختى كه به درستى مردم دارد برخى را تباه كند و از بسيارى مهر ، گاه بر آنان سخت گيرد و چون جان مردم را دوست مىدارد كسانى را بكشد .\r\n- « بدانيد ، رزمتان با مردمان ديگر ، پيش از جنگيدن با فرهنگ نادرستى كه در مردم خودتان است ، اين نه پاسدارى كه از دست دادن است . با دلهايى كه يك رنگ نيستند و دستهايى كه دشمن يك ديگرند با دشمنان چگونه مىرزميد ؟ شما مىدانيد كه نهادى كه مردمان را بر آن آفريده‌اند و خويى كه بر آن سرشته‌اند ، دوست داشتن زندگى و بيزارى از مرگ است . نيز دانيد كه جنگ مردم را از زندگى دور و به مرگ نزديك مىسازد . با اين همه ، هر گونه راندن يا بازداشتن دشمن و هر گونه پايدارى و پاسدارى از مرز ، جز از دو راه انجام نپذيرد : يا به پندار ، كه شهريار را بر پندار مردم - نه پندارى كه در نخستين مرد كشور است - دستى نباشد ، [ 61 
  ] يا به فرهنگ نيك و راهبرى درست .\r\n- « بدانيد كه نابودى شهريارىها ، از سستى در گماردن مردم به كارها و پيشه‌هاى شناخته است . اگر بىكارى در مردمى فزونى گيرد ، در كارها بنگرند و در\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nريشه‌ها بينديشند و از آنجا كه سرشتها گوناگون است ، از گونه‌گونى منش‌ها روش‌هاى ناهمگون برخيزد و از ناهمگونى روش‌ها دشمنى و كينه‌توزى و خرده‌گيرى . مردم با همهء ناهمداستانى كه در ميان خويش دارند ، در دشمنى با شهرياران همداستان‌اند . بسا كسان كه بر آن سراند كه كشور از چنگ شهريار بربايند . ليك ، در اين راه نردبانى استوارتر از دين نيابند كه پيروان‌اش بيشتراند و اين دژ دست‌نيافتنىتر است و مردم در راه آن شكيبنده‌تراند . آنگاه ، از ناهمسازى مردم ، دشوارى ديگرى برخيزد و آن اين كه شاه از همداستان كردن ايشان درماند ، چنان كه هر گاه به برخىشان بسنده كند با ديگران دشمن شده است و سرانجام دشمنىشان با شهريار مايهء فزونى و نيروشان گردد ، كه تودهء مردم در گران داشتن شهرياران و رشك بردن با شاهان همدل‌اند . چه ، بسيارند كسان كه ناكامى ديده‌اند ، يا زخم خورده‌اند ، يا خود و خويشانشان كيفر ديده‌اند ، يا از شكوه شاه ، خود يا ويژگان‌شان خوارى كشيده‌اند و اين همه ، به دشمنان شاه بپيوندند و چون شماره‌شان فزونى گيرد شاه بترسد و كارى نكند ، كه اگر دست به كارى زند ، خود را و كشور خويش را در راستاى نابودى افكنده است . سپس ، اگر از ادب كردن مردم بهراسد مرزهايى را كه در آن مردمى ديندار و دلير زيند به دشمن دهد . شاه اگر بتواند مرزهاى كشور را با ويژگان همدل خويش استوار دارد و تودهء تنگ چشم كينه‌توز به وى نيرنگ زنند ، با آن دشمنى كه با وى دارند ، چگونه‌شان جنگ و نيرنگهاى جنگى آموزد و جنگ افزار دهد . چه ، در آن هنگام ، خود ، نيرومندترين و زيان‌بارترين و پركينه‌ترين و پيروزترين دشمن وى خواهند بود و اگر كار از آغاز تباه شود ، اين همه ، پياپى روى خواهد داد .\r\n- « پس از من ، هر كس از شما شهرياران ، مردم را بر همان چهار گروه خويش بيند كه همان دين ياران و سپاهيان و كارگزاران و پيشگران باشند كه از اينان دسته‌اى اسواران‌اند ، دسته‌اى موبدان و نيايشگران و هيربدان ، دسته‌اى دبيران و ستاره‌بينان و پزشكان ، دسته‌اى كشاورزان و پيشه‌وران و بازرگانان ، بايد بيش از كوششى كه در تندرستى خويش كند ، در نگاهداشت اين رده‌ها بكوشد و از پندارهايى كه در نهان ، در آنها پديد شود آگاه ماند وزير و رو شدن رده‌هاى مردم را نبايد كه از رفتن شهريارى خويش آسان‌تر گيرد [ 62 
  ] كه جابجايى در پايگاه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nمردم ، مايهء برافتادن تند شهريارى شود ، چه با بركنارى چه با كشتن . هرگز نبايد كه از هيچ چيز بيش از اين ترسد كه سرى دم ، يا دمى سر گردد ، يا كارگرى بىكار ماند ، يا بزرگى بى نوا شود ، يا پستى به نوا رسد . چه ، دگرگونى در پايه‌هاى مردم سبب شود تا هر كس ، پايه‌اى بالاتر از پايهء خويش جويد و اگر بدان رسد ، باز به پايه‌اى انديشد برتر از پايه‌اى كه به تازگى بدان دست يافته است ، پس رشك برد و همچشمى كند . دانيد كه از مردم باشند كسان كه پايگاهى پس از پايگاه شهريار دارند . دگرگونى در پايه‌ها ، اينان را به آز شهريارى و آنان را كه در پايه‌اى فروترند ، به آز پايگاه ايشان بيفكند و اين تخم نابودى شهريارى است .\r\n- « هر كس از شما شاهان مردم را چنان يابد كه شالودهء كارشان بر هم خورده باشد ، ببيند كه پايه‌ها در هم ريخته و مردم تباه شده‌اند ، و چيرگى بر آنان در توان وى باشد ، بايد با نيرويى كه دارد ، بر ناتوانىشان برشورد ، و پيش از آن كه گلوى وى بفشرند ، گلوهاشان بفشرد ، و نبايد كه بگويد : من از ستم كردن مىترسم . زيرا ، از ستم كردن كسى بترسد كه گناه آن هم بر گردن وى افتد . ليك اگر ستم كردن بر پاره‌اى ، مايهء درستى كار ديگران ، و آسايش شاه و مردم ديگر ، از بدانديشى و نادرستى و تباهى باشد ، بايد كه بىدرنگ بدان دست يازد ، چرا كه شما در آن هنگام ، نه بر خويشتن يا دوستان همدل خود ، كه بر دشمن خويش ستم مىكنيد .\r\n- « هر كس از شما شاهان ، مردم را در تباهى بيند ، ليك ياراى راست آوردن‌شان در خويش نبيند ، بايد ، نه چنان كه جامه شپش افتادهء خويش از تن به در مىكند ، كه هنوز شتابان‌تر ، جامه شهريارى از تن درآرد . كه هر گاه بميرد ، چنان بميرد كه از نام او به بدشگونى ، و از روزگار او به زشتى ياد نكنند ، و كار شهريارى وى به رسوايى نكشد .\r\n- « از شما ، شاهان باشند كسانى كه در سرگرمى و تن آسانى بيارمند ، و روزهايى دراز را چنين بگذرانند تا خويشان گردد كه كه در آن گاه ، نه سرگرمى و خوشگذرانى ، كه چون كارى بايسته و خشك به جاى آرامش خستگى آرد ، و مايه تباهى خرد و بدنامى گردد . پيشينيان ما گفته‌اند : خوشى مردم درست در ستودن شهرياران ، و خوشى شهرياران درست ، در مهر ورزيدن به مردم است .\r\n- « هر كس از شما بخواهد كه شيوه‌اى برگزيند كه از وى جز به نيكى ياد نكنند ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nچنين كند ، و هر كه بخواهد ، تواند كه چشمانى [ 1 
  ] بر خويش بگمارد ، [ 63 
  ] تا در آگاهى بر كاستىهاى خويش از مردم كشور پيش افتد .\r\n- « شما شهرياران همگى چنين‌ايد كه نام جانشين خويش را بسيار بر زبان آريد . نخستين تباهى كه از اين ببار آيد آن است كه ميان شاه و جانشين ، دشمنى سختى پديد شود . سخت‌ترين دشمنى كه دو تن با يك ديگر كنند اين است كه هر يك آن ديگرى را از بر آوردن كام خويش بازدارد . شاه و جانشين چنين‌اند . بالاتر خوش ندارد كه به بهاى نابودى خويش آرزوى پايين‌تر را برآورده بيند و پايين‌تر را خوش نيايد كه بالاتر كامياب بزيد و او همچنان ناكام ماند . از آنجا كه شادكامى هر يك در نابودى آن ديگرى است ، هر يك در خوردن و آشاميدن خويش از ديگرى بيمناك گردد و هر گاه يك ديگر را بدانديش خوانند ، هر كدام براى خويش دوستان و همدلان و كسان برگزيند و كينهء آن يك را به دل گيرد ، تا ناگزير كار به نابود شدن يكىشان پايان گيرد ، و سرانجام ، شهريارى به دست ديگرى چنان افتد كه بر انبوهى از مردم خشمگين باشد ، و گمان كند كه اگر نوميد و خوارشان نكند ، يا بر آنها آن نكند ، كه در باژگونى كار ، آنان نيز همان مىكرده‌اند ، كين خود از ايشان نتوخته است . آنگاه كه در اين راه ، انبوهى را از پايه‌ها فرو كشد و انبوهى را به خشم آرد ، اين ، مايهء كينه‌توزى و ستيزه‌جويى تودهء مردم گردد ، و سرانجام ، كار به جايى رسد كه از آن بر شما بيمناك باشم .\r\n- « پس ، شهريار بايد ، نخست براى يزدان ، سپس به سود مردم ، آن گاه براى خويشتن ، كسى را به جانشينى خويش برگزيند . آن گاه ، نام او بر چهار نامه بنويسد و مهر خويش بر آن زند . و آن نامه‌ها به چهار تن از برگزيدگان كشور بسپرد .\r\nزان پس ، نبايد كه در آشكار و نهان كارى كند كه مردم به نام جانشين شاه پى برند .\r\nاو را چنان نزديك نكند كه شناخته شود يا از خويش نراند ، يا از وى دورى نجويد كه مردم به گمان افتند . سخن گفتن و نگريستن خويش را بپايد . سپس روزى كه بميرد ، آن نامه‌ها كه در نزد آن چهار تن است ، با آن كه در نزد شاه بوده است گرد آيند و گشوده شوند ، و نام آن كه در همه‌شان نوشته است برخوانند . بدين گونه ،\r\n\r\n\r\n","description":"","footnote":"\r\n[ ( 1 ) 
  ] چشمان يعنى جاسوسان ، كه برابر است با واژهء « العيون » در متن .\r\n","page_name":" 122 ","page_number":122},
  {"content":"\r\n\r\nجانشين شاه ، اگر بر تخت نشيند ، چنان است كه روزگار فرودستان را نيك بشناسد ، و به جامه شهريارى ، اگر بر تن كند ، هم با چشم و گوش و انديشهء فرودستان ، بنگرد . چه سرمستى فرمان‌روايى كه اينك بدان دست مىيابد ، وى را بس باشد ، و ديگر مستى جانشينى و مستى شاهى را با هم در نياميزد ، و پيش از شاه شدن كر و كور نشود كه شاهان خود ، كر و كور باشند ، [ 64 
  ] و گر نه آن گاه كه به شاهى رسد ، بر كرى و كورى وى افزوده شود . چه از پيش ، در پايگاه وليعهدى ، كر و كور شده بوده است ، فزون بر سرمستى وليعهدى ، و نيرنگ سركشان ، و ستم دروغ‌گويان و سخن‌چينان ، كه ميان او و شاه تباهى مىكرده‌اند .\r\n- « آنگاه بدانيد ، كه شاه را زفتى نشايد ، كه شاه از بىنوايى نترسد . نسزد كه دروغ گويد كه كس به دروغ گفتن‌اش ناگزير نسازد . نسزد كه خشم گيرد ، چه از خشم گرفتن و دشمنى كردن ، زيان و پشيمانى خيزد . بازى و كار بيهوده ، نه شايستهء شاه كه در خور بىكارگان است . شاه را نسزد كه بىكار نشيند ، كه بىكارى از آن فرودستان است ، و نسزد كه بر كسى رشك برد ، جز بر شاهان و بر كشوردارى نيك‌شان . و نبايد كه بترسد ، كه ترس ويژهء مردم نادرست باشد ، و شاه اگر نادرست باشد ، همان به كه فرمان نراند .\r\n- « بدانيد كه زيور شاهان در بسامانى كارهاى روزانه‌شان باشد ، چنان كه كار و آسودگى و سواركارى و گشت را با هم نياميزد ، و هر يك به گاه ويژهء خويش كند . كه آشفتگى در كارهاى روزانه از سبك سرى است و سبك سرى شايسته شاه نباشد .\r\n- « بدانيد كه شما هرگز نتوانيد كه زبان مردم را از بدگويى و نكوهش خويش بسته نگاه داريد ، چنان كه نتوانيد زشت را زيبا سازيد .\r\n- « بدانيد كه خوراك و پوشاك شاه بايد همانند خوراك و پوشاك تودهء مردم باشد ، و سزد كه بهره‌مندى شاه و مردم از خوردنى و پوشيدنى ، يكسان ، و شادمانىشان برابر باشد . برترى شاه بر توده ، در توانايى وى بر فراهم كردن نيكىها و سود جستن از بزرگى است ، و در اين كه هر گاه بخواهد نيكى تواند كرد و توده چنين نباشند .\r\n- « بدانيد ، شاه بايد چندان كه از سر مهر مىنگرد با شكوه باشد ، و ترسى كه بر مردم دارد كوششى را كه هم براى مردم كند ، از كارسازى نيندازد ، كارهاى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nامروزش ، از كارهاى فردا باز ندارد . از چاپلوسان بيشتر از آنان كه از وى دورى كنند ، بترسد ، از ويژگان بد ، بيش از تودهء بد بپرهيزد . شهريار تا آنگاه كه راست آوردن ويژگان را نياغازد ، نبايد كه در انديشهء راست آوردن توده ، برآيد .\r\n- « بدانيد ، هر پادشاهى را نزديكانى و نزديكان او را نزديكانى است ، و هر يك از اين نزديكان را نيز نزديكانى باشد ، تا آنجا كه همهء مردم ، بدين گونه به هم بپيوندند .\r\nشاه اگر ، نزديكان خويش را راست آرد ، هر يك از آنان نيز با نزديكان خويش چنين كنند تا سرانجام مردم همگى راست آيند . [ 65 
  ] - « بدانيد كه شاه ، گاه ، كاستىهاى خويش كوچك گيرد ، چرا كه كسى رو در روى او از آن سخنى نگويد . گمان كند كه چون با وى نگويند ، در ميانهء خويش نيز پنهان مىدارند . اگر درمان نكند كار به فرمان بردن از هوس بكشد كه اين خود سرانجام بر مرد چيره شود ، و كارش بالا گيرد ، چيزى كه درمان‌اش از تودهء خوار دشوار باشد ، چه رسد به شاهى كه چيره است و آن چه خواهد بكند .\r\n- « از يك چيز بپرهيزيد ، كه از دير باز ، هر گاه از آن بياسودم زيان ديدم ، و چون پرهيز كردم سود بخشيد . از فاش كردن راز در برابر كودكان و پيشگران خويش بپرهيزيد كه آنان اگر چه كوچك‌اند ، كوچك در پراكندن راز نباشند ، و چون بگويند ، در جايى گويند كه خوشايندتان نباشد . چه از سر لغزش ، چه از بدانديشى ، كه لغزش بيشتر باشد . سخن با بلندپايگان گوييد ، و نواخت با رزمندگان كنيد ، و خوش‌رويىتان با موبدان باشد ، و راز خويش به كسى بسپريد كه سود و زيان و نام و ننگ آن به وى پيوسته باشد .\r\n- « بدانيد كه خوش‌گمانى كليد باور راستين است . شما نيكى برخى را و بدى برخى ديگر را ، باور داريد ، و به نيكى برخى و بدى برخى ديگر ، در گمان باشيد .\r\nكسانى كه نيكى و بدىشان را باور كرده‌ايد ، چنان كنيد كه آنان نيز ، نيكى و بدىتان را باور كنند ، و كسانى كه به نيكى و بدىشان در گمان باشيد ، بايد چنان كنيد كه آنان نيز به نيكى و بدىتان در كار خويش ، در گمان باشند . در آن هنگام نيكى نيكان آشكار گردد و چون با گمان برابر نباشد ، شاد گردند ، بدى بدان نيز ، خود نمايد ، و گمان‌ها راست آيد و از بدىشان پشيمان شوند .\r\n- « بدانيد ، چند گاه است كه در آن ، اهريمن ، به چيره شدن بر شما اميد بندد . از\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآنها يكى هنگام خشم و آز و خودپسندى است ، كه در آن هنگام بايد به سخت‌ترين نبرد ، با اين خوىها بجنگيد و از ميان‌شان ببريد . گذشتگان گفته‌اند : از همنشينى با آزمند بدانديش بپرهيز . چه ، اگر تو را در نيايش و نزديكى با يزدان بيند ، در پليدترين كار ديده است و اگر در ياوه‌گويى ، باز تو را با كارت وانگذارد .\r\n- « خرد را بر خواهش يار باشيد ، تا بر خواهش چيره شود ، كه اگر خواهش را به خوى خود واگذاريد ، خرد را زبون كند . مردانى ديده‌ايم كه با نيروى سرشت و خرد ناب خويش ، با آن كه از دير باز با آن بيگانه شده بوده‌اند ، در خود مىديدند كه هر گاه به خرد خويش بازگردند ، بر نابود كردن خواهش خويش توانا باشند . بدان روى كه به نيروى خرد خويش دلگرم و استوار بوده‌اند . سپس ، آنگاه كه خواهش بر آنان دست مىيافت ، [ 66 
  ] خردشان سستى مىگرفت ، تا آنجا كه بسيارى كم خردشان مىخوانده‌اند ، هر چند ، بينايان ، خرد را كه زبون خواهش ايشان مىبود ، در آنان چنان مىديدند كه زمين خوب ويران را .\r\n- « بدانيد ، گروهى از مردم‌اند كه از بد كردن به شهريار خشنودترند تا نيكى كردن ، هر چند شهريار كس از ايشان نكشته باشد ، يا روزگار پستشان نكرده باشد . تنها از آن روى كه رويدادهاى تازه را خوش مىدارند . اين خويى است در تودهء مردم كه همه شناسند . در آن چه همه دانند تازگى نبينند . اينان با اين كار ، دشمنان خويش و دشمنان توده را شاد كنند ، فزون بر آن كه در اين ميان ، هم خود را و هم كارداران را داغدار كنند . چنين كسان را درمانى بهتر از كار نباشد .\r\n- « گروهى از مردم‌اند كه گزندشان به همه كس رسيده است و بر كارداران دلير شده‌اند . چنين كسانى نه مرزى را پاس دارند و نه نيكخواه پيشوايى باشند . هر كه با پيشوا بدانديش باشد ، هر چند به گمان خود نيكخواه مردم است ، بدخواه ايشان باشد . پيشينيان گفته‌اند : نيكخواه شهر نيست آن كه نيكخواه شهريار نباشد .\r\n- « گروهى از مردم‌اند كه به نزد شاه ، نه از درگاه خود وى ، كه از راه وزيران درآيند . شهريار بايد بداند ، آن كه هم از درگاه خود وى آيد و به وى اندرز گويد ، وى را از ديگران پيش داشته است و آن كه از راه وزيران آيد ، وزيران را در اندرزى كه دهد ، يا كارى كه براى وى كند ، بر شاه برتر داشته است .\r\n- « گروهى از مردم‌اند كه پايگاه را هم با پس زدن و نپذيرفتن ، به سوى خويش\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nكشند ، و بازار اين شيوه را در ميان ساده‌دلان گرم يافته‌اند . بسا كه شهريار مردى از اينان را به خود نزديك كند ، نه چون خردمند و رايزن يا كارآ و كاربر است ، كه شهريار را با نخواستن و نپذيرفتن تشنهء خويش كرده است .\r\n- « گروهى از مردم‌اند كه در برون‌شان فروتن و در درون‌شان خودپسند باشند .\r\nبه شهريار اندرز دهند و اندرز خويش را با سرزنش بياميزند و آن را بهترين راه آسيب زدن به شهريار يابند و خود و ياران‌شان چنين كار را دين‌خواهى بنامند .\r\nشهريار اگر بخواهد كه خوارشان كند از ايشان گناهى نشناسد كه بهانه كند و اگر بر آن باشد كه بزرگ‌شان بدارد ، اين پايه‌اى است كه هم بىخواست شهريار ، از پيش به خويش بخشيده‌اند . اگر به خاموشىشان وا دارد ، مردم گويند كه دين‌خواهىشان بر شاه گران آمده است . و اگر به سخن گفتن فرمايد ، آن گويند كه تباهى آرد و چيزى راست نيارد . اينان دشمنان سر رشته‌دارى و آسيب شهرياران‌اند . كار ، آن است كه شهريار به برگ و بار جهان نزديكشان كند كه از آغاز همين را خواسته‌اند و براى همين كوشيده‌اند و براى همين دويده‌اند و آهنگ همين داشته‌اند . از اين روى هر گاه بدان آلوده شوند [ 67 
  ] رسوايىشان برون زند ، و گر نه ، كارى كنند كه انگيزهء ريختن خونشان گردد . برخى شهرياران ما گفته‌اند :\r\nكشتن از كشتن بكاهد .\r\n- « گروهى از مردم‌اند كه به نزد شهريار از در اندرز درآيند ، و استوارى پايگاه خويش را در تباه كردن پايگاه ديگران جويند . آنان دشمنان مردم و دشمنان شاهان‌اند ، و هر كه بدخواه شاهان و بدخواه همهء مردم باشد ، دشمن خويش شده است .\r\n- « بدانيد ، روزگار شما را به چند خوى وا دارد : بخشندگى ، تا آنجا كه كار به ريخت و پاش انجامد ، سختگيرى ، تا كار به زفتى كشد . شكيبايى ، تا به كودنى رسد .\r\nگزك‌جويى ، تا به سبك سنگى انجامد ، زبان بازى ، تا به ژاژخايى كشد . خاموشى ، تا به گنگى نزديك گردد . شاه بايد كه در هر يك از اين خوىها ، تا آن جا كه نكو است پيش رود ، و چون به مرز رسد ، بايستد و خويشتن بدارد و پاى فراتر ننهد .\r\n- « بدانيد ، در شما شهرياران گاه ، خواهش‌هايى نه به هنگام ، پديد آيد . شاه اگر براى كار و بىكارى و خوردن و آشاميدن و دانش اندوختن و خوشگذرانى برنامه\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنهد ، كارها هم به گاه خويش انجام گيرد و پيش و پس نشود . از نابسامانى كارها دو زيان برخيزد : يكى آن كه خرد كاستى گيرد ، كه اين سخت‌تر است . ديگر ، ناتوانى تن ، كه از كمبود در خوراك و جنبش پديد آيد .\r\n- « بدانيد ، از شما شهرياران كسانى ، به چند كار نيك كه كرده‌اند ، خواهند گفت : من از پدران و عمويان و كسانى كه شهريارى از ايشان يافته‌ام ، برترم . اگر چنين گويد ، ديگران آفرين گويند و سخنان او را پى گيرند . آن شاه و آنان كه در سخن‌شان از او پيروى كرده‌اند ، بايد بدانند كه ندانسته ، دست و زبان به دشنام و خوار كردن شاهان و پدران آن شاه گشوده‌اند . درست آن است كه ياران ، كار را دريابند و چنان كه شاه نرنجد سخن را ناشنوده گيرند .\r\n- « بدانيد ، هر يك از شاهزادگان ، برادران ، عمويان ، و عموزادگان شاه ، بسا گويد : نزديك است كه شاه شوم . چه خوب كه نميرم و روزى به شاهى رسم . اگر چنين گويد ، خوشايند شاه نباشد . اگر پنهان كند ، [ 68 
  ] درد در رازهاى پنهان است و اگر بر زبان آرد ، دل شاه را ريش كند ، كه خود مايهء جدايى و دشمنى است . پيروان و كسانى كه شاهى را براى خويش دست يافتنى مىيابند ، يا در آرزوى آن باشند ، هر چه آرزو بيش كنند كشش به شاه شدن در آنان نيرو گيرد ، و هر گاه اميد بر دلهاشان چيره شود ، كاميابى را جز در سست كردن پيمان ، و لرزه‌اى كه بر شاه و كشور افتد نخواهند جست . اگر چنين بخواهند تباهى را راهى براى رسيدن به كاميابى خويش برگزيده‌اند ، و تباهى هرگز راه رستگارى نبوده است . در اين باره ، براى شما چاره‌اى انديشيده‌ام كه از اين دشوارى جز بدان نتوانيد رست : همان به كه شاپوران از دختر عمويان شاه باشند و از اين شاپوران كسى شايستهء شاهى است كه برومند و بخرد باشد . سست راى نباشد ، هيچ كاستى در اندام ، يا در آيين وى نباشد . اگر چنين كنيد ، خواستاران شاهى اندك شوند و آن گاه هر كس با كار و روز خويش بيامد و مرز خويش بشناسد و از كار ديگران چشم فرو بندد ، و با زندگى و روزگار خويش شادكام ماند .\r\n- « بدانيد ، از ميان تودهء مردم ، يا بستگان شاه ، بسا كسى گويد : كسى را بر من برترى نباشد ، اگر شاه مىبودم . . ، اگر چنين گويد ، ندانسته آرزوى شاهى كرده است . بسا در آينده ، دانسته آرزو كند ، و آن را از نابخردى يا لغزش نپندارد . اين از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nآن رو است كه دل و زبان اينان ، چون دل و زبان موبدان و آمارگران ، و دستهاشان چون دستهاى سرداران ، و تن‌هاشان چون تن‌هاى بازرگانان و پيشه‌وران و پيشگران ، در كار و كوشش نباشد . بدانيد كه تن آسانى را نه نزد شاه ، نه در نزد مردم ، جايى نباشد ، كه زيان راستين در بىكارگى شاه ، و تباهى كشور در بىكارگى مردم است .\r\n- « بدانيد ، ما با همه نيرويى كه داريم و كارها بر ما هموار است ، و با برندگى كاردارىمان ، و سرسختى ياران و نيك‌انديشى وزيران خويش . . ، با اين همه ، بازرسى مردم را آنگاه استوار داشته‌ايم كه همه تلاش خود به كار بسته‌ايم و از مردم ناگوارىها ديده‌ايم .\r\n- « بدانيد ، كه ناگزير روزى بر همانها كه نيكخواه‌شان شناخته‌ايد خشمگين ، [ 69 
  ] و از دشمنان بدانديش خويش ، خشنود خواهيد شد . از آن كه تا ديروز نكو بود روى نگردانيد و آغوش خود را براى آنان كه به تازگى نكو شده‌اند سراسر باز نكنيد .\r\n- « من اينك كه خويشتن براى شما باز نمانم ، انديشه‌ام را بر جاى مىنهم .\r\nاندرزى را كه به خود داده‌ام ، به شما نيز مىدهم . تا پاستان بدارم ، شما را در رأى خويش انباز كردم . پس شما نيز پاس من بداريد و در راست آوردن كار خويش به اندرزم بياويزيد . اين اندرز را كه سود همهء شما شهرياران و ويژگان و تودهء مردم در آن باشد ، براى شما نوشته‌ام ، تا هنگامى كه از آن پاس داريد و جز آن نكنيد گمراه و تباه نشويد . اگر بدان چنگ زنيد ، تا جهان جهان است پايدار مانيد .\r\n- « اگر به نابودى كه در سر هر هزار سال فرود آيد باور نمىداشتم ، گمان مىكردم كه براى شما چيزى نهاده‌ام كه اگر بدان چنگ زنيد ، تا جهان بماند جاودان مانيد . ليك ، چون روز نابودى فرا رسد ، در پى خواهشها رويد ، و شهر ياران بر شما گران آيند و آسوده مانيد ، و از پايگاههاى خويش جابه‌جا شويد ، و از نيكان سر بپيچيد ، و به دنبال بدان افتيد ، و لغزشهاى كوچكتان شما را به لغزشهاى بزرگ افكند ، تا آنچه را كه ساخته‌ايم ويران كنيد ، و آنچه را استوار داشته‌ايم سست كنيد ، و آنچه نگاه داشته‌ايم از دست دهيد . نسزد كه ما و شما آماج نابودى و نشانهء بدشگونى باشيم . روزگار ، اگر آن چه را كه چشم مىداريد ، پيش آرد ، به همان يك\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nبسنده كند . به يزدان نيايش بريم تا پايگاهتان بلند ، و فرمانرواييتان بر جاى دارد ، نيايشى كه به نابودى نيايشگر نابود نشود و تا رستخيز بماند . از ايزدى كه ما را پيش از شما بميراند ، و شما را جانشين ما كند ، در مىخواهيم كه با نگاهداريتان ، آن چه به دست شماست نگاه دارد ، و شما را بلند چنان دارد ، كه دشمنان شما بدان فرو افتند ، و بزرگ چنان دارد ، كه دشمنان‌تان بدان خوار گردند . شما را به يزدان سپاريم تا شما را در برابر روزگار كه جدايىها و دگرگونيها و لغزش‌ها همه از او برخيزد ، پشتيبان و نگاهبان باشد . درود بر مردم همداستانى كه پس از من زيند و اندرز من به آنان رسد . »\r\n\r\nآنگاه ، پادشاهى به شاپور ، پور اردشير رسيد\r\nاز نيرنگهاى شگفت ، يكى آن بود كه بر مردى از جرامقه [ 1 
  ] با نام ساطرون كه تازيان وى را ضيزن خوانند ، كارساز آمد . وى در كوههاى تكريت در ميان دجله و فرات ، در شهرى با نام حضر [ 2 
  ] مىزيسته است . هشام كلبى گويد كه وى از تازيان قضاعه است ، و هم او است كه سرزمين جزيره را از آن خويش كرد و از تازيان قضاعه ، برون از شمار با وى بودند و پادشاهى وى تا شام رسيد .\r\nآنگاه ، كه شاپور به خراسان رفته بود ، ضيزن بخشى از پيرامون سواد را بگرفت و چون شاپور از خراسان بازگشت ، به سوى ضيزن شتافت و در بيرون دژ وى فرود آمد .\r\nضيزن چنان كه اعشى ، ميمون قيس سرايد ، دو سال در دژ بماند و شاپور بر وى دست نمىيافت . اعشى گويد :\r\nآيا در كار شهر حضر نينديشيده‌اى ، آنگاه كه مردمش ، در ناز و نواخت مىزيسته‌اند ؟\r\n\r\n\r\n","description":"","footnote":"\r\n[ ( 1 ) 
  ] جرامقه : مفرد آن را جرموق گفته‌اند . گويند مردمى ايرانى بودند كه به روزگار كهن در موصل فرود آمدند .\r\nدر طبرى ( 2 : 827 ) : با جرمى ، بر وزن با گرما آمده است .\r\n[ ( 2 ) 
  ] حضر : به يونانى ، هترا . پارتيان آن را در ميانه دجله و فرات ساختند و دژ دفاعى ايشان در برابر روميان و مركز بازرگانى بود . ( لسترنج ، مراصد الاطلاع ) .\r\n","page_name":" 129 ","page_number":129},
  {"content":"\r\n\r\nكدام شادكامى است كه جاودانه است ؟\r\nشاپور [ 1 
  ] سپهدار دو سال در كنار آن دژ بماند و . .\r\nبر آن تيشه‌ها [ 2 
  ] مىكوفت .\r\nضيزن را دخترى بود نضيره نام كه چون خون زنانه ديد از شهر بيرونش كردند . با زنانى كه خون مىديدند چنين مىكردند . وى از زيباترين زنان روزگار خود بود . شاپور نيز سخت نكو روى بود . روزى نضيره نزد شاپور رفت و چون شاپور را بديد به وى دل باخت . سپس به شاپور نوشت :\r\n- « اگر راه ويران كردن با روى شهر و كشتن پدرم را به تو بنمايم ، به من چه پاداش دهى ؟ » شاپور گفت : « فرمان تو راست . تو را از زنان خويش برتر دارم و تو را ويژهء خويش كنم . » سپس نضيره نيرنگ زد و به نگهبانان مى بنوشانيد تا از پاى بيفتادند . سپس نشانهء رخنه‌گاه دژ را به شاپور بنمود . پس ، شاپور نردبانى بر بار و نهاد و بالا رفت و دژ را به زور گشود و نگهبانان و ضيزن را و نيز تازيان قضاعه را كه پشتيبان وى بودند همه را نابود كرد . چنان كه كس از ايشان نماند كه تا امروز شناخته شود . شاپور شهر حضر را ويران ساخت كه سرودهء عمرو پوراله هم در همين باره است . گويد :\r\nآيا اندوهگين نشده‌اى از آن گزارش كه بر سر زبانهاست ، از آن چه بر سران بنى عبيد رفته است ؟\r\nو مرگ ضيزن و پدرزادگان او ، و دليران سپاههاى تزيد ، [ 3 
  ]\r\n\r\n\r\n","description":"","footnote":"\r\n[ ( 1 ) 
  ] در متن تازى شعر : سابور الجنود . تازيان او را به سبب بسيارى سپاه « سابور الجنود » ( شاپور سپاهيان ) نامند ( مسعودى 1 : 113 ) .\r\n[ ( 2 ) 
  ] در پاره‌اى متون : « قمم » آمده كه به معنى قله‌ها يا كنايه از سرها است . در متن تجارب الامم و نيز در طبرى ( 2 : 828 ) « القدم » است كه جمع « قدوم » به معنى تيشه است .\r\n[ ( 3 ) 
  ] تزيد : پدر يكى از قبايل تازى به همين نام . در طبرى ( 2 : 828 ) : تزيد بن حلوان .\r\n","page_name":" 130 ","page_number":130},
  {"content":"\r\n\r\nكه شاپور بر آنان ، با پيلهاى پوشيده ، و سواران دلير خويش بتاخت و . .\r\nستونهاى سنگين دژ را فرو ريخت كه ، گويى ، پايه‌هاى آن نه سنگ كه از پاره‌هاى آهن است .\r\nشاپور ، نضيره دختر ضيزن را با خويش ببرد و در عين التمر با وى جفت شد . گويند كه نضيره در آن شب نخوابيد [ 71 
  ] و از درشتى بستر خويش مىناليد كه رويه از پرنيان داشت و درونش به كژ [ 1 
  ] پر بود . شاپور نگريست كه بداند ناله وى از چيست . ناگهان ديد كه برگ موردى در چين شكم نرمش بمانده و آن را آزرده است .\r\nاز وى پرسيد : « شگفتا ، مگر پدر تو را چه مىخورانيده است ؟ » نضيره گفت : « كره ، مغز ، انگبين زنبوران دوشيزه [ 2 
  ] و مى ناب . » شاپور گفت : « به پدرت سوگند كه من از وى كه چنان مىخورانيدت ، با تو نو آشناترم ، و تو را بيش از او بيازارم . » [ 3 
  ] پس فرمود تا مردى بر اسبى سركش بر نشست و گيسوان نضيره را به دم اسب ببستند و اسب را بتازانيدند تا نضيره به چند پاره شد . شاعران به ياد ضيزن بسيار سروده‌اند و اين سرودهء زيد عدى نيز دربارهء همين ضيزن است . گويد :\r\nشهريار حضر ، آن گاه كه حضر را بساخت و . .\r\nدجله و خابور باژگزار وى بودند ، آن كه حضر را به مرمر برآورد و با آهك بياراستش ، اينك ، پرندگان بر بالاى آن آشيان گرفته‌اند .\r\nدگرگونى روزگار نبخشيدش و . .\r\nپادشاهىاش برفت و درگاهش بىكس ماند .\r\n\r\n\r\n","description":"","footnote":"\r\n[ ( 1 ) 
  ] در متن : القزّ ، كه تازى شدهء « كژ » پارسى است : پيلهء ابريشم ، يا ابريشم كم ارزش .\r\n[ ( 2 ) 
  ] در متن : الأبكار من النحل . در طبرى ، « نخل » ( درخت خرما ) كه تصحيف « نحل » مىنمايد .\r\n[ ( 3 ) 
  ] در فارسنامه ( ص 62 ) سخن شاپور در اينجا چنين است : « پس چون تو به پدر نشايستى كه تو را بر اين سان پروريد ، به ديگرى چگونه شايى ؟ »\r\n","page_name":" 131 ","page_number":131},
  {"content":"\r\n\r\nروزگار شاپور سى سال بود و نكو بگذشت . مانى زنديك [ 1 
  ] به روزگار او پديد آمده بود .\r\n\r\n[ پادشاهى هرمز پور شاپور و پنج شاه ديگر 
  ]\r\nسپس ، روزگار پسرش هرمز نيز سپرى شد . او را دلاور و بىباك مىخواندند و سخت تنومند و دلير بود . دربارهء او داستانهايى بس شگفت گفته‌اند . رامهرمز را همو بساخت و پادشاهى وى يك سال بود .\r\nسپس روزگار پسرش بهرام پور هرمز به همين‌سان بگذشت . وى مانى را بكشت و پوست از تنش بكند .\r\nسپس ، روزگار پسرش بهرام پور بهرام ، سپس ، روزگار بهرام پور بهرام پور بهرام ، سپس ، روزگار نرسى برادر بهرام سوم .\r\nسپس ، روزگار هرمز پور نرسى ، به سر آمد . وى درشت خوى بود ، جز اين كه با مردم مهربان بود و از همه دادگرتر بود و به آبادانى و كمك كردن به مردم ناتوان دلبسته بود . به هنگام مرگ ، يكى از زنان او باردار بود . از اين روى ، پاره‌اى گويند پادشاهى را به نام آن فرزند كه در شكم مادر بود كرد و پاره‌اى گويند چون مرگ هرمز بر مردم سخت آمد از زنان او بپرسيدند و چون بدانستند كه يكىشان آبستن است ، تاج را به نام او كردند كه هنوز در شكم مادر بود . [ 72 
  ] آنگاه شاپور ذو الأكتاف [ هوبه سنبا 
  ] بزاد .\r\n\r\n[ شاپور هوبه سنبا 
  ] [ 2 
  ]\r\nوى شاپور پور هرمز پور نرسى پور بهرام پور بهرام پور هرمز پور شاپور ، پور اردشير است . مردم از شهرهاى كشور ، نامه‌ها به وى نوشتند و او پيك‌ها به پيرامون فرستاد .\r\nوزيران و دبيران و كارگزاران را بر همان كارها گمارد كه در پادشاهى پدر وى بر آنها بوده‌اند . از رويدادهاى روزگار او يكى آن بود كه چون همگان از كار او آگاه شدند و\r\n\r\n\r\n","description":"","footnote":"\r\n[ ( 1 ) 
  ] برابر زنديق در متن . زنديق ، تازى شدهء زنديك به پارسى ميانه است . زنديك را مخالف زند ( فارسنامه ص 62 ) ، پيروزند ، و بى دين معنى كرده‌اند . ( دهخدا : زنديق ، زنديك ) .\r\n[ ( 2 ) 
  ] هوبه سنبا ، در برابر ذو الأكتاف . ابو ريحان هر دو را آورده است ( الآثار الباقية ، زاخا و : 121 ، نيز حمزه به نقل دهخدا در ماده « ذو الأكتاف » ) . هوبه سنبا يعنى : سنبنده ( سوراخ كنندهء ) دوش يا شانه .\r\n","page_name":" 132 ","page_number":132},
  {"content":"\r\n\r\nشاهان پيرامون بدانستند كه شاه پارسيان كودكى بيش نيست كه كشور به دست گرفته است و دانسته نيست كه كار وى چه خواهد شد ، روميان و توران و تازيان به او ، و كشور وى چشم آز دوختند . نزديكترين دشمنان ايران تازيان بوده‌اند كه چون روزگارشان سخت بود و تنگدست بودند ، نيازشان در به چنگ آوردن روزى ، از دشمنان ديگر بيش بوده است . از اين روى انبوهى از ايشان ، از راه دريا و از سوى سرزمين عبد القيس و بحرين و كاظمه پيش آمدند و در راشهر [ 1 
  ] و كنارهء اردشير خوره [ 2 
  ] و مرزهاى پارس شتر بخوابانيدند ، و بر مردم و چارپايان و كشت و كار و خواسته‌شان چيره شدند و بس تباهى كردند . يك چند بر اين سان مىبودند و از پارسيان كس به جنگ‌شان بر نمىخاست كه شكوهشان بشكسته بود و كشورشان پاره پاره بود و كارداران بسيار فرمان مىراندند و شاه خود كودكى بيش نبود . تا آن كه شاپور بباليد و بر آمد . وزيران اندك اندك ، كار سپاهيانى را كه در مرزها مىبودند ، به وى گزارش مىكردند . خبر رسيد كه بيشترشان از فرمان بيرون رفته‌اند و كارها را يكى پس از ديگرى ، بر او سخت نمودند . از چيزهايى كه به وى گفتند يكى همين كار سپاهيان مرزها بود كه با دشمنان روبرو بوده‌اند ، كه به وى گفتند كه بيشترشان از فرمان سر برتافته‌اند و بدين گزارش ، هراس بر دل او افكندند و كار را بر وى هراسناك نمايانيدند .\r\nليك ، شاپور به آنان گفت : « كار بر شما بزرگ ننمايد كه چاره آسان است . » و به دبيران فرمود ، تا به آن سپاهيان چنين نويسند :\r\n- « شنيده‌ام در آن جاها كه هستيد درنگ بسيار كرده‌ايد و براى ياران و سران خود مردانه جنگيده‌ايد . از اين روى ، هر كس كه خواستار بازگشتن به سوى كسان خويش باشد ، بازگردد كه به وى بار داده‌ام ، و هر كس كه با پايدارى كردن بر آن است تا بر همه برترى دست يابد كار وى فراموش نكنم . » و فرمود تا كسانى كه بازگشتن را برگزينند در نزد خويشان در شهرهاى خود بمانند تا هنگامى كه باز به ايشان نياز افتد .\r\nوزيران چون اين سخن و اين كارسازى را از وى بديدند ، نكو شمردند و گفتند :\r\n\r\n\r\n","description":"","footnote":"\r\n[ ( 1 ) 
  ] راشهر ، همان ريشهر است .\r\n[ ( 2 ) 
  ] اردشير خوره : در برابر اردشير خرّه ، كه در متن آمده است .\r\n","page_name":" 133 ","page_number":133},
  {"content":"\r\n\r\n- « اگر وى سالها در آزمايش كارها و در سپاهدارى بسپرد ، راى او بهتر از آن چه از وى شنيده‌ايم نباشد . » سپس ، در راست آوردن رفتار ياران و سركوبى دشمنان كارسازىها كرد و چون شانزده ساله شد ، و بر سواركارى و برداشتن جنگ افزار بيارست و استخوانش سختى گرفت [ 73 
  ] ياران مهتر و سپهسالاران را گرد كرد و در ميان ايشان به سخن گفتن ايستاد و از يزدان و نواخت‌هاى او بر وى و پدرانش ياد كرد و از كارهايى كه پدران‌اش هم با خرد خويش راست آوردند و دشمنانى كه براندند ، و رخنه‌هايى كه در كودكى وى در كارها پديد آمده سخن گفت و باز نمود كه بر آن سر است كه پاسدارى از كشور را بياغازد و هم‌اكنون با هزار مرد جنگى به نبرد يكى از دشمنان رود .\r\nپس ياران به سوى او برخاستند و آفرين و سپاس گفتند و از وى درخواستند تا در جاى خويش بماند و سپهسالاران و سپاهيان را به كارى كه خود آهنگ كرده است فرستد و او نپذيرفت . از او خواستند تا بر شمارهء سپاه خويش بيفزايد ، باز نپذيرفت .\r\n\r\n[ نخستين پيكار شاپور هوبه سنبا كه با تازيان بود 
  ]\r\nسپس هزار سوار از اسپهبدان و دليران و كارايان سپاه خويش را برگزيد و گفت‌شان تا از او فرمان برند ، و گفت تا از تازيان هر كه را ببينند فرونگذارند و بسپردشان تا به خواسته‌اى روى نيارند و به دستاورد جنگ نينديشند . آن گاه ، با لشكر خويش بتاخت و بر تازيانى كه آهنگ سرسبزى پارس و برگ و نواى آن كرده بودند ناگهان يورش برد و از ايشان بىشمار بكشت و بسيارى را به سختى دربند كرد و پاره‌اى بگريختند . آن گاه با ياران خويش از دريا بگذشت و به خط [ 1 
  ] درآمد و سرزمين بحرين را پاك كرد . مردم آن را بكشت و برخى [ 2 
  ] نپذيرفت و به خواسته‌اى روى نياورد . آن گاه پيش تاخت تا به هجر [ 3 
  ] كه مردمى از تميم و بكر وائل و عبد القيس در آن مىزيسته‌اند ، در آمد و از آنان خونى چون آب روان ساخت و گريختگان مىدانستند كه هيچ غار و كوه و دريا و جزيره‌اى پناهشان\r\n\r\n\r\n","description":"","footnote":"\r\n[ ( 1 ) 
  ] خطّ : كنارهء بحرين را گويند كه جاهايى چون قطيف ، عقير ، و قطر را در خود دارد . ( مراصد الاطلاع ) .\r\n[ ( 2 ) 
  ] برخى : فدا ، سربها ، بهاى جان كه مىپردازند تا كشته نشوند .\r\n[ ( 3 ) 
  ] هجر : پهنهء بحرين يا شهرى را گويند كه مركز بحرين است .\r\n","page_name":" 134 ","page_number":134},
  {"content":"\r\n\r\nنتواند داد . سپس به سوى سرزمين عبد القيس بپيچيد و مردم آن را ، جز آنان كه به ريگزارها گريخته بودند ، نابود كرد . آن گاه به يمامه [ 1 
  ] بتاخت و باز بكشت و در راه ، به هر چشمه رسيد كور كرد و هر چاهى ديد بينباشت . سرانجام به شهر رسيد و از تازيان هر كه ديد بكشت يا دربند كرد . سپس به سرزمين‌هاى بكر و تغلب و سرزمين‌هاى ميانهء پارس و ديدگاههاى روم در شام ، [ 2 
  ] تاخت آورد و از تازيان بكشت و برده گرفت و چاهها بينباشت .\r\nآنگاه ، گروهى از تغلبيان را كه در بحرين بودند ، در دارين ، [ 3 
  ] و خط ، بنشانيد ، و آنان را كه از عبد القيس و تميم بودند ، در هجر ، و آنان را كه از بكر وايل بودند و بكر ايادشان مىخواندند ، در كرمان ، و حنظليان را در رميله از سرزمين اهواز جاى داد ، و در سواد شهر بزرگ شاپور را بساخت . چنان كه شهرهاى انبار [ 4 
  ] و شوش ، و كرخ [ 5 
  ] را بنياد نهاد .\r\nبه سرزمين روم لشكر كشيد و انبوهى از ايشان را برده كرد ، [ 74 
  ] و در خراسان نيشابور را بساخت . آن گاه با كنستانتين [ 6 
  ] پادشاه روم كه كنستانتينيا [ 7 
  ] را همو ساخت ، آشتى كرد . كنستانتين نخستين شاه روم بود كه به آيين ترسايى درآمد .\r\n\r\nنيرنگى از كنستانتين\r\nكنستانتين پادشاه روم كهنسال و بدخوى و پيس شده بود . روميان بر آن شدند تا او را براندازند . آشكارا با وى گفتند :\r\n- « از پادشاهى كناره‌گير . تو را خواسته چندان است كه هرگز بىنوا نشوى و در همين شادخوارى بمانى .\r\nاز نيكخواهان خويش راى خواست . به دو گفتند :\r\n\r\n\r\n","description":"","footnote":"\r\n[ ( 1 ) 
  ] يمامه : پهنه‌اى بود بزرگ با آباديها و دژها و نخلستانها كه آن را جوّ مىناميده‌اند . ( مراصد الاطلاع ) .\r\n[ ( 2 ) 
  ] در متن ، مناظر الروم بأرض الشام : بلنديهاى كوه يا تپه را گويند كه در آن ديدبان نهند تا دشمن را بپايد و در شام چند جاى چنين بود ( مراصد الاطلاع ) .\r\n[ ( 3 ) 
  ] دارين : بندرى بود در بحرين كه از هند مشك به آن جا مىآوردند . ( مراصد الاطلاع ) .\r\n[ ( 4 ) 
  ] انبار : شهرى است در باختر فرات كه ايرانيان آن را پيروز شاپور مىخواندند . نخستين سازنده آن شاپور ذو الأكتاف بود . ( مراصد الاطلاع ) . در طبرى ( 2 : 839 ) : انبار همان بزرگ شاپور است .\r\n[ ( 5 ) 
  ] كرخ : نام چندين جاى است . ( دهخدا ) جايى كه شاپور ساخت كرخ بغداد است . ( برهان قاطع ) .\r\n[ ( 6 ) 
  ] كنستانتين (  Constantinus  ) : برابر قسطنطين در متن .\r\n[ ( 7 ) 
  ] قسطنطينيه : (  Constantinople  ) استنبول .\r\n","page_name":" 135 ","page_number":135},
  {"content":"\r\n\r\n- « تو را ياراى اين مردم نباشد كه در كار تو همداستان شده‌اند . » كنستانتين گفت :\r\n- « پس ، چاره چيست ؟ » نيكخواهان گفتند :\r\n- « چاره آن است كه نيرنگ به دين زنى - آيين ترسايى كه پنهان بود ، به تازگى پديدار شده بود - از ايشان بارخواهى تا به ديدار بيت المقدس روى و از ايشان درخواهى كه تا بازگشت تو درنگ كنند ، و چون به بيت المقدس روى ، به آيين ترسايى درآيى و سپس ، مردم را بدان خوانى . چون چنين كنى بر دو گروه شوند ، گروهى با تو و گروهى بر تو . با آنان كه با تو باشند بر آنان كه سر بر تافته‌اند نبرد كنى . هيچ مردمى در راه هيچ دينى نجنگيده‌اند ، مگر آن كه پيروز شده‌اند . » كنستانتين چنين كرد و بر روميان پيروز شد . نوشته‌ها و دانشنامه‌هاشان را بسوزانيد .\r\nآن گاه كليساها بساخت و مردم را بر آيين ترسايى وا داشت و از روميه [ روم 
  ] كه پايتخت كشورشان بود بكوچانيد و شهر كنستانتين [ قسطنطينيه 
  ] را بساخت و پادشاهى او در سايهء آيين ترسايى همچنان بىگزند ماند و بر شام چيره شد تا آن كه اسلام پديدار گشت .\r\n\r\nآنگاه ، از روميان ، لليانوس [ 1 
  ] به پادشاهى رسيد\r\nوى بر آيين يونانيان كهن بود كه پيش از آيين ترسايى بوده است . همين كه بر تخت نشست آن آيين آشكار كرد و آن را چنان كه بود بازگردانيد [ 75 
  ] و فرمود تا كليساها ويران ساختند . و توده‌هايى از روميان و خزران و تازيانى را كه در كشور وى بودند گرد كرد .\r\n\r\n[ سرانجام كشتارى كه شاپور كرد 
  ]\r\nسرانجام آن فزونكارى كه در كشتار تازيان كرد ، آن بود كه از تازيان يك صد و هفتاد هزار سپاهى به لشكر لليانوس پيوستند و لليانوس آنان را با سردارى از سرداران پيشاهنگ لشكر خويش كرد و آنان با خشم و كين كه از كار شاپور به دل داشتند ، به سوى\r\n\r\n\r\n","description":"","footnote":"\r\n[ ( 1 ) 
  ] لليانوس  Julian  ، جوليان ، يوليان . ( جواد على ، المفصل 2 : 642 ) .\r\n","page_name":" 136 ","page_number":136},
  {"content":"\r\n\r\nايران پيش آمدند . چه ، شاپور در يورش به تازيان ، نه تنها كين خود را از گنهكاران بتوخت كه از اندازه بگذشت ، تا آن جا كه بىگناهان را نيز بكشت و خونهاى بسيار كسان را بريخت .\r\nشاپور همين كه از كار ياران لليانوس و جنگ آورىشان ، و كينهء تازيان و شمارهء روميان و خزران آگاه شد ، بهراسيد ، و چشمانى گسيل داشت تا شماره‌شان را و دليرى و ساز و برگ‌شان را بر او گزارش كنند . ليك گزارشهايى كه از كار لليانوس و سپاه او به وى مىرسيد چند گونه بود ، پس ، ناشناس با ياران استوار خويش برفت تا چگونگى كار سپاه لليانوس را خود به چشم ببيند .\r\n\r\n[ رستن شاپور به بخت خوش 
  ]\r\nفرجام آن بدى كه بر خويشتن كرد و از بخت خوش از آن برست ، آن بود كه ، چون به آن پيشاهنگان كه فرومانده‌شان يوسانوس [ 1 
  ] بود و تازيان و خزران با وى بودند ، رسيد ، كسانى را پيش فرستاد تا كار آن سپاه را بر او درست بگزارند . ليك روميان از كارشان آگاه شدند و بگرفتندشان و به نزد يوسانوس بردند . پس يكى از ايشان به سخن آمد و داستان را چنان كه بود ، نيز جاى شاپور را به يوسانوس باز گفت و از وى درخواست تا سپاهى همراه او كند و او شاپور را به نزد ايشان آرد . سپس يوسانوس مردى از ويژگان خويش را به نزد شاپور گسيل داشت و او را از فاش شدن كارش آگاه كرد و بيم داد . يوسانوس چنين كرد ، چون وى به آيين ترسايى گرايش داشت و لليانوس آهنگ برانداختن آن آيين كرده بود . پس شاپور از آن جا بكوچيد و به سپاه خود بپيوست .\r\nآن گاه لليانوس به درخواست تازيانى كه در سپاه او بودند براى نبرد با شاپور لشكر كشيد و سپاه او را بپراكند و بسيارى از ايشان را بكشت و شاپور با بازماندهء سپاه خويش بگريخت ، و لليانوس شهر تيسپون را كه زيستگاه شاپور بود بگرفت و بر گنجينه‌ها و خواسته‌هايى كه در آن داشت دست يافت . سپس ، سپاهيان شاپور از هر سوى كشور به\r\n\r\n\r\n","description":"","footnote":"\r\n[ ( 1 ) 
  ] يوسانوس  Jovianus  . نولدكه گويد : شايد طبرى يوبنايوس . [ ب  V  
  ] را كه بى نقطه بوده است يوسانوس خوانده باشد . نولدكه اين نام را سرانجام يووينيانوس دانسته است . ( نولدكه ، تاريخ ايرانيان و عربها در زمان ساسانيان ، ترجمه عباس زرياب : 112 ، 134 تعليق 48 و نيز نگاه كنيد به جواد على : 2 : 242 ) .\r\n","page_name":" 137 ","page_number":137},
  {"content":"\r\n\r\nنزد او گرد شدند و با لليانوس بجنگيد و تيسپون را از دست آنان برهانيد ، و در اين ميان ، پيكها در ميان شاپور و لليانوس مىرفتند و مىآمدند . [ 76 
  ]\r\n\r\n[ بى پروايى لليانوس و سرانجام او 
  ]\r\nاز بى پروايى و آسودگى بيجاى لليانوس در آن هنگام اين بود كه : روزى در خرگاه خود نشسته بود و پيكها ميان او و شاپور مىرفتند و مىآمدند . در اين ميان تيرى كه ندانستند از كجا آمده است بر دل او نشست و او را در دم بكشت . سپاهيان بترسيدند و از كار او در هراس افتادند و از گرفتن همهء كشور ايران نوميد گشتند و پراكنده شدند كه ديگر شاهى بر خود نداشته‌اند .\r\nسپس از يوسانوس درخواستند تا كار كشور به دست گيرد و شاه ايشان باشد . هر چند پاى فشردند ، يوسانوس نپذيرفت و به ايشان گفت ، كه وى بر دين ترسايى است و پادشاهى را بر مردمى كه بر آيين وى نيستند نپذيرد . روميان گفتند كه ايشان نيز بر آيين ترسايى باشند و دين خود را از بيم لليانوس پنهان مىداشته‌اند . پس يوسانوس بپذيرفت و همين كه پادشاه شد آيين خويش آشكار كردند .\r\nاز آن سوى ، شاپور چون از مرگ لليانوس آگاه شد در پيامى كه به سرداران سپاه وى فرستاد گفت :\r\n- « خداوند شما را به چنگ ما افكنده و ما را بر شما چيره گردانيده است . اميدواريم كه در سرزمين ما هم از گرسنگى بميريد بى آن كه شمشيرى كشيم يا نيزه‌اى برافرازيم .\r\nاگر سرى بر خود برداشته‌ايد وى را به نزد ما فرستيد . » يوسانوس بر آن شد تا خود به نزد شاپور رود و بدان چه ميان او و شاپور گذشته بود و هشدارى كه به وى داده بود و پاسى كه بر وى نهاده بود ، دلگرم بود . هيچ يك از ياران با وى همداستان نشدند و او همچنان بر راى خويش استوار ماند . پس تاج بر سر نهاد و با هشتاد تن از نژادگان سپاه خويش به نزد شاپور رفت . شاپور از آمدن‌اش آگاه گرديد و به پيشواز وى رفت . چون به هم رسيدند به بزرگداشت يك ديگر سر فرود آوردند . شاپور به پاس آن چه از يوسانوس ديده بود سپاس گفت و او را در آغوش گرفت . يوسانوس در نزد شاپور خوراك خورد و هم در آن جا بيارميد . شاپور به سران و سرهنگان سپاه روم پيام داد كه اگر جز يوسانوس را به پادشاهى بر مىداشتند در ايران نابود مىشدند و اينك كه چنين\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكرده‌اند از خشم وى رسته‌اند . سپس با همهء توان خويش كار يوسانوس را استوار داشت .\r\nهنگامى كه يوسانوس از آن جا باز مىگشت شاپور به وى گفت :\r\n- « روميان بر كشور ما تاخته‌اند و بسيارى را كشته‌اند . در خاك سواد خرمابنان و درختان ديگر را هر چه بود بر زمين افكنده‌اند و آبادىها ويران ساخته‌اند . اينك بايد ، يا بهاى آن چه را تباه و ويران ساخته‌اند بپردازيد ، يا به جاى آن نصيبين و پيرامون را به ما دهيد . » يوسانوس و سران سپاه پذيرفتند و نصيبين را به شاپور دادند . مردم نصيبين چون آگاه شدند ، از بيم پادشاهى كه بر آيين‌شان نبود به شهرهاى ديگر روم بكوچيدند . شاپور چون اين بدانست دوازده هزار خانوار از مردم استخر و اسپهان و خوره‌هاى ديگر ايران را به نصيبين بكوچانيد و در آن جا بنشانيد . يوسانوس به روم بازگشت و لختى پادشاهى كرد و آنگاه بمرد .\r\nشاپور ، كشتن تازيان و بر آوردن كتف‌هاى سران‌شان را تا ديرى پى گرفت . از همين روى ، تازيان ، به وى ذو الأكتاف گفتند . [ 77 
  ] آن گاه از تازيان كسانى را كه شايسته بودند برگزيد و كسانى از تغلب و عبد القيس و بكر را در كرمان و توّج [ 1 
  ] و اهواز جاى داد و شهر نيشابور را [ در خراسان 
  ] و شهرهايى در سند و سيستان بساخت ، و يكى از پزشكان را از هند بياورد و در شوش جاى داد و مردم شوش پزشكى را از وى بياموختند . شاپور هفتاد و دو سال پادشاهى كرد و آن گاه بمرد .\r\n\r\n[ اردشير پور هرمز 
  ]\r\nپس از شاپور ، برادرش اردشير پور هرمز پور نرسى پور بهرام پور بهرام پور هرمز پور شاپور پور اردشير پور بابك پادشاه شد . همين كه پادشاهى وى استوار شد خوى وى برگشت و از سران و بزرگان بسيار بكشت تا سرانجام پس از چهار سال پادشاهى او را برانداختند و پسرش ، شاپور پور شاپور ذو الأكتاف را به پادشاهى برداشتند .\r\n\r\n\r\n","description":"","footnote":"\r\n[ ( 1 ) 
  ] توّج : شهرى در فارس ، كنار رود شاپور كه در قرن ششم ويران شد . ( لسترنج : 280 ) .\r\n","page_name":" 139 ","page_number":139},
  {"content":"\r\n\r\n\r\n[ شاپور پور شاپور ذو الأكتاف 
  ]\r\nمردم از اين كه پادشاهى پدر به وى رسيد شادمان شدند . وى نيكى پيشه كرد و با مردم مهربان بود . تا سرانجام خرگاهى كه براى او برافراشته بودند بر او فرو افتاد و بمرد و پس از وى برادرش بهرام پور شاپور ذو الأكتاف را به شاهى برداشتند .\r\n\r\n[ بهرام پور شاپور ذو الأكتاف 
  ]\r\nبهرام را كرمان شاه مىخوانده‌اند . زيرا شاپور ، كرمان را به وى سپرده بود . روزهاى پادشاهى او ستوده گذشت . چه ، مردم را نكو راه مىبرد و او را دوست مىداشتند . پس از وى يزدگرد بزهكار پور بهرام پور شاپور ذو الأكتاف پادشاه شد .\r\n\r\n[ يزدگرد بزهكار 
  ]\r\nاز ايرانيان برخى بر آن‌اند كه يزدگرد برادر بهرام و پسر شاپور ذو الأكتاف بوده است .\r\nوى سنگدل و درشتخوى بود و كاستىهاى بسيار داشت . از بدترين كاستىهاى وى آن كه تيزهوشى و فرهنگ نكويى كه از آن برخوردار بود ، در جاى به كار نمىبرد . بيشتر در كارهاى زيان‌بخش مىانديشيد و دانش خويش را در فريب و نيرنگ به كار مىبرد . دانش ديگران را به چيزى نمىگرفت و فرهنگ‌شان را كوچك مىشمرد و بدان چه خود داشت بر مردم مىباليد . خودپسند و دشخوار بود . در خوردن شيوه‌اى زشت داشت . در دشخوارى و تيزخويى به پايه‌اى بود كه لغزشهاى كوچك را بزرگ مىشمرد [ 78 
  ] و جز به كيفرهاى سخت خشنود نمىشد . دربارهء آن كه به وى دچار مىگرديد ، سخن هيچ يك از ويژگان را هر چند پايه‌شان بلند بود و گناه گناهى كوچك ، نمىشنيد . هيچ كس را دربارهء هيچ چيز استوار نمىداشت ، و به آزمايش نيك پاداش نمىداد . نيكى ناچيزى اگر خود مىكرد آن را در شمار مىآورد و بزرگ مىدانست . اگر يكى گستاخ مىشد و در كار كسى با وى سخن مىگفت يزدگرد به وى مىگفت :\r\n- « در كارى كه از آن سخن مىگويى چه مزدى براى تو نهاده‌اند . . به تو چه داده‌اند ؟ » و مانند آن . مردم از دست وى سختىها كشيدند و چون بيداد او بالا گرفت و بزرگان را خوار داشت و به ناتوانان زور گفت و خونها بريخت ، مردم گرد شدند و به درگاه خدا بناليدند تا رهايىشان را از دست او پيش اندازد . گويند : روزى از كاخ به بيرون\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىنگريست كه ناگهان اسبى ديد بى سوار و سرگشته كه در زيبايى و خوش اندامى كس مانند آن نديده بود . اسب پيش آمد و چون به در كاخ رسيد بايستاد . مردم كه چنان نديده بودند در شگفت شدند . يزدگرد گفت تا اسب را لگام زنند و زين نهند و نزد وى به كاخ آرند . ستوربانان و رام كنندگان اسب بسيار بكوشيدند و اسب تن در نمىداد . پس يزدگرد خود پيش اسب آمد و اسب را خود لگام زد و زين بر پشت نهاد و آرام كرد ، چنان كه ديگر هيچ نجنبيد . ليك همين كه اسب را بگردانيد و دم او را بلند كرد كه پاردم را در جاى نهد ، ناگهان لگدى بر دلش بزد كه در جاى بمرد . از آن پس كس آن اسب را نديد و ايرانيان دربارهء آن سخن‌هاى بسيار گفته و گمان‌ها برده‌اند . بهترين سخنى كه گفته‌اند آن بود كه :\r\n- « خداوند نيازمان را برآورده است . » پس از يزدگرد بزهكار ، پسرش بهرام گور به پادشاهى رسيد .\r\n\r\n[ بهرام گور 
  ]\r\nيزدگرد ، بهرام را به منذر نعمان سپرده بود تا او را در پشت حيره كه خاك خوب و هواى خوش داشت بپرورد و سواركارى بياموزد . نعمان سرپرستى بهرام را بپذيرفت و يزدگرد منذر نعمان را بزرگ و برتر داشت و بر تازيان پادشاه كرد . منذر بهرام را با خود ببرد و بپروريد . براى او دايگانى ايرانى و تازى برگزيد و آنگاه آموزگارانى براى وى بياورد و بهرام به آموختن دانش دل بست .\r\nاز نژادگى و گوهرى كه بهرام از همان كودكى از خود نشان داده بود سخن‌ها گفته‌اند .\r\nيكى آن كه وى آن گاه كه هنوز پنج ساله بود به منذر نعمان گفت : [ 79 
  ] - « آموزگارانى براى من بياور تا نوشتن و آيين و تيراندازى و سواركارى به من بياموزند . » منذر به وى گفت : « تو هنوز خردسالى و اين براى تو زود باشد . » بهرام گفت : « اى مرد ! مگر نمىدانى كه من پور شاهانم و پادشاهى ، سرانجام روزى به من رسد و برترين چيزى كه پادشاهان را بايسته است و شهرياران در پى آن رفته‌اند ، دانش سودمند است . زيرا دانش زيور شاهان و مايه استوارى كار ايشان است و برترىشان جز به دانش نباشد ؟ مگر نمىدانى كه ، اگر چيزى را پيش از هنگام بجويند به هنگام به دست آرند . و آن چه نه پيش از هنگام كه به هنگام جويند ، پس از هنگام يابند ، و\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nآن چه در جستجوى آن سستى ورزند از بن نيابند و هيچ بدان نرسند ؟ پس در آن چه خواسته‌ام شتاب كن . » منذر چون سخن بهرام بشنيد ، بى درنگ كس به درگاه شاه فرستاد تا تنى چند از آموزگاران و دانشمندان و استادان تيراندازى و سواركارى و فرزانگان روم و پارس و داستان سرايان تازى را به نزد وى بياورد و منذر همه را بر آموزش بهرام گمارد و براى هر گروهى هنگامى نهاد ، چنان كه بهرام كارهاى ديگر فروهشت و به آموختن دانش و هنر كه دوست مىداشت پرداخت . از فرزانگان سخن بشنيد و فرا گرفت و آن چه به وى مىآموختند به كمترين كوشش به سينه مىسپرد ، چنان كه در چهارده سالگى از همهء آموزگاران خويش برتر آمد و از همهء هنرهايى كه به وى آموختند بهره‌مند و در آن سرآمد شد . آن گاه به گزينش و رام كردن اسبان تازى و سواركارى و تيراندازى روى آورد و در آن استاد شد . پارسيان درباره بهرام داستان‌هاى شگفت آورده‌اند .\r\nآن گاه ، بر آن شد كه به نزد پدر باز گردد و منذر را از آهنگ خويش بياگاهانيد و برفت .\r\nپدرش كه پرواى فرزندان خويش نداشت ، بهرام را پيشگر خويش كرد و بهرام از رفتار پدر سختىها بديد . افتاد كه فرستادگان قيصر به نزد يزدگرد آمدند . برادر قيصر نيز با ايشان بود . براى آشتى و فروهشتن جنگ آمده بودند . بهرام از برادر قيصر درخواست كه با پدرش يزدگرد سخن بگويد تا بار دهد كه وى به نزد منذر باز گردد . پدر به وى بار داد و بهرام پس از نكوهش پدر و آن رفتار ناپسند كه با وى كرده بود و سختى و خوارى كه ديده بود به سرزمين تازيان برگشت و به خوشگذرانى و كامجويى روى آورد ، تا سرانجام يزدگرد بمرد و بهرام از وى دور بود .\r\nآن گاه از بزرگان ايران گروهى هم پيمان شدند كه از تبار يزدگرد كسى را به پادشاهى برندارند . گفتند :\r\n- « فرزندان يزدگرد پادشاهى را بر نمىتابند و در ميان ايشان با گهرى جز بهرام نشناسيم . وى نيز نه به فرهنگ پارسى كه به فرهنگ تازى فرهيخته شده است و خوى تازيان گرفته ، كه در ميان تازيان باليده است . » مردم نيز با ايشان هم سخن شدند كه پادشاهى را از بهرام بگردانند و به مردى دهند كه از تبار اردشير بابكان بود و خسرو نام داشت .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\n[ خسرو 
  ]\r\nخسرو را به پادشاهى برداشتند . چون خبر مرگ يزدگرد و پادشاه شدن خسرو به بهرام رسيد بهرام ، منذر و پسرش نعمان [ 80 
  ] و گروهى از مهتران تازى را بخواند و به آنان گفت :\r\n- « نيكىها و نواخت‌هايى را كه پدرم با همهء بدخويى و سخت‌گيرى خود با پارسيان ، با شما تازيان كرده است ، نيك مىشناسيد . پدرم مرده است و پارسيان كسى جز من را به پادشاهى برداشته‌اند . » و به ايشان اميدها داد و نويدهايى بخشيد كه از خوى او مىشناخته‌اند .\r\nآن گاه منذر گفت :\r\n- « هيچ بيم مدار تا چاره‌اى بينديشم . » سپس ، منذر ده هزار سوار تازى را ساز و برگ داد و همراه پسرش نعمان كرد و او را به تيسفون و به اردشير كه دو شهر شاه‌نشين بوده‌اند فرستاد و فرمودش تا در نزديك آن دو شهر اردو زند و بر دوستداران و ياران‌شان يورش برد ، چنان كه اگر كس به جنگ برخيزد با وى بجنگد . در بند كردن و برده گرفتن را بر وى روا داشت و كشتن را نه . نعمان منذر برفت و چون به نزديك آن دو شهر رسيد فرود آمد و پيشتازان را به سوى دو شهر پيش فرستاد و نبرد با پارسيان را كارى بزرگ ديد . از آن سو ، بزرگان و نژادگان پارس همسخن شدند كه جوانوى [ 1 
  ] را كه دبير يزدگرد بود با نامه‌اى به نزد منذر فرستند و از او بخواهند كه پسرش را باز دارد و او را از فرجام كارش بيم دادند . جوانوى چون به نزد منذر رسيد ، منذر به وى گفت :\r\n- « ديدار با بهرام شاه كن . » و يكى را همراه او كرد تا وى را به نزد بهرام برد .\r\nجوانوى همين كه به پيشگاه بهرام رسيد از ديدن بهرام و شكوهى كه در چهره داشت خيره ماند . بهرام با وى به مهربانى سخن گفت و اميد و نويد داد و وى را به نزد منذر\r\n\r\n\r\n","description":"","footnote":"\r\n[ ( 1 ) 
  ] جوانوى . در متن : حواى . در نسخهء ملك : حوانى . در طبرى : جوانى . باژگونه‌هاى ديگر در پانوشت طبرى :\r\nجوابى ، حوانى . جوانوى برابر است با ضبط نولدكه كه آن را جوان + اوى دانسته است . نگاه كنيد به نولدكه ، تاريخ ايرانيان و عربها ، ترجمه عباس زرياب : 159 و 186 يادداشت 59 .\r\n","page_name":" 143 ","page_number":143},
  {"content":"\r\n\r\nفرستاد و دستور داد تا نامه‌اى را كه به منذر فرستاده‌اند ، منذر خود پاسخ نويسد .\r\nمنذر به جوانوى گفت :\r\n- « نامه‌اى را كه آورده‌اى خوانده‌ام و در آن انديشيده‌ام . نعمان نه از من كه از بهرام شاه فرمان گيرد و هموست كه نعمان را به سوى شما فرستاده و فرمانى داده است كه ناگزير به كار خواهد بست . چه ، پس از يزدگرد پادشاهى به پسرش بهرام رسيده و كس را در آن بهره‌اى نباشد . » جوانوى چون سخن منذر بشنيد و شكوه و زيبايى چهرهء بهرام را و شيوايى سخن‌اش را به ياد آورد دانست كسانى كه به گردانيدن شاهى از بهرام راى زده‌اند شكست خورند و سخن‌شان به جايى نرسد .\r\nمنذر گفت :\r\n- « پاسخى ندهم . ليك اگر بخواهى به كوى شاهان رو ، و با بزرگان و نژادگان و والاتباران ديدار كن و آن چه زيبنده است در ميان نه ، كه هرگز راى تو را بر زمين ننهند . » منذر ، جوانوى را بازگردانيد و آماده شد و فرداى آن روز خود با بهرام و سى هزار سوار دلاور تازى به دو شهر شاه‌نشين رفتند . چون بدان جا رسيد مردم را گرد كرد . سپس بهرام بر اورنگى زرين و گوهرنشان برنشست [ 81 
  ] و منذر بر دست راست وى جاى گرفت . آن گاه بزرگان ايران زبان به سخن گشودند و از خوى بد و شيوه‌هاى زشت يزدگرد براى منذر سخن‌ها گفتند كه :\r\n- « وى كشور را ويران كرده و بسيار كسان را به ستم كشته است ، چنان كه شمارهء مردم كاستى گرفته است . » از كارهاى زشت او بسيار گفتند و افزودند :\r\n- « اگر در بازداشتن فرزندان يزدگرد از پادشاهى هم‌پيمان شده‌ايم از همين روى بوده است . اينك از تو اى منذر ، در مىخواهيم كه در كار پادشاهى ، ما را به چيزى كه خوش نمىداريم وادار نسازى . » منذر روى به بهرام كرد و گفت :\r\n- « تو از من سزاوارترى كه پاسخ گويى . » آن گاه بهرام گفت :\r\n- « دربارهء يزدگرد در هيچ يك از سخنانى كه گفته‌ايد ، دروغ نزده‌ايد ، كه از آغاز بر من\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنيز آشكار بوده است . من خود از شيوهء او بيزار و از رفتار او روى گردان بوده‌ام . همواره از خدا خواسته‌ام كه پادشاهى را به من دهد تا تباهىهايى كه او به بار آورده ، راست آرم و رخنه‌هايى كه پديد آورده است ، ببندم . من به خواست خدا ، كارها را به بهترين سامانى كه روزى بر آن بوده است ، باز خواهم گردانيد . كشور را آباد خواهم كرد ، به مردم آسايش خواهم داد ، زندگىشان را فراخ خواهم ساخت ، سپاهيان و فرمان‌برداران را روزى افزون خواهم كرد ، مرزها را استوار خواهم داشت و تبهكاران را دور خواهم ساخت . اگر از پادشاهى من سالى بگذرد و اين چيزها كه بر شمرده‌ام ، به جاى نياوردم ، هم به خواست خود از پادشاهى كناره گيرم . خدا و فرشتگان و موبدان موبد را در اين سخن گواه مىگيرم . » مردم سخن بهرام بشنيدند و بيشترشان خوشنود شدند و كسانى كه راىشان ، با خسرو بود سخن گفتند .\r\nآن گاه بهرام گفت :\r\n- « فزون بر تاوان‌هايى كه به گردن گرفته‌ام ، و اين كه من پادشاهى را بايسته و از آن خويش مىدانم ، با اين همه ، مىپذيرم كه تاج و زيور در ميان دو شير بچه‌دار نهند تا هر كه ربايد ، پادشاه همو باشد . »\r\n\r\n[ بهرام و ربودن تاج و زيور از ميان دو شير 
  ]\r\nمردم چون اين سخن‌ها و اين نويدها از بهرام بشنيدند آرام گرفتند و شادمانى و خرسندى نمودند و با خود گفتند :\r\n- « اگر پادشاهى را به كسى جز بهرام دهيم ، بيم آن رود كه ما پارسيان به دست او و همداستانان وى نابود گرديم كه از تازيان سپاهى گران گرد كرده است . از اين گذشته ، بهرام چيزى را پيش كشيده كه تاكنون كسىمان بدان نخوانده است ، كه اين خود از دل استوارى است كه از دليرى و بى باكى خويش دارد . اگر هم چنان نبود كه دربارهء خويش گفته است ، باز راى آن است كه پادشاهى را هم به وى بسپريم . از وى سخن بشنويم و فرمان بريم ، تا اگر فرو ماند و در برابر شير از پاى درآيد ، ما بىگناه باشيم و از بدى و تباهى وى بياساييم . » بر اين راى از آن جا بپراكندند ، و بهرام فردا نيز چون ديروز بنشست و كسانى كه\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nراىشان با خسرو بود و ديروز با بهرام به تندى سخن مىگفتند ، باز به نزد بهرام بيامدند .\r\n[ 82 
  ] بهرام به آنان گفت :\r\n- « آن چه ديروز با شما گفته‌ام بپذيريد و گر نه خاموش باشيد و به فرمان من گردن نهيد . » ياران خسرو گفتند : « آنچه را پيش نهاده‌اى بپذيريم ، تاج و زيور را چنان كه گفتى ميان دو شير نهند تا تو و خسرو بر سر آن با شيران پيكار كنيد . » آنگاه ، تاج و زيور بياوردند و موبدان موبد كه تاج شاهان را همو بر سرشان مىنهاد ، پا در ميان گذاشت و تاج و زيور را در جاى بنهاد . سپس اسپهبد و استواران ايشان ، دو شير شرزهء گرسنه بچه‌دار را بياوردند . آن گاه بهرام و خسرو در دو سوى تاج و زيور بايستادند و بند از دو شير گشوده شد .\r\nبهرام به خسرو گفت :\r\n- « تاج و زيور برگير ! » خسرو گفت :\r\n- « تو آغاز كن كه از من سزاوارترى ، چه ، پادشاهى را به مرده ريگ [ 1 
  ] مىجويى و من با آن بىگانه‌ام . » بهرام كه به نيروى خود دلگرم بود ، سخن خسرو را به دل نگرفت . گرزى برداشت و به سوى تاج و زيور رفت .\r\nموبدان موبد گفت :\r\n- « اينك كه در اين راه ، به سوى مرگ مىروى ، اين به خواست تو باشد نه به رأى من يا به رأى كسى از پارسيان . اگر خويشتن را نابود كنى ، ما را به نزد يزدان گناهى نباشد ! » بهرام گفت :\r\n- « آرى ، شما را گناهى نيست و چيزى بر شما نباشد . » و به سوى دو شير شتافت . موبدان موبد كه بهرام را در كارش استوار ديد ، بانگ زد :\r\n- « نخست گناهان خويش بازگوى و آمرزش بخواه . آن گاه همان كن كه خود را بدان\r\n\r\n\r\n","description":"","footnote":"\r\n[ ( 1 ) 
  ] به ارث .\r\n","page_name":" 146 ","page_number":146},
  {"content":"\r\n\r\nناگزير بينى . » بهرام ، گناهان گذشتهء خويش بازگفت و سپس ، به سوى دو شير رفت . يكى از دو شير پيش آمد و چون به بهرام نزديك شد ، بهرام جستى زد و ناگهان بر پشت شير بود . دو پهلوى شير را در ميان دوران خويش به هم بفشرد و با گرز بر سر شير كوفتن گرفت ، تا شير را از پاى درآورد . آن گاه شير دوم نزديك شد و چون بر او دست يافت ، دو گوش او را با دو دست بگرفت و سرش را بر سر شير نخست چندان بكوفت كه تا مغز آسيب ديدند .\r\nسپس با گرز بر سرشان بكوفت و هر دو را بكشت . اين همه ، در برابر خسرو و كسانى مىگذشت كه در آن جاى بودند . سپس بهرام تاج و زيور را برداشت . خسرو نخستين كسى بود كه بانگ برداشت :\r\n- « زنده باد بهرام ، كه همهء پيرامونيان سخن از وى بشنوند و فرمان او برند . يزدان ، پادشاهى هفت كشور را از آن بهرام كرده است . » ديگران نيز فرياد كشيدند :\r\n- « در برابر بهرام سر فرود آريم و به پادشاهى او خشنود باشيم . » [ 83 
  ] سپس ، فريادشان به آفرين و شادى برخاست .\r\nآن گاه ، سران به نزد منذر رفتند و از وى درخواستند كه با بهرام سخن گويد تا مگر از ايشان درگذرد و گناهشان را ببخشايد . منذر چنين كرد و بهرام نيز بپذيرفت .\r\nبهرام كه در آن هنگام بيست ساله بود هفت روز پياپى بنشست و سپاهيان و تودهء مردم را بار داد و بديشان اميد و نويد بخشيد و گفت از خداى بپرهيزند و از وى فرمان برند .\r\nبهرام يك چند بر شيوهء نيك بود . كشور را آباد كرد و مردم را برگ و نوا بسيار داد . آنگاه به خوشگذرانى گراييد و در نهان با رامشگران و دختركان سرگرم شد تا آن كه مردم او را بر اين شيوه خرده گرفتند و سرزنشها كردند و شاهان پيرامون به كشور وى به چشم آز نگريستند و بر آن شدند تا بر سرزمين او چيره شوند و دارايىها و خواسته‌ها به تاراج برند .\r\n\r\n[ آز خاخان تور 
  ]\r\nنخستين كس كه بر آن شد تا با سپاهى گران بهرام را بشكند و بر كشورش پيروز آيد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nخاخان [ 1 
  ] شاه توران بود كه با دويست و پنجاه هزار مرد به جنگ بهرام آمد . ايرانيان كه از آهنگ خاخان و شمارهء سپاهيان او آگاه شدند از وى بشكوهيدند و سخت بهراسيدند .\r\nتنى چند از مهتران آگاه به نزد بهرام آمدند و به وى گفتند :\r\n- « آسيب دشمن به تو نزديك شده است ، چيزى كه تو را از خوشگذرانى و كامجويى باز خواهد داشت . براى نبرد آماده باش ، تا از وى زخمى نخورى كه مايهء ننگ و دشنام باشد .\r\nبهرام كه به خود و راى خويش دلى گرم داشت پاسخ داد :\r\n- « پروردگار ما تواناست و ما دوستان او باشيم . » و از خوشگذرانى و شكار دست باز نداشت .\r\n\r\n[ نيرنگ بهرام بر خاخان تور 
  ]\r\nتا روزى كه بار بر بست و راهى آذربايگان گرديد تا در آتشكدهء آن نيايش كند و از آن جا به سوى ارمنستان رود و در راه و در جنگلهاى ارمنستان خوش گذرانى كند . هفت گروه از دانشمندان و نژادگان و سيصد تن از پاسداران دلير خود را نيز همراه ببرد و در گردانيدن كارهاى كشور ، برادرش نرسى را جانشين خويش كرد . مردم چون از رفتن بهرام و همراهان ، و از جانشين شدن نرسى آگاه شدند ، جز اين نپنداشتند كه بهرام از بيم دشمن گريخته و كشور را به دشمن سپرده است . از اين روى ، در ميان راى زدند و بر آن شدند تا فرستادگانى به نزد خاخان فرستند و پرداخت باج را گردن گيرند . چه ، بيم داشتند اگر دست پيش ندارند و چنين نكنند ، خاخان كشورشان را تاراج كند و سپاهيان و سرداران را همه نابود سازد .\r\nخاخان همين كه شنيد پارسيان در فرمان بردارى او همداستان شده‌اند و در برابر او سر فرود آورده‌اند ، از ايشان بياسود و آرام گرفت و از كوشش و آمادگى رزمى خويش سخت بكاست و سپاهيان وى نيز چنين كردند .\r\n\r\n\r\n","description":"","footnote":"\r\n[ ( 1 ) 
  ] خاخان خاقان : شاه توران و تاتار و چين را گويند . به گفته بار تولد در اصل خان‌خان بوده است به معنى خان خانان ، چنان كه در شاهنشاه چنين است . ( دهخدا ، دايرة المعارف اسلامى ) .\r\n","page_name":" 148 ","page_number":148},
  {"content":"\r\n\r\n\r\nشبيخون بهرام گور بر خاخان تور\r\nچشمى [ 1 
  ] كه بهرام در نزد خاخان داشت به نزد بهرام باز آمد [ 84 
  ] و او را از كار خاخان و سپاه او ، و از فروكش كردن كوشش جنگى ايشان آگاه كرد . پس ، بهرام با يارانى كه همراه خويش داشت به سوى خاخان بتاخت و بر او شبيخون زد و او را به دست خويش بكشت و آنان كه از مرگ جسته بودند بگريختند و خرگاه و بار و بنه بر جاى نهادند . بهرام در پى ايشان پيش تاخت بر هر كه دست يافت بكشت و خواسته‌هاشان را بگرفت و زنان و فرزندان را برده كرد و با سپاه خويش بىهيچ آسيبى بازگشت . بهرام بر تاج خاخان دست يافت و چون بر توران چيره گرديد مردم پيرامون نيز به فرمان او گردن نهادند و از وى درخواستند تا ميان خود و ايشان مرزى نهد كه از آن پاى فراتر ننهند . آن گاه يكى از سرداران را به آن سوى رود آموى فرستاد و از ايشان بسيار بكشت و سرانجام به بندگى و پرداختن سربها [ 2 
  ] تن در دادند و بهرام با خواستهء كلان و با تاج و زيورهايى كه بر آن بود از ياقوت سرخ و گوهرهاى ديگر ، بازگشت و آنها را به آتشكدهء آذربايگان ببخشود و باج سه سال را از مردم برداشت و در ميان بىنوايان ، خواستهء كلان بهر كرد و بيست هزار هزار [ بيست ميليون 
  ] درهم در ميان بزرگان و نژادگان بپراكند و به سراسر كشور نامه نوشت كه وى از كار خاخان و لشكركشى او به كشور خويش ، از آغاز آگاه بوده است و اين كه در آن هنگام به درگاه يزدان نيايش برد و دل به يارى او بست و با هفت گروه از نژادگان و سيصد سوار كه از پاسداران برگزيدهء وى بوده‌اند از راه آذربايگان و كوههاى قبق [ 3 
  ] برفت تا به دشتها و بيابانهاى خوارزم رسيد و اينك از آزمايش يزدان سربلند بيرون آمده است .\r\nبهرام در آن نامه همچنين ، باجى را كه از مردم برداشت باز نمود . نامه‌اى است رسا كه در نزد پارسيان مانده است .\r\nگويند : بهرام در آن سال ، هفتاد هزار هزار درهم از باج را كه مىبايست به گنج خانهء كشور ريزند فرو نهاد كه اين بازماندهء باج آن سال بوده است . آن گاه باج سه سال ديگر را نيز بخشود .\r\n\r\n\r\n","description":"","footnote":"\r\n[ ( 1 ) 
  ] در متن : عين . كه در برابر آن « چشم » بر « جاسوس » برترى دارد .\r\n[ ( 2 ) 
  ] سربها . در برابر « جزيه » ( گزيت ) . سربها و « برخى » را در فرهنگها به يك معنى دانسته‌اند .\r\n[ ( 3 ) 
  ] نويسندگان اسلامى « قبق » را در برابر « قفقاز » به كار برده‌اند . ( معين ، يادداشتهاى قزوينى 6 : 137 ) .\r\n","page_name":" 149 ","page_number":149},
  {"content":"\r\n\r\n\r\n[ بهرام آن گاه آهنگ هند كرد 
  ]\r\nبهرام ، از جنگ خاخان پيروز بازگشت و سپس آهنگ هند كرد . در اين باره ، از او داستانها گويند و كارهاى بزرگى كه بدان دست يازيد و از آن پيروز بيرون آمد . شاه هند دختر خويش را به وى داد و ديبل [ 1 
  ] ارمنستان ، نيز مكران و پيرامون را به دو بخشيد ، و بهرام همه را به كشور خويش بيفزود ، چنان كه باج آن سرزمين‌ها به نزد وى مىآمده است .\r\n\r\n[ بهرام ، مهرنرسى را به روم فرستاد 
  ]\r\nبهرام ، آن گان مهرنرسى را با چهل هزار تن به روم فرستاد كه به نزد بزرگ روم رود و در كار باج و جز آن با وى گفت و گو كند . مهرنرسى با ساز و برگ به روم رفت و به كنستانتينيا [ قسطنطينيه 
  ] درآمد و چنان كه همه دانند چندى در آن جا بماند كه شاه روم با وى نجنگيد و خواستهاى مهرنرسى را همگى به جاى آورد و مهرنرسى به ايران بازگشت .\r\nمهرنرسى كه گاه به وى نرسى گويند ، از فرزندان بهمن‌پور اسفنديار پور گشتاسب بوده است . وى از شكوه بهرام و جايگاهى كه هم خود با راى درست و كارسازى و دلاورى و برندگى و خودبسندگى ، در دل شاهان و مردمان پيرامون ، و نيز در دل سپاهيان داشته است ، به پايه‌اى بلند رسيد . [ 85 
  ]\r\n\r\n[ آنگاه بهرام راهى سودان شد 
  ]\r\nگويند : بهرام همين كه از كار خاخان و شاهان روم و سند بياسود ، از راه يمن به سودان رفت ، با ايشان جنگى سخت كرد و از ايشان بسيار بكشت و بسيار در بند كشيد و سپس به كشور خويش بازگشت .\r\nبهرام در ماه بمرد . چنين بود كه روزى به آهنگ شكار به ماه رفت . پس ، بر گورى سخت گرفت و در جست‌وجوى او چندان پيش رفت كه سرانجام در آب و لجن گير كرد و فرو رفت و ناپديد شد . مادر بهرام با خواستهء كلان بدان جاى رفت و در نزديك آن لجنزار بماند و فرمود كه خواسته‌ها به كسانى دهند كه بهرام را بيرون كشند . گل و لاى بسيار\r\n\r\n\r\n","description":"","footnote":"\r\n[ ( 1 ) 
  ] ديبل : مركز ارمنستان در دولت اسلامى ( لسترنج : 196 ) ، نيز نگاه كنيد به طبرى 2 : 868 ، ابن اثير 1 : 406 .\r\n","page_name":" 150 ","page_number":150},
  {"content":"\r\n\r\nبيرون كشيدند چنان كه از آن تپه‌ها برآمد . ليك بر تن بهرام دست نيافتند .\r\nپادشاهى بهرام بيست و سه سال بپاييد .\r\n\r\nآنگاه ، يزدگرد پور بهرام شاه شد\r\nوى بر شيوهء پدر بود . دشمنان را هميشه سركوب مىداشت و با مردم و سپاهيان مهربان بود .\r\nيزدگرد را دو پسر بود ، هرمز و پيروز . پس از پدر ، هرمز در برابر پيروز ، بر پادشاهى دست يافت و پيروز از دست او گريخته به كشور هپتاليان رفت و داستان خود را و برادر خويش را به شاه آن سرزمين باز گفت و بر او باز نمود كه وى در پادشاهى از برادر خويش سزاوارتر است و از وى درخواست تا مگر لشكرى به وى بسپرد و او با برادر خويش بجنگد . ليك شاه هپتاليان سر باز زد و گفت :\r\n- « از كار او آگاه شوم و آن گاه ، اگر راست گفته باشى به تو كمك خواهم كرد . » شاه هپتاليان چون بدانست كه هرمز پادشاهى بيدادگر و ستم‌پيشه است ، گفت :\r\n- « ستم كردن خوشايند يزدان نباشد و پادشاهى با ستم بر پاى نماند ، در كشورى كه شاه آن ستمگر باشد ، مردم پيشه‌اى جز ستم در پيش نگيرند و اين مايه نابودى مردم و ويرانى كشور است . » شاه هپتاليان به پيروز كمك كرد و تالكان [ 1 
  ] را به وى داد . پس پيروز ، با سپاه تخارستان و تيره‌هاى خراسان ، از نزد او به سوى برادرش هرمز كه در رى بود به راه افتاد . دو برادر از يك مادر بوده‌اند و مادرشان در تيسپون بر زينهارداران پيرامون فرمان مىراند . پيروز بر برادر خويش چيره شد و او را به زندان كرد و آن گاه ، دادگسترى و شيوه نيك پيش گرفت .\r\nپيروز مردى بر آيين بود ، [ 86 
  ] جز آن كه نيك و بد را كيفر مىداد و براى مردم بدشگون بود . به روزگار او ، مردم هفت سال خشك سالى كشيدند . در اين سالها ، با مردم به نيكى رفتار كرد ، در گنج خانه‌ها هر چه بود در ميان مردم بهر كرد و از باج گرفتن دست نگاه داشت و فرمان نيكو راند .\r\nگويند : در اين هفت سال ، رودها ، كاريزها و چشمه‌ها فروكش كردند ، و درختان باغها\r\n\r\n\r\n","description":"","footnote":"\r\n[ ( 1 ) 
  ] طالقان . شهرى در ميانه مرورود و بلخ . ( لسترنج : 449 ) .\r\n","page_name":" 151 ","page_number":151},
  {"content":"\r\n\r\nتا بيشه‌هاى پيرامون آبها همه خشكيدند و جانوران و پرندگان مردند و ستوران گرسنه ماندند و بار كشيدن نمىتوانستند و تنگدستى و گرسنگى ، مردم كشور را فرا گرفت .\r\n\r\n[ سياستى نيك از پيروز 
  ]\r\nتدبيرى كه پيروز در آن هنگام به كار بست آن بود كه به سراسر كشور نامه نوشت كه هر گونه باج و سربها و بيگارى را از آنان برداشته است و ايشان را خداوند خويش كرده است ، و فرمود براى روزى و آن چه زندگىشان را راست آورد بكوشند و نوشت تا آن چه را كه از خوردنى در زير زمين انبار كرده‌اند - به آنان كه چنين چيزهايى داشته‌اند - بيرون آرند و در آن با مردم انباز شوند ، خودخواهى نكنند ، مستمند و توانگر و نژاده و پست در بهره‌مندى از آن يك سان باشند ، به ايشان گفت ، اگر بشنود كه كسى از گرسنگى مرده است ، همه مردم آن شهر ، يا آن ده ، يا آن جايى را كه آن كس در آن جا مرده به سختى كيفر دهد . گويند : در آن خشك سالى جز يك تن كه در خورهء اردشير مرده بود كس نمرد .\r\nسپس ، پيروز همين كه كشورش زندگى از سر گرفت و باران خدا به فريادش رسيد و آبها دوباره روان شدند و درختان برگ و بار گرفتند و كار كشور به سامان آمد ، به جان دشمنان افتاد و همه را زبون كرد و شهرهايى بساخت ، شهرى در رى ، شهرى در ميانهء گرگان و چول و شهرى در آذربايگان . سپس به آهنگ جنگ با خشنواز [ 1 
  ] پادشاه هپتاليان به خراسان لشكر كشيد كه از ايشان به چند چيز بددل بود . چه ، هپتاليان مرد باز بوده و كارهاى زشت مىكرده‌اند . اين بود كه پيروز با پندارى نيك راهى سرزمين ايشان شد .\r\nخشنواز چون از آهنگ پيروز آگاه شد سخت بترسيد كه خويشتن را در برابر پيروز ناتوان مىديد . [ 87 
  ]\r\n\r\n[ نيرنگى كه خشنواز بر پيروز زد 
  ]\r\nنيرنگى كه خشنواز بر پيروز زد و او و ياران‌اش را درمانده و نابود ساخت آن بود كه ، مردى از ياران خشنواز چون ديد كه شاه در كار خويش فرمانده و خود و مردم كشورش به نابودى نزديك شده‌اند ، از سر اندرز به وى گفت :\r\n\r\n\r\n","description":"","footnote":"\r\n[ ( 1 ) 
  ] در متن : اخشنواز . به پارسى ميانه :  Xsunvaz  ؟ . ( فرهنگ معين ) .\r\n","page_name":" 152 ","page_number":152},
  {"content":"\r\n\r\n- « من مردى سالخورده‌ام كه مرگم نزديك است . خويشتن را برخى شاه و مردم اين كشور كرده‌ام . دستها و پاهاى مرا ببر و بر پشت و پهلوى من تازيانه زن و شكنجه‌ام كن .\r\nسپس مرا در سر راه پيروز افكن . تو با فرزندان و نان‌خوران من نيكى كن كه من كار پيروز را بسازم . » خشنواز با آن مرد همين كار كرد و او را در راه پيروز افكند . هنگامى كه پيروز به دو رسيد و او را چنان بديد دل آزرده شد . از كارش پرسيد . مرد گفت :\r\n- « خشنواز با من چنين كرده است . چه ، به وى گفتم كه تو را ياراى پايدارى در برابر پيروز شاه و لشكر او نباشد و بر او راى زدم تا به فرمان و بندگى وى گردن نهد . » پيروز را دل بر او نازك شد و گفت تا مرد را با وى بردارند . آن گاه مرد از سر اندرز ، يا به نمايش گفت كه وى راه نزديك و كوتاهى را كه از بيابان به سوى خشنواز مىگذرد ، به وى نشان دهد . و از وى درخواست تا كين وى از خشنواز بتوزد و دلش را از وى خنك كند .\r\nپيروز با اين سخن فريب خورد و مرد اندام بريده ، ايشان را از راهى كه گفته بود پيش برد و از بيابانها يكى پس از ديگرى بگذرانيدشان و چون از تشنگى بناليدند گفت كه به آب نزديك شده‌اند و هم اينك راه بيابان پايان مىگيرد . تا سرانجام به جايىشان برد كه بدانست ديگر راه پس و پيش ندارند . آن گاه راز كار خويش را به آنان باز گفت .\r\nياران به پيروز گفتند : « شاها ، ما تو را هشدار داده بوديم ، ليك تو پروا نكردى . اينك چاره‌اى نيست جز آن كه پيش رويم كه راه بازگشت نداريم . با اين همه ، اميد داريم كه سرانجام به آن مردم برسيم . » همچنان پيش مىرفتند و بيشترشان از تشنگى از پاى درآمدند و پيروز با بازماندهء ياران كه از مرگ رسته بودند همچنان برفت و چون به آنان نزديك شدند ، از بس كه ناتوان و درمانده بودند ، خشنواز را به سازش خواندند و از وى خواستند كه بگذارد تا به كشور خويش بازگردند و پيروز نيز با خدا پيمان بندد كه از آن پس هرگز به جنگ ايشان نرود و آهنگ سرزمين‌شان نكند يا لشكر به سوى ايشان نفرستد ، و ميان دو كشور مرزى نهد كه از آن پاى فراتر ننهد . خشنواز اين بپذيرفت و پيمانى نوشت و مهر كرد و تنى چند را بر خويشتن گواه گرفت و آن گاه پيروز را آزاد گذاشت و پيروز به كشور خويش بازگشت .\r\nليك همين كه به كشورش باز آمد ننگ را برنتافت و بر آن شد تا به سوى خشنواز بازگردد . [ 88 
  ]\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\n[ فرجام پيمان شكستن پيروز 
  ]\r\nفرجام پيمان شكنى پيروز آن بود كه ، وى به سوى خشنواز لشكر كشيد . هر چند وزيران و ويژگان ، وى را از لشكركشى و پيمان شكنى باز داشته بودند از ايشان نپذيرفت و جز راى خويش به كار نبست . از آن ميان مردى بود مربوذ نام كه از ويژگان او بود و پيروز راى او را مىپسنديد . مربوذ كه پافشارى پيروز را بديد سخنانى را كه در ميان او و پيروز رفته بود همه را در نامه‌اى بنوشت و از پيروز خواست كه مهر خويش را بر آن زند .\r\nبارى ، پيروز رهسپار سرزمين خشنواز شد و پيش رفت تا به برجى رسيد كه بهرام گور در مرز خراسان و توران ساخته بوده است كه توران از آن نگذرند و اين پيمانى بود كه توران و پارسيان در ميان بسته بودند تا هيچ يك از دو سوى ، از آن پا فراتر ننهد . پيروز نيز پيمان بسته بود كه آهنگ سرزمين هپتاليان نكند و پاى به آن سوى برج نگذارد . با اين همه ، پيروز فرمود تا پنجاه پيل و سيصد مرد آن برج را در پيشاپيش او بكشيدند و خود از پى برج مىرفت ، بدين گمان كه ديگر پيمان نشكسته و از برج فراتر نرفته است ! خشنواز همين كه از كار پيروز آگاه شد به وى پيام داد :\r\n- « يزدان فريب نخورد و بر او نيرنگ نتوان زد . كارى كه پيشينيان تو از آن خود بداشته‌اند تو نيز مكن ، به كارى كه آنان نكرده‌اند تو نيز دست مزن . » پيروز پيام و گفتهء خشنواز را به هيچ گرفت و كم كم سخن از جنگ مىگفت . خشنواز را به جنگ مىخواند و خشنواز به جنگ تن در نمىداد . چنان مىنمود كه جنگ را خوش نمىدارد . چه ، بيشتر جنگهاى توران بر نيرنگ و فريب استوار بوده است .\r\nآن گاه ، خشنواز فرمود تا در پشت لشكر او هندكى [ 1 
  ] به پهناى ده ارش و ژرفاى بيست ارش بكندند و آن را با چوبهاى سست بپوشانيدند و بر آن خاك ريختند و خود با سپاه خويش ، از آنجا بكوچيد و اندكى دور شد . پيروز چون از كوچيدن خشنواز آگاه شد شك نداشت كه شاه هپتاليان بشكسته و بگريخته است . پس فرمود تا كوس كوچ زدند و با سپاه خويش به دنبال خشنواز با شتاب بتاخت . هندك بر سر راه پيروز بود . چون به هندك رسيدند ندانسته در آن فرو افتادند و پيروز و سپاه پيروز تا واپسين تن ايشان در آن نابود\r\n\r\n\r\n","description":"","footnote":"\r\n[ ( 1 ) 
  ] هندك ، در برابر خندق كه تازى شدهء آن است . ( زمخشرى به نقل دهخدا : « هندك » ) هند ، در گويش مازندران و گرگان .\r\n","page_name":" 154 ","page_number":154},
  {"content":"\r\n\r\nشدند . آن گاه خشنواز به لشكرگاه پيروز آمد و هر چه بود از آن خويش كرد و موبدان موبد را در بند نهاد و پيروز دخت ، دختر پيروز و زنان ديگر خاندان او به دست خشنواز افتادند .\r\n\r\n[ بلاش پور پيروز 
  ]\r\nپس از پيروز پور يزدگرد ، پسرش بلاش پور پيروز پور يزدگرد پور بهرام گور پادشاه شد .\r\nبلاش شيوه‌اى نكو داشت . آبادانى را سخت دوست مىداشت . در كار كشور و مردم نكو مىنگريست ، چنان كه اگر مىشنيد خانه‌اى در دهى ويران شده [ 89 
  ] و خانگيان از آن كوچيده‌اند كدخداى آن ده را كيفر مىداد كه گره از كارشان نگشوده و از بينوايى برون‌شان نياورده است تا ناگزير به كوچيدن از ده خويش شده‌اند .\r\n\r\n[ كوات پور پيروز 
  ]\r\nآنگاه ، كوات [ قباد 
  ] برادر بلاش پور پيروز به پادشاهى رسيد . كوات به نزد خاخان رفته بود تا بر برادرش بلاش ، از وى كمك بجويد . چهار سال در آن جا بماند و سپس خاخان به وى ساز و برگ داد و چون از نزد خاخان باز گشت و به نيشابور رسيد ، شنيد كه برادرش بلاش مرده است . كوات هنگامى كه از نيشابور مىگذشت ، بى آن كه شناخته شود دختر يكى از اسواران را به زنى گرفت و با وى بياميخت و دختر ، انوشروان را از او بار گرفت . اين بار كه از نزد خاخان باز مىگشت از كار آن دختر بپرسيد . دختر را با پسرش انوشروان پيش وى بياوردند و ديدار آن دو را خجسته گرفت . كوات چون به مرزهاى پارس و اهواز رسيد شهرهاى ارجان و حلوان و كوات خوره و شهرهاى ديگرى را بساخت .\r\n\r\n[ رايى نكو از كوات 
  ]\r\nنمونه‌اى از راى نكو و ارادهء نيرومند كوات بازداشت سوخرا است كه دايى وى بوده است . انگيزهء وى در اين كار آن بود كه ، از آن پس كه پيروز گرفتار نيرنگ هپتاليان گرديد ، سوخرا كه در شاه‌نشين تيسپون جانشين پيروز بود سپاهى گران گرد كرد و به\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nجنگ شاه هپتاليان رفت و كين از وى بتوخت و به خواستهاى خود وادارش كرد . دفتر و ديوانى كه همراه پيروز بود به دست خشنواز افتاده بود . از اين رو ، گنجهايى كه در گنجينهء پيروز و گنجينهء خاندان و سپهسالاران پيروز بود همه را از خشنواز بخواست و بزرگانى را كه در بند او گرفتار بودند خواستار شد . با وى همچنان مىجنگيد و نيرنگ مىزد و به پيروزيهايى مىرسيد كه مىتوانست با آن به وى زور گويد ، چنان كه بيشتر پارسيان را از بند وى برهانيد و بيشتر خواسته يا گنجى را كه از گنجينهء پيروز چپاول كرده بود از او بازستانيد .\r\nاين كار سوخرا در پارسيان و دو پسر پيروز ، بلاش و كوات را مىگويم ، اثرى نكو داشت ، بزرگش داشتند و پايگاه او را چندان بالا بردند كه تا شاه شدن وى پله‌اى بيش نمانده بود . كارهاى كشور را با كاركشتگى و آزمودگى به دست گرفت . و بر كار سوار شد ، چنان كه مردم به وى بگرويدند و كوات را سبك داشتند و كوات از چشم‌شان بيفتاد .\r\nكوات تاب اين نياورد و به شاپور رازى كه از دودهء مهران و اسپهبد كشور بود نوشت تا با سپاهى كه زير فرمان داشت [ 90 
  ] سوى وى آيد . شاپور بيامد و كوات نبرد با دايى خود سوخرا را با وى در ميان نهاد و فرمان خويش را در نهان به آرامى و راز با وى بازگفت .\r\nبامدادان شاپور به نزد كوات آمد . سوخرا در نزد وى نشسته بود . و شاپور از كنار سوخرا به سوى جايگاه كوات بگذشت . سوخرا ناديده‌اش گرفت و از رازش آگاه نبود ، و شاپور ناگهان كمندى را كه با خود داشت به گردن سوخرا افكند و كشان كشان از آن جا برون‌اش برد و در بند كرد و به زندان افكند . در آن هنگام بود كه پارسيان گفتند :\r\n- « باد سوخرا فرو خوابيد و باد مهران برخاست . » كه اين مثل شد .\r\nسپس كوات سوخرا را بكشت . اين بود رايى كه به آرامى به كار بسته آمد و چيزى برنينگيخت .\r\n\r\n[ كار نادرست كوات آن گاه كه مزدك برآمده بود 
  ]\r\nكارسازى و ديد نادرست كوات كه سبب شد تا موبدان موبد و گروهى از پارسيان در بازداشت او و برانداختن پادشاهى وى همداستان شوند ، آن بود كه ، وى به دنبال مردى افتاد مزدك نام ، كه او و ياران‌اش را دادگرايان خوانده‌اند .\r\nاينان مىگفتند : « خداوند روزىها را فراوان بيافريد تا يكسان در ميان بندگان\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخويش بهر كند . ليك مردم بر يك ديگر ستم كرده‌اند . » و مىگفتند : « ما خواستهء توانگران را براى مستمندان باز مىستانيم و از دارايان گرفته به تنگدستان مىدهيم . هر كه را دارايى و خوردنى و زنان و كالاها فزون بر ديگران باشد در داشتن آن از ديگران سزاوارتر نباشد . » فروپايگان گزك يافتند و از آن سود جستند . از مزدك و ياران وى پشتيبانى كردند ، تا سرانجام كارشان بالا گرفت . فرجام آن شد كه مزدكيان به خانهء مردم اندر مىشدند و دارايى و زنان‌شان را از چنگ‌شان به در مىآوردند و كسان را ياراى سرباز زدن نبوده است . آن چه بر نيروشان مىافزود آن بود كه شاه نيز راىشان را پذيرفته و به آنان پيوسته بود . چنان كه چيزى نگذشت كه فرزند ، پدر خويش را و پدر ، فرزند خويش را از بيگانه باز نمىشناخت و كس را چيزى نمانده بود كه در فراخى زيد . مزدكيان كوات را به جايى برده بودند كه جز ايشان ، دست كس به وى نمىرسيد . پارسيان كه كشوردارى او را تباه ديده بودند همداستان شدند و برادرش جاماسپ پور پيروز را به جاى وى به پادشاهى برداشتند . نيز برخى گفته‌اند كه اين مزدكيان بوده‌اند كه جاماسپ را بر تخت نشانيدند تا شهريار هم از سوى ايشان باشد و كس بر ايشان هيچ پاس ننهد .\r\n\r\nسخن از ترفندى كه خواهر كوات زد و برادر را از زندان برون آورد\r\nخواهر كوات به زندانى كه برادرش در آن دربند بود برفت و بكوشيد تا مگر به درون زندان و پيش برادر راه يابد . ليك زندان‌بانى كه استوارش مىداشتند و بر كوات گمارده بودند خواهر كوات را بازداشت . به وى به چشم آز نگريست ، به آز افتاد تا بدين گزك از وى كام گيرد . خواهر كوات به وى گفت كه هر چه بخواهد وى آماده است . پس زندان‌بان بگذاشت به درون زندان شود و روزى را در كنار برادر بگذرانيد . سپس دستور داد تا كوات را در زيراندازى بپيچيدند [ 91 
  ] و بر دوش جوان پرزور و نيرومندى كه با وى در زندان بود نهادند . هنگامى كه جوان از كنار آن زندان‌بان مىگذشت زندان‌بان از بارى كه جوان بر دوش مىكشيد پرسيد . جوان درماند و آشفته شد . ليك خواهر كوات برسيد و به وى گفت كه زيراندازى است كه در خون ريزش زنانه در زير خود افكنده است و اينك مىرود كه خود و زيرانداز را بشويد و باز گردد . زندان‌بان باور كرد و به زيرانداز نزديك نشد . از آنجا كه در آيين‌شان پليد بود بدان دست‌نيازيد و جوان را با كوات كه بر دوش او\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبود آزاد گذاشت و جوان كوات را برون برد و خواهر كوات نيز در پى ايشان بيرون رفت .\r\nچنين بود كه كوات از آن زندان بگريخت و خود را به سرزمين هپتاليان رسانيد كه از شاه آن كشور كمك جويد و با دشمنان خويش بجنگد .\r\nبرخى گويند : وى در سر راه خود ، در ابرشهر [ 1 
  ] به نزد مردى از مهتران آن شهر فرود آمد و دختر وى را كه دوشيزه‌اى رسيده بود به زنى گرفت . نيز گويند كه مادر خسرو انوشروان همين دختر بوده است و زناشويى كوات با مادر انوشروان هم در اين سفر بوده است . سپس كوات با پسرش انوشروان از اين سفر بازگشت و بر برادر خود جاماسپ كه شش سال بر تخت نشسته بود چيره شد . آن گاه به جنگ روم رفت و آمد [ 2 
  ] را بگشود و شهرهايى چون ارجان و جز آن را بساخت و سرانجام پسرش انوشروان را پادشاه كرد و مهر خويش به وى داد . كوات سرانجام پس از سى و چهار سال پادشاهى كشته شد كه سالهاى شهريارى او با شهريارى برادرش برابر بود .\r\n\r\n[ كوات را چرا كشتند ؟ 
  ]\r\nسبب نابودى كوات ، ديد نادرست ، و تباهى آيين ، و سستى وى در كشوردارى بوده است . هنگامى كه حارث پور عمرو پور حجر كندى ، و نعمان پور منذر پور امرؤ القيس با يك ديگر بجنگيدند ، حارث نعمان را بكشت و منذر پور نعمان بزرگ جان به در برد و حارث سرزمين نعمان را از آن خويش كرد . پس ، كوات پور پيروز شهريار ايران زمين به حارث عمرو پيام داد :\r\n- « ميان ما و شاهى كه پيش از تو بود پيمانى بود . مىخواهم تو را ببينم . » كوات زنديك و نكوكار بود . خون‌ريزى را خوش نمىداشت . تا خونى بر زمين نريزد ، با دشمنان راه مىآمد . اين بود كه در روزگار او بسيار كسان وى را ناتوان شمردند و به آز افتادند . بارى ، حارث با سپاه و ساز و برگ به سوى كوات بيرون شد و در پل فيّوم [ 3 
  ] با وى\r\n\r\n\r\n","description":"","footnote":"\r\n[ ( 1 ) 
  ] ابرشهر . در متن نيز ابرشهر : نام باستانى نيشابور . ( معين ) . لسترنج ( ص 409 ) گويد : ابرشهر نام نيشابور در آغاز دولت اسلامى بود و آن را ايرانشهر نيز مىگفته‌اند .\r\n[ ( 2 ) 
  ] آمد : نام بزرگترين شهر ديار بكر در كنار دجله بالا . ( لسترنج : 93 ) .\r\n[ ( 3 ) 
  ] فيّوم : جايى در نزديكى هيت در عراق . ( معجم البلدان ) .\r\n","page_name":" 158 ","page_number":158},
  {"content":"\r\n\r\nديدار كرد .\r\nكوات دستور داد تا تبنگى [ طبقى 
  ] از خرماى بىهسته و تبنگى از خرماى هسته‌دار بياوردند . هسته‌دار را در برابر حارث و بىهسته را در برابر كوات نهادند . حارث مىخورد و هسته از دهان برون مىافكند و كوات مىخورد و نيازى به افكندن هسته نداشت .\r\nكوات به حارث گفت : « چه شده است كه چون من نمىخورى ؟ » [ 92 
  ] حارث گفت : « هسته را شتران و گوسپندان ما خورند . » دريافته بود كه كوات وى را دست انداخته است . آن گاه سازش كردند و پيمان نهادند كه حارث و ياران‌اش پاى از فرات فراتر ننهند و از يك ديگر جدا شدند . ليك حارث كوات را ناتوان يافت و در او آز بست . پس ، به ياران خود گفت تا از فرات بگذرند و بر آباديهاى سواد بتازند . كوات در تيسپون بود كه فرياد كمك به وى رسيد و گفت :\r\n- « در پناه شاه خود چنين كرده‌اند ! » سپس به حارث پيام داد كه دزدان تازى بر سواد تاخته‌اند و مىخواهد او را ببيند .\r\nحارث چون به ديدار كوات بيامد كوات به وى به سرزنش گفت :\r\n- « كارى كرده‌اى كه پيش از تو كس نكرده است . » حارث از نرمى سخن كوات به آز افتاد و گفت :\r\n- « از كارشان هيچ آگاه نبوده‌ام . دزدان تازى را چگونه مهار كنم ، همهء تازيان زير فرمان من نباشند . جز با خواسته و سپاه ، زير فرمان نيايند . » كوات گفت : « اينك چه مىخواهى ؟ » حارث گفت : « بخشى از سواد را به من ده تا با آن ساز و برگ جنگ فراهم كنم . » و كوات پهنهء باخترى زير فرات را كه شش تسوگ بود به وى داد .\r\nآن گاه حارث كس به نزد تبّع در يمن فرستاد و به وى گفت :\r\n- « من به شاه و سرزمين ايران آز بسته‌ام و شش تسوگ از وى بگرفته‌ام . سپاه گرد كن و بيا كه از كشورشان كسى پاس نمىدارد . شاه شان گوشت نخورد و خون‌ريزى را روا نداند . بر آيينى است كه وى را از كشوردارى باز مىدارد . با سپاه و ساز و برگ به سوى من بشتاب . » تبّع سپاه گرد كرد و روان شد تا به حيره رسيد و چون به فرات نزديك شد پشه‌اش بيازرد . حارث را فرمود تا براى وى رودى به سوى نجف بشكافد و حارث رودى بشكافت\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nكه همان رود حيره است . پس در كنار آن رود فرود آمد و برادرزاده‌اش شمر بالدار [ 1 
  ] را به جنگ كوات فرستاد . شمر با كوات بجنگيد و او را بشكست و كوات به رى بگريخت .\r\nليك در رى بر او دست يافت و او را بكشت .\r\n\r\nسخن از كارهايى كه به دست تبّع و برادرزاده‌اش شمر و پسرش حسّان پس از گرفتن خاك پارسيان انجام گرفت .\r\nتبّع آن گاه ، شمر را به خراسان و پسرش حسّان را به سغد فرستاد و به آنان گفت :\r\n[ 93 
  ] - « از شما هر كدام زودتر به چين رسد فرماندار چين همو باشد . » هر يك را سپاهى بود گران : گويند شش صد و چهل هزار تن بوده‌اند . پسر ديگرش يعفر را به روم فرستاد . يعفر به راه افتاد و تا به كنستانتينيا رسيد . مردم آن جاى به فرمان او در آمدند و پرداختن باج را پذيرفتند . آن گاه به روميه رفت و آن شهر را به سپاه خويش در ميان گرفت . ليك سپاه او گرسنه ماندند و در آنها طاعون افتاد و ناتوان شدند . روميان چون اين بدانستند بر آنان بتاختند ، چنان كه كسى از ايشان نرست . شمر بالدار نيز پيش تاخت تا به سمرقند رسيد و شهر را در ميان سپاه خويش گرفت . ليك بر چيزى از آن دست نيافت . پس ، شب هنگام از نگهبانان شهر يكى را بديد و دلش را به دست آورد و آن گاه از كار آن شهر و شاه آن ، پرسش كرد . مرد گفت :\r\n- « شاه اين شهر نابخردترين مردم است و جز به خوردن و آشاميدن و با زن در آميختن به چيزى نينديشد . ليك او را دخترى است كه كار مردم را همو بگزارد . » سپس ، اميد و نويد به وى داد تا شادمان گرديد و آن گاه پيشكشى به وى سپرد تا به نزد آن دختر برد و گفت كه به وى چنين گويد :\r\n- « من از سرزمين تازيان بدان آمده‌ام كه آوازهء خردمندى تو را شنيده‌ام . آمده‌ام تا تو را به زنى گيرم ، باشد كه پسرى برايم بياورى كه شاه پارسيان و تازيان شود . در پى خواسته بدينجا نيامده‌ام . در همين جا ، چهار هزار صندوق زر و سيم دارم . آن را به تو دهم و خود به چين روم . اگر چين را بگيرم زنم باشى و اگر در آن جا بميرم خواسته‌ها همه از آن\r\n\r\n\r\n","description":"","footnote":"\r\n[ ( 1 ) 
  ] در متن : ذو الجناح .\r\n","page_name":" 160 ","page_number":160},
  {"content":"\r\n\r\nتو ماند . » چون پيام شمر به دختر رسيد گفت : « پذيرفتم ، خواسته را بفرستد . » شمر چهار هزار صندوق ، كه در هر صندوق دو مرد بود به سوى شهر فرستاد . سمرقند را چهار دروازه بود كه بر هر كدام چهار هزار مرد گمارده بودند . شمر آواى زنگوله را در ميان خود و آنان نشانه نهاد و اين را به فرستادگان خويش كه زنگوله را با آنان فرستاده بود ، بگفت . همين كه به شهر درآمدند زنگوله‌ها را به آواز آورد . بىدرنگ از صندوق‌ها بيرون جستند و دروازه‌ها را بگرفتند و شمر با سپاه خود به شهر درآمد و مردم را بكشت و هر چه در شهر بود از آن خويش كرد .\r\nآنگاه ، به سوى چين رفت و با انبوه توران برخورد و شكست‌شان داد و به چين رسيد و حسان را ديد كه سه سال پيش از او به چين رسيده بود و چنان كه برخى گفته‌اند هر دو در آن جا بماندند و همان جا بمردند . سالهايى كه در چين بودند بيست و يك سال بود . بر پايه برخى گزارشها كه همه پذيرفته‌اند شمر و حسّان از همان راهى كه آمده بودند بازگشتند تا سرانجام با خواسته‌هاى فراوان و گوهرهاى گوناگون [ 94 
  ] و بوهاى خوش و بردگان به نزد تبّع بازگشتند و آنگاه هر كدام به سرزمين خويش رفتند . زيرا خواست شاهان تازى جز تاخت و تاز و چپاول و تاراج نبوده است . پرواى فرمان‌روايى پابرجا نداشته‌اند . هر كدام همين كه دست به خواسته‌اى مىآگند و سپاهيان خويش را به نوايى خشنود مىساخت و بدان چه مىخواست مىرسيد به سرزمين خويش باز مىگشت . تبّع در يمن بمرد . پس از وى هيچ يك از شاهان يمن به كشور گشايى برون نرفت . سالهاى پادشاهى تبّع يك صد و بيست سال بود .\r\nدر گزارشى ديگر آمده است : تبّع خود در يمن بماند و با برادرزاده‌اش شمر و پسرش حسّان همداستان شدند كه اين دو چين را بگيرند و دست آورد را به نزد تبّع فرستند . گويند وى در ميان خود و ايشان آتشگاهها بر آورد كه اگر چيزى رخ مىداد آتش بر مىافروختند و تبّع يك شبه از آن آگاه مىشد . نشانه آن بود كه اگر از سوى تبّع دو آتش برافروزند يعفر مرده است و اگر سه آتش ، تبّع . اگر از سوى ايشان يك آتش برافروزند حسّان مرده است و اگر دو آتش هر دو مرده‌اند . چندى بماندند و آن گاه از سوى تبّع دو آتش برافروختند كه يعفر مرده است و سپس سه آتش ، كه نشانهء مرگ تبع بود .\r\nبرخى گويند : آن كه به سوى خاور تاخته بود تبّع ديگر بود ، همان تبّع تبان اسعد بو بكر\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمليكيكرب پور زيد پور عمرو ذو الاذعار ، كه پدر حسّان بود .\r\n\r\n[ خسرو انوشروان 
  ]\r\nپس از كوات پسرش انوشروان به پادشاهى رسيد . كار كشور را با كوشايى و كاردانى و دورانديشى به دست گرفت . نيك راى بود . درست‌انديش و پرانديش بود . راى خواهى بسيار مىكرد . شيوهء اردشير را نو كرد . در اندرزنامه‌اش نيك نگريست و خويشتن را بر آن واداشت و توده و ويژگان را بر پايهء آن بفرهيخت . در شيوه‌هاى مردمان ديگر پژوهش كرد و آن چه نكو ديد برگزيد . در شيوه‌هاى نيك پيشينيان بينديشيد و از آن پيروى كرد .\r\nنخستين كارى كه كرد آن بود كه آيين زردشت دوم را كه از مردم پسا [ فسا 
  ] بود برانداخت ، از كسانى كه بدان خوانده بود مزدك پور فامارد [ 1 
  ] بود . از چيزهايى كه مردم بدان گرويده بودند - كه وى آن را در چشم‌شان آراسته بود و بر آن‌شان واداشته بود - برابرى در دارايى وزن بود . [ 95 
  ] گفت كه اين همان نيكى است كه يزدان را خشنود سازد و براى آن بهترين پاداش دهد . گفت اگر آن چه وى گويد از دين نباشد ، نكوكارى است و همداستانى كسان كه بر پايهء خشنودى پديد شود . با اين سخن ، فرومايگان را بر والاتباران بجنبانيد . چنان كه خون مردم پست با خون نژادگان درآميخت و راه را بر ستمگران و زن بارگان هموار كرد تا بر مردم ستم كردند ، نيازهاى پست خويش را برآوردند و به بانوان نژاده دست يازيدند . انوشروان آيين اين دو را برانداخت و در اين راه بسيار كسان را بكشت و خون بىشمارى را بريخت . از مانويان گروهى را نابود كرد و آيين زردشتى كهن را استوار ساخت . آن گاه ، فرمانهاى رسا به كارداران و اسپهبدان كشور بنوشت و كار كشور را كه سستى گرفته بود با انديشهء پيگير خويش استوار داشت .\r\nكامجويى و شادخوارى را جز گهگاه ، فروهشت و سرانجام كارها به سامان آورد و سپاه را با ساز و برگ و ستور نيرومند ساخت و كشور را آباد كرد . از دارايى كشور نگاهدارى كرد ، و آن چه نگاهداشتنى نبود ، از برگ و نوا و پيشكش‌ها كه در جاى خود مىبودند ، همه را بپراكند . مرزها را ببست و سرزمينهاى ايران را كه به بهانه‌هاى گوناگون به دست مردم\r\n\r\n\r\n","description":"","footnote":"\r\n[ ( 1 ) 
  ] در طبرى ( 2 : 893 ) : مزدك پور بامذاد . به پارسى ميانه مزدك بامداتان . ( فره‌وشى ) .\r\n","page_name":" 162 ","page_number":162},
  {"content":"\r\n\r\nديگر افتاده بود ، همچون سند و رخج [ 1 
  ] و زابلستان و تخارستان [ 2 
  ] و دروستان [ 3 
  ] و جز آن ، باز پس گرفت و مردمى را كه نامشان پاريز [ 4 
  ] بود بكشت و بازمانده‌شان را بپراكند يا برده كرد يا در جنگها به كار گرفت و مردمى ديگر را كه چول‌شان مىناميدند براى وى در بند كردند و به نزد وى آوردند و جز هشتاد تن از دليران ايشان همه را بكشت و كارهاى بزرگى كرد ، همچون بنياد نهادن دژها و پناهگاهها و سنگرها ، تا اگر دشمنى ناگهان سر رسد در آنها پناه گيرند .\r\n\r\n[ پى آمد نيك كارهايى كه كرد 
  ]\r\nبهره‌اى كه انوشروان از اين كارهاى خود گرفت آن بود كه خاخان كه نامش سنحوا [ 5 
  ] بود و در آن روزگار رخنه‌ناپذيرترين و دلاورترين توران به شمار مىآمد و هموست كه ورز [ 6 
  ] پادشاه هپتاليان را بى هيچ انديشه از شمارهء جنگجويان و دليرىشان بكشت ، پس از آن كه ورز را بكشت و سپاه او را نابود كرد و خواسته‌هاشان بگرفت و كشورشان را - جز آن چه خسرو بر آن چيره شده بود - از آن خويش كرد ، با سپاهيان خود و با مردمان ديگرى كه آنان را به سوى خود كشانيده بود ، همچون أبجر [ 7 
  ] و بنجر و بلنجر ، و شماره‌شان [ 96 
  ] يك صد و ده هزار سپاهى بود ، به سوى انوشروان روىآور گرديد و كس\r\n\r\n\r\n","description":"","footnote":"\r\n[ ( 1 ) 
  ] رخج : استانى است در همسايگى قندهار و خاور بست ( لسترنج : 371 ) رخود ( مقدسى : 297 ) . نولدكه آن را معرب  Araxwadh  گفته است ( ترجمه زرياب : 307 تعليق 12 ) .\r\n[ ( 2 ) 
  ] تخارستان : استانى است پرگستره ، در خاور بلخ ( لسترنج : 453 ) .\r\n[ ( 3 ) 
  ] دروستان : در متن چنين است . آن چه در طبرى ( 2 : 894 ) است ، دردستان . در حواشى آن دروستان ، دروستان ، دهستان .\r\n[ ( 4 ) 
  ] در متن : للبافرز . در طبرى : بارز ، در حواشى آن ، البارز . ضبط نولدكه : پاريز است ( ص 253 ، 308 يادداشت 13 ) كه با طبرى همخوانى دارد . للبافرز ، چنين مىنمايد كه مصحف « البارز » است .\r\n[ ( 5 ) 
  ] در متن : سنحوا ( سنخوا ؟ ) . اين نام در طبرى ( 2 : 895 ) سنجبوا ، و در حواشى آن ، سحبوا ، آمده است . ( نگاه كنيد به نولدكه ، زرياب ص 254 ، 309 يادداشت 17 )\r\n[ ( 6 ) 
  ] ورز : در متن چنين است . در طبرى نيز ورز و در حواشى آن ، ورد ، آمده است .\r\n[ ( 7 ) 
  ] أبجر : در متن به همين گونه است . در طبرى ( 2 : 895 ) ابخز و در نولدكه بگونه ابخاز آمده است ( ترجمه زرياب : 255 ، 308 تعليق 15 ) .\r\n","page_name":" 163 ","page_number":163},
  {"content":"\r\n\r\nبه نزد خسرو فرستاد و او را بيم داد و خواسته‌هايى از وى بخواست و گفت اگر آن چه را كه از او خواست به زودى نفرستد كشورش را زير پا خواهد گرفت و با وى خواهد جنگيد . انوشروان پيام او را به چيزى نگرفت و نپذيرفت . زيرا كه مرزهاى خويش را به ويژه مرزهاى چول را كه خاخان از همان جا روى آورده بود ، استوار ساخته بود و از رخنه‌ناپذيرى راهها و گذرگاهها دلگرم بود و از توانايى خود بر نگاهدارى مرز ارمنستان نيك آگاه بود . از همين روى ، خاخان كه از سوى چول و گرگان پيش آمده بود با دژها و مردانى روبرو شد كه انوشروان آماده كرده بود و دريافت كه كارى از پيش نتواند برد و نوميد بازگشت .\r\n\r\nچارهء كار مزدكيان [ و بازگردانيدن خواسته‌ها و كارى كه با زنان گرفتار كرد 
  ] [ و كارسازىهاى ديگر او 
  ]\r\nانوشروان سران مزدكيان را گردن زد و دارايىشان را در ميان نيازمندان بهر كرد و گروه بسيارى از آنان را كه به خانه‌ها درآمدند و خواسته‌ها و زنان مردم را از چنگ‌شان ربودند ، و شناخته شدند ، بكشت و خواسته‌ها به خداوندان بازگردانيد و فرمود تا هر كودكى را كه پدر شناخته نبود ، يا در كيستى او همداستانى نداشتند ، به كسى دهند كه چهره‌اش به وى ماند و از خواستهء آن كه كودك را بپذيرفته ، بخشى به كودك دهند و در كار زنانى كه به زور ربوده شدند ، فرمود تا از آن مرد كابين وى بستانند و كسان آن زن را خوشنود سازند و زن را آزاد مىگذاشت تا اگر خواهد با همان مرد بماند يا شوى ديگر گيرد ، مگر آن كه از پيش شويى داشته باشد كه در آن هنگام مىبايست به نزد همان شوى بازش گردانند . بفرمود تا از آن كه به خواستهء كسى دست يازيده و زيانى رسانيده ، تاوان بستانند و ستمگر را هم به اندازه گناهى كه كرده است كيفر دهند . و بفرمود تا دختران نژادگانى را كه بى سرپرست شده بودند و به وى نامه نوشتند به همپايگان‌شان شوى دهند و هزينهء برگ [ 1 
  ] شان را از گنجينهء كشور بپردازند و پسرانشان را از خانواده‌هاى بزرگ زن داد و توانگرشان كرد و فرمود به دربار او باشند تا در كارها از ايشان يارى جويد . زنان پدر\r\n\r\n\r\n","description":"","footnote":"\r\n[ ( 1 ) 
  ] برگ : جهاز يا جهيز عروسى . بلعمى نيز به همين معنى به كار برده است ( دهخدا : « برگ » ) .\r\n","page_name":" 164 ","page_number":164},
  {"content":"\r\n\r\nخويش را آزاد گذاشت تا اگر خواهند با زنان وى بمانند و با آنان برابر باشند و روزى همانند بستانند ، يا براى ايشان شوهرانى همپايه و در خور بيابند . فرمود تا رودها و كاريزها بكنند و به آبادكنندگان ، خواسته پيشاپيش دهند و نيرومندشان كنند . فرمود تا پلهاى ويران را باز سازند و آن را به گونه‌اى بهتر از هميشه بازگردانند . فرمود تا راههاى مردم هموار سازند . در راهها ساختمانهاى بزرگ و دژها بساخت و فرمان‌داران و كارداران شايسته برگزيد و از آنان هر كه را بر جايى گماشت دستورهاى رسا و روشن داد . دربارهء كارنامه‌ها و اندرزنامهء اردشير سفارش كرد . هم خود به كار بست و هم ديگران را بر آن واداشت . [ 97 
  ]\r\n\r\n[ كشورگشايى 
  ]\r\nهمين كه كارهاى كشور سامان گرفت و پادشاهى او استوار شد و به سپاه و نيروى خود پشتگرم گرديد ، به سوى انتوخيا بتاخت و آن شهر را بگشود و فرمود شهر را به درازا و پهنا و راهها و شماره خانه‌ها بنگارند و سپس ، بر نگارهء آن شهرى در كنار تيسپون بسازند و شهر رومگان [ روميه 
  ] اين چنين ساخته آمد . آن گاه مردم انتوخيا را در آن بنشانيد . چون به دروازهء شهر رسيدند هر خانواده به خانه‌اى رفت كه همانند خانهء وى در انتوخيا بود . آن گاه به سوى شهر هركلئا [ 1 
  ] بتاخت و آن را بگشود . آن گاه اسكندريه را گشود و كيسر [ قيصر 
  ] در برابر او سر فرود آورد و به وى سربها پرداخت .\r\nسپس از روم بازگشت و راه خزر در پيش گرفت و كين خود از خزران بتوخت و خون مردم خويش را كه در آنجا كشته شده بودند بازپس گرفت . آن گاه به سوى عدن رفت و تنگه‌اى از دريا را كه ميان دو كوه بود با سنگ و تيرهاى آهن ببست . آن گاه ، و زان پس كه دختر خاخان را به زنى گرفت و از او كمك جست ، به سوى هپتالان بتاخت . شاه ايشان را بكشت و خاندان او را از بيخ و بن برانداخت و از بلخ و آن سوى بلخ بگذشت و سپاهيان خود را در فرغانه فرود آورد . آنگاه به تيسپون بازگشت و سپاهى از مردم ديلم به حبشه فرستاد كه مسروق حبشى را در يمن بكشتند و از آن پس در تيسپون پيروز و سرفراز بماند و همه فرمان‌روايان از او بشكوهيدند و فرستادگان توران و چين و خزر و مانندشان به\r\n\r\n\r\n","description":"","footnote":"\r\n[ ( 1 ) 
  ] برابر ضبط نولدكه ( ص 258 ) . در متن : مدينة هرقل .\r\n","page_name":" 165 ","page_number":165},
  {"content":"\r\n\r\nدر بار او مىآمدند . انوشروان ، دانشمندان را بزرگ مىداشت ، وى بر جان [ 1 
  ] را بگشود و بازگشت و در بند [ 2 
  ] را بساخت . عبد الله پدر پيامبر ، و پيامبر ( ص ) خود نيز به روزگار او كه پادشاهى وى چهل و هشت سال بود بزادند . عبد الله در بيست و چهارمين سال پادشاهى او زاده بوده است . انوشروان كس به نزد منذر نعمان كه مادرش ماء السماء زنى از زنان يمن بود ، فرستاد و او را بر تازيان حيره و سرزمينى كه حارث عمرو بر آن فرمان مىراند پادشاه كرد و كار كشور را به سامان بازگردانيد .\r\n\r\n[ راست آوردن كار باج گزارى براى افزايش دارايى كشور 
  ]\r\nبهترين چاره‌اى كه انوشروان براى افزايش دارايى و بارور كردن خواسته بينديشيد و به كار بست آن بود كه ، پس از آن كه وى از كار مرزها و كار شاهان پيرامون بياسود و كارها و پرداختهاى بايستهء دورترين شاهان را از توران و خزران و هندوان باز نمود و شام و مصر و روم را به خواسته‌اى كلان به پادشاه روم بفروخت و به پرداخت باج سرانه و سالانه‌اش وادار ساخت تا به كشورش لشكر نكشد ، آن گاه ، در آيين باج‌گزارى و سرچشمه‌هاى دارايى كشور كه شاهان پيشين داشته‌اند ، نگريست [ 98 
  ] و ناگهان بديد كه از مردم برخى خوره‌هاى كشور يك سوم برداشت ، و از برخى يك چهارم ، و از برخى يك پنجم ، و از برخى ديگر يك ششم بر پايهء چند و چون آب و آبادانى كه از آن برخوردارند باج گيرند و سرانه نيز به اندازه‌اى بستانند .\r\nكوات در واپسين روزهاى پادشاهى خويش فرموده بود تا زمين‌ها را چه كوه و چه دشت بپيمايند تا مردم باج بر پايهء آن گزارند . ليك كار پيمايش به انجام نرسيده بود كه كوات بمرد و چون انوشروان پادشاه شد فرمود تا كار به پايان برند و خرمابنان و زيتون‌بنان و جز آن را و نيز سرها را بشمرند . سپس فرمود تا دبيران ، آمار درشت بيرون آرند بى آن كه خرد خرد باز نمايند . آن گاه مردم را بار داد و دبير را فرمود تا آن آمارها كه از\r\n\r\n\r\n","description":"","footnote":"\r\n[ ( 1 ) 
  ] بر جان : به پهلوى  Varjan  شهرى در جزر ( مراصد ) جَزَر بازگونه جُرْز است و جُرْز تازى شدهء گرج كه همان گرجستان باشد ، ورج ، برج ، گرج : حرفهاى اول اين سه گويش در بسيارى واژگان جاى يك ديگر مىنشينند ( وراز ، براز ، گراز ) . برخى نيز آن را همان بلغار امروزى دانند . نيز نگاه كنيد به دكتر محمدى ، الترجمة و النقل عن و الفارسية ص ( 71 - 73 ) ، الدراسات الادبية ، سال سوم شماره سوم ص ( 364 - 365 ) .\r\n[ ( 2 ) 
  ] در متن : باب الأبواب . در بند نوشروان نيز گويند . شهرى است در كنار درياى خزر . ( مراصد الاطلاع ) .\r\n","page_name":" 166 ","page_number":166},
  {"content":"\r\n\r\nدانه‌هاى گوناگون و خرمابنان و درختان زيتون و سرها برداشته است ، بر مردم بخواند و دبير چنين كرد .\r\nآن گاه خسرو انوشروان به مردم گفت :\r\n- « چنان ديده‌ايم كه بر گريب‌هايى كه از اين پيمايش به دست آمده است ، نيز بر خرمابنان و درختان زيتون و سرها ، باجهايى نهيم و بفرماييم تا سالانه در سه گاه گزارده آيد و در گنجينهء دارايى كشور ، خواسته چندان گرد كنيم كه اگر در مرزى از مرزها ، يا در سويى از سوىهاى كشور ، رخنه‌اى ، يا رويداد ناخوشايندى روى دهد ، و براى پيشگيرى يا چاره كردن آن به هزينه‌اى نياز افتد ، خواستهء بايسته ، در گنجينه‌هامان آماده و فراهم باشد و نخواهيم كه در همان هنگام به باج گرفتن بياغازيم . در رايى كه زده‌ايم و بر آن شده‌ايم چه گوييد ؟ » كسى راى نزد و سخنى نگفت و خسرو گفتهء خويش را سه بار بگفت .\r\nآن گاه ، مردى از آن ميان برخاست و روى به خسرو گفت :\r\n- « شاها ، جاودان مانى ، آيا اين باج را بر تاكى نهى كه بميرد و برزى كه بخشكد و جويى كه بىآب شود و كاريزى كه آب آن بند آيد ؟ » خسرو به وى گفت : « اى دشوار شوم ، از كدام رده باشى ؟ » گفت : « از دبيرانم . » خسرو گفت :\r\n- « با خامه‌دان چندان بزنيدش كه بميرد . » دبيران ، به ويژه از سر بيزارى نمودن از راى و گفتار او ، و نزديكى جستن به خسرو ، با خامه‌دان چندان بر او كوفتند تا بمرد . » [ 99 
  ] آنگاه مردم گفتند : « شاها ، هر باجى كه بر ما نهى از آن خوشنود باشيم . » خسرو تنى چند از رايمندان پاكدل را برگزيد و فرمود تا در آنچه به وى گزارش كردند ، از پيمايش زمين و شمارهء خرمابنان و درختان زيتون و سرشمارى مردم ، نيك بنگرند و چندان كه به سود و آسايش مردم بينند نهاده‌هايى نهند و آن را به نزد وى بردارند .\r\nهر يك ، راى خويش را در اين باره و در چندى نهاده‌ها باز گفتند و در ميان بگردانيدند تا سرانجام همداستان شدند و بر آن چه نگاهدار مردم و ستوران است ، بر گندم ، جو ،\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبرنج ، تاك ، خرما ، خرمابن ، زيتون‌بن ، نهاده‌هايى چنين بنهادند :\r\nبر هر گريب زمين گندم و جو يك درهم .\r\nبر هر گريب تاكستان هشت درهم .\r\nبر هر گريب خرماستان هفت درهم .\r\nبر هر چهار خرمابن پارسى يك درهم .\r\nبر هر شش خرمابن پست يك درهم .\r\nبر هر شش زيتون‌بن يك درهم .\r\nو تنها بر خرمابنانى باج نهادند كه در باغى رسته باشند و گرد هم باشند نه تك درخت ، و از فراورده‌هاى هفتگانه جز اين را فرو نهادند و مردم را زندگى نيرو گرفت .\r\nباج سرانه را جز بر نژادگان و بزرگان و رزمندگان و هيربدان و دبيران و پيشگران شاه ، بر تودهء مردم ببستند و آنان را بر چند گروه كردند : گروه دوازده درهم ، گروه هشت درهم ، گروه شش درهم ، و گروه چهار درهم ، كه به توانايى و ناتوانى مرد بسته بود . بر آنان كه كمتر از بيست يا بيشتر از پنجاه سال داشتند باج نبستند . سپس ، اين نهاده‌ها را به نزد خسرو برداشتند و خسرو بپسنديد و فرمود تا به كار بندند و بر پايهء آن باج را سالانه در سه بهر بستانند و آن را همداستانى [ 1 
  ] بناميد ، يعنى : باجى كه همه بدان خوشنود بودند . اين همان نهاده‌هايى است كه عمر خطّاب ، كه خدا از او خشنود باد ، آنگاه كه پارس را بگشود از آن پيروى كرد و فرمود تا از آنان كه به باور نيامده‌اند باج سرانه بر همين آيين بستانند . جز اين كه عمر بر هر گريب زمين ويران همان را نهاد [ 100 
  ] كه اگر كشته بود باج آن مىبود . و بر هر گريب زمين گندم و جو يك تا دو كفيز [ قفيز 
  ] گندم بيفزود و آن را برگ سپاهيان كرد . عمر ، به ويژه در عراق ، نهاده‌هاى خسرو انوشروان را كه بر زمين و خرماستان و زيتون بن و سرها نهاده بود به كار بست و باجى را كه خسرو از برگ و نواى مردم برداشته بود وى نيز برداشت و ببخشود .\r\n\r\n\r\n","description":"","footnote":"\r\n[ ( 1 ) 
  ] در متن : ابراسيار ، بى هيچ نقطه . نقطه‌ها از طبرى است . ( 2 : 962 ) . همداستانى را بلعمى به كار برده است .\r\nبسا كه ابراسيار تصحيفى از همين كلمه باشد .\r\n","page_name":" 168 ","page_number":168},
  {"content":"\r\n\r\n\r\nبخشى از زندگىنامه و كشوردارى انوشروان كه آن را از روى نامه‌اى [ 1 
  ] كه انوشروان خود دربارهء زندگى و كشوردارى خويش نوشته است بياوردم\r\nدر آنچه انوشروان دربارهء زندگى خويش نوشته است چنين خواندم :\r\n\r\n[ مردى شمشير كشيد و آهنگ ما كرد 
  ]\r\nدر راه همدان كه براى گذرانيدن تابستان به آن جا مىرفتم ، روزى در دستگرد خسرويه [ 2 
  ] نشسته بودم . براى فرستادگان خاخان و هپتالان و چين و كيسر و بغپور كه به درگاه بودند ، خوان بگسترانيده بودند كه ناگاه يكى از اسواران با شمشير آخته پيش آمد و به سراپرده رسيد . پرده را از سه جاى بدريد و خواست تا به جايى كه ما بوده‌ايم درآيد و با ما درآويزد . از پيشگران يكى گفت تا با شمشير به سوى او بيرون شوم . من دانستم كه اگر تنها يك تن باشد ديگران وى را از ما باز خواهند داشت و چنان چه گروهى باشند از شمشير من كارى ساخته نيست . نترسيدم و از جاى نجنبيدم . يكى از نگهبانان او را بگرفت و من ناگهان دريافتم كه مردى رازى و از بندگان و ويژگان ما باشد . ياران نيك مىدانستند كه همداستانان وى بسيار باشند .\r\nاز اين روى ، از من درخواستند تا ديگر در بزمى ننشينم و با كسى باده ننوشم تا آن گاه كه از كار آگاه شوم . سخن ايشان نپذيرفتم تا فرستادگان شاهان مرا ترسو نپندارند و براى نوشيدن بيرون شدم . چون بزم پايان گرفت ، مرد رازى را به بريدن دست راست و كيفرهاى ديگر بترسانيدم تا دربارهء آن كه بدين كارش برانگيخته به من راست گويد و باورانيدم كه اگر دروغ نزند از اين پس كيفرى نبيند . گفت :\r\nگروهى كه [ 101 
  ] از پيش خود نامه‌ها ساخته و سخن‌ها پرداخته‌اند و آن را به خدا\r\n\r\n\r\n","description":"","footnote":"\r\n[ ( 1 ) 
  ] همان است كه ابن نديم با نام كتاب التاج فى سيرة انوشروان يا الكارنامج فى سيرة أنوشروان از آن ياد كرده و ابن مقفع آن را از پهلوى به تازى در آورده است . ( فهرست : 118 ، 305 ) .\r\n[ ( 2 ) 
  ] در متن : دسكرة الملك . ( دستگرد ، دستگرد خسرويه ) در هفت كيلومترى شمال خاورى تيسپون واقع است . ( كريستن سن ) .\r\n","page_name":" 169 ","page_number":169},
  {"content":"\r\n\r\nبسته‌اند ، بر او چنين راى زده‌اند و گفته‌اند كه كشتن او - كه اگر مرا بكشد - تو را به بهشت برد . پس ، جست و جو كردم و سخن وى راست ديدم . فرمودم تا رازى را رها كنند و آن چه از وى گرفته‌اند باز پس دهند . فرمودم تا كسانى را كه كيشى بر ساخته‌اند و بر او چنين راى زده‌اند گردن زنند و هيچ يك از ايشان را زنده نگذاشتم .\r\nانوشروان گويد :\r\n\r\n[ كشتنم را روا ديدند 
  ]\r\n« چون آن گروه را كه كيش ديگرى آوردند ، به نزد خويش خواندم تا از گفتارشان آگاه گردم ، در گستاخى و پليدى و نيروى اهريمنى به پايه‌اى بودند كه از كيش پليد خويش بىپروا سخن مىگفتند و از مرگ باك نداشتند ، تا آن جا كه از برترين‌شان ، از روا بودن كشتن خويش پرسيدم ، در برابر آن همه ، گفت : آرى ، كشتن تو را و كشتن هر كه را كه بر كيش ما نباشد روا مىدانم . به كشتن وى فرمان ندادم تا آن كه چاشتگاه فرا رسيد . فرمودم تا براى خوردن چاشت ، وى را در زندان بدارند . خوراك براى وى بفرستادم و فرستاده را فرمودم كه از سوى من به وى گويد كه زنده ماندن من از آن چه او گفته است سودمندتر باشد . به فرستاده گفت :\r\nدرست است . ليك شاه از من خواسته است تا در آن چه به دل دارم راست گويم و كيشى را كه بدان گرويده‌ام پنهان ندارم . من بر كيشى باشم كه از آموزگار خويش آموخته‌ام .\r\nانوشروان گويد :\r\n\r\n[ بخشش به بىنوايان روم 
  ]\r\nچون كيسر به من نيرنگ زد و من به كشور او لشكر كشيدم و او خوار شد و خواستار آشتى گرديد و براى من خواسته‌اى فرستاد و پرداختن باج و سربها را بپذيرفت ، ده هزار دينار از آن چه فرستاده بود ، به بىنوايان و برزگران روم بخشيدم .\r\nاين در سرزمين‌هايى از روم بود كه زير پا نهاده بودم ، نه جاهاى ديگر .\r\nانوشروان گويد :\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\n[ از باج بكاستم تا زمين‌ها آباد گردد 
  ]\r\n« چون بر آن شدم تا خود به پيگيرى كار مردم بپردازم و گرفتارى و ستم را از آنان بردارم ، و سنگينى باج بر آنان سبك كنم - چه ، اين فزون بر پاداشى كه در آن است مايهء بهبود كشور و بىنيازى مردم گردد و به شهريار توان دهد تا به هنگام نياز ، باج بايسته از ايشان بستاند ، زيرا برخى نياكان ما بر آن بوده‌اند كه [ 102 
  ] بخشودن يك سال و دو سال و گاه كاستن باج ، مردم را بر آباد كردن زمين‌هاشان توانا سازد ، - پس كارگزاران و باج‌گزاران را گرد كردم . نابسامانى كارشان چنان بود كه چاره نديدم جز آن كه كار باج را راست آورم و باج پيش بريدهء شهر شهر ، خوره خوره ، روستا روستا ، ده ده و مرد مرد را بخواهم و مردانى را كه در چشم من درستكار و استوار بودند ، بر كارشان بگماردم و با كارگزار هر شهر مردى استوار نهادم تا نگاهبان كار وى باشد . داور هر خوره را فرمودم تا در كار مردم خورهء خويش بنگرد و باج‌گزاران را فرمودم تا اگر نياز افتد كه چيزى به نزد ما آرند ، آن را به نزد داورى برند كه بر خورهء ايشان گمارده‌ايم تا كارگزار نتواند بر آن بيفزايد و گفتم تا باج را در برابر چشمان داور بپردازند و داور گواهى كند و فرمودم تا باج از مردگان و خردسالان نارسيده بردارند و فرمودم تا داور و دبير و كارگزار هر شهر ، آمارشان را به ديوان ما گزارش كنند و اين فرمان را به هر سوى نوشتم .\r\nنيز گويد :\r\n\r\n[ گزارش موبدان موبد 
  ]\r\n« موبدان موبد به ما گزارش كرد كه گروهى از نژادگان كه از ايشان نام برده بود ، و برخىشان به درگاه بودند و برخى در شهرهاى ديگر ، آيين‌شان نه آن است كه از پيامبر و دانشمندان خويش داريم . از آن در نهان سخن گويند و مردم را بدان خوانند و اين مايهء تباهى كشور است و مردم همداستان نمانند تا آن چه شاه بر كيش خود روا داند آنان نيز دانند ، يا آن چه شاه روانشناسد آنان نيز نشناسند . چه ، اگر مردم همگى هم كيش و همدل شاه باشند ، سپاه وى نيرومند گردد و خود در پيكار با دشمن پشتگرم باشد . پس ، اين ناسازگاران را پيش خواندم تا با ايشان گفت و گو كنيم و راستى را بشناسند و بدان گردن نهند و فرمودم تا از سرزمين و كشورم دورشان كنند\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nو كسانى را كه بر كيش اينان باشند نيز پاپى شوند و با ايشان نيز چنين كنند .\r\nنيز گويد :\r\n\r\n[ درخواست توران و رفتن ما به دربند چول 
  ]\r\nتوران كه در سوى اباختر [ 1 
  ] باشند به ما بنوشتند كه تنگ دست شده‌اند و اين كه اگر چيزى به آنان ندهيم ناگزير به سوى ما لشكر كشند . از ما چند چيز خواستند :\r\nاين كه [ 103 
  ] آنان را به سپاه خويش درآوريم و براى آنان روزى نهيم تا بدان بزيند ، و اين كه از سرزمين گنجه و بلنجر و آن سوى ، پهنه‌اى به ايشان دهيم كه روزگار بدان بگذرانند . پس چنان ديدم كه از آن راه تا دربند چول گذر كنم . خوش مىداشتم تا شاهانى كه از سوى ما در آنجا فرمان مىرانند بدانند كه ما هر گاه بخواهيم به هر كجا توانيم رفت و فرّ و شكوه شاهنشاهى و فزونى سپاه و آمادگى ساز و برگ و جنگ افزار ما را ببينند تا در برابر دشمنان خود دلگرم و دلير گردند و از نيروى كسى كه براى روز نياز در پشت خويش دارند آگاه باشند . نيز خوش داشتم كه هم به دست خود به آنان پاداش و پيشكش دهم ، ايشان را در نشست‌ها در نزديك خويش نشانم و به ايشان سخن نرم گويم تا مهرمان در دلشان افزون شود و ما را بيش از پيش بخواهند و در جنگ با دشمنان ما تشنه‌تر گردند . نيز خواستم تا دژهاشان را از نزديك ببينم و در رهگذر خويش از روزگار باج‌گزاران جويا شوم .\r\nپس راه همدان و آذربايگان را در پيش گرفتم و چون به چول و شهر پيروز خسرو رسيدم ، آن شهرهاى كهن و آن مرز و بوم را باز ساختم و فرمودم تا دژهايى ديگر بسازند .\r\n« خاخان خزر همين كه شنيد در آن جا فرود آمده‌ايم ، بيمناك شد كه مبادا با وى بجنگيم . پس به ما نوشت كه از هنگامى كه شهريارى به من رسيده ، دوست دارد كه با من در آشتى باشد و فرمانبردارى مرا نيكبختى خويش داند . يكى از سرداران او چون چنين‌اش بديد ، او را فرو گذاشت و با دو هزار تن از ياران خويش به نزد ما\r\n\r\n\r\n","description":"","footnote":"\r\n[ ( 1 ) 
  ] اباختر (  Apaxtar  شمال ) يكى از چهار پادگس كه كوات ، ايران را بر آن بهر كرد . نگاه كنيد به توضيحى كه در پى مىآيد .\r\n","page_name":" 172 ","page_number":172},
  {"content":"\r\n\r\nآمد . او را بپذيرفتيم و با اسوارانى كه در آن سو داشتيم جاى داديم و براى او و يارانش روزى نهاديم و فرموديم تا براى ايشان دژى در آن جا بسازند و فرموديم تا براى هم‌كيشان ما مزگتى پى افكنند و يك موبد و گروهى از مغان را در آن جاى داديم و فرموديم تا هر كه را از توران كه به كيش ما در آيند بياموزند كه در فرمانبردارى شهرياران چه سود اين جهانى و چه پاداش آن جهانى نهفته است .\r\nايشان را به دوستى و درستى و داد و پاكدلى و پيكار با دشمن وادارند و انديشه و آيين ما را به نوخاستگان‌شان بياموزند . براى آنان در آن سامان ، همچنين بازارها پديد كردم و راههاشان را باز ساختم و كژىها از خيابانها راست آوردم و چون در انبوه سواران و پيادگان كه در آن جا براى ما گرد شده بودند نيك نگريستم ، ديدم كه اگر در ميانهء پارس بود ماندن ما در آن جا بهتر مىبود . [ 104 
  ] نيز گويد :\r\n\r\n[ بازنگرى در كار كشور و مردم 
  ]\r\n« چون بيست و هشت سال از شهريارى ما بگذشت ، در كار كشور و دادگرى در ميان مردم ، و رسيدگى به كارشان ، و بررسى ستمهايى كه بر آنان رفته ، و برداشتن ستمها ، بار ديگر نگريستم و موبد هر مرز و شهر و خوره و گند [ 1 
  ] را فرمودم تا آن چه در اين باره است گزارش كنند و فرمودم تا از سپاهيان سان بينند ، آنان كه به درگاه بودند در برابر من ، و آنان كه در مرزها و پيرامون كشور ، در برابر سپهبد ، پادوسبان ، [ 2 
  ] داور و استوارى كه از سوى ما است . نيز فرمودم تا باج گزاران را در هر گوشهء كشور ، در شهرشان و در برابر سپهبد و داور و دبير و استوار شهر ، گرد كنند و كسانى را كه به درستى و استوارى و وارستگى و دانش بشناختم و بيازمودم ، به شهر\r\n\r\n\r\n","description":"","footnote":"\r\n[ ( 1 ) 
  ] گند : جند تازى شدهء آن است كه در متن آمده است . در اصل نام يكى از يكان‌هاى ارتش ساسانى بود كه سپس در كتب اسلامى به جاهايى گفته شد كه يك جند سپاه در آن نهاده بودند . ( ياقوت ) .\r\n[ ( 2 ) 
  ] پادوسبان ( پاذگسپان  Patgospan  ) . كوات ، كشور را به چهار پادگس بهر كرد و هر يك را به يك پادوسبان سپرد . چهار پادگس در چهار سوى ايران بوده است : پادگس :  Apaxtar  ( شمال ) ، پادگس  Nemroz  ( جنوب ) ، پادگس  Khvarasan  ( مشرق ، خراسان ) ، پادگس  Khvarvaran  ( مغرب ، خوربران ) . ( كريستن سن ، ياسمى :\r\n376 ، نولدكه ، زرياب : 303 ، دهخدا ، محمدى ، الترجمة و النقل : 67 ) .\r\n","page_name":" 173 ","page_number":173},
  {"content":"\r\n\r\nو خوره‌اى كه آن بندگان و كارگزاران و مردم آن سرزمين مىبودند ، گسيل داشتم تا همه را از نژاده و پست گرد كنند و كارهاشان را درست و راست همگى گزارش كنند ، داورىها را اگر درست بوده باشد و مردم با خوشنودى به كار بسته باشند ، در همان جا پايان بخشند و آن چه بر آنان دشوار آيد به نزد من آرند . من به اين پيگرىها چنان دل دادم كه اگر پاييدن دشمنان و پاسدارى از مرزها نبود ، كار باج و مردم را در ده ده كشور خود به دست مىگرفتم . ليك ترسيدم كه كارهايى كه از آن بزرگتر است تباه گردد ، كارهايى كه جز من كسى از پس آن برنيايد و نتواند چو من استوار كند و مرا از آن آسوده بدارد ، فزون بر دشواريهايى كه در رفتن به روستا روستاى كشور ، با سپاهيان و يارانى كه از همراهىشان ناگزير باشيم ، براى مردم نهفته است . نيز خوش نداشتيم كه آنان را به درگاه خوانيم . چه بيم از آن داشتيم كه باج‌گزاران از آباد كردن [ 105 
  ] زمين‌هاشان بازمانند ، يا كسانى باشند كه رنج راه و آمدن به درگاه بر آنان دشوار آيد ، چه ، در آن هنگام كار روستاها و كشتزارها و آبها و كارهاى ناگزير ديگر كه در همه هنگام سال به رسيدگى نيازمند است ، بر زمين ماند . اين بود كه چنين كرديم و موبدان موبد را بر اين كار بگمارديم و فرمانها نوشتيم و كسانى را كه به آنان دل آسوده بوديم و اميد داشتيم كه كار به سان ما كنند ، گسيل داشتيم و كار را به آنان سپرديم .\r\nنيز گويد :\r\n\r\n[ براى پژوهش در كار مردم و استواران باج با مردم خوره‌ها بنشستيم 
  ]\r\n« آن گاه كه مردم سراسر كشور به فرّ ايزدى ، از دشمنان بياسودند و از آنان جز دو هزار تن از ديلمان نماندند كه گشودن دژهاشان از ناهموارى كوهها در آن سامان دشوار بود ، براى كشورمان سودمندتر از آن نديدم كه به پژوهش در كار آن استواران كه به دادخواهى باج گزاران گمارده بوديمشان ، بپردازيم . در گزارش به ما گفته بودند كه استواران ، چنان كه ما خواسته بوديم ، در اين راه نكوشيده‌اند . از اين رو ، فرمودم تا به داور هر خوره بنويسند كه مردم خورهء خويش را بىآگاهى كارگزار و سران خوره ، گرد كند و از ستمى كه بر آنان رفته و باجى كه از ايشان بستانيده‌اند ، جست و جو كند و در اين پژوهش راى خويش را تا آن جا كه در توان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدارد به كار گيرد و هيچ كوششى را فرونگذارد و كار يك يك كارگزاران را بنويسد و مهر خويشتن و مهر خوشنودى مردم آن خوره را بر آن زند و به نزد من فرستد . نيز تنى چند از كسانى را كه پسنديدهء مردم خوره باشند گسيل دارد و اگر بخواهند كه چند تن از فروپايگان نيز با آنان باشند چنين كنند .\r\nفرستادگان چون به درگاه بيامدند بار دادم و در برابر بزرگان كشور ، شاهان ، داوران ، آزادگان و نژادگان ، در آن گزارش‌ها و ستم‌نامه‌ها نيك نگريستم . پس ، هر دادخواهى كه از كارگزاران يا از نمايندگان ، يا از نمايندگان نمايندگان ما ، يا از زنان و بستگان خاندان ما مىبود بى آن كه گواهى بخواهيم ، از باج گزاران فرو انداختيم . چه ، نيك مىدانستيم كه باج گزاران در برابر آنان ناتوان باشند و زورمندان به مردم ناتوان ستم كنند و هر دادخواهى كه مردم از يك ديگر مىداشتند و راستى بر من آشكار مىگرديد پيش از آن كه از نزد ما بروند ، دادشان بستانيدم و آن چه دشوار مىبود و در پژوهش ، به گواهان و داور شهر نياز مىافتاد ، استوارى از دبيران ، استوارى از موبدان ، استوارى از بندگان و پيرامونيان خويش را با آن بفرستادم و كار را استوار داشتم . در آن جا كه سخن از راستى و داد باشد ، يزدان در چشم ما ، ارجى براى خويشان و بندگان و پيرامونيان ما ننهاده است . زيرا كه نزديكان شاه با شكوه و نيرويى كه دارند ، ستم كردن از ايشان بر مىآيد و اگر شهريار آنان را به خويش واگذارد ، هر كه با ايشان درافتد برافتد ، مگر كسانى از ايشان كه هم به فرهنگ شاه فرهيخته باشند و آيين او را پاس بدارند و با مردم او مهربان باشند [ 106 
  ] كه اينان اندك‌اند . پس ستمهايى كه از ايشان مىشناخته‌ايم ما را بر آن داشت تا در دادخواهىهايى كه بر آنان به نزد ما مىآورده‌اند گواه نخواهيم . نيز نخواسته‌ايم به كسانى كه در سايهء ما نيرومند ، و با جايگاهى كه در نزد ما داشتند ، در پايگاهى بلند بوده‌اند نيز ستمى رود . چه راستى و داد ، ناتوان و نيرومند و بى نوا و توانگر را يكسان در بر مىگيرد . ليك هر گاه كه داورى دشوار مىبود ، داورى هم بر زيان ويژگان و بندگان را از داورى به زيان درويشان و تهىدستان و نيازمندان خوشتر مىداشتيم . چه مىدانستيم كه اينان را ياراى ستم كردن بر پيرامونيان ما نباشد . نيز مىدانستيم كه آن ويژگان را كه داورى به زيان‌شان كرده‌ايم ، از نوازش‌ها و بخشش‌هاى ما بهره‌هايى است كه اينان را\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nنباشد . سوگند ، كه دوست‌ترين ويژگان و نكوترين بندگان در چشم ما آنان‌اند كه با مردم هم بر شيوهء ما باشند و با تهىدستان و درويشان مهر ورزند و دادشان بدهند .\r\nچه ، هر كه بر اينان ستم كند ، بر ما ستم كرده و هر كه به اينان زور گويد ، به ما گفته و خواسته است كه زينهار ما را كه نگهبان و پناهگاهشان است ناديده انگارد .\r\nنيز گويد :\r\n\r\n[ نامه‌اى كه توران خزر به ما نوشتند 
  ]\r\n« در سى و هفتمين سال شهريارى ما ، چهار رده از توران خزر كه هر كدام را شاهى است ، به من نوشتند و در آن از تنگدستىشان و نيز از بهره‌اى كه از بندگىمان دارند ، سخن گفتند و از ما درخواستند كه روا داريم تا با ياران خود به نزد ما آيند و از ما فرمان برند و خواستند تا از آن چه پيش از شهريارى ما از آنان سر زده بود ، چشم بپوشيم و ايشان را با بندگان ديگر خويش در يك پايه نهيم و اين كه هر گاه به جنگ و جز آن فرمان دهيم چون بهترين ياران پاكدل ، از ما فرمان برند .\r\n« در پذيرفتن ايشان چند سود ديدم : يكى شكيبايى و دليرىشان ، ديگر آن كه بيم داشتم كه از سر نياز به سوى كيسر [ 1 
  ] يا شاهان ديگر روند و مايهء نيرومندى آنان در برابر ما گردند . در گذشته نيز ، كيسر در نبرد با شاهان باج‌گزار ما ، همين توران را به كمترين مزد به مزدورى گرفت و در آن جنگ به يارى آنان شكوهى يافت . چه ، توران از خوشىهاى زندگى بىبهره‌اند و سختى زندگى ، آنان را به سوى مرگ گستاخ مىكند .\r\n« به آنان نوشتم : ما هر كه را كه به فرمان ما گردن نهد بپذيريم و آن چه داريم از كسى دريغ نورزيم و به مرزبان دربند در نامه‌اى فرمودم تا آنان را پياپى به خاك ما درآورد .\r\n« مرزبان به ما نوشت كه از توران پنجاه هزار تن با زنان و فرزندان و روزىخواران ، و از [ 107 
  ] سران‌شان سه هزار تن با زنان و فرزندان و بستگان\r\n\r\n\r\n","description":"","footnote":"\r\n[ ( 1 ) 
  ] به پارسى ميانه ، قيصر را كيسر  Kesar  مىگفته‌اند . ( فره‌وشى )\r\n","page_name":" 176 ","page_number":176},
  {"content":"\r\n\r\nخود به نزد وى آمده‌اند .\r\n« چون گزارش به من رسيد خوش داشتم كه آنان را به خود نزديك كنم تا نيكىها و نواخت‌هاى مرا ببينند و با سرداران من خوى گيرند تا هر گاه با سردارى به جنگىشان فرستيم دل به يك ديگر استوار دارند . پس راهى آذربايگان شدم .\r\nچون بدان جا فرود آمدم به آنان بار دادم كه بيايند . در آن روز ، ارمغانهاى شگفتى از كيسر به من رسيد و فرستادهء خاخان بزرگ ، فرستادهء خاوند [ 1 
  ] خوارزم ، فرستادهء شاه هند و داور [ 2 
  ] ، كابل شاه ، خاوند سر نديب ، خاوند كله [ 3 
  ] ، و فرستادگان شاهان ديگر و نيز بيست و نه شاه در يك روز به نزد ما آمدند و چون به آن پنجاه و سه هزار تن از توران رسيدم فرمودم تا در رده‌ها بايستند و بر نشستم تا از آنان بازديد كنم . در آن روز ياران من و آنان كه به نزد من آمده بودند و آنان كه فرمان و بندگى مرا پذيرفته بودند ، چندان بودند كه در دشتى به درازاى ده فرسنگ نمىگنجيدند . پس ، سپاس يزدان بسيار گفتم و فرمودم تا آن توران و خانواده‌هاشان بر هفت پايه شوند و بر هر كدام يكى از خودشان را سردار كردم و زمينهايى به آنان بسپردم و ياران‌شان را جامه بپوشانيدم و براى آنان روزى نهادم و آب و زمين دادم . برخى را با سپهسالارى كه در بر جان [ 4 
  ] ، داشتم و برخى را با سپهسالارى كه در أران [ 5 
  ] داشتم و برخى را در آذربايگان جاى دادم و ايشان را در مرزهايى كه نياز داشته بهر كردم و به مرزبان سپردم و تاكنون هر فرمانى كه دهيم و به هر شهر و مرزى كه فرستيم با پاكدلى بكوشند و ما را شاد كنند .\r\nنيز گويد :\r\n\r\n\r\n","description":"","footnote":"\r\n[ ( 1 ) 
  ] خاوند ( خداوند ) : در برابر « صاحب » در متن ، كه به معنى دارنده و شهريار يا شاه است .\r\n[ ( 2 ) 
  ] داور يا سرزمين داور : ولايتى است بزرگ كه همسايه رخج ، بست و غور است . از شهرهاى داور ، تل و غور است كه در كنار هيرمند باشند . ( مراصد الاطلاع ) .\r\n[ ( 3 ) 
  ] كله : يكى از جزيره‌هاى خليج دوم از درياى هند . ( نزهة القلوب به نقل دهخدا ) بندرگاهى است در هند و در نيمه راه عمان و چين در وسط خط استوا . ( مراصد الاطلاع : معجم البلدان ) .\r\n[ ( 4 ) 
  ] بر جان . توضيح آن گذشت .\r\n[ ( 5 ) 
  ] أران . برابر اللان در متن . آلان ، اران ، ارّان ، گونه‌هايى از يك نام‌اند . سرزمينى است پرگستره كه گنجه از آن است و ميان اين سرزمين و آذربايگان رود ارس روان است . ( مراصد الاطلاع ) .\r\n","page_name":" 177 ","page_number":177},
  {"content":"\r\n\r\n\r\n[ خاخان از ما پوزش و گذشت خواست 
  ]\r\n« خاخان بزرگ در نامه‌اى كه به من نوشت ، از برخى نيرنگها كه به من زده بود پوزش خواست و خواستار بازگشت و گذشت گرديد . خاخان در نامه‌اش نوشت :\r\nآن كسى كه وى را به دشمنى من و لشكركشى به خاك من واداشت كسى بود كه به سود وى نينديشيده است . مرا سوگند داد كه از وى درگذرم و با من پيمانى بندد كه دل بدان استوار دارم . نيز گفت كه كيسر فرستادگان خود را به سوى وى فرستاده و اينك در پذيرفتن آنان از من روا ديد خواهد و اين كه وى پيك هيچ كشور را جز به فرمان من نپذيرد و از فرمان من پاى فراتر ننهد ، هيچ خواسته‌اى را و دوستى با هيچ كس را جز با خوشنودى من نخواهد . در ميان توران كارآگاهى داشتم كه وى نيز پشيمان شدن خاخان و ياران او را از نيرنگى كه به من زده‌اند و دشمنىاى كه كرده‌اند به من گزارش داد . [ 108 
  ] « به خاخان پاسخ دادم : سوگند ، كه مرا باك از آن نيست كه به سرشت و نهاد خود نيرنگ زده‌اى يا از كسى فرمان گرفته‌اى . چه به فرمان ديگرى ، چه به راى خويشتن ، گناه تو يكى است و سزاوار سخت‌ترين كيفر باشى . و نوشتم : در ميان خود و شما بايسته‌اى نشناسم كه به كار نبسته‌ام ، و پيمانى نبينم كه بسته‌اى و نشكسته‌اى . چگونه بياسايم و به سخنت دل بندم ، با اين كه از نيرنگى ديگر ، و از شكستن پيمانى ديگر ، و دروغ بودن سوگندى ديگر آسوده نيستم . گفته‌اى كه فرستادگان كيسر هم اكنون در نزد تواند و در پذيرفتنشان راى ما مىجويى . من تو را از دوستى با كسان باز نمىدارم . خوش نداشتم كه گمان كند من از دوستى ايشان بترسم و از آن بيمناك باشم . خوش داشتم بداند كه من به هيچ از آن چه ميان آن دو مىگذرد نمىانديشم . آن گاه ، براى باز ساختن شهرها و دژهاى خراسان و گردآورى خوراك سپاه و دام و چيزهاى ديگرى كه سپاه بدان نياز دارد كسانى گسيل داشتم و به آنان فرمودم كه آماده و هشيار باشند ، تا بار ديگر ، چون بار نخست ، به هنگام آرامش و آشتى بر ايشان نتازند .\r\nنيز گويد :\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\n[ رزمندگان و آبادگران برابرند 
  ]\r\n« بخششها و نواختهاى ايزد را از آن روز كه مرا به آفريدن بنواخت پيوسته سپاس گويم كه سپاس و نوازش دو تاچهء بار ، يا دو پلّه ترازو باشند كه هر كدام بچربد در آن دگر بيفزايند تا همسنگ يك ديگر شوند و هر گاه نوازش سنگين و سپاس سبك باشد ، بار فرو افتد و پشت باربر آسيب بيند و اگر برابر باشند ، باربر همچنان برود . فزونى نواخت را فزونى سپاس بايد و سپاس بسيار نوازش بسيار آرد . آن گاه ، چون سپاس را برخى به گفتار و برخى به كردار ديدم ، نگريستم تا خداوند چه كارى دوست‌تر مىدارد . ديدم همان است كه آسمان‌ها و زمين را بدان برافراشته و كوهها را بدان استوار داشته و رودها را بدان روان ساخته و آفريدگان را بدان بيافريده است ، و آن چيزى جز راستى و داد نباشد . پس بدان چنگ زدم . ميوهء راستى و داد را نيز چيزى جز آبادانى شهرها نديدم كه روزى مردم و چارپايان و پرندگان و همهء جانوران زمين بدان بسته است . [ 109 
  ] چون نيك بينديشيدم دريافتم كه رزمندگان مزدور آبادگران ، و آبادگران مزدور رزمندگان‌اند . چه رزمندگان مزد خويش از باج گزاران و مردم شهرها گيرند ، از آن روى كه دشمن از ايشان برانند و در پشتيبانيشان بكوشند . پس بر آبادگران است كه مزدشان را درست و بهنگام دهند . چه ، آبادانىشان جز به اينان انجام نگيرد . كه اگر در اين كار سستى ورزند ناتوان‌شان كنند و دشمن‌شان نيرومند گردد . پس درست آن ديدم كه باج گزاران را از كار خويش بيش از آن چه زندگى بدان بر پاى دارند و به آبادانى شهرهاشان پردازند نباشد . نيز روا ندانستم كه به سود كشور و پاسداران كشور ، دست آبادگران را تهى سازم و درمانده‌شان كنم ، كه اگر چنين كنم به سپاهيان و باج‌گزاران يك جا ستم كرده‌ام . چه ، اگر آبادگران باج گزار تباه شوند ، آبادى نماند و آبادى جز به كشور و مردم نباشد . اگر باج گزاران را مايهء زندگى و آبادانى نماند جنگجويان كه نيرو از آبادانى و آبادگران دارند نابود گردند كه كشور جز از فزونى داشتهء باج گزاران آباد نگردد . پس نيكى كردن به جنگاوران و نواختن‌شان در آن است كه بر باج‌گزاران سخت نگيرم . مرز و بومشان آباد كنم و براى زندگىشان چيزى بر جاى نهم . آبادگران بازوى رزمندگان و رزمندگان بازوى آبادگران باشند . در اين باره با همه توش و توان خويش بينديشيدم و بسنجيدم . درست نديدم كه اينان را بر\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nآنان يا آنان را بر اينان برترى بخشم . چه ، هر دو را دو بازوى همكار و دو پاى همراه يافتم . سوگند كه هر كه بر سپاهيان ستم كند بر باج گزاران نيز ستم كرده است و هر كه بر باج گزاران ستم كند ، سپاهيان را از ستم بر كنار نداشته است . اگر برخى اسواران نابخرد نمىبودند ، كار باج گزاران و كشور را همچون بوستان خويش و سرچشمهء روزى و نيروى خويش نگاه مىداشتند و اگر پاره‌اى باج گزاران نادان نمىبودند از برخى نيازهاى زندگى چشم مىپوشيدند و سپاهيان را بر خويش پيش مىداشتند .\r\nنيز گويد :\r\n\r\n[ آن گاه ، بر شيوه‌ها و روش‌هاى پيشين روى بياورديم 
  ]\r\n« از آن پس كه كار توده و ويژگان را با راست آوردن كار دو ستون كشور ، باج گزاران و سپاهيان ، راست آورديم و بياسوديم ، - و اين ميوه راستى و داد بود كه خداوند بزرگ كار آفرينش را بر آن نهاده - و خداى را بر اين نواخت سپاس گفتيم كه توانستيم بخششهاى او را چنان كه سزد پاس بداريم ، آن گاه ، به شيوه‌ها و آيين‌هاى پيشين روى بياورديم و بدان چه براى ما و سپاه و مردم ما سودمندتر بود بياغازيديم . [ 110 
  ] در شيوه‌هاى نياكان ، از گشتاسپ تا شهريارى كوات ، نزديكترين پدر خويش ، نيك نگريستيم و آن چه درست بود برگرفتيم و آن چه نادرست ، از آن روى بگردانيديم و در اين كار ، مهر پدران ، هرگز ما را به پذيرفتن شيوه‌هاى ناسودمند برنينگيخته است كه مهر يزدان و سپاس و فرمانبردارى او را برتر داشته‌ايم . » « چون از نگريستن در شيوه‌هاى نياكان بياسوديم و به پدران بياغازيديم كه سزاوارتر بودند ، و هيچ راستى را فرو نهشتيم و همواره به كار بستيم ، چه ، راستى را نزديكترين خويشاوند يافتيم ، از آن پس ، به شيوه‌هاى روم و هند پرداختيم . آيين‌هاى آنان را با سنجهء خرد بسنجيديم و ستوده‌هاى آن را برگزيديم و از ميان آنها بدان چه زيور شهريارىمان بود چنگ زديم و آن را خوى و شيوهء خويش كرديم و هرگز بدان چه خواهشهاى درون به سوى آن مىكشيد نگرويديم و روميان و هنديان را نيز از آن بياگاهانيديم و از شيوه‌هاشان آن چه را خوش نداشتيم به آنان نوشتيم و از\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nآن بازشان داشتيم . جز اين كه ما كسى را به چيزى جز شيوه و آيين‌اش وادار نساخته‌ايم و آن چه را كه خود داريم نيز از آنان دريغ نورزيده‌ايم . با اين همه ، از آموختن آن چه آنان داشتند نيز ننگ نداشتيم . چه ، سر فرود آوردن در برابر راستى و دانش و پيروى كردن از آن ، بزرگترين زيور شهرياران است . چنان كه ننگ داشتن از آموختن و سرباز زدن از جست و جوى دانش ، بزرگترين آسيب را بر آنان زند . آن كه نياموزد دانا نشود .\r\n« آن گاه ، كه دانش كارسازى و كشوردارى روميان و هندوان را همگى بشناختم ، شيوه‌هاى نيك نياكان را و آن چه را كه خود پديد آوردم و خويشتن را بر آن داشتم ، و آن چه از شاهان بيگانه گرفتم ، همه را به يك ديگر پيوند زدم ، و بر آن چه مايهء پيروزى و نيكى بود استوار ماندم . مردمان ديگر را فروهشتم ، چه ، راى و خردى در نزد ايشان نديدم ، كه كارى جز سركشى و رشك بردن و زفتى و شيوه‌هاى ناپسند و نادانى و زينهار خوارى و ناسپاسى نشناسند . و اينها نه آن چيزها است كه كار كشورى بدان راست ، يا نواختى بدان درست آيد . » با همين زندگىنامه ، در پايان نامه‌اى كه انوشروان دربارهء زندگى و كارهاى خويش نوشته خواندم كه انوشروان چون كارهاى كشور را از تباهى بپيراست و از آن بپرداخت ، اسواران و سرداران و بزرگان و مرزبانان و هيربدان و موبدان و گزيدگان را به نزد خويش گرد كرد و با ايشان چنين سخن گفت : [ 111 
  ]\r\n\r\nسخنرانى انوشروان\r\n« اى مردم ، هوش و گوش خويش به من بسپريد و اندرز من بنيوشيد . من براى پس راندن دشمنتان و نگاهدارى شما و راست آوردن كار كشورتان ، از آغاز شهريارى خود ، همچنان ، شمشير بر خود آويخته ، گاه در دورترين جاى خوراسان ، گاه در آن سوى خوربران ، گاه در سوى نيمروز ، و گاه در سوى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاباختر [ 1 
  ] ، همواره آماج شمشيرها و نيزه‌ها بوده‌ام و كسانى را كه به آنان بدگمان مىبودم به جايى جز سرزمين‌شان بكوچانيدم و بر توران باجها نهادم و در كنستانتينيا آتشكده‌ها برپا داشتم و همواره در بالا رفتن و فرود آمدن از كوهها و پيمودن زمين‌هاى هموار و ناهموار به سر بردم و در دشوارى و بيم شكيبايى فرو نهشتم و سرما و گرما و هراس درياها و آسيب بيابانها را بر خود هموار ساختم تا كار كشور را هم به فرّ ايزدى ، براى شما راست آوردم . دشمنان را نابود كردم و سرپيچىها بخوابانيدم و در زندگىتان فراخى پديد آوردم و شما را به سربلندى و آن چه بدان دست يافته‌ايد رسانيدم ، چنان كه - سپاس خداى را - به برترين نواختها و بيشترين سرافرازى و آسودگى رسيده‌ايد . چه ، يزدان دشمنانتان بشكست و بكشت كه يا كشته و نابود گشتند ، يا زنده و فرمانبردار شما بمانده‌اند .\r\n« ليك ، شما را هنوز نيز دشمنانى بر جاىاند كه در شماره ، اندك و در فرّ و شكوه بسيار باشند . من براى شما از اينان بيش از دشمنان ديگر بيمناك باشم ، كه اينان در شكستن‌تان و چيره شدن بر شما ، نيرومندتر از آن دشمنان شمشير زن نيزه‌انداز چابك سوار باشند كه بر آنان پيروز شده‌ايد . اگر شما اى مردم ، چنان كه با آن دشمنان جنگيده‌ايد و بر آنان تنگ گرفته‌ايد و پيروز شده‌ايد ، بر اين دشمن دوم نيز پيروز گرديد ، آن گاه است كه به پيروزى و نيرومندى و سربلندى و روزى فراخ و برترى و همداستانى و مهربانى و يك رنگى و آسيب ناپذيرى راستين رسيده‌ايد و اگر كوتاهى كنيد و سستى ورزيد و اين دشمن بر شما چيره آيد ، ديگر آن پيروزى را كه در چهار سوى كشور ، در خوراسان و خوربران و نيمروز و اباختر ، بر دشمنان داشته‌ايد پيروزى مپنداريد . پس بكوشيد تا اين دشمن بازمانده را چون دشمن گذشته نابود كنيد و در اين نبرد بايد تلاشتان و كوششتان و بسيجتان ، بزرگتر و باشكوه‌تر و دورانديشانه‌تر و درست‌تر و استوارتر از پيش باشد كه دشمن هر چه فريبكارتر و نيرومندتر باشد ، آمادگى بيشتر خواهد . آن چه از آن دشمنان ديده و از آن بيم داشته‌ايد ، با آن چه در اين دشمنان كه شما را به جنگ‌شان مىخوانم ، مايه هراس باشد ، هيچ همانند نباشد . [ 112 
  ] پس ، به جست و جوشان برخيزيد و\r\n\r\n\r\n","description":"","footnote":"\r\n[ ( 1 ) 
  ] نگاه كنيد به پانوشت واژهء پادوسبان و چهارپادگس ايران ساسانى كه اندكى پيش گذشت .\r\n","page_name":" 182 ","page_number":182},
  {"content":"\r\n\r\nپيروزى به پيروزى بپيونديد و نيرو بر نيرو بيفزاييد و پشتيبانى به پشتيبانى رسانيد و دورانديش باشيد و تا توانيد به اين نبرد دل نهيد و پيوسته پيكار كنيد ، كه همه سودتان و درستى نواخت و فزونى بخششهاى يزدان و رسيدن به خوشنودى وى به همين بسته است .\r\n« بدانيد كه دشمنان شما از توران و روميان و هندوان و ديگران ، اگر بر شما پيروز مىآمدند ، هرگز چنان آسيب نمىزدند كه اين دشمن ، اگر بر شما چيره آيد ، بر شما زند . چه ، اين يك ، سرسخت‌تر و نيرنگ‌بازتر و كارش دشوارتر از آن دشمنان ديگر است .\r\n« اى مردم ، من در راه شما چنان كه ديديد رنجها بردم و چنان كه دانيد با شمشير و نيزه ، در بيابانها و درياها و كوهها و دشتها ، با دشمن دشمن ، سپاه سپاه ، و شاه شاه نبرد كردم . با اين همه ، هرگز براى پيكار با آنان اين چنين ، نزد شما لابه نكردم و اين چنين خواستار تلاش و كوشش و گرد آمدن و بسيج شدن شما نبودم . امروز اگر چنين كنم ، اين از ترسناكى و بسيارى شكوه و بيم از خشم او بر شماست و اگر من ، اى مردم ، بر اين دشمن چيره نگردم و او را از شما نرانم ، بزرگترين دشمنان را در ميان شما نهاده و ناتوان‌ترين‌شان را از شما دور ساخته‌ام . پس در راندن اين دشمن ترسناك كه به شما بسيار نزديك است ، با من يارى كنيد . شما را به يزدان سوگند ، مرا در برابر او يار باشيد ، تا او را از شما برانم و از ميان شما بيرون كنم ، تا آزمايش شما در نزد من و آزمايش من در نزد يزدان به درستى انجام پذيرد ، تا هم من و هم شما بيش از پيش شايستهء بخشش و نوازش او گرديم و اين سربلندى و پيروزى و پايگاه و توانمندى و اين دارايى و جايگاه ، بى كم و كاست بر جاى ماند . » « اى مردم ، چون از نوشتن اين نامه و باز نمودن نيكىهايى كه خداوند ما را بدان نواخته بياسودم ، در كار دارا و پيروزى و چيرگى او بر شاهان و مردمان و دست يافتن او بر سرزمين‌ها بينديشيدم و نگريستم كه وى چون كار همين دشمن استوار نكرد چگونه با آن همه پيروزيها و چيرگىها ، خود و سپاهيان وى نابود شدند .\r\nزيرا كه دارا به آن چه شهريارى بدان راست آورده بود و فرمانروايى بدان استوار داشته بود و بر دشمنان بدان چيره شده بود و بدان به نواختهاى بسيار رسيده بود ، و در چهار سوى جهان سربلند و سرفراز شده بود ، بسنده نكرد ، و سخن‌چينى را نيز\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبر مايهء كار خويش بيفزود و در جست و جوى نيرومندى و توانمندى بيشتر ، سركشى كرد و رشك ورزيد [ 113 
  ] چنان كه تهيدستان نيز بر توانگران و فروپايگان بر نژادگان رشك بردند و درگير و دار ناهمداستانىها و پراكندگىها و پديد شدن كينه‌ها و بالا گرفتن دشمنىها ، اسكندر بر ايشان بتاخت و كار بدان جا كشيد كه سر نگاهبانان او ، همان كسى كه دارا پاسدارى از جان خويش را به دو سپرده بود ، وى را بكشت . اين نبود مگر از بدخواهىها و كينه‌توزىها و دشمنىها و ناهمدلىهايى كه تودهء مردم را فرا گرفته بود و كار اسكندر را آسان كرده بود . من از آن روز پند گرفتم و اينك از آن ياد كرده‌ام .\r\n« پس ، اى مردم ، اينك كه در ناز و رامش به سر بريد ، ديگر از پراكندگى و سركشى و رشك آشكار و بدگويى و سخن‌چينى ، سخنى نشنوم ، كه يزدان خوى ما را و كشوردارى ما را از اين پليديها بپالوده و شهريارى ما را از آن برتر داشته است . پايگاهى كه يزدان مرا بدان نواخته و سپاس او راست ، با اين كارهاى پليد كه دانشمندان و فرزانگانمان آن را نكوهيده و از خود رانده‌اند ، به من نرسيده است كه من با درستى و درستكارى و مردم دوستى و زينهاردارى و دادگرى و پايدارى و شكيبايى ، بدان دست يافته‌ام . من اگر از مردمانى كه نام برده‌ام ، همچون توران و بربران و زنگيان و مردم كوهستان ، [ 1 
  ] شيوه‌اى نگرفته‌ام - چنان كه از روم و هند گرفته‌ام - اين از آن رو است كه اين خوىهاى پليد را در ايشان آشكار و بيشترشان را بدان گرفتار ديده‌ام . كار هيچ مردم يا شهريارى كه اين خوىهاى پليد در آنان آشكار باشد ، هرگز راست نمانده است . نخستين چيزى كه من از شما دور مىسازم و دور مىافكنم همين خويهاست كه دشمن‌ترين دشمنان شما باشند .\r\n« اى مردم ، آن چه يزدان ، هم با درستى و پارسايى و شايستگى به ما ارزانى داشته ، ما را از آن چه بدين خوىهاى پست كننده و بى شگون به دست آيد ، بى نياز كرده است . پس ، مرا در اين پيكار يار باشيد و با خويشتن بجنگيد كه چيرگى بر دشمنان درون ، از چيرگى بر دشمنان توران و روم مرا خوشتر و شما را سودمندتر است . بارى ، من اى مردم ، از فروهشتن و راندن و دور كردن اين خوىها كه بسا در\r\n\r\n\r\n","description":"","footnote":"\r\n[ ( 1 ) 
  ] كوهستان سرزمين جبل ، يا جبال . توضيح آن گذشت .\r\n","page_name":" 184 ","page_number":184},
  {"content":"\r\n\r\nشماست خوشنود شوم ، پس ، شما نيز بدان خوشنود باشيد .\r\nاى مردم ، دوست مىداشتم كه دشمن آشكار و پنهانتان را از شما برانم . دشمن آشكارتان را ، سپاس و ناز خداى راست ، از شما رانده‌ام و ايزد ، ما را بر او يار بوده و شكوه او بشكسته است [ 1 
  ] و شما نيز نيك كوشيده‌ايد و پا به پاى ما ايستاده‌ايد و توش و توان به كار گرفته‌ايد . پس ، با اين دشمن نيز همان كنيد كه با آن كرده‌ايد ، و چنان بكوشيد كه با آن كوشيده‌ايد و اندرزهاى مرا از ياد مبريد كه من دلسوز و نيكخواه شما باشم .\r\n« اى مردم ، هر كه اين خوىها را در ميان ما زنده كند ، آزمايشى را كه در جنگ با دشمنان ما از خود نشان داده تباه ساخته است . چه ، اين دشمن زيان‌بارتر و نيرومندتر و دردناكتر و بدفرجام‌تر است . بدانيد كه بهترين شما اى مردم ، كسى است كه آزمايش گذشتهء خويش را بدين آزمايش بپيوندد و ما را با پيكارى كه با خوىهاى زشت خويش كند ، يارى دهد . [ 114 
  ] بدانيد ، هر كس كه زبون اين دشمن گردد ، آن يك نيز بر او چيره شود ، و هر كه بر اين پيروز گردد ، بر آن يك نيز پيروز باشد . زيرا ، تنها با مهر و دوستى و همدستى و يك رنگى است كه به سربلندى و نيرومندى و فرمانروايى توان رسيد ، كه رشك بردن و زينهار خوارى و سخن‌چينى و پراكنده دلى ، مايهء خوارى و ناتوانى و نابودى در دو جهان است . پس ، بدان چه فرموده‌ايم چنگ زنيد و از آن چه بازتان داشته‌ايم بپرهيزيد و بدانيد كه هيچ نيرويى جز به يزدان نباشد . با تهيدستان همدردى كنيد و بينوايان را بنوازيد و پاس همسايگان بداريد و با بيگانگانى كه در ميان شما زيند به نيكى رفتار كنيد كه آنان در پناه و زينهار من باشند . نوميدشان مكنيد . بر ايشان ستم مكنيد ، زورگويى مكنيد ، در تنگناشان منهيد كه سختگيرى ، سرپيچى آرد . اگر آزارى از ايشان بينيد شكيبايى كنيد و زينهار و پيمان‌تان را پاس داريد و خويهاى نيكى را كه از آن ياد كرده‌ام نگاه داريد ، كه ما هيچ شهريار و مردمى را نديده‌ايم كه جز با فروهشتن اين خوىهاى\r\n\r\n\r\n","description":"","footnote":"\r\n[ ( 1 ) 
  ] در متن و نسخه‌ها : خضد شوكته ( شكوه او بشكسته است ) . « شوكته » بسا كه مصحف « شوكه » ( خار او را ) باشد ، زيرا « خضد » نيز علاوه بر معنى شكستن ، به معنى تراشيدن نيز مىآيد . در آن هنگام معنى چنين خواهد بود : و خار وى را تراشيده است . چنان كه گويند : پشم او ريخته است .\r\n","page_name":" 185 ","page_number":185},
  {"content":"\r\n\r\nنيك نابود شده باشند ، يا كارشان جز بدان راست آمده باشد ، و ما در هر كارى جز به يزدان پشتگرم نباشيم . » انوشروان چهل و هشت سال پادشاهى كرد و آن گاه بمرد و پس از او پسرش هرمز پور انوشروان پادشاه شد .\r\n\r\n[ هرمز پور انوشروان 
  ]\r\nمادرش دخت خاخان بزرگ بود . هرمز با فرهنگ و نيك پندار بود و درماندگان و درويشان را دست مىگرفت . جز آن كه بر نژادگان مىتاخت . بدين روى با وى دشمن شدند و كينه‌اش را به دل گرفتند و چون اين را بدانست وى نيز كينه‌شان را به دل گرفت .\r\n\r\n[ از شيوه‌هاى نيك هرمز 
  ]\r\nاز شيوه‌هاى نيك هرمز آن بود كه وى به نيكى و داد روى آورد و بر مهترانى كه به ناتوانان زور مىگفتند ، سخت گرفت . در دادگرى بدان پايه بود كه ، يك بار هنگامى كه براى گذرانيدن تابستان به ماه مىرفت و گذرش بر كشتزارها افتاد ، فرمود تا بانگ برداشتند كه :\r\n- « سواران ، كشتزارها را بپاييد ، درون كشت نرويد ، تا به كسى زيان نزنيد . » و كس بگمارد تا سپاهيان را بپايد و هر كس را كه از فرمان سرپيچد كيفر دهد و تاوان زيانى را كه به برزگر رسانيده از وى بستاند و هم به برزگر بپردازد .\r\nپسرش خسرو نيز در ميان سپاه بود . يكى از اسبان وى رها شد و در كشتزارها افتاد .\r\n[ 115 
  ] كشته را بچريد و تباه ساخت . پس ، اسب را بگرفتند و پيش همان مرد بردند كه هرمز به كار نافرمانان و اسبان لگام گسيخته گمارده بود . بارى ، مرد نتوانست فرمان هرمز را دربارهء پسرش خسرو و پيشگران وى به كار بندد . پس ، زيانى را كه اسب خسرو به كشت زده بود ، به هرمز گزارش كرد . هرمز گفت :\r\n- « دم اسب را ببريد و از خسرو تاوان گيريد . » مرد برفت كه همان كند ، ليك ، خسرو تنى چند از بزرگان را به نزد آن مرد فرستاد تا از\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاو بخواهند كه در كار وى سخت نگيرد . بزرگان به ديدار او رفتند و با وى سخن گفتند .\r\nليك ، مرد نپذيرفت . از او درخواستند كه پس ، در كيفر دادن اسب درنگ كند تا آنان با هرمز سخن گويند . مرد دستور داد ، تا دست بداشتند و بزرگان به نزد هرمز رفتند و به وى گفتند :\r\n- « اسبى كه در كشتزار افتاده چموش است و بى درنگ او را از كشت باز داشته‌اند . » و از هرمز درخواستند تا بفرمايد كه دست از بريدن گوش و دم اسب بدارند كه اين بد شگون باشد . هرمز نپذيرفت و فرمود تا گوشها و دم اسب را ببريدند و از خسرو نيز چون ديگران تاوان گرفتند و آن گاه از آن جا بكوچيد .\r\nنيز ، هنگام بارورى تاك بود . به سوى بلاش‌آباد [ 1 
  ] تيسپون برنشسته بود . راه از كنار بوستانها و تاكستان‌ها مىگذشت . از مهتران ، يكى به تاكستانى سركشيد . خوشه‌هاى غوره را آويزان ديد . خوشه‌اى چند بچيد و به بردهء خود داد و به وى گفت :\r\n- « اين غوره را به خانه بر و با گوشت بپز و از آن خورشى بساز كه در اين هنگام سودمند است . » ليك ، نگهبان تاكستان سر رسيد و با وى درآويخت و فرياد كشيد . ترس آن مهتر از كيفر هرمز چندان بود كه كمربند زركوب خويش را از ميان بگشود و به جاى خوشه‌اى چند كه از تاك او چيده بود به وى داد تا مگر از كيفر هرمز برهد . چنان مىديد كه نگهبان اگر كمربند از او بستاند و رهايش كند پاسى است كه بر وى نهاده است .\r\nدادگرى و لگام دارى و شكوه هرمز چنين بوده است . وى هميشه بر دشمنان چيره و پيروز بود . به هر چه دست مىيازيد به كام او و از آن او مىشد . فرهيخته و بخرد و هوشمند بود ، جز خويى كه از دائيان تورانى خويش داشته كه نژادگان و بزرگ‌زادگان و دانشوران را از خود دور مىكرده است . گويند كه وى سيزده هزار و شش صد تن را بكشت . رايى از او نشناسيم ، جز اين كه با فرودستان مهربان بود [ 116 
  ] و در كارشان مىانديشيد . هرمز انبوهى از مهتران را به زندان كرد و بسيارى را از پايه‌هاشان فرو انداخت و پاس اسواران را نداشت . از اين‌رو ، بزرگان با وى بد دل شدند و اين ، بر آن چه با بهرام چوبين كرده بود ، كه بازش خواهيم گفت ، افزوده شد و مايهء نابودى وى گرديد .\r\n\r\n\r\n","description":"","footnote":"\r\n[ ( 1 ) 
  ] همان ساباط مداين است . روستايى بود در تيسپون كه بلاش ( ولاش ) اشكانى آن را ساخته بود .\r\n","page_name":" 187 ","page_number":187},
  {"content":"\r\n\r\n\r\nسخن از گزينش نادرست سپاه و بهرام چوبين كه به نابودى هرمز بينجاميد\r\nبا هرمز ، بسيار كسان به نبرد برخاستند كه از آنان بود شاوگ [ 1 
  ] پادشاه بزرگ توران كه با سيصد هزار سپاهى به بادغيس [ 2 
  ] آمد . اين هنگامى بود كه يازده سال از پادشاهى وى بگذشته بود . پادشاه روم نيز با هشتاد هزار جنگجو به آهنگ او بيرون آمد . شاه خزر نيز بر او بيرون شد و به دربند رسيد . انبوهى از تا زيان نيز بيامدند و در كنار فرات فرود آمدند و بر مردم سواد بتاختند . دشمنان وى بر او گستاخ شدند و به كشور وى لشكر كشيدند .\r\nشاوگ ، شاه توران ، به هرمز و بزرگان پارس پيام داد و آنان را از روى آوردن خويش بياگاهانيد و گفت :\r\n- « پلهايى را كه بر رودها و درّه‌هاست و من از آنها مىگذرم باز سازيد و بر هر رودى كه پل بر آن نباشد پل زنيد . بر همهء رودها و درّه‌هايى كه در راه من از كشور شما تا روم باشد ، پل ببنديد ، كه من بر آن سرم تا از سرزمين شما به سوى روم بگذرم . » هرمز از آن چه شنيد بهراسيد و از رايزنان راى خواست . همه همداستان بودند كه آهنگ شاه توران كند و كوشش خود را بر او بگمارد . پس مردى رازى را با نام بهرام پور بهرام گشنسب [ 3 
  ] كه چوبين‌اش گويند به توران فرستاد . بهرام دوازده هزار سپاهى سالخورده ، نه جوان را در برابر چشمان خويش برگزيد . شمارهء سپاهيانى كه نامشان در ديوان سپاه هرمز بود هفتاد هزار بود .\r\nبهرام شتابان و كوشان پيش رفت تا هرات و بادغيس را بگرفت [ 4 
  ] و شاوگ از كار بهرام آگاه نشد تا بهرام در نزديك وى اردو زد و با يك ديگر جنگها كردند و پيامها به يك ديگر فرستادند كه سرانجام بهرام تيرى بينداخت و شاوگ را بكشت و اردوى او را تاراج كرد [ 117 
  ] و در آن جا بماند . پس برموذه پور شاوگ كه همسنگ پدر بود به سوى او آمد و بهرام با وى بجنگيد و او را بشكست . در دژى گرد او بگرفت و چندان پاى فشرد تا\r\n\r\n\r\n","description":"","footnote":"\r\n[ ( 1 ) 
  ] در متن : شابه . ( شاوگ  Savagh  - كريستن سن : 467 ) .\r\n[ ( 2 ) 
  ] به پارسى ميانه :  Vatgis  . استانى در ميانهء هرات و مرو رود . ( لسترنج ) .\r\n[ ( 3 ) 
  ] گشنسب . در متن : جشنس ، كه تازى شدهء گشنسب است . به پارسى ميانه :  Vusnasp , Gusnasp  ( معين ، حواشى برهان ) .\r\n[ ( 4 ) 
  ] در متن : حاز : بگرفت . در طبرى ( 2 : 992 ) : جاز : بگذشت . يعنى از هرات و بادگيس بگذشت .\r\n","page_name":" 188 ","page_number":188},
  {"content":"\r\n\r\nسرانجام شاوگ خويشتن را به وى بسپرد و بهرام او را در بند كرد و نزد هرمز فرستاد و گنجهاى فراوان به دست آورد .\r\nگويند ، بهرام خواسته و گوهر و استك و آوند [ 1 
  ] و كالاهاى ديگر كه در آن جنگها بگرفت و به نزد هرمز بياورد ، دويست و پنجاه هزار بار شتر بود . هرمز بهرام را سپاس گفت . جز آن كه از وى بخواست تا با سپاهى كه هم با اوست به توران رود و فرمان بنوشت . ليك كار در چشم بهرام نادرست آمد . آن گاه بهرام از خشم هرمز بهراسيد . چون به بهرام گفتند :\r\n- « شاه ، آن همه خواسته‌ها و دست آورد جنگ را در كنار آن چه به وى رسيد ، اندك داند و در نشست‌هاى خود گويد : بهرام تن آسان شده و آرامش را خوش مىدارد . » همين كه سپاهيان بهرام اين سخن بشنيدند ، همچون بهرام بيمناك شدند .\r\nگويند : روزى ، بهرام سران سپاه خويش را گرد كرد و پايه پايه بنشانيدشان . آن گاه در جامهء زنان و با دوك و پنبه‌اى كه در دست داشت بيامد و در جايگاه خويش بنشست . براى هر يك از سران نيز دوك و پنبه بياوردند و در برابر نهادند . سران را بد آمد و كار بهرام را نكوهيدند . پس بهرام گفت :\r\n- « در فرمان شاه چنين آمده است . اگر فرمانبرداريد بايد همان كرد كه فرمان شاه است . » سران از اين سخن ننگ‌شان آمد . بر شوريدند و هرمز را از پادشاهى به زير كشيدند ، و گفتند كه پسرش پرويز [ 2 
  ] براى پادشاهى شايسته‌تر است . بسيارى از آنان كه به درگاه هرمز بودند نيز ياريشان كردند .\r\nهرمز ، سپاهى گران به آذين گشنسب [ 3 
  ] داد و وى را به جنگ بهرام فرستاد . پرويز از اين كار بر خود بترسيد و از خشم هرمز بيمناك شد و به آذربايگان بگريخت و شمارى از مرزبانان و اسپهبدان در آن جا ، به نزد او آمدند و پيمان فرمانبردارى با وى ببستند . پرويز دست نگاه داشت و در جاى خويش بماند تا آن كه شنيد آذين گشنسب در جنگ با بهرام\r\n\r\n\r\n","description":"","footnote":"\r\n[ ( 1 ) 
  ] استك  Astak  : ظرف خوردنى . آوند : ظرف نوشيدنى .\r\n[ ( 2 ) 
  ] در متن : ابرويز .\r\n[ ( 3 ) 
  ] در متن : آذين‌جشنس .\r\n","page_name":" 189 ","page_number":189},
  {"content":"\r\n\r\nكشته شده و ياران وى بپراكنده‌اند و كار پدرش هرمز بياشفته است . خواهر آذين گشنسب كه همگن او بود ، نامه‌اى به بهرام نوشت و او را از ناتوان شدن پدر خويش بياگاهانيد و گفت مهتران در بر كنار كردن وى همداستان شده‌اند و اين كه چوبين اگر پيش از او به تيسپون رسد پادشاهى را از آن خويش كند . سران بى درنگ بر هرمز بشوريدند و بندويه [ 1 
  ] و بستام [ 2 
  ] دو دايى پرويز نيز با آنان بودند . او را از تخت شاهى فرو كشيدند و چشمانش را با آهن گداخته كور كردند و رهايش ساختند ، كه كشتنش را خوش نمىداشته‌اند .\r\nپرويز چون اين بدانست با ياران به سوى تيسپون شتافت . ليك بهرام پيش از او به تيسپون رسيد و تاج بر سر نهاد و سران و نژادگان را به نزد خود گرد بياورد . بر تخت بنشست و به آنان اميد و نويد داد كه :\r\n- « هرمز بر آنان داورى دادگر بوده است و ما نيز بر آنيم كه نيكى كنيم . پس فرمان از من بشنويد و به كار بنديد » .\r\nچون دومين روز شد به نزد پدر رفت و به خاك افتاد و گفت :\r\n- « شاهان ، روزگارت دراز باد . نيك مىدانى كه [ 118 
  ] من از آن چه دو رويان گفته‌اند بيزار باشم . اگر بگريختم هم از بيم خشم تو بوده است . » هرمز سخن پسر را راست داشت و به وى گفت :\r\n- « پسرم ، مرا دو نياز است كه مىخواهم هر دو را برآورى : يكى آن كه ، از آنان كه در بر كنار كردن من و كور كردن چشمانم دست داشته‌اند ، كين من بتوزى و نرم نشوى . ديگر آن كه ، روزانه سه تن از خردمندان را بار دهى تا به نزد من آيند و همنشين من باشند .\r\nپرويز تن فرو داشت و گفت :\r\n- « شاها ، روزگارت دراز باد . بهرام ، اين مرد سركش ، به درگاه است و دليرى او بدانى .\r\nدر برابر آنان كه تو را بدين روز نشانيده‌اند كارى نتوانيم كرد . آنان همان ياران بزرگ تو باشند . ليك اگر بر اين مرد دو رو چيره شوم جانشين تو گردم و آن چه تو گويى همان كنم . »\r\n\r\n\r\n","description":"","footnote":"\r\n[ ( 1 ) 
  ] بندويه ( وندوى  Vindoe  - كريستن سن : 465 ) بندوى .\r\n[ ( 2 ) 
  ] بستام . به پارسى ميانه : ويستهم ، ويستخم ، گستهم . ( معين ) .\r\n","page_name":" 190 ","page_number":190},
  {"content":"\r\n\r\n\r\nنيرنگى كارساز از پرويز كه با آن از چنگ بهرام بجست و آنگاه بازگشت و او را در توران بكشت و پادشاهى را از آن خويش كرد\r\nچون بهرام به نهروان درآمد ، پرويز به سوى نهروان رفت و در دو سوى رود بايستادند . سخن‌هاى بسيار به يك ديگر گفتند . پرويز كوشيد تا مگر بهرام را به راه آورد .\r\nليك بهرام درشت مىگفت . تا آن كه پرويز نوميد گشت و بر آن شد تا با وى بجنگد ، كه در اين باره سخن‌هاى بسيار و داستانهاى دراز گفته‌اند كه پايان آن اين بود كه پرويز در برابر بهرام درماند و اين پس از كشتن سه تن از توران بود كه بهرام را در برابر پرويز پشتيبان بودند و بهرام خواسته‌اى كلان براى آنان نهاده بود . آنها از تنومندترين و دليرترين توران بوده‌اند . پرويز ياران خود را سست ديد و هر چه دليرشان مىكرد باز زبون مىبودند . اين بود كه به نزد پدر رفت و از وى راى خواست . پدر راى آن ديد كه پرويز به نزد كيسر روم رود . پس ، پرويز زنان خويش را برداشت و با شمارى اندك از ياران ، از آن ميان ، بندويه و بستام و گردوى [ 1 
  ] برادر بهرام ، [ به آهنگ روم 
  ] بيرون آمد . گردوى از برادرش بهرام خشمگين و با وى دشمن بود و با پرويز همدل بود و سر به فرمان او داشت .\r\nهمين كه از تيسپون در آمدند ، ياران از بهرام بيمناك شدند كه مبادا هرمز را به پادشاهى بازگرداند و كار هرمز را به كيسر روم بنويسد و از وى بخواهد كه بازشان گرداند و خود نابود شوند . پرويز را از ترس ياران بياگاهانيدند و بار خواستند تا هرمز را بكشند و او پاسخى نداد . [ 119 
  ] پس ، بندويه و بستام با گروهى به سوى هرمز بازگشتند و خفه‌اش كردند و به نزد خسرو باز آمدند و به وى گفتند :\r\n- « اينك با شگون نيك برو . » پس ، بر ستوران هى زدند و برفتند . چون به فرات رسيدند از آن بگذشتند و به راهنمايى مردى خورشيدان [ 2 
  ] نام راه بيابان را در پيش گرفتند . در پيرامون العماره به\r\n\r\n\r\n","description":"","footnote":"\r\n[ ( 1 ) 
  ] در متن : كردى . ( گردوى - نولدكه ، زرياب : 425 ) . در فارسنامه ( ص 103 ) گردويه را به جاى « گرديه » نام خواهر گردوى نهاده كه درست نمىنمايد . چون نام خواهرش را در جاى ديگر ( ص 108 ) « گرديه » نوشته است كه درست است . گردويه گويش ديگرى از گردوى مىنمايد .\r\n[ ( 2 ) 
  ] خورشيدان . در متن : خرشيذان .\r\n","page_name":" 191 ","page_number":191},
  {"content":"\r\n\r\nديرى رسيدند . فرود آمدند و بيارميدند . در خواب بودند كه سواران بهرام به ايشان نزديك شدند . چون آگاه شدند ، بندويه پرويز را از خواب بيدار كرد و به وى گفت :\r\n- « نيرنگى زن كه سر رسيده‌اند . » خسرو گفت : « نيرنگى نمىدانم . » بندويه گفت : « پس ، خود نيرنگ مىزنم و به جاى تو مىميرم . » خسرو گفت : « چگونه ؟ » گفت : « جامه و زيور خويش را به من مىدهى كه بر تن كنم و بر بالاى دير روم . سپس ، تو و ياران از پشت دير مىگريزيد و مىرهيد . اينان چون به من رسند و مرا در جامهء تو بينند به من پردازند و ديگران را فرو گذارند . من سرگرم‌شان مىدارم و تو از چنگ‌شان به در مىروى . » چنين كردند و پرويز و ياران پيش از رسيدن آنان بگريختند و در كوهستان پنهان شدند . آن گاه سواران بهرام چوبين به سردارى بهرام پور سياوش رسيدند . بندويه از بالاى بام دير و با جامهء خسروانهء پرويز بر آنان نمايان گشت . خود را چنان مىنمود كه پرويزاش پندارند . از بهرام سياوش درخواست تا فردا درنگ كند كه خود را بى جنگ به دست وى بسپرد تا وى را به نزد بهرام چوبين برد . پس ، بهرام از وى دست بداشت . در آن شب بر دير نگهبان بگماشت . چون بامداد شد بندويه با همان جامه و زيور بر بام بر آمد و به آنان گفت :\r\n- « من و ياران را هنوز كارهايى مانده است . بايد نماز بگزاريم و نيايش كنيم . پس ، اندكى درنگ كنيد . » همچنان سرگرم‌شان بداشت تا بيشتر روز بگذشت و پرويز دور شد و بندويه بدانست كه پرويز از چنگ‌شان به در رفته است . آن گاه ، در دير را بگشود و بهرام سياوش را از راز كار خويش بياگاهانيد . بهرام سياوش ، بندويه را بگرفت و به نزد بهرام چوبين برد و بهرام چوبين ، بندويه را هم به دست بهرام سياوش به زندان افكند .\r\nبارى ، بهرام چوبين به تيسپون رفت و بر او رنگ نشست و بزرگان را به نزد خود گرد كرد و با آنان سخن گفت . پرويز را نكوهيد . سخن‌ها در ميانه بگشت . هيچ كس با وى همداستان نبود . با اين همه ، تاج بر سر نهاد و مردم از بيم سر فرود آوردند .\r\nآن گاه ، بهرام سياوش با بندويه بساخت كه كار بهرام چوبين را بسازند . بهرام چوبين\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nهمين كه از كارشان آگاه شد بهرام سياوش را بكشت . ليك بندويه از مرگ بجست و به آذربايگان گريخت . پرويز در پى او برفت تا به انتوخيا رسيد و از آن جا [ 1 
  ] به كيسر روم نامه نوشت و گروهى از ياران را به نزد وى فرستاد و از او يارى خواست . كيسر بپذيرفت و كار ، چنان كه سرنوشت بود ، به جايى رسيد كه [ 120 
  ] كيسر دخترش مريم را زن پرويز كرد و به نزد وى فرستاد و برادرش تئودوزيوس [ 2 
  ] را با شصت هزار سپاهى به سوى او گسيل كرد و مردى ديگر را كه يل‌اش مىخواندند با وى همراه كرد كه با هزار تن برابر بود و روميان بزرگش مىداشتند . كيسر در برابر اين كارش ، از پرويز بخواست كه اگر به پادشاهى ايران رسد ، باجى را كه پدران‌اش از كيسران روم مىخواسته‌اند ، ديگر نخواهد . پرويز از رسيدن آن سپاه بسى شادمان شد . پنج روز آسوده‌شان داشت و سپس از ايشان سان ديد و سرانى بر آنان بگمارد . تئودوزيوس و سرگيوس [ 3 
  ] و آن يل كه از او ياد كرديم نيز با آنان بودند . پس ، به راه افتاد و به آذربايگان رسيد . در بيابان دنك [ 4 
  ] فرود آمد .\r\nدر آن جا بود كه بندويه و يكى از اسپهبدان آن سوى ، با نام موشل [ 5 
  ] با چهل هزار سپاهى به وى رسيدند و سواران از اسپهان و خراسان و پارس به سوى او آمدند . بهرام همين كه از فرود آمدن‌اش در بيابان دنك آگاه گرديد از تيسپون راهى دنك شد و جنگهايى سخت در ميانه رفت كه يل روم به زخمى كه يكى از پارسيان بر سرش بكوفت كشته شد و سر و دست وى به دو نيم شد و اسبش با نيمهء بازماندهء تنش سوى پرويز و اردوگاه آمد . پرويز از ديدن وى بخنديد ، كه خنده‌اش بر روميان گران آمد ، چنان كه سخن‌ها گفتند و پرويز را سرزنش كردند كه :\r\n- « پاداش ما اين است ؟ يل ما كه يگانهء روزگار خويش است در فرمان بردارى تو و در برابر تو كشته مىشود و تو مىخندى ؟ » خسرو پوزش خواست و گفت :\r\n- « سوگند كه خندهء من نه از آن است كه گفته‌ايد . از دست دادن چون او كسى ، بيش از\r\n\r\n\r\n","description":"","footnote":"\r\n[ ( 1 ) 
  ] از آن جا . در برابر « منها » كه در متن « عنها » آمده است كه نادرست مىنمايد . نگاه كنيد به طبرى 2 : 996 .\r\n[ ( 2 ) 
  ] در متن : تياذوس ، كه برابر است با  Theodosius  ( نولدكه ، زرياب : 428 ) .\r\n[ ( 3 ) 
  ] سرگيوس . در متن : سرجس . ( همان ) .\r\n[ ( 4 ) 
  ] دنك . در متن : دنق . ( همان ، 429 يادداشت 27 ) .\r\n[ ( 5 ) 
  ] موشل . در متن : موسيل . ( همان ، يادداشت 29 ) .\r\n","page_name":" 193 ","page_number":193},
  {"content":"\r\n\r\nشما ، بر من سخت آمده است . من از آن خنديدم كه شما كار بهرام را آسان پنداشته بوديد و گريختن مرا نكوهيده‌ايد . اينك به ياد آن سخن‌هاتان افتادم و دانستم كه شما با ديدن زخمى كه بر يل‌تان فرود آمده پوزش از من بپذيريد و نيك دانيد كه گريختنم از چنين مردمى است كه با پهلوانان چنين كنند . » گويند : پرويز با چهارده مرد ، از آن ميان ، گردوى برادر بهرام و بندويه و بستام ، به دور از لشكر خويش بجنگيد و نبرد سختى كرد و به يك ديگر رسيدند . گبران در اين باره داستان‌ها گويند كه ناشدنى است و در ياد كردشان سودى نباشد . چكيدهء آن اين است كه پرويز چنان پشتگرم و نيرومند شد كه بهرام نوميد گرديد و خود را در برابر او بيچاره ديد .\r\nپس به سوى خراسان بازگشت و آن گاه به توران رفت . از آن سوى ، پرويز خواسته‌هاى كلان در ميان روميان بهر كرد و آنان را به روم فرستاد و خود به تيسپون رفت . بهرام در ميان توران گرامى بزيست تا آن گاه كه پرويز نيرنگى زد و مردى را هرمز [ 1 
  ] نام [ 121 
  ] با گوهرى گران بها و چيزهاى ديگر به توران فرستاد و خاتون زن خاخان را بفريفت و آن گوهر و ارمغان را به وى بداد تا خاتون در پنهانى كس فرستاد كه بهرام را بكشت . پس ، خاخان از مرگ بهرام اندوهگين شد و كس به نزد گرديه [ 2 
  ] خواهر و زن بهرام فرستاد و وى را از سرگذشت بهرام بياگاهانيد و به زنى خواست [ 3 
  ] و خاتون همسر خويش را به همين آوند رها كرد . گرديه پاسخى نرم به خاخان داد و فرماندهى سپاهى را كه با برادرش بهرام آمده بود خود به دست گرفت و از توران به مرزهاى پارس رفت . خاخان ، برادرش بتر [ 4 
  ] را با دوازده هزار سوار به دنبال گرديه گسيل كرد . گويند : گرديه خود با آنان بجنگيد و بتر را هم به دست خود بكشت و از آن جا برفت تا در مرز به سواران پارسى رسيد . سپس نامه‌اى\r\n\r\n\r\n","description":"","footnote":"\r\n[ ( 1 ) 
  ] نام درست او هرمزد جرابزين است كه به گفته دينورى مردى نيرنگ باز و زيرك بود دلبزان ، زلبزان ( نولدكه ، زرياب : 481 ، يادداشت 38 ) .\r\n[ ( 2 ) 
  ] در متن : كرديه . ( گرديه - نولدكه ، زرياب : 426 ) ، ( گرديگ  Gurdiyagh  - كريستن سن : 467 ) .\r\n[ ( 3 ) 
  ] در طبرى ( 2 : 1001 ) : براى برادرش نتر به زنى خواست . .\r\n[ ( 4 ) 
  ] بتر . در متن : بطر . در طبرى ( 2 : 1001 ) : نطر ، نولدكه ( ص 430 ) در ضبط آن درمانده و سرانجام « نترا ؟ » نهاده است . ليك چنين مىنمايد كه الف آن الف « حالت نصب » باشد نه بخشى از خود نام . چون در متن و نيز طبرى همه جا در حالت نصب آمده است . به ويژه آن كه در نسخهء ملك نيز بى الف است . تا در منبع‌هاى ديگر چگونه آمده باشد .\r\n","page_name":" 194 ","page_number":194},
  {"content":"\r\n\r\nبه برادرش گردوى نوشت و گردوى از پرويز براى وى زينهار گرفت و چون پيش پرويز رفت ، پرويز را از او خوش آمد و وى را زن خويش كرد .\r\n\r\nروشى نادرست از پرويز كه دربارهء سپاه در پيش گرفت تا روميان بر او چيره شدند\r\nپرويز در برابر كيسر روم كه با وى يارى كرده بود ، همچنان نرم و در سازش بزيست تا آن كه روميان كارى ناخوشايند از كيسر بديدند و بر او برشوريدند . وى را بكشتند و ديگرى را به پادشاهى روم برداشتند . پرويز چون از كارشان آگاه شد در خشم رفت و مردانگى در او بجنبيد . پسر كيسر به وى پناه آورده بود . پناه‌اش داد و تاج بر سرش نهاد و وى را به پادشاهى روم برداشت . سپس شهر براز [ 1 
  ] را با سپاهى گران همراه وى فرستاد و روميان را به نيروشان خوار كرد . شهر براز بيت المقدس را بگشود و چوبهء چليپ را بگرفت و به نزد خسرو پرويز فرستاد كه اين در بيست و چهارمين سال پادشاهى وى بود .\r\nسپس مصر و اسكندريه و سرزمين نوبه را بگرفت و كليدهاى شهر اسكندريه را به نزد خسرو فرستاد كه اين به سال بيست و هشتم پادشاهى او بود . سپس آهنگ كنستانينيا كرد و در آن جا در كنارهء شاخابه [ 2 
  ] اى در نزديك شهر بار بينداخت و اردو زد . خسرو پرويز گفته بود كه روم را ويران كند و كين كيسر و آن گستاخى را كه با پادشاه خود كرده بودند ، از روميان بتوزد . ليك هيچ كس براى پسر كيسر [ 3 
  ] سر فرود نياورد و از او فرمان نبرد .\r\nفوكاس [ 4 
  ] را كه پس از پدرش به كيسرى برداشته بودند نيز ، به آوند بزهكارى و تباهكارى بكشتند و مردى را با نام هراكليوس [ 5 
  ] كيسر كردند . هراكليوس چون ويرانى روم را بديد كه سپاهيان پارسى پديد كردند و سپاه روم را بكشتند و زن و فرزندشان را به بردگى بردند\r\n\r\n\r\n","description":"","footnote":"\r\n[ ( 1 ) 
  ] شهر براز ، شهر وراز ، شهر گراز . ( گراز كشور ) .\r\n[ ( 2 ) 
  ] شاخابه : خليج .\r\n[ ( 3 ) 
  ] نام وى در طبرى ( 2 : 1002 ) : موريق ، در كريستن سن ( 465 - 467 ) : موريكيوس  Maurikios  ، در نولدكه ( زرياب : 431 ) : موريسيوس . وى به دست فوكاس كشته شد ( همان ) .\r\n[ ( 4 ) 
  ] نام وى در طبرى ( 2 : 1001 ) : قوفا ، در متن ما : فوقا ، در كريستن سن ( 467 ) : فوكاس  Pnocas  ، در نولدكه ( رزياب : 431 ) : فكاس .\r\n[ ( 5 ) 
  ] در متن : هرقل (  Heraclius  ) .\r\n","page_name":" 195 ","page_number":195},
  {"content":"\r\n\r\nو خواسته و دارايىشان را چپاول كردند ، به درگاه يزدان بناليد و نماز و نيايش بسيار كرد .\r\n[ 122 
  ] گويند ، در خواب مردى را ديد تنومند و در جايگاهى بلند ، كه در جامهء رزم در سويى ايستاده است . سپس ، مردى ديگر پيش ايشان آمد آن مرد را از جايگاه خويش بيفكند و به هراكليوس گفت :\r\n- « او را به دست تو داده‌ام . » چون بيدار شد خواب را با كسى نگفت . ليك همانند آن خواب را بارها بديد . شبى در خواب ، مردى را ديد كه زنجيرى بلند به دست داشت . زنجير را بر گردن همان مرد ، همان كه بر جايگاهى بلندتر بود ، افكند و او را به دست هراكليوس داد و گفت :\r\n- « خسرو را همهء خسرو را به دست تو داده‌ام . » چون پياپى از اين خوابها مىديد ، سرانجام با مهتران و دانايان روم در ميان نهاد . بر او راى زدند كه با خسرو بجنگد . اين بود كه آمادهء رزم شد و پسرش را بر كنستانتينيا به جاى خويش گمارد و راهى شد و از راهى رفت كه از شهريار ، يار [ 1 
  ] خسرو مىگذشت . برفت تا به ارمنستان رسيد و در نصيبين فرود آمد . سالى در آن جا بماند . پادگسبان خسرو در آن جا نبود كه خسرو بر او خشم گرفته و وى را به نزد خود فرا خوانده بود . ليك شهر براز ، در همهء نامه‌هايى كه خسرو به وى مىنوشت مىفرمودش كه در جايى كه هست همچنان بماند و به جايى نرود . از آن سو ، خسرو از كار هراكليوس آگاه شد و بدانست كه وى به سپاه خويش به نصيبين رسيده است . پس يكى از سرداران را كه راهزاذ [ 2 
  ] نام داشت با دوازده هزار دلير مرد به جنگ وى فرستاد و فرمودش تا در نينوا كه اينك موصل‌اش مىخوانند و در كنار دجله است ، بماند و نگذارد روميان از دجله بگذرند . خسرو ، از آن هنگام كه كار هراكليوس و شتاب او را به سوى خويش شنيد ، در دستگرد خسرويه [ 3 
  ] بود .\r\nراهزاذ فرمان خسرو را به جاى آورد و در همان جا كه گفته بود اردو زد . ليك هراكليوس دجله را از جايى ديگر ببريد و رو به سويى نهاد كه سپاه ايران بود . پس ، راهزاذ چشمان خويش را به سوى هراكليوس بفرستاد . رفتند و بازگشتند و گزارش كردند كه هفتاد هزار\r\n\r\n\r\n","description":"","footnote":"\r\n[ ( 1 ) 
  ] اين يار و پايهء وى ، در طبرى ( 2 : 1003 ) شاهين ، پادوسبان [ پادگسبان 
  ] خوربران ( مغرب ) است .\r\n[ ( 2 ) 
  ] راهزاذ . در متن همين‌گونه است ، با « ذ » نقطه‌دار .\r\n[ ( 3 ) 
  ] دستگرد خسرويه . در متن : دسكرة الملك .\r\n","page_name":" 196 ","page_number":196},
  {"content":"\r\n\r\nرزمنده با وىاند . راهزاذ و ياران‌اش نيك دريافتند كه در برابر وى نتوانند ايستاد . پس به خسرو چند بار بنوشت كه هراكليوس با سپاهى گران سررسيده و او و ياران را ياراى ايستادگى در برابر وى نباشد كه شماره‌شان بيشتر و ساز جنگىشان نكوتر است . خسرو پاسخ مىداد كه هر چند با روميان برابر نباشند ، اين توانند كه بجنگند و خون خويش را در راه فرمان‌بردارى وى بدهند . پاسخهاى خسرو ، چون پياپى و به همين آرش مىآمد ، راهزاد سپاهيان خود را آماده كرد و با روميان به نبرد برخاست . روميان ، راهزاذ و شش هزار تن از ياران او را بكشتند و بازماندهء سپاه هر يك به سويى گريختند . خسرو چون از سرگذشت راهزاذ [ 123 
  ] و پيروزى هراكليوس آگاه شد بترسيد و از دستگرد خسرويه به تيسپون شتافت و در آن جا در دژى پناه گرفت . زيرا كه ياراى نبرد با هراكليوس را در خود نمىديده است . هراكليوس همچنان پيش آمد تا به نزديكى تيسپون رسيد . ليك ، چون خسرو از كار وى آگاه شد و آمادهء نبرد گشت هراكليوس به سوى روم بازگشت . خسرو به سرداران شكست‌خوردهء خود نوشت و فرمود كه نام يكايك فرماندهان و ياران‌شان را كه در آن جنگ زبون شدند و در جاى خويش پايدار نماندند به وى باز گويند و فرمود هر كس را به سزاى گناه خود برسانند . اين نامه ، سپاهيان را به ناهمسازى با خسرو واداشت و بر آن داشت تا براى رهايى از كيفر وى چاره‌جويى كنند . به شهر براز نيز نامه نوشت و او را فرا خواند و گفت در آمدن شتاب كند و از دستى كه هراكليوس به سوى او و كشورش يازيده بود بياگاهانيدش . [ 1 
  ] آورده‌اند ، كه خسرو پرويز در كشور پارس زنى را بشناخت كه جز شاهان و گردان نمىزاييد . زن را فرا خواند و به وى گفت :\r\n- « بر آن سرم كه به روم لشكر كشم وى كى از پسران تو را بر سپاه بگمارم . بگو تا كدامين را سالار كنم ؟ » زن گفت : « اينك فرّخان از تير تيزتر ، اينك شهر براز از ( كه [ 2 
  ] 
  ] فرزانه‌تر [ 3 
  ] ، آنك\r\n\r\n\r\n","description":"","footnote":"\r\n[ ( 1 ) 
  ] الم ، غلبت الروم . . . ( س 30 روم : 1 - 6 ) در پايان همين جنگ خسرو پرويز و هراكليوس فرود آمده است .\r\n( طبرى 2 : 1005 ، تفسيرها ) .\r\n[ ( 2 ) 
  ] كه : به جاى « كذا » در متن .\r\n[ ( 3 ) 
  ] فرزانه‌تر . در برابر « احكم » در متن . در طبرى ( 2 : 1007 ) : احلم ( بردبارتر ) . روشن است كه احكم و احلم يكى مصحف ديگرى است .\r\n","page_name":" 197 ","page_number":197},
  {"content":"\r\n\r\nديگرى ، از [ روباه [ 1 
  ] 
  ] فريبنده‌تر . » پس ، خسرو شهر براز را بر سپاهى نهاد و به روم فرستاد كه بر روميان چيره شد و بشكست‌شان و شهرهاشان را ويران ساخت . پس از آن كه ايران بر روم پيروز شد فرّخان به ميگسارى نشست . به ياران گفت .\r\n- « در خواب چنان ديدم كه بر تخت خسرو نشسته‌ام . » چون اين سخن به گوش خسرو رسيد به شهر براز نوشت :\r\n- « چون اين نامه به دست تو رسد سر فرّخان را نزد من فرست . » شهر براز در پاسخ نوشت :\r\n- « خسروا ، مانند فرّخان را كجا توانى يافت ؟ وى دشمن‌شكن است ، در ميان دشمنان پر آوازه است . چنين مكن . » خسرو در پاسخ شهر براز نوشت :\r\n- « در ميان مردان پارس هستند كسانى كه جاى او را توانند گرفت . زود سرش را به نزد من فرست . » شهر براز باز همان پاسخ را به خسرو نوشت . خسرو به خشم آمد و ديگر پاسخى نداد و پيكى به سوى ايرانيان فرستاد كه :\r\n- « شهر براز را از شما برداشته‌ام و فرّخان را بر شما نهاده‌ام . » سپس نامه‌اى كوتاه به پيك داد و گفت :\r\n- « هر گاه فرّخان كار شاهى را به دست گرفت و برادرش به فرمان او درآمد ، اين نامه را به وى ده . » [ 124 
  ] شهر براز همين كه نامه خسرو را بخواند ، گفت :\r\n- « فرمان بردارم . » سپس از تخت فرود آمد و فرّخان بر تخت نشست و آن گاه پيك آن نامه كوتاه را به وى داد . بخواند و گفت :\r\n- « شهر براز را بياوريد ! » او را پيش داشت تا گردن‌اش را بزند . شهر براز گفت :\r\n\r\n\r\n","description":"","footnote":"\r\n[ ( 1 ) 
  ] روباه . در برابر « ثعلب » كه از طبرى افزوده‌ام .\r\n","page_name":" 198 ","page_number":198},
  {"content":"\r\n\r\n- « شتاب مكن ، تا سفارش خويش را بنويسم . » فرّخان گفت : « بنويس » .\r\nشهر براز سبد نامه‌ها را بخواست و سه نامه بيرون آورد و به فرّخان داد و گفت :\r\n- « اين همه را دربارهء تو به خسرو نوشته‌ام و براى تو گذشت خواستم ، آن گاه تو به يك نامه مرا خواهى كشت ؟ » پس ، فرّخان شاهى را به وى بازگردانيد .\r\n\r\n[ شهر براز و كيسر روم 
  ] [ و داستان آن ترزبان 
  ]\r\nآن گاه ، شهر براز به كيسر روم در نامه‌اى چنين نوشت :\r\n- « مرا با تو كارى است كه به پيك نتوان گفت و در نامه نتوان نوشت . به ديدار من آ و اگر آيى جز با پنجاه رومى ميا ، كه من نيز با پنجاه پارسى به ديدار تو آيم . » كيسر با پنج صد رومى بيامد و چشمها پيشاپيش مىفرستاد . چه ، بيم از آن داشت كه نيرنگى در كار باشد . چشمان بازگشتند و گفتند كه جز پنجاه مرد با وى نباشد . آن گاه ، گستردنى بگستردند و آن دو ، در چادرى از ديبا كه براى ايشان زده بودند به هم رسيدند و بنشستند و هر كدام دشنه‌اى با خود داشتند . سپس ترزبان [ 1 
  ] را پيش خواندند و سخن آغاز كردند :\r\nشهر براز گفت :\r\n- « كسانى كه كشورت را ويران كرده‌اند و به روز تو و سپاه تو آن آورده‌اند ، من و برادرم بوده‌ايم كه كار را هم به دليرى و نيرنگ خود كرده‌ايم . خسرو بر ما رشك مىبرد .\r\nنخست از من خواست كه برادرم را گردن زنم و سر باز زدم . سپس برادرم را گفت تا وى مرا بكشد . از اين روى ، همداستان شديم و او را از پادشاهى برداشته‌ايم . ما اينك با تو همدستيم و آماده جنگ با خسرو باشيم .\r\nكيسر گفت :\r\n- « كارى درست كرده‌ايد و كامياب بوده‌ايد . »\r\n\r\n\r\n","description":"","footnote":"\r\n[ ( 1 ) 
  ] در متن : ترجمان ، كه به قولى معرّب ترزبان و همارش مترجم است .\r\n","page_name":" 199 ","page_number":199},
  {"content":"\r\n\r\nآن گاه ، يكىشان به ديگرى بىزبان گفت :\r\n- « راز در ميان دو كس باشد ، كه اگر از دو كس بگذرد همه دانند . » ديگرى سر بجنبانيد كه :\r\n- « آرى ، چنين است . » پس هر دو با هم به سوى ترزبان برخاستند و با دشنه‌اى كه داشتند او را بكشتند و چنين بر جنگ خسرو همداستان شدند . [ 125 
  ]\r\n\r\nاز رخدادهاى روزگار خسرو پرويز كه در آن آزمونى توان جست نبرد تازيان و پارسيان در ذو قار است\r\nانگيزهء نبرد ذو قار كشته شدن نعمان منذر لخمى به دست خسرو پرويز بوده است كه خسرو به آوندى چند كه بازشان خواهيم گفت او را كشته بوده است .\r\n\r\n[ آوند [ 1 
  ] هاى كشتن نعمان منذر 
  ]\r\nعدىّ زيد عبادى و پسرش زيد عدى ، هم مايهء فرمانروايى نعمان و هم مايهء نابودى وى بوده‌اند . زيرا عدىّ و دو برادرش عمّار و عمرو ، كه عمّار را أبىّ ، و عمرو را سمىّ خوانند ، از پيشكاران خسروان ايران بوده‌اند و ساسانيان سرزمين‌هايى را به آنان مىسپرده‌اند .\r\nقابوس بزرگ عم نعمان ، عدى زيد و برادران او را به نزد خسرو پرويز فرستاده بود تا در ميان دبيران او باشند و ترزبانى كنند .\r\nمنذر منذر چون بمرد دوازده پسر بر جاى نهاد كه از زيبايىشان ، سپيدتنان نام گرفتند .\r\nسرودهء اعشى هم درباره ايشان است كه گويد :\r\nپسران سپيد تن منذر ، بامدادان ، چون شمشير مىگذرند .\r\nمنذر منذر ، پسرش نعمان را به عدّى زيد ، و پسرش اسود را به عدى اوس مرينا سپرده بود . پسران مرينا مردمى نژاده ، و از لخم بوده‌اند . ده پسر ديگر منذر سر خود مىزيسته‌اند .\r\nمنذر همه كارهاى خود را به اياس قبيصه طايى سپرده بود . چند ماهى بود كه وى در\r\n\r\n\r\n","description":"","footnote":"\r\n[ ( 1 ) 
  ] آوند : سبب ، بهانه .\r\n","page_name":" 200 ","page_number":200},
  {"content":"\r\n\r\nميان همهء تازيان به جاى او فرمان مىراند .\r\nخسرو ، در جستجوى كسى بود كه او را بر تازيان شاه كند . پس ، ترزبان خويش عدى زيد را پيش خواند و از وى پرسيد :\r\n- « از پسران منذر كيان مانده‌اند ؟ چگونه‌اند ؟ آيا از ايشان كارى بر مىآيد ؟ » عدى گفت :\r\n- « بازماندگان‌شان از فرزندان منذر منذراند كه تازه مرده است . ايشان مردانى نژاده‌اند . » پس ، خسرو به آنان نامه نوشت و بيامدند و ايشان را به نزد عدى زيد جاى داد . عدى برادران نعمان را بر نعمان برترى مىداد و چنين مىنمود كه به نعمان اميدى ندارد . با يك يك آنان در تنهايى مىنشست و مىگفت :\r\n- « اگر خسرو از شما بپرسد : آيا از پس تازيان بر مىآييد ؟ در پاسخ بگوييد : از پس همه‌شان بر مىآييم جز نعمان . » از سوى ديگر ، به نعمان گفت : [ 126 
  ] - « اگر خسرو دربارهء برادران‌ات از تو پرسش كند ، به وى بگو : اگر از برادرانم درمانم ، در برابر ديگران درمانده‌تر باشم . » « عدى اوس مرينا باهوش و خردمند بود . به اسود منذر سفارش مىكرد :\r\n- « تو نيك دانى كه من به تو اميد بسته‌ام . از تو مىخواهم كه به سخن عدى زيد در رايى كه بر تو زند گوش فرا ندهى ، كه وى هيچ گاه نيكخواه تو نيست . » اسود سخن‌اش را به چيزى نگرفت . پس ، خسرو عدى را فرمود كه آنان را به نزد او آرد و عدى ، آنان را يك يك به درون برد و خسرو با ايشان سخن گفت . خسرو مردانى بديد كه مانندشان را كمتر ديده بوده است . هر گاه از ايشان مىپرسيد :\r\n- « آيا كارى كه در گذشته براى من مىگزارده‌ايد ، اينك نيز توانيد گزارد ؟ » پاسخ مىدادند :\r\n- « از پس همهء تازيان برآييم جز نعمان . » و چون نعمان به نزد خسرو آمد ، مردى ديد زشت و كوتاه و سرخ روى . با وى سخن گفت . از او پرسيد :\r\n- « كار تازيان را به گردن توانى گرفت ؟ »\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nنعمان گفت :\r\n- « آرى ، توانم گرفت » خسرو گفت :\r\n- « با برادرانت چه كنى ؟ » گفت :\r\n- « شاها اگر از ايشان درمانم در برابر ديگران درمانده‌تر باشم . » پس ، خسرو ، نعمان را شاه كرد و جامهء شاهى بر او بپوشانيد و تاجى بر سر وى نهاد به ارزش شصت هزار درهم كه به مرواريد و زر ، زيور يافته بود .\r\nپس ، چون نعمان شاه تازيان شد و از نزد خسرو بيرون آمد ، عدى اوس مرينا به اسود گفت :\r\n- « اينك بگير ، كه راى درست را فروهشته‌اى . »\r\n\r\n[ سوگند دشمنى عدى اوس مرينا با عدى زيد 
  ]\r\nسپس عدى زيد خوراكى در كليسايى بساخت و به پور مرينا ( عدى پور اوس پور مرينا ) پيام داد كه :\r\n- « با هر كه دوست بدارى به نزد من آى كه مرا با تو كارى است . » عدى اوس با گروهى از ياران خويش به نزد وى رفت و در آن كليسا خوردند و نوشيدند و آن گاه عدى زيد به عدى اوس گفت :\r\n- « چون تو كسى ، راستى را بشناسد و كس را بر آن سرزنش نكند . نيك مىدانم كه تو را خوش‌تر آن بود كه پادشاهى به يار تو اسود رسد نه به يار من نعمان . مرا بر چيزى سرزنش مكن كه تو نيز بر همانند آن باشى . مىخواهم مرا به كارى دشمن ندارى كه اگر خود نيز مىتوانستى ، همان مىكردى . دوست دارم كه دل با من چنان بدارى كه من با تو مىدارم . » آنگاه ، عدى زيد به كليسا رفت و سوگند ياد كرد كه هرگز از وى بد نگويد و با وى بدى نكند و هيچ نيكى از او باز ندارد . [ 127 
  ] چون عدى زيد سوگند خورد ، عدى اوس برخاست و مانند وى سوگند خورد . ليك بر اين كه همواره از وى بدى گويد و تا زنده است با وى بدى كند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنعمان راهى شد و به جايگاه خود در حيره رفت و دو عدى نيز از هم جدا شدند و چنان كه گفتم از يك ديگر بيمناك بودند .\r\n\r\n[ نيرنگى از عدى اوس بر عدى زيد 
  ]\r\nآنگاه ، عدى اوس مرينا به اسود گفت :\r\n- « اينك كه پيروز نشده‌اى ، اين توانى كه كين خود را از اين معدّى كه با تو چنان كرده است ، بتوزى . به تو مىگفتم كه نيرنگ معدّيان هرگز نخوابد . گفتم با وى همداستان مشو ، ليك تو از من نشنيدى . » گفت : « اينك چه مىخواهى ؟ » گفت : « مىخواهم هر سودى را كه از آب و زمين بدست آرى به من بسپرى . » اسود همين كار كرد . عدى اوس خود نيز توانگر بود و باغ و زمين بسيار داشت . بارى ، روزى نبود كه پيشكشى و ارمغانى به نزد نعمان نفرستد . روزها گذشت و پيشكش‌هاى بسيارى از عدى اوس به درگاه نعمان رسيد و عدى اوس در نزد وى از گرامىترين مردم گرديد . هيچ كارى جز به راى عدى اوس نمىكرد و هر گاه نام عدى زيد در نزد نعمان بر زبان مىرفت عدى اوس مىستودش و برترىهاى وى بر مىشمرد و مىگفت :\r\n- « معدّى درست آن است كه نيرنگى و فريبى در وى باشد . » پيرامونيان نعمان همين كه پايگاه عدى اوس را در نزد نعمان چنين و الا ديدند ، يار او شدند و در پى او افتادند .\r\nوى آن گاه به ياران نزديك خود گفت :\r\n- « اگر ديديد كه در نزد شاه ، از عدى زيد به نيكى ياد كنم ، بگوييد :\r\nوى براستى چنين است ، ليك ، از دست او كسى نرهد . گويد كه شاه ( نعمان ) جز كارگزار وى نباشد و هم اوست كه نعمان را شاه كرده است . بارى ، از اين سخنان چندان بگفتند ، تا نعمان را بر عدى زيد خشمگين كردند . فزون بر اين ، نامه‌اى از زبان عدى به يكى از پيشكاران وى نوشتند و از خود ، چشمى بر او بگماشتند و چشم ، نامه را از پيك بگرفت و بياورد كه آن را كه به نزد نعمان بردند و نعمان از خواندن آن نامه سخت در خشم شد و به عدى زيد پيام داد كه :\r\n- « تو را سوگند دهم كه پيش من آيى ، كه براى ديدار تو بىتاب شده‌ام . »\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nعدى زيد كه به درگاه خسرو پرويز بود ، بار خواست و خسرو به وى بار داد و راهى شد . چون به نزد نعمان رسيد ، نعمان به روى وى ننگريست و بى درنگ او را به زندان افكند . چنان كه كس پيش وى نتوانست رفت . پس سرودن آغاز كرد و سروده‌هاى خويش به نزد نعمان مىفرستاد . نخستين چامه‌اى كه در زندان سرود اين بود : [ 128 
  ] اى كاش ، از كار شاه آگاه مىبودم و كار او را از پرسش پياپى توانى دانست .\r\nعدى زيد در زندان چامه‌هاى بسيار سرود . آن چه مىسرود به نعمان مىرسيد و بر او مىخواندند و نعمان از كارى كه دربارهء وى كرد پشيمان مىشد و مىدانست كه در كار او نيرنگ زده‌اند . به وى پيام مىداد و اميد و نويد مىبخشيد . ليك بيم از آن داشت كه اگر آزادش كند به زيان او دست به كارى زند .\r\nپس ، چون در زندان بسيار بماند و از آن همه سرودن و ناليدن به درگاه نعمان خسته شد ، سرودى كه مهر نعمان را بدان بر مىانگيخت ، يا از نيرنگى كه در كار او زده‌اند ، آگاه‌اش مىكرد ، يا مرگ را به ياد او مىآورد و از مردن گذشتگان مىگفت ، آن گاه اين چامه را براى برادرش ابىّ كه به درگاه خسرو پرويز بود سرود و براى وى فرستاد :\r\nبه برادرم ابىّ ، گرچه از من بس دور است ، بگوييد ، - و آيا مرد را ، آن چه دانسته است ، سودى بخشد ؟ - بگوييد كه برادرت ، اين دل آزرده ، كه به روز آسودگىاش پشت به وى گرم مىداشتى ، اينك به نزد شاهى در بند آهنين است ، چه سزاوار باشد ، چه ، ستم بر او رفته باشد ، تو را هرگز چون آن مادر شير دهى نشناسم كه ، اگر مكنده‌اى نيابد ، پستان هم به دست خويش دوشد ، بيا ، به سرزمين‌ات بيا ، كه اگر بيايى ، بخوابى و خواب خوش نبينى .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآن گاه ، برادرش ابى به وى چنين نوشت :\r\nاگر روزگار بر تو نيرنگ زده است ، تو هرگز زبون و ناتوان نبوده‌اى .\r\nبه خدا سوگند ، كه اگر سپاه خرد كننده كه شمشيرها در آن بدرخشد ، و خروشان از درياى مرگ بگذرد و جامه رزمشان را نكو دوخته باشند ، و تو را در ميان گرفته باشد ، اگر بانگ زنى و يارىجويى ، دوان به سوى تو آيم .\r\nاگر تو را از دست دهم ، سوگند كه ناله‌ها سر دهم . .\r\nو زوزهء پاييز ، هرگز تو را از ياد من نبرد [ 1 
  ] به جانم سوگند ، كه اگر بر او زارى كنم ناله و افسوس من جز بر دوست نباشد .\r\nو اگر بشكيبم ، سوگند كه ، [ 129 
  ] به هر جا روم ، چون تو كم يابم .\r\n\r\n[ نامهء خسرو در آزادى عدى و كشته شدن وى 
  ]\r\nگويند : چون نامه عدى به ابىّ رسيد ، ابىّ به نزد خسرو آمد و با وى سخن گفت . پس ، خسرو پيكى را همراه او كرد و به وى بار داد كه براى رهانيدن برادر به راه افتد . نمايندهء نعمان كه به دربار خسرو بود ، در نامه‌اى كه به نعمان نوشت وى را بياگاهانيد كه خسرو در كار عدى نامه‌اى به سوى تو فرستاده است . دشمنان عدى كه از غسّانيان بودند به نزد نعمان آمدند و بر او راى به كشتن عدى زدند . گفتند :\r\n\r\n\r\n","description":"","footnote":"\r\n[ ( 1 ) 
  ] اين بيت در طبرى ( 2 : 1022 ) چنين است : « اگر تو را چون دوست رنج ديده‌اى از دست دهم ، باران پاييز كسى را جانشين تو نخواهد كرد . » .\r\n","page_name":" 205 ","page_number":205},
  {"content":"\r\n\r\n- « هم‌اكنون خويشتن را از دست وى آسوده ساز . » نعمان سر باز زد و آن پيك بيامد . عدى از پيش به وى پاره [ رشوه 
  ] داده بود و گفته بود كه نخست پيش عدى به زندان رود و ببيند كه عدى خود چه دستورى دهد . وى به زندان به نزد عدى رفت و به وى گفت :\r\n- « براى رهايى تو آمده‌ام ، در نزد تو چه دارم ؟ » گفت : « هر چه بخواهى . » و او را نويدها داد و از وى بخواست كه از پيش او نرود و گفت :\r\n- « نامه را به من ده تا خود به نزد نعمان فرستم ، كه چون از پيش من به روى تو را بكشند .\r\nپيك گفت :\r\n- « بايد خود به نزد نعمان روم و نامه را هم به دست خود به وى دهم . » در اين ميان يكى به نزد نعمان رفت و به وى گفت :\r\n- « پيك خسرو در زندان به نزد عدى رفته است و او را با خود خواهد برد . اگر عدى را ببرد ، ما همه را خواهد كشت ، نه تو و نه هيچ كس ديگر جان به در نخواهيد برد . » پس ، نعمان دشمنان عدى را به زندان فرستاد و او را در بستر خويش بپيچانيدند و خفه كردند و به خاك سپردند .\r\nپيك خسرو پرويز نامه را به نزد نعمان برد و نعمان نامه را بخواند و گفت :\r\n- « آرى ، فرمان بردارم و پاس او مىدارم . » سپس نعمان چهار هزار مثقال و يك كنيز براى پيك فرستاد و به وى پيام داد كه :\r\n- « چون بامداد شود به زندان برو و عدى را خود ، بيرون آر . » [ 130 
  ] فرداى آن روز ، پيك بر نشست و به زندان رفت . نگهبان به وى گفت :\r\n- « چند روز است كه عدى مرده است . از نعمان بيم داشتيم و آن دليرىمان نبود كه او را از مرگ عدى بياگاهانيم . چه ، مىدانستيم مرگ عدى خوشايند شاه نعمان نباشد . » پيك خسرو به نزد نعمان بازگشت و به نعمان گفت :\r\n- « من نخست كه به نزد عدى رفته بودم وى زنده بوده است . » نعمان گفت :\r\n- « - « شاهنشاه ، تو را به نزد من فرستد و تو پيش از آن كه به نزد من آيى به نزد عدى مىروى ؟\r\nدروغ مىگويى ، پاره خواسته‌اى و پليدى كرده‌اى . »\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nپيك را بترسانيد . سپس بار ديگر پيك را به نزد خويش خواند به خواسته و جامه بنواخت و گرامىداشت . آن گاه از وى پيمان گرفت كه شاهنشاه را از كار عدى آگاه نكند و به وى گويد كه پيش از رسيدن وى ، عدى مرده بوده است .\r\nپيك به نزد خسرو پرويز بازگشت و به وى گفت :\r\n- « پيش از آن كه به نزد وى روم او مرده بود . » نعمان از كشتن عدى سخت پشيمان شد . دشمنان عدى بر نعمان گستاخ شدند و نعمان نيز از آنان سخت بشكوهيد .\r\n\r\n[ زيد ، جانشين عدى 
  ]\r\nنعمان ، روزى كه به شكار رفته بود ، زيد پسر عدى را بديد . چون همانند پدر بود او را بشناخت و از وى پرسيد :\r\n- « پسر ، كيستى ؟ » گفت : « زيد عدىّ زيد باشم . » با وى سخن گفت . وى را جوانى نازك بين يافت . شادمان شد و او را به خود نزديك كرد و از آن چه بر پدرش عدى رفته بود ، پوزش خواست . سپس ، نعمان ، زيد عدى را برگ راه داد و با نامه‌اى چنين ، به نزد خسرو پرويز فرستاد :\r\n- « عدى از كسانى بود كه شاهنشاه را با راى و خرد خويش يارى مىكرده است . وى اينك به سرنوشت ناگزير دچار گرديده و روزگار او سر آمده است و روز وى رسيده است .\r\nدر مرگ او هيچ كس چون من اندوهگين نشده است . ليك ، شاهنشاه ، هر گاه بنده‌اى از دست دهد ، خداوند براى وى جانشينى نهد ، كه پادشاهى و پايگاه او را بزرگ داشته است .\r\nاز عدى پسرى بر آمده است كه از او كمتر نباشد . او را به درگاه فرستاده‌ام . شاهنشاه اگر بخواهد وى را به جاى پدر نشاند و عموى وى ابى را به كارى ديگر بگمارد . » از آن پس ، همين زيد بود كه نامه‌هاى خسرو پرويز را به سرزمين تازيان و ويژگان شاه در آن سامان مىنوشت و تازيان سالانه ، كرّه اسب و قارچ تر و خشك و پنير و خورشت‌ها [ 1 
  ] و كالاهاى ديگر تازى را براى وى مىبردند . عدى نيز همين كار و همين\r\n\r\n\r\n","description":"","footnote":"\r\n[ ( 1 ) 
  ] در متن : الأدم . جمع إدام ( نان خورشت ) و أديم ( چرم ، پوست ) كه يكى از دو معنى در اينجا مراد تواند بود .\r\n","page_name":" 207 ","page_number":207},
  {"content":"\r\n\r\nسالانه را داشته است . [ 131 
  ] سپس ، چون زيد در درگاه خسرو بدين پايه رسيد ، روزى خسرو دربارهء نعمان از وى پرسش كرد و زيد نعمان را نيك بستود . زيد سالها در پايگاه پدرش عدى بماند و خسرو را از او خوش مىآمد و وى به نزد خسرو بسيار مىرفت .\r\n\r\n[ زيد و پرواى [ 1 
  ] توختن كين پدر 
  ]\r\nدر يكى از ديدارها كه با خسرو داشت ، سخن از زنان به ميان آمد و خسرو زنى خواست كه شاهان ايران چگونگى و ويژگيهاى او را نوشته بودند و در نزد خود نگاه مىداشتند . آيين خسروان اين بود كه دخترى را در سرزمين‌هاى خود مىجستند كه اين ويژگيها در وى بوده باشد . چنين بود كه ويژگيها را همگى در نوشته‌اى گرد كردند . بارى ، زيد به پيشگاه خسرو رفت . نخست در كارى كه با وى داشت سخن گفت و آن گاه افزود :\r\n- « خسرو را مىبينم كه نوشته است تا براى وى در جست و جوى زنانى بر آيند . آن ويژگيها را خوانده‌ام . من خاندان منذر را نيك مىشناسم . بنده‌ات نعمان را ، چه از خود ، چه از عمويان و بستگان ديگرش ، بيش از بيست دختر است كه اين ويژگيها در آنان هست . » خسرو گفت : « پس ، دربارهء ايشان نامه‌اى بنويس . » زيد گفت : « خسروا ، بدترين چيزى كه در تازيان ، به ويژه در نعمان هست اين است كه خويشتن را ، به گمان خويش ، از پارسيان برتر مىشمارند . خوش ندارم كه دختران را پنهان كند . اگر من كه ايشان را مىشناسم به نزد نعمان روم ديگر پنهانشان نتواند كرد .\r\nپس ، من و مردى را كه زبان تازى بداند براى اين كار فرست . » خسرو مردى چابك و زيرك را همراه او كرد و زيد با وى به راه افتاد . زيد آن مرد را گرامى مىداشت و با وى به نرمى رفتار مىكرد . تا سرانجام به حيره رسيدند . چون به نزد نعمان درآمدند ، زيد آيين بزرگداشت شاه بجاى آورد و گفت :\r\n- « خسرو را براى كسان و فرزندان خود به چند زن نياز افتاده است ، و تا تو را بزرگ بدارد ، ما را پيش تو فرستاده است . » نعمان گفت : « چگونه زنانى ؟ »\r\n\r\n\r\n","description":"","footnote":"\r\n[ ( 1 ) 
  ] پروا : در اينجا به معنى فرصت . زمانى در خور ، براى دست زدن به كارى .\r\n","page_name":" 208 ","page_number":208},
  {"content":"\r\n\r\nزيد گفت : « اينك ويژگيهاى ايشان ، كه با خود آورده‌ايم : »\r\n\r\n[ ويژگيهاى دخترى كه منذر بزرگ به انوشروان پيشكش كرده بود 
  ]\r\nاين ويژگيها از آن جاست كه منذر بزرگ دخترى به انوشروان پيشكش كرده بود ، كه به هنگام تاخت بر حارث بزرگ غسانى پور ابى شمر به چنگ آورده بود . در نامه‌اى كه به انوشروان نوشته بود ويژگيهاى او را چنين برشمرده بود :\r\n- « خوش اندام است . سپيد رنگ و سپيد دندان است ، سپيد مهتابى رنگ . مژگان بلند و سيه ابرو است . سياهى چشم وى سياه و سپيدى سپيد است و سياهى از سپيدى بيش . [ 132 
  ] درشت چشم و سيه چشم است . بينىاش كشيده است و اندكى خميده ، ابرو كشيده ، زيبا چشم ، كشيده روى و نرم‌گون و بوسه خواه .\r\nسيه موى ، بزرگ سر ، گردن بلند ، چنان كه گوشواره تا دوش نرسد . گشاده سينه ، برآمده پستان ، پرشانه و پربازو ، خوش مچ ، نرم دست و كشيده انگشت است . نرم شكم و كمر باريك و لاغر ميان است . برجستگىها از پس و پيش برجسته . پاچه و رانها پرگوشت ، و سرين و سر سرين آگنده ، درشت زانو ، مچ پا فربه ، خرد پاى و زيبا شتالنگ . كوته گام است . بامدادان كند خيز است ، نرم تن است . فرمانبردار سرور خويش است . بينى نه پهن ، رنگ‌اش سيه سرخ نباشد . فروتن است و بزرگ منش . سختى نديده ، آزرمين ، سنگين ، بردبار ، استوار ، بزرگ دايى ، نخست به پدر بالد و آن گاه به خاندان و سپس به تيرهء خويش . آزموده و فرهيخته است .\r\nراى او راى نژادگان و كار او كار فرودستان . دستها با هنر ، زبان بريده و نازك آوا .\r\nزيب خويشان و ننگ بيگانگان است . اگر بخواهى بخواهد ، اگر نخواهى بس كند .\r\nچشمان بر تو دوزد ، گونه‌هايش سرخ گردد ، لبانش بلرزد ، و چون آهنگ كنى پيش جهد . » انوشروان بپذيرفت و فرمود تا آنها را در دفترى نوشتند و از آن پس در ميان خسروان همچنان دست به دست مىشد . تا آن كه سرانجام به خسرو پرويز پور هرمز رسيد .\r\nزيد اين ويژگيها را بر نعمان بخواند . بر نعمان دشخوار آمد . به زيد و آن پيك گفت :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n[ 133 
  ] - « مگر در ميان درشت چشمان سواد و ايران چيزى كه نيازتان را برآورده كند نبوده است ؟ » پيك از زيد پرسيد ؟ « درشت چشمان چه باشند ؟ » زيد گفت : « گاوان . » زيد به نعمان گفت :\r\n- « خسرو ، بزرگداشت تو را خواسته است . اگر مىدانست كه بر تو دشوار آيد ، هرگز به تو نمىنوشت . » نعمان آن دو را دو روز نگاه داشت ، و آن گاه به خسرو چنين نوشت :\r\n- « آن چه خسرو خواسته است در نزد من نباشد . » و به زيد گفت : « از خسرو پوزش بخواه . » بارى ، چون به سوى خسرو بازگشتند ، زيد به پيك همراه گفت :\r\n- « آن چه از نعمان شنيدى با خسرو راست بگو . چون من نيز سخن تو را خواهم گفت ، نه سخن ديگر . » چون پيش خسرو رسيدند ، زيد به خسرو گفت :\r\n- « اين نامهء نعمان است . » و آن را بر خسرو بخواند .\r\nخسرو گفت : « پس ، آن چه به من گفته بودى كجاست ؟ » زيد گفت : « من گفته بودم كه تازيان به ديگران زن ندهند و اين از بدبختى آنهاست كه گرسنگى و برهنگى را بر سيرى و جامه‌هاى گران‌بها ، و بادهاى سوزان را بر بوى خوش اين سرزمين برترى دهند . تا آن جا كه ايران را زندان مىنامند . از اين پيك كه با من بود بپرس كه نعمان چه گفته است . چه ، من خوش ندارم كه سخن نعمان را با همان واژگان كه بر زبان آورده است ، براى خسرو بازگو كنم . » خسرو از پيك پرسيد : « نعمان چه گفت ؟ » پيك گفت : « خسروا ، نعمان گفته است : آيا در گاوان سواد چيزى كه نياز خسرو را برآورد ، نبوده است كه از ما خواسته ؟ » خشم در چهرهء خسرو پرويز نمايان شد و كينهء نعمان را به دل گرفت . با اين همه گفت :\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n- « بسا بنده كه چنين گفته است و كارش به نابودى كشيده . »\r\n\r\n[ خسرو پرويز ، نعمان را فرا خواند و نعمان ساز جنگ برداشت 
  ]\r\nاين سخن به همه جا پراكنده شد و به گوش نعمان نيز رسيد . خسرو چند ماهى خاموش ماند و كارى نكرد . نعمان خويشتن را آماده مىساخت و چشم مىداشت تا نامهء خسرو به وى رسيد كه :\r\n- « بيا ، كه خسرو را با تو كارى است . » نعمان ، پس از دريافت اين نامه به راه افتاد و ساز و برگ جنگ نيز چندان كه توانست با خود برداشت . برفت تا به دو كوه طى رسيد . فرعه دختر سعد پور حارثهء لأم زن او بود و از وى پسرى داشت . زينب دختر حارثه نيز در خانهء او بود . از اين رو ، نعمان آهنگ تيرهء طى كرد . تا مگر وى را بپذيرند و در پناه خويش گيرند . نپذيرفتند . گفتند :\r\n- « اگر با ما پيوند نمىداشتى با تو مىجنگيديم . از دشمنى با خسرو چه سودى توانيم برد ؟ » [ 134 
  ] پس بيامد و كس او را نمىپذيرفت . تا سرانجام در ذو قار [ 1 
  ] پنهانى در كوى شيبانيان فرود آمد و به ديدار هانى قبيصه پور هانى مسعود كه بزرگى نيرومند بود برفت . خسرو ، ابلّه را به قيس مسعود داده بود . از اين رو ، نعمان خوش نمىداشت كه خانگيان خود را به وى بسپرد . ليك مىدانست كه هانى در برابر دشمن وى چون دشمن خويش خواهد ايستاد . پس جنگ افزار خويش را به وى سپرد و خود به سوى خسرو به راه افتاد . بر پل ساباط بود كه زيد عدى را بديد . زيد به وى گفت :\r\n- « نعمانك ، خود را برهان . » نعمان گفت : « كار ، كار تو است . سوگند كه اگر رهايى يابم ، دانم كه با تو چه كنم [ 2 
  ] . » زيد به وى گفت : « برو نعمانك ، براى تو ، در نزد خسرو پاى بندى نهاده‌ام كه اسب جوان چالاك هم از جاى نتواند كند . » چون خسرو بدانست كه نعمان بر در است ، كس فرستاد و او را در بند كرد و به خانقين\r\n\r\n\r\n","description":"","footnote":"\r\n[ ( 1 ) 
  ] ذو قار : آبگاه بكر وايل در نزديكى كوفه . ( مراصد الاطلاع ) .\r\n[ ( 2 ) 
  ] در طبرى ( 2 : 1028 ) : با تو آن كنم كه با پدرت كردم .\r\n","page_name":" 211 ","page_number":211},
  {"content":"\r\n\r\nفرستاد . در آن جا در زندان بماند تا طاعون افتاد در آن طاعون بمرد . برخى بر پايهء سرودهء اعشى ، پندارند كه وى در ساباط مرده است . درست همان است كه ما گفته‌ايم .\r\n\r\n[ اياس و انگيزهء جنگ ذو قار 
  ]\r\nخسرو ، به اياس قبيصهء طايى فرمان داد تا سرزمينى را كه در دست نعمان مىبود خود به دست گيرد و خواستهء او را گرد كند و براى وى فرستد . پس اياس به هانى پيام داد كه :\r\n- « آن چه را كه نعمان ، از جنگ افزار و جز آن ، به تو بسپرده است . براى من فرست . » از آن ميان هشت صد زره بود . هانى از دادن آن سپرده‌ها سر باز زد . خسرو از كار وى در خشم شد و گفت كه بكر وايل را از بن برخواهد انداخت . نعمان زرعه تغلبى در آن روز پيش خسرو بود . وى نابودى بكر وايل را خوش مىداشت . از اين رو ، به خسرو گفت :\r\n- « اى بهترين شاهان ، خواهى كه راه فريفتن بكر وايل را به تو بنمايم ؟ » خسرو گفت : « آرى . » نعمان زرعه گفت : « بگذارشان تا گرما فرا رسد . چه ، در آن هنگام به ذو قار پناه برند [ 135 
  ] و همچون پروانه در آتش ريزند و چنان كه خواهى بگيريشان . من كار ايشان را براى تو خواهم ساخت . » تر زبان سخن‌اش را به پارسى بگزارد . خسرو آنان را به خود واگذاشت . تا تابستان شد و بكر وايل در چم ذو قار كه تا ذو قار يك شب راه است فرود آمدند . آن گاه ، خسرو ، نعمان زرعه را سوى ايشان فرستاد تا يكى از سه چيز را بپذيرند . نعمان زرعه برهانى فرود آمد و به وى گفت :\r\n- « من پيك شاه به نزد شما باشم . سه چيز آورده‌ام تا يكى را برگزينيد : يا دست خويش در دست خسرو نهيد ، تا با شما آن چه خواهد كند ، يا از اين سرزمين بكوچيد ، يا آمادهء جنگ باشيد . » پس ، در ميان خود راى زدند . كار خود را به دست حنظلهء ثعلبهء سيّار عجلى كه با شگونش مىدانستند بسپردند . حنظله به ياران گفت :\r\n- « من جز به جنگ نمىانديشم ، كه اگر دست خود به دست خسرو دهيد ، كشته شويد و زنان و فرزندان‌تان را برده كند . اگر بگريزيد از تشنگى بميريد و تيرهء تميم را در برابر بينيد و نابودتان كنند . پس جنگ با خسرو را بپذيريد . »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nخسرو پرويز ، به اياس ، و به هامرز ششترى كه سالار زينستان [ 1 
  ] قطقطانيه [ 2 
  ] بود ، و به جلابزين كه سالار زينستان بارق [ 3 
  ] بود ، و به قيس مسعود قيس خالد ذى الجدّين كه كارگزار خسرو در دشت سفوان [ 4 
  ] بود ، نوشت كه به اياس بپيوندند و چون گرد آيند از اياس فرمان برند . پارسيان با سپاه و پيلان و اسوارانى كه بر آنها نشسته بودند ، بيامدند ، و در اين هنگام ، پيامبر كه درودهاى خدا بر او باد ، برانگيخته شده بود . پيامبر گفته بود :\r\n- « امروز ، تازيان داد خويش را از پارسيان بستانيدند . » آن روز را به ياد سپردند و ديدند كه همان روز ذو قار بوده است .\r\n\r\nرايى نيك كه قيس مسعود بر هانى زد\r\nچون سپاه ايران با همراهان نزديك شدند ، قيس مسعود شبانه و پنهانى به نزد هانى آمد و به وى گفت :\r\n- « جنگ افزار نعمان را به مردم خود ده كه نيرو گيرند . چه ، اگر كشته شوند ، جنگ افزار نيز از دست برود و تو كار با دورانديشى كرده باشى ، و اگر پيروز گردند جنگ افزار را به تو بازپس دهند . » [ 136 
  ] هانى چنين كرد و زره‌ها و سازهاى ديگر را در ميان نيرومندان و چالاكان مردم خويش بهر كرد و چون سپاه ايران به بكريان نزديك شدند ، هانى به ايشان گفت :\r\n- « اى بكريان ، شما را ياراى سپاه خسرو و ياران تازىشان نباشد ، پس راه بيابان پيش گيريد . » پس حنظلهء ثعلبهء سيار از جا پريد و گفت :\r\n- « وى جز رهايىمان را نخواسته است . ليك كارى نكرده است جز آن كه به نابودىمان افكنده . » پس ، مردم را باز گردانيد ، و تنگ كجاوه‌ها ببريد تا بكريان ، اگر بگريزند ، زنان خويش\r\n\r\n\r\n","description":"","footnote":"\r\n[ ( 1 ) 
  ] زينستان : زين ، در پهلوى به معنى جنگ افزار است . پاسگاهى بود كه سپاهيان ايران با جنگ افزار در آن جا مىماندند و در برابر دشمن پاس مىدادند ( حواشى برهان ) .\r\n[ ( 2 ) 
  ] قطقطانيه : آبشخورى در نزديكى كوفه . ( مراصد ) .\r\n[ ( 3 ) 
  ] بارق : آبشخورى در مرز قادسيه و بصره . ( مراصد )\r\n[ ( 4 ) 
  ] سفوان : آبشخورى پر آب در مربد بصره . ( مراصد ) .\r\n","page_name":" 213 ","page_number":213},
  {"content":"\r\n\r\nرا نتوانند برد . از همين رو ، وى را « تنگ بر » [ 1 
  ] خوانده‌اند .\r\nحنظله در هامون ذو قار خرگاهى برافراشت و سوگند خورد كه نگريزد مگر آن گاه كه هم خرگاه از جاى بگريزد . رفتگان ، برخى برفتند و بيشترشان بازگشتند . براى پانزده روز آب فراهم كردند و آن گاه ، سپاه ايران سر رسيد و در چم ذو قار با ايشان نبرد كردند چنان كه ايرانيان از تشنگى بىتاب شدند و نايستادند تا بر آنان تنگ گيرند و به جبابات [ 2 
  ] گريختند . بكريان و عجليان كه پيشاپيش بكريان بودند ، در پى سپاه ايران برفتند . پس عجليان پيش تاختند و در آن روز سخت جنگيدند . سپاه ايران آنان را چنان در ميان گرفتند كه مردم گفتند : عجليان نابود شده‌اند . آن گاه بكريان تاخت آوردند و عجليان را ديدند كه پايدارى كنند و زنى از ايشان ، مردان را به جنگ بر مىانگيزد و چامه‌اى بدين آرش مىخواند :\r\nاگر پيروز شوند ، پوستهء سرنره‌ها در ما بسپوزند ، هان ، بكوشيد ، اى فرزندان عجل كه جان برخى شما باد .\r\nو نيز مىخواند :\r\nاگر شكست‌شان دهيد ، در آغوش‌تان گيريم ، و بسترها بگستريم ، و اگر بگريزيد ، از شما جدا شويم ، جدا شدنى كه نه از سر مهر باشد .\r\nدر جبابات يك روز با آنان نبرد كردند . ايرانيان سخت تشنه و بى آب شدند و به هامون ذو قار گراييدند . چون برفتند اياديان كه همرزم اياس بودند و با بكريان مىجنگيدند ،\r\n\r\n\r\n","description":"","footnote":"\r\n[ ( 1 ) 
  ] تنگ بر : در برابر « مقطّع الوضن » در متن . « مقطّع البطن » نيز گفته‌اند ( طبرى 2 : 1031 ) كه هر دو به يك معنى است . زيرا وضين و بطان كه جمع آنها وضن و بطن است به معنى بند يا تنگ پالان و كجاوه شتر باشد .\r\n[ ( 2 ) 
  ] جبابات : جايى در نزديكى ذو قار ( مراصد الاطلاع ) .\r\n","page_name":" 214 ","page_number":214},
  {"content":"\r\n\r\nپنهانى به بكريان گفتند :\r\n- « از دو كار كدام را دوست‌تر مىداريد : در تاريكى شب از اين جا برويم ، يا بمانيم و آن گاه كه با ايرانيان در آويختيد ، ما بگريزيم ؟ » بكريان به اياديان گفتند :\r\n- « بمانيد و چون جنگ درگيرد بگريزيد و آنها را به گريز برانگيزيد . » بامدادان ، بكريان با سپاه ايران به نبرد برخاستند . زنان ايستاده بودند و مردان را به جنگ بر مىانگيختند . يزيد حمار [ 137 
  ] سكونى كه هم‌پيمان بنى شيبان بود گفت :\r\n- « اى بنى شيبان ، از من بشنويد و بر گذر ايشان نهان شويد . » چنين كردند و در جايى از ذو قار كه امروز « خبء » نامندش نهان شدند و ناگهان از نهان‌گاه برجستند و بر دست راست سپاه اياس قبيصه كه هامرز بر آن بود ، و بر دست چپ او كه جلابزين بر آن بود ، يورش بردند . بر دست راست هانى قبيصه سالار بكريان ، يزيد مسهر شيبانى بود و بر دست چپ او حنظله ثعلبهء سيار عجلى ، و حنظله سرود رزم چنين مىخواند :\r\nياران همراهى كرده‌اند ، بكوشيد ، بهانهء من چيست ، كه من پيرى چالاكم .\r\nو كمانم را زهى است سخت ، نه چون سردست شتران جوان ، كه هنوز سخت‌تر است .\r\nآن گاه ، فرماندهى را پس از هانى به حنظله دادند . حنظله سوى دخترش ماريه كه ده فرزند داشت رفت و بند كجاوه‌اش ببريد و ماريه بر زمين افتاد . بند كجاوه‌هاى زنان ديگر را نيز ببريد و همگى بر زمين افتادند . دختر قرين شيبانى چامه‌اى بدين آرش مىخواند و مردان را به جنگ بر مىانگيخت :\r\nپسران شيبان ، رج رج بكوشيد ، چه ، اگر شكست خوريد سرنره‌هاى نابريده را در ما رنگين كنند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nپس ، هفت صد تن از بنى شيبان آستين‌ها از تنه‌ها ببريدند تا دستشان در شمشير زدن سبك ماند . سپس بر آنان سخت گرفتند . هامرز چون پايدارى و شكيبايىشان بديد بانگ برداشت :\r\n- « مرد و مرد [ 1 
  ] . » برد حارثه يشكرى گفت : « چه مىگويد ؟ » گفتند : « به جنگ تن به تن مىخواند . گويد : مردى با مردى . » گفت : « به جان پدرتان راست مىگويد . » برد به جنگ او پيش آمد و چيزى نگذشت كه بر هامرز چيره شد و او را بكشت .\r\nآنگاه ، حنظله بانگ برداشت :\r\n- « اى مردم ، در برابرشان نايستيد كه تيرهاشان بر شما باريدن گيرد . » پس ، دست چپ سپاه بكر كه فرمانده آن حنظله بود ، بر دست راست سپاه آنان يورش برد كه در آن يورش هامرز كه فرمانده دست راست سپاه بود به دست برد كشته شد .\r\n[ 138 
  ] دست راست سپاه بكر كه يزيد پور مسهر بر آن بود ، بر دست چپ سپاه ايران كه جلابزين فرمانده آن بود يورش برد و سپاهيانى كه در پناه [ 2 
  ] ذو قار كمين كرده بودند ، به فرماندهى يزيد حمار از پشت سر ايشان بيرون آمدند و بر دل سپاه كه فرمانده آن اياس قبيصه بود سخت گرفتند . اياديان چنان كه بساخته بودند بگريختند و پارسيان نيز به دنبال ايشان بگريختند و ديگر به يغما و چيزى نينديشند تا آن كه در ادم ، كه جايى نزديك ذو قار است ، به يك ديگر رسيدند و از تيرهء عجل سى سوار و از بكريان ديگر شصت سوار را در آن جا يافتند . در اين جنگ حنظلهء ثعلبه ، جلابزين را بكشت و پارسيان از آن پس زبون شدند و از شكوه بيفتادند .\r\n\r\nنيرنگى از خسرو پرويز بر كيسر روم\r\nخسرو پرويز ، يكى از سرداران بلندپايهء خود را با سپاهى گران به كشور روم فرستاده\r\n\r\n\r\n","description":"","footnote":"\r\n[ ( 1 ) 
  ] مرد و مرد : اين عبارت پارسى به همين‌گونه در متن آمده است .\r\n[ ( 2 ) 
  ] در متن : خبء ذى قار . به معنى پوشيدن و پنهان كردن . ضمنا نام برخى جاىها نيز هست . در طبرى ( 2 : 1034 ) : حبّ ذى قار .\r\n","page_name":" 216 ","page_number":216},
  {"content":"\r\n\r\nبود . اين سردار ، روميان را بشكست و شام را بگشود و در پى روميان تا درب پيش رفت .\r\nاين بود كه كار وى بالا گرفت . چنان كه خسرو از وى بيمناك شده بود . دو نامه به وى نوشت . در يكى فرمود تا جانشينى براى خويش برگزيند و خود نزد وى بازگردد . در نامهء ديگر فرمود تا در جاى خود بماند . زيرا چون در كار وى بينديشيد و راى به كار انداخت ، كسى را نيافت كه جانشين وى گردد . از رخنه‌اى كه در نبود او پديد آيد ، آسوده نخواهد بود . هر دو نامه را با پيكى استوار فرستاد . به پيك گفت :\r\n- « نخست ، نامه‌اى را كه فرمان به باز آمدن است به وى ده . اگر زود بپذيرد اين همان چيزى است كه من مىخواهم . اگر خوش نداشت و بر او سنگين آمد ، روزى چند خاموش باش و سپس به وى بگو كه نامهء ديگرى به تو رسيده است . آن گاه نامه دوم را به وى برسان تا همچنان در جاى خويش بماند . » پيك روانهء شام شد و به نزد آن سپهسالار رسيد و نامه نخست را به وى داد . سپهسالار چون نامه را بخواند ، گفت :\r\n- « يا چنان است كه خسرو از من برگشته و از ماندنم در اينجا ناخشنود است ، يا خرد را از دست داده است كه كسى چون من را كه اينك در درياى دشمن‌ام به بازگشت مىفرمايد . » پس ياران را نزد خود گرد كرد و چون نامه را بر آنان خواند ، ياران را نيز از آن خوش نيامد . پس چون سه روز بگذشت ، نامهء دوم را كه فرمان ماندن بود به سردار داد و چنين وانمود كرد كه پيكى هم اكنون آورده است . سردار چون نامهء دوم را بخواند گفت :\r\n- « از درهم برهمى كارهاست . » و آن را به چيزى نگرفت . پس كسى را به نزد كيسر روم فرستاد تا با وى دربارهء آشتى سخن گويد ، بر اين پايه كه راه را براى كيسر روم بازگذارد ، تا كيسر بتواند به عراق درآيد ، بى آن كه خسرو آگاه گردد و تا نزديك عراق به هر چه دست يابد از آن او باشد و عراق و آن سوى تا سرزمين پارس از آن سپهسالار پارسى .\r\nكيسر روم بپذيرفت و سپهسالار پارسى پس نشست و به جايى در جزيره آمد و دهانه راهها ببست . [ 139 
  ] خسرو از كار سپهسالار همچنان ناآگاه بود . تا آن كه شنيد كه كيسر روم از سوى قيرقيسيا پيش آمده است و او براى رويارويى وى آماده نباشد . كه سپاهيان او در سرزمين‌هاى كشور پراكنده‌اند و هر يك بر كارى باشند . چون اين بشنيد از تخت\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبرجست و گفت :\r\n- « اينك نيرنگ بايد ، نه دلاورى . » كمى در انديشه رفت و آنگاه چرم نازك بخواست و نامه‌اى كوچك با خامه‌اى ريز به سپهسالار پارسى كه در جزيره بود نوشت كه :\r\n- « فرمان مرا نيك دريافته‌اى كه با شاه روم گفت و گو كنى . او را به آز افكنى و راه را براى او بازگذارى تا چون به كشور ما بتازد من از پيش رو ، و تو و كسانى كه بر اين كار گمارده‌ام و فرستاده‌ام از پس ، بر او تنگ گيريم و او را نابود كنيم . چاره‌اى كه انديشيدم اينك به انجام رسيده است . در فلان روز بر او بتاز . » سپس ، كشيشى را كه در كنار شهرش در ديرى مىزيست به نزد خويش خواند و به وى گفت :\r\n- « من براى تو چگونه همسايه‌اى بوده‌ام ؟ » كشيش گفت : « بهترين همسايه . » خسرو گفت : « ما را به تو نيازى افتاده است . » كشيش گفت : « خسرو برتر از آن است كه به چون من كسى نيازمند شود . با اين همه ، در راه فرمان‌بردارى ، از جان دريغ نكنم . » خسرو گفت : « مىخواهم نامه‌اى را به فلان سردار من برسانى . » كشيش گفت : « فرمان بردارم . » خسرو گفت : « در راه ، بر ترسايان همكيش خود خواهى گذشت . پس نامه را پنهان بدار . » گفت : « چنين كنم . » چون كشيش به راه افتاد خسرو به وى گفت :\r\n- « دانى كه در نامه چيست ؟ » كشيش گفت : « نه . » خسرو گفت : « تا از درون نامه آگاه نشوى آن را مبر . » كشيش نامه را خواند و در جيب جاى داد و روانه شد . ليك ، چون به لشكر روم رسيد و كشيشان و چليپاها و آواز نيايش و نمازشان را بديد و شنيد ، [ 140 
  ] دلش بسوخت و از آن چه مىدانست با آن نامه بر سرشان مىآيد بيمناك شد . با خود گفت :\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n- « من بدترين مردم خواهم بود ، اگر نامهء مرگ ترسايان و اين مردم را به دست خود ببرم . » پس فرياد كشيد :\r\n- « خسرو مرا پيك خود نكرده است و نامه‌اى با من نيست . » پس ، بگرفتندش و نامه را با وى ديدند .\r\nخسرو ، پيشتر ، پيكى را گسيل كرده بود كه راه كوتاه كرده و از اردوگاه سپاه روم گذشته بود و وانمود كرده بود كه پيكى است به سوى خسرو ، از سوى آن سردار پارسى كه با كيسر روم بساخته بود ، و نامه‌اى همراه دارد بدين آرش :\r\n- « شاهنشاه به من فرمان داده بود كه به كيسر روم نزديك شوم و او را فريب دهم و راه پيشروى را در برابر وى بازگذارم . تا خسرو از پيش رو ، و من از پشت بر او بتازيم . فرمان به كار بسته‌ام . اينك ، تا راى خسرو چه باشد و چه هنگام به سوى وى بيرون آيد . » كيسر روم پيك را بازداشت و چون نامه را بخواند ، گفت :\r\n- « در شگفت شده‌ام از اين كه اين پارسى ، خسرو را فريب داده باشد . » خسرو پرويز با سپاهيانى كه توانسته بود گرد كند به سوى كيسر روم پيش آمد و ديد كه وى بگريخته است . خسرو خواست تا راز خويش فاش كند و گناه خويش بپوشد . چه سر رشته از دست بداده بود و از پيش چارهء كار نكرده بود . از اين روى ، در پى كيسر بتاخت . مىكشت و دربند مىكرد ، چنان كه سرانجام جز اندكى از ايشان از دست وى نرستند . [ 1 
  ]\r\n\r\nخسرو پرويز را از چه روى بكشتند و نابودى وى در چه بود\r\nآن چه مايهء كشته شدن و نابودى خسرو پرويز گرديد ، زورگويى ، و كوچك شمردن بزرگان و سركشى وى بوده است . وى چيزهايى را سبك شمرد كه هيچ شهريار دورانديشى آن را كوچك نشمرد . از خواسته‌ها چندان بينباشت كه پيش از وى كسى\r\n\r\n\r\n","description":"","footnote":"\r\n[ ( 1 ) 
  ] آن چه را كه مشكويه زير عنوان نيرنگ خسرو پرويز بر كيسر روم ، در اين جا آورده ، در متونى چون طبرى ، مسعودى ، دينورى ، ثعالبى و ابن اثير نديده‌ام .\r\n","page_name":" 219 ","page_number":219},
  {"content":"\r\n\r\nنينباشته بود . سواران او به كنستانتينيا و افريقا رسيدند ، دوازده هزار زن و كنيز و هزار و يك پيل و پنجاه هزار ستور داشت . از ابزار و استك و آوند نيز در خورند چيزهاى ديگر . در هجدهمين سال شهريارى خود فرمود تا باج كشور و درآمدهاى ديگر را برشمردند .\r\nدرآمد آن سال شش صد هزار بار هزار درهم [ 1 
  ] بوده است . فرمود تا همه را به گنج خانه‌اى كه در تيسپون ساخته بود ، بردند . از آن ميان دوازده هزار هميان از زده‌هاى فيروز پور يزدگرد و كوات پور فيروز بوده است . فزون بر گوهرها و جامه‌هاى گوناگون و چيزهاى ديگر . اين بود كه سركشى كرد و مردم را خوار داشت و آزادگان را زبون ساخت . [ 141 
  ] در گستاخى تا آن جا پيش رفت كه زادان فرّخ مهتر نگاهبانان دربار را گفت تا همه كسانى را كه در زندانهاى او در بند بودند و شماره‌شان سى و شش هزار تن بود ، بكشد . ليك ، زادان فرّخ [ 2 
  ] به كشتن آنان دست نگشود و به زيردستان دستور داد تا از كار بستن فرمان خسرو خويشتن بدارند و خود براى خسرو بهانه‌هايى بياورد . پس ، اين يكى از چيزها بود كه دشمنى مردم را با خسرو در پى داشت . دوم خوار داشتن مردم و كوچك كردن بزرگان كشور بود . سوم آن بود كه سنگدل سرسختى چون فرخان زاد را بر مردم چيره ساخت و او بازماندهء باج را به زور و شكنجه كردن مردم از ايشان بگرفت و با اين كار خواستهء فراوان گرد كرد . چهارم آن بود كه مىخواست شكست‌خوردگانى را كه در جنگ با هراكليوس گريخته و به نزد وى بازگشته بودند ، بكشد .\r\nاز اين روى ، گروهى از بزرگان به عقر بابل [ 3 
  ] رفتند ، جايى كه شيرويه پور پرويز و برادران او در آن جا بودند و خسرو آموزگاران و اسوارانى بر آنان گماشته بود تا از آن جا پاى بيرون ننهند . پس با شيرويه [ كوات 
  ] بيامدند و شبانگاه به شهر به اردشير [ 4 
  ] رسيدند و شيرويه همه كسانى را كه در زندانهاى آن شهر در بند بودند آزاد كرد و زندانها از زندانى تهى ساخت . آنان كه از جنگ با كيسر گريخته بودند و راى خسرو را دربارهء كشتن خويش بدانستند به نزد شيرويه گرد شدند و فرياد برآوردند :\r\n\r\n\r\n","description":"","footnote":"\r\n[ ( 1 ) 
  ] شش صد ميليون درهم .\r\n[ ( 2 ) 
  ] در متن : زاذانفرّوخ .\r\n[ ( 3 ) 
  ] اكراى بابل : ويرانه‌هاى القصر امروزى در جنوب ده بابل ( نولدكه ، زرياب : 568 يادداشت 81 ) .\r\n[ ( 4 ) 
  ] در متن : بهرسير .\r\n","page_name":" 220 ","page_number":220},
  {"content":"\r\n\r\n- « كوات شاهنشاه [ 1 
  ] است . » و چون بامداد شد به پهنهء كاخ خسرو بيامدند . نگهبانان كاخ بگريختند و خسرو خود به باغى كه در نزديكى كاخ داشت و نام آن « باغ هندوان [ 2 
  ] » بود بگريخت . او را بگرفتند و در بيرون تختگاه ، در خانهء مردى با نام مارسپند زندانى كردند و سرانجام پس از داستانى دراز و به دنبال رفت و آمد پيكها در ميان وى و شيرويه ، با همداستانى بزرگان كشته شد .\r\nبزرگان پيش از كشتن وى ، او را به كارهايى كه از او سر زده بود و آنها را بر او برشمرده بودند ، سركوفتها زدند و سرزنشها كردند ، و او پاسخهاى درست و خاموش كننده به ايشان بداد كه چون در خورند اين كتاب و آهنگ آن نبود از آن ياد نكرده‌ايم .\r\nخسرو پرويز در سى و هشتمين سال شهريارى خود كشته شد . سى و دو سال و پانزده روز از پادشاهى وى گذشته بود كه پيامبر ، كه درود خدا بر او باد ، از مكّه به مدينه رفت .\r\nروزى كه كشته شد چهارصد هزار هميان زر داشت ، به جز گنج‌ها و انباشته‌ها و گوهرها و ابزارهاى پادشاهى ، كه گنج باد آورد [ 3 
  ] از همان گنج‌ها بوده است . [ 142 
  ]\r\n\r\nسپس شيرويه پور پرويز پادشاه شد سخن از فرجام كار شيرويه پور پرويز\r\nشيرويه پدرش را و هفده برادر با فرهنگ و دلاور خويش را با رايزنى دستوران خويش بكشت . آن گاه رنجور و شكسته شد . از خوشىهاى زندگى بىبهره ماند . از كشتن برادران خويش پشيمان و نالان شد و كارش گريستن بود تا آن جا كه تاج از سر بيفكند و از آن پس اندوهگين و بيمار زيست . در زمان او طاعون افتاد كه بيشتر پارسيان را بكشت . پادشاهى شيرويه هشت ماه بود .\r\n\r\nسپس اردشير پور شيرويه پادشاه شد\r\nدر آن هنگام وى كودكى خردسال بود . گويند هفت ساله بود . زيرا كه از خاندان\r\n\r\n\r\n","description":"","footnote":"\r\n[ ( 1 ) 
  ] اين كلمه در متن نيز به همين گونه پارسى آمده است .\r\n[ ( 2 ) 
  ] در متن : باغ الهندوان . در منابع ارمنى به نقل ژورنال آزياتيك آمده است كه خسرو را دستگير كردند و پس از آن او را در « كتك هندوك » ( خانه هندو ) زندانى ساختند . ( نولدكه ، زرياب : 568 ) .\r\n[ ( 3 ) 
  ] در متن : « كنزباذ آورد » .\r\n","page_name":" 221 ","page_number":221},
  {"content":"\r\n\r\nشاهى كسى جز او نيافته بودند . مردى به نام مه آذر گشنسب او را بزرگ كرده بود . در كشوردارى نكو بود و كارش چندان استوار كه كودك نمىنمود . جز آن كه در كار شهر براز كه در مرز روم بود ، بلغزيد .\r\n\r\nسخن از لغزش اردشير در كار شهربراز و آسان گرفتن كار او كه مايهء نابودى وى گرديد\r\nشهر براز سالار سپاهى بود كه خسرو به وى داده بود . خسرو و شيرويه همواره در كارهاى كشور به وى نامه مىنوشتند و از وى راى مىخواستند . ليك ، به هنگام پادشاه كردن اردشير ، بزرگان پارس از شهر براز راى نخواستند و مه آذر گشنسپ نيز به وى نامه‌اى ننوشت . اين بود كه بدخواه‌شان شد و سركشى كرد و به هر كارى دست گشود . به همين بهانه ، به تاج و تخت ايران آز بست و برترى جست . اردشير را كه كودكى بيش نبود به هيچ گرفت و كار تاج و تخت را با كسان در ميان نهاد . آن گاه ، با سپاه خويش به تيسپون روىآور شد . مه آذر گشنسپ به چاره‌جويى پرداخت . با روى شهر و دروازه‌هاى تيسپون را استوار ساخت . اردشير و بازماندگان و زنان دودمان شاهى را و آن چه را كه در گنجينهء اردشير از خواسته و انباشته‌ها و ساز جنگى و ستور بود به شهر تيسپون برد . از آن سو ، شهر براز در كنار تيسپون فرود آمد و شهر و مردم شهر را تنگ در ميان گرفت و به منجنيك بست . ليك بدان دست نيافت . سرانجام چون از گشودن تيسپون ناتوان ماند به نيرنگ روى آورد . نيو خسرو ، و اسپهبد نيمروزگان [ 1 
  ] را چندان بفريفت تا سرانجام دروازهء شهر را به روى وى گشودند و درون شد . پس سران را بگرفت و بكشت و خواسته‌شان را از آن خويش كرد و اردشير پور شيرويه را كه يك سال و شش ماه پادشاه بود ، بكشت . [ 143 
  ]\r\n\r\nآنگاه شهربراز بر تخت نشست\r\nشهر براز از دورهء شاهان نبود و خود را شاه خواند . چون بر تخت نشست ، به شكم روى دچار شد . كار بر او چندان سخت شد كه به آبخانه نتوانست رفت . پس تشتى خواست كه در برابر تخت وى نهادند و پرده‌اى كشيدند و وى در تشت بريد !\r\n\r\n\r\n","description":"","footnote":"\r\n[ ( 1 ) 
  ] جنوب\r\n","page_name":" 222 ","page_number":222},
  {"content":"\r\n\r\nآن گاه ، مردى پسفرّخ [ 1 
  ] نام و دو برادرش ، از اين كه شهر براز ، اردشير پور شيرويه را كشت و خود بر تخت نشست ، رنجيدند و به خشم آمدند و در كشتن شيرويه همداستان شدند . آيين چنان بود كه هر گاه شاه بر اسب مىنشست ، پاسداران با زره و خود و سپر و شمشير و نيزه‌اى در دست ، در دو رده مىايستادند . چون شاه برابر ايشان مىرسيد هر كدام سپر بر زين كوهه [ 2 
  ] مىنهاد و پيشانى بر سپر مىساييد چنان كه گويى پيشانى بر خاك نهاده است . شهر براز پس از روزى چند كه پادشاه شده بود ، روزى بر اسب نشسته بود كه پسفرّخ در برابر او بايستاد و دو برادر بر شهر براز زخم زدند و از اسب فرو افتاد .\r\nآن گاه ريسمانى به پاى او بستند و زمانى از اين سوى به آن سوى بكشيدند . كه گروهى از بزرگان نيز ياريشان مىكردند . از كسانى كه در كشتن اردشير دست داشتند ، شمارى را بكشتند و پوران ، دختر خسرو را به پادشاهى برداشتند . همهء پادشاهى شهر براز چهل روز بود .\r\n\r\nپادشاهى پوران دختر خسرو پرويز\r\nوى رفتارى نكو داشت . داد را در همه جا بگسترد . فرمود تا پلها را باز ساختند و آبادانى از سر گرفتند . بازماندهء باج را از باج‌گزاران برداشت . به مردم نامه‌ها نوشت و آنان را از انديشهء نكوكارانهء خود بياگاهانيد و گفت كه اميدوار است كه خداوند ايشان را هم به دست او ، آسايش و درستى و داد و مرزهاى بى آسيب روزى گرداند ، چنان كه بدانند كه سرزمين‌ها را تنها به نيروى مردان نتوان گرفت و چپاول سپاههاى دشمن به دلاورىشان نباشد ، پيروزى به نيرنگ‌شان به دست نيايد و آتش‌ها خاموش نشود كه اين همه ، به يارى خداوند بزرگ و شكوهمند و در سايهء نيك انديشى و درستى چاره‌هايى است كه انديشيده مىشود . وى مردم را همچنين به نيكخواهى و فرمان‌بردارى فرمود و چوبهء چليپا را به كيسر روم بازگردانيد . پادشاهى پوران يك سال و چهار ماه بود .\r\n\r\n\r\n","description":"","footnote":"\r\n[ ( 1 ) 
  ] در متن : بسفرّوخ ( با واو )  PusFarrux  . ( كريستن سن ) .\r\n[ ( 2 ) 
  ] زين كوهه : قربوس .\r\n","page_name":" 223 ","page_number":223},
  {"content":"\r\n\r\n\r\nپس از پوران مردى به نام گشنسپ بنده [ 1 
  ] پادشاه شد\r\nپادشاهى وى كمتر از يك ماه بود . از گشنسپ بنده گزارشى كه پندى از آن به دست آيد نياورده‌اند . [ 144 
  ]\r\n\r\nآنگاه آزرمىدخت دختر خسرو پرويز بر تخت نشست\r\nآزرمى دخت از زيباترين زنان روزگار خود بوده است . در آن هنگام بزرگ پارس فرّخ هرمز اسپهبد خراسان بود . وى به آزرمىدخت پيام فرستاد و او را به زنى خواست .\r\nآزرمىدخت پاسخ داد كه :\r\n- « شهبانو را شوى كردن روا نباشد . مىدانم كه از اين پيشنهاد آرزويى جز بر آوردن كام ندارى . پس در فلان شب پيش من آى . » فرّخ هرمز چنين كرد . همان شب به سوى وى برنشست . آزرمىدخت به سر پاسداران خويش فرمود تا در آن شب او را چشم بدارد و چون بيايد او را بكشد . سر پاسداران فرمان او را به كار بست و او را بكشت و دستور داد تا پايش را بگرفتند و بكشيدند و در پهنهء كاخ آزرمىدخت بيفكندند . در بامداد چون مردم او را بديدند ، دانستند كه كشته شدن او جز به گناهى بزرگ نبوده است . آن گاه ، آزرمىدخت بفرمود تا پيكرش را ناپديد كردند .\r\nرستم‌پور همين فرّخ هرمز ، بسيار دلاور و نيرومند بود . وى همان رستم سردار نبرد قادسيه بود كه يزدگرد ، پس از چندى او را به جنگ تازيان گسيل داشت كه ما داستان او را در جاى خود خواهيم آورد . رستم چون سرگذشت پدر بشنيد با سپاهى گران به تيسپون آمد و چشمان آزرمىدخت را با ميل گداخته كور كرد و سپس او را بكشت . پادشاهى آزرمىدخت شش ماه بود .\r\nدر اين كه پس از آزرمىدخت چه كسى بر تخت نشست سخن چند گونه است :\r\nپاره‌اى گويند كه مردى از تبار اردشير بابكان را كه در اهواز مىزيست بياوردند با نام :\r\n\r\n\r\n","description":"","footnote":"\r\n[ ( 1 ) 
  ] در متن : جسنسبنده . در ابن اثير ( 1 : 499 ) : خشنشبنده ، در پاره‌اى متون : جشنسفنده . اصل آن گشنسپ بنده ( بندك ) است . كه به گونه‌هاى ياد شده تازى يا دگرگون شده است .\r\n","page_name":" 224 ","page_number":224},
  {"content":"\r\n\r\n\r\nخسرو پور مهر گشنسپ\r\nوى تاج بر سر نهاد و پس از روزى چند او را بكشتند . پاره‌اى گويند : جانشين آزرمىدخت مردى بود از مردم ميشان [ 1 
  ] با نام :\r\n\r\nپيروز\r\nپيروز را بى آن كه خود بخواهد به پادشاهى برداشتند . سرى بزرگ داشت . چون تاج بر سرش نهادند ، گفت :\r\n- « چه تنگ است اين تاج ! » چون سخن به واژهء « تنگ » بياغازيد ، مهتران به شگون بد گرفتند و او را كشتند .\r\nآن گاه ، مردى را از فرزندان خسرو بياوردند كه به هنگام كشته شدن شيرويه پور خسرو ، به جايى در نزديكى نصيبين به نام دژ سنگى پناه برده بود [ 145 
  ] و نام او بود :\r\n\r\nفرّخ زاد خسرو [ 2 
  ]\r\nمردم ، زمانى كوتاه به دلخواه از او فرمان بردند و آن گاه سرپيچيدند و بر او بر شوريدند . پادشاهى او شش ماه بود . مردم استخر بر يزدگرد پور شهريار پور پرويز دست يافته بودند . وى هنگامى كه شيرويه برادران خود را مىكشت به آن جا گريخته بود .\r\nمهتران استخر چون شنيدند كه مردم تيسپون از فرمان فرّخ زاد خسرو سر برتافته‌اند ، يزدگرد را كه نوجوانى بود به آتشكده‌اى كه آتشكدهء اردشير نام داشت بياوردند و تاج بر سر او نهادند . به پادشاهىاش برداشتند و به تيسپون آوردند و فرّخ زاد خسرو را بكشتند و اين چنين ، پادشاهى به يزدگرد رسيد .\r\n\r\nپادشاهى يزدگرد پور شهريار پور پرويز\r\nيزدگرد پادشاه شده بود . ليك ، پادشاهى او در برابر پادشاهى پدران‌اش به خواب و\r\n\r\n\r\n","description":"","footnote":"\r\n[ ( 1 ) 
  ] در متن : ميسان ، خوره‌اى است بزرگ ميان بصره و واسط كه مركز آن ميسان است ( مراصد الاطلاع )\r\n[ ( 2 ) 
  ] فرّخ زاد خسرو : اين نام در اين جا سه بار آمده است ، چنين : فرّخ باذ خسرو ، فرخ زاد خسرو ، خرّه‌ذاد خسرو ، در طبرى ( 2 : 1066 ) : در هر سه جا : فرّخ زاد خسرو ، كه در ترجمه همين ضبط يك سان را نهاده‌ام .\r\n","page_name":" 225 ","page_number":225},
  {"content":"\r\n\r\nگمان مىمانست . چون كودك بود ، كار كشور هم به دست بزرگان و دستوران مىچرخيد .\r\nاز ميان دستوران يزدگرد ، بردگان سالار از همه آگاه‌تر و باهوش‌تر بود . چنين بود كه كار كشور پارس سستى گرفت و دشمنان از هر سو بر يزدگرد گستاخ شدند و سرزمين‌هاى مرزى ايران را يكى پس از ديگرى از چنگ وى به در آوردند يا ويران كردند . سه سال يا چهار سال از پادشاهى او گذشته بود كه تازيان به كشور او تاخت آوردند . يزدگرد ، هنگامى كه در مرو كشته شد سالهاى زندگىاش از بيست بيش نبوده است .\r\nاز كار و سرگذشت يزدگرد گزارشها رسيده است كه آن را پس از گزارش كارهايى كه از روى راى و كارسازى به روزگار پيمبر ( ص ) و جانشينان از روى داده تا سرانجام به سرگذشت يزدگرد و گزارش كارهاى او پيوسته است ، ياد خواهيم كرد . [ 146 - 149 
  ]\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nآغاز عصر اسلامى\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nروزگار پيامبر ( ص )\r\n\r\n[ چاره‌انديشى رزمى پيامبر ( ص ) در جنگ خندق 
  ]\r\nاز كارسازىها و نيرنگهاى مردمانه‌اى كه در جنگ‌هاى پيامبر - كه درود خداوند بر او باد - روى داد ، يكى در جنگ خندق [ 1 
  ] بود . پيامبر همين كه نضيريان يهود را از سرزمين‌شان بكوچانيد سران يهود همچون سلام بو حقيق و حيىّ اخطب و ديگران گرد شدند و به مكه آمدند . مردم مكه را به جنگ پيامبر ( ص ) خواندند و گروهها پديد كردند كه خداوند از آنان ياد كرده است . بر آن شدند كه پيامبر را از بيخ و بن براندازند . پس قريشيان بجنبيدند و كينه‌هايى را كه از جنگ بدر به دل داشتند به ياد آوردند و به فرماندهى بو سفيان حرب به آهنگ جنگ برون آمدند . غطفانيان نيز به فرماندهى عيينهء حصن پور حذيفه پور بدر و نيز فزاريان و گروههاى ديگر همگى بيامدند . سلمان كه ديد پيامبر در انديشهء ماندن در مدينه است و بر آن است كه در شهر بماند و بگذارد تا دشمنان به مدينه رسند و آن گاه در پيرامون مدينه و در راههايى كه به شهر مىپيوند با ايشان بجنگد ، بر پيامبر راى زد كه در برابر دشمن هندك زنند و هندك زدند . آن گاه قريش با سپاه و ساز و برگ بيامدند . گروهها به مدينه رسيدند و دشمنان پيامبر بسيار شدند . پيامبر با قريظيان كه در مدينه دژها داشتند پيمان بسته بود . رهبرشان كعب اسد بود كه خود از بنى قريظه بود .\r\nحيىّ اخطب بر كعب نيرنگ زد . خود را به دژ كعب رسانيد ، ليك ، كعب دروازهء دژ را به\r\n\r\n\r\n","description":"","footnote":"\r\n[ ( 1 ) 
  ] خندق : تازى شدهء كندك ( كنده ) يا هندك پارسى : شيارهايى كه در اندازه‌هاى گوناگون در زمين پديد مىآورند .\r\n","page_name":" 229 ","page_number":229},
  {"content":"\r\n\r\nروى وى ببست [ 150 
  ] و گفت :\r\n- « مرا با محمد پيمانى است . هرگز پيمان شكنى نكنم . » حيىّ گفت : « در را بگشاى تا با تو سخن گويم . » كعب گفت : « نمىگشايم . » حيى گفت : « سوگند كه در را بدان بسته‌اى تا جشيشه‌ات [ 1 
  ] را با تو نخورم . » سرانجام كعب را به خشم آورد و كعب در را بگشود .\r\nآن گاه حيىّ به كعب گفت :\r\n- « واى بر تو اى كعب ! من قريشيان و رهبران و سران‌شان را و نيز غطفانيان و رهبران و سران‌شان را بياورده‌ام . هم اينك در مدينه شتر بخوابانيده‌اند و با من پيمان بسته‌اند كه تا محمد و ياران‌اش را از بيخ برنيندازند از اين جا نروند . » كعب سرباز زد و حيىّ اخطب به نرمى و نيرنگ چندان با وى سخن گفت تا او را رام و همداستان خويش كرد . از وى پيمان يارى گرفت و كعب پيمان پيامبر را بشكست و آن چه را كه از پيامبر بر گردن داشت زير پا نهاد .\r\nپيامبر چون اين بشنيد دلتنگ شد و ترسيد كه اين خبر بازوان مسلمانان را سست كند . كار دشوار شد و ياران سخت بترسيدند . چه ، دشمن از بالا و پايين روى آورده بود و مؤمنان دستخوش گمانهاى گوناگون شدند . همداستانىشان بشكست و سخن‌ها به يك ديگر گفتند و پيامبر ( ص ) و ياران او در سختى و بيمى كه خداوند باز نموده [ 2 
  ] بماندند . چه ، دشمنان در برابرشان پشت به يك ديگر دادند و از بالا و پايين نزديك مىشدند . تا آن كه نعيم مسعود عامر انيف ثعلبه كه از غطفانيان بود و تازه اسلام آورده بود ، به نزد پيامبر آمد و گفت :\r\n- « اى پيامبر . من اسلام آورده‌ام و مردم من از اسلام من هنوز آگاه نشده‌اند . پس ، هر چه خواهى بفرما تا همان كنم . » پيامبر ( ص ) گفت :\r\n- « تو يك تن پيش نباشى . كارى كه از تو بر مىآيد اين است كه تا توانى بكوشى كه\r\n\r\n\r\n","description":"","footnote":"\r\n[ ( 1 ) 
  ] جشيشه : خوراكى است كه از آرد و گوشت و خرما بپزند .\r\n[ ( 2 ) 
  ] س 33 احزاب : 8 - . . .\r\n","page_name":" 230 ","page_number":230},
  {"content":"\r\n\r\nايشان را از يك ديگر بپراكنى . از در نيرنگ در آى ، كه جنگ جز نيرنگ نيست . » نعيم به راه افتاد و پيش مردم قريظه رفت . وى از دوستان بزم ايشان بود . به آنان گفت :\r\n[ 151 
  ] - « اى قريظيان ! نيك مىدانيد كه من دوست شما باشم . به ويژه ، از آن چه ميان من و شماست به خوبى آگاهيد . » گفتند : « راست مىگويى . گمان بد بر تو نبريم . » آن گاه به ايشان گفت :\r\n- « قريش و غطفان با همداستانان خويش به جنگ محمد آمده‌اند . اگر با آنان همرزم شويد ، بدانيد كه آنان چون شما نباشند . چه ، شهر ، شهر شماست ، خواسته‌ها و فرزندان و زنان‌تان در اين شهر باشند ، از اينجا به جاى ديگر نتوانيد رفت . ليك ، قريش و غطفان ، خواسته‌ها و فرزندان و زنان‌شان در شهرى ديگر است . اگر دست دهد ، چپاولى كنند و اگر نه ، به سرزمين خويش بازگردند و شما را با اين مرد واگذارند . اين مرد در شهر شماست . اگر تنهاتان بيند تاب وى نخواهيد داشت . پس ، در جنگ با محمد در كنار قريش و غطفان نمانيد ، مگر آن كه از نژادگانشان تنى چند را گروگان گيريد تا در دست شما بمانند و دلگرم باشيد كه دوشادوش شما با محمد نبرد خواهند كرد ، تا هنگامى كه به راستى با وى نبرد كنند . » قريظيان گفتند : « راى نكو زده‌اى و اندرز داده‌اى . » سپس ، از آنجا بيرون شد و به نزد قريش رفت . به بو سفيان حرب و يارانش گفت :\r\n- « مردم قريش ، نيك مىدانيد كه من دوست شما و دشمن محمد باشم . از كارى آگاه شده‌ام كه بر من است تا از سر اندرز بر شما بازگويم . ليك از من نشنيده گيريد . » گفتند : « چنين كنيم . » گفت : « بدانيد كه يهودان از كارى كه با محمد كرده‌اند پشيمان‌اند . به وى پيام داده‌اند كه : از كرده پشيمانيم ، اينك اگر از قريش و غطفان ، تنى چند از نژادگان و بزرگان را به دست تو دهيم تا گردن زنى و آن گاه ، در كنار تو با بازماندهء ايشان نيز نبرد كنيم ، آيا اين تو را خشنود خواهد كرد ؟ محمد از ايشان بپذيرفته است . از اين روى ، اگر يهودان كس فرستادند و از شما مردانى را به گروگان خواستند ، يك مرد به گروگان ندهيد . » سخن وى در آنان كارگر افتاد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآن گاه ، از آن جا بيرون شد و به نزد غطفانيان رفت و به آنان گفت :\r\n- « غطفانيان ! ريشه و تيرهء من شماييد . شما را از همه بيشتر مىخواهم . هرگز نپندارم كه گمان بد به من بريد . » گفتند : « راست گفتى . » گفت : « پس ، آن چه گويم از من نشنيده گيريد . » گفتند : « چنين كنيم . » [ 152 
  ] آن گاه ، به ايشان نيز ، چنان گفت كه با قريش گفته بود و ايشان را نيز از چيزى كه آنان را از آن بيم داده بود ، بترسانيد .\r\n\r\n[ پيش آمد نيك 
  ]\r\nاز بخت نيك چنين افتاد كه بو سفيان و سران غطفان ، عكرمهء بو جهل را با تنى چند از قريش و غطفان به نزد قريظيان فرستادند و به آنان پيغام دادند :\r\n- « ما در اين جا ماندگار نباشيم . ستوران ما از پاى درآمده‌اند . پس آمادهء جنگ باشيد تا با محمد نبرد كنيم و كار را با وى يكسره كنيم . » قريظيان در پاسخ گفتند :\r\n- « امروز ، روز شنبه است - و چنين افتاده بود - روزى است كه در آن دست به كارى نزنيم . با اين همه ، ما در كنار شما نبرد نخواهيم كرد ، مگر مردانى را از خود به گروگان ما دهيد كه مطمئن شويم و آن گاه با محمد بجنگيم . زيرا بيم از آن داريم كه اگر جنگ بر شما سخت و دشخوار گردد به شهر خويش بشتابيد و ما را در شهر خود با محمد واگذاريد . ما را به تنهايى تاب وى نباشد . » پيكها ، چون بازگشتند و پاسخ قريظيان را بياوردند ، قريش و غطفان گفتند :\r\n- « سوگند كه آن چه نعيم به شما گفت ، راست بوده است . » پس ، به قريظيان پيام فرستادند :\r\n- « به خدا سوگند ، كه از مردان خويش هيچ كس را به گروگان ندهيم . اگر جنگ مىخواهيد خود به جنگ بيرون شويد . » چون پيام به قريظيان رسيد با خود گفتند :\r\n- « آن چه نعيم مسعود گفت درست بود . اينان جنگ را تنها از آن روى خواهند كه اگر\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدست دهد تاراجى كنند و اگر نه ، به شهر خويش بازگردند و ما را با اين مرد واگذارند . » پس ، به آنان پيام فرستادند :\r\n- « سوگند ، كه در كنار شما نجنگيم ، مگر آن كه گروگان دهيد . » يك ديگر را واگذاشتند و به يك ديگر بدگمان شدند . زمستان بود و شبها سرد بود . باد سختى مىوزيد و چادرهاشان را مىافكند و ديگهاشان را واژگون مىساخت ، همه بى تاب شده بودند . پيامبر چون از چند دلى و ناهمسازىشان آگاه شد [ 153 
  ] و بدانست كه ديگر كارشان زار شده است ، حذيفه يمان را پيش خواند و به سوى آنان فرستاد تا ببيند كه در شب هنگام چه مىكنند . پس ، حذيفه به سوى آنان رفت .\r\nحذيفه خود گويد : نزد آنان رفتم . بادى ترسناك مىوزيد . نه آتشى بر جاى و نه چادرى بر پاى مانده بود . بو سفيان حرب را ديدم كه به سخن ايستاد و گفت :\r\n- « قريشيان ! هر يك از شما به همنشين خود بنگرد . » گويد : بى درنگ دست مردى را كه در كنار من بود گرفتم و از او پرسيدم :\r\n- « كيستى ؟ » گفت : « فلان پسر فلان . » آن گاه بو سفيان گفت :\r\n- « مردم من ! اين جا نه جاى ماندن است . اسبان و شتران نابود شده‌اند . قريظيان به ما نارو زده‌اند . گزارشى كه از آنان رسيده است خوشايند نيست . از دشوارى و سختى اين باد به روزى افتاده‌ايم كه مىبينيد . بكوچيد كه من نيز كوچ كنم . » آن گاه به سوى شتر خويش برخاست . ديگران نيز برخاستند . غطفانيان همين كه از كار قريش آگاه شدند ايشان نيز به خان و مان خويش بازگشتند و چنين شد كه آن انبوه ، بى هيچ جنگى بپراكند ، جز شمارى اندك كه همداستان شدند تا به خندق يورش برند ، كه عمر و عبد ودّ ايشان بوده است . در آن جنگ همگى كشته شدند و عمرو را على در جنگى تن به تن بكشت و اين هنگامى بود كه خود را به خندق زده بود . سرانجام انبوه‌شان بپراكند و كارسازىهاشان همگى بر باد رفت .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\n[ كارسازى پيامبر ( ص ) در جنگ حنين 
  ] [ و رايى كه دريد زد 
  ]\r\nاز كارسازىهاى پيامبر - كه درود خدا بر او باد - ديگر آن بود كه چون مكه را بگشود و پانزده روز در آن جا بماند ، هوازن و ثقيف به نبرد او برخاستند و در حنين فرود آمدند .\r\nاينان ، پيش از اين ، هنگامى كه از برون شدن پيامبر از مدينه آگاهى يافتند و گمان بردند كه به آهنگ ايشان مىآيد ، گرد شده بودند . چون پيامبر آهنگ مكه كرد آنان به آهنگ او پيش آمدند و زنان و كودكان را نيز با خود بياوردند . مهتر هوازن در آن هنگام مالك عوف بود . هوازن با همراهى تيره‌هاى ثقيف ، نصر ، و جشم بيامدند و از هوازن ، نه كعب و نه كلاب هيچ يك نيامده بودند . دريد صمّه نيز همراه جشم بود . وى پيرى فرتوت بود كه از او كارى ساخته نبود . ليك از راى او و دانش جنگى و كاردانى او شگون مىجستند .\r\nپيامبر چون در اوطاس فرود آمد ، آنان به گرد مهتر خود ، مالك عوف ، گرد شدند و دريد صمّه نيز با ايشان بود . [ 154 
  ] او را در كجاوهء كوچكى مىكشيدند .\r\nدريد گفت : « در كدام زمين‌ايد ؟ » گفتند : « در اوطاس . » دريد گفت : « آرى ، جاى تاختن اسبان . نه درشت و سنگلاخ است ، نه نرم و هموار .\r\nچيست كه آواز شتران و خران و گوسپندان و گريهء كودكان مىشنوم ؟ » گفتند : « مالك عوف مردم را با كودكان و زنان و خواسته‌هاشان به اين جا آورده است . » دريد گفت : « مالك كجاست ؟ » مالك را پيش دريد خواندند و او به مالك گفت :\r\n- « اى مالك ، سالار مردم خويش شده‌اى . جنگى هم اينك در پيش دارى و فردا جنگهايى ديگر . چيست كه بانگ شتران و خران و گوسپندان و گريهء كودكان مىشنوم ؟ » مالك گفت : « مردم را با فرزندان و زنان و خواسته‌هاشان آورده‌ام . » دريد گفت : « چرا ؟ » مالك گفت : « چون خواستم كه زنان و كودكان و خواسته‌هاى هر مرد ، در پشت سر وى باشد ، تا در پاسداريشان جانانه بجنگد . » آواز چوپانان از دهان سر داد : رّرّرّرّرّ . . ، كه :\r\n- « تو چوپانى بيش نباشى . شكست خورده و تاريده را چه چيزى بر مىگرداند ؟ اگر\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nجنگ به سود تو باشد جز مرد و شمشير و نيزه ، چيزى سود نبخشد . اگر به زيان تو باشد ، زن و فرزند و خواسته‌ات را از دست دهى و رسوا شوى . كعب و كلاب چه كرده‌اند ؟ » گفتند : « كسى از ايشان نيامده است . » گفت : « كوشش و برش نمىبينم . اگر روز سربلندى و برترى مىبود ، كعب و كلاب نيز در اين جا مىبودند . از شما كه آمده است ؟ » گفتند : « عمرو و عوف پسران عامر . » گفت : دو جوان از پسران عامر كه بود و نبودشان يكى است . اى مالك ، از اين كه مهتران هوازن را پيشاپيش سواران داشته‌اى ، كارى از پيش نخواهى برد . آنان را به شهرشان و ميان مردم‌شان بازگردان ، جايى كه از دسترس دشمن به دور باشند . [ 155 
  ] آن گاه بر اسب نشينيد و با اينان كه از آيين برون رفته‌اند [ 1 
  ] نبرد كنيد . چه ، اگر جنگ به سود تو باشد ، آنان از پى ، به تو خواهند پيوست و اگر به زيان تو بود ، كسان و خواستهء خويش را از دست نداده‌اى . » مالك گفت : [ هرگز چنين نكنم . تو ديگر پير شده‌اى و دانش تو نيز كهنه شده است . [ 2 
  ] 
  ] سوگند ، اى مردم هوازن ، يا از من فرمان مىبريد ، يا شكم بر نوك اين شمشير مىنهم كه از پشتم درآيد . » مالك خوش نمىداشت كه در آن جنگ سخنى از دريد ، يا آراى دريد باشد .\r\nسپس دريد گفت : « اين جنگى است كه در آن هستم و نيستم . » اى كاش ، در اين جنگ جوانى بودم ، در تكاپو و شتاب ، و اسبى را كه موى پاشنه‌اش بلند باشد ، مىراندم ، كه همچون بز كوهى برنا و نيرومند است . » [ 3 
  ]\r\n\r\n\r\n","description":"","footnote":"\r\n[ ( 1 ) 
  ] در متن : صباء ( صابئان ) : كسانى كه از آيين كهن تازيان برون رفته‌اند . پيامبر ( ص ) و ياران او را گويد .\r\n[ ( 2 ) 
  ] آن چه در ميان دو قلاب آمده است از طبرى است . ( 3 : 1657 ) .\r\n[ ( 3 ) 
  ] بز كوهى ، در برابر « شاة » در متن . شاة به معنى گوسپند است . ليك در اين جا به معنى بز كوهى ( تيس الجبل ) آمده است . نگاه كنيد به العقد الفريد 1 : 133 .\r\n","page_name":" 235 ","page_number":235},
  {"content":"\r\n\r\nدريد مهتر تبار جشم و برگزيده‌شان بود . دلاور و كاردان و آزموده بود . ليك سالخورده و ناتوان شده بود .\r\nآن گاه مالك به ياران خويش گفت :\r\n- « هر گاه با دشمن روبرو شديد ، نيام شمشيرها بشكنيد و چون يك تن و به يكباره ، بر آنان بتازيد و سخت گيريد . » سواران پيامبر ( ص ) چون بيامدند ، ( شماره‌شان دوازده هزار بود كه ده هزار از ايشان همانها بودند كه مكّه را گشوده بودند . دو هزار تن ديگر كسانى بودند كه در درّهء حنين اسلام آوردند و بر سپاه پيامبر افزوده شدند ) در يكى از درّه‌هاى تهامه كه سراشيب بود سرازير شدند و در تاريكى سپيده دم در آن درّه فرو ريختند . دشمنان پيش از آنان به درّه رسيده بودند . در شكافها و پيچ و خم‌هاى آن كمين كرده بودند و آمادهء يورش بودند . در آن سراشيب ، سواران پيامبر از يورش ناگهانى سواران دشمن به هراس افتادند و بگريختند . چنان كه كس به كس نبود . پيامبر به سوى راست رفت و فرياد زد :\r\n- « اى مردم ، كجا مىرويد ؟ . سوى من آييد ، من پيمبر خدايم ، من محمد پسر عبد الله‌ام . » با پيامبر ( ص ) جز تنى چند از خاندانش از آن ميان ، على پور بو طالب و عباس و پسرش فضل و گروهى از مهاجران ، نمانده بودند . [ 156 
  ] آن گاه ، پيامبر به عباس گفت :\r\n- « بانگ زن اى گروه انصار ، ياران زير درخت سمره [ 1 
  ] ! » پس ، از هر سو پاسخ دادند و بر دشمن بتاختند و همان شد كه مىبايست . على پرچمدار را بكشت . سواران مالك عوف كشته و نابود شدند . مسلمانان خواسته‌ها به تاراج گرفتند و زنان و فرزندان را اسير كردند و دريد كشته شد . شمارهء اسيرانى كه در آن جنگ از مردم هوازن گرفتند ، شش هزار زن و كودك بود . آن گاه ، چون گروههاى هوازن به نزد پيامبر آمدند و اسلام آوردند ، پيامبر همهء زنان و كودكان‌شان را آزاد كرد ، كه خود داستانى دراز دارد .\r\n\r\n\r\n","description":"","footnote":"\r\n[ ( 1 ) 
  ] سمره : درختى بود كه در سال حديبيه ، در زير آن « بيعت رضوان » با پيامبر انجام گرفت .\r\n","page_name":" 236 ","page_number":236},
  {"content":"\r\n\r\n\r\nكارسازى پيامبر ( ص ) پس از ظهور اسود عنسى دروغگو\r\nديگر آن كه چون اسود عنسى دروغگو ، در يمن و حضرموت و صنعا به پا خاست و خود را پيامبر خواند ، شهر ، پور باذام [ 1 
  ] با وى بجنگيد . پيامبر ( ص ) او را پس از پدرش باذام بر كار فرزندان پارس [ 2 
  ] و برخى كارها كه پدرش مىگزارد ، گمارده بود . اسود او را بشكست و پارسيان يمن را از گرد او بپراكند . سپس بر او دست يافت و او را بكشت و بر صنعا چيره شد ، كه كارگزاران پيامبر بگريختند و كار اسود بالا گرفت و چون آتش در همه جا بيفتاد .\r\nاسود ، عمرو پسر معدى كرب را كه از اسلام برگشته بود ، در قبيلهء مذحج جانشين خود كرده بود و كار سپاه خود را به قيس پسر عبد يغوث و كار پارسيان يمن را به پيروز ديلمى و دادويه سپرده بود . شهر ، دختر عموى پيروز را كه دخترى زيبا بود به زنى گرفته بود و چون شهر كشته شد اسود زن وى را زن خويش كرده بود .\r\nچنين بود كه پيامبر ( ص ) به پيروز و گشنسپ و پارسيان ديگر يمن نامه نوشت كه همچنان بر دين خود بمانند و در برابر اسود به پا خيزند . بكوشند تا وى را چه ناگهانى و چه با جنگ روياروى ، از پاى درآورند .\r\nنامه پيامبر كه به اين ياران قيس نوشته بود ، اسود را بر قيس خشمگين ساخت .\r\n[ 157 
  ] ياران پيامبر با خود گفتند :\r\n- « قيس بر جان خويش بيمناك است . با نخستين پيشنهاد به ما خواهد پيوست . پس بياييد تا وى را به سوى خويش بخوانيم . » بر همين راى همداستان شدند . راز خويش را با وى بگفتند و او را به سوى خويش خواندند و پيام پيامبر را به وى رسانيدند . گويى چون فرشتگان از آسمان بر او فرود آمده بودند . زيرا وى سخت در كار خود اندوهگين و درمانده بوده است . از اين روى ، آن چه گفتند و از او خواستند همه را بپذيرفت .\r\nآن گاه ، عامر پسر شهر باذام و گروهى چون ذو مرّان و ذو الكلاع و ذو ظليم ، پا پيش\r\n\r\n\r\n","description":"","footnote":"\r\n[ ( 1 ) 
  ] باذام ( باذان ) كارگزار خسرو در يمن بود كه در دهمين سال از هجرت پيامبر اسلام آورده بود .\r\n[ ( 2 ) 
  ] فرزندان پارس يا پارسيان يمن . در برابر « الابناء » در متن . در متون تازى به آنان گاه ، ابناء اليمن ، گاه ، ابناء فارس ، و گاه ، ابناء گفته‌اند . آنان بازماندگان سربازان پارسى بودند كه انو شروان آنها را به يمن فرستاده بود تا در كنارهء جنوبى جزيرة العرب در برابر حبشيان بايستند . آن گاه هم به فرمان انوشروان در يمن ماندگار شدند .\r\n","page_name":" 237 ","page_number":237},
  {"content":"\r\n\r\nنهادند . در نامه‌اى كه به ياران پيامبر ( ص ) نوشتند گفتند كه ياريتان كنيم . پيامبر ( ص ) پيش‌تر به آنان نامه نوشته بود و ياران پيامبر در پنهانى پيشنهاد آنان را پذيرفته بودند و به آنان پاسخ دادند كه اكنون دست نگاه داريد [ تا هنگام آن فرا رسد 
  ] . زيرا كار اسود بالا گرفته بود و از او سخت بشكوهيده بودند .\r\nآن گاه ، گشنسپ ديلمى به نزد آزاد ، بيوهء شهر باذام كه پس از شهر باذام زن اسود شده بود ، رفت و به وى گفت :\r\n- « دختر عموى من ، تو نيك مىدانى كه اين مرد با مردم تو چه كرده است . همسرت را و مردمت را كشته و نابود كرده ، از ايشان كس زنده نگذاشته ، زنان را رسوا كرده است . آيا در كار او كمكى به ما توانى كرد ؟ » آزاد گفت : « در چه كارى ؟ » گشنسپ گويد كه به وى گفتم :\r\n- « در بيرون راندن‌اش . » آزاد گفت : « يا در كشتن‌اش . » گشنسپ گفت : « يا در كشتن‌اش . » آزاد گفت : « به خدا آرى . خداوند هيچ كس را در چشم من دشمن‌تر از اسود نيافريده است . هيچ كار ناروايى را فرونگذارد . هر گاه كه بر اين كار استوار شديد ، مرا بياگاهانيد تا راه كار را با شما بازگويم . » گشنسپ گويد : [ 158 
  ] از آن جا بيرون آمدم و ناگهان پيروز و دادويه را ديدم كه چشم به راه من‌اند . ديدم كه اسود ، قيس را به نزد خود خوانده و قيس با ده تن از مردم مذحج و همدان پيش او رفته است . اسود به قيس گفت :\r\n- « اى قيس ، مگر با تو آن همه نيكى نكرده‌ام ؟ » نواختهاى خود را بر او برشمرد .\r\nقيس گفت : « آرى . » اسود گفت : « وى - يعنى اهريمنى كه با اوست و [ سخن به دلش مىافكند 
  ] - گويد :\r\n- « قيس با تو بر سر نيرنگ است . چه زشت ! چه زشت ! اگر دستش نبرى سرت ببرد . » چنان كه قيس گمان كرد كه وى را خواهد كشت . پس به اسود گفت :\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n- « سوگند به ذو الخمار [ 1 
  ] كه اهريمن به تو دروغ گفته است . اگر مرا بكشى ، مرگى است كه بدان بياسايم و از مرگهايى كه روزانه از ترس و بيم با آن مىميرم بر من آسان‌تر خواهد بود . ليك اگر مرا باور كنى ، به خدا سوگند كه در چشم من باشكوهتر از آنى كه انديشهء نيرنگ زدن با تو را به دل راه دهم . » اسود چون اين سخن از قيس شنيد دلش بر او نرم شد و از نزد خود بيرون‌اش كرد .\r\nگشنسپ گويد : قيس به سوى ما بيرون آمد . از كنار ما بگذشت و بگفت :\r\n- « شما كار خود كنيد . » سپس ، اسود از خانه بيرون آمد . در آستانهء در در برابرش ايستاديم و او گفت :\r\n- « پيروز ، آيا آن چه دربارهء تو مىشنوم راست است . . ؟ » و دشنه را آماده كرد .\r\n- « . . مىخواهم گلويت را چون گلوى شتران ببرم . » پيروز گفت : « ما را به خويشى و پيوند برگزيدى و بر پارسيان ديگر برتر داشتى . اگر هم پيمبر نبودى بهره‌اى را كه بدين بپيوند داريم به چيزى نمىفروختيم ، چه رسد به اين كه كار ما در هر دو جهان ، به تو بسته است . آن چه دربارهء ما مىشنوى باور مكن ، كه ما چنانيم كه هم تو مىخواهى . » آن گاه ، اسود صد گاو و شتر را با همان دشنه خود سر بريد و به پيروز گفت :\r\n- « اينها را بهر كن . تو مردم اينجا را بهتر مىشناسى . » پيروز گويد : [ 159 
  ] كشتار را بهر كردم و پيش از آن كه اسود به خانه رسد به او پيوستم . ناگهان مردى را ديدم كه دربارهء من سخن‌چينى مىكرد . مىشنيدم كه وى مىگفت :\r\n- « فردا ، او و يارانش را خواهم كشت ، بامداد نزد من آى . » آن گاه سر برگردانيد و ناگهان پيروز را ديد . پس به وى گفت :\r\n- « چه كردى ؟ » پيروز گفت : « آنها را بهر كردم چنان كه فرمودى . » اسود گفت : « خوب كردى . »\r\n\r\n\r\n","description":"","footnote":"\r\n[ ( 1 ) 
  ] ذو الخمار : لقب اسود عنسى دروغگو .\r\n","page_name":" 239 ","page_number":239},
  {"content":"\r\n\r\nسپس ستور خود را براند و به درون خانه رفت . پيروز به سوى ياران بازگشت و آن چه شد به آنان بگفت .\r\nگشنسب گويد : آن گاه ، كس به نزد قيس فرستاديم و قيس پيش ما آمد . همه همداستان بودند كه من به نزد آن زن روم و كارمان را با وى در ميان گذارم و از او راى خواهم . چنين كردم . پيش آزاد رفتم و گفتم :\r\n- « راى چيست ؟ » آزاد گفت : « اسود را سخت نگهبانى كنند و پاسداران همه جاى كاخ را زير چشم دارند . جز اين خانه كه پشتش به كوى است . چون شب شود به سوى او راهى بشكافيد و بيم مداريد . چه ، از چشم نگهبان به دور باشيد . و در راه كشتن وى هيچ نباشد كه شما را از كارتان باز بدارد . » نيز گفت : « در آن جا شما چراغ و ظرفى خواهيد يافت كه نشانى شماست . » از پيش او بيرون آمدم و اسود را ديدم كه از يكى از خانه‌هاى خود بيرون مىآمد .\r\nگفت :\r\n- « تو اين جا چه مىكنى ؟ » و بر سرم چنان بكوفت كه بيفتادم ، مردى نيرومند بود . زن اسود بانگ زد و اسود را از من بازداشت . اگر او نبود اسود مرا كشته بود . به وى گفت :\r\n- « پسر عموى من به ديدن من آمده است و تو پاس مرا نداشته‌اى . » اسود گفت : « بىپدر ، خاموش ! او را به تو بخشيدم . » خود را به دشوارى به ياران رسانيدم و گفتم :\r\n- « خود را نجات دهيد ، بگريزيد . » [ 160 
  ] آنان را از كار بياگاهانيدم . آن گاه ، در كار خود سرگردان بوديم كه پيك آن زن برسيد و گفت :\r\n- « كارى را كه بر آن همداستان شده‌ايم فرو مگذار . چه من با وى سخن گفته‌ام و آرام شده است ، چنان كه پوزش خواسته . » سپس به پيروز گفتم :\r\n- « پيش زن رو ، و از كار او به راستى آگاه شو ، كه مرا بدان خانه راهى نيست . زيرا اسود مرا از آن بازداشته است . »\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nپيروز چنان كرد . وى از ما زيرك‌تر بود . چون پيروز را از كار بياگاهانيدم گفت :\r\n- « به خانه‌هايى با درهاى استوار چگونه رخنه كنيم . بايد پشت بند را از در بركنيم . » سپس آن دو تن پشت بند را بر آوردند و اندرون شدند و در را ببستند همچون ميهمان پيش آزاد نشستند . اسود نيز سر رسيد . چون چنان ديد از رشك برآشفت .\r\nآزاد گفت :\r\n- « همشيرى و خويشاوندى در ميان است . بدگمان از چه‌اى ؟ » اسود بر پيروز فرياد زد و از خانه بيرونش كرد و پيروز خبر بياورد .\r\nپس ، چون شب شد ، كار را آغاز كرديم . با پيروان خود از پيش همداستان بوديم كه به آنان پيام دهيم . ليك شتاب داشتيم و پيام به آنان نداديم . سرانجام از بيرون به خانه رخنه كرديم و اندرون شديم . چراغ در زير ظرفى بود . پيروز دليرتر و نيرومندتر بود و ما به دنبال و در پناه او مىرفتيم . به وى گفتم :\r\n- « بنگر تا چه بينى و جاى وى كجاست ؟ » به درون رفت و ما در ميان اسود و نگهبانان‌اش كه در جايگاه او بودند ايستاديم . پيروز چون به در نزديك شد آواز خرخر اسود بلند بود و ناگهان آزاد را ديد كه نشسته است .\r\nپيروز چون بر در بايستاد اسود چشم باز كرد و گفت :\r\n- « اين جا چه مىكنى ؟ » پيروز در آن دم از آن مىترسيد كه اگر برگردد و سلاح بردارد و ما را خبر كند ، ما دو تن و آن زن نابود شويم . پس بىدرنگ با وى درآويخت . به شتر مىمانست . پيروز با كندهء زانو بر پشتش كوفت و با دست ، سرش را بگرفت و گردنش را خرد كرد و برخاست تا از آن جا بيرون شتابد . آزاد كه مىديد پيروز هنوز كار اسود را نساخته است ، جامه‌اش را بگرفت و گفت :\r\n- « مرا كجا مىگذارى ؟ » گفت : « باكى نيست . ياران را خبر مىكنم و با ايشان باز مىگردم . » پيروز بازگشت و با آمدنش برخاستيم و خواستيم تا سر از تن اسود جدا كنيم كه بجنبيد . چندان دست و پا مىزد كه مهارش نتوانستيم كرد . پس گفتم :\r\n- « بر سينه‌اش بنشينيد . » دو تن بر سر سينه‌اش بنشستند و زنش آزاد موى وى را بگرفت و خروشى از او\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبرآمد . پس من با پارچه‌اى لگامش زدم و تيغ را بر گلويش بگذرانيدم و وى آواز گاو مىداد ، آوازى كه از هيچ گاو نرى نشنيده بودم .\r\nنگهبانان كه در پيرامون جايگاه بودند به سوى در شتافتند و پرسيدند : [ 161 
  ] - « چه شد ، چه شد ؟ » آزاد گفت : « خاموش ! به پيامبر وحى مىشود . » ديگر چيزى نگفتند و اسود نيز خاموش افتاد . آن شب تا بامداد بيدار مانديم . در ميان راى مىزديم كه چگونه پيروان را از كار خود آگاه كنيم . تنها سه تن از ما در آن جا بوديم :\r\nمن و پيروز و قيس . همداستان شديم كه شعارى را كه ميان خود داشتيم بانگ زنيم و ياران را بياگاهانيم و آن گاه اذان گوييم . چون سپيده دميد ، همين كار كرديم و نگهبانان گرد شدند . پس ، بانگ برداشتيم كه :\r\n- « أشهد أنّ محمّدا رسول الله و أنّ عبهلة كذّاب : گواهى مىدهم كه محمد فرستاده خداست و عبهله [ اسود 
  ] دروغگو است . » و سر اسود را به سوى آنان افكنديم .\r\nچنين بود كه صنعا و جند [ 1 
  ] از چنگ اسود رهايى يافت و خدا اسلام را نيرو بخشيد .\r\nآن گاه ، در اين كه چه كسى كارگزار يمن شود ، در ميان خود همچشمين كرديم . ياران پيامبر هر يك به سوى كار و كارگزارى خويش بازگشتند و ما همسخن شديم كه معاذ جبل پيشواى نماز باشد . آن گاه كار خود را به پيامبر ( ص ) نوشتيم ، ليك پيكهاى ما هنگامى بدان جا رسيدند كه پيامبر ( ص ) درگذشته بود . مرگ وى در بامداد شبى روى داده بود كه ما اسود را كشته بوديم و ابو بكر به نامهء ما پاسخ داد .\r\n\r\nنامهاى دبيران پيامبر ( ص )\r\nوحى را على بو طالب و عثمان عفّان مىنوشته‌اند . اگر اين دو حاضر نمىبودند ، ابىّ كعب ، و زيد ثابت ، و اگر اينان نيز نمىبودند دبيرى وحى را ديگران مىكرده‌اند ، همچون :\r\nعمر خطّاب ، و طلحه ، و خالد سعيد ، و يزيد بو سفيان ، و علاء حضرمى ، و بو سلمهء\r\n\r\n\r\n","description":"","footnote":"\r\n[ ( 1 ) 
  ] سرزمين يمن در اسلام ، بر سه استان بزرگ تقسيم شده بود كه هر يك بر چند مخلاف ( خوره يا شهرستان ) بودند . سه استان اينها بودند : استان جند ، استان صنعا ، استان حضرموت . ( معجم البلدان ) .\r\n","page_name":" 242 ","page_number":242},
  {"content":"\r\n\r\nعبد الأشهل ، و عبد الله أبى سرح ، و حويطب عبد العزّى ، و بو سفيان حرب ، و معاويه ، و عثمان و ابان پسران سعيد ، و حاطب عمرو ، و جهيم صلت .\r\nخالد سعيد ، و معاويهء بو سفيان كارهاى روزانه را مىنوشتند . مغيرهء شعبه و حصين نمير نامه به اين و آن مىنوشتند . هر گاه خالد و معاويه نمىبودند اين دو به جاى آن دو بودند .\r\nعبد الله ارقم گاه نامه پيامبر ( ص ) را به شاهان مىنوشت . زيد بن ثابت هم وحى و هم نامهء پيامبر را به شاهان مىنوشت . وى زبان پارسى و رومى و حبشى را نكو مىدانست . حنظلة ربيع جانشين هر دبيرى از دبيران پيامبر بود كه در سر كار خود نمىبودند . از اين رو از ميان همه ، دبير [ كاتب 
  ] به او مىگفتند [ 162 
  ] پيامبر ( ص ) مهر خويش را به وى مىسپرد . به وى گفته بود :\r\n- « با من باش . هر چيزى را تا سه روز به من يادآورى كن . » هيچ خواسته يا كارى نبود كه سه روز بر آن بگذرد ، مگر آن كه حنظله آن را به پيامبر يادآورى مىكرد و آن كار به روز چهارم نمىكشيد .\r\nاما عبد الله سعد بو سرح ، پس از دبيرى پيامبر از اسلام برگشت . روزى كه در اين باره سخن مىگفت مردى از انصار بشنيد و سوگند خورد كه وى را با شمشير بكشد . سپس ، روزى كه مكه را بگشودند ، عثمان آن مرد انصارى را كه با وى به شير خويشاوند بود ، به نزد پيامبر بياورد و گفت :\r\n- « اى پيامبر ، اين عبد الله است . توبه كرده و به اسلام بازگشته است . » پيامبر روى برتافت آن مرد سوگندخوردهء انصارى نيز آن جا بود و شمشير در دست داشت . عثمان باز همان سخن را گفت و پيامبر روى بگردانيد . چون بار سوم گفت ، پيامبر دست خويش را دراز كرد و با وى بيعت كرد و به مرد انصارى گفت :\r\n- « درنگ كردم تا پيمانى كه بستى به جاى آرى . » مرد انصارى گفت :\r\n- « پس ، چرا چشمك نزدى ؟ » پيامبر گفت :\r\n- « چشمك زدن پيامبر را نشايد . » [ 163 
  ]\r\n\r\n","description":"","footnote":"","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nروزگار ابو بكر\r\n\r\nنمونه‌اى از برش و استوارى راى كه از ابو بكر ( رض ) بود\r\nچون پيامبر ( ص ) درگذشت ، تازيان از دين برگشتند و آشوب همه جا را بگرفت و مردم به برگشتگان پرداختند و كار مسيلمه و طليحه را فرو هشتند . چنان كه كار آن دو بالا گرفت و سخت شد . ويژگان و تودهء هر قبيله ، جز قريش و ثقيف ، از دين برگشته بودند . ابو بكر كه مردى نرم بود تندى پيش گرفت . ليك دور انديشى و خردمندى را از دست نداد و با آن كه ياران بر او راى به پيكار زدند وى نپذيرفت . أسامهء زيد كه پيامبر او را بر سپاهى گمارده و پس از كشته شدن پدرش زيد ، به جاى او فرستاده بود ، در آن هنگام در مدينه نبود . مردم مدينه اندك بودند . طليحه با پشتيبانى قبيله‌هاى اسد و غطفان و طى نيرومند شده بود .\r\nقبيله‌ها نمايندگان‌شان را به نزد بو بكر فرستادند كه آنان بر مهتران مدينه فرود آمدند و به ايشان گفتند :\r\n- « ما نماز مىگزاريم ، اما زكات نمىدهيم . » بو بكر بر راى خويش استوار ماند و گفت :\r\n- « اگر زانوبند شترى از من باز دارند ، به جنگ از ايشان بستانم . » [ 1 
  ] نمايندگان به سوى قبيله‌ها بازگشتند و به آنان خبر دادند كه در مدينه ياران اسلام اندك شده‌اند . آنان را به آز افكندند . خردمندى بو بكر در اين بود كه پس از رفتن آن\r\n\r\n\r\n","description":"","footnote":"\r\n[ ( 1 ) 
  ] در برابر « عقال » . ريسمانى كه زانوى شتر را با آن بندند . بنابر آن چه در طبرى است ، بر زكات دهندگان بود كه زانوبند شتر را نيز همراه شترى كه آنان را زكات مىدادند ، بدهند . ( طبرى 4 : 1873 ) .\r\n","page_name":" 245 ","page_number":245},
  {"content":"\r\n\r\nنمايندگان ، على و زبير و طلحه را با تنى چند بر گذرگاههاى كوههاى پيرامون مدينه گماشت و مردم مدينه را به مسجد خواند و به آنان گفت :\r\n- « مردم همه از دين بگشته‌اند . نمايندگان‌شان شماره‌تان را اندك ديده‌اند . ندانيم كه بر ما شب بتازند ، يا روز . نزديكترينشان را تا رسيدن به مدينه يك فرود پيك [ 1 
  ] راه است .\r\nاميد داشتند كه كنار آييم و شرطى كه نهادند بپذيريم . ليك ما نپذيرفته‌ايم . شرط را هم به خودشان برگردانيده‌ايم . پس ، با ساز و برگ آماده باشيد . » [ 164 
  ] سه روز بگذشت و شبانگاه ، به سوى مدينه يورش بردند و در ذى حسى نيرويى به كمك بنهادند . به گذرگاههاى كوههاى پيرامون مدينه رسيدند . رزمندگان اسلام بر آن گذرگاهها بودند . كسانى كه در پيرامون پاس مىدادند رزمندگان را از نزديك شدن آنان بياگاهانيدند . به آنان هشدار دادند كه نزديك نشوند . از ديگر سوى ، به بو بكر پيام دادند و او را از كارشان آگاه كردند . بو بكر و آن مسجديان بر شتر بيامدند و آنان را بتارانيدند . در پى ايشان برفتند تا به ذى حسى رسيدند . نيروى كمك كه در آن جا بود با انبان‌هاى پر بادى كه ريسمان به آنها بسته بودند ، از روبرو پيش آمدند و انبان‌ها را با آن ريسمان‌ها ، در برابر شتران مىغلتانيدند . شتران از ديدن انبان‌ها رم كردند . چه ، شتر از هيچ چيز چون انبان پر باد رم نكند . مسلمانان بر شتران رميده راست نمىتوانستند نشست و از مهار كردن آنها ناتوان ماندند و سرانجام شتران ، سواران خود را تا مدينه ببردند ، ليك هيچ كس آسيب نديد . مرتدان كار مسلمانان را سست ديدند و خبر به مردم دادند و به كندى بيامدند .\r\nبو بكر شب را به آماده كردن خويش بگذرانيد . مردم را بسيج كرد و در واپسين دمان شب با ساز و برگ به راه افتاد . هنوز سپيده ندميده بود كه خود را با دشمن روياروى ديدند و بىآن كه آوايى و جنبشى از ايشان بشنوند ، شمشير در ايشان به كار انداختند . هنوز خورشيد سر نزده بود كه وادار به گريزشان كردند و بر بيشتر خواسته‌شان دست يافتند .\r\nحبال سالارشان ، كه يار طليحه بود كشته شد ، و بو بكر در پى ايشان بتاخت . اين نخستين پيروزى بود . بو بكر پيش تاخت و چون به ذو القصّه رسيد نعمان مقرّن را با گروهى در\r\n\r\n\r\n","description":"","footnote":"\r\n[ ( 1 ) 
  ] فرود پيك ، در برابر واژه بريد در متن . بريد در اصل به معنى پيك يا چاپار است كه سپس بر مسافتى اطلاق شد كه پيك در ميان دو فرودگاه ( منزل ) در مىنورديده است .\r\n","page_name":" 246 ","page_number":246},
  {"content":"\r\n\r\nآن جا بگمارد و خود به مدينه بازگشت . چنين بود كه مشركان زبون شدند و مسلمانان با كار بو بكر ( رض ) سرفراز گرديدند . آن گاه بنى ذبيان و عبس از خود هر كه را كه مسلمان بود بكشتند و پيروان ايشان نيز چنين كردند . بو بكر سوگند خورد كه كشندگان آن كشتگان را و ديگران را از هر قبيله كه باشند خواهد كشت و با آنان چه‌ها خواهد كرد . بو بكر سوگند را به جاى آورد و مسلمانان بر دين خود استوارتر شدند و مشركان پراكنده گشتند . زكات شتران صفوان و زبرقان و عدى به مدينه رسيد و بو بكر و مسلمانان شاد شدند . اين شصت روز پس از بيرون رفتن اسامه بود .\r\nآن گاه اسامه بازگشت . بو بكر او را جانشين خويش كرد و بر مدينه بگماشت . به وى گفت كه بياسايد و ياران را آسايش دهد . آن گاه خود با كسانى كه در گذرگاهها بودند از مدينه روان شد . مسلمانان به وى گفته بودند : [ 165 
  ] - « تو را به خدا ، خويشتن را به خطر ميفكن ، كه اگر آسيب بينى كار مردم آشفته شود .\r\nاگر در مدينه بمانى ، اين بر دشمن سخت‌تر خواهد بود . از مردان يكى را بفرست كه اگر آسيب بيند ديگرى را سالار كنى . » بو بكر گفت : « نه به خدا ، مىخواهم با شما يكسان باشم . » پس ، با ساز و برگ برفت و به ذو القصّه رسيد و نعمان و يارانش را همچنان در آن جا بديد . تا سرانجام در ابرق بر مردم ربذه فرود آمد و با هم بجنگيدند . آنان را بتارانيد و حطيئه اسير شد و عبسيان و بكريان بگريختند . بو بكر روزى چند در ابرق بماند و اين هنگامى بود كه بر ذبيانيان و آن سرزمين چيره شده بود . وى گفته بود :\r\n- « بر ذبيانيان روا نيست كه پاى بر اين سرزمين نهند كه خداوند آن را از آن ما كرده است . » مرتدان چون شكست خوردند و به اسلام بازگشتند ، بنى ثعلبه و ديگران بيامدند . ليك ، مسلمانان آنان را از ابرق بازداشتند . پس به مدينه آمدند و به بو بكر گفتند :\r\n- « از سرزمين‌مان چرا بازمان مىدارند ؟ » بو بكر گفت : « دروغ مىگوييد . ابرق سرزمين شما نيست . » آن گاه ربذه را سراسر ، چراگاه ستوران زكات كرد و زكات فراوان برسيد .\r\nسپس ، چون اسامه و سپاه وى بياسودند و از خستگى بيرون آمدند ، بو بكر يازده پرچم بست و سپاهيان را به يازده بهر كرد :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nيك پرچم براى خالد وليد بست و او را به جنگ طليحهء خويلد فرستاد و گفت ، هر گاه از كار وى بياسايد به سوى مالك نويره كه در بطاح بود رود ، تا اگر در برابر او بايستد با وى نبرد كند .\r\nيك پرچم براى عكرمهء بو جهل بست و او را به جنگ مسيلمه فرستاد .\r\nيك پرچم براى مهاجر بو اميه بست و او را به جنگ سپاهيان اسود عنسى و به كمك پارسيان يمن و ياران ديگر ، در برابر قيس مكشوح فرستاد و گفت ، آن گاه به سوى كنده در حضرموت رود .\r\nيك پرچم براى خالد سعيد پور عاص بست ، كه از يمن آمده بود و كار خويش فرو نهاده بود [ و او را به حمقتين در بلنديهاى نزديك شام فرستاد . [ 1 
  ] 
  ] يك پرچم براى عمرو عاص بست و او را به سوى گروههاى وابسته به قضاعه و وديعه و حارث گسيل داشت .\r\nيك پرچم براى حذيفهء محصن بست و او را به سوى مردم دبا فرستاد .\r\nيك پرچم براى عرفجهء هرثمه بست و او را به سوى مردم مهره گسيل داشت .\r\nيك پرچم براى شرحبيل حسنه بست و او را به سوى قضاعه فرستاد .\r\nيك پرچم براى طريفة حاجز بست و او را به سوى دو تيرهء سليم و هوازن فرستاد ، يك پرچم براى سويد مقرّن بست و او را به تهامهء يمن گسيل داشت .\r\nيك پرچم براى علاء حضرمى بست و او را به سوى بحرين فرستاد .\r\nكار را در ذو القصّه ببريد و فرمان سالاران را در همان جاى نوشت و هر سالار به سپاه خود پيوست . به همهء مرتدان نامه نوشت و آنان را بترسانيد و بهانه‌اى نگذاشت و بيم و اميد داد . پيكها در پيشاپيش سپاهيان نامه‌ها را مىبردند .\r\nخالد به سوى طليحه رفت و او را بشكست و سپاه او را بپراكند . طليحه هنگامى كه پيامبر ( ص ) هنوز زنده بود از اسلام برگشته بود و خود را پيامبر خوانده بود . پيامبر ( ص ) ضرار ازور را كارگزار اسديان كرده بود و به آنان فرموده بود تا در برابر كسانى كه از دين برگشته‌اند بپاخيزند . آنان بر طليحه چيره شدند [ 166 
  ] و او را بترسانيدند . چنان كه فرمانروايى وى كاستى گرفت و چيزى نمانده بود كه بىجنگ دستگيرش كنند . وى را به\r\n\r\n\r\n","description":"","footnote":"\r\n[ ( 1 ) 
  ] افزوده از طبرى 4 : 1880 .\r\n","page_name":" 248 ","page_number":248},
  {"content":"\r\n\r\nشمشيرى برّان بزدند و شمشير در او كارگر نيفتاد . در همين هنگام بود كه مسلمانان از مرگ پيامبر آگاه شده بودند . از اين روى ، كسانى گفتند :\r\n- « شمشير در طليحه كارگر نيست . » چنين شد كه كار طليحه استوار شد و شكوه مسلمانان كاستى گرفت ، تا آن جا كه گفتند :\r\n- « روزى كه خبر مرگ پيامبر ( ص ) به ما رسيد ، اين ، به دل ما افتاده بود . » عيينهء حصن به يارى او برخاسته بود . وى در ميان غطفانيان به سخن ايستاد و گفت :\r\n- « از روزى كه پيوند ما و اسديان بگسست ، مرزهاى غطفان را نمىشناسم . پيمانى را كه در پيش از اسلام ميان ما مىبود از نو مىبندم و از طليحه پيروى مىكنم . سوگند كه اگر فرمان از پيامبرى بريم كه از اين دو هم پيمان باشد ، در چشم من بهتر از آن است كه از پيامبرى از قريش فرمان بريم . » پيامبر ( ص ) به تازگى در گذشته بود و طليحه زنده بود . اين بود كه با او همداستان شدند .\r\nچون كار طليحه استوار شد و بالا گرفت ، ضرار و ياران پيامبر به هر سو بگريختند .\r\nضرار ازور گفت :\r\n- « هيچ كس جز پيامبر خدا را نديدم كه در روزهاى سخت از بو بكر پردل‌تر باشد .\r\nخبرهاى بد مىآورديم ، گويى كه به سود اوست نه به زيان او . »\r\n\r\n[ برش و خردمندى عمر در اين هنگام 
  ]\r\nاز برش و خردمندى عمر ( رض ) كه در اين هنگام از وى ديده بودند يكى آن بود كه :\r\nعمرو عاص در عمان بود . چون پيمبر ( ص ) درگذشت به سوى مدينه روان شد و چون به بحرين رسيد بنى تميم و بنى عامر را همراه خويش به راه انداخت . تا سرانجام به مدينه آمد . در مدينه ، قريش گرد او را بگرفتند و از كار دشمنان پرسش كردند . به آنان خبر داد كه دشمنان ، از دبا تا اينجا كه به نزد شما باشم ، آماده كارزارند . از آشفتگى كار اسلام و نيروى دشمنان چندان بگفت كه آنان را سست كرد ، اين بود كه پراكنده و گروه گروه شدند . عمر نزديك بيامد و خواست كه بر عمرو ، درود گويد . بر گروهى كه دربارهء گزارش عمرو ، با يك ديگر سخن مىگفتند بگذشت . عثمان و على و طلحه و زبير ، عبد الرحمن عوف و سعد از آنان بودند . چون عمر نزديك شد خاموش شدند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعمر به آنان گفت :\r\n- « سخن در چه مىگوييد ؟ » چيزى نگفتند و عمر گفت :\r\n- « خوب مىدانم كه دربارهء چه خلوت كرده‌ايد ؟ » طلحه در خشم شد و گفت :\r\n- « پسر خطاب ! آيا از غيب خبر مىدهى ؟ » [ 167 
  ] عمر گفت : « نه ، غيب را جز خدا كس نداند . ليك گمان كنم كه گفته‌ايد : از تازيان بر قريش بيمناك‌ايم و بسا كه به حكومت اسلام تن در ندهند . » گفتند : « راست مىگويى . » عمر گفت : « مترسيد ، كه من بيش از آن كه از تازيان بر شما بترسم ، از شما بر ايشان بيمناك‌ام . اى قريشيان ، اگر شما به سوراخى خزيد ، تازيان در پىتان به سوراخ درآيند .\r\nپس در كار ايشان ، پرواى خدا كنيد . »\r\n\r\n[ طليحه ، پس از مرتد شدن و دعوى پيامبرى به اسلام بازگشت 
  ]\r\nاما طليحه ، چون يارانش شكست خوردند خود بگريخت و در نقع ، بر كعب فرود آمد و همچنان در ميان كلبيان بماند تا ابو بكر درگذشت . وى در آن جا اسلام آورد . سپس شنيد كه اسديان و غطفانيان و عامريان اسلام آورده‌اند . آن گاه ، چون بو بكر در گذشت پيش عمر آمد تا با وى بيعت كند .\r\nعمر به طليحه گفت :\r\n- « تو عكاشه و ثابت را كشته‌اى . به خدا سوگند كه تو را دوست نمىدارم . » طليحه گفت :\r\n- « اى امير مؤمنان ، خداوند ، آن دو را به دست من گرامى داشته و مرا به دست ايشان خوار نكرده است . پس كين ايشان از چه مىتوزى ؟ » پس ، عمر با وى بيعت كرد . آن گاه حريم به طليحه گفت :\r\n- « تو را از كاهنى چه مانده است ؟ » گفت : « يك يا دو دم آهنگران . » طليحه ، سپس به خانهء كسان خويش بازگشت و در آن جا بماند . تا روزى كه به سوى\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nعراق به جنگ برون شد .\r\n\r\n[ كينى كه خالد بتوخت 
  ]\r\nهنگامى كه بزخيان ، از قبيله‌هاى اسد و غطفان و طيئ ، به تسليم ، دست خود در دست اسلام و مسلمانان نهادند ، خالد از هيچ كس نپذيرفت ، نه از ايشان و نه از قبيله‌هاى هوازن و سليم ، مگر به يك شرط ، و آن اين كه ، كسانى را كه به هنگام مرتد بودن ، كسى را از مسلمانان در آتش بسوزانيدند يا اندام‌هاشان ببريدند پيش وى آرند . ناگزير ، آنان را بياوردند و خالد همه را جز قرّهء هبيره و تنى چند از ياران وى را كه در بند كرده بود ، بكشت و كسانى را كه از سپاه اسلام اندام بريده بودند ، اندام بريد ، يا در آتش بسوزانيد ، يا سنگسار كرد ، يا از كوهها به زير افكند ، يا با سر به چاهها فرو انداخت . سپس بو بكر را از كارى كه با اينان كرده بود بياگاهانيد .\r\nبو بكر در پاسخ نوشت :\r\n- « خداوند نواخت‌هاى خود را بر تو افزون كناد . از خدا بپرهيز ، از كسانى كه مسلمانان را كشته‌اند ، بر هر كه دست‌يابى ، بكش كه ديگران پند گيرند . [ 168 
  ] اگر از سركشان و دشمنان خدا كسى را تاكنون زنده نگاه داشته‌اى ، اينك نابود ساز . » خالد يك ماه در بزاخه بماند و بالا و پايين رفت و همه جا را در جست و جوى آنان بگشت و هر كه را بيافت بسوزانيد يا سنگسار كرد يا از كوه به زير افكند .\r\n\r\nنيرنگى از فجاءه كه به زيان او بود\r\nفجاءه اياس عبد ياليل ، روزى نزد بو بكر آمد و به وى گفت :\r\n- « مرا جنگ افزار ده و به هر كار يا به جنگ هر كس از باديه‌نشينان كه مىخواهى بفرما ، تا فرمان به جاى آرم . » بو بكر به وى جنگ افزار داد و فرمان خويش به وى باز گفت و پيمان در ميان بسته شد .\r\nفجاءه روان شد و در جوا فرود آمد . آن گاه نجبهء بوميثا را به جنگ مسلمانان گسيل كرد و نجبه بر مسلمانانى كه در قبيله سليم و هوازن بودند تاخت آورد . چون اين خبر به ابو بكر رسيد سپاه به جوا فرستاد كه با وى نبردى سخت كردند و سرانجام نجبه كشته شد و فجاءه بگريخت . ليك در پى او چندان برفتند تا در بندش كردند و به نزد بو بكر بياوردند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nآن گاه در نمازگاه مدينه هيزمى بسيار نهادند و آتش برافروختند و فجاءه را بپيچيدند و در آتش بسوزانيدند .\r\n\r\n[ كشته شدن مسيلمه در بوستان مرگ [ 1 
  ] و نيرنگى از مجّاعه بر خالد 
  ]\r\nاز نيرنگهاى گوناگون جنگ يكى آن بود كه : خالد براى نبرد با مسيلمه راهى يمامه شد و در آن جا اردو زد . مردم يمامه با مسيلمه به جنگ بيرون آمدند و دو سپاه به هم رسيدند و نبردى كردند كه تازيان چونان نبرد نكرده بودند . از يك ديگر بسيار بكشتند . تا سرانجام مسلمانان بشكستند و ياران مسيلمه به خرگاه خالد يورش آوردند . كه خالد زنش امّ تميم را بر جاى نهاد و بگريخت و آنان خرگاه خالد را با شمشير پاره پاره كردند .\r\nآن گاه مسلمانان نيايش كردند و از گريختگان بيزارى جستند و نبردى جانانه كردند .\r\nتا زيد خطّاب و شمارى از نيكان كشته شدند و سرانجام به محكّم يمامه [ 2 
  ] كه مهترشان بود رسيدند . محكّم نبردى سخت كرد و سرانجام كشته شد . سپاه اسلام پيش آمد و جنگ بالا گرفت و در آن روز گاه به سود اينان و گاه به سود آنان بود . مهاجران و انصار گرم جنگيدند . و مسيلمه پايدارى مىكرد و آنان به گرداگرد او شمشير مىزدند . خالد همين كه كار را چنين ديد دانست كه جنگ جز به كشتن مسيلمه باز نايستد . حنيفيان كشته شدن ياران خود را به هيچ نمىگرفتند . [ 169 
  ] به ميدان آمد و در برابر صف مسيلمه بايستاد و هماورد خواست . در نسب خويش گفت :\r\n- « منم پور وليد ، منم پور عامر و زيد . » هر كه به جنگ وى مىآمد خرد و نابودش مىكرد . سپاه اسلام چون آسياب به گرد او مىگشت و دشمنان را در هم مىشكست . خالد به مسيلمه نزديك شد و با آواز بلند بر او بانگ زد ، باشد كه راهى براى فريب دادن وى بيابد . خالد خوب مىدانست كه جنگ جز به نابودى مسيلمه پايان نخواهد گرفت . مسيلمه پاسخ داد و خالد چيزهايى پيش كشيد كه\r\n\r\n\r\n","description":"","footnote":"\r\n[ ( 1 ) 
  ] در برابر حديقة الموت . بوستانى بود از آن مسيلمه دروغگو كه خود ، آن را حديقة الرحمن ( بوستان خدا ) مىناميد سپس چون در همين بوستان كشته شد نام آن را به حديقة الموت ( بوستان مرگ ) برگردانيدند .\r\n( معجم البلدان . )\r\n[ ( 2 ) 
  ] محكّم يمامه كه همان محكّم بن طفيل است . ( طبرى 4 : 1943 ) .\r\n","page_name":" 252 ","page_number":252},
  {"content":"\r\n\r\nمىپنداشت خوشايند مسيلمه است .\r\nخالد به مسيلمه گفت :\r\n- « اگر داد را بپذيريم چه دادى به ما دهى ؟ » مسيلمه هر گاه مىخواست پاسخى به خالد دهد روى بر مىگردانيد و از همزادش پرسش مىكرد كه چه گويم . همزاد از پذيرفتن پيشنهاد خالد بازش مىداشت ! يك بار كه روى برگردانيده بود خالد بر او يورش برد ، چنان كه مسيلمه به ستوه آمد و بگريخت و با گريختن‌اش ياران همگى از پهنهء رزم بگريختند . پس ، خالد ياران خويش را دلير كرد و به آنان گفت :\r\n- « بگيريدشان ، رهاشان مكنيد . » آنان به بوستان مرگ گريخته بودند . پس ، مسلمانان به آن بوستان يورش بردند و ده هزار تن از ايشان را كشتند . مسيلمه نيز به دست وحشى و با كمك مردى از انصار كشته شد . خالد ، پيش از اين نبرد ، مجّاعه را با چند تن از ياران‌اش كه با گروهى به جنگ بيرون آمده بودند گرفته بود و در بند داشته بود . خالد گمان كرده بود كه به پيشواز و كمك وى آمده‌اند . ليك چون از ايشان پرسش كرد به وى راست گفتند . اگر از كار او آگاه بودند مىگفتند كه به پيشواز تو آمده‌ايم و جان به در مىبردند . اين بود كه خالد همه را به شمشير سپرد . جز مجّاعه را كه زنده نگاه داشت تا روزى از او سود جويد . خالد چون از كشته شدن مسيلمه آگاه شد و بياسود گفت تا مجّاعه را بياورند . پاى او همچنان در بند بود . بياوردند تا مسيلمه را از ميان كشتگان بشناسد و به خالد نشان دهد . كشتگان را يكى يكى نام مىبرد تا به محكّم يمامه رسيد . مردى خوش رو و زيبا بود . خالد چون بديدش از مجّاعه پرسيد :\r\n- « رهبرتان اين است ؟ » مجّاعه گفت : « نه به خدا ، كه اين مرد بهتر و برتر از مسيلمه است . اين محكّم يمامه است . » از آن جا بگذشتند . كشتگان را بازديد مىكردند . اين بار چشم‌شان به مردكى زردنبو افتاد كه بينىاش از ميان فرو رفته ، و از نوك ، بر آمده بود .\r\nمجّاعه گفت : « هماوردتان اين است . از وى بياسوده‌ايد . » خالد گفت : « هر چه با شما كرده همو كرده است . »\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمجّاعه گفت : « آرى ، چنين است . ليك كسانى كه با تو جنگيده‌اند پيشتازان سپاه بوده‌اند . دژها هنوز پر از مردان جنگ آور است . بيا تا از سوى ايشان با تو پيمان آشتى بندم . » اين سخن را به مردى گفت كه جنگ فرسوده‌اش كرده بود و شمارى از ياران نژاده‌اش كشته شده بودند ، به كسى كه ديگر خسته بود [ 170 
  ] و آرامش و آشتى را دوست مىداشت .\r\nخالد گفت : « پذيرفتم . صلح كنيم . » بر سر زر و سيم و ساز و برگ و نيمى از اسيران با وى صلح كرد .\r\nسپس ، مجّاعه گفت :\r\n- « پس ، من پيش مردم خود مىروم كه از كار خود آگاه‌شان كنم . » خالد گفت : « برو . » مجّاعه به سوى آن دژها رفت ، دژهايى كه جز زنان و كودكان و پيران ناتوان كسى در آنها نبود . به زنان گفت :\r\n- « جامهء رزم بر تن كنيد و بر بالاى دژها بايستيد و موىها افشان كنيد . » سپس به سوى خالد بازگشت و به وى گفت :\r\n- « پيمانى را كه با تو بسته‌ام نپذيرفته‌اند . چاريك اسيران را شرط كنيم . باشد كه بر آنان فشار آرم و بپذيرند . » خالد گفت : « پذيرفتم . » و مجّاعه را راهى كرد و به وى گفت :\r\n- « تا سه روز مختاريد . پس از سه روز اگر كار را پايان ندهيد و نپذيريد ، به جنگ‌تان برخيزم و ديگر شرطى جز نابودىتان نخواهم پذيرفت . » خالد هر گاه به آن دژها مىنگريست آنها را آگنده از سلاح و سياهى مىديد . مردان جنگىشان مىپنداشت و جز زنان نبودند .\r\nمجّاعه بار ديگر به نزد كسان خود رفت و به ايشان گفت :\r\n- « اين بار بپذيريد . » و به نزد خالد بازگشت و گفت :\r\n- « چه دشوار ، سرانجام پذيرفته‌اند . پيمان آشتى را بنويس . »\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو خالد چنين نوشت :\r\n- « اين پيمانى است كه خالد وليد با مجّاعه پور مرارهه و كه و كه . . بسته و با آنها بر زر و سيم و چاريك اسيران و سلاح و ستور و بوستانى از هر ده و يك كشتزار سازش كرده است . بدين شرط كه اسلام آوريد . اينك زينهار خدا و زينهار خالد بن وليد و زينهار بو بكر جانشين فرستادهء خدا ( ص ) و زينهار مسلمانان شما راست ، و ما آن را پاس خواهيم داشت . » خالد چون از جنگ بياسود و پيمان صلح بست دژها را بگشودند . ناگهان ديدند كه جز زن و كودك كسى در آن نبوده است . به مجّاعه گفت :\r\n- « واى بر تو ، به من نيرنگ زدى ! » [ 171 
  ] مجّاعه گفت : « اينان مردم من‌اند . كارى جز اين نمىتوانستم كرد . »\r\n\r\n[ آنگاه خالد به سوى پارسيان در عراق رفت 
  ]\r\nخالد هنگامى كه از اين جنگ بياسود ، به فرمان بو بكر به عراق رفت داستان او با پارسيان آن بود كه بود . در آن جنگها با همهء بزرگى و سختىشان جاى نيرنگى يا تدبيرى كه آزمونى از آن برگيريم ، جز اندكى ، نيافته‌ام ، كه بيشتر آن ، تلاش آن مردم و يارى خدا و كوشش سپاه اسلام بود . از آن بود كه خدا پارسيان را به خود وانهاده بود ، كه روزگارشان به سر رسيده بود و فرمان‌روايىشان پايان گرفته بود . در آغاز كتاب شرط كرده‌ايم كه تنها گزارش‌هايى را بياوريم كه در آن تدبيرى سودمند براى آينده باشد ، يا نيرنگى كه در جنگى زده‌اند و مانند آن . تا كسانى كه روزى به چنان كارهايى دست مىيازند از آن پند گيرند و ادب بياموزند . از اين رو ، اين جنگها را فرو نهاده‌ايم . ليك ، چكيدهء رويدادهايى را كه اندك سودى در آن باشد خواهيم آورد . از همين‌رو ، بسيارى از جنگها و نبردهاى پيامبر ( ص ) را نياورده‌ايم . چه ، همه‌شان به كارسازى و يارى خدا بود و از آن بود كه خداوند يارى خويش را از دشمنان خود بازداشته بوده است . در چنين رويدادها آزمونى نباشد و از آن نيرنگى نمىتوان آموخت و تدبيرى كه از بشر باشد در آن نتوان يافت . [ 1 
  ]\r\n\r\n\r\n","description":"","footnote":"\r\n[ ( 1 ) 
  ] مشكويه ، روشى را كه در نوشتن تاريخ‌اش برگزيده است ، در اين جا ، بار ديگر يادآورى مىكند .\r\n","page_name":" 255 ","page_number":255},
  {"content":"\r\n\r\n\r\nاز راىهاى استوار يكى آن بود كه خالد در شام زد\r\nچنان بود كه خالد سواد را كه در ميان او و دجله بود بگشوده بود و سراسر باختر دجله را با نبردهايى بىشمار و جنگهايى بزرگ بگرفته بود . پارسيان از كار كشوردارى سرگرم مانده بودند . زيرا اردشير پور شيرويه مرده بود و بزرگان پارس و خاندان خسرو نابود شده بودند ، چه به دست شيرويه ، چه با جنگهايى كه هم خالد با مهتران پارس كرده بود .\r\nبو بكر كه از سوى پارس بياسوده بود ، انديشه‌اى جز شام نداشت . به خالد فرموده بود كه به دل پارس پيش نتازد . زيرا زينستان‌هاى [ 1 
  ] پارس در پشت سپاه اسلام بود و بيم از آن داشت كه ايرانيان از پشت بر آنان بتازند . از آن سوى ، مسلمانان در شام ، از بسيارى سپاه روم به نابودى نزديك بودند . چنين بود كه بو بكر در فرمانى به خالد نوشت كه كار سپاه را به جانشين بسپرد و خويشتن با يارانى پرشمار ، به برادران خود در شام بپيوندد . بو بكر چون در انديشهء شام افتاد ، به عمرو عاص و وليد عقبه كه بر كار صدقات [ 2 
  ] بودند نامه نوشت . عمرو بر صدقات قبيلهء هذيم و عذره و وابستگانشان كارگزارى مىكرد . اما وليد تنها نيمى از صدقات قبيلهء قضاعه را به دست داشت . بو بكر در نامهء خود از نيكى كار جهاد بگفت و آن دو را ميان جهاد كردن يا كارگزارى آن صدقات آزاد گذاشت . پاسخ نوشتند كه جهاد را بيشتر مىخواهند . بو بكر در نامهء ديگر نوشت پس براى خود جانشينى برگزينند . بو بكر ، همچنين ، همهء كسانى را كه در دسترس او بودند بخواند و عمرو را با آنان نيرو بخشيد و فرمانده فلسطين كرد [ 172 
  ] و راهى را نام برد و گفت از همان راه برود . كار اردن را به وليد سپرد و برخى از كسانى را كه در نزد خود گرد داشت به وى داد .\r\nيزيد بو سفيان را نيز بخواند و بر سپاهى گران از مردمى كه دعوت جنگ را پذيرفته بودند ، سالار كرد ، كه كسانى چون سهيل بن عمرو در آن سپاه بودند . بو عبيده را نيز با سپاهى ، فرمانده حمص كرد . خالد ، پيش از اين ، سعيد بن عاص را به تيماء فرستاده به وى فرموده بود كه در آن جا بماند و فراتر نرود . گفته بود كه مردم پيرامون را به يارى بخواند و از آنان نيرو گيرد تا سپاهيان برسند . كار دمشق را به يزيد بو سفيان ، و اردن را به شرحبيل بن\r\n\r\n\r\n","description":"","footnote":"\r\n[ ( 1 ) 
  ] در متن : مسالح . مفرد آن مسلحه ( زينستان ) است : جايى كه سپاهى با ساز و برگ آماده مىماند تا دشمن را در همه هنگام بپايد و از مرزها پاسدارى كند .\r\n[ ( 2 ) 
  ] زكاتى كه از شتران و گوسپندان و . . مىگرفته‌اند .\r\n","page_name":" 256 ","page_number":256},
  {"content":"\r\n\r\nحسنه سپرد . و لشكرها كه بيست و هفت هزار كس بودند با چهار سالار خود به پيرامون شام رسيدند . بو بكر معاويه و شرحبيل را به سه هزار سپاهى سالار كرده بود . عكرمهء بو جهل با شش هزار سپاهى پشتيبان ايشان بودند . بو عبيده در روم بود و از دست روميان كه نيرومندتر بودند در بيم و اندوه بود . به بو بكر نامه نوشت و از وى كمك خواست . بو بكر خالد را با ده هزار سپاهى از عراق به كمك او فرستاد . پس چهل و شش هزار شدند . هر سپاهى سالارى جداگانه داشت و در كنار هم از يك ديگر پشتيبانى مىكردند . سالارشان يك تن نبود ، تا آن كه خالد از عراق به آنان پيوست .\r\nچون خالد به شام رسيد سپاه روم را بس گران ديد . از بيگانگانى كه در ميان تازيان مىزيستند و از ترسايان تازى و از مرزداران زينستان‌هاى پارسى ، از همه يارى جسته بودند . شماره‌شان دويست هزار بود كه همگى سينه‌اى پركين داشتند و هماهنگ و پرتوان مىجنگيدند . لشكرهاى اسلام را ديد كه هر يك به فرمان سالارى مىجنگند . از يك ديگر پشتيبانى كنند و ليك يكپارچه نيستند .\r\nپس ، به سپهسالاران گفت :\r\n- « سپهسالاران ، آيا مىپذيريد تا همان كنيم كه خدا دين را بدان نيرو بخشد و شما از آن هيچ كاستى يا بدى نبينيد ؟ » سالاران گفتند : « بگو تا چيست ؟ » خالد گفت :\r\n- « امروز ، روزى از روزهاى خداست . نسزد كه در آن بر خود بباليم ، يا خود سرى كنيم . در اين جهاد پندارتان را پاك كنيد . با كارتان خدا را بجوييد . چه ، اين روزى است كه روزهايى ديگر در پى دارد . با دشمنى كه كارش بر سامان سپاهدارى و آمادگى رزمى است ، هرگز با فرماندهى چندگانه و پراكنده نبرد مكنيد . كه اين نه درست است و نه روا .\r\nكسى كه در پشت شماست اگر از كارتان آگاه شود ، شما را از آن باز خواهد داشت . در چيزى كه در آن دستورى نداريد چنان كنيد كه پنداريد راى رهبرتان همان است و همان را دوست مىدارد . » سالاران به خالد گفتند : « بگو ، تا راى چيست ؟ » خالد گفت : [ 173 
  ] - « ابو بكر ، هنگامى كه ما را به اين سوى فرستاد هرگز گمان نمىكرد كه ناهمدل و در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nفرماندهى پراكنده خواهيم بود . اگر مىدانست كه در اين جا چه مىگذرد شما را به يك سالار مىسپرد . كارى كه شما مىكنيد از همهء آسيب‌هايى كه به مسلمانان رسيده بر ايشان سخت‌تر است و مشركان را از هر كمكى سودمندتر . دانسته‌ام كه دنيا در ميان شما جدايى افكنده است . خدا را ، دين خويش را فرو مگذاريد . هر مردى را سرزمينى داده‌اند . اگر به فرمان سالارى از سالاران سپاهها درآيد ، چيزى از وى كم نشود . يا اگر سالاران همه از او فرمان برند چيزى بر او افزون نگردد . اگر يكى از سالاران را فرمانده خويش كنيد ، نه در نزد خدا و نه در نزد بو بكر ، مايهء كاستىتان نشود . بياييد . دشمنان آماده شده‌اند و اين روزى است كه روزها در پى دارد . اگر امروز آنان را به سنگرهاشان پس زنيم ، همچنان‌شان پس خواهيم راند . ليك اگر امروز ما را بشكنند ، ديگر روى رستگارى و پيروزى نبينيم . بياييد . فرماندهى را روز روز كنيم ، هر روز يكىمان فرمان دهد . تا سرانجام همه‌مان فرمانده شويم . بگذاريد ، امروز ، من فرمانده شما باشم . » پس ، خالد را سالار و فرمانده خويش كردند و چنين مىپنداشتند كه نبردهاشان چنان است كه پيش از آمدن خالد بوده است و كار به درازا خواهد كشيد و سرانجام ، فرماندهى و سالارى به همه خواهد رسيد .\r\nروميان با آرايشى كه از آن بهتر نبود و سپاه اسلام هرگز چونان نديده بود ، بيرون آمدند . خالد نيز با آرايشى بيرون شد كه تازيان چنان آرايش را به ياد نداشتند . خالد چون از فزونى سپاهيان روم آگاه شد گفت :\r\n- « هيچ آرايشى ، چون آرايش هنگ هنگ [ 1 
  ] ، در چشم دشمن گران و پرشمار نيايد . » پس قلب سپاه را بر چندين هنگ كرد و بو عبيده را بر آن نهاد . و جناح راست را نيز بر چندين هنگ كرد و به عمرو عاص سپرد ، جناح چپ را بر چندين هنگ كرد و به يزيد بو سفيان داد ، چنان كه سرانجام ، سى و شش هنگ آراسته بود . در آن سپاه ، هزار مرد از ياران پيامبر بودند كه صد تن ايشان در جنگ بدر نيز جنگيده بودند . بو سفيان از اين سو به آن سو مىرفت و سپاهيان را به جنگ دلير مىكرد .\r\nآن گاه ، يكى به خالد گفت :\r\n\r\n\r\n","description":"","footnote":"\r\n[ ( 1 ) 
  ] در متن : كراديس . جمع كردوس : ( يونانى  Koortis  كه به معنى كتيبه است - دهخدا ) : پارهء لشكر . گروه .\r\nفوج و . .\r\n","page_name":" 258 ","page_number":258},
  {"content":"\r\n\r\n- « سپاه اسلام چه اندك‌اند و روميان چه بسيارند ! » خالد گفت :\r\n- « مسلمانان چه بسيارند و روميان چه اندك . سپاه اگر يارى كند ، بسيار است و اگر سستى ورزد اندك است . كم و بيشى به شمارهء مردان نيست . به خدا سوگند ، كاش ، پاى اسب سرخم رنجور نبود و آنان در شماره دو چندان مىبودند . » نعل و سم اسب خالد از تاختن و رفتن ساييده شده بود .\r\nآن گاه ، جنگ را درگيرانيد . سپاهيان از دو سو با هم درآميختند و سواران در پى يك ديگر مىتاختند . در گير و دار جنگ بودند كه پيك از مدينه رسيد . [ 174 
  ] سپاهيان گرد او را گرفتند و پرسش مىكردند . پيك از خوشى مىگفت و از كمكهايى كه خواهد رسيد .\r\nليك خبر مرگ بو بكر و فرمان سپهسالارى بو عبيده را آورده بوده است . وى را به نزد خالد بردند و خبر را به راز ، چنان كه كس نشنود با وى بگزارد و به وى گفت كه به سپاهيان چه گفته است .\r\nخالد گفت :\r\n- « خوب كردى . همين جا بمان . » خالد نامه را بگرفت و در تيردان خود نهاد . بيم از آن داشت كه اگر راز را فاش كند سپاهها دوباره هر يك سر خويش گيرند و پراكنده شوند . پس در جنگ بكوشيد . چندان كه سپاهيان ، نماز پيشين و پسين [ 1 
  ] را به اشاره بگزاردند و روميان درماندند . خالد تا قلب سپاه روم پيش رفته بود ، چنان كه به ميانهء سواران و پيادگان رومى رسيده بود . آوردگاهى كه برگزيده بودند براى تاختن پرگستره بود ، ليك گريزگاه آن تنگ بود . سواران رومى همين كه راه گريزى يافتند گريختند و پيادگان را در ميدان بر جاى نهادند . سواران خالد در آن پهن دشت بر پيادگان بتاختند و سخت گرفتند . مسلمانان همين كه روميان را رو به گريز ديدند راهشان را گشودند و در تنگناشان ننهادند . چنان كه رفتند و پراكنده شدند .\r\nسپس ، خالد و سپاه اسلام بر پيادگان يورش بردند و آنان را بكشتند و بتارانيدند . گويى بر سرشان ديوار فرو ريخته بود . به سنگرهاشان رفتند و خالد نيز در پىشان برفت و بر\r\n\r\n\r\n","description":"","footnote":"\r\n[ ( 1 ) 
  ] پيشين و پسين : ظهر و عصر\r\n","page_name":" 259 ","page_number":259},
  {"content":"\r\n\r\nسرشان فرود آمد . ناگزير رو به درّهء واقوصه نهادند چنان كه همه ، از همبسته و آزاد [ 1 
  ] در آن فرو افتادند . از همبستگان هر كه براى نبرد پايدارى مىكرد ، آن كه آز داشت ، به درّه‌اش فرو مىافكند . يك تن ، ده تن را فرو مىانداخت و كس را ياراى وى نبود . هر گاه دو تن مىافتادند ديگران ناتوان‌تر مىبودند . چنين بود كه يك صد و بيست هزار كس به درّهء واقوصه فرو افتادند ، كه هشتاد هزارشان همبسته و چهل هزار ديگر آزاد بودند . اينان جز آنان بودند كه در رزمگاه ، از سوار و پياده ، كشته شده بودند . چون چنين شد ، برادر قيصر روم و تنى چند از نژادگان روم برنس‌ها [ 2 
  ] بر تن كردند [ و بنشستند . [ 3 
  ] 
  ] . گفتند :\r\n- « اينك كه روز شادى نتوانيم ديد و ترسايى را يارى نتوانيم كرد روز بد را خوش نمىداريم . » و در همان جامه كشته شدند .\r\nعكرمهء ابو جهل در يكى از تاخت‌هاى روميان ، از اسب به زير آمد و گفت :\r\n- « در همهء جنگها ، در دفاع از پيمبر ( ص ) شمشير زدم و اينك بگريزم ؟ » سپس بانگ برداشت :\r\n- « چه كسى با من پيمان مرگ مىبندد ؟ » [ 175 
  ] ضرار ازور با چهار صد تن از سواران و سران با وى پيمان مرگ بست . در برابر خرگاه خالد چندان جنگيدند كه همگى سخت زخم خوردند و به خاك افتادند . جز برخىشان كه زخم‌شان بهبود يافت و ضرار يكى از ايشان بود . در آن روز زنان نيز جنگيدند . جويريه دختر بو سفيان كه همرزم شوى خويش بود ، نبردى سخت كرد و زخم خورد . اشتر نيز در اين نبرد كه نبرد يرموك [ 4 
  ] بود ، جنگيد و آزمايشى نكو داد .\r\nخالد ، آن گاه كه از جنگ روميان بياسود ، ياران را از مرگ بو بكر بياگاهانيد و گفت :\r\n- « سپاس خداى را كه براى ابو بكر مرگ خواست و من او را از عمر بيشتر\r\n\r\n\r\n","description":"","footnote":"\r\n[ ( 1 ) 
  ] همبسته و آزاد ، در برابر « مقترن » و « مطلق » كه در متن آمده است .\r\n[ ( 2 ) 
  ] برنس : جامه‌اى است مانند بارانى كه كلاه را با خود دارد .\r\n[ ( 3 ) 
  ] افزوده از طبرى : 4 : 2099 .\r\n[ ( 4 ) 
  ] يرموك ( يونانى  Hiermox  ) نام رودى است در نزديكى شام كه از بلنديهاى حوران سرچشمه مىگيرد و به رود اردن مىپيوندد و سپس به درياچه طبريه مىريزد . نخستين جنگ اسلاميان و روميان در آنجا روى داد كه به شكست روميان انجاميد و آغاز پيشرفت اسلام در سرزمين‌هاى روم شد . ( معين ، اعلام ) .\r\n","page_name":" 260 ","page_number":260},
  {"content":"\r\n\r\nمىخواستم . سپاس خداى را كه عمر را بر ما فرمانروا كرد و مرا در فرمان او بداشت و من او را بيشتر از ابو بكر ناخوش مىداشتم . » سرانجام ، هراكليوس كه در نزديكى حمص بود ، از شكست سپاه روم و كشته شدن برادرش و سالاران روم و بيشتر سواران و پيادگان سپاه خويش آگاه شد و از آن جا بكوچيد و سپس ، ابو عبيده به جاى خالد ، سردار سپاه اسلام شد .\r\n\r\n[ كارى شگفت از خالد 
  ]\r\nاز كارهاى شگفتى كه خالد در اين سفر كرده بود ، همين سفر كه از عراق به كمك ابو عبيدة در برابر روميان رفته بود ، اين بود كه : روميان ، آن گاه كه خالد سعيد عاص را شكست دادند و پسرش را كشتند و لشكرش را نابود كردند ، در يرموك گرد شدند ، با خود گفتند :\r\n- « سوگند ، كه ابو بكر و تازيان را هم با خودشان چنان سرگرم كنيم كه در انديشهء رخنه كردن به سرزمين‌مان برنيايند . » آن گاه در درّه واقوصه ، با برترى فرود آمدند .\r\nچون اين سخن به گوش ابو بكر رسيد ، گفت :\r\n- « وسوسه‌هاى شيطانى روميان را با خالد بن وليد از يادشان خواهم برد . » پس به خالد بن وليد نوشت :\r\n- « راهى شو ، تا در يرموك به سپاه اسلام بپيوندى ، كه از روميان در اندوه و رنج‌اند .\r\nسپاهيان را تاكنون به اندوه نيفكنده‌اى و كسى چون تو ، اندوه از سپاهيان نبرده است .\r\nپندار نيك و اين بهره‌مندى ، بر تو گوارا باد . كار را به پايان بر ، كه خدا يارت باد . هرگز خودپسندى را به دل راه مده كه زيان بينى و وامانى . بپرهيز از آن كه به كارت بنازى كه پاس ، هم خدا بر ما نهد و پاداش هم او دهد . مثنّى بن حارثه را در عراق جانشين خويش كن و هر گاه خداوند شام را به روى سپاه اسلام بگشود ، به عراق بازگرد و دنبالهء كار خويش گير . » پس ، خالد پرسيد : « از چه راهى روم كه از پشت سپاه روم درآيم . » راهنمايان و كاردانان را گرد كرد . همگى گفتند : [ 176 
  ] - « راهى نمىشناسيم ، جز يك راه كه تاب گذر سپاه ندارد . تكروان و برخى سواران از\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nآن مىگذرند . » خالد را از اين كه سپاه اسلام را به خطر افكند ، بازداشتند .\r\nخالد بر آن شد كه از همين راه رود . ليك يارى او را كس نپذيرفت ، جز رافع عميره كه هر چند سخت بيمناك بود همراهى وى را بپذيرفت .\r\nآن گاه خالد به سخن ايستاد و به آنان گفت :\r\n- « از راه راست مگراييد و باورتان سست نشود . بدانيد كه روزى را هم در خور پندار دهند و پاداش را هم در خور كردارى كه در نزد خدا پس‌انداز كنيم . » پس تنى چند يارى وى را پذيرفتند . به وى گفتند :\r\n- « تو مردى باشى كه كارها بر تو هموار است . پس ، هر چه خواهى همان كن . » با وى همداستان شدند و نيت كردند كه كار را براى خدا كنند و مزد از او خواهند . » سپس رافع به آنان گفت :\r\n- « براى بيابانى كه در آن تا پنج روز به آب نرسيد آب برداريد و در راه فقط لب به آب زنيد . » پس ، سرداران ، شتران سالخورده و پير را چندان كه نياز بود ، تشنه نگاه داشتند .\r\nسپس ، به آنها آب دادند و پياپى بنوشانيدندشان و آن گاه گوشها و دهان‌هاشان را ببستند و از پس آزادشان نهادند . [ 1 
  ] آن گاه ، در قراقر بر اسبان نشستند و از راه بيابان به سوى سوى كه در سوى ديگر بيابان بود و به شام مىرسيد ، راهى شدند . چون يك روز برفتند ، ده شتر از آن شتران را شكم بدريدند و آبى را كه در شكمبه داشتند ، با شيرى كه بود ، در هم بياميختند و به اسبان نوشانيدند . خود نيز لبى از آن تر كردند . تا چهار روز كارشان همين بود و چون در سوى فرود آمدند و از آسيب آفتاب بيمناك شدند ، خالد به رافع بانگ زد ، - « رافع ، تازه چه دارى ؟ » رافع گفت : « خبر خوش . تشنگى سرآمده است . به آب رسيده‌ايد . » به آنان دل مىداد كه از پاى نيفتند . هر چند خود نيز سرگردان بود . چشم‌اش به هم\r\n\r\n\r\n","description":"","footnote":"\r\n[ ( 1 ) 
  ] در اصل : و خلّوا أدبارها . معنى به درستى روشن نيست . علاوه بر معنى « تخليه » ممكن است از ريشهء « الخلى » باشد كه به معنى علف و سبزه است . در دبر شتر ، علف به چه كار مىآمد ؟ آيا آن را نيز با علف بسته بودند ! ( به قرينهء كارهاى ديگرى كه با شتران كردند . ) در طبرى و لسان العرب و مراجع ديگر توضيحى نيافتم .\r\n","page_name":" 262 ","page_number":262},
  {"content":"\r\n\r\nخورده بود و آسيب ديده بود .\r\nسپس گفت : « اى مردم به آن دو نشانه بنگريد كه به پستان مىمانند . » پيش آنها رفتند و گفتند : « دو نشانهء راه‌اند . » بر آن دو بايستاد و گفت : « به چپ و راست رويد تا خاربنى بيابيد كه به مرد نشسته مىماند . » گفتند : « چيزى نمىبينيم . » گفت : « دريغا ، نابود شده‌ايد و من نيز با شما نابود شده‌ام . مىگويم كه بنگريد . » خوب نگريستند و ريشهء خاربنى ديدند . گفتند :\r\n- « ريشه‌اى است . درختى نمىبينيم . » گفت : « هر جا را كه خود مىخواهيد بكنيد . » [ 177 
  ] كندوكاو كردند . نخست به نمى و سپس به آبكى و سرانجام به آبى فراوان و گوارا رسيدند . رافع رو به خالد گفت :\r\n- « سردار ، از سى سال پيش تاكنون چنين آبى نديده‌ام . تنها يك بار ديدم و آن هنگامى بود كه كودك بودم و همراه پدرم بودم . » آن گاه خالد از سوى به آبگاه مضيّح بهراء [ 1 
  ] گراييد . مردم آن جا سرگرم و بىخبر بودند . به گرد پياله‌اى بزرگ به ميخوارى نشسته بودند و خنياگرشان چنين مىخواند :\r\nهان ، پيش از رسيدن لشكر بو بكر به من مىدهيد .\r\nبسا كه مرگ نزديك است و ما نمىدانيم .\r\nگمان برم كه سواران اسلام و خالد ، شبانگاه ، پيش از سپيده دم ، از بشر [ 2 
  ] سر رسند .\r\nآيا ، پيش از آن كه بجنگيد ، و پيش از آن كه دوشيزگان رسيده از پرده‌ها برون افتند ؟\r\nاز اين جا نمىتوانيد كوچيد ؟\r\n\r\n\r\n","description":"","footnote":"\r\n[ ( 1 ) 
  ] مضيّح بهراء : آبگاهى است در شام .\r\n[ ( 2 ) 
  ] بشر : نام جايى است .\r\n","page_name":" 263 ","page_number":263},
  {"content":"\r\n\r\nگويند كه در آن يورش خنياگرشان كشته شد و خون وى در همان پياله بريخت و سرايندهء مسلمانان چنين سرود :\r\nخدا چه چشمانى به رافع داده است ! ببين ، كه ره به كجاها برده است .\r\nاز قراقر تا سوى ، از بيابانهايى گذشته ، كه از آب تا آب آن پنج روز رفتن مىبايد . [ 1 
  ] به هنگام گذشتن ، به حال سپاهيان بگريست .\r\nهيچ كس را نمىشناسم كه پيش از تو ، اى رافع ، از آن گذر كرده باشد .\r\nخالد چون به سوى رسيد بر مردم‌اش بتاخت . اين هنگامى بود . كه مرزهاى عراق و روم و نيز سپاهيان روم را پشت سر نهاده بود و در ميانهء آن سپاه و يرموك بود و راه را بر آنان بسته بود . تا سرانجام به دمشق و آن گاه به مرج الصفر [ 2 
  ] رسيد و با غسّانيان كه از حارث ايهم فرمان مىبردند ، در آن جا نبرد كرد و لشكرش را و خانگيانشان را برانداخت و پنج يك غنيمت را براى بو بكر فرستاد . آن گاه پيش تاخت تا به آبهاى بصرى رسيد . اين نخستين شهر شام بود كه خالد با سپاه عراق گشوده بود . سپس از آن جا برون شد و با ده هزار سپاهى در واقوصه به مسلمانان پيوست .\r\n\r\n[ سخن از سپهسالار لشكر روم 
  ]\r\nدو لشكر چون به يك ديگر رسيدند ، قيقلار [ 3 
  ] برادر قيصر روم كه سالار سپاه روميان بود مردى تازى از قبيله قضاعه را به سوى سپاه اسلام گسيل كرد . به وى گفت :\r\n\r\n\r\n","description":"","footnote":"\r\n[ ( 1 ) 
  ] اين سطر با نيمى از سطر بالا ترجمهء كلمهء خمس در متن شعر است . خمس بر وزن حرص بيابان خشكى را گويند كه از يك آب تا آب ديگرش پنج روز راه است .\r\n[ ( 2 ) 
  ] مرج الصفّر : جايى در پيرامون دمشق . ( مراصد الاطلاع ) .\r\n[ ( 3 ) 
  ] در طبرى ( 4 : 2125 ) : قبقلار .\r\n","page_name":" 264 ","page_number":264},
  {"content":"\r\n\r\n- « در ميانهء آنان رو ، و يك شبانه‌روز در ميان ايشان بمان . آن گاه باز گرد و خبر به نزد من آر . » مرد تازى كه سپاه اسلام با وى بيگانه نبودند بيامد و در ميان مسلمانان بماند و آن گاه به نزد قيقلار بازگشت . قيقلار از وى پرسيد : [ 178 
  ] - « چه خبر ؟ آنان چگونه‌اند ؟ » مرد گفت : « در شب وارسته‌اند و در روز سواركار . اگر پسر پادشاهان دزدى كند دستش ببرند و اگر زنا كند سنگسارش كنند تا حد را برپا دارند . » قيقلار گفت : « اگر راست گفته باشى ، زير زمين آسان‌تر كه بر روى زمين باشى و با آنان نبرد كنى . »\r\n\r\n[ مثنّى و پارسيان پس از خالد بن وليد 
  ]\r\nداستان مثنّى بن حارثه ، پس از خالد بن وليد آن بود كه : پارسيان ، به گرد شهر براز پور اردشير پور شهريار پور پرويز كه در ميسان‌اش يافته بودند گرد آمدند و شهر براز سپاهى گران را به سردارى هرمز كه جادويه‌اش [ 1 
  ] مىنامند با ده هزار سپاهى و پيل ، به آهنگ مثنى گسيل كرد . زينستان‌ها آمدن او را گزارش كرده بودند . مثنّى از حيره بيرون آمد و زينستان‌ها را از آن خويش كرد .\r\nشهر براز به مثنى نوشت :\r\n- « سپاهى از وحشيان روستايى را كه مرغ‌بان و خوك‌چران‌اند ، به جنگ تو فرستاده‌ام . من جز با آنان ، با تو نبرد نكنم . » مثنّى پاسخ داد :\r\n- « از مثنّى به شهر براز . كار تو از دو حال بيرون نباشد : يا سركشى كنى كه اين به سود ما و به زيان توست ، يا دروغ مىگويى . رسواترين و بدفرجام‌ترين كسان به نزد خدا و مردم ، پادشاهان‌اند . اما آن چه به راى دريابيم اين است كه شما به اين كار ناگزير شده‌ايد . سپاس خداى را كه نيرنگ‌تان را هم به مرغ‌بانان و خوك‌چرانان بازگردانيده است . »\r\n\r\n\r\n","description":"","footnote":"\r\n[ ( 1 ) 
  ] در متن : جادويه با ذال نقطه‌دار .\r\n","page_name":" 265 ","page_number":265},
  {"content":"\r\n\r\nپارسيان چون از نامه وى آگاه شدند دلتنگ گرديدند و گفتند :\r\n- « شهر براز آن چه بيند از پستى نسب است . » به وى گفتند :\r\n- « دشمن را با نامه‌اى كه به وى نوشتى بر ما گستاخ كرده‌اى ، هر گاه به كسان نامه نويسى از رايزنان راى خواه ! » دو سپاه از دو سوى ، در بابل به هم رسيدند و در عدوة الصراة پايين نبردى سخت كردند . در آن نبرد مثنّى و شمارى از سپاه وى ، به جان پيل افتادند . چه ، رده‌هاى سپاه را بر هم مىزد و گروههاى رزم را مىپراكند . سرانجام به جاى مرگش زخمى زدند و او را كشتند و پارسيان را تارانيدند . مسلمانان به دنبال‌شان تاختند و آنان را از زينستان‌هاشان بگذرانيدند . در پىشان چندان برفتند تا به تيسپون رسيدند .\r\nشهر براز به هنگام شكست هرمز جادويه بمرد و پارسيان [ 179 
  ] گروه گروه شدند و از ابو بكر نيز كه بيمار بود خبرى و دستورى به سپاه اسلام نرسيد . از همين روى ، مثنّى خود به سوى ابو بكر رفت تا كار سپاه اسلام را بر او بگزارد و از وى بار خواهد تا از مرتدانى كه به اسلام برگشته‌اند ، در جنگ كمك گيرد ، ( ابو بكر از اين كار بازداشته بود ) و به وى بگويد كه اينان درنگ با پارسيان و كمك كردن به مهاجران ، از همه كوشاتر بودند . پس به مدينه آمد و بشير بن خصاصيه را به جاى خود بر سپاه گمارد . ابو بكر بيمار بود ، همان بيمارى كه بدان درگذشته بود . كار خويش بگفت و ابو بكر ، عمر را كه خلافت به نام وى كرده بود ، پيش خواند و به وى گفت :\r\n- « اى عمر ، بشنو تا چه مىگويم و به كار گير . گمان كنم كه من همين امروز بميرم ، ( آن روز ، روز دوشنبه بود ) اگر بميرم ، پيش از آن كه شب درآيد ، مردم را به يارى مثنّى بخوان و هيچ مصيبتى ، هر چند بزرگ ، نبايد كه شما را از دين‌تان و از گفته‌هاى خدا باز دارد . ديده‌اى كه به هنگام درگذشت پيمبر ( ص ) كه مردم چنان مصيبتى هرگز نديده بودند ، چه كرده‌ام . به خدا سوگند كه اگر در كار خدا سستى مىكردم در مىمانديم و مدينه در آتش مىسوخت . اگر خدا فرماندهان ما را پيروزى دهد ، ياران خالد را به عراق بازگردان . چه آنان مردم عراق و فرمانرواى مرز و بوم آن‌اند و بر آنان دلير و گستاخ باشند . » شب شد ، ابو بكر درگذشت و عمر مردم را به همراهى مثنى بخواند .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nعمر گفت :\r\n- « پندارى كه بو بكر مىدانست كه من سپهسالارى خالد را خوش نمىدارم كه گفته است ياران خالد را به عراق بازگردانم و از خالد نام نبرده است . » ايرانيان ، در پايان خلافت بو بكر و آغاز خلافت عمر و بازگشت مثنى و ابو عبيد [ 1 
  ] به عراق ، از بيرون راندن سپاه اسلام از سواد ، با خود سرگرم مانده بودند . بيشتر سپاه عراق در سيب [ 2 
  ] حيره بودند و در تاخت‌هاى خود گاه به لب دجله مىسيدند . دجله در ميان تازيان و پارسيان حايل مىبود .\r\n\r\nنامهاى دبيران ابو بكر ( رض )\r\nدبيرى ابو بكر ( رض ) ، با عثمان بن عفّان ، و زيدين ثابت ، و عبد الله بن ارقم ، و حنظلة بن ربيع بود . [ 181 - 180 
  ]\r\n\r\n\r\n","description":"","footnote":"\r\n[ ( 1 ) 
  ] ابو عبيد و ابو عبيده ، اين نام در متن به هر دو صورت آمده است .\r\n[ ( 2 ) 
  ] سيب ، خورده‌اى است از سواد كوفة . سيب دو باشد : سيب بالا و سيب پايين كه از تسوك سورا است و در نزديكى قصر ابن هبيره است . ( معجم البلدان ) .\r\n","page_name":" 267 ","page_number":267},
  {"content":"\r\n . \r\n","description":"","footnote":"","page_name":" 268 ","page_number":268},
  {"content":"\r\n\r\n\r\nروزگار عمر\r\n\r\n[ عمر نيمى از دارايى خالد را از وى مىگيرد 
  ]\r\nعمر ( رض ) چون به خلافت رسيد نخستين سخنى كه گفت بركنارى خالد بود . در نامه‌اى كه به بو عبيده نوشت وى را بر خالد فرمانده كرد .\r\nدر نامه‌اش به وى گفت :\r\n- « خالد را فراخوان . اگر خويشتن را دروغ گو داند ، همچنان سالار ماند ، و اگر نه ، تو بر او سالار باشى . آن گاه عمامه از سرش برگير و نيمى از دارايى وى را از وى بستان . » ابو عبيده اين سخن را به خالد باز گفت :\r\nخالد گفت :\r\n- « شتاب مكن ، تا در كار خود راى خواهم . » ابو عبيده درنگ كرد و خالد به پيش خواهرش فاطمه كه زن حارث بن هشام بود رفت و كار خويش را به خواهر باز گفت . خواهر گفت :\r\n- « به خدا سوگند كه عمر تو را دوست نمىدارد . مىخواهد كه اعتراف كنى و آن گاه از كارت بردارد . » سرش را بوسيد و گفت : « راست مىگويى . » و بر آن شد كه از تكذيب خويش سرباز زند .\r\nسپس ، بلال غلام ابو بكر برخاست از ابو عبيد پرسيد :\r\n- « در كار خالد چه دستورى دارى ؟ » ابو عبيد گفت : « دستور دارم كه عمامه از سرش بردارم و نيمى از داراى وى را\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبستانم . » پس ، چنين كرد و نيمى از خواسته‌اش را بگرفت ، تا به پاى افزار رسيد .\r\nابو عبيده گفت : « اين مرد ، جز بدين كار درست نشود . » خالد گفت : « آرى ، من كسى نيستم كه از دستور امير مؤمنان سرپيچم . هر چه خواهى همان كن . » [ 182 
  ] پس ، لنگه‌اى از كفش او را بگرفت و لنگهء ديگر را به پاى او كرد .\r\nسپس خالد به مدينه آمد . عمر هر گاه كه به وى مىرسيد مىگفت :\r\n- « اى خالد ، مال مسلمانان را از زير كونت [ 1 
  ] بيرون آر . » و خالد مىگفت : « به خدا ، از مسلمانان ، خواسته‌اى در نزد من نمانده است . » و چون عمر اين سخن را بارها بگفت سرانجام خالد به وى گفت :\r\n- « اى امير مؤمنان ، ارزش همهء آن چه در فرمانروايى شما به من رسيده چهل هزار درم است . » عمر گفت : « آن را از تو گرفته‌ام . » خالد گفت : « از آن تو . » عمر گفت : « گرفتم . » خالد خواسته‌اى جز ساز و برگ و برده نداشت . برشمردند هشتاد هزار درم بود . عمر چهل هزار درم به وى بداد و خواسته‌ها را از وى بگرفت .\r\nآن گاه به عمر گفتند : « اى امير مؤمنان ، چه خوب بود خواسته‌هاى خالد را به وى باز مىگردانيدى . » عمر گفت : « من بازرگان مسلمانان‌ام . به خدا سوگند كه به وى باز پس ندهم . » هنگامى كه عمر با خالد چنين كرد ، مىديد كه دل از وى خنك داشته است .\r\n\r\n[ سخن از خالد و گشودن شام 
  ]\r\nخالد پيش از آن كه جنگ روميان پايان گيرد ، بر مقدمه سواران ابو عبيده بود . هم اوست كه دمشق ، تختگاه روم را بگشود . چنين بود كه عمر ، هنگامى كه سپاه اسلام ،\r\n\r\n\r\n","description":"","footnote":"\r\n[ ( 1 ) 
  ] برابر متن معنى شده است ، پوزش مىخواهم .\r\n","page_name":" 270 ","page_number":270},
  {"content":"\r\n\r\nروميان را در يرموك بشكست به مسلمانان نوشت كه آهنگ شام كه جايگاه شكوه روميان است ، كنند و مردم فحل و فلسطين و حمص را هم با سواران زير فرمان خويش ، سرگرم دارند . اگر خداوند پيش از دمشق آن شهرها را به روى مسلمانان بگشود چه بهتر . ليك اگر پس از دمشق گشوده شوند ابو عبيده و خالد به حمص ، و عمرو به فلسطين رود .\r\nابو عبيده ذو الكلاع را به نام كمك ، به ميانهء دمشق و حمص فرستاده بود . ابو عبيده فرمان به جاى آورد و خالد را به حمص فرستاد . هراكليوس در آن هنگام در حمص بود . خالد به تقريب هفتاد روز گرداگرد مردم دمشق را سخت بگرفت . به منجنيق مىبست‌شان و از شهر بيرون نمىآمدند . از هراكليوس كمك خواستند . سواران هراكليوس براى رهايى دمشقيان بيامدند . ليك سواران ذو الكلاع گرفتارشان كردند [ 183 
  ] و از كمك به مردم دمشق بازشان داشتند . دمشقيان چون از كمك نوميد شدند زبون گشتند . چنان كه سپاه اسلام به آنان آز بست . پنداشته بودند كه اين تاخت چون تاختهاى گذشته است . كه چون هوا سرد مىشد سپاه اسلام مىكوچيد . ليك سرما به سر رسيد و سپاه خالد همچنان در آن جا بماند . چنين بود كه اميدشان بگسست و از ماندن در درون دمشق پشيمان شدند .\r\n\r\n[ پيشامدى نيكو براى مسلمانان 
  ]\r\nاز بخت خوش سپاه اسلام ، چنين افتاده بود كه پاتريك سالار سپاه دمشق را نوزادى رسيده بود . خوانى به شادى بگسترد و سپاهيان‌اش به خوردن و نوشيدن سرگرم شدند .\r\nپاسداران ، پاسدارى از ياد ببردند . از مسلمانان ، هيچ كس جز خالد ، از كارشان آگاه نبود كه نه خود مىخوابيد و نه كسان را در خفتن آزاد مىنهاد . از كار دمشقيان چيزى بر او پنهان نبود . چشم به هر جاى فرستاده بود و جاسوسان‌اش در همه جا پراكنده بودند . در كار سپاه خويش نكو مىنگريست . هر سوى دمشق را به گروهى سپرده بود . سپس ، از ريسمان ، نردبان و كمند ساخت و چون آن روز شب شد و روميان را سرگرم بزم ديد ، در نخستين دمان خواب ، با سپاهى كه با خود بياورده بود ، آهنگ سپاه روم و شهر دمشق كرد . خود و قعقاع عمرو ، و مذعور عدى و ياران ديگر ، در پيشاپيش بودند .\r\nبه ياران ديگر گفتند :\r\n« هر گاه بانگ تكبيرمان را از بالاى بارو بشنويد ، از بارو بالا آييد و به دروازهء دژ يورش بريد . »\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخالد و آن ياران چون به دروازه رسيدند ريسمانها را به بالاى كنگره‌ها پرتاب كردند .\r\nمشكهايى كه با آن از خندقشان گذشته بودند بر پشتشان بسته بود . همين كه دو كمند در كنگره استوار شد قعقاع و مذعور بالا رفتند . ريسمانها و كمندها را هر چه بود به كنگره‌ها بستند . جايى كه از آن به دژ دمشق رخنه كرده بودند استوارترين جاى بود . بيش از هر جاى ديگر آب داشت . رخنه كردن به شهر ، از آن جاى ، از هر جاى ديگر سخت‌تر بود .\r\nهمهء آن پيشگامان كه در آن شب همراه خالد بودند ، از كنگره‌هاى باروى دژ بالا رفته بودند ، يا به دروازهء دژ نزديك شده بودند . سرانجام ، هنگامى كه همگى به بالاى بارو رفتند به درون دژ فرو ريختند . خالد تنى چند را بر كنگره‌ها گماشت تا ديگران را كه از بارو بالا مىآمدند در پناه خويش گيرند و دستور داد تكبير گويند . كسانى كه بالاى بارو بودند ، همگى بانگ تكبير برداشتند و مسلمانان به دروازه يورش بردند . شمار بسيارى از سپاهيان اسلام به ريسمانها رسيدند و آنان نيز برشدند و به پيش تازان پيوستند . خالد نخستين روميان را كه در برابر او درآمده بودند ، به خاك افكند . سپس آهنگ دروازه كرد و دو نگهبان آن را بكشت . آن گاه سپاه دمشق كه خبر شده بود بشوريد . مردم شهر بترسيدند و جاهاى خويش بگرفتند و نمىدانستند چه شده است . هر سويى از دمشق با هماوردان خود سرگرم شدند و خالد و ياران ، چفت و بست و بند آن در را به شمشير بگسستند و در راه بگشودند . روميان از درون روى آور شدند و هر كس كه پيش مىآمد ، هم به دست خالد به خاك مىافتاد . [ 184 
  ] خالد بر روميانى كه در برابرش درآمده بودند ، بتاخت و سخت گرفت و دژ دمشق را به زور بگشود . روميان برخىشان از برابر خالد به سوى دروازه‌هاى ديگر شتافتند . دروازه‌هايى كه در برابر سرداران ديگر اسلام پايدارى مىكردند . در آنجا ، سپاه اسلام را به آشتى خواندند . مسلمانان كه از كار خالد بىخبر بودند پذيرفتند . سپس خالد و سرداران در ميانهء شهر به يك ديگر رسيدند . اين در كار يورش و چپاول و آن در كار آشتى و آرامش . تا سرانجام سوى خالد نيز به آشتى بپيوست .\r\nسپاه اسلام ، همين كه از كار گشودن دمشق بياسود ، راهى فحل و بيسان شد و در آنجا جنگى سخت كردند و آن دو شهر را با سختىها و دلاورىهاى بسيار بگشودند .\r\n\r\n[ عمر ، بو عبيد را به جنگ ايران مىخواند 
  ]\r\nاما كار ايران ، چنان بود كه عمر مردم را به يارى مثنّى پور حارثه خواند . پيش‌تر گفته\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبوديم كه مثنّى به نزد ابو بكر آمده بود و ابو بكر دربارهء وى به عمر سفارش كرده بود .\r\nبارى ، كس به يارى مثنّى نپيوست . از آن روى كه اين سوى ، سوى ايران را مىگويم ، در چشم تازيان سويى سخت ناخواستنى بوده است ، كه از دليرى ايرانيان و شكوه‌شان و چيرگىشان بر مردمان ديگر آگاه بوده‌اند . مثنّى مردم را به جنگ ايران وادار مىكرد و مىگفت :\r\n- « اى مردم ، نيمى از سواد عراق را از ايرانيان گرفته‌ايم . ياران ما بر آنان دلير شده‌اند و گستاخىمان بر ايشان فزونى گرفته است . هنوز چيزهاى ديگرى نيز هست كه مسلمان از بىدين چشم مىدارد . » عمر نيز برخاست و با مردم سخن گفت و برانگيخت‌شان و نويد خدا را به يادشان آورد كه گفت : « تا بر همهء دين پيروزش گرداند هر چند مشركان ناخوش دارند . » [ 1 
  ] يا اين سخن خدا را كه گفت : « بندگان شايسته خدا كجايند ؟ » [ 2 
  ] بارى ، نخستين كس كه بو عبيد وى را به يارى خواند ، ابن مسعود ثقفى بود . كه آسان بپذيرفت و گفت : آماده‌ام . سپس سليط قيس بود . راهيان ايران چون گرد شدند ، به عمر گفتند :\r\n- « مردى از مهاجران و ياران پيمبر را به سالارى برگزين . » [ 185 
  ] عمر گفت :\r\n- « نه ، به خدا چنين نكنم . خداوند شما را بدان برتر داشته است كه به سوى جنگ در راه خدا از ديگران پيشى گرفته‌ايد و به سوى دشمن شتافته‌ايد . هر گاه بترسيد و جنگ را ناخوش داريد ، يا پاهاتان سنگينى كند ، از ميان شما آن كس سزاوارتر است كه به راندن دشمن پيشى جسته ، به خواندن ما پاسخ گفته و با شتاب بسيجيده است . نه به خدا ، كسى را سالار كنم كه رفتن به اين راه را پيش از ديگران پذيرفته است . » آن گاه ، بو عبيد را پيش خواند و به وى گفت :\r\n- « از ياران پيمبر سخن بشنو ، آنان را در كار جنگ انباز كن ، تا همه چيز بر تو روشن\r\n\r\n\r\n","description":"","footnote":"\r\n[ ( 1 ) 
  ] س 9 توبه : 33 .\r\n[ ( 2 ) 
  ] اشاره به اين آيه است : « ما در زبور پس از يادآورى ، نوشته‌ايم كه زمين را بندگان شايستهء من به ارث برند . » - س 21 انبياء : 105 .\r\n","page_name":" 273 ","page_number":273},
  {"content":"\r\n\r\nنگردد ، به كار مشتاب . جنگ را كسى سزد كه درنگ كند و زمان را بشناسد . » نيز گفت :\r\n- « سليط را بدان سالار نكرده‌ام كه در جنگ شتاب مىورزد . شتاب در كار جنگ تباهى آرد . مگر آن كه همه چيز روشن شده باشد . »\r\n\r\n[ آمدن بو عبيد با مثنّى 
  ] [ هنگامى كه ايرانيان يزدگرد را بيرون برده بودند 
  ] [ و پوران ، رستم را به شاهى 
  ] [ برداشته بود 
  ]\r\nبو عبيد ، با همراهى مثنّى بيامد . ايرانيان يزدگرد را بيرون برده بودند . از روزى كه ايران در آشوب فرو رفت ، فرّخزاد [ 1 
  ] پور بندوان كشته شد . ايرانيان پوران [ 2 
  ] را به دادگرى مىشناختند . سياوش [ 3 
  ] نيز بيامده بود و آزرمىدخت را كشته بود . اين همه پيش از آمدن مثنّى بود . ايرانيان پيش از آمدن‌اش به خود سرگرم بودند . چنين بود كه پوران رستم را بخوانده بود و از كار آشفتهء ايران به نزد وى بناليده بود و وى را به پادشاهى ايران خوانده بود و تاج بر سرش نهاده بود .\r\nرستم بپذيرفت و به پوران گفت :\r\n- « بنده‌اى شنوا و فرمان بردارم . » پوران كار ايران را و كار جنگ را ، اين چنين ، به رستم سپرد و ايرانيان را فرمود تا از وى سخن بشنوند و فرمان برند . پس ، رستم سياوش را بكشت و ايرانيان به فرمان او درآمدند . اين پس از آمدن بو عبيد بود .\r\nآن گاه كه مثنّى و بو عبيد راهى شدند ، عمر دستور شتاب داد . به ايشان گفت :\r\n- « با ياران خويش شتابان گسيل شويد ، بشتابيد كه ديگران را نيز به كمك شما بسيج خواهم كرد . »\r\n\r\n\r\n","description":"","footnote":"\r\n[ ( 1 ) 
  ] فرخ‌زاد . در متن : فرخ‌زاذ ( با ذال نقطه‌دار ) .\r\n[ ( 2 ) 
  ] در طبرى ( 4 : 2163 ) مىافزايد : پوران به پيامبر ( ص ) هديه داد و پيامبر پذيرفت .\r\n[ ( 3 ) 
  ] سياوش : در متن سياوخش .\r\n","page_name":" 274 ","page_number":274},
  {"content":"\r\n\r\nپس ، برگشتگان بازگراييده [ 1 
  ] را فرا خواند و پذيرفت كه آنان نيز به رفتگان بپيوندند .\r\nآنان را نيز به عراق و شام فرستاد . مثنّى پانزده روز زودتر از بو عبيد رسيد و در خفّان فرود آمد ، تا از پشت گزندى نبيند . از آن سوى ، رستم به دهگانان نوشت كه بر مسلمانان بشورند و در هر روستايى مردى را در نهان بگماشت تا مردم را برشوراند [ 186 
  ]\r\n\r\n[ بو عبيد ، و شكست جابان در روز نمارق 
  ]\r\nاين خبر به مثنّى رسيد . جابان نيز شتاب كرد . در نمارق [ 2 
  ] انبوهى به وى پيوسته بودند .\r\nبو عبيد نيز رسيد . ياران را گرد كرد و آماده ساخت . بو عبيد فرماندهى سواران را به مثنّى داد . راست و چپ سپاه را بياراست . در نمارق بود كه بر سر جابان فرود آمدند . نبردى سخت در ميانه رفت و جابان بشكست و اسير شد . كسى كه جابان را در بند كرده بود ، به جابان امان داده بود . از اين رو ، بو عبيد آزادش كرد . گفتند كه جابان شاه است و راى به كشتن وى زدند . ليك ، بو عبيد نپذيرفت و گفت :\r\n- « مسلمانان در همدوستى و هميارى ، همچون يك تن‌اند . آن چه گردن گير يكى است گردن گير همه است . » گفتند : « وى شاه است . » بو عبيد گفت : « اگر چه شاه باشد ، من زينهار نمىخورم . » بارى ، جابان را رها كرد و دستاورد جنگ را هر چه بود ، در ميان سپاه بهر كرد . از خواسته و بوى خوش و چيزهاى ديگر در آن بسيار بود . پنج يك را براى عمر به مدينه فرستاد .\r\n\r\n[ روز سقاطيه در كسكر و شكست نرسى به دست بو عبيد 
  ]\r\nنرسى به فرمان رستم ، در كسكر [ 3 
  ] بپاخاست . نرسى پسر خالهء خسرو بود . خسرو كسكر را به وى داده بود . نرسيان نيز از آن نرسى بود . نگاه‌اش مىداشت و جز خاندان خسرو ،\r\n\r\n\r\n","description":"","footnote":"\r\n[ ( 1 ) 
  ] مرتدان كه دوباره به اسلام درآمدند .\r\n[ ( 2 ) 
  ] نمارق : جايى در نزديكى كوفه . ( مراصد الاطلاع ) .\r\n[ ( 3 ) 
  ] كسكر بر وزن لشكر : خوره‌اى است بزرگ كه واسط ( بين بصره و كوفه ) مركز آن است . واسط را حجاج شهر كرد . مركز كسكر پيش از واسط خسرو شاپور بوده است ( مراصد الاطلاع ) .\r\n","page_name":" 275 ","page_number":275},
  {"content":"\r\n\r\nكس از آن نمىخورد و نمىآشاميد ، يا در آن نهال نمىكاشت ، مگر كسى كه به بخشى از آن نواخته باشندش . ايرانيان چون در نمارق بشكستند ، تاريدگان به نرسى كه در اردوگاه خود بود ، پيوستند . بو عبيد فرمان كوچ داد . به سواران گفت :\r\n- « تاريدگان را دنبال كنيد . تا اردوى نرسى برانيدشان ، يا نابودشان كنيد . » بو عبيد از نمارق بكوچيد و در كسكر بر سر نرسى فرود آمد . در آن روز ، نرسى در پايين كسكر بود . مثنّى نيز با همان ساز و برگى كه در جنگ با جابان داشت ، همراه بو عبيد بود . نرسى ، دو پسر دايى خود ، بندويه و تيرويه را ، كه پسران بستام بودند بر دو جناح سپاه خود بگمارد . مردم باروسما [ 1 
  ] ، و رود جوبر [ 2 
  ] ، و زاب‌ها [ 3 
  ] با وى ، در سپاه‌اش بودند . پوران و رستم از شكست جابان آگاه شده بودند و جالنوس [ 4 
  ] را گسيل كرده بودند . چون اين خبر به نرسى و ياران نرسى رسيد ، اميد داشتند كه جالنوس پيش از آن كه جنگ در گيرد ، به آنان بپيوندد . ليك ، بو عبيد شتابان بيامد . چنان كه در پايين كسكر ، در جايى كه سقاطيه‌اش نامند ، دو سپاه به يك ديگر رسيدند . در بيابانى خشك و بىگياه ، نبردى سخت كردند . [ 187 
  ] سرانجام نرسى بشكست و ياران‌اش كشته شدند . اردوگاه و سرزمين از وى بستانيدند . بو عبيد تاراج را گرد كرد . مسلمانان از خوردنىها چيزهايى ديدند كه هرگز نديده بودند . گنجينه‌هاى نرسى را بگرفتند . از هيچ چيز ، چون گرفتن نرسيان شاد نشدند . نرسيان ويژهء خاندان خسرو بوده است . نرسيان را در ميان خود بهر كردند و به كشاورزان نيز دادند و پنج يك را براى عمر به مدينه فرستادند . به وى نوشتند :\r\n- « خداوند ، سرزمين‌هايى به ما بخشيده است كه نگهبانان‌شان خسروان بوده‌اند . اى كاش ، مىديديدشان و خداى را بر آن چه ما را بدان بنواخته است ، سپاس مىگفتيد . »\r\n\r\n[ روز باروسما و رود جوبر 
  ]\r\nبو عبيد ، خود در آنجا بماند و مثنّى را به باروسما ، و عاصم را به رود جوبر فرستاد .\r\n\r\n\r\n","description":"","footnote":"\r\n[ ( 1 ) 
  ] باروسما : باروسماى بالا و باروسماى پايين ، دو جاى در پيرامون بغداد كه از خورهء استان ميانه‌اند . ( مراصد الاطلاع ) .\r\n[ ( 2 ) 
  ] جوبر : نيز جايى است در پيرامون بغداد . ( همان ) .\r\n[ ( 3 ) 
  ] در متن زوابى . جمع زاب ( زاب بالا و زاب پايين ) ، كه در ميانهء بغداد و واسطاند . ( همان ) .\r\n[ ( 4 ) 
  ] جالنوس : ضبط متن همين است .\r\n","page_name":" 276 ","page_number":276},
  {"content":"\r\n\r\nپس ، آن دو برفتند و آن دو جاى را ويران كردند و برده‌ها گرفتند و آن سپاه به نزد جالنوس بگريخت . بو عبيد همچنان پيش تاخت و جالنوس به پيشواز وى آمد . بو عبيد با همان سپاه و همان ساز و برگ ، بر جالنوس بتاخت و او را بشكست . چنان كه جالنوس بگريخت و بو عبيد كه بر آن سرزمين چيره شده بود ، در آن جا بماند .\r\n\r\n[ جنگ پل در مروحه 
  ]\r\nجالنوس و رستگان ديگر ، چون به نزد رستم رسيدند ، رستم از ايشان پرسيد :\r\n- « كدام پارسى است كه جنگ با او بر تازيان دشوارتر است ؟ » جالنوس گفت :\r\n- « بهمن جادويه [ 1 
  ] . » وى همان ذو الحاجب است . رستم ، بهمن جادويه را با پيلان گسيل داشت و جالنوس را با وى بازگردانيد . به وى گفت :\r\n- « جالنوس را پيش فرست . اگر باز چنان كرد ، گردن‌اش را بزن . » بهم جادويه راهى شد . درفش كاويان را با خود داشت . درفشى بود از پوست پلنگ به پهناى هشت گز و درازاى دوازده گز . بو عبيد نيز روىآور شد . و در مروحه [ 2 
  ] ، جاى برج و عاقول فرود آمد .\r\nبهمن جادويه ، به بو عبيد پيام داد :\r\n- « يا ما بگذاريم كه شما از آب بگذريد و به اين سو آييد ، يا شما بگذاريد كه ما بگذريم و به سوى شما آييم . » ياران ، به بو عبيد گفتند :\r\n- « بو عبيد ، تو از آب مگذر . بهمن تو را از گذر باز خواهد داشت . بگو تا هم آنان به اين سو آيند . » پافشارى سليط از همه بيشتر بود . بو عبيد لج كرد و گفت :\r\n- « آنان مانند ما دل مرگ ندارند . ما از آب بگذريم و به آن سو رويم . »\r\n\r\n\r\n","description":"","footnote":"\r\n[ ( 1 ) 
  ] جادويه جاذويه در متن . گويند ، چون ابروان كشيده‌اى داشت به وى ذو الحاجب گفته‌اند .\r\n[ ( 2 ) 
  ] مروحه : جايى در نزديك حيره . ( معجم البلدان ) .\r\n","page_name":" 277 ","page_number":277},
  {"content":"\r\n\r\nچنين بود كه از آب گذشتند و به آن سو رفتند . در پهنه‌اى تنگ كه جاى تاخت و تاز نداشت روزى را با يك ديگر جنگيدند ، تا روز پايان گرفت و مردى از ثقيف ، از دير شدن پيروزى ناخشنود شد . پس ياران را به هم بپيوست . و شمشيرها را در سپاه ايران به كار گرفتند و شش هزار تن را در آن نبرد به خاك افكندند . چيزى به شكست بهمن و سپاه‌اش نمانده بود . آن گاه ، بو عبيد به پيل تاخت برد و بر او زخم زد . پيل بو عبيد را زير پا گرفت و روى او بايستاد [ 188 
  ] مسلمانان گشتى زدند و باز تك آوردند و پيگير بكوشيدند . سپس ايرانيان بر ايشان تاخت آوردند .\r\n\r\n[ رايى نادرست و شتاب‌زده 
  ]\r\nرايى بود نادرست و شتاب زده ، كه مردى از ثقيف ناگاه به سوى پل رفت و پل را ببريد .\r\nسپاهيان اسلام چون به پل رسيدند و شمشير از پشت بر سرشان مىآمد ، ناگزير خود را به فرات افكندند ، چنان كه در آن روز ، چهار هزار تن از سپاه اسلام كشته ، يا در آب غرق شدند . مثنّى و عاصم و مذعور ، پشتيبان سپاه بودند . سليط ، چنان كه از او پيش‌تر سخن گفتيم ، با تنى چند از سران سپاه اسلام به عبيد گفتند :\r\n- « تازيان ، هيچ‌گاه ، سپاهى چون سپاه ايران نديده‌اند . براى ما چه انبوه شده‌اند . با چنان ساز و برگ و چنان شكوهى آمده‌اند كه كس چنان به جنگ‌مان نيامده است . كاش در جايى فرود مىآمدى [ 1 
  ] كه در آن گشت زدن و گريز و پاتك زدن آسان مىبود . » بو عبيد گفت : « چنين نكنم . به خدا سوگند كه ترسيده‌اى ، اى سليط . » [ 2 
  ] .\r\nسليط گفت : « من از تو دليرترم . رايى زده‌ايم و خواهى دانست . »\r\n\r\n[ خوابى كه زن بو عبيد ديد 
  ]\r\nهنگامى كه بو عبيد در مروحه بود ، زنش در خواب ديد كه مردى با جامى از آسمان فرود آمد و بو عبيد و پسرش و تنى چند ديگر از خاندان‌اش از آن جام نوشيدند . چون\r\n\r\n\r\n","description":"","footnote":"\r\n[ ( 1 ) 
  ] فرود مىآمدى . در متن : « قد نزلت » : « فرود آمده‌اى » ، كه تحريفى از « لو نزلت » مىنمايد .\r\n[ ( 2 ) 
  ] در متن به جاى اين سطر ، سطر ديگرى آمده كه زايد است . بايد چنين باشد : فقال : « لا أفعل ، جبنت و الله يا سليط . »\r\n","page_name":" 278 ","page_number":278},
  {"content":"\r\n\r\nخواب را به بو عبيد گزارش كرد ، بو عبيد گفت :\r\n- « اين شهادت است . » پس ، به ياران سفارش كرد كه :\r\n- « هر گاه من كشته شوم فلان ، و هر گاه او كشته شود فلان ، سالار شما خواهد بود . . » و همه كسانى را كه از آن جام به نشانه پايمردى بنوشيدند ، نامزد سالارى كرد و سرانجام گفت :\r\n- « . . و اگر ابو القاسم بميرد ، مثنّى را سالار كنيد . » سپس با ياران براى نبرد بر نشست و از آب بگذشت . زمين رزم بر سپاهيان تنگ آمد .\r\nدو سپاه در هم بفشردند . اسبان همين كه پيل‌ها را و آن خرمابنان را كه بر پيلها بود ، و آن اسپان زره‌پوش و آن سواران را با پرچمهايى كه بر خود داشتند ، بديدند ، چيزى ديدند كه در چشم‌شان ناشناخته بود . چونان هرگز نديده بودند [ 189 
  ] سپاه اسلام مىخواست يورش برد ، ليك اسبان گام از گام بر نمىداشتند . سپاه ايران هر گاه با آن پيلها و آن زنگوله‌ها بر مسلمانان تاخت مىآورد ، گروههاى رزمى سپاه اسلام از هم مىپاشيد .\r\nاسبان همه رم مىكردند . ايرانيان ، سپاه اسلام را با پيكان‌ها سوراخ سوراخ مىكردند و مسلمانان درد مىكشيدند . در اين حال بود كه بو عبيد و ياران از اسب به زير آمدند و شمشير را به كار انداختند . ليك پيلها حمله مىكردند و آنان را پس مىراندند .\r\nابو عبيد بانگ برداشت :\r\n- « پيلها را در ميان گيريد و باربندهاشان را ببريد و سواران‌شان را به زير اندازيد . » خود بر پيل سپيد يورش برد . به تنگ پيل بياويخت و آن را ببريد ، چنان كه سواران به زير افتادند . ديگران نيز چنين كردند . پيلى نبود كه پالان و پشت بند از او نينداخته باشند و سوارانش را نكشته باشند . آن گاه پيل به سوى بو عبيد پيش رفت و بو عبيد خرطوم‌اش با شمشير ببريد و پيل با دست خود به بو عبيد زد و بو عبيد بر زمين افتاد . پيل پاى بر بو عبيد نهاد و بو عبيد در زير پاى پيل جان سپرد . سپس پرچم را كسى گرفت كه بو عبيد پس از خود سالارش كرده بود . وى نيز با پيل در افتاد و پيل پس رفت . سپس پيل را به سوى مسلمانان كشيد . مسلمانان پيل را گير انداختند كه پيل خروشى برآورد و آن پرچم‌دار را همچون بو عبيد ، با دست بزد و به زمين انداخت و پاى بر او نهاد . هفت تن از ثقفيان يكى پس از ديگرى ، پرچم را بگرفتند و نبرد كردند و كشته شدند . تا سرانجام پرچم به مثنّى\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nرسيد . سپاهيان از وى بگريختند . عبد الله مرثد ثقفى چون كارشان را چنين بديد ، به سوى پل شتافت و آن را ببريد و چون سپاه به پل رسيد يكى پس از ديگرى در فرات افتادند . آن كه پايدارى نكرد ، در آب مرد و آن كه پايدارى كرد كشته شد . اين خبر گواهى بر درستى سخن دريد است كه گفته بود :\r\n- « شكست خورده و گريخته را چيزى باز نمىگرداند . » مثنى فرياد زد : « اى مردم ، من پيش شمايم . از آب بگذريد . » پل را براى آنان ببست و گفت :\r\n- « مهراسيد ، آرام بگذريد . از اين جا نخواهيم رفت تا ببينيم كه به آن سوى آب رسيده‌ايد . » آن گاه عبد الله مرثد را ، كه مردم را از رفتن به آن سوى آب باز مىداشت ، پيش مثنّى آوردند . مثنّى او را بزد و گفت :\r\n- « از چه چنين كردى ؟ » گفت : « تا بجنگند . » كشتىها را به هم بپيوستند و مردم از آب مىگذشتند . واپسين كسى كه در آن روز كشته شد سليط قيس بود . مثنى از آب گذشت و سوى خويش را در پناه خود گرفت . ليك لشكرش بياشفت و مردم مدينه از وى بپراكندند و به مدينه رفتند . برخىشان نيز رهايش كردند [ 190 
  ] و به باديه‌ها رفتند و ياران مثنى اندك شدند . آن گاه ذو الحاجب آهنگ ايشان كرد ، ليك بر آنان دست نيافت ، چرا كه فرات در ميانه بود و پل بريده بود . در آن روز ، چهار هزار تن از مسلمانان كشته يا غرق شدند و دو هزار گريختند و با مثنى سه هزار بماندند . روى هم نه هزار بودند . مثنى زخمى سخت برداشته بود . حلقه‌هاى زره ، كه به زخم نيزه بگسسته بود ، در تن او فرو رفته بود .\r\nعمر همين كه از كار مردم مدينه آگاه شد و شنيد كه برخى از شرم شكست در اين سوى و آن سوى ، پراكنده شدند ، بر وى گران آمد . و دلش بر آنان بسوخت . گفت :\r\n- « خداوندا ، هر مسلمانى از من به حلّ است و من هر مسلمانى را يارم . خدا بو عبيد را بيامرزاد . اگر وى نيز پيش من مىآمد يار و دوستدار او مىبودم . » ذو الحاجب بر آن بود كه از آب بگذرد و به سپاه اسلام برسد . ليك خبر شد كه سپاه پارس بياشفته است . برگشت و ديد كه سپاه وى بپراكنده‌اند . نيز شنيد كه سپاهيان در\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nتيسپون پيمان خويش را با رستم بشكستند و بر وى بشوريدند . دو گروه شدند : فهلوجان كه بر رستم‌اند و پارسيان كه بر فيروزان‌اند .\r\n\r\n[ سخن از الّيس 
  ]\r\nمثنّى چون از كار جابان و مردان شاه آگاه شد عاصم عمرو را جانشين خويش كرد و خود با سواران به آهنگ‌شان برون شد . آن دو گمان بردند كه مثنى گريخته است . ليك مثنى آن دو را بگرفت و در بند كرد . مردم الّيس [ 1 
  ] نيز بر ياران آن دو برون شدند و آنان را اسير كردند . مثنّى با مردم الّيس پيمان بست و در پناهشان گرفت و آن دو را و آن اسيران را گردن زد و آنگاه ، به سوى اردوگاه خود بازگشت .\r\nجرير عبد الله بجلى ، در گذشته ، درخواسته بود تا پيوستگان قبيلهء بجليه را در اينجا و آنجا بيابند و گرد كنند . پيمبر ( ص ) نيز به وى وعده داده بود . چون عمر خليفه شد از جرير آوند [ 2 
  ] خواست و جرير بياورد و آنگاه عمر به كارگزاران خود در همه جاى سرزمين تازيان نامه نوشت تا كسانى را كه پيش از اسلام از بجيله بودند و پس از اسلام به گونه ديگر شناخته شدند بيابند . كارگزاران چنين كردند و آنان را به سوى جرير گسيل داشتند . جرير همين كه بجليان را از تيره‌هاى ديگر جدا كرد و گرد بياورد ، همه‌شان را به كمك مثنّى فرستادند . عمر همه را از برگشتگان و ديگران فرا خواند و هر كه بيامد وى را به يارى مثنى برون فرستاد . [ 191 
  ]\r\n\r\n[ جنگ مثنى و مهران در بويب [ 3 
  ] 
  ]\r\nپس از جنگ پل ، عمر مثنّى را با كمكيانى كه زير فرمان داشت ، گسيل كرد . اين خبر به رستم و فيروزان رسيد ، چشمان‌شان گزارش كرده بودند كه كمكيان ديگرى نيز به آنان خواهند پيوست . از اين رو ، همداستان شدند كه مهران همدانى را گسيل كنند تا راى خود\r\n\r\n\r\n","description":"","footnote":"\r\n[ ( 1 ) 
  ] الّيس : جايى است در ابتداى خاك عراق از سوى باديه . برخى گويند آبادى است از آباديهاى انبار .\r\n( مراصد الاطلاع ) . نيز نگاه كنيد به طبرى 4 : 2182 .\r\n[ ( 2 ) 
  ] در برابر « بيّنه » در متن . آوند : دليل ، برهان ، مستمسك .\r\n[ ( 3 ) 
  ] بويب رودى است جدا شده از فرات . اين روز را روز مهران ، و روز اعشار نيز گويند .\r\n","page_name":" 281 ","page_number":281},
  {"content":"\r\n\r\nبدانند و همداستان شوند . اين بود كه مهران با سواران زير فرمان‌اش آهنگ حيره كرد .\r\nمثنّى در قادسيه و خفّان با سپاهى كه به كمك او آمده بودند اردو زده بود و از كار مهران آگاه شده بود . از اين رو ، به درون فرات بادقلى شد و به جرير و عصمت و سردارانى كه به وى نزديك شده بودند پيام داد كه :\r\n- « خبرى شنيديم كه ديگر ايستادن نتوانيم . پيش ما بياييد . زود به ما بپيونديد . ديدار ما در بويب . » مثنّى از ميانهء سواد ، جرير و ياران از راه جوف رفتند و سرانجام در بويب به مثنّى رسيدند . مهران از آن سوى فرات در برابر او بود . عمر به آنان گفته بود كه تا پيروز نشوند از رود يا پلى نگذرند . پس در بويب فراهم شدند و لشكر در كرانهء خاورى رود بويب اردو زد . رود بويب ، در زمان ايرانيان ، در روزهايى كه آب بالا مىآمد ، بندرگاه فرات بود ، و در جوف مىريخت . [ 1 
  ] از سويى جنگ‌جويان كنانه و ازد به نزد عمر آمدند و عمر ، غالب عبد الله را بر كنانيان ، و عرفجهء هرثمه را بر ازديان سردار كرد و به سوى مثنّى فرستاد . آن دو به مثنّى پيوستند . هلال علّفه و ريابيانى كه با وى بودند ، نيز به فرمان عمر به مثنى پيوستند . عمر تكاوران همهء قبيله‌ها را از جشم و بنى حنظله و بنى ضبّه و ديگران ، گسيل كرده بود . همگى در زير پرچم مثنى گرد شدند .\r\nاز آن سو ، رستم و فيروزان با هم ، از پوران بار خواستند . هر گاه با پوران كارى داشتند از دربانان وى بار مىخواستند و سپس درون مىشدند و با وى سخن مىگفتند . بارى ، پيش پوران رفتند و از فزونى لشكرى كه با مهران فرستاده مىشدند سخن گفتند .\r\nايرانيان سپاه را پرشمار گسيل نمىكردند .\r\nپوران گفت :\r\n- « ايرانيان را چه مىشود كه چون گذشته ، به سوى تازيان برون نشوند ؟ » رستم و فيروزان گفتند :\r\n- « تا امروز ، شكوه با دشمن بود و امروز ، شكوه ما راست . » پوران راىشان بدانست و آن را نكو دانست . [ 192 
  ]\r\n\r\n\r\n","description":"","footnote":"\r\n[ ( 1 ) 
  ] طبرى ( 4 : 2187 ) .\r\n","page_name":" 282 ","page_number":282},
  {"content":"\r\n\r\nمهران و سپاه او چون به آن سوى فرات رسيدند ( فرات در ميان ايرانيان و تازيان بود ) مهران به مسلمانان گفت :\r\n- « يا شما به سوى ما از آب بگذريد ، يا ما به سوى شما بگذريم . » مسلمانان گفتند : « شما به سوى ما آييد . » ايرانيان از آن سوى فرات به اين سوى آمدند . در سه ستون بودند . با هر ستونى پيلى همراه بود . پيادگان در پيشاپيش پيلان بودند . شادى كنان با سرود و آواز مىآمدند .\r\nمثنّى به ياران گفت : « از ترس است . » ياران گفتند : « چنين است . » مثنى گفت : « شما خاموش مانيد و با يك ديگر آهسته سخن گوييد . » ايرانيان به مسلمانان نزديك شدند . از سوى رودى كه امروز رود بنى سليم‌اش خوانند آمدند . چون نزديك شدند به آهنگ نبرد پيش آمدند . مثنى بر اسب خود چموش [ 1 
  ] برنشست . چون نرم و پاكيزه خوى بود آن را چموش مىخواندند . [ ! 
  ] [ 1 
  ] سپس در برابر هر پرچم لختى بايستاد و سپاهيان زير هر پرچم را به جنگ دلير كرد و از ويژگىهاى نيك هر يك سخن گفت . به آنان گفت :\r\n- « اميدوارم ، امروز ، تازيان از سوى شما آسيب نبينند . به خدا امروز ، آن چه را براى خويش مىخواهم ، براى شما نيز مىخواهم . » سپاهيان نيز به همين گونه پاسخ مىگفتند . مثنى با گفتار و كردار ، خود را با ايشان همسان مىداشت و در شادى و اندوه‌شان انباز بود . هيچ كس بر سخن‌اش ، يا بر رفتارش خرده نمىتوانست گرفت .\r\nمثنّى آن گاه گفت :\r\n- « سه بار تكبير مىگويم ، تا آماده شويد . با تكبير چهارم يورش بريد . » چون تكبير نخست بگفت ايرانيان پيشى گرفتند و با آنان درآميختند . جنگ لختى بىجنبش ماند . مثنّى در برخى رده‌هاى سپاه سستى مىديد . به آنان پيام داد كه :\r\n\r\n\r\n","description":"","footnote":"\r\n[ ( 1 ) 
  ] چموش ، در برابر « شموس » در متن ، كه تازى شده همان چموش است . معنى آن چه در پارسى ، چه در تازى اسبى است كه لگام زدن و زين كردن و سوار شدن آن دشوار است . از اين رو ، اين وجه تسميه كه در متن و نيز در طبرى ( 4 : 219 ) آمده مايهء شگفتى است .\r\n","page_name":" 283 ","page_number":283},
  {"content":"\r\n\r\n- « سپهسالار بر شما درود گويد و گويد : امروز ، مسلمانان را ، رسوا مسازيد . » پذيرفتند و كار خود راست آوردند . پيش از اين ، مىديدند كه مثنّى از ديدن كارشان ، ريش خود را از خشم مىكشد . چون سخن‌اش بشنيدند و راست آمدند ، ديدند كه اينك از شادى مىخندد . سپس چون نبرد به درازا كشيد ، مثنّى تنى چند از تغلبيان ترساكيش را ديد كه برخىشان اسب داشتند . با [ 193 
  ] انس بن هليل آمده بودند . مثنّى به انس گفت :\r\n- « تو مردى باشى تازى ، هر چند كه بر كيش ما نيستى . هر گاه ببينى كه من بر مهران تاخته‌ام ، تو نيز بتاز . » به پير مردى الفهر نيز چنين گفت و آنان نيز به سخن‌اش گوش كردند .\r\nسپس ، بر مهران يورش برد و او را پس زد و تا درون راست سپاه او پيش رفت . آن گاه ، دو سپاه در هم آميختند و دو قلب در هم رفت و گرد برخاست . كمكيان پهلوها مىرزميدند و براى يارى سرداران خويش فرصت نمىيافتند . كارى از ايشان ساخته نبود ، چه ايرانيان ، چه مسلمانان . در اين گير و دار ، مهران به دست ترسايى از تغلبيان كشته شد .\r\nهنگامى كه غبار برخاست ، مثنّى باز ايستاد ، تا غبار فرو نشست . قلب سپاه ايران نابود شده بود . كمكيان دو سوى سپاه نيز در كار خود گرفتار بودند . مثنّى براى ايشان دعا مىكرد و به نزد آنان كس مىفرستاد كه به جنگ‌شان وادارد و از سوى وى به ايشان بگويد :\r\n- « خويى را كه هميشه با كسانى همانند اينان داشته‌ايد ، فراموش مكنيد . » چنين بود كه سرانجام بشكستندشان .\r\nسپس ، مثنّى از ايرانيان پيشى گرفت و به سوى پل رفت . ايرانيان در كرانهء فرات ، برخى به بالا و برخى به پايين مىرفتند و سواران اسلام آنان را دست به دست مىگردانيدند . چنان كه سرانجام همه را بكشتند . در ميان تازيان و ايرانيان جنگى چنين روى نداده بوده است كه از آن تا اين اندازه ، استخوان مرده بر جاى مانده باشد . گويند به صد هزار استخوان مىرسيده است كه سرانجام ، ويرانى خانه‌ها آنها را ناپديد كرد . [ 1 
  ] مردم آن سامان گويند : آنان به بويب مىآمدند و در ميانه سكون امروزى و بنى سليم\r\n\r\n\r\n","description":"","footnote":"\r\n[ ( 1 ) 
  ] جنگ بويب به سال سيزدهم هجرت بود . . . در آن جنگ ، دو سوى رود بويب پر از استخوان مرده بود كه سپس در روزهاى آشوب ، زير خاك رفت . ( طبرى 4 : 2199 ) .\r\n","page_name":" 284 ","page_number":284},
  {"content":"\r\n\r\nتپه‌هايى از استخوان‌هاى سفيد ، از جمجمه‌ها و بندها ، مىديدند كه مايهء عبرت مىبود .\r\nروز بويب را روز اعشار [ دهها 
  ] نيز گفته‌اند ، از آن روى كه پس از جنگ ، صد مرد شمردند كه هر يك ده تن را كشته بوده است .\r\nمثنى از گرفتن پل پشيمان شده بود . در اين باره گفت :\r\n- « بسيار درمانده بودم . خدا مرا از فرجام بدش نگاه داشت . از سپاه ايران پيشى جستم و خود را به پل رسانيدم . چنان كه ايرانيان را در تنگنا نهاده بودم . از اين پس هرگز چنين كارى نخواهم كرد . شما نيز چنين مكنيد . از من پيروى مكنيد . اين يك لغزش بود .\r\nنبايد كسى را در تنگنا نهاد . مگر كسى كه در دفاع ناتوان باشد . » بارو بنهء مهران ، از آن ميان گوسپند و گاو و آرد ، به دست مهران افتاد و مثنى كس در پى خانواده‌هاى سپاه كه در قادسيه و پيرامون [ 1 
  ] با عمرو عبد المسيح بر جاىشان نهاده بودند ، فرستاد . چون به زنان رسيدند و زنان سواران را ديدند [ 194 
  ] شيون سر دادند .\r\nگمان كرده بودند كه چپاول گران تاخت آورده‌اند . از اين رو با سنگ و چوب به دفاع از كودكان برخاستند . عمرو گفت :\r\n- « زنان سپاه ما بايد چنين باشند . » و آنان را مژدهء پيروزى داد .\r\nمثنّى پل را ببست و ياران پل را در جست و جوى شكت‌خوردگان و تاريدگان فرستاد كه در پىشان بتاختند و خواسته‌هاى لان به دست آوردند .\r\nسپس فرماندهان و سران به مثنّى نوشتند :\r\n- « مىبينى كه خداوند چه پيروزيهايى به ما داده و چه كمك‌هايى به ما رسانيده است .\r\nراه رسيدن به آنان هموار است و كس در برابر نمانده است . اگر روا دانى پيش‌تر توانيم رفت . » مثنّى روا داشت و آنان پيش تاختند ، تا به ساباط رسيدند . ساباطيان از ترس پناه گرفته بودند و آنان توانستند تا دجله بر هر كه بود بتازند و تاراج كنند ، بى آن كه از نيرنگى بترسند . زينستان‌ها ( پادگانهاى مرزى ) فرو ريخته بود . نيروهاشان بازگشتند و در\r\n\r\n\r\n","description":"","footnote":"\r\n[ ( 1 ) 
  ] قادسيه و پيرامون ، در برابر « قوادس » در متن . قوادس جمع قادسيه است كه به اعتبار آبادىهاى پيرامون جمع بسته مىشود . ( معجم البلدان ) .\r\n","page_name":" 285 ","page_number":285},
  {"content":"\r\n\r\nساباط پناه گرفتند [ و آن سوى دجله را رها كردند . [ 1 
  ] 
  ]\r\n\r\n[ شبيخون به بازار بغداد 
  ]\r\nبه مثنّى گفتند :\r\n- « جايى است كه بازرگانان تيسپون و سواد هر سال بدان‌جا آيند . سالانه با خواسته‌هايى بس كلان كه به بيت المال مىماند ، در آن جا گرد شوند . روزهاى بازارشان همين روزهاست . » مثنّى ، از مردم حيره ، يكى را كه در چشم وى استوار بود ، فرا خواند و از وى راى خواست .\r\nمرد به مثنّى گفت : « اگر بتوانى ناگهان بر آن جا تاخت برى ، به خواسته‌اى كلان رسى ، خواسته‌اى كه مسلمانان را تا زنده‌اند ، بس خواهد بود و با آن ، بر دشمنان خويش ، براى هميشه چيره خواهند ماند . » مثنّى پرسيد : « از آن جا تا تيسپون [ مداين 
  ] چه راهى است ؟ » مرد گفت : « كمتر از يك روز ، يا يك روز درست . » مثنّى گفت : « از چه راهى توانم رفت . » راى زنان گفتند :\r\n- « راى آن است كه از راه خشكى پيش روى ، تا به خنافس رسى . چه ، مردم انبار به آن جا آيند و تو را از كار آگاه كنند و خود از سوى تو ايمن شوند . سپس ، از دهگانان انبار راهنماگيرى و در سياهى شب به روى كه بامدادان به آنان رسى و بر آنان تاخت برى . » مثنّى چنان كرد و چون شبانگاه به انبار رسيد ، بزرگ آن جا كه نخست مثنّى را نشناخته بود از وى پناه گرفت . ليك چون بشناخت‌اش ، به نزد وى آمد . مثنّى به وى خواسته‌اى داد و گفت ، كارش را به كس باز نگويد و از وى راهنما خواست كه راه بغداد را به وى بنمايد ، تا از آن جا به تيسپون تواند رفت .\r\nبزرگ انبار گفت : « من ، خود با تو مىآيم . » مثنى گفت :\r\n\r\n\r\n","description":"","footnote":"\r\n[ ( 1 ) 
  ] افزوده از طبرى 4 : 2199 .\r\n","page_name":" 286 ","page_number":286},
  {"content":"\r\n\r\n- « نه ، چنين نمىخواهم . تو با من ميا . كسى را با من بفرست كه راه را از تو بهتر بشناسد . » [ 195 
  ] پس توشهء راه و خوراك ستور و راهنماهايى چند به آنان داد و مثنى و ياران راهى شدند . چون به نيمهء راه رسيدند ، مثنى پرسيد :\r\n- « تا بغداد چند فرسنگ مانده است ؟ » راهنما گفت : « پنج فرسنگ . » پس گروهى از ياران را نگهبان آنان كرد . آنان را در حبس داشته بود تا خبر پيش از وى به بغداد نرسد . سپس به ياران گفت :\r\n- « ياران . بخوريد و خويشتن را بشوييد و آماده شويد . » در واپسين دمان شب به راه افتاد و برفت ، چنان كه بامدادان به بازارهاشان يورش برد و شمشير را در ميان‌شان به كار گرفت و هر چه خواستند برداشتند . مثنى به سپاهيان گفته بود :\r\n- « جز زر و سيم و هر چيز آزاد و سبك مگيريد . » سپس ، از آن جا بازگشت و بيامد تا در كنار رود سيلحين [ 1 
  ] ، در انبار ، فرود آمد . در آنجا ديد كه مردم پچ‌پچ كنند و گويند :\r\n- « آنان ، در جستجوى ما چه با شتاب آيند . » مثنّى چون آن سخنان را بشنيد ، در ميان ايشان سخن راند و گفت :\r\n- « مردم ، خدا را بستاييد . اگر پچ‌پچ كنيد ، به نيكى و پرهيز كنيد ، نه به گناه و ناروا . در كارها بنگريد . بسنجيد و آن گاه سخن گوييد . هشدار دهنده ، هنوز به شهرشان نرسيده است . اگر خبر شده بودند ، ترس بر دلشان مىافتاد و نمىگذاشت كه بىدرنگ در پىتان راهى گردند . از تاختن هراسى در دلها افتد كه يك روز تا شب در همه جا پراكنده باشد .\r\nاگر ، هم با ديدن‌تان ، بر آن ستوران نانژاده ، در پىتان تاخته باشند ، با اسبان نژاده‌اى كه شما بر آنهاييد ، باز ، پيش از آن كه به شما رسند ، به اردوگاه و ياران و كسان خود خواهيد\r\n\r\n\r\n","description":"","footnote":"\r\n[ ( 1 ) 
  ] سيلحين : تسوكى است در نزديكى بغداد كه تا بغداد سه فرسنگ است . جايى است در پشت عقرقوف كه مردم به آن ، « صالحين » گويند ، جايى كه مثنّى شب را در آن جا بماند و بامدادان به بازار بغداد يورش برد و آن را تاراج كرد .\r\n( مراصد الاطلاع ) .\r\n","page_name":" 287 ","page_number":287},
  {"content":"\r\n\r\nرسيد . اگر به شما رسند ، من به اميد پيروزى و پاداش ، با آنان خواهم جنگيد . به خدا پشت دهيد و به وى بدگمان مباشيد ، كه خداوند در جنگهاى بسيار ، شما را بر آنان پيروز گردانيده ، جنگهايى كه در آن ، ساز و برگ‌شان از شما بيش بوده است . من خود از ابو بكر شنيده‌ام كه به ما سفارش مىكرد تا از تاختن باز نايستيم و بىدرنگ و پياپى بر آنان يورش بريم . » سپس ، مثنّى و ياران و آن راهنمايان بازگشتند و به انبار رسيدند .\r\nآن گاه ، به كويى از تغلبيان كه در كرانهء دجله بود ، و نيز بر مردمى كه در تكريت بودند ، تاخت برد و از برگ و نوا و دارايىشان ، هر چه خواستند ، به تاراج گرفتند .\r\n\r\n[ قادسيه و روزهاى آن 
  ] [ 1 
  ]\r\nآن گاه ، ايرانيان به رستم و فيروزان گفتند : ( 196 
  ] - « شما با يك ديگر چندان ناهمدل و ناسازگار مانده‌ايد ، كه سرانجام ايرانيان را زبون ساخته‌ايد و دشمن را به آنان در آز افكنده‌ايد . بيش از اين شما را بر اين راى پشتيبان نباشيم و نگذاريم بيش از اين ، ايران را به سوى نابودى پيش بريد . پس از بغداد و ساباط و تكريت ، جز تيسپون نمانده است . به يزدان سوگند ، يا با يك ديگر همداستان و همدل شويد ، يا پيش از آن كه سزاوار سرزنش شويم ، كارتان را بسازيم و دل از شما خنك كنيم . » پس رستم و فيروزان در نزد پوران گرد شدند و به پوران گفتند :\r\n- « نام زنان خسرو و زنان خاندان وى را براى ما بنويس . » پوران نام آنان را نوشت . رستم و فيروزان در پى آن زنان كس فرستادند و آنان را فرا خواندند . آن گاه مردانى بر آنان گماردند و شكنجه‌شان كردند تا اگر از فرزندان خسرو ، پسرى مانده است نشان دهند . ليك هيچ يك از ايشان پسرى نداشت .\r\nيكى از آن زنان گفت :\r\n\r\n\r\n","description":"","footnote":"\r\n[ ( 1 ) 
  ] روزهاى قادسيه چهار است : روز ارماث ، روز اغواث ، روز عماس ، روز قادسيه . ( معجم البلدان ) شبى كه پس از روز ارماث بود شب هدأه و شبى كه پس از روز اغواث بود شب سواد نام گرفت . ( در صفحات آينده ببينيد ) .\r\n","page_name":" 288 ","page_number":288},
  {"content":"\r\n\r\n- « از خسرو پسرى جز يزدگرد پور شهريار پور پرويز ، كه مادرش از مردم بادوريا [ 1 
  ] است ، نمانده است . » پس ، كس در پى آن زن فرستادند و بر او سخت گرفتند . تا گفت كه وى يزدگرد را به روزگار شيرى كه زنان خسرو را در كاخ سفيد گرد كرده و فرزندان پسر را همگى كشته بود ، در نزد خالويان وى نهاده بوده است . زن در آن هنگام ، با آنان ميعاد گذاشته بود و او را در زنبيلى نهاده براى آنان فرستاده بود . اينك كه بر او سخت گرفتند جاى يزدگرد را به آنان باز گفت . پس ، رستم و فيروزان كس فرستادند و يزدگرد را بياوردند و او را كه جوانى بيست و يك ساله بود ، بر تخت پادشاهى نشانيدند و زان پس ، همداستان شدند و ايران آرام گرفت و كارشان استوار شد . چنان كه سران ايران در فرمان‌بردارى و يارى يزدگرد ، از يك ديگر پيشى مىجستند . يزدگرد ، سپاهيان همهء زينستان‌هايى را كه در زمان خسرو بود و سپاهيان پاسگاههاى مرزى را معين كرد ، سپاه حيره و سپاه انبار و ابلّه و زينستانها را معلوم داشت ، كه همه‌شان كوشا بودند و نيكخواهى نشان دادند .\r\nمثنّى و ياران‌اش ، از كار ايرانيان و آن همداستانى كه در ميان ايشان پديد آمده بود ، آگاه شدند . از اين رو ، نامه‌اى به عمر نوشتند و آن چه را كه از ايرانيان چشم مىداشتند و بدان آز بسته بودند ، به آگاهى وى رسانيدند . آن نامه به عمر نرسيد ، تا مردم سواد ، چه آنان كه پيمان داشتند ، چه آنان كه نداشتند ، همگى از دين بيرون شدند .\r\nپس ، عمر به مثنّى و ياران چنين نوشت :\r\n- « از ميان‌شان برون آييد و در كرانهء آبهاى پيرامون سرزمين‌شان پراكنده شويد .\r\nدليران و سواران قبيله‌هاى ربيعه و مضر و هم‌پيمانانشان را ، از خشنود و ناخشنود ، همه را فراخوانيد . اينك كه پارسيان كوشش آغاز كرده‌اند ، شما نيز تازيان را به كوشش واداريد . » مثنّى در ذو قار ، و سپاهيان در حلّ و شراف تا غضىّ كه كوهى در بصره است ، فرود آمدند . [ 197 ) در سراسر آبهاى [ عراق [ 2 
  ] 
  ] زينستان‌هايى بود كه سپاهيان از آنها به\r\n\r\n\r\n","description":"","footnote":"\r\n[ ( 1 ) 
  ] بادوريا : تسوگى است از خورهء استان در سوى باختر بغداد . ( معجم البلدان ) .\r\n[ ( 2 ) 
  ] در متن تجارب الامم ، نيز در حواشى طبرى ( 4 : 2211 ) : آبهاى عرب . آن چه در ميان دو قلاب آورده‌ام از طبرى است . ( همان ) .\r\n","page_name":" 289 ","page_number":289},
  {"content":"\r\n\r\nيك ديگر مىنگريستند و پاس مىدادند ، تا اگر چيزى پيش مىآمد ، به كمك يك ديگر مىشتافتند . فرود آمدن مثنّى در ذو قار ، در ماه ذى قعدهء سال سيزدهم هجرت بوده است .\r\nعمر ، همچنين ، به كارگزاران تازى كه بر خوره‌ها و قبيله‌ها گماشته بودند ، نوشت :\r\n- « هر كه را كه جنگ افزار ، يا اسب داشت ، يا دلاور است برگزينيد و كس را فرو نگذاريد . همه را به نزد من فرستيد و شتاب كنيد . [ 1 
  ] » پيكها برفتند و اين گونه قبيله‌ها شتابان و كوشان به نزد عمر بيامدند . از كسانى هم كه از پس ايشان مىآمدند ، عمر را آگاه كردند .\r\nعمر در نخستين روز محرم سال چهاردهم هجرت از مدينه بيرون شد و در جايى به نام صرار [ 2 
  ] فرود آمد و اردو زد . هيچ كس نمىدانست كه عمر چه مىخواهد . عثمان كه از همه گستاخ‌تر بود ، از عمر پرسيد :\r\n- « مگر چه شنيدى ؟ چه مىخواهى ؟ » عمر بانگ برداشت :\r\n- « نماز به جماعت . » همه گرد شدند و سپس عمر خبر را با ياران در ميان نهاد و نگريست تا ياران بر او چه راى زنند .\r\nبيشترشان گفتند : « خود راهى شو و ما را نيز با خود ببر . » عمر ، در اين راى با ايشان همراه شد . چه ، خوش نمىداشت رايى را كه زده‌اند بر زمين گذارد . خواست از اين راى به نرمى بازشان گرداند . پس گفت :\r\n- « آماده شويد . مىرويم . مگر آن كه كسى رايى برتر زند . » آن گاه ، راى زنان و ياران بزرگ پيامبر ( ص ) را گرد كرد و گفت :\r\n- « بر من راى زنيد . » بزرگان همه گفتند كه در مدينه بماند و از ياران پيامبر ( ص ) يكى را با سپاه گسيل كند .\r\nسپس عمر بانگ برداشت :\r\n- « نماز به جماعت . »\r\n\r\n\r\n","description":"","footnote":"\r\n[ ( 1 ) 
  ] عمر پس از شنيدن خبر پادشاهى يزدگرد ، نخستين كارى كه كرد نوشتن همين نامه بود . ( طبرى 4 : 2211 ) .\r\n[ ( 2 ) 
  ] صرار : جايى در سه ميلى مدينه در راستاى عراق ، يا آبگاهى در نزديك مدينه . ( معجم البلدان ) .\r\n","page_name":" 290 ","page_number":290},
  {"content":"\r\n\r\nپس ، همه گرد شدند . عمر كس به نزد على كه جانشين وى در مدينه بود فرستاده بود كه وى نيز بيامد . طلحه را نيز كه سالار مقدمه‌اش بود پيش خواند ، كه طلحه نيز به نزد وى بازگشت . زبير و عبدالرحمن عوف را كه بر دو پهلوى سپاه بودند نيز بخواند . همگى بيامدند . آن گاه به سخن ايستاد و گفت :\r\n- « خداوند ، مسلمانان را به اسلام گرد كرد . دلهاشان را به هم نزديك ساخت . آنان را برادر يك ديگر خواند . چه ، مسلمانان در ميان خود ، به اندامهاى يك تن مىمانند ، كه آسيب هر يك ، آسيب همه است . سزد كه چنين باشند . كاردارىشان هم به رايى است كه در ميان خويش زنند [ 1 
  ] . مردم از كسى فرمان برند كه به كارشان برخاسته است . تا هنگامى كه درباره‌اش همداستان مانند و به وى خشنود باشند . رايى كه راىمندان زنند [ 198 
  ] گردن‌گير همه است . همه پيرو همان رايند . كارگزارى كه به كار مردم برمىخيزد ، وى نيز ، پيرو همان راى است كه كاردانان زده‌اند . اى مردم ، راى من نيز همان راى شما بوده است . راى راىمندان بود كه مرا از رفتن بازداشته است . بر آن شدم كه در مدينه بمانم و كسى را به جنگ برون فرستم . كسانى را كه پيشاپيش فرستادم ، يا در پشت سر نهادم ، همگى را بدينجا خواندم . تا در اين راى زدن همگى انباز شوند . » راى طلحه با راى عمر همساز بود . ليك عبدالرحمن عوف از كسانى بود كه وى را از رفتن بازداشته بودند . عبد الرحمن به عمر گفته بود :\r\n- « پدر و مادرم برخى تو باد . . » عبد الرحمن گويد : پس از پيامبر ، پدر و مادرم را برخى هيچ كس نكردم . گفتم :\r\n- « . . دنبالهء كار را به من واگذار و خود بمان . سپاهى گسيل كن تا خدا در كار سپاه تو چه خواهد . اگر لشكرت بشكند ، شكست لشكر ، چون شكست تو نيست . چه ، اگر تو كشته شوى ، يا در آغاز كار شكست خورى ، بر مسلمانان بيمناك‌ام . » عمر گفت : « پس ، راى زنيد تا چه كس را فرستم . » عبدالرحمن گفت : « تو او را يافته‌اى . » نامهء سعد بو وقّاص كه در پاسخ نامهء عمر نوشته بود ، هنگامى رسيده بود كه عمر و يارانش سرگرم راى زنى بوده‌اند . سعد در آن نامه نوشته بود :\r\n\r\n\r\n","description":"","footnote":"\r\n[ ( 1 ) 
  ] در متن : و أمرهم شورى بينهم . ( س 38 شورى : 42 ) .\r\n","page_name":" 291 ","page_number":291},
  {"content":"\r\n\r\n- « هزار سوار ساخته [ 1 
  ] را براى تو برگزيده‌ام كه همه‌شان دلاور و راىمندند و نگاهبان مرز و نام و ننگ مردم خويش‌اند ، مردمى كه بزرگىشان را و راىشان را هم از ايشان دارند . پس ، ببين تا بر چه كارى بگماريشان . » رسيدن نامه‌اش با راى زنى عمر و ياران همزمان افتاده بود . اين بود كه عبد الرحمن به عمر گفت :\r\n- « تو او را يافته‌اى . » و عمر گفت : « كه را مىگويى ؟ » عبد الرحمن گفت : « شير شرزه ، سعد مالك را گويم . » پس ، عمر پيكى سوى سعد فرستاد و سعد بيامد و عمر وى را سپهسالار جنگ عراق كرد . به سعد ، به سفارش گفت :\r\n- « اى سعد ، سعد بنى وهيب ، از اين فريب مخور كه تو را خالوى پيمبر گويند . ميان پيمبر و كسان ، پيوندى جز پيوند پيروى از او نباشد ، مردم ، از و الا و پست ، در نزد خدا برابرند . خداوند ، پروردگار همه است و همه بندگان اويند . كم و بيشىشان به رستگارى است . جز به فرمان‌بردارى ، به پاداش او نرسند . همان كن كه پيمبر ( ص ) را ، از روزى كه پيمبر شد تا روزى كه از نزد ما بكوچيد ، بر آن ديده‌اى . به همان بياويز ، كه كار جز اين نيست . اندرز من براى تو اين است . اگر اين پند را فرو نهى و روى از آن بگردانى ، [ 199 
  ] كارت تباه شود و از زيان‌كاران باشى . » سعد ، راهى شد و مثنّى از زخم سختى كه در جنگ خورده بود ، پيش از آن كه سعد به وى بپيوندد ، بمرد . زخم وى خوب و بد مىشد ، تا سرانجام از پاى درآوردش . سعد با سپاه خويش بيامد و بر ايرانيان پيرامون‌اش بتاخت و پياپى تاخت مىآورد .\r\n\r\n[ سردارى رستم در جنگ با تازيان 
  ]\r\nتا آن كه سرانجام ، يزدگرد از رستم بخواست و پاى فشرد كه :\r\n- « چاره نيست . جز آن كه جنگ تازيان را هم خود به دست گيرى . »\r\n\r\n\r\n","description":"","footnote":"\r\n[ ( 1 ) 
  ] ساخته : در برابر « كامل » در متن كه به معنى كامل در ساز و برگ است . در طبرى ( 4 : 2216 ) « مؤد » آمده است كه به همين معنى است : دارندهء « اداة » ( ابزار جنگ ) .\r\n","page_name":" 292 ","page_number":292},
  {"content":"\r\n\r\nچنين شد كه رستم با ساز و برگ و اسبان و پيلان به جنگ تازيان برون شد .\r\nسعد ، از ياران خويش ، مغيره پور شعبه و هوشمندان ديگر تازى را ، آنان را كه آراسته و راىمند بودند ، پيك خويش كرد و به نزد رستم فرستاد . در ميان دو سو ، سخن‌هايى رفت كه چون پندى يا سودى در بازگفتن‌اش نبود ، در اين جا نياورده‌ايم .\r\nسرانجام ، رستم با رج رج سپاه خود ، در برابر تازيان روياروى بايستاد . از آب بگذشت و به سوى ايشان رفت . در قلب سپاه كه رستم خود بر آن مىبود ، هجده پيل بود و بر پشت پيلان آشيانه‌هايى كه مردانى در آنها بودند . در دو پهلو نيز هشت يا هفت پيل بود كه باز بر آنان آشيانه‌هايى بود و در آنها مردانى . جالنوس در ميانهء رستم و جناح راست سپاه او بود و فيروزان در ميانهء او و جناح چپ سپاه‌اش . پل در ميانهء سوارانى از سواران اسلام و مشركان بود .\r\n\r\n[ تدبيرى از يزدگرد در روز ارماث 
  ] [ تا گزارش‌هاى جنگ با شتاب به دست وى رسد 
  ]\r\nيزدگرد در ميان خود و رستم مردانى گمارد . نخستين مرد در آستانهء ايوان كاخ ، و ديگرى در بانگ رس او بود . چنان كه نخستين مرد آواى مرد دوم را مىشنيد و سومى در بانگ رس دومى بود و اين چنين ، در سرتاسر راهى كه در ميان او و رستم بود ، مردان پياپى ايستاده بودند . رستم چون در ساباط فرود آمد ، نخستين مردى كه در سوى ساباط بود ، گفت :\r\n- « فرود آمد . » و اين خبر را دومى و سومى ، تا سرانجام آن كه نزديك ايوان كاخ بود با آواز رسا مىگفت و اين چنين به گوش يزدگرد مىرسيد . چنين بود كه هر گاه رستم مىكوچيد ، يا فرود مىآمد ، يا كارى روى مىداد ، چنان كه گفتم خبر به يزدگرد مىرسيد . وى در آن جنگ پيك به كار نگرفت و تا پايان جنگ كار وى همين بود كه گفتيم .\r\n\r\n[ سخن از سعد و چگونگى آغاز جنگ 
  ]\r\nاز تن سعد كورك در آمده بود و بر اسب نمىتوانست نشست . زير سينه‌اش بالشى بود\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو وى بر آن دمر بود . به رو افتاده بود و از كوشك [ 1 
  ] به سپاه و كار جنگ مىنگريست و فرمان‌هاى خود را در نامه‌ها مىنوشت و براى خالد بن عرفطه مىفرستاد . صف در سوى جايگاه بود . گروهى از سران سپاه كار سعد را نكوهيدند [ 200 
  ] و از كردار خالد برآشفتند . سعد آهنگ ايشان كرد و به آنان دشنام گفت . ليك سرانجام به سخن ايستاد و پوزش خواست تا خوشنود شدند . سران را گفت تا با سپاه زيردست سخن گويند . سخن گفتند و يك ديگر را به جنگ واداشتند و سفارش‌ها كردند .\r\nايرانيان نيز با هم پيمان كارزار بستند و به يك ديگر سفارش كردند . بخشى از سپاه در زنجيرها به هم پيوستند . زنجيريان سى هزار و همگى سپاه ايران يك صد و بيست هزار بود كه سى پيل با خود داشتند و جنگجويان بر آنها سوار بودند . پيل‌هاى ديگرى نيز بود كه شاهان بر آنها بودند و بى آن كه بجنگند ايستاده بودند .\r\nسعد گفت تا سورهء جهاد بخوانند و گفت :\r\n- « من تكبير مىگويم . همين كه تكبير نخست را بشنيديد بندهاى پاى افزارها را استوار ببنديد . هر گاه تكبير دوم گويم آماده باشيد و چون سومين تكبير را گفتم دندان‌ها بر هم بفشريد و تاخت آريد . » قاريان چون از كار خواندن بپرداختند ، سعد تكبير گفت و سپاه تكبير گفت . آن گاه دومين تكبير را گفت و سپاهيان آماده شدند و چون سومين تكبير را از وى بشنيدند دلاوران پيش آمدند و جنگ را درگيرانيدند .\r\nاز آن سوى ، از ايرانيان نيز هماوردان بيرون آمدند و دو سپاه شمشير و نيزه را در يك ديگر به كار گرفتند . هرمز به سوى غالب بن عبد الله تاخت برد . هرمز از شاهان در بند بود و تاج داشت . غالب ، وى را اسير كرد و به نزد سعد آورد . چون به درون‌اش بردند ، غالب خود به كارزار بازگشت . سپاه تكبير چهارم را گوش مىداشت كه مهتر پيادگان بنى نهد بايستاد و گفت :\r\n- « اى بنى نهد ، شما را بنى نهد از آن ناميدند كه به جاى آريد [ 2 
  ] و بجنگيد . » آن گاه ، سعد خالد عرفطه را به سوى وى فرستاد كه :\r\n\r\n\r\n","description":"","footnote":"\r\n[ ( 1 ) 
  ] در متن : مشرف على الناس من القصر .\r\n[ ( 2 ) 
  ] نهد : از معانى نهد يكى جنگيدن و به جنگ شتافتن است .\r\n","page_name":" 294 ","page_number":294},
  {"content":"\r\n\r\n- « به خدا ، بس كن ، و گر نه كار تو را به ديگرى دهم . » و چون سواران برهم بتاختند ، از ايرانيان مردى بيرون شد و بانگ برداشت :\r\n- « مرد و مرد ! » [ 1 
  ] [ تن به تن بجنگيم 
  ] پس عمرو معدى كرب به بانگ وى پاسخ داد كه تن به تن مىجنگم . با تير به سوى وى نشانه رفت و پيكان به سر كمان وى كه بر دوش آويخته بود بخورد . سپس عمرو به وى يورش برد و با وى گلاويز شد . كمرش را بگرفت و او را بلند كرد و بر زمين نهاد .\r\nسپس ، او را سوى ما آورد و چون به ما نزديك شد گردنش را بشكست . سپس ، شمشير بر گلوىاش نهاد و سرش را ببريد و بيفكند . آن گاه گفت :\r\n- « من چنين‌ام . شما نيز چنين كنيد . يك پارسى اگر كمانش را از دست دهد ، ديگر ، نر بزى [ 2 
  ] بيش نيست . » و ما گفتيم :\r\n- « بوثور ، كيست كه تواند چون تو كار كند ! » ( 201 
  ] نيز ، سرى از سران سپاه ايران به سوى طلحه پيش رفت و با وى تن به تن نبرد كرد .\r\nطلحه نيز بىهيچ درنگ كار او را بساخت .\r\nاشعث قيس بايستاد و رو به كنديان گفت :\r\n- « مردم كنده ، اسديان چه خوب مىجنگند ! چه خوب سر و دست مىبرند ! . . » براستى چنين نيز بودند . چه ، پيل‌ها را به تيغ و تير از يورش باز داشته بودند .\r\n- « . . مردم كنده ! مىبينم كه چشم مىداريد تا ديگران به جاى شما بجنگند . همهء تازيان از آغاز روز مىجنگند و شما زانو زده‌ايد و چشم به اين و آن داريد . » تنى چند به سوى او جستند و گفتند :\r\n- « بيچاره ، ما را سرزنش مىكنى و ما از همه بهتر ايستاده‌ايم . اينك ما با توييم . » پس ، اشعث به جنگ شتافت و آنان نيز با وى همرزم شدند و هر كه در برابر بود ، از ميان بردند .\r\n\r\n\r\n","description":"","footnote":"\r\n[ ( 1 ) 
  ] « مرد و مرد . » : در متن به همين صورت فارسى آمده است . يعنى مردى با مردى تن به تن بجنگد .\r\n[ ( 2 ) 
  ] نر بز : در برابر « تيس » در متن . تيس : نر بز ، وعل ، آهو . ( دهخدا ) . گويد : پارسى بىكمان شكارى است در دست شكارنده .\r\n","page_name":" 295 ","page_number":295},
  {"content":"\r\n\r\nايرانيان چون بديدند كه اسديان با پيلان چه مىكنند با همهء توان تيراندازى كردند و بر سپاه اسلام سخت گرفتند . ذو الحاجب و جالنوس سالار آنان بودند . مسلمانان چهارمين تكبير سعد را گوش مىداشتند كه سواران سپاه ايران بر اسديان انبوه شدند با پيلها مىجنگيدند و پايدارى مىكردند . سرانجام سعد تكبير چهارم را بگفت و سپاهيان اسلام به سوى سپاه ايران روىآور شدند و جنگ به گرد اسديان مىگشت . پيلان بر چپ و راست سپاه تازيان به ويژه بر اسبانشان تاخت آوردند . اسبان از پيل‌ها مىهراسيدند و كنار مىرفتند . پس ، سعد به عاصم بن عمر پيام داد كه :\r\n- « اى تميميان ، مگر شما را شتر و اسب نيست ؟ براى اين پيلان هيچ چاره‌اى نمىانديشيد ؟ » گفتند : « آرى ، به خدا . » سپس بر كمانداران و ياران ديگرش كه باهوش و كارساز بودند بانگ زد و به آنان گفت :\r\n- « اى كمانداران ، پيل سواران را تير باران كنيد . » و به آن ديگران گفت :\r\n- « كسانى كه كاردان و زيرك‌ايد ، پيلان را دنبال كنيد و تنگ‌هاشان را ببريد . » و خود به پشتيبانيشان برون شد و چرخ جنگ بر گرد اسديان مىچرخيد و ميمنه و ميسره اندكى دور شده بودند . ياران عاصم به سوى پيلان رفتند و به دم پيلان و پشت آن آشيانه‌ها را كه بر آنان بود بگرفتند و بياويختند تا تنگ‌ها را ببريدند و آشيانه‌ها و كسان از روى پيلان فرو افتادند . در آن روز پيلى نمانده بود كه برهنه نشده بود يا سواران آن كشته نشده بودند . چنين بود كه اسديان از دشوارى درآمدند و ايرانيان از رزم ايشان دست كشيدند و به جايگاههاى خود پس رفتند . جنگ تا شامگاه و سپس ، تا پاسى از شب بكشيد و آن گاه دو دشمن ، هر يك به سوى خود پس رفتند . اسديان كه كمك سپاه بودند ، در آن شب پانصد كشته دادند [ 202 
  ] و عاصم مرد تيزتك سپاه و پشتيبان سپاهيان بود . پس ، اين نخستين روز قادسيه بود كه روز ارماث نام داشت .\r\n\r\nروز اغواث\r\nبامداد روز بعد ، سپاه را بياراستند و بايستادند . سعد مردانى بگماشت تا شهيدان را به\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nعذيب برند و زخميان را به زنان بسپرند تا پرستاريشان كنند . سپاه ، براى آغاز جنگ بردن زخميان را چشم مىداشت . چون بر شتران‌شان نهادند و به سوى عذيب راهى گشتند ، سواران شام از دور نمايان شدند ، سوارانى كه عمر پس از گشودن دمشق ، به عراقشان بازگردانيده بود . چون نامهء عمر به بو عبيده رسيد كه عراقيان را كه ياران خالد بودند ، به عراق بازگرداند و نامى از خالد نبرده بود ، بو عبيده نامه را از خالد پنهان داشت و سپاه را كه شش هزار تن بودند به سردارى هاشم عتبهء بو وقّاص روانه كرد . بر پيشاهنگانشان قعقاع عمرو را نهاد و با شتاب پيش فرستاد . قعقاع پيش تاخت و راه را شتابان درنورديد و در روز اغواث پيش از ديگران برسيد . ياران خود را كه هزار تن بودند ده ده ، بهر كرده بود . چنان كه چون دسته‌اى مىرفت و از ديد پنهان مىشد ، ده تن ديگر را گسيل مىكرد . قعقاع ، خود با ده تن در پيشاپيش بود . چون به سعد و ياران رسيد ، درود گفت و پيوستن ياران خالد را به آنان مژده داد و گفت :\r\n- « مردم ، من با مردانى به اينجا آمده‌ام ، كه اگر به جاى شما مىبودند و سپس شما كشته مىشديد ، بر شما رشك مىبردند و مىكوشيدند هم به جاى شما مىبودند . پس ، چنان كنيد كه من مىكنم . » سپس بانگ برداشت :\r\n- « كيست كه به جنگ من آيد ؟ » ياران همه خاموش ماندند . به ياد سخن بو بكر افتادند كه گفته بود :\r\n- « لشكرى كه مردى چون قعقاع در آن باشد شكست نخورد . » پس بهمن جادويه [ ذو الحاجب 
  ] به نبرد او پيش آمد . قعقاع به وى گفت :\r\n« كيستى ؟ » گفت : - « بهمن جادويه . » قعقاع فرياد كشيد :\r\n- « به خون‌خواهى بو عبيد و سليط و ياران پل . » آن گاه با هم درآويختند ، كه سرانجام قعقاع ، بهمن جادويه را از پاى درآورد .\r\nسواران قعقاع تا شب هنگام دسته دسته مىرسيدند و ياران در جنگ مىكوشيدند .\r\nگويى كه ديروز به مرگ كسان‌شان داغدار نشده بودند . گويى جنگ‌شان همين بود كه با كشتن بهمن جادويه و رسيدن دسته‌هاى ياران قعقاع آغاز شده بود . و همين خود سبب\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nگرديده بود كه ايرانيان شكست خوردند .\r\nقعقاع بار ديگر بانگ برداشت :\r\n- « چه كسى به جنگ من آيد ؟ » اين بار ، دو تن ، يكى فيروزان و ديگرى بندوان ، پيش آمدند . از اين سوى ، حارث بن ظبيان [ 203 
  ] به قعقاع پيوست . قعقاع به سوى فيروزان پيش تاخت و چنان زخمى بر او زد كه ناگهان سرش به سويى افتاد . حارث نيز به سوى بندوان يورش برد و سر او نيز بر خاك افتاد . سپس سواران اسلام رسيدند . قعقاع گفت :\r\n- « اى مسلمانان ، با شمشير بجنگيد كه مردان را به شمشير درو كنند . » سپاهيان به يك ديگر سفارش مىكردند و تا شب بجنگيدند . ايرانيان در اين روز پيروزى نداشتند ، مسلمانان از ايشان بسيار بكشته بودند . ايرانيان در اين روز ، [ روز اغواث 
  ] پيلى به ميدان نياورده بودند . زيرا ، آشيانه‌هاى پيلان ، در نبرد ديروز ، [ روز ارماث ، 
  ] در هم شكسته بود و در بامداد ، سرگرم بازساختن آنها بودند . تا فردا آشيانه‌اى بر پيلى ننهاده بودند . در اين روز ، عموزادگان قعقاع ، ده ده ، بر شترانى نشستند كه آنها را بپوشانيده بودند و روبند بر روى آنها نهاده بودند . آنها را در پناه سواران ، در آوردگاه بگردانيدند . دستور قعقاع بود كه اين شتران را به سوى سوارگان سپاه ايران برانند . به كردار پيلانى كه ديروز ، ايرانيان به راه انداخته بودند . اين چنين ، سپاه اسلام به روز اغواث ، با ايرانيان همان كرد كه سپاه ايران ، به روز ارماث ، با سپاه اسلام كرده بود . چنان كه شتران ، در برابر سواران پارسى پايدارى مىكردند و اسبان پارسى مىرميدند و در پى آن ، شمشير مسلمانان بر پارسيان باريدن مىگرفت . ديگران نيز ، چون اين بديدند ، همين شيوه را در پيش گرفتند . بارى ، پارسيان به روز اغواث ، از شتران تازى بيش از آن كشيدند كه مسلمانان به روز ارماث ، از پيلان پارسى ديده بودند .\r\nاز تميميان ، يكى در آرزوى مردن در راه خدا بود و دست نمىداد . تا سرانجام ، در برابر رستم درآمد و رستم او را به آرزوى خويش رسانيد .\r\nمردى پارسى به نبرد پيش آمد و فرياد مىزد :\r\n- « كيست كه به جنگ من آيد ؟ » علبا به سوى او پيش رفت و زخمى بر پارسى زد و پارسى به زانو درآمد . پارسى نيز\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nزخمى بر علبا زد . چنان كه روده‌ها از شكم علبا برون ريخت . [ پارسى در دم جان داد 
  ] [ 1 
  ] و علبا ، ياراى برخاستن نداشت . هر چند بكوشيد ، روده‌ها به جاى خويش باز نگشت . تا آن كه از مسلمانان ، يكى بر او بگذشت . علبا به وى گفت :\r\n- « اى مرد ، كمك كن و اين روده‌ها را به درون شكمم بازگردان . » « مرد ، روده‌ها را به جاى خود بازگردانيد . سپس ، علبا دو سوى شكاف شكم را به دست گرفت و بى آن كه به مسلمانان بنگرد ، به سوى سپاه ايران پيش خزيد . سى گز رفته بود . كه سرانجام پيش از رسيدن به پارسيان جان داد . در واپسين دم اين شعر را مىخواند :\r\nاز جنگ ، پاداش خدا را چشم مىدارم .\r\nمن از آنان بودم كه شمشير نكو زده‌اند .\r\nمردى پارسى پيش آمد و هماورد خواست . اعرف پور اعلم عقيلى برون شد و با وى درآويخت و او را از پاى درآورد . سپس ، ديگرى از پارسيان پيش آمد . او را نيز بكشت .\r\nديگرى آمد . كار او را نيز بساخت . چون چنين شد ، سوارانى چند از پارسيان گرد اعرف را بگرفتند و او را به خاك انداختند . شمشير از دستش بيفتاد و پارسيان برداشتند . خاك بر روىشان مىافشاند و بازشان مىداشت ، تا سرانجام به سوى ياران بازگشت و اين شعر را بخواند : [ 204 
  ] اگر ساز از من بگيريد ، من مردى آزموده‌ام .\r\nدر شبهاى تاريك ، بارها ، از نبرد پيروز برون آمدم .\r\nمن ، پاسدار تيرهء خويشم .\r\nبه دنبال خواهش خويش ، بسيار برنشينم و در كار خويش نكو بكوشم .\r\nقعقاع در آن روز سى بار بتاخت . هر بار كه سوارانى به نبرد پيش مىآمدند ، يورش مىبرد و از ايشان تنى چند مىكشت . در روز اغواث ، سى سوار را به خاك افكند .\r\n\r\n\r\n","description":"","footnote":"\r\n[ ( 1 ) 
  ] افزوده از طبرى ( 5 : 2310 ) .\r\n","page_name":" 299 ","page_number":299},
  {"content":"\r\n\r\nواپسين‌شان بزرگمهر همدانى بود كه قعقاع دربارهء وى چنين بخواند :\r\nبه زخمى نواختم‌اش جان گير ، به آواز آذرخش ، به تابش خورشيد .\r\nپارسيان شكست خورده [ 1 
  ] را ، به روز اغواث ، سخت نيش مىزدم [ و باز نمىايستادم 
  ] مگر همزادم و جانم ، از كالبدم برون مىرفت .\r\nرزم‌آوران سخت جنگيدند و نبرد تا نيمه شب بكشيد . شب ارماث را هداه مىخواندند و شب اغواث را سواد . در قادسيه ، مسلمانان به روز اغواث پيوسته پيروز مىبودند .\r\nبيشتر سران سپاه ايران را كشتند . سواران قلب ، تا درون‌شان پيش رفتند و پيادگانشان پايدارى كردند . اگر پاتك سواران ايران نبود ، رستم دستگير شده بود . چون شب شد ، مسلمانان به آواز بلند منم مىزدند و از كيستى خويش مىگفتند . سعد كه آوازشان را مىشنيد بخفت و به يكى كه نزد او بود گفت :\r\n- « ياران ما ، اگر همچنان از كيستى خود گويند و منم زنند ، مرا بيدار مكن ، كه بر دشمن چيره‌اند . اگر خاموش شوند و پارسيان نيز خاموش باشند ، باز مرا بيدار مكن ، كه با دشمن برابرند . ليك ، اگر بشنويد كه پارسيان منم زنند و از كيستى خود گويند ، مرا بيدار كن كه كار دشوار است . »\r\n\r\n[ داستان بو محجن در تاريكى شب اغواث 
  ]\r\nدر سياهى شب اغواث ، چون جنگ سخت شد ، بو محجن كه در كوشك ، زندانى بود و در بند ، به سلمى دختر خصفه گفت :\r\n- « دختر خصفه ، آيا كار نيكى توانى كرد ؟ » سلمى پرسيد : « چه كارى ؟ »\r\n\r\n\r\n","description":"","footnote":"\r\n[ ( 1 ) 
  ] به جاى « فليل الفرس » كه از طبرى است . ( 5 : 23111 ) . در متن « قليل الفرس » ( پارسيان اندك ) آمده كه مصحف مىنمايد .\r\n","page_name":" 300 ","page_number":300},
  {"content":"\r\n\r\nبو محجن گفت : « مرا آزاد كنى و بلقا ، اسب سعد را به من واگذارى . پيمان با خدا بندم كه اگر جان به در برم ، باز گردم و پاهاى خود را دوباره دربند نهم . » سلمى گفت : « اين كار ، كار من نيست . » [ 205 
  ] بو محجن پاى دربند به دشوارى راه مىرفت و اين شعر را مىخواند :\r\nاندوه ، همين بس ، كه سواران به نيزه بر خاك افتند و مرا ، پاى بسته و دربند رها كرده‌اند .\r\nهر گاه برخيزم ، آهن‌ام بيازارد و درها ، به روى من چنان بسته‌اند كه بانگم به هيچ گوش نرسد .\r\nسلمى گفت : استخاره كرده‌ام . اينك پيمان تو را مىپذيرم . » بو محجن را آزاد كرد و به وى گفت :\r\n- « ليك ، اسب را به تو وانمىگذارم . » و از پيش او بازگشت .\r\nبو محجن ، لگام اسب را بگرفت و اسب را از در كوشك بيرون آورد و بر آن بر نشست و برفت و چون به نزديك ميمنه رسيد ، از آن جا به ميسرهء سپاه پارس يورش برد . در ميان دو سپاه با نيزه و شمشير بازى مىكرد . گويند كه اسب بىزين بوده است . نيز گويند كه زين داشته . آن گاه از پشت مسلمانان به سوى ميسره سپاه رفت و تكبير گفت و بر ميمنه سپاه ايران يورش برد . باز در ميان دو سپاه با نيزه و شمشيرش بازى مىكرد . سپس ، از پشت سپاه اسلام به سوى قلب رفت و در برابر مردم نمايان شد . باز بتاخت و در ميان دو سپاه با نيزه و شمشيرش بازى مىكرد . در آن شب نبردى سخت مىكرد و بر دشمن زخم مىزد .\r\nمردم در شگفت مانده بودند . او را نمىشناختند . در روز ، وى را نديده بودند .\r\nبرخى گفتند : اين از پيشاهنگان ياران هاشم است ، يا خود هاشم است . » سعد كه در كوشك دمر افتاده بود و از آن بالا به زير مىنگريست ، گفت :\r\n- « به خدا سوگند ، اگر نه اين بود كه بو محجن را دربند كرده‌ام ، مىگفتم : اين بو محجن است و اين اسب ، اسب من بلقا است .\r\nبرخى از آن مردم گفتند :\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n- « اگر خضر در جنگها بجنگد ، پس اين خضر است . » برخى ديگر گفتند :\r\n- « اگر نبود كه فرشتگان نبرد نكنند ، مىگفتيم : فرشته‌اى در ميان ماست . » بارى ، چون شب به نيمه رسيد ، پارسيان از جنگ دست كشيدند و مسلمانان بازگشتند .\r\nبو محجن نيز بيامد و از همان در كه بيرون رفته بود به كوشك درآمد و جامهء رزم از تن درآورد و زين از پشت اسب برداشت و دو پاى خود را در همان بند نهاد و شعرى چنين بخواند :\r\nثقفيان دانند و اين از سر باليدن نيست ، كه شمشيرمان از همه برّاتر است .\r\nو زره‌هامان از زره‌هاى ديگران درازتر و استوارتر است .\r\nو آن گاه كه ديگران از پايدارى باز ايستند ، از همه پايدارتر و شكيباتريم .\r\nما به هر جنگ نمايندهء ايشانيم .\r\nاگر كور باشند و نبينند ، بگو از دانايان پرسند .\r\nدر شب قادس مرا نشناختند .\r\nاز برون شدنم سپاه را نياگاهانيدم . [ 206 
  ] اگر زندانم كنند ، اين آزمون من است .\r\nاگر آزادم نهند ، مرگ را به دشمن بچشانم .\r\nبه زندان‌اش كردند ، چون شعرى سروده بود اين چنين :\r\nهر گاه بميرم ، مرا پاى تا كى به خاك كن .\r\n[ تا پس از مرگ ، استخوانهايم ، هم از ريشهء تاك بنوشد .\r\nنه در بيابان خشك . چه ، بيم دارم كه پس از مرگ شيرهء تاك را ننوشم . [ 1 
  ] 
  ]\r\n\r\n\r\n","description":"","footnote":"\r\n[ ( 1 ) 
  ] آن چه در ميان دو قلاب است از طبرى است . ( 5 : 2316 ) .\r\n","page_name":" 302 ","page_number":302},
  {"content":"\r\n\r\nچون بامداد شد ، سلمى به نزد سعد آمد . سلمى از سعد در خشم بود و آنك با وى آشتى كرده بود و كارى را كه با بو محجن كرده بود به وى خبر داده بود . سعد بو محجن را پيش خواند و آزادش كرد . به وى گفت :\r\n- « برو ، از اين پس تو را به سخنى كه بگويى ، تا به كارش نبندى كيفر نكنم . » بو محجن گفت :\r\n- « سوگند ، كه من نيز از اين پس ، زبانم را در باز گفتن كار زشت هرگز همراهى نكنم . »\r\n\r\nروز عماس\r\nبامداد روز سوم شد . پارسيان و تازيان در جاى خويش ايستادند و پهنهء ميان دو سپاه كه گويى از سرخى ، رجلهء سرخ [ 1 
  ] در آن روييده ، به عرض يك ميل بود . از مسلمانان دو هزار و از مشركان ده هزار كشته شده بودند . مسلمانان كشتگان را گرد مىكردند و به خاك مىسپردند . زخميان را به زنان و كودكان مىسپردند . زنان و كودكان در دو روز اغواث و ارماث گور مىكندند . قعقاع در آن شب ياران خود را به جايى برد كه روز پيش آنان را در آن جا نهاده و از آنان جدا شده بود . به آنان گفت :\r\n- « هر گاه خورشيد بر آمد صد صد بياييد . هر گاه صد تن از چشمها پنهان شدند صد تن ديگر در پى آنان بيايد . اگر هاشم به نزد شما آمد چه خوب ، و گرنه مردم را دوباره اميد و نويد دهيد و در جنگ به كوشش واداريد . » چنين كردند و كس از كار آگاه نگرديد .\r\nسپاهيان در جاهاى خود ايستادند . كشتگان خويش را گرد كرده بودند . كشتگان مشركان همچنان بر خاك افتاده بودند . چه ، آنان به مردگان خويش كارى نداشتند و اين نيرنگى بود خدايى ، و به سود مسلمانان تا بازوان‌شان نيرو گيرد . چون خورشيد سر زد و قعقاع ديد كه سواران از دور ، هويدا شده‌اند تكبير گفت و سپاهيان تكبير گفتند و گفتند :\r\n- « كمكيان رسيده‌اند . » عاصم عمرو ، دستور داده بود كه چنان كنند . كمكيان از سوى خفّان مىآمدند . هنوز واپسين ياران قعقاع [ 207 
  ] نرسيده بودند كه هاشم با هفت صد سپاهى به آنان پيوست .\r\n\r\n\r\n","description":"","footnote":"\r\n[ ( 1 ) 
  ] رجله سرخ . در برابر الرجلة الحمراء : البقلة الحمراء ، گياهى است سرخ رنگ .\r\n","page_name":" 303 ","page_number":303},
  {"content":"\r\n\r\nپس شيوهء قعقاع را در دو روز ارماث و اغواث به آگاهى وى رسانيدند و وى نيز سپاه خود را هفتاد هفتاد بهر كرد .\r\nياران قعقاع چون جنگ را آغاز كردند ، هاشم با هفتاد تن كه قيس هبيره نيز از ايشان بود ، بيرون آمد و با قلب سپاه مشركان درآميخت . مسلمانان شاد شده بودند و همگى تكبير گفتند . مشركان آشيانه‌هاى پيلان را باز ساخته بودند . سپاه پياده‌شان از پيلان پشتيبانى مىكردند ، تا دوباره تنگها و باربندهاشان را نبرند . سوارانى آن پيادگان را در پناه خويش داشتند . مشركان هر گاه از مسلمانان گروهى را مىديدند ، با پيل به سوىشان مىشتافتند تا اسبانشان را با پيل برمانند . ليك ، مانند ديروز در اين كار كامياب نبودند . زيرا پيل اگر تنها باشد و كس با وى نباشد ، دژم‌تر و ترسناكتر است . ليك اگر كسان را در پيرامون خويش بيند رام‌تر باشد . پس در روز عماس ، جنگ چنين بود . در اين روز ، نبرد از آغاز تا انجام سخت بود . تازى و پارسى برابر بودند . هر سخنى كه در ميان مىرفت ، به يزدگرد مىرسيد و يزدگرد بازماندهء دليران خود را به كمك مىفرستاد و نيروشان مىبخشيد . پيكها در رسيدن كمك كارساز بودند . اگر كار قعقاع در آن دو روز نمىبود ، و اگر هاشم در پى او نمىرسيد ، مسلمانان شكست مىخوردند . بىسپر مانده بودند . از گليم زير پالان شتر و شاخهء خرما براى خود سپر مىساختند . آن را كه سرپناه نبود رسن يا تسمه‌اى را به سر مىبست . قيس هبيرهء مكشوح ، در آن روز آزمايشى نكو داد . در آن روز ، عمرو معدى كرب گفت :\r\n- « من ، بر آن پيل كه در پيشاپيش سپاه ايران است تاخت مىبرم . از زمانى بيش از زمان كشتن يك شتر ، مرا تنها مگذاريد ، كه اگر دير رسيد بوثور را از دست داده‌ايد . مانند بوثور را كجا مىيابيد ؟ اگر به من رسيد ، خواهيد ديد كه شمشير را همچنان به دست دارم . » پس ، تاخت برد . از پاى نيفتاد . خود را به درون سپاه پارس زد و در غبار جنگ پنهان شد . ياران‌اش گفتند :\r\n- « چه را چشم مىداريد ؟ به وى نتوانيد رسيد . اگر از دست بدهيم‌اش ، سپاه اسلام سواركار خويش را از دست داده است . » چون تاخت بردند ، پارسيان رهايش كردند . او را از باره به زير افكنده بودند و زخم نيزه زدند . ليك هنوز شمشير را در دست داشت و شمشير مىزد . اسب او نيز نيزه خورده\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبود . هنگامى كه پارسيان از گرد او مىپراكندند ، پاى اسب يكى از پارسيان را بگرفت .\r\nپارسى اسب را براند و اسب برآشفت . سپس ، چشمش به عمرو افتاد و آهنگ عمرو كرد .\r\nآنك مسلمانان برسيدند و پارسى از اسب فرو جست و سوى پارسيان بگريخت . پس ، عمرو به ياران گفت :\r\n- « كمك كنيد تا لگامش را بگيرم . » [ 208 
  ] ياران كمك كردند و او بر اسب برنشست .\r\n\r\n[ رويدادى كه به روز عماس روى داد و از آن پرهيز بايد كرد 
  ]\r\nاز رويدادهايى كه به روز عماس روى داد و از آن پرهيز بايد كرد ، يكى آن بود كه مردى پارسى به ميانهء دو لشكر آمد و غرّيد و زبان آورى كرد و هماورد خواست .\r\nگزارشگر گويد : مردى از ما كه شبر علقمه‌اش خوانند و كوتاه بالا و زشت روى بود ، گفت :\r\n- « مسلمانان ، اين مرد سخن به داد گفته است . » هيچ كس به سخن‌اش گوش نداد و به جنگ پارسى برون نشد .\r\nپس گفت : « هان به خدا ، اگر نكوهشم نكنند ، خود به جنگ وى خواهم رفت . » همين كه ديد مسلمانان بازش نمىدارند ، شمشير و سپر چرمين‌اش را بگرفت و پيش رفت . سوار پارسى چون بديدش بغرّيد و از اسب فرود آمد . او را برداشت و بر زمين افكند و بر سينه‌اش نشست . آن گاه ، دست به شمشير برد كه سر از تنش جدا كند . افسار اسب را به كمرش بسته بود . چون شمشير كشيد ، اسب رم كرد . پارسى را واژگون كرد و با خود بكشيد . همچنان كه بر زمين مىكشيدش ، شبر بشتافت و خود را بر پارسى افكند .\r\nياران شبر فرياد مىكشيدند و شبر مىگفت :\r\n- « هر چه مىخواهيد فرياد بكشيد . به خدا دست از وى بر نخواهم داشت تا او را بكشم و جامه از تنش به در آرم . » سرانجام ، سر از تن پارسى جدا كرد و جامه از تنش برون كشيد و به نزد سعد برد . سعد به وى گفت :\r\n- « هنگام نيمروز نزد من آى . » چون نيمروز شد ، مرد دوباره پيش سعد آمد . سعد ستايش خدا كرد و آن گاه گفت :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n- « بر آنم كه جامه را به خود وى دهم . هر كه از كشتهء خويش چيزى گيرد ، هم از آن او است . » شبر ، آن جامه را به دوازده هزار بفروخت .\r\n\r\n[ رويدادى ديگر 
  ]\r\nپيلان همين كه به شيوهء روز امارث بازگشتند و پراكندن گروههاى سپاه را از سر گرفتند ، سعد كس در پى پارسيانى كه اسلام آورده بودند فرستاد . پارسيان بيامدند و سعد از ايشان پرسيد :\r\n- « پيل را چگونه از پاى درآرند ؟ » پارسيان گفتند :\r\n- « خرطوم را ببريد و چشم را كور كنيد . كه بىخرطوم و چشم كارى از پيل ساخته نيست . » پس ، سعد به قعقاع و عاصم ، پسران مذعور گفت :\r\n- « شما كار پيل سپيد را بسازيد . » و اين از آن روى بود كه پيلان با اينان اخت بودند . پيل سپيد در برابر آن دو بود .\r\nبه حمّال و ربّيل گفت :\r\n- « شما كار پيل گر را بسازيد . » اين پيل در برابر اين دو بود .\r\nاما قعقاع و عاصم دو نيزهء استوار و نرم برداشتند و با سواران و پيادگان به سوى پيل رفتند . به ياران همراه گفتند : [ 209 
  ] - « شما پيل را در ميان گيريد و گيج‌اش كنيد . » پيل به چپ و راست مىنگريست . مىخواستند كه گيج شود . همچنان كه پيل با كسان پيرامون سرگرم و درگير بود ، قعقاع و عاصم يورش بردند و دو نيزهء خود را در چشمان پيل سپيد فرو كردند . پيل خروشى برآورد و سرش را سخت بتكانيد و پيلبانان را بيفكند و خرطوم را بياويخت . در اين ميان ، قعقاع شمشير كشيد و خرطوم پيل را بيفكند و پيل بر كون بنشست . سپس ، پيل سواران را بكشتند .\r\nاما حمّال و ربّيل ، از مسلمانان پرسيدند :\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n- « چه مرگى از مرگهاى ديگر سخت‌تر است ؟ » گفتند : « اين كه بر پيل سخت بتازيد . » پس ، اسبهاى خود را هى كردند و بجهانيدند . چون اسبان بر سم‌ها بلند شدند ، به سوى پيل يورش بردند . ربّيل به چشم پيل نيزه زد و پيل كسانى را كه در پشتش بودند ، زير پاى گرفت . حمّال خرطوم را به شمشير زد كه در اين هنگام ، پيلبان با تبر زين ، زخمى سخت بر روى او فرود آورد . كه با آن زخم ، خود و ربّيل در رفتند . پيل در ميانهء دو سپاه سرگشته بود . هر گاه به مسلمانان مىرسيد به او نيزه مىزدند . چون به پارسيان مىرسيد سيخ مىزدند و پس مىراندند . دو پيل غريوى سخت برآوردند . آن كه كور شده بود ، از ميان بگريخت و خود را به آب [ 1 
  ] زد . پيلان ديگر نيز در پى او به راه افتادند . پارسيان را از هم بشكافتند و در پى آن پيل ، با آشيانه‌هايى كه بر پشت داشتند از آب بگذشتند و شب هنگام به تيسپون رسيدند . پيل سواران همه نابود شدند .\r\nاز آن پس ، مسلمانان ، بى آن كه پيلى در كار باشد در برابر پارسيان بودند . چون سايهء خورشيد برگشت بر پارسيان يورش بردند و تا شب شمشير زدند . چون پاسى از شب بگذشت نبرد ، سختى گرفت . دو لشكر پايدارى كردند و جز غريو و خروش از دو سپاه شنيده نمىشد . اين بود كه آن شب را ليلة الهرير ( شب زوزه كشان [ 2 
  ] ) ناميدند و از آن پس ، در قادسيه جنگى به شب روى نداد .\r\nآنگاه ، سعد ، طليحه و عمر و معدى كرب را سوى گدارى كه پايين‌تر از ايشان بود فرستاد . مىترسيد كه ايرانيان از آن گدار بگذرند و به سپاه اسلام تاخت آرند . دستور داد كه در آن جا بمانند و اگر از نيرنگى آگاه شوند مسلمانان را خبر كنند . طليحه و عمرو به آن گدار رسيدند و كس را نديدند . طليحه بر آن شد كه از آب بگذرد . عمرو گفت :\r\n- « چنين دستورى نداريم . » ليك ، طليحه از آب بگذشت . و چون به آن سوى صف پارسيان رسيد ، سه تكبير گفت .\r\nايرانيان در شگفت شدند و دست از جنگ بداشتند تا بدانند كه چيست . جست و جو كردند . ليك ندانستند كه كجا رفته است . طليحه سوى آب سرازير شد و از درون آب\r\n\r\n\r\n","description":"","footnote":"\r\n[ ( 1 ) 
  ] در برابر « عتيق » در متن .\r\n[ ( 2 ) 
  ] در برابر ليلة الهرير ، در متن : هرير : زوزهء سگ .\r\n","page_name":" 307 ","page_number":307},
  {"content":"\r\n\r\nبگذشت و سوى اردوگاه بازگشت و سعد از كار او آگاه شد . كار وى بر پارسيان گران آمد و مسلمانان را شاد كرد . طليحه به ايرانيان گفته بود :\r\n- « هميشه چيزى را براى آشفتگىتان داشته باشيد ! » [ 210 
  ] آن گاه ، دوباره و از نو ، سپاه بياراستند ، نه بدان گونه كه در سه روز گذشته چنان بوده‌اند . مسلمانان بر همان آرايش پيش بودند . سواران تازى بر پارسيان بتاختند و ناگهان دريافتند كه ايرانيان چندان سخت نمىگيرند و مىخواهند آرايشى ديگر گيرند .\r\nيك صف و دو گوش را پيش داشتند . [ 1 
  ] و صفى را به دنبال آن بياراستند و صفهاى ديگرى نيز ، تا به سيزده صف رسيد كه در قلب و دو پهلوى سپاه بودند . سواران تازى تير به سوى آنان انداختند ، كه كارساز نبود . سپس گروههاى سواره به سواران پيوستند و قعقاع به سويى كه تير از آن سوى انداخته بودند پيش تاخت . مسلمانان با پرچمها ايستاده بودند .\r\nقعقاع از سعد رواديد نداشت . اين بود كه سعد گفت :\r\n- « خدايا ، اين لغزش را بر او ببخشا و يارىاش كن . دريغا بر تميميان در بازماندهء شب » .\r\nسپس گفت :\r\n- « راى همان است كه قعقاع زد . هر گاه سه تكبير گويم بتازيد . » همين كه تكبير نخست را بگفت اسديان تاخت آوردند و سعد گفت :\r\n- « خدايا ، بر ايشان ببخشا و ياريشان كن . دريغا بر اسديان در بازماندهء شب . » سپس ، همگى تاخت آوردند و از سعد سر پيچيدند . قيس مكشوح كه در هيچ شب ، جز همان شب ، نجنگيده بود ، چون واپسين كس بود كه با هاشم آمده بود ، به سخن ايستاد و گفت :\r\n- « دشمن مىخواهد كه انبوه و گران به سوى ما پيش خزد . راى ، راى سالار شماست .\r\nنه آن كه سواران بتازند و پيادگان همراهىشان نكنند . » ياران گفتند :\r\n\r\n\r\n","description":"","footnote":"\r\n[ ( 1 ) 
  ] اين عبارت در طبرى نيز همين است . جز اين كه در طبرى به جاى « چيزى » ( امرا ) « مردى » ( امرءا ) آمده است . از سوى ديگر چنين مىنمايد كه روى سخن طليحه هم با تازيان باشد و به جاى ضمير « تان » ضمير « شان » درست باشد . چه توان كرد كه هم در طبرى ( 5 : 2329 ) و هم در تجارب الامم ضمير چنان است كه ترجمه شده است .\r\n","page_name":" 308 ","page_number":308},
  {"content":"\r\n\r\n- « پارسيان اگر چنان پيش آيند ، و دشمن‌شان بىپشتيبانى پيادگان ، سواره بر ايشان تاخت برد ، راهشان را خواهد بست و گام پيش‌تر نتوانند نهاد . آمادهء تاختن باشيد و گوش به تكبير داريد . » مسلمانان در تيررس پارسيان بودند .\r\nسران ، هر يك سخن گفتند . دريد كعب نخعى كه پرچمدار نخعيان بود ، گفت :\r\n- « مسلمانان براى تاختن آماده شده‌اند . امشب ، به سوى خدا و مردن در راه خدا ، از مؤمنان پيشى گيريد . با آنان همچشمى كنيد . دل به مرگ نهيد ، كه در رستن از مرگ كارسازتر است ، اگر زندگى اين جهان مىخواهيد . و گر نه ، زندگى آن جهان همان است كه خود خواسته‌ايد . » اشعث قيس نيز سخن راند و گفت :\r\n- « نبايد كه اينان بر مرگ از ما گستاخ‌تر باشند و از زندگى آسان‌تر بگذرند . از مرگ نناليد كه آرزوى گوهر روان و جان‌بازان راه خداست . » اين بگفت و از اسب به زير آمد . طليحه نيز به سخن آمد و همين‌گونه سخن براند .\r\nغالب و حمّال و دليران ديگر نيز چيزى همانند اين بگفتند و كار خود كردند . جنگ در آن شب تا بامداد بپاييد . آن شب ، ليلة الهرير بود .\r\nانس حليس گويد : در شب زوزه‌كشان من نيز بودم . چكاچك آهن در آن شب ، تا بامدادان ، به كردار پتك آهنگران بود . [ 211 
  ] رزم‌آوران سخت شكيبيدند . سعد شبى را سر كرد كه چنان شبى هرگز نديده بود . بر پارسى و تازى آن رفت كه هرگز نرفته بود . از رستم و سعد ، آوازى نمىآمد . سعد ، نجّار را كه نوجوانى بود ، به سوى رزمندگان فرستاد .\r\nپيكى جز او نداشت . به وى گفت :\r\n- « بنگر تا در چه كارىشان بينى . » پسر چون برگشت ، سعد پرسيد :\r\n- « پسركم ، چه ديدى ؟ » گفت : گروهى ديدم كه گاه بازى كنند و گاه بكوشند . » نخستين چيزى كه سعد در آن شب شنيد و نشانهء پيروزى در نيمهء دوم شب بود ، بانك قعقاع بود كه شعرى بدين آرش مىخواند :\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nما گروهى را ، و بيش از يك گروه را ، بكشتيم ، چهار را و پنج را و يك را .\r\nسواران را بر زين اسبان ، شيران پندارى .\r\nو چون بمردند ، خداى را ، گواه گرفتم و در سويى همچنان بكوشيدم .\r\n\r\n[ بامداد شب زوزه‌كشان در نبرد قادسيه 
  ]\r\nشب قادسيه را به بامداد بردند و اين همان شب زوزه‌كشان بود كه از ميان شبها و روزهاى ديگر شب قادسيه نام گرفت . سپاهيان خسته و فرسوده بودند . در آن شب چشم بر هم نگذاشته بودند . بارى ، در آن بامداد ، قعقاع در ميان ياران به راه افتاد و گفت :\r\n- « پس از لختى ، پايان كار ، از آن كسى است كه امروز نبرد را هم او آغاز كند . شكيبا باشيد كه پيروزى با شكيبايان است . » پس ، گروهى از سران با وى همرزم شدند و در برابر رستم پايدارى كردند و با ياران رستم كه در پيشاپيش او مىجنگيدند ، در آميختند . قبيله‌ها چون اين بديدند ، مردانى چون قيس عبد يغوث ، و اشعث قيس ، و عمرو معدى كرب و ديگران ، در ميان‌شان به سخن ايستادند و ياران را بجنبانيدند و به نبرد واداشتند . نخستين كسى كه در نيمروز آن روز ، از جاى خود پس رانده شد ، هرمزان و بندوان [ 1 
  ] بودند كه پس رفتند و در جايى تازه بايستادند .\r\nقلب سپاه پارسيان بشكافت و غبار فراشان گرفت . بادى سخت وزيده بود و سايه‌بان رستم را از تخت بكنده و در آب ( عتيق ) انداخته بود . باد ، باد پس [ دبور [ 2 
  ] 
  ] بود . غبار بگراييد و بر روى ايشان بايستاد . قعقاع و ياران به سوى تخت شتافتند و آن را از آب به آن سو بردند . هنگامى كه باد سايه‌بان را برده بود ، رستم سوى استرانى رفت كه براى وى بار و خواسته‌اى آورده بودند و در سويى ايستاده بودند . در سايهء استرى و بارش پناه گرفته بود . هلال علّفه آهنگ رستم كرد و رستم بگريخت . هلال در پى او بتاخت . رستم تيرى به سوى هلال نشانه رفت و پاى هلال را با ركاب بدوخت . به پارسى به وى گفت :\r\n\r\n\r\n","description":"","footnote":"\r\n[ ( 1 ) 
  ] بندوان : در متن چنين است . آن چه در طبرى ( 5 : 2336 ) است ، بيرزان ( پيروزان ، فيروزان ) است .\r\n[ ( 2 ) 
  ] باد دبور : باد پس پشت . باد پس . باد غرب به شرق . در برابر باد صبا : برين . شرق به غرب .\r\n","page_name":" 310 ","page_number":310},
  {"content":"\r\n\r\n- « بپاى ! » گويد : « از جايت تكان نخور ، تند مرو [ 1 
  ] . » [ 212 
  ] پس ، هلال بر او تاخت برد و بر او زخمى زد كه از آن بوى مشك برخاست . رستم به سوى آب رفت و خود را در آب افكند . هلال نيز خود را در پى او به آب زد . رستم به روى آب بود و هلال ايستاده بود . پس ، پاى رستم را بگرفت و از آب بيرون‌اش كشيد و به زخم شمشيرى كه بر پيشانى او نواخت ، او را بكشت . سپس ، او را بياورد و در برابر استر و بار و بنه‌اش بيفكند . جامه و ساز و برگ‌اش بگرفت و لخت‌اش كرد . سرانجام بر تخت‌اش بجست و بانگ برداشت :\r\n- « به خداى كعبه ، رستم را كشته‌ام . بياييد ، بياييد . » گرد او را گرفتند و تكبير مىگفتند . از تخت بيهش بودند و نمىديدندش . و اين چنين بود كه مشركان شكست خوردند . پس ، جالنوس بر بند آب بايستاد و رو به پارسيان بانگ برداشت كه از آب بگذرند . گرد جنگ فرو نشسته بود . رزمندگانى كه به هم پيوسته بودند .\r\nتاب نياوردند و خود را به آب افكندند . مسلمانان با نيزه‌ها به جان‌شان افتادند . چنان كه هيچ كس جان به در نبرد . سى هزار كس بودند .\r\n\r\n[ درفش كاويان و تاراجهاى ديگر 
  ]\r\nضرار خطّاب درفش كاويان را بگرفت كه در برابر آن سى هزار به وى بپرداختند .\r\nبهاى آن دو مليون و دويست هزار بود . دست آورد را ، از جامه‌ها و خواسته‌ها و ساز و برگ ، همه را گرد كردند . چندان كه هرگز در جايى گرد نيامده بود . نه پيش از آن روز و نه پس از آن روز .\r\nسپس ، سعد يكى را در پى هلال فرستاد و هلال بيامد .\r\nسعد از هلال پرسيد : « رستم كجاست ؟ » هلال گفت : « او را در زير پاى استرانى كه در آن جا بودند افكنده‌ام . »\r\n\r\n\r\n","description":"","footnote":"\r\n[ ( 1 ) 
  ] بپاى : در متن « بباى » ( با دو باء ) . ضبط « بپاى » به قرينهء طبرى است كه در يك جا ( 5 : 2443 ) « بپايه » ( اصبر :\r\nدرنگ كن ) ، و در جاى ديگر ( 5 : 2356 ) بپايه ( كما أنت : چنان كه هستى باش . [ : تكان نخور 
  ] ضبط كرده است .\r\nآن چه در معنى « بپاى » در متن تجارب الأمم آمده است اين است : كما أنت ، ارفق . رفق : ميانه‌روى در راه رفتن است ، نه تند و نه كند رفتن .\r\n","page_name":" 311 ","page_number":311},
  {"content":"\r\n\r\nسعد گفت : « برو و او را بياور » .\r\nبياورد و سعد آن چه را از جامه و ساز و برگ ، كه بر تن و پيكر رستم بود ، از آن وى كرد .\r\nسپس ، زهره پور حويّه [ 1 
  ] را در پى جالنوس و آنان كه به وى پيوسته بودند ، فرستاد .\r\nقعقاع را به دنبال كسانى كه به سوى پايين گريخته بودند ، و شرحبيل را در پى آنان كه به سوى بالا رفتند ، گسيل داشت و فرمود تا كشتگان راه خدا را خاك كنند . زهره در پى جالنوس و ياران‌اش بتاخت . چون به بند رسيد [ 213 
  ] ديد كه بند را شكسته‌اند ، تا تازيان از پيگيرى گريختگان پارسى بازمانند . زهره به بكير كه همراه او بود ، گفت :\r\n- « بكير ، نخست تو با اسب جهش كن . » بكير بر ماديان سوار بود . اسب را هى كرد و گفت :\r\n- « هى ، اطلال [ 2 
  ] جست زن . » ماديان بكير خيز برداشت و پريد . سپس ، زهره نيز اسب خود را كه اسب نرى بود بجهانيد و آن گاه سيصد سوار در پى آن دو جهيدند . سپس ، زهره همين كه ديد پاهاى اسبان آزرده مىشود ، به سواران ديگر گفت :\r\n- « شما از روى پل بگذريد و از برابر ما درآييد . » و سواران چنين كردند . سپس ، زهره پيش تاخت و در خرّاره [ 3 
  ] به پارسيان رسيد .\r\nپارسيان در آن جا فرود آمده بودند و به خوردن سرگرم بودند . از تيراندازىشان در شگفت بودند كه چرا در تازيان كارگر نيفتاده است . براى جالنوس گويى به هوا پرتاب كرده بودند . با كمان به گوى نشانه مىرفت و تير به گوى مىخورد . بارى ، زهره بر جالنوس بتاخت و جالنوس را بكشت و پارسيان بتاريدند .\r\nنيز گفته‌اند : هنگامى كه زهره به پارسيان رسيده بود ، جالنوس بر اسب خود سوار بود و پارسيان را در پناه خويش داشت كه زهره با وى در آويخت و دو زخم داد و ستد كردند ، ليك زخم زهره پيش‌تر فرود آمد و جالنوس را بكشت .\r\nاما قعقاع و شرحبيل ، نيز به دنبال كسانى رفتند كه به سوى بالا يا پايين گريخته\r\n\r\n\r\n","description":"","footnote":"\r\n[ ( 1 ) 
  ] حويّه . در متن به همين گونه است ( به ضمّ اوّل ) . در طبرى ، حويّه ، به فتح است . ( 5 : 2338 ) .\r\n[ ( 2 ) 
  ] نام اسب بكير .\r\n[ ( 3 ) 
  ] خراره : جايى در نزديكى سيلحين ، در بوم كوفه .\r\n","page_name":" 312 ","page_number":312},
  {"content":"\r\n\r\nبودند . آنان را در هر ده ، يا جنگل ، يا كنار رودى كه بيافتند ، بكشتند و بازگشتند و به هنگام نماز پيشين [ ظهر 
  ] فراهم شدند . به يك ديگر شادباش مىگفتند . سعد كسانى را كه زنده مانده بودند ، ستود و به نيكى ياد كرد .\r\nزهره آن چه از جامه و ساز و برگ كه بر تن جالنوس بود از تن او به در آورد . بهاى آن به هفتاد و چند هزار رسيد . چون به نزد سعد بازگشت ، سعد همه را از وى بستانيد كه :\r\n- « چرا بى آن كه دستورى دهم ، او را لخت كرده‌اى ؟ » عمر كه از كار آگاه شده بود به سعد نوشت :\r\n- « آيا با زهره چنين مىكنى كه در جنگ آن همه سختى كشيده است ؟ هنوز جنگ به پايان نرسيده است . تو نيروى او را مىشكنى و دلش را چركين مىسازى ! » آن چه از تن جالنوس به در آورده ، هم از آن او كن و هنگام بخشش ، او را از ديگران به پانصد بيشتر ده .\r\nگويند : كسانى كه در روز قادسيه نمايان‌تر جنگيده بودند بهره‌شان از ديگران به پانصد بيشتر بوده است . رزمندگان روزهاى ديگر از رزم‌آوران روز قادسيه بيشتر گرفتند .\r\nبراى آنان سه هزار بريده بودند . اين بود كه به عمر گفتند :\r\n- « خوب بود كه قادسيان را نيز دهش ديگران مىدادى ، يا آنان را كه از خانه‌شان دور جنگيده‌اند بر آنان كه در نزديك خانه‌شان نبرد كرده‌اند . برتر مىداشتى . » عمر گفت :\r\n- « چگونه آنان را بر اينان كه خار چشم دشمن‌اند ، برترى دهم ؟ مگر مهاجران با انصار كه در نزديك خانه‌هاى خود جنگيدند ، چنين نكرده‌اند ؟ » [ 214 
  ] مردى از عبسيان گويد : پارسيان پس از شكست ، بر سرشان آن آمد كه پيش از ايشان بر سر كسى نيامده بود . يك مسلمان ، يك سوار پارسى را كه ساز و برگ داشت پيش مىخواند . پارسى مىآمد و در برابر تازى مىايستاد و تازى گردنش را مىزد و ساز و برگ‌اش را مىگرفت . گاه هم با سلاح خود وى ، او را مىكشت . گاه يك پارسى را مىگفت تا پارسى ديگرى را بكشد . يا گروهى از پارسيان را مىگفت كه گروه ديگرى از پارسيان را بكشند و مىكشتند .\r\nاز كسانى كه گريختند هرمزان و كارن و اهود بودند . از كسانى كه دل به مرگ دادند شهريار پور كنارا ، و پسر هيربد ، و فرّخان ، و خسرو شنوم بودند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nهلال علّفه ، جامه و ساز و برگ رستم را با آن كه در آب افتاده و چيزهايىاش از ميان رفته بود ، به هفتاد هزار فروخت . كلاه وى را اگر مىيافتند ، ارزش آن صد هزار بود .\r\nاز عباديان تنى چند پيش سعد آمدند و به وى گفتند :\r\n- « اى امير ، تن رستم را به در كوشك تو ديده‌ايم . ليك سر ديگرى بر تن وى بوده است . » زخم شمشير چهره‌اش را دگرگون كرده بود . سعد از اين سخن بخنديد .\r\n\r\n[ سخن از سپاه شام 
  ]\r\nاز سپاه شام بگويم . پس از گشودن حمص ، علقمه راهى غزّه شد ، معاويه سوى كيساريا رفت و عمرو عاص آهنگ ارطبون در اجنادين كرد . ارطبون از همه روميان باهوش‌تر بود . ژرف مىانديشيد و زيركانه كار مىكرد . وى بزرگ روميان بود و سپاهى گران در رمله [ و ايلياء [ 1 
  ] 
  ] داشت . عمرو عاص در نامه‌اى كه به عمر نوشته بود عمر را از كار ارطبون بياگاهانيده بود . عمر به ياران گفت :\r\n- « ارطبون روميان را به تير ارطبون عرب بزديم . بنگريد تا فرجام كار چيست . »\r\n\r\nنيرنگ عمرو عاص بر ارطبون\r\nعمرو ، فرستادگانى سوى ارطبون مىفرستاد و كارى از پيش نمىبردند . چه ، لغزشى از او نمىتوانستند يافت . پس بر آن شد تا كار ارطبون را هم خود به دست گيرد . پيش ارطبون رفت . چنين نمود كه فرستاده عمر است . سخن خويش با وى بگفت و پاسخ وى بشنيد . دژهاى او را بشناخت و دانست كه چه مىخواهد . ارطبون با خود گفت :\r\n- « سوگند ، كه اين عمرو ، يا رايزن عمرو است . اگر او را بكشم آسيبى از اين بزرگتر بر مسلمانان نزنم . » [ 215 
  ] سپس ، نگهبان را پيش خواند و چنان كه كسى در نيابد به وى گفت :\r\n- « برو ، در فلان جاى بمان . چون عمرو بر تو بگذرد كار او را بساز . » عمرو ، به زيركى دريافت و گفت :\r\n\r\n\r\n","description":"","footnote":"\r\n[ ( 1 ) 
  ] و ايلياء : افزوده از طبرى ( 5 : 2398 ) .\r\n","page_name":" 314 ","page_number":314},
  {"content":"\r\n\r\n- « سخنم را شنيده‌اى و سخنت را شنيده‌ام . آن چه گفتى پسنديده‌ام . من يكى از ده مردام كه عمر خطّاب به نزد اين كاردار فرستاده است تا كمك وى باشيم و در نزد او رايزنى كنيم . اينك بر مىگردم و بىدرنگ آنان را بدينجا آرم . دربارهء آن چه پيش نهاده‌اى ، اگر راىشان راى من بود ، بدان كه راى سپاهيان و راى امير نيز همان است .\r\nو گر نه ، آنان را به جاىشان بازگردانى و خود بر سر كار خويش باشى . » ارطبون گفت : « پذيرفتم . » و مردى را پيش خواند و در گوش او گفت :\r\n- « برو ، و آن نگهبان را پيش من بازگردان . » پس ، نگهبان بازگشت ارطبون به عمرو گفت :\r\n- « برو ، و ياران‌ات را بياور . » عمرو ، از آن جا بيرون آمد و بارى ، بر آن شد كه ديگر بار چنين كارى نكند . ارطبون نيز بدانست كه نيرنگ خورده است . گفت :\r\n- « اين مرد به من نيرنگ زده است . او باهوش‌ترين مردمان است . » سپس ، چون خبر به عمر رسيد ، گفت :\r\n« عمرو ، ارطبون را فريب داده و بر او چيره شده است ! آفرين بر عمرو . »\r\n\r\n[ زهره به بهر سير مىرود 
  ]\r\nآنگاه ، سعد بو وقاص ، زهره را سوى بهر سير [ 1 
  ] پيش فرستاد . زهره با سپاه پيشاهنگ ، از راه كوثى برفت و به بهر سير رسيد . شيرزاد ، در ساباط به نزد وى بيامد و با وى پيمان آشتى بست و دادن باج را گردن گرفت و زهره ، شيرزاد را به نزد سعد فرستاد كه با وى بيامد و سپاه پهلوها به دنبال او مىآمدند . هاشم نيز برون آمد و سعد به دنبال او راهى شد . زهره سپاه خسرو پوران را در پيرامون مظلم بشكسته بود . هاشم به مظلم ساباط [ 2 
  ] رسيد و درنگ كرد تا سعد به وى بپيوست . گروههاى خسرو پوران در آن جا\r\n\r\n\r\n","description":"","footnote":"\r\n[ ( 1 ) 
  ] بهر سير : شهرى است در پيرامون بغداد كه بهر سير رومگان‌اش گويند . حمزه گويد : يكى از هفت شهرى است كه مداين نام گرفته است . بهرسير در باختر دجله است . ( مراصد الاطلاع ) .\r\n[ ( 2 ) 
  ] مظلم ساباط : جايى است پيرامون ساباط در نزديكى مداين . ( مراصد الاطلاع ) .\r\n","page_name":" 315 ","page_number":315},
  {"content":"\r\n\r\nبودند . به آنان شيران مىگفتند . هر روز سوگند ياد مىكردند كه : [ 216 
  ] - « تا زنده‌ايم ، ايران هرگز نميرد . » سپس ، بر يك ديگر بانگ زدند . سالارشان مقرّط [ گوشواره‌دار 
  ] بود . مقرّط به هاشم گفت :\r\n- « سوى من آ . » اين هنگامى بود كه هاشم به آن جا رسيده بود . پس هاشم به جنگ او فرود آمد . در نبردى كه در ميانه رفت هاشم مقرّط را بكشت و پس از كشتن ، سعد سر هاشم را و هاشم پاى سعد را ببوسيد . آن گاه ، سعد راهى بهر سير شد و در مظلم فرود آمد . در آن جا اين آيه را بخواند :\r\n- « مگر شما نبوده‌ايد كه سوگند خورديد كه نابود نشويد ؟ » [ 1 
  ] سپس از آن جا بكوچيد و در بهر سير فرود آمد . چنان بود كه هر گاه از مسلمانان گروهى به بهرسير مىرسيدند ، در آن جا مىايستادند و تكبير مىگفتند . تا سرانجام كسانى كه با سعد بودند ، همگى برسيدند . سعد و ياران دو ماه در بهرسير بماندند . در ماه سوم بود كه از آب بگذشتند . در آن دو ماه ، پارسيان را به منجنيك مىبستند و با خرك [ دبّابه 
  ] و ابزارهاى ديگر جنگ بر آنان مىتاختند . سعد از شيرزاد خواسته بود كه براى وى بيست منجنيك بسازد ، و او بساخت . با همين منجنيك‌ها بود كه سعد پارسيان را سرگرم مىداشت . تازيان بهرسير را در ميان داشتند و پارسيان در آن پناه گرفته بودند . گاه از شهر برون مىآمدند و در بلنديهاى كنار دجله با ساز و برگ به راه مىافتادند كه آهنگ جنگ دارند . ليك مسلمانان به جنگ‌شان بر نمىخاستند . واپسين بار كه بيرون آمده بودند ، پيادگان و تيراندازان بودند كه كوشان به جنگ آمده بودند . هم‌پيمان شده بودند كه پايمردى كنند . اين بار ، مسلمانان با ايشان بجنگيدند و درنگ نكردند . ليك آنان پايدارى نكردند . پيمان را بشكستند و به جنگ پشت كردند .\r\n\r\nسخن از آسان‌گيرى در جنگ كه فرجام آن نابودى بود\r\nدر تاريخ چنين ديدم و اين درست نيست . زيرا زهرهء حويّه پس از اين نيز زنده بوده\r\n\r\n\r\n","description":"","footnote":"\r\n[ ( 1 ) 
  ] س 14 ابراهيم : 46 .\r\n","page_name":" 316 ","page_number":316},
  {"content":"\r\n\r\nاست و در جنگهاى بسيار شركت داشته . همهء آن جنگها پياپى بيايد . شايد اين زهره ، زهرهء خالد باشد كه بايد در اين باب نگريست .\r\nدر آن روز ، زهرهء حويّه زرهى بر تن داشت كه پاره بود . به وى گفتند :\r\n- « خوب بود كه دستور مىدادى تا آن را رفو كنند . » زهره گفت : « چرا ؟ » گفتند : « بر تو بيمناكيم . » گفت : « اگر تير سواركارى ، همهء سپاه را بگذارد و از اين پارگى بگذرد و بر تن من نشيند ، اين نشانهء آن است كه خدا مرا دوست مىدارد . » شگفتا ، نخستين كسى كه در آن روز تير خورد هم او بود . پيكانى از همان سوراخ بر تن وى نشسته بود . [ 217 
  ] يكى گفت : تير را از تنش بيرون آريد . » زهره گفت : « رهايم كنيد . تا تير در تن من است ، زنده خواهم ماند . شايد نيزه‌اى ، زخمى ، به آنان زنم ، يا گامى در جنگ بردارم . » سپس ، سوى دشمن رفت و با شمشير زخمى بر شهر براز كه از مردم استخر بود بزد .\r\nآن گاه در ميان‌اش گرفتند و وى را بكشتند و پراكنده شدند .\r\nمردم بهرسير به يك ديگر بانگ زدند و از آب بگذشتند . سعد چون آنان را بديد و مسلمانان نيز در همان هنگام از آب مىگذشتند ، به سوى باروى شهر شتافتند و منجنيك‌ها بر بارو مىباريدند . مردى از پارسيان ، فرياد زد .\r\n- « زينهار [ 1 
  ] دهيد . » به وى زينهار دادند . سپس گفت :\r\n- « به چه مىزنيد . در شهر كسى نمانده است . » آن گاه ، از بارو بالا رفتند و به شهر بهرسير درآمدند و دروازه‌ها بگشادند و سپاه به شهر درآمد . كوشيدند كه از آب بگذرند . ديدند كه پارسيان قايق‌ها را ، هم از سوى خود ،\r\n\r\n\r\n","description":"","footnote":"\r\n[ ( 1 ) 
  ] زينهار دادن : امان دادن .\r\n","page_name":" 317 ","page_number":317},
  {"content":"\r\n\r\nاز بطايح [ 1 
  ] تا تكريت [ 2 
  ] ببسته‌اند .\r\n\r\n[ نمايان شدن كاخ سپيد خسرو در بهرسير 
  ]\r\nمسلمانان چون به بهرسير [ 3 
  ] درآمدند ، كاخ سپيد بر ايشان نمايان گرديد . ضرار خطّاب گفت :\r\n- « الله اكبر ، اين همان است كه خدا و پيمبرش نويد داده‌اند : كاخ سپيد خسرو ! » سوگند ، كه تا بامداد تكبير گفتند . آن پارسى كه زينهار خواسته بود ، به مسلمانان گفت :\r\n- « چندان در ميان‌شان بداشته‌ايد كه سگها و گربه‌ها را خورده‌اند . » سعد ، آنك كه در بهرسير فرود آمده بود - بهرسير نشيمن خسرو بود - در جست و جوى كشتى بود ، تا سپاه را از آب بگذراند و به شهر دور رساند . كارى نتوانست كرد . روزى چند بماند و بالا و پايين مىرفت . تا آن كه از پارسيان بى دين كسانى به نزد وى آمدند و گدارى را به وى بنمودند كه از آن به دل دشت آن سوى مىگذشتند . ليك سعد نپذيرفت و مسلمانان را در همان جا نگاه داشت ، كه ناگهان آب ، از باران پرمايهء تابستان بالا آمد و سخت بترسيدند . پس ، سعد ياران را گرد كرد و در ميان‌شان به سخن ايستاد .\r\nستايش خدا كرد و گفت :\r\n- « دشمن ، در آن سوى آب پناه گرفته و خود را از گزند شما بر كنار داشته است . با اين آب ، شما به سوى آنان راهى نداريد . ليك ، آنان ، هر گاه كه بخواهند آهنگ شما توانند كرد . از درون كشتىهاشان ، به سوى شما تيراندازى كنند و نيزه افكنند . جنگاوران در روزها و نبردهاى پيش ، كارتان را آسان كرده‌اند . گذرگاههاشان را بسته‌اند .\r\nپاسدارانشان را نابود كرده‌اند . كار آن است كه دل پاك بداريد و پيش از آن كه دنيا شما\r\n\r\n\r\n","description":"","footnote":"\r\n[ ( 1 ) 
  ] بطايح بطيحه بطحا : پهنه‌اى در ميان واسط و بصره .\r\n[ ( 2 ) 
  ] تكريت : جايى است در ميانه بغداد و موصل و در كرانهء دجله ، كه از آن تا بغداد سى فرسنگ است . دژى استوار در آنجاست . ( مراصد الاطلاع ) .\r\n[ ( 3 ) 
  ] بهرسير [ به اردشير 
  ] همان شهر نزديك ( المدينة الدّنيا ) است . ( طبرى 5 : 2432 ) ، در برابر شهر دور ( المدينة القصوى ) كه در همين جا از آن ياد شده است . نيز نگاه كنيد به متن ( ص 80 ) كه گويد : . . . تيسپون و به اردشير دو شهر شاه‌نشين .\r\n","page_name":" 318 ","page_number":318},
  {"content":"\r\n\r\nرا از پاى درآورد ، به جنگ دشمن برخيزيد . من بر آنم كه هم اينك از آب بگذرم و خود را به آنان رسانم . » [ 218 
  ] همه با هم گفتند : « خداوند براى ما و تو رستگارى بخواهاد . » سعد بانگ برآورد و سپاه را به گذشتن از آب خواند و گفت :\r\n- « چه كسانى آماده‌اند تا پيش از ديگران روند و گذرگاههاى رود را براى ما نگاه دارند تا به هنگام رسيدن به آن سوى نهر ، دشمن روى نيارد و ما را از پياده شدن باز ندارد ؟ » عاصم عمرو ، و گروهى از دليران به نداى سعد پاسخ دادند . ششصد تن از دليران ديگر نيز پذيرفتند . سپس ، عاصم را بر آنان سالار كرد . عاصم بر كنار دجله بايستاد و رو به سپاهيان گفت :\r\n- « چه كسى با من مىآيد ، تا گذرگاههاى دجله را از دشمنان نگاه داريم ، كه شما از آب توانيد گذشت ؟ » شصت تن پذيرفتند . نيمى از ايشان را بر ماديان و نيمى ديگر را بر اسبان نر برنشانيد .\r\nسپس به دجله زدند . بازماندهء آن ششصد تن نيز به آب زدند . نخستين كسانى كه از آن ششصد تن برفتند ، مردى بود به نام اصمّ التيم ، و شرحبيل ، و ياران شرحبيل . پارسيان چون اين بديدند ، سوارانى را همچون سواران تازى كه خود را به آب زده بودند ، آماده كردند . آنان نيز به دجله پريدند و در آب ، سوى ايشان پيش رفتند . عاصم و پيشتازان سپاه اسلام همين كه به كنارهء آن سو نزديك شدند و پارسيان بديدندشان ، عاصم فرمان داد :\r\n- « نيزه‌ها ، نيزه‌ها را بيندازيد و چشمها را نشانه رويد . » دو سوى ، به يك ديگر رسيدند و مسلمانان همچنان به چشم مىزدند ، كه پارسيان همگى پشت كردند . مسلمانان ، اسبانشان را در آب مىتارانيدند و پارسيان چاره‌اى نداشتند و مهار كردن نمىيارستند . تا سرانجام در آن سوى رود ، به آنان رسيدند و همگىشان را بكشتند . جز كسانى كه برهنه گريختند و جان به در بردند . به لرزه‌شان درآورده بودند .\r\nسپس ، همهء آن ششصد تن بى آن كه در آب و گل درمانند ، به پيشتازان ، كه شصت تن بودند بپيوستند . سعد ، روا داشته بود كه ياران به آب افتند و گفته بود كه خود را به يك ديگر ببندند . بيشتر سپاه به يك ديگر رسيدند . بر آب ژرف دجله بر نشستند و از آب بگذشتند .\r\nدجله خروشان و سياه بود . شناكنان و همبسته پيش مىرفتند . با يك ديگر سخن مىگفتند و\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپرواى چيزى نداشتند . گفتى كه بر زمين خشك روند و سخن گويند . بارى ، ناگهان تاخت بردند و بر سر پارسيان ريختند . تا به خود بجنبند ، خواسته‌هاشان را همه تاراج كردند .\r\nهنگامى كه در بهرسير فرود آمدند ، يزدگرد خانگيان را و با ايشان ، هر چيز با ارزش و سبك را به حلوان [ 1 
  ] پيش فرستاده بود . سعد آگاه شده بود . يكى از پارسيان به وى گزارش كرده بود كه : [ 219 
  ] - « چه را چشم مىدارى ؟ اگر سه روز بگذرد ، از خواسته‌هاى خسرو ، و خاندان وى ، چيزى در تيسپون نماند . » همين بود كه سعد را برانگيخت و بر آن داشت تا كارى كند كه كرده بود . همبستهء سعد ، به هنگام گذشتن از دجله ، سلمان پارسى بود . وى پيك تازيان بود . ترزبان بود .\r\nسخن پارسى را تازى ، و سخن تازى را پارسى مىكرد .\r\nگويند : آن سواران همگى از آب بگذشتند . چنان كه دجله از ايشان سياه شده بود .\r\nكسى غرق نشد . ابزارى از دست نرفت . جز كاسهء مردى كه با بندى فرسوده به وى بسته بود ، كه بند پاره شد و كاسه در آب افتاد و سپس ، مردى كه در پايين‌تر بود ، آن را با نيزه از آب بگرفت و به اردو آورد و به ياران بنمود و سرانجام ، به آن كه زان او بود رسيد .\r\nنيز در آن روز ، مردى از بارق كه غرقده‌اش مىخواندند ، از اسب سرخ خود بيفتاد .\r\nياران ، اسب را ديدند كه زين نداشت . آب از يالش مىچكيد و مرد بر آب بود . پس ، قعقاع افسار اسب را سوى مرد كشيد و دستش بگرفت و از آب كشيدش و به آن سو بگذرانيدش . مرد بارقى كه خود از دليران بود . به قعقاع گفت :\r\n- « آيا خواهران از زادن همانند تو ناتوان مانده‌اند ؟ » اين سخن را بدان گفته بود كه قعقاع را در ميان بارقيان پيوند خالويى بوده است .\r\nسپاهيان پارسى همچنان بر كنارهء دجله مىجنگيدند كه يكى بيامد و به آنان گفت :\r\n- « بر سر چه مىجنگيد ؟ چرا خود را به كشتن مىدهيد ؟ در مداين كسى نمانده است . »\r\n\r\n\r\n","description":"","footnote":"\r\n[ ( 1 ) 
  ] حلوان : شهرى در مرز سواد و كوهستان [ جبال 
  ] . در عراق ، پس از بصره و كوفه و واسط ، از حلوان بزرگتر نبود . ( مراصد الاطلاع ) .\r\n","page_name":" 320 ","page_number":320},
  {"content":"\r\n\r\n\r\n[ يزدگرد به حلوان شتافت 
  ]\r\nيزدگرد خود به حلوان شتافت و مهران رازى و نخيرجان را كه گنجور بود ، در نهروان ، بر جاى نهاد . پارسيان هر چه را كه آزاد و سبك بود ، نيز زن و فرزند را با خود برداشتند و جامه و كالا و استك و آوند را و پوشاك خانگى و پيشكش‌ها و بوى خوش را كه بهاىشان را كس نمىدانست ، نيز خوردنى و نوشيدنى و گاو و گوسپند را كه براى روزهاى حصار فراهم كرده بودند ، همه را فرو نهادند .\r\n\r\n[ ورود سپاه به مداين 
  ]\r\nمسلمانان به مداين [ 1 
  ] درآمدند . از كوچه‌ها مىگذشتند و كسى نمىديدند . جز آنان كه در كاخ سپيد بودند . كه گرداگردشان را گرفتند و آنان را به سه چيز خواندند . آنان از فرجام مردم بهرسير پند گرفته بودند . چه ، مسلمانان چون در بهرسير فرود آمدند ، مردم شهر را سه روز بگذاشتند و سه چيز پيش نهادند : يا به آيين نو سر فرود آرند ، يا سربها پردازند ، يا جنگ كنند . چون روز سوم شد و پاسخى ندادند ، نابودشان كردند . ساكنان كاخ سپيد ، اينك همين كه پيشنهاد را شنيدند ، بىدرنگ از آن سه چيز ، سربها را برگزيدند . سخنگوى تازيان سلمان پارسى بود .\r\nمسلمانان از خواسته‌ها هر چه بود براى خود برداشتند . سعد بر گنج خانه‌ها دست نهاد كه سه هزار هزار هزار [ 2 
  ] در آن بوده است . سعد در كاخ سپيد فرود آمد . ايوان كاخ را نمازخانه كرد . سپس لشكرى به نهروان فرستاد و زهره را سالار آن لشكر كرد . آن گاه مردم تيسپون به تيسپون بازگشتند . سربها را پذيرفتند و زينهار يافتند .\r\nدر تيسپون ، همچنين قبّه‌هايى تركى [ 3 
  ] يافتند پر از سبدهايى كه مهر سربى داشتند .\r\n\r\n\r\n","description":"","footnote":"\r\n[ ( 1 ) 
  ] مداين ( شهرها ) : نام هفت شهر آبادان و نزديك به هم : 1 - تيسپون در خاور دجله . 2 - به اردشير ( وه اردشير ، بهر سير ، سلوكيه ) در باختر دجله . 3 - رومگان در خاور . 4 - در زنىذان در باختر . 5 - ولاش‌آباذ در باختر . 6 - كوى اسپانبر . در باختر ( جاى ويرانه‌هاى ايوان مداين ) 7 - كوى ما حوزا ( سريانى ) در خاور . تيسپون كه از همه بزرگتر و نشيمن شاهنشاهان ساسانى بود . بر همه هفت شهر و كوى ( مداين ) گفته شده است . ( معين ، دهخدا ، كريستن سن : 268 ، تجارب الامم ، متن : 80 ) .\r\n[ ( 2 ) 
  ] 3000000000\r\n[ ( 3 ) 
  ] در متن : قبابا تركية . همچنين در طبرى . ( 5 : 2444 ) .\r\n","page_name":" 321 ","page_number":321},
  {"content":"\r\n\r\nگفتند : آنها را شيرينى و خوردنى پنداشتيم . ليك ، ناگهان دريافتيم كه استك [ 1 
  ] هايى از زر و سيم‌اند ، كه سپس در ميان خود بهر كرديم .\r\nحبيب گويد : مردى را ديدم كه به اين سو و آن سو مىرفت و مىگفت :\r\n- « كيست كه سپيد دهد و زرد بستاند . » به كافور فراوانى در آن جا برخورديم . نمك پنداشتيم . در خمير ريختيم و نان كرديم .\r\nتلخى كافور را در نان يافتيم .\r\nزهره ، چون با آن سپاه پيشتاز ، به نهروان رسيد . مردمى را ديد كه گرد شده‌اند .\r\nاسترى در آب افتاده بود و براى برون كشيدن‌اش سخت مىكوشيدند .\r\nزهره گفت :\r\n- « سوگند ، كه اين استر را باكى است كه اين چنين بدان پرداخته‌اند . انگيزه‌اى در كار است كه در اين هنگامهء سخت ، كه شمشير در پىشان است ، كوشش و درنگ كنند . » گردن‌بندها و دوالهاى گوهرنشان خسرو ، كه در آيين‌ها به خود مىآويخت ، بار آن استر بود . كس براى آنها بهايى نمىشناخت . زهره از استر بتارانيدشان و استر را او و ياران ببردند و به بايگان سپردند . نمىدانستند كه بار آن چيست . تا آن كه در آنجا گشوده شد .\r\n\r\n[ تاج خسرو و زره‌هاى او 
  ]\r\nهبيرهء اشعث از نياى خود آرد :\r\nمن نيز از كسانى بودم كه در پى پارسيان بيرون شده بودم . ناگهان به دو استر برخورديم . سواران‌شان به دفاع ، تيراندازى مىكردند . نگريستم و ناگهان دريافتم كه جز دو تير براى آنها نمانده است . [ 221 
  ] بر آنان سخت گرفتم . پس به يك ديگر نزديك شدند و يكى به ديگرى گفت :\r\n- « به رأى من ، تو تير بينداز و من تو را پشتيبانى كنم ، يا من تير بيندازم و تو مرا پشتيبانى كن . » و هر يك ، ديگرى را پشتيبانى كرد و تيرها را بينداختند . سپس من تاخت بردم و هر دو\r\n\r\n\r\n","description":"","footnote":"\r\n[ ( 1 ) 
  ] استك : ظرف .\r\n","page_name":" 322 ","page_number":322},
  {"content":"\r\n\r\nرا كشتم . استران را بياوردم ، بى آن كه بدانم بار آنها چيست . آنها را به نزد بايگان [ 1 
  ] بياوردم ، كه سرگرم نوشتن دست‌آوردهايى بود كه جنگندگان مىآوردند ، يا خواسته‌هايى كه از گنجينه‌ها و خانه‌ها به دست مىآمد . به من گفت :\r\n- « درنگ كن تا ببينم چه آورده‌اى . » بار را از پشت استران فرو نهادم . ناگهان ، بار يكىشان دو سبد بود ، كه تاج ژوليده خسرو در آنها بود ، تاجى كه براى برداشتن آن ، دو پايه مىبايست . در آن دو سبد گوهر نيز بود . بر استر دوم نيز دو سبد بود . در هر دو جامه‌هاى خسرو بود ، كه زربفت و گوهر نشان بود .\r\nقعقاع عمرو كه در پى پارسيان تاخته بود ، به مردى پارسى رسيد كه تنى چند را در پناه داشت . قعقاع و آن پارسى با هم نبرد كردند و قعقاع پارسى را بكشت . وى اسبى يدك داشت كه دو چليك و دو نيام بر آن بار بود . در يك نيام پنج شمشير بود و در ديگرى شش شمشير . در يك چليك چند زره بود ، زره خسرو ، زره‌هاى زير كلاهخودش ، ساق‌پوش و ساعدپوش‌اش ، و زهره هراكليوس . در چليك ديگر ، زره سياوش ، زره خاقان ، زره داهر ، زره بهرام چوبين ، و زره نعمان بود كه پارسيان ، از خداوندانشان به هنگام جنگ و ستيزى كه با خسرو داشتند بستانيده بودند .\r\nعاصم بن حارث گويد :\r\nدر پى پارسيان بيرون شدم . راهى را كه از پيش رهروانى از آن رفته بودند در پيش گرفتم . ناگهان الاغ سوارى ديدم كه مىرفت . چون مرا ديد ، الاغ را پيش براند و به الاغ سوار ديگرى كه جلوتر مىرفت ، رسيد . راه كج كردند و الاغ را سيخ زدند و براندند .\r\nبه جويى رسيدند كه پل‌اش شكسته بود . پس ، بماندند و چون به آن دو رسيدم از هم جدا شدند و يكىشان به سوى من تير بينداخت . من بر او بتاختم و سرانجام او را كشتم . ليك ديگرى بگريخت و من به سوى الاغها بازگشتم و آنها را به نزد بايگان بردم . بر يكى از دو الاغ دو سبد بود كه در يكى تنديس اسبى بود زرين ، با زين سيمين كه سينه بند و پاردم آن ياقوت و زمرّد بود كه بر سيم نشانده بودند . لگامش نيز چنين بود . نيز تنديس سوارى بود سيمين و گوهر نشان . در سبد دوم تنديس شترى بود سيمين با پاردم و تنگ و افسار زرّين\r\n\r\n\r\n","description":"","footnote":"\r\n[ ( 1 ) 
  ] بايگان : در برابر صاحب الأقباض .\r\n","page_name":" 323 ","page_number":323},
  {"content":"\r\n\r\nكه گوهر نشان بودند . بر اين شتر ، تنديس مردى بود زرين ، كه ياقوت نشان بود . خسرو ، آن دو را در كنار دو پايهء تاج مىنهاد . [ 222 
  ] ديگرى گويد : مردى با درجى بيامد و به بايگان‌اش داد . مرد و ياران گفتند :\r\n- « چنين چيزى هرگز نديده‌ام . آن چه ما داريم نه با آن برابر است و نه به آن نزديك . » از نام وى پرسيدند ، سر باز زد و نام خود را نگفت . پاسخ داد :\r\n- « نه به خدا ، نامم را نمىگويم ، تا مبادا مرا بستاييد و بالا بريد . خداى را سپاس مىگويم و به پاداشى كه همو دهد ، خشنودم . » سعد گفت :\r\n- « اگر كار بدريان نمىبود ، مىگفتم : شما از بدريان برتر و گرامىتريد . به خدا سوگند ، دربارهء بدريان و خواسته‌هايى كه بگرفته‌اند ، چيزها و چيزها ديده شده است ، كه از اين ياران نه‌ديدم و نه شنيدم . » جابر عبد الله گويد : به خدايى كه خدايى جز او نيست سوگند ، كه در قادسيه كس نديده‌ايم كه دو جهان را با هم خواسته باشد . بر سه تن بدگمان شده بوديم . ليك ، سرانجام ، استوارى و وارستگى و پرهيزكاريشان را در جايى نديديم : طليحهء خويلد ، عمرو معدى كرب ، و قيس مكشوح . »\r\n\r\n[ عمر ، و تاج و زيور خسرو 
  ]\r\nهنگامى كه تاج و كمر و زيورها و جامه‌ها و ساز جنگى خسرو را در مدينه به نزد عمر بردند ، عمر گفت :\r\n- « مردى كه اين همه را بگزارده‌اند ، به راستى استوارند . » على ، كه درود خدا بر او باد ، گفت :\r\n- « چون تو پاك بوده‌اى ، مردم نيز به پاكى گراييده‌اند . » سعد ، چون دستاورد جنگ را در ميان سپاهيان بهر كرد ، به هر سوار دوازده هزار درم رسيد . در روز گشودن تيسپون ، سپاهيان همگى از سواران بودند و پياده‌اى با ايشان نبود .\r\nاسبان يدك بسيار بودند . سعد ، پس از آن كه تيسپون را بگشود ، فرستاد تا زنان و فرزندان را بياورند ، كه آوردند و سعد در كاخهايى كه مايه‌هاى آسايش را همگى در خود داشت ، جاىشان داد . در تيسپون چندان بماندند كه سپاه اسلام كار جلولا و حلوان و تكريت و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nموصل را به پايان برد و سپس به كوفه كوچيدند .\r\n\r\n[ بهارستان ، فرشى كه به گسترهء يك گريب بود . 
  ]\r\nسعد چون از كار بهر كردن دستاوردهاى جنگ و جدا كردن پنج يك‌اش بپرداخت ، دربارهء فرش بهارستان [ قطف 
  ] و بهاى آن ، بپرسيد . براى آن بهايى نشناختند . [ 223 
  ] پس ، از ياران پرسيد :\r\n- « آيا مىپذيريد كه از چهار پنجم آن چشم پوشيم و آن را يكپارچه به نزد عمر فرستيم ، تا با آن هر چه خود خواهد كند ، چه ، ما در ميان خود بهر نتوانيم‌اش كرد ؟ » ياران گفتند :\r\n- « مىپذيريم . اگر چنين است ، هم در راه خدا ببخش . » چنين شد كه آن را به نزد عمر فرستادند . شصت گز بود . به گسترهء يك گريب بود . در نقش آن ، راهها مىديدى كه از نگارهاى گوناگون پديد شده بود ، و جويبارى از گوهرها كه در بافت آن به كار برده بودند ، و ديرى كه در ميانه به چشم مىخورد ، بر كناره‌هاى آن كشتزارى بود سرسبز و پرگياه . بر آن ، نگاره‌هايى بنگاشته بودند كه در خور زمستان بود ، آن گاه كه گلها بروند . هر گاه ، مىگسارى مىخواستند ، بر آن مىنشستند و گفتى كه در بوستان به بزم نشسته‌اند . زمين‌اش ، زمينهء فرش را مىگويم ، زربفت بود و نقش آن از گوهرها كه بر آن نشانيده بودند . بر شاخه‌هاى زرّين‌اش ، گلهايى از زر و سيم بود و برگهاى آن از ديباى زربفت . تازيان نام قطف [ 1 
  ] [ 2 
  ] بر آن نهاده بودند .\r\nفرش را همين كه به نزد عمر در مدينه آوردند ، عمر ، مردم را گرد كرد . با آنان سخن راند و كار فرش را باز گفت و از ايشان راى خواست ، تا با آن چه كند . راىشان همساز نبود . برخى گفتند : عمر خود بگيرد و از آن خويش كند . برخى به راى عمر واگذاشتند .\r\nبرخى تباه گفتند و آشوب كردند .\r\n\r\n\r\n","description":"","footnote":"\r\n[ ( 1 ) 
  ] در متن : قطف . ( فرش بهارستان بهار خسرو  VaharXusro  ) : فرشى كه در تالار باريكى از كاخهاى تيسپون گسترده بود . ( معين ، اعلام ) .\r\n[ ( 2 ) 
  ] قطف : ميوه‌هاى نوچيده و تازه .\r\n","page_name":" 325 ","page_number":325},
  {"content":"\r\n\r\nپس ، على به سخن ايستاد و به عمر گفت :\r\n- « چرا نادانى كنى و از باور به گمان روى آرى ؟ اگر امروز ، تو اين فرش را اين چنين بپذيرى ، فردا ، باشند كسانى كه ، هم بدين آوند ، چيزهايى را كه از آن‌شان نباشد ، بر خود روا دارند . » عمر گفت : « راست گفتى و اندرز دادى » .\r\nپس ، آن فرش را تكه تكه كرد و در ميان ياران بهر كرد . به على تكه‌اى رسيد كه به بيست هزار بفروخت و از تكه‌هاى ديگر بهتر نبود . [ 1 
  ]\r\n\r\n[ نمايشى از رخت و زيور خسرو 
  ]\r\nهنگامى كه زيورها و جامه‌هاى خسرو را كه در آيين‌ها به بر مىكرد ، به نزد عمر بياوردند ، - او را جامه‌هاى گوناگون بود كه در هر آيينى جامه‌اى ويژه مىپوشيد - گفت :\r\n- « محلّم را پيش من آريد » [ 224 
  ] بياوردند . محلّم تنومندترين تازيان آن روزگار در مدينه بود . پس ، تاج خسرو را بر دو ستون چوبين بر بالاى محلّم بياويختند . دوالهاى گوهرنشان و گردن‌بندها و جامه‌هاى خسرو را بر سر و برش ريختند و وى را در برابر مردم به تماشا نشانيدند . عمر و مردم در او نگريستند و وراندازش كردند . از شكوه و فريب اين جهان ، چيزى شگفت ديدند . محلّم را در همان جا بداشتند و سپس ، جامه‌هاى ديگر را ، همگى را يكى پس از ديگرى بر نگريستند و ورانداز كردند . سپس جامه‌هاى ديگر را ، همگى را يكى پس از ديگرى بر محلّم بپوشانيدند . آن گاه جامه‌هاى رزم خسرو را بر تن او كردند و شمشيرش را بر او بياويختند و باز در او نيك نگريستند .\r\nپس عمر گفت :\r\n- « مردمى كه اين همه را بپرداخته‌اند ، به راستى كه مردمى استوارند . » نيز گفت :\r\n- « چه نابخرد است مسلمانى كه از اين جهان فريب خورد . فريب‌خوردهء جهان هر چه بكوشد ، باز بدين پايه كه خسرو رسيده است ، نرسد . مسلمان را چه سود كه در كارى\r\n\r\n\r\n","description":"","footnote":"\r\n[ ( 1 ) 
  ] در طبرى ( 5 : 2452 ) دربارهء اين فرش دو روايت آمده است .\r\n","page_name":" 326 ","page_number":326},
  {"content":"\r\n\r\nبكوشد كه به زيان او است نه سود او ، كارى كه خسرو در آن از او پيشى گرفته است .\r\nخسرو كارى نكرده است ، جز آن كه به دارايى خود ، از كار آن جهان ، سرگرم ماند و براى شوى زنش ، يا شوى دخترش ، يا زن پسرش بينباشت و براى خويش پيش نفرستاد . مرد بايد كه براى خويش پيش فرستد و فزونى خواسته را هم در جاى خود نهد ، تا هم از آن او باشد . و گر نه ، پس از وى به آن سه كس رسد كه گفتم . نادان كسى است كه براى ايشان ، يا براى دشمنى كه بنيادش را بر مىاندازد ، برگ و بار اندوخته است . »\r\n\r\n[ جنگ جلولا 
  ]\r\nسپس ، سعد را بياگاهانيدند كه مهران در جلولا [ 1 
  ] اردو زده و در پيرامون‌اش هندك بكنده است ، و اين كه موصليان در تكريت اردو زده‌اند . سعد ، كار را در نامه‌اى براى عمر گزارش كرد و عمر در پاسخ سعد چنين نوشت :\r\n- « هاشم را با دوازده هزار تن از كوچندگان و ياران پيمبر و سران تازى ، چه آنان كه از دين بگشته بودند ، يا نه ، سوى جلولا پيش فرست و قعقاع را بر مقدّمه‌اش سالار كن . » پس از نبرد تيسپون ، پارسيان كه به جلولا گريخته بودند ، خود را بر سر دو راهى آذربايگان و دربند از يكسو ، و كوهستان [ جبال 
  ] و پارس از سوى ديگر ديدند . پس ، يك ديگر را به جنگ دشمن خواندند و گفتند :\r\n- « اينك ، اگر از هم جدا شويد ، هرگز دوباره گرد نياييد . بياييد تا در برابر اين تازيان ، هماهنگ و همداستان مانيم و همگى با دل و جان با آنان بجنگيم . اگر پيروز شويم كه همين را خواسته‌ايم ، و اگر فرجام به گونه‌اى ديگر بود ، آزمونى را كه بدان پوزش توانيم خواست ، پس داده‌ايم . » پس ، هندك بكندند و در آن ، به گرد مهران گرد شدند . يزدگرد خود به حلوان رفته بود و سپاهى و ساز و برگ به آنان داده بود . در آن هندك بماندند و پيرامون‌اش را با خار و خس ببستند و استوار داشتند . [ 225 
  ] هاشم چون به آن جا رسيد ، گرداگرد هندك را بگرفت . پارسيان ، در جنگ شتابى\r\n\r\n\r\n","description":"","footnote":"\r\n[ ( 1 ) 
  ] جلولا ( جلولاء ) تسوكى از تسوكهاى سواد كه تا خانقين هفت فرسنگ است . ( معجم البلدان ) . گشودن جلولا در ذى قعدهء سال شانزدهم هجرى ، نه ماه پس از گشوده شدن تيسپون روى داد . ( طبرى : 2470 ) .\r\n","page_name":" 327 ","page_number":327},
  {"content":"\r\n\r\nنمىكردند و تازيان را سر مىدوانيدند . هر گاه كه خود مىخواستند به جنگ برون مىشدند . مسلمانان ، در جلولا ، هشتاد بار بر پارسيان تاخت آوردند . هر بار پيروز بودند و پارسيان شكست مىخوردند . تازيان ، سرانجام ، از خار و خس بگذشتند و پارسيان اين بار ، خارهاى آهنى به كار بردند . سويى را هم براى تاختن نهادند . پس از همان سو بيرون شدند و بر مسلمانان تاخت بردند . نبردى سخت كردند . در هيچ نبردى ، نيز در نبرد شب زوزه‌كشان ، [ ليلة الهرير 
  ] ، چنان نجنگيده بودند . جز اين كه اين جنگ تندتر و شتابان‌تر بود . نه تازيان و نه پارسيان ، در هيچ جنگى ، چنان نديده بودند . پيكانها را همه انداخته بودند و نيزه‌ها را همه بشكسته بودند و آنك ، دست به شمشير و تبر زين برده بودند . تا ميانهء دو نماز اين چنين جنگيدند و مسلمانان نماز را به ايما گزاردند . سپس ، گروهى از پارسيان پس رفتند و گروهى ديگر بيامدند و جاىشان را بگرفتند . بارها چنين كردند و مسلمانان به ديدن اين كارشان بشكستند . قعقاع ، چون كار را چنين ديد رو به ياران گفت :\r\n- « ياران ، مگر از كارشان بهراسيده‌ايد ؟ » پاسخ دادند :\r\n- « چگونه نهراسيم ؟ كه ما خسته به جنگ آييم و آنان بيارمند و بنيرو آيند . » قعقاع گفت :\r\n- « لختى پايدارى كنيد . من بر آنان تاخت مىبرم . شما نيز با من تاخت آريد . از دشمن مهراسيد و پس نزنيد . تا خداوند در ميان ما چه داورى كند . » سپس ، تاخت برد و ياران نيز همراه وى تاخت بردند . سويى كه از آن پيش تاخته بود ، وى را به هندك پارسيان رسانيد و سرانجام هندك را بگرفت . سپس فرمود تا بانگ برداشتند :\r\n- « اى مسلمانان ، اين سالار شماست كه هندك را گشوده است و آن را بگرفته است .\r\nبه هندك روى آريد . شما نيز به هندك درآييد ، كه كس بازتان نخواهد داشت . » فرمان را بدان داده بود كه مسلمانان را نيرو بخشد . تا پايدارى كنند و از هم نگسلند .\r\nپس ، مسلمانان تك آوردند و بىهيچ گمان ، چنين مىپنداشتند كه سالارى كه هندك را گشوده است ، همان هاشم است ، پيش تاختند و چيزىشان باز نمىداشت و سرانجام ، چون به هندك رسيدند ، ناگهان قعقاع را ديدند كه هندك را بگرفته است و پارسيان در\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nتاختگاهى كه در برابر هندك خويش داشتند ، به چپ و راست مىگريزند . كه سرانجام در همان خار و خسك كه براى مسلمانان نهاده بودند ، خود گرفتار و نابود شدند .\r\nستوران‌شان پى شدند و پياده مىگريختند و مسلمانان در پى آنان مىتاختند . چنان كه جز اندك ، همگى به چنگ افتادند و نابود شدند . در آن روز ، از پارسيان صد هزار ، يا بيش از صد هزار تن كشته شدند . چنان كه دهانهء آن هندك و پس و پيش آن ، از كشتگان پوشيده شد . و از همين روى بود كه جنگ جلولا را « جلولاء الوقيعة [ 1 
  ] » ناميدند .\r\nدستاوردهاى جنگ جلولا ، همچون دستاوردهاى جنگ تيسپون [ مداين 
  ] ، در ميان سپاه اسلام بهر شد . گويند : سى هزار هزار در ميان تازيان بهر شده بود [ 226 
  ] كه پنج يك آن شش هزار هزار بود . زنان گرفتار را نيز بهر كردند كه بگرفتندشان و براى ايشان بزاييدند .\r\n\r\n[ بار خواستن از عمر براى پيش رفتن و پى گرفتن يزدگرد 
  ]\r\nيزدگرد همين كه از شكست سپاه ايران در جلولا آگاه شد ، از حلوان به كوهستان [ جبل 
  ] رفت و قعقاع به حلوان آمد . گشودن جلولا و فرود آمدن قعقاع در حلوان را به عمر بنوشتند و دربارهء پى گرفتن يزدگرد و ياران‌اش ، از وى بار خواستند .\r\nعمر گفت :\r\n- « دوست داشتم كه در ميان سواد و كوهستان [ جبل 
  ] ديوارى از آتش بود ، كه نه پارسيان به سوى ما آيند و نه ما سوى پارسيان رويم . از ريف ، همان سواد ما را بس ، كه من تندرستى مسلمانان را از خواسته‌اى كه به جنگ گيريم بيشتر مىخواهم . » پنج يك تاراج جنگ جلولا را ، با گروهى از آن ميان ، زياد بو سفيان كه دبير خواسته‌ها و سپاهيان بود به نزد عمر فرستادند . در مدينه ، همين كه پيش عمر رفتند ، زياد كار پيشروى سپاه اسلام را با عمر در ميان نهاد و نيك باز نمود و از وى رواديد خواست .\r\nعمر به زياد گفت :\r\n- « آيا چنان كه با من سخن گويى ، توانى كه در ميان مردم نيز بايستى و چنين سخن\r\n\r\n\r\n","description":"","footnote":"\r\n[ ( 1 ) 
  ] جلولاء الوقيعة : جلولاء : نام جاى آن جنگ ، سپس خود آن جنگ . نيز با « جلّل » [ پوشانيد 
  ] هم ريشه و هم معنى است .\r\nوقيعه : آسيب يا زخم سختى است كه بر يك سوى جنگ فرود مىآيد . ( نيز نگاه كنيد به طبرى 5 : 2460 ) .\r\n","page_name":" 329 ","page_number":329},
  {"content":"\r\n\r\nگويى ؟ » زياد گفت :\r\n- « به خدا ، در روى زمين ، كس نباشد كه در چشم من باشكوهتر از تو باشد . چگونه نتوانم با ديگران نيز بدين‌سان سخن گويم ؟ » پس ، در ميان مردم مدينه بايستاد و دربارهء آن چه كرده‌اند و بگرفته‌اند ، نيز ، در كار روا ديدى كه براى پيش رفتن به سرزمين پارسيان ، از عمر خواسته‌اند ، چنان سخن راند كه عمر گفت :\r\n- « سخنور توانا به اين مىگويند ! » و زياد گفت :\r\n- « سپاهيان ما با كردار خود ، زبانهامان را به گفتار بگشوده‌اند . » سپس ، عمر چون در پنج يك خواسته‌ها و دستاوردهايى كه از جلولا آورده بودند ، نگريست ، گفت :\r\n- « پيش از آن كه در خانه‌اى نهاده شود ، آن را در ميان كسان بهر خواهيم كرد . » شبانگاه ، عبد الرحمن عوف و عبد الله ارقم در آن جا بماندند و بر بام مسجد پاسدارى كردند . پس ، چون بامداد شد عمر با كسان بيامد . بارها را بگشادند . عمر چون آن ياقوت‌ها و زمرّدها و آن گوهرها را بديد ، گريستن گرفت .\r\nعبد الرحمان به عمر گفت :\r\n- « اى امير مؤمنان ، گريه از چيست ؟ اينك نه جاى گريه ، كه جاى سپاسگزارى و شادمانى است . » عمر گفت :\r\n- « گريه‌ام از چيز ديگر است . به خدا ، كه خدا اين همه را به مردمى ندهد ، جز آن كه به يك ديگر رشك برند ، دشمن يك ديگر شوند و سرانجام به جان هم افتند . » عمر چون از بخشش بياسود ، يكى گفت : [ 227 
  ] - « اى امير مؤمنان ، چه خوب بود اگر بخشى از آن را هم در گنج خانه مىنهادى ، تا به روز نياز ، به كار آيد . » عمر گفت :\r\n- « سخنى است كه شيطان بر زبان تو افكنده است . خدا مرا از شرّ آن نگاه دارد .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nآزمونى است براى آنان كه از پس من مىآيند . من چيزى را براى آنان بر جاى نهم كه خدا و پيمبرش گفته‌اند : پيروى از گفتهء خدا و پيمبر خدا ، كه توشه‌اى جز اين نداريم .\r\nچيزى كه هم در سايهء آن ، به اين همه رسيده‌ايم . »\r\n\r\n[ كارى كه عمر با خالد وليد كرد 
  ]\r\nبه سال هفدهم هجرت بود كه خالد وليد ، و عياض ، در سرزمين دشمنان پيش رفتند .\r\nخالد ، زير دست بو عبيد ، بر سپاه قنّسرين [ 1 
  ] سالار بود . به خواسته‌هاى كلان دست يافته بودند . در قنّسرين ، كسانى از خالد نيكى خواسته بودند كه يكىشان اشعث قيس بود .\r\nخالد ده هزار به اشعث داده بود . در كارگزارى خالد ، چيزى از چشم عمر پنهان نمىماند .\r\nبه خالد نوشت ، تا كسانى را كه در جنگ شام برون شده بودند و كسانى را كه از او دهش گرفته‌اند ، براى وى بنويسد و خالد بنوشت . پس عمر پيك را پيش خواند و نامه‌اى به بو عبيد نوشت و با پيك به سوى وى فرستاد كه ، خالد را بر پاى دارد و او را هم با دستارش ببندد و كلاه از سرش بردارد ، تا بگويد كه به اشعث ، دهش از كجا كرده است : از دارايى خود ، يا از تاراجى كه در جنگ گرفته‌اند . اگر گويد كه از دستاورد جنگ بوده است ، نادرستى خويش را پذيرفته است . اگر گويد كه از دارايى خود وى بوده ، ريخت و پاش كرده است . بارى ، به هر روى ، بر كنارش كن و كارش را بر كار خويش بيفزا .\r\nپس ، بو عبيد به خالد نامه نوشت و خالد بيامد . آن گاه مردم را گرد كرد و خود بر منبر نشست و آن پيك به سخن ايستاد و از خالد چنين پرسيد :\r\n- « اى خالد ، دهشى كه به ده هزار كرده‌اى ، از كجا داده‌اى ، از آن تو بود ، يا از دستاورد جنگ ؟ » خالد پاسخ نمىگفت . پيك چندين بار بپرسيد . بو عبيد بر منبر خاموش نشسته بود و سخنى نمىگفت .\r\nسپس ، بلال برخاست و پيش آمد و به خالد گفت :\r\n- « امير مؤمنان چنين فرموده است . »\r\n\r\n\r\n","description":"","footnote":"\r\n[ ( 1 ) 
  ] قنّسرين : شهرى آبادان كه از آن جا تا حلب يك كوچ راه بود . در سال 351 هجرى كه روميان بر حلب تاخت آوردند ، مردم قنسرين بترسيدند و از آن شهر بتاريدند . ( مراصد الاطلاع ) .\r\n","page_name":" 331 ","page_number":331},
  {"content":"\r\n\r\nدستار خالد را از سرش برداشت و از هم بگشود . هر چه مىگفت ، خالد گوش مىكرد و به جاى مىآورد . كلاه از سرش فرو نهاد . وى را بر پاى بايستانيد و با دستارش ببست و از وى پرسيد :\r\n- « چه مىگويى ؟ از دارايى خود پرداخته‌اى ، يا از دستاورد جنگ ؟ » خالد پاسخ داد :\r\n- « نه ، از دارايى خود داده‌ام . » پس ، آزادش كرد و كلاه را دوباره بر سرش نهاد و به دست خود دستار بر سرش ببست و گفت :\r\n- « از سران خود بشنويم و از ايشان فرمان بريم . بزرگ‌شان مىداريم و كارگزارشان باشيم . » خالد در شگفت ماند . ندانست كه از كار بر كنار شده است ، يا نه . بو عبيده نيز بيش از پيش بزرگ و گرامىاش مىداشت . [ 228 
  ] ليك از كار آگاه‌اش نمىكرد . سپس چون زمانى دراز بگذشت و عمر ديد كه خالد هنوز باز نگشته است ، كار را دريافت و به وى نوشت كه به مدينه باز آيد . خالد پيش بو عبيده رفت و به وى گفت :\r\n- « خدايت بيامرزاد . از اين كار چه مىخواسته‌اى ؟ تو از من چيزى را پنهان داشته‌اى كه دوست مىداشتم ، پيش از اين ، از آن آگاه مىبودم . » بو عبيد گفت :\r\nبه خدا نمىخواسته‌ام كه به هراس افتى . چاره‌اى نداشتم . مىدانستم كه از آن پريشان و در هراس شوى . » پس ، خالد به قنّسرين بازگشت و با مردم قنّسرين سخن راند و ايشان را بدرود گفت .\r\nسپس بار بر بست و راهى مدينه شد . چون به مدينه رسيد ، پيش عمر رفت و زبان به گلايه گشود . به عمر گفت :\r\n- « پيش مسلمانان از تو گله كرده‌ام . اى عمر ، به خدا ، دربارهء من نكو رفتار نكرده‌اى . » عمر گفت :\r\n- « اين همه دارايى را از كجا آورده‌اى ؟ » خالد گفت :\r\n- « از دستاورد جنگ ، از بهره‌اى كه از تاراج جنگ به من رسيده است . »\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nسپس ، بيست هزار درم از خالد بگرفت و در بيت المال نهاد و به وى گفت :\r\n- « اى خالد ، سوگند كه تو در چشم من گرامى باشى . از اين پس ، كارى نكنم كه مرا بدان سرزنش كنى . » و به شهرها نوشت :\r\n- « من خالد را از سر خشم ، يا از روى نادرستى و نااستوارى كه از وى ديده باشم ، بر كنار نكرده‌ام . ديدم كه مسلمانان شيفتهء وى شده‌اند . ترسيدم كه كارساز همو را پندارند و گمراه شوند . خواستم تا بدانيد كه كارساز خداست و نبايد كه به گمراهى افتيم . » در اين سال بود كه عمر حج كرد و مسجد الحرام را بساخت و گشاده كرد . در مكه بيست شب بماند . خانه‌هاى كسانى را كه از فروختن خانهء خويش سرباز مىزدند ، ويران كرد و بهاى آنها را در بيت المال نهاد كه سرانجام بگرفتند .\r\n\r\n[ علاء حضرمى و فرجام سرپيچى او 
  ]\r\nعلاء حضرمى ، از سوى بو بكر و سپس ، از سوى عمر ، كارگزار بحرين بود و با سعد همچشمى مىكرد . علاء ، در يك چيز برتر از سعد بود . سعد يك بار از دين بگشته بود و علاء چنين گذشته‌اى نداشت . سعد ، چون در قادسيه پيروز شد ، خسروان ايران را برانداخت ، مرز و بوم سواد ، و جاهاى ديگر را بگرفت ، و پايهء وى بلند شد . چنان كه كارش از كارى كه علاء كرده بود ، بالاتر آمد . علاء چون كار سعد را چنين ديد ، بر آن شد تا وى نيز به پارس تاخت برد و در آن سوى ، دست به كارى زند . باشد كه برترى گذشتهء خويش را بر سعد ، باز يابد . [ 229 
  ] علاء ، به برترى فرمان بردارى ، و كاستى نافرمانى درست ننگريسته بود .\r\nعمر هنگامى كه او را كارگزار بحرين كرده بود ، وى را از اين كه از دريا به سوى پارس بگذرد ، بازداشته بود . پس ، به پيامد نيك فرمان بردارى ، و فرجام بد سرپيچى ، نينديشيد . از سوى خود ، به پارس آز بست و مردم بحرين را به جنگ پارسيان خواند كه زود پذيرفتند .\r\nآنان را گروه گروه كرد . بر گروهى جارود معلّى را سالار كرد ، و بر گروهى سوار همّام را ، و بر گروهى خليد منذر ساوى را ، كه همزمان سالار همهء آن سپاه بود . سپاهيان را بى هيچ روا ديدى از عمر ، بر كشتى نشانيد . از آب بگذشتند و به كرانهء پارس رسيدند . در استخر ، هنگامى كه از آب بيرون شدند ، پارسيان را در برابر خويش ديدند . سالارشان هيربد بود ، كه پارسيان به گرد او گرد شده بودند . پارسيان در ميان سپاه اسلام و كشتىهاشان\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبايستادند . خليد چون كار را چنين ديد ، در ميان ياران خويش به سخن ايستاد و گفت :\r\n- « بارى ، خداوند ، اگر چيزى را بخواهد ، كارها چنان پيش رود ، كه سرانجام همان شود كه خدا خواسته است . اينان كارى بيش از اين نكرده‌اند ، كه شما را به جنگ خويش خوانده‌اند . شما نيز ، جز براى جنگ نيامده‌ايد . اين خاك پارس و آن كشتىهاى ما ، از آن كسى است كه در اين جنگ پيروز شود . پس ، از شكيبايى كمك گيريد و از نماز يارى جوييد . » ياران به سخنش گوش كردند و نماز پيشين را ( ظهر ) را بگزاردند و در جايى طاوس نام ، با پارسيان به نبرد برخاستند . از سپاه اسلام گروهى ، از آن ميان ، سوار ، و منذر جارود كشته شدند . خليد ، چنان كه شادى كند ، با آواز بلند چنين رجز مىخواند :\r\nتميميان ، همگى فرود آييد ، كه سپاه عمر به شكست نزديك شده است .\r\nهمگى دانيد كه من چه مىگويم .\r\n« فرود آييد . » همگى فرود آمدند و با پارسيان بجنگيدند . كشتارى سخت در ميان پارسيان كردند .\r\nپارسيان پيش از آن چنان كشتارى در سپاه خويش نديده بودند . بازماندگان سپاه پارس از ميدان رزم بتاريدند . سپس ، سپاه خليد به آهنگ بصره برون شد . ليك كشتىهاشان غرق شده بودند و خود راه بازگشت نداشتند . نيز سهرك [ 1 
  ] را ديدند كه همهء راهها را بر مسلمانان بسته است . پس ، در آن گير و دار اردو زدند و در آن پناه گرفتند .\r\nعمر از كار علاء خبر شده بود و بدانست كه وى به آن سوى آب ، سپاه فرستاده است .\r\nاز اين‌رو ، از چنان پيشامدى ، از پيش بيمناك بود . پس ، بر علاء سخت خشمگين شد و فرمان بر كنارىاش را بنوشت و براى وى فرستاد و بيمش داد . به وى دستورى داد كه از همهء كارها بر او گرانتر بود . به وى نوشت :\r\n- « با ياران زير فرمانت به سعد بپيوند ، كه سعد بر تو سالار است . »\r\n\r\n\r\n","description":"","footnote":"\r\n[ ( 1 ) 
  ] سهرك . اين نام در طبرى ( 5 : 2548 ) « شهرك » آمده است .\r\n","page_name":" 334 ","page_number":334},
  {"content":"\r\n\r\nپس ، علاء با سپاه همراه خويش راهى شد و به سعد پيوست .\r\n\r\n[ جنگ بوسبره و سهرك 
  ]\r\nعمر به عتبهء غزوان نوشت : [ 230 
  ] - « علاء حضرمى ، سپاهى را از آب بگذرانيد و پارسيانى را به ايشان به اقطاع داد .\r\nعلاء از فرمان من سرپيچيده است . گمان نمىكنم كه وى از اين كار خدا را خواسته باشد . بيم دارم كه شكست خورند ، پارسيان بر ايشان پيروز گردند و گرفتارشان كنند .\r\nمردانى را به سوى ايشان گسيل كن . پيش از آن كه شبيخون خورند ، آنان را به سپاه خويش بپيوند . » پس ، عتبه ، كسان را بدين كار بخواند و ايشان را از نامه عمر بياگاهانيد . عاصم عمرو ، و عرفجه و كسانى كه همپايهء ايشان بودند ، همچون احنف قيس ، سعد بو عرجاء ، و صعصعهء معاويه ، بپذيرفتند و با دوازده هزار سپاهى به سالارى بو سبره پسر ابو رهم راهى شدند . بر استران سوار بودند و اسبان را يدك مىكشيدند .\r\nبوسبره ، با ياران و سپاه به راه افتاد و از كناره برفت و به كس برنخورد و كس در برابرش نايستاد . تا سرانجام به خليد و ياران خليد رسيد . در همان جا كه استخريان و پراكندگانى ديگر ، پس از نبرد طاوس ، راه را بر خليد و ياران بريده بودند و با آنان نبرد كرده بودند . استخريان ، در آن گير و دار ، از همهء پارسيان كمك خواسته بودند كه از هر سو و هر خوره ، به ياريشان شتافته بودند . پس ، پارسيان و بوسبره ، پس از جنگ طاوس ، دوباره به هم رسيدند . اين هنگامى بود كه كمكيان سپاه اسلام ، و كمكيان سپاه پارس ، هر دو ، به آن جا رسيده بودند . سالار سپاه پارس سهرك بود . سرانجام ، با هم به نبرد برخاستند و خدا مسلمانان را پيروز كرد و مشركان را بكشت . و مسلمانان آن چه خواستند به غنيمت گرفتند . در اين جنگ نوخاستگان بصره نمايان‌تر بودند و از نوخاستگان شهرهاى ديگر برتر آمدند . آن گاه با دستاورد جنگ بازگشتند . عتبه به آنان نوشته بود كه شتاب كنند و در راه به چپ و راست نروند . تا سرانجام ، به بصره رسيدند . و به عتبه پيوستند .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\n[ شكست هرمزان در شوشتر 
  ]\r\nعتبه پيش از اين اهواز را گشوده بود . و با هرمزان نبرده كرده بود . در شوشتر بود كه بر هرمزان پيروز شده بود ، و اين پس از نبردى چند بود كه در ميان‌شان رفته بود . در واپسين نبرد هرمزان گرفتار شد و دست خود را در دست سپاه اسلام نهاد و حكم عمر را در كار خويش بپذيرفت . هرمزان ، براء مالك و مجزأهء ثور را به دست خود كشته بود .\r\n\r\n[ بوسبره هرمزان را به مدينه مىفرستد 
  ]\r\nبوسبره ، گروهى را ، همچون انس مالك ، و احنف قيس ، راهى مدينه كرد و هرمزان را با ايشان به نزد عمر فرستاد . اينان با ابو موسى به بصره آمدند و آن گاه ، از بصره راهى مدينه شدند .\r\nچون به مدينه رسيدند ، هرمزان را در جامهء ويژه‌اش ، جامه‌اى كه از ديباى زربفت بود بياراستند . تاج ياقوت نشان او را كه آذين‌اش مىگفتند ، بر سرش نهادند و با همه زيورها كه داشت آراسته‌اش كردند ، تا عمر و مسلمانان مدينه ، وى را در آن فرّ و شكوه ببينند .\r\nهرمزان را در آن جامه و آن زيورها ، اين چنين بساختند و به آهنگ خانهء عمر ، در ميان مردم مدينه به راه انداختند . عمر را در خانه‌اش نيافتند . پرسيدند كجاست ؟ گفتند در مسجد است . در مسجد نيز عمر را نديدند و بازگشتند . در راه بازگشت ، به كودكان مدينه برخوردند [ 231 
  ] كه سرگرم بازى بودند . كودكان گفتند :\r\n« از چه سرگردانيد ؟ عمر را مىخواهيد ؟ در سوى راست مسجد ، كلاه خود را زير سر نهاده و خفته است . » عمر براى پذيرفتن نمايندگان كوفه با كلاه نشسته بود . چون ديدار پايان گرفت و كوفيان برفتند و خود تنها ماند ، كلاه از سر برداشت و زير سر نهاد و بخفت .\r\nپس ، آن گروه به سوى مسجد باز گشتند و تماشائيان همراهىشان مىكردند .\r\nسرانجام ، چون به مسجد در آمدند و عمر را بديدند ، نزديك وى نشستند . در مسجد خفته ، يا بيدارى جز عمر نبود . تازيانه را همچنان در دست داشت . دستش به بند تازيانه بود .\r\nهرمزان پرسيد : « پس ، عمر كجاست ؟ » گفتند : « اينك عمر . » فرستادگان همراه ، به مردم اشاره مىكردند كه خاموش باشند و هياهو نكنند . هرمزان\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nكه گوشش با ايشان بود ، پرسيد :\r\n- « پس ، نگهبانان و دربانان وى كجايند ؟ » گفتند : « عمر دربان و نگهبان ، يا دبير و ديوان ندارد . » هرمزان گفت : « پس ، مىسزد كه پيمبر باشد . » گفتند : « نه . ليك كار پيمبران كند . » مردم انبوه شدند و سخن بسيار مىگفتند . تا سرانجام ، عمر از آن هياهو بيدار شد و بنشست . چون چشمش به هرمزان افتاد ، پرسيد :\r\n- « هرمزان ! » گفتند : « آرى . » عمر نگاهى به هرمزان كرد و در آن جامه و آن زيورها كمى بينديشيد و گفت :\r\n- « از آتش دوزخ به خدا پناه مىبرم . سپاس خداى را كه اين مرد و پيروان‌اش را به اسلام خوار كرد . اى مسلمانان ، به اين دين چنگ زنيد . به راه پيمبر رويد . دنيا شما را سرمست نكند ، كه دنيا بس فريبكار است . » فرستادگان به عمر گفتند :\r\n« اين شاه اهواز است . با وى سخن بگو . » عمر گفت : « نه ، تا زيورى بر تن وى است ، با وى سخن نخواهم گفت . » آن گاه ، جامه و زيورها را ، از تنش ، جز شرمگاه ، به در آوردند و جامه‌اى درشت بر تن وى كردند . [ 232 
  ] عمر گفت : « هى هرمزان ، فرجام نيرنگ و فرجام كار خدا را چگونه مىبينى ؟ » هرمزان گفت : « اى عمر ، از اين پيش ، خدا ، ما و شما را به خود واگذاشته بود . نه با ما بود و نه با شما . اين بود كه ما بر شما چيره بوده‌ايم . اينك ، چون با شماست ، شما بر ما پيروز آمده‌ايد . » عمر گفت : « نه . تا ديروز شما همداستان بوده‌ايد و ما پراكنده . بدين روى شما چيره بوده‌ايد . »\r\n\r\nسخن از نيرنگى كه هرمزان زد تا عمر به وى امان داد\r\nسپس ، عمر گفت : « بهانه‌ات چيست ، از چه روى پياپى پيمان شكسته‌اى ؟ »\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nهرمزان گفت : « بيم دارم پيش از آن كه پاسخ بگويم مرا بكشى . » عمر گفت : « از اين بيم مدار . » پس ، هرمزان آب خواست و در كاسه‌اى بياوردند . گفت :\r\n- « اگر از تشنگى بميرم ، در چنين ظرفى آب نمىتوانم نوشيد . » پس ، در جامى كه خوش مىداشت براى وى آب آوردند و بگرفت . دستش مىلرزيد .\r\nاين بار گفت :\r\n- « بيم دارم هنگامى كه آب مىنوشم مرا بكشند . » عمر گفت : « مترس . باكى بر تو نيست ، تا آب را بنوشى . » هرمزان آب را بر زمين ريخت و عمر گفت :\r\n- « باز ، آب بياوريد . كشته شدن و تشنگى را يك جا بر او مخواهيد . » هرمزان گفت : « نيازى به آب ندارم . مىخواستم هم از اين راه ، امان بگيرم . » عمر گفت : « من تو را خواهم كشت . » هرمزان گفت : « به من امان داده‌اى . » عمر گفت : « دروغ مىگويى . » انس گفت : « راست مىگويد اى امير مؤمنان ، به وى امان داده‌اى . » عمر گفت : « اى انس ، واى بر تو ! من به كشندهء مجزأه و براء امان مىدهم ؟ براى سخنت دليلى بياور ، [ و گر نه تو را كيفر دهم . 
  ] [ 1 
  ] انس گفت : به هرمزان گفتى : تا هنگامى كه به من پاسخ نگويى ، باكى بر تو نيست ، و گفتى : تا هنگامى كه آب را ننوشى تو را نخواهيم كشت . » ياران بزرگ پيمبر كه در آن جا بودند نيز چنين گفتند .\r\nپس ، عمر رو به هرمزان كرد و گفت :\r\n- « اينك بهانهء پيمان شكستن‌ات را بگو . » [ 233 
  ] هرمزان گفت : « چون زندگان سخن گويم يا چون مردگان ؟ » عمر گفت : « چون زندگان . » هرمزان گفت : « بار سوم نيز به من امان داده‌اى . »\r\n\r\n\r\n","description":"","footnote":"\r\n[ ( 1 ) 
  ] افزوده از طبرى . ( 5 : 2559 ) .\r\n","page_name":" 338 ","page_number":338},
  {"content":"\r\n\r\nعمر گفت : مرا فريب داده‌اى ! نه به خدا ، امان نمىدهم ، مگر اسلام آرى .\r\nيكى به هرمزان گفت : « مسلمان شو ، و گر نه كشته مىشوى ! » پس هرمزان ، اسلام آورد و عمر براى وى دو هزار بريد و در مدينه جاىاش داد .\r\n\r\n[ عمر و زبان پارسى 
  ]\r\nمغيرهء شعبه ، پيش از رسيدن تر زبان ، [ ترجمان 
  ] گفت و گوى عمر را با هرمزان در ميان بر مىگردانيد .\r\nعمر به مغيره گفت : « از هرمزان بپرس ، از كدام سرزمينى . » و مغيره چنين پرسيد : « از كذام ارضيه ؟ » [ 1 
  ] هرمزان پاسخ داد : « مهرگانىام . » مغيره پارسى را اندكى مىدانست .\r\nعمر به مغيره گفت : نمىبينم كه پارسى را نيكو بدانى . پارسى را هر چند نيكو بدانيد ، باز گيچ شويد . چون گيچ شويد پريشان گوييد . در كار پارسى به هوش باشيد ، كه پارسى گنگ است . » [ 2 
  ] سپس زيد [ ترزبان عمر 
  ] رسيد و از آن پس ، ترزبان ميان عمر و هرمزان خود زيد بود .\r\n\r\nرايى درست از احنف قيس\r\nعمر به فرستادگان گفت :\r\n- « بسا كه مسلمانان ، زينهاريان [ 3 
  ] را مىآزارند و كارى كنند كه پيمان شما را مىشكنند . » فرستادگان گفتند :\r\n- « جز رفتار خوش از ايشان نمىدانيم . »\r\n\r\n\r\n","description":"","footnote":"\r\n[ ( 1 ) 
  ] در متن به همين گونه پارسى و تازى آمده است . يعنى از كدام سرزمينى ، از كجايى ؟\r\n[ ( 2 ) 
  ] در متن : فانّها تنقص الإعراب . در طبري ( 5 : 2560 ) : تنقض الإعراب . اعراب ، يعنى نيكو نشان دادن ، يا گزارش نيك آن چه در دل است . نحو را اعراب گفته‌اند . چون اگر نباشد ، زبان تازى آشفته و گنگ مىشود . از سوى ديگر ، تازيان ، از آن جا كه سخن ديگران را در نمىيافته‌اند ، ايشان را گنگ ( عجم ) خوانده‌اند .\r\n[ ( 3 ) 
  ] زينهاريان : ذمّيان .\r\n","page_name":" 339 ","page_number":339},
  {"content":"\r\n\r\nعمر گفت :\r\n- « پس ، چگونه چنين است ؟ » در سخن‌شان چيزى كه به عمر آگاهى دهد ، و او را آرام كند ، نبود . جز سخن احنف كه گفت : [ 234 
  ] - « اى امير مؤمنان ، من به تو مىگويم . تو ما را از پيشروى در سرزمين ايران باز داشته‌اى و گفته‌اى بدان چه در دست داريم بسنده كنيم . شاه ايران زنده است . هم اكنون در ميان ايشان است . پارسيان تا خسرو را با خود دارند ، با ما در جنگ خواهند بود . هيچ دو پادشاهى در كشورى گرد نشده‌اند ، جز آن كه يكىشان ، ديگرى را بر انداخته است .\r\nچنين ديده‌ام كه هر بار كه بخشى از خاكشان را گرفته‌ايم ، اين نبود مگر به دنبال آن كه پارسيان آهنگ ما كرده بوده‌اند . آن كه پارسيان را به سوى ما بر مىانگيزد پادشاه ايشان است . كارشان همواره همين خواهد بود . مگر روا دارى كه در خاكشان پيش رويم ، و خسرو را از ايران برانيم ، از ميانهء مردش دور سازيم . كه در آن هنگام نوميد شوند و آرام گيرند . » عمر گفت : « به خدا راست گفته‌اى و كار را به درستى باز نموده‌اى . » چنين بود كه عمر پيشروى در ايران را بر سپاه اسلام روا داشته بود .\r\n\r\n[ رفتن يزدگرد به استخر 
  ]\r\nيزدگرد به رايزنى موبد به استخر رفت . در آن جا كه تختگاه بود بماند و از آن جا به پيرامون كشور سپاه مىفرستاد . سپس ، چون به اسپهان رسيد ، روزى چند در آن شهر بماند . سياه نيز بيامد . از هر شهرى كه مىگذشت سپاهى گرد مىكرد و هر كه را كه مىخواست برمىگزيد . سياه به راه افتاد و يزدگرد به دنبال او مىرفت . تا سرانجام به استخر رسيدند و يزدگرد ، سياه را به شوشتر فرستاد . همچنان از جايى به جايى مىرفتند كه عمّار ياسر بيامد . ابو موسى در آن هنگام در شوشتر بود .\r\n\r\n[ سياه به اسلام مىگرود 
  ]\r\nسياه ، سران سپاه را كه با وى از اسپهان آمده بودند ، پيش خواند و به آنان گفت :\r\n- « نيك مىدانيد كه ما مىگفته‌ايم كه ، اين مردم تيره بخت و تيره روز ، سرانجام بر اين\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسرزمين چيره خواهند شد ، ستوران‌شان در دربار استخر و كاخهاى خسروان پشكل خواهند انداخت ، اسبانشان را به درختان كاخها خواهند بست . اينك ، چنان كه مىبيند ، پهنه‌هايى از اين خاك را گرفته‌اند . با هر لشكرى كه مىجنگند مىشكنند . به هر دژى كه مىرسند مىگشايند . در كار خويش نيك بينديشيد . » سران گفتند : « راى ، راى تو است . » [ 235 
  ] سياه گفت : پس ، هر كدام از شما ، به جاى من ، كار را با كسان و ياران‌اش در ميان نهد .\r\nمرا راى آن است كه به آيين تازيان درآييم . » شيرويه را با ده تن از سواران به نزد ابو موسى فرستادند ، تا شرطهايى نهد و به اسلام در آيند . پس ، شيرويه پيش ابو موسى آمد و به وى گفت :\r\n- « ما به آيين شما گرايش يافته‌ايم ، به چند شرط . يكى آن كه در كنار شما با ايرانيان بجنگيم ، ليك ، در جنگى كه با تازيان كنيد در كنار شما نباشيم . ديگر آن كه اگر تازيانى با ما از در جنگ درآيند ، شما از ما بازشان داريد . ديگر آن كه هر كجا كه خود بخواهيم بمانيم . و با هر كس از شما كه ما مىخواهيم ، باشيم . ديگر آن كه بهترين دهش را به ما دهيد . بايد كسى كه بالادست تو است ، اين خواست ما را استوار دارد . » ابو موسى گفت : « آن چه ما راست شما راست ، و آن چه بر ماست بر شما نيز باشد . » گفتند : « نمىپذيريم . » پس ، ابو موسى كار را به عمر نوشت و عمر در پاسخ به وى دستور داد :\r\n- « آن چه خواسته‌اند همه را بپذير . » پس ، ابو موسى پيمان را بنوشت و سياه و ياران ، اسلام آوردند . چنان كه در محاصرهء شوشتر با آنان بودند . ليك ابو موسى كوشش و كارسازى از ايشان نمىديد . به سياه گفت :\r\n- « اى يك چشم ، تو و يارانت چنان نيستيد كه پيش از اين از شما مىديده‌ايم ! » سياه گفت : « در اين آيين ، ما همچون شما نباشيم . بينش ما بينش شما نيست . ما را چون شما زن و فرزند در اين جا نباشد كه به انگيزه دفاع از ايشان نبرد كنيم . شما بهترين دهش را به ما نداده‌ايد . با آن كه ما را ساز و ستور است و شما را ساز و برگ نيست . » باز ، ابو موسى به عمر نامه نوشت و عمر پاسخ داد :\r\n- « آنان را در خور آزمايشى كه در جنگ دهند بهترين عطا ده ، بيش از بيشترين عطايى كه يك تازى مىگيرد . »\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nپس ، عطاى يك صد تن از ايشان را دو هزار ، و عطاى شش تن از ايشان را دو هزار و پانصد معين كرد . آن شش تن سياه و خسرو كه مقلاص [ 1 
  ] لقب داشت ، و شهريار و شيرويه و سارويه و افريدون بودند .\r\n\r\nسخن از ترفندى در گشودن يك دژ\r\nامّا سياه ، [ در واپسين دمان شب ، 
  ] [ 2 
  ] در جامهء پارسى خويش ، به سوى دژى رفت .\r\nبرخى گويند كه آن دژ ، دژ شوشتر بوده است . بارى ، چون بدان جا رسيد ، جامه‌اش را خون آلود كرد و خويشتن را در كنار دژ بر خاك افكند . بامدادان مردم دژ مردى را ديدند در جامهء پارسى كه بر خاك افتاده است . گمان كردند كه مردى از خودشان است و دشمن وى را كشته است . [ 236 
  ] پس ، همين كه دروازهء دژ را بگشودند كه به درون‌اش برند ، ناگهان سياه برجست و با آنان درآويخت ، كه دروازه را فروهشتند و بگريختند . اين چنين بود كه سياه ، به تنهايى دژ را بگشود و درون شد و مسلمانان به دنبال او به دژ درآمدند .\r\nامّا خسرو ، به سوى دژى ديگر كه در ميان‌اش گرفته بودند ، رفت . بزرگ آن دژ بر بالاى دژ رفت . همچنان كه با وى سخن مىگفت خسرو تيرى بينداخت و او را از پاى در آورد .\r\n\r\nنيرنگى كه مردم جندىشاپور زدند و از تنگنا بيرون آمدند و سياستى از عمر\r\nاما كار جندىشاپور چنين بود كه ، بوسبره همين كه از كار شوش بپرداخت ، با سپاهيان‌اش از شوش راهى جندىشاپور شد . در پيرامون جندىشاپور فرود آمد . شهر را روزى چند در ميان داشت . رزم آوران جندىشاپور ، در بام و شام با بوسبره به نبرد مىپرداختند . در اين بودند كه امان نامه‌اى از اردوى مسلمانان به درون شهر افتاد . پس دروازهء دژ از درون گشوده شد . سپاه اسلام ناگهان ديد كه درها يكى پس از ديگرى باز مىشوند . مردم شهر از خانه‌ها بيرون آمدند . بازارها گشوده شد و هر كس دنبالهء كار\r\n\r\n\r\n","description":"","footnote":"\r\n[ ( 1 ) 
  ] مقلاس : دوشنده قلوص كه شتر پاى بلند باشد .\r\n[ ( 2 ) 
  ] افزوده از طبرى : 5 : 2564 .\r\n","page_name":" 342 ","page_number":342},
  {"content":"\r\n\r\nخويش گرفت .\r\nمسلمانان چون چنين ديدند در شگفت شدند . پيام دادند كه :\r\n- « شما را چه مىشود ؟ » پاسخ دادند :\r\n- « امان نامه‌اى را كه براى ما به درون شهر انداخته‌ايد ، پذيرفته‌ايم . سربها را مىپذيريم . در برابر ، شما ما را در پناه خويش مىگيريد ؟ » گفتند :\r\n- « امان نامه‌اى به سوى شما نيفكنده‌ايم . » گفتند :\r\n- « ما نيز دروغ نگفته‌ايم . » مسلمانان از يك ديگر پرس و جو كردند . ناگهان دريافتند كه بنده‌اى مكنف نام كه در اصل از مردم جندىشاپور بود ، امان نامه‌اى براى همشهريان خويش نوشته است .\r\nمسلمانان گفتند :\r\n- « وى بنده‌اى بيش نيست . » ايشان گفتند :\r\n- « ما آزادتان را از بنده‌تان باز نمىشناسيم . امان نامه‌اى به ما رسيده است . آن را پذيرفته‌ايم و چنان كه بود ، به كار بسته‌ايم . اگر مىخواهيد ، پيمان خود را بشكنيد . » دست از ايشان بداشتند و كار را در نامه‌اى به عمر نوشتند .\r\nعمر در پاسخ نوشت :\r\n- « پيمان دار كسى است كه پيمان را ، هر چند به گمان ، نيكو نگاه دارد . پيمان‌شان را روا گيريد و پاس داريد . »\r\n\r\n[ عمر ، و كار بستن راى احنف 
  ] [ در پيشروى به خاك ايران و پيگيرى يزدگرد 
  ]\r\nسپس ، عمر بر آن شد كه راى احنف را در پيشروى به خاك ايران و پيگيرى يزدگرد ، به كار بندد . پس ، براى هر يك از سالاران و سپاههاشان ، كه از كوفيان و بصريان بوده‌اند ، پرچم بست . پرچم احنف را براى خراسان بست .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nيزدگرد چون از كوهستان [ 1 
  ] [ جبل 
  ] برون شد و به مرو رسيد ، به لشكرهاى خود در اين سو و آن سو نامه نوشت . به مردم كوهستان [ جبال 
  ] كه در ميانهء در بند و سند و خراسان و حلوان بوده‌اند ، به همه‌شان نامه نوشت . همگان بجنبيدند و نامه‌ها به يك ديگر نوشتند و به سوى يك ديگر بر نشستند . [ 237 
  ] همداستان شدند كه به نهاوند روند و كار را در آن جا استوار دارند . پس ، مردم ميانهء حلوان و خراسان ، و مردم ميانهء در بند و حلوان ، و مردم ميانهء سيستان و حلوان ، همگى در آن جا فراهم شدند . پارسيان و پهلوگان [ 2 
  ] و مردم كوهستان كه صد و پنجاه هزار تن بوده‌اند ، گرد شدند . سران سپاهها به نزد فيروزان كه بر همه‌شان سالار بود ، انجمن كردند و در ميان راى زدند . يكىشان گفت :\r\n- « محمد كه دين براى تازيان آورده ، خود آهنگ اين سوى نكرده است . پس از وى ، شاه‌شان ابو بكر بود . وى نيز كارى به كار پارس نداشته است . مگر تاخت و تازى كه هم در مرزها مىكرده‌اند . اينك ، عمر شاه شده است . كشورش از هر سو چندان گسترش يافته است كه شما را نيز در خود گرفته ، سراسر سواد و اهواز را از آن خويش كرده است .\r\nوى به همين خشنود نمانده است و سرانجام تا درون خانهء شما پارسيان و دل كشورتان تاخت آورده است . اينك ، اگر شما خود به سوىشان نتازيد ، آنان به سراغ شما آيند .\r\nعمر تختگاه كشورتان را نابود كرده و تا درون سرزمين‌تان تاخته است . تا هنگامى كه سپاهش را از كشورتان نرانيد و اين دو شهر را باز نستانيد و او را هم در كشورش ، و در آرامگاهش ، سرگرم نداريد ، از شما دست بر نخواهد داشت . » پس ، با يك ديگر پيمان استوار ببستند و در ميان بنوشتند و بر آن همداستان شدند .\r\nچون سعد از كار پارسيان آگاه شد ، شتابان به سوى عمر راهى شد كه خود با عمر سخن گويد . نيز بدان روى كه برخى سپاهيان بر سعد تباهى كرده و نزد عمر از او به بدى ياد كرده بوده‌اند . بارى ، عبد الله پور عبد الله [ 3 
  ] پور عتبان را جانشين خويش كرد و خود برفت .\r\n\r\n\r\n","description":"","footnote":"\r\n[ ( 1 ) 
  ] كوهستان : قزوينى معاصر ياقوت كه وى نيز كتاب خود را به تازى نوشته ، « كوهستان » را به گونهء معرّب ( قوهستان ) به جاى جبال ( بلاد جبل ) به كار برده است . ( دهخدا : « جبال » ) . نيز نگاه كنيد به مقدمهء شاهنامه ابو منصورى ( هزار سال نثر پارسى ص 47 ) .\r\n[ ( 2 ) 
  ] در متن : « فارس و الفهلوج » .\r\n[ ( 3 ) 
  ] به همين گونه : عبد الله پور عبد الله پور عتبان .\r\n","page_name":" 344 ","page_number":344},
  {"content":"\r\n\r\nعبد الله به عمر نوشت :\r\n- « يك صد و پنجاه هزار جنگجوى جانباز پارسى گرد آمده‌اند . اگر در تاختن پيشدستى نكنيم و آهنگ ما كنند ، هنوز گستاخ‌تر و نيرومندتر شوند . ليك اگر ما پيش از ايشان بجنبيم و نخست ما بر آنان تاخت بريم ، پيروزى از آن ما و شكست از آن ايشان خواهد بود . » پيك اين پيام ، مردى بود « قريب » نام كه پسر مردى با نام « ظفر » بود . با نامهء عبد الله و آن خبر به نزد عمر آمد . عمر نامه را بخواند و گزارش پيك را بشنيد .\r\nسپس از پيك پرسيد : « نام تو چيست ؟ » پيك پاسخ داد : « نامم قريب است . » عمر پرسيد : « پسر كه باشى ؟ » پيك پاسخ داد : « پسر ظفر . » عمر اين را به شگون گرفت و گفت :\r\n- « پيروزى ( ظفر ) نزديك ( قريب ) است و نيرويى جز به يارى خداوند نيست . » [ 238 
  ]\r\n\r\nسخن از رايى چند كه يكىشان درست بود\r\nبانگ برداشتند : « نماز به جماعت . » پس ، همگان گرد شدند و سعد نيز از راه رسيد [ 1 
  ] . عمر گفت :\r\n- « سعد را پيش من آريد . » سپس ، عمر بر منبر رفت و خبر را با ياران باز گفت و از ايشان راى خواست . گفت :\r\n- « اين ، روزى است كه روزهايى در پى دارد . سخنم را بشنويد و راى خويش بگوييد .\r\nسخن كوتاه كنيد ( با يك ديگر مستيزيد ، كه زبون شويد و بادتان برود [ 2 
  ] . ) پر مگوييد ، دراز مگوييد كه سر در گم شويد و راى زدن دشوار گردد . بر سر آنم كه با سپاهى كه در اين جا دارم و توانم گرد كرد ، روان شوم و در ميانهء اين دو شهر [ مكه و مدينه 
  ] فرود آيم . سپس ،\r\n\r\n\r\n","description":"","footnote":"\r\n[ ( 1 ) 
  ] عمر رسيدن « سعد » را نيز به شگون گرفت . نگاه كنيد طبرى 5 : 2609 .\r\n[ ( 2 ) 
  ] س 8 انفال : 46 .\r\n","page_name":" 345 ","page_number":345},
  {"content":"\r\n\r\nآنان را گسيل كنم و خود با سپاه خويش پشتوانهء ايشان مانم . تا خدا كارشان را بگشايد و آن چه خواهد كند . » طلحهء عبيد الله برخاست و گفت :\r\n- « اى امير مؤمنان ، آزمونها تو را فرزانه و آبديده ساخته است . تو خود بهتر دانى . همان كن كه راى تو است . » بدين آرش سخنى دراز گفت و نشست .\r\nباز عمر گفت : « امروز روزى است كه روزهايى در پى دارد . سخن گوييد . » عثمان عفّان برخاست و پس از گواهى بر يگانگى خدا و پيمبرى پيامبر ، گفت :\r\n- « اى امير مؤمنان ، به راى من ، به مردم يمن بنويس كه از يمن به راه افتند . به شاميان بنويس كه از شام راهى شوند . تو خود با مردم مكه و مدينه به سوى كوفه و بصره رو ، و با همهء مسلمانان در برابر همهء مشركان رزم كن . چه ، اگر با همه ياران و سپاهيان به جنگ روى ، فزونى و انبوهى دشمن در چشمت اندك نمايد و خود را نيرومند يا بى . اى امير مؤمنان ، بىتازيان تو خود چه باشى ، از نيروى گيتى چه دارى ، به چه پناه برى ؟ اين روزى است كه روزهايى در پى دارد . [ هم با راى خويش و هم با ياران ، در اين جنگ انباز باش و از آن بر كنار ممان [ 1 
  ] . 
  ] ياران سخن گوييد . » سپس على ( ع ) برخاست و گفت :\r\n- « بارى ، تو اگر شاميان را از شام بيرون فرستى ، رويمان به سوى زن و فرزند خويش روند . اگر يمنيان را از يمن به راه اندازى حبشيان به زن و فرزند خويش پيوندند . اگر مردم اين زمين را راهى كنى [ 239 
  ] تازيان از هر سو پيمان بشكنند و چون خانگيان را پشت سر مىنهى ، كارت در پشت سر ، از كارى كه در پيش رو دارى دشوارتر گردد .\r\nبگذار تا مردم همچنان در شهرهاى خويش بمانند . به بصريان بنويس تا بر سه گروه شوند : گروهى با ذمّيان بمانند تا زينهار نخورند و پيمان نشكنند . گروهى در كوفه به برادران خويش بپيوندند و ياور ايشان باشند . چه پارسيان اگر تو را بينند و دانند كه سر تازيان و ريشهء ايشان باشى ، كوشاتر بجنگند و در برابر تو انبوه‌تر و فشرده‌تر شوند . امّا آن چه دربارهء راهى شدن آنان گفتى ، بدان كه خداوند بيش از تو از آن ناخشنود است .\r\n\r\n\r\n","description":"","footnote":"\r\n[ ( 1 ) 
  ] افزوده از طبرى 5 : 2612\r\n","page_name":" 346 ","page_number":346},
  {"content":"\r\n\r\nخداوند بر تغيير آن چه خود نپسندد ، از تو تواناتر است . امّا آن چه از شماره‌شان گويى ، ما در گذشته با بسيارى سپاه نمىجنگيده‌ايم ، كه با يارى خدا به نبردشان مىرفته‌ايم . » عمر گفت :\r\n- « آرى ، راى همين است . سوگند كه اگر من خود از اين جا برون روم ، پيمانم را از هر سو بشكنند . ايرانيان اگر مرا بينند ، ديگر ميدان را فرونگذارند . كسانى كه هنوز به آنان كمك نكرده‌اند ، آنك كمك كنند و گويند : اين ريشهء عرب است . اگر او را نابود كنيم ، ريشهء عرب را زده‌ايم . اينك راى زنيد ، تا بر كار آن مرز و بوم چه كس را بگمارم . بايد كه از عراقيان باشد . » ياران گفتند : اى امير مؤمنان ، تو خود سپاه خويش و مردم عراق خويش را بهتر مىشناسى . آنان فرستادگان خود را به نزد تو فرستاده‌اند . آنان را ديده‌اى و با ايشان سخن گفته‌اى . »\r\n\r\n[ گماشتن نعمان مقرّن بر كار نهاوند 
  ]\r\nنعمان مقرّن كارگزار كسكر بود . سعد كار خراج را در كسكر به وى سپرده بود . به عمر نوشت :\r\n- « كار من و كار كسكر ، كار آن جوان است كه روسپيى در كنار دارد كه خويشتن را براى وى بزك كند و خوشبو سازد . تو را به خدا ، مرا از اين كار بردار و به سوى لشكرى از لشكرهاى اسلام فرست . » در همين روز كه عمر با ياران سخن گفت و از ايشان راى خواست و داستان‌اش را در پيش گفته‌ام ، عمر به ياران گفت :\r\n- « هان به خدا سوگند ، كه بر كارشان مردى را مىگمارم كه فردا چون جنگ درگيرد ، در پيشاپيش سپاه باشد . » ياران پرسيدند : « وى كيست ؟ » عمر گفت : « نعمان مقرّن . » گفتند : « در خور پارس همو است . » پس ، عمر به نعمان نوشت : « به نهاوند رو كه تو سالار سپاه ما در آن جايى . » چون جنگ در گرفت ، نخستين كشتهء كارزار ، نعمان بود . ما كار او را در جاى خود\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nگزارش خواهيم كرد .\r\nعمر ، قريب ظفر را ، و با وى ، سايب اقرع را بازگردانيد . سايب در آن هنگام [ 240 
  ] استوار و بخشگر دستاورد جنگ در ميان سپاه بود ، كه هم دبير بود و هم شمارگرى مىدانست . چنان كه محمد مسلمه پيگير و بازرس كار كارگزاران بود و در پيرامون ايشان مىگشت .\r\nعمر به سايب اقرع گفته بود :\r\n- « اگر خداوند ياريتان كرد و پيروز شديد ، دستاورد جنگ را در ميان سپاه بهر كن .\r\nمرا مفريب و گزارش نادرست ميار . ليك ، اگر شكست خورديد ، نه تو مرا بينى و نه من تو را ، كه زير خاك بهتر كه بر روى خاك باشى . » قريب و سايب ، نامه عمر را كه دستور شتاب بود ، به كوفه بردند . دنباله‌هاى سپاه كوفه از همه شتابان‌تر بودند . زيرا مىخواسته‌اند كه در راه دين كوشش كنند و بهره‌اى برند .\r\n\r\nسخن از نيرنگى كه هرمزان بر عمر زد و كارساز نبود [ و آن چه زان پس روى داد 
  ]\r\nعمر خطاب ، هرمزان را كه به وى امان داده بود ، پيش خواند و به وى گفت :\r\n- « به من اندرز ده كه تو را امان داده‌ام . » هرمزان گفت : « آرى ، ايرانيان ، امروز يك سر و دو بال‌اند . » عمر گفت : « سر كجاست ؟ » هرمزان گفت : « در نهاوند با بندار ، كه سرداران خسرو و مردم اسپهان با اويند . » عمر پرسيد : « پس دو بال كجايند ؟ » جاىشان را نام برد .\r\nسپس هرمزان گفت : « دو بال را از تن جدا كن ، كار سر آسان خواهد شد . » عمر گفت : « دروغ مىگويى اى دشمن خدا . نخست به سر مىپردازم . نخست سر را جدا خواهم كرد ، كه اگر سر جدا شود ، از دو بال كارى نيايد . » پس ، به ابو موسى نوشت كه با بصريان راهى شود . به حذيفه نوشت كه با كوفيان روان شود . گروهى را از مدينه فرستاد كه پسرش عبد الله عمر و مهاجران و انصار از ايشان\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبودند . به آنان گفت :\r\n- « هر گاه به هم رسيديد ، سالارتان نعمان مقرّن است . » حذيفهء يمان با ياران برفت . نعيم مقرن ، برادر نعمان نيز همراه وى بود . در طرز [ 1 
  ] بود كه به نعمان رسيدند . سوارانى را به سالارى نسير در مرج القلعه نهادند . عمر به سلمى بن قين ، و حرمله ، و زرّ بن كليب [ 241 
  ] و سرداران سپاهى كه در ميانهء پارس و اهواز بوده‌اند ، نوشت :\r\n- « مردم و سرزمين خود را در ميان گيريد و از اين راه ، پارسيان را از برادران خود سرگرم داريد . در مرزهاى ميان اهواز و پارس بمانيد ، تا دستور من به شما رسد . » مجاشع مسعود سلمى را به اهواز فرستاد . به وى گفت تا از آن جا با شتاب به ماه رود .\r\nچون به غضى شجر از پهنهء مرج القلعه رسيد ، نعمان به وى دستور داد تا در جاى خويش بماند . سلمى و حرمله و زرّ پيش رفتند و به مرزهاى اسپهان و پارس رسيدند و در آن جا راه كمك را بر پارسيان بريدند .\r\nهنگامى كه نعمان در طرز بود ، نامه‌اى از عمر به وى رسيد كه :\r\n- « اينك ، دلاوران و مردان تازى را با خوددارى . از ايشان و راى شان يارى جوى . از طليحه و عمرو ، پرسش كن . ليك ، بر كارىشان مگمار . » پس طليحه و عمرو ، و عمرو بن ابى سلمى را از طرز گسيل داشت ، تا مگر از كار پارسيان آگاه شوند و گزارشى آرند ، امّا عمرو ، و عمرو ، در آخر شب از ميانهء راه بازگشتند .\r\nطليحه به آن دو گفت : « چرا باز مىگرديد ؟ » گفتند : « يك شبانه روز رفته‌ايم و چيزى نديده‌ايم . از آن بيم داريم كه راه را بر ما ببرند . » ليك ، طليحه خود پروايى نكرد و به تنهايى پيش رفت تا به نهاوند رسيد . از نهاوند تا طرز بيست و چند فرسنگ بود .\r\nمردم گفتند : « باز طليحه از دين برگشته است . »\r\n\r\n\r\n","description":"","footnote":"\r\n[ ( 1 ) 
  ] طرز : در متن تجارب ، نيز در طبرى ( 5 : 2616 ) به همين ضبط است . در پانوشت طبرى طزر ( نخست زاى نقطه دار و سپس راى بىنقطه ) نيز آمده است .\r\n","page_name":" 349 ","page_number":349},
  {"content":"\r\n\r\nو چون از كار پارسيان آگاهى يافت و سوى سپاه اسلام بازگشت ، همگى تكبير گفتند .\r\nطليحه گفت : « تكبير از چه مىگويند ؟ » پس ، گمانى را كه درباره‌اش برده بودند ، به وى باز گفتند .\r\nطليحه گفت : « اگر جز تازيگرى ، آيينى در كار نبود ، هرگز اين تازيان خوش سخن را در برابر آن پارسيان گنگ و زبان بسته به كشتن نمىداده‌ام . » سپس ، پيش نعمان رفت و به وى گزارش كرد كه تا نهاوند چيز ناخوشايندى نديده است . » آن گاه ، نعمان فرمان كوچ داد و سپاه را بياراست . قعقاع را بر سواران نهاد . سالاران راست و چپ و پيشانى سپاه را نيز از ميان دليران برگزيد و بگماشت .\r\n\r\n[ گزارش فرستادهء تازيان كه به نزد پارسيان رفته بود 
  ]\r\nتازيان چون به نهاوند رسيدند ، پارسيان پيام دادند كه :\r\n- « از خود ، مردى را به نزد ما فرستيد ، كه با شما سخن داريم . » تازيان مغيرهء شعبه را فرستادند . [ 242 
  ] چون رفت و بازگشت ، ياران از كار وى پرسيدند . مغيره چنين گزارش كرد :\r\nديدم كه آن بىدين [ 1 
  ] از ياران‌اش راى خواسته است كه :\r\n- « اين تازى را چگونه پذيريم ؟ با زيب و فرّ شاهى ، يا بىهيچ پيرايه ؟ » همسخن شدند كه با زيب و فرّ و آيينى كه از آن بهتر نباشد ، مرا پذيره شوند . پس با آن شكوه شاهانه آماده شدند . چون پيش ايشان رفتيم ، چيزى نمانده بود كه درخشش جنگ افزارها و پيكانهاشان بينايى از چشمانمان ببرد . پارسيان همچون ددان بر سر وى ايستاده بودند . خود بر تختى زرّين نشسته بود و تاج بر سر داشت .\r\nمغيره گويد :\r\nسر فرو افكندم و به حال خود پيش مىرفتم كه ناگهان مرا با دست براندند و بازداشتند .\r\nگفتم : « با فرستادگان چنين نكنند . »\r\n\r\n\r\n","description":"","footnote":"\r\n[ ( 1 ) 
  ] طبرى : ( 5 : 3642 ) .\r\n","page_name":" 350 ","page_number":350},
  {"content":"\r\n\r\n« گفتند : « تو سگى بيش نباشى . » گفتم : « پناه بر خدا ، من در ميان مردم خود ، از هر كسى كه در ميان مردم‌اش نژاده است ، نژاده‌ترم . » پرخاش كردند و گفتند :\r\n- « بنشين . » مرا بنشانيدند و وى به سخن آمد . سخنان‌اش را براى من به تازى چنين بگزاردند .\r\n- « شما تازيان ، دورترين مردمان از نيكى و ناز باشيد . شما گرسنه‌ترين ، تيره‌روزترين ، پليدترين و بيگانه‌ترين مردم‌ايد . اگر به اين سرداران كه در پيرامون من‌اند ، نگفته‌ام كه شما را به تير ، همچون خار پشت كنند ، از آن رو است كه ما مردارتان را پليد مىشناسيم . شما ناپاك‌ايد . اگر برويد ، آزادتان گذاريم . و گر نه ، نابودتان خواهيم كرد . » مغيره گويد : پس خداى را سپاس و ستايش بگزاردم و سپس گفتم :\r\n- « به خدا ، دربارهء ما آن چه گفته‌اى سراسر درست است . ما به راستى چنين بوده‌ايم .\r\nتا آن كه خداوند پيمبرى به سوى ما فرستاده كه ما را به پيروزى در اين جهان ، و به بهشت در آن يك ، نويد داده است . به خدا ، از روزى كه فرستادهء خدا به سوى ما آمده است ، از كار خدا ، همچنان سرزمين‌ها را مىگشاييم و در هر جنگى پيروز مىشويم . اينك به سوى شما آمده‌ايم . به خدا كه ديگر به آن تيره روزى كه از آن سخن گفته‌اى باز نخواهيم گشت . تا روزى كه ، آن چه داريد از چنگ‌تان به در آريم ، يا هم در خاكتان كشته شويم . » پس گفت :\r\nبه خدا ، اين يك چشم [ 1 
  ] آن چه را كه در دل داشته ، همان را باز گفته است . سپس از آن جا برخاستم . مىديدم كه آن بىدين را سخت ترسانيده‌ام .\r\nآن گاه پيام دادند :\r\n- « يا شما از آب بگذريد و به اين سو آييد ، يا ما به سوى شما از آب مىگذريم . » [ 243 
  ] نعمان گفت : « شما خود به اين سو آييد . »\r\n\r\n\r\n","description":"","footnote":"\r\n[ ( 1 ) 
  ] مغيره يك چشم بود .\r\n","page_name":" 351 ","page_number":351},
  {"content":"\r\n\r\nايرانيان به اسپيذهان رسيده بودند و در نزديكى وادى خرد با ساز و برگ آماده بودند .\r\nسالارشان فيروزان بود . بهمن جاذويه را به جاى ذو الحاجب نهاده بودند كه سالار سپاه پهلو بود . سرداران و سرانى كه در مرزها بوده‌اند و در قادسيه و جنگهاى پيش نبوده‌اند ، اينك همگى به آنها پيوسته بودند . نعمان چون بار بيفكند و خرگاه وى را براى جنگ برافراشتند ، جنگ را درگيرانيد . در دو روز چهارشنبه و پنجشنبه نبرد كردند . ايرانيان به كوه آهن مىمانستند . تا از برابر تازيان نگريزند ، خود را به يك ديگر بسته بودند . در پشت سر سپاه خارهاى آهن نهادند كه هر كه بگريزد گرفتار و زخمى شود .\r\nمغيره چون فزونى و انبوهى ايرانيان را بديد گفت :\r\n- « زبونى امروز را هيچ گاه نديده‌ام . به جاى آن كه بر آنان پيشى گيريم ، و بر ايشان بتازيم ، رهاشان مىكنيم كه آماده شوند ! هان ، به خدا اگر كار به دست من مىبود ، بىدرنگ بر آنان تاخت مىبردم . » نعمان كه مردى نرم خوى بود ، گفت :\r\n- « خداوند تو را براى روزهاى ديگر نگاه مىدارد و زبونت نخواهد كرد . از پيمبر ( ص ) چيزى ديده‌ام كه مرا از شتاب باز مىدارد . وى هر گاه به جنگ مىرفت ، در آغاز روز نمىجنگيد . شتاب نمىكرد تا هنگام نماز فرا رسد و جانها به نماز تازه شود و جنگ به دل بچسبد . اين است كه من نيز شتاب نكرده‌ام . خداوندا ، از تو در مىخواهم كه چشمم را به پيروزيى كه سربلندى اسلام و خوارى كافران در آن باشد . روشن كنى ، و سپس مرا چون شهيدان به سوى خويش برى . سپاهيان ، خداتان بيامرزاد ، دلهاتان استوار باشد . » پس ، آرام شديم و گريستيم و چون نماز بگزارديم ، جنگ را آغاز كرديم .\r\nگويد : چون روز آدينه شد ، پارسيان در سنگرهاى خود پنهان شدند . چون پايداريمان را ديده بودند و دريافتند كه ما از ميدان به در نخواهيم رفت ، نخست پايدارى كردند و سپس دست از پايدارى كشيدند . پس مسلمانان در ميان‌شان گرفتند و يك چند در گرداگردشان بماندند ، چنان كه پارسيان آزاد بودند و تنها هنگامى به جنگ برون مىشدند كه خود مىخواسته‌اند ، كه اين بر مسلمانان گران مىآمد ، بيم از آن داشتند كه كار جنگ به درازا كشد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nسخن از رايى چند كه يكىشان ترفندى كارساز بود\r\nتا روزى از روزهاى آدينه فرا رسيد . خردمندان سپاه اسلام به نزد نعمان گرد شدند .\r\nگفتند :\r\n- « پارسيان را در تاختن و نتاختن آزاد و نيرومند مىبينيم . » نعمان نيز كه خود در همين باره مىانديشيد ، گفت : [ 244 
  ] - « آرام باشيد و از اين جا به جايى مرويد . » سپس ، كس در پى دليران و كاردانان ديگر جنگ فرستاد كه به آن جا آيند . همگى آمدند و نعمان با ايشان چنين سخن گفت :\r\n- « مىبينيد كه مشركان چگونه در دژها و سنگرها و شهرهاشان پناه گرفته‌اند . كه اگر نخواهند به جنگ برون نيايند . مسلمانان نمىتوانند كه ايشان را بجنبانند و برانگيزانند ، مگر آن كه پارسيان خود بخواهند . نيز مىبينيد كه چگونه برون شدن بر مسلمانان دشوار و ناهموار شده است . پس ، راى چيست ، تا به خشمشان آريم و به جنگ برانگيخته شوند .\r\nچنان كه به نبردمان بيرون آيند و ديگر درنگ نكنند . » عمرو بو سلمى كه از همه سالخورده‌تر بود به سخن آمد و گفت :\r\n- « اگر همچنان در سنگر بمانند دشوارىشان بيشتر از رنجى خواهد بود كه شما از درنگ‌شان مىبريد . رهاشان كنيد و در تنگناشان منهيد . شما نيز درنگ كنيد . هر كس از سنگر بيرون آيد ، با وى نبرد كنيد . » كس نپذيرفت و همگى گفتند :\r\n- « بىگمان ، خدا نويدى را كه به ما داده ، به كار خواهد بست . » عمرو معدى كرب به نعمان گفت :\r\n- « مترس ، برخيز و بر آنان پيروز شو . » ياران نپذيرفتند و هم آواز گفتند :\r\n- « شاخ به كوه مىزنيم . » طليحه گفت :\r\n- « اين دو سخن گفته‌اند . ليك آن چه را كه خواسته‌اند باز ننموده‌اند . بارى ، پيشنهاد من آن است كه سوارانى با ساز و برگ را به آهنگ ايشان فرستى كه پيرامون‌شان را بگيرند و به سوىشان تير اندازى كنند . باشد كه اين بار جنگ را درگيرانند ، پارسيان را به\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nخشم آرند و به نبرد وادارند ، هر گاه به خشم آيند و با سواران ما در آميزند ، به راستى برون آيند و به سوى ما كشيده شوند . تا امروز چنين شيوه‌اى را به كار نبسته‌ايم . چون به ما رسند ، به شكست‌مان آز بندند و فرجام را جز پيروزيشان نبينند و اين چنين ، بيرون آيند و در جنگ بكوشند و بكوشيم ، تا خدا در ميان ما خود چه داورى كند . » پس ، نعمان ، عمرو را كه سالار سواران بود بر اين كار بگمارد و عمر و چنان كرد كه به وى دستور داده بودند و اين چنين ، جنگ را كه پارسيان از آن خوددارى مىكرده‌اند ، درگيرانيد . همين كه پارسيان به نبرد بيرون آمدند ، نعمان اندك اندك پس نشست . پارسيان به آز افتادند و پيش رفتند . به راستى همان كردند كه طليحه پيش بينى كرده بود . بانگ بر آوردند :\r\n- « هى . . هى . . » كه جز نگهبانان گذرگاهها ، همگى به جنگ بيرون شدند . از انبوهى ، بر سر و كول هم بالا مىرفتند . [ 245 
  ] تا قعقاع به سوى ياران بازگشت و پارسيان از پناهگاهشان كم كم دور ماندند . چنان كه نعمان مقرّن و ياران‌اش همچنان بر آرايش خويش بوده‌اند .\r\nدر يك روز آدينه ، و در آغاز روز بود كه نعمان سفارش خويش را با ياران بگفت كه :\r\n- « اگر من كشته شوم فلان و اگر فلان كشته شود به همان ، كار جنگ را به دست گيرد . » و فرمودشان كه از آن جا به جايى نروند و جنگ در نيندازند ، تا وى فرمان دهد . ياران دستور او را به جاى آوردند و از جاى نرفتند . پارسيان تيراندازى مىكردند و ياران نعمان ، خود را با سپرهاى چرمين از آسيب تير نگاه مىداشتند . با اين همه ، بسيارىشان زخم خوردند و از زخم پيكان مىناليدند . به نعمان گفتند :\r\n- « نمىبينى كه به چه روز افتاده‌ايم ؟ فرمان ده تا بر آنان تاخت بريم . » نعمان گفت : « آهسته آهسته . » بارها به وى همين سخن را گفتند و همين پاسخ را شنيدند .\r\nمغيره گفت : « اگر كار به دست من مىبود ، مىدانستم چه كنم . » نعمان گفت : « آهسته ، تو نيز سالار بوده‌اى و نيكو مىجنگيده‌اى . خدا ما و تو را هرگز وا نمىگذارد . ما در درنگ همان را مىجوييم كه تو در شتاب مىجويى . » نعمان زمانى را چشم مىداشت كه پيمبر آن را بيش از هر زمان ديگر دوست مىداشته است : زمان گرايش آفتاب در نيمروز . چون آن زمان نزديك شد ، نعمان در ميان سپاه به راه\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nافتاد و در برابر پرچمها يك يك بايستاد و سپاهيان زير هر پرچم را بستود و به جنگ دلير كرد . سپس به جايگاه خويش بازگشت و تكبير نخست را و دوم را و سوم را بگفت . ياران همچنان گوش به فرمان بودند كه سرانجام با ياران‌اش به پارسيان تاخت برد . دو سپاه شمشيرها را در يك ديگر به كار گرفتند . چنان جنگيدند كه سخت‌تر از آن را كس نشنيده بود ، چه در قادسيه ، چه در نبردهاى ديگر . از نيمروز تا شامگاهان ، از پارسيان بكشتند ، چندان كه آوردگاه ، سراسر خونين شد ، چنان كه مردان و ستوران مىلغزيدند ، كه اسب نعمان نيز بلغزيد و نعمان خود فرو افتاد و بمرد . پس ، برادرش نعيم مقرّن پرچم را بگرفت و بر روى نعمان جامه كشيد . نعيم پرچم را به سفارش نعمان به حذيفه داد و پرچم را همو برافراشت .\r\nمغيره گفت :\r\n- « مرگ سالارتان را فاش مكنيد و بجنگيد ، كه ياران سست نشوند . تا ببينيد خدا در كار ما چه خواهد كرد . » چون شب شد ، مشركان پس رفتند و به سويى ديگر گراييدند ، به سوى پرتگاهى كه در اسپيذهان در نزديكى آن فرود آمده بودند . چنان شد كه در آن پرتگاه فرو افتادند و هر كه مىافتاد و مىگفت :\r\n- « واى خرد [ 1 
  ] » تا امروز آن درّه را همچنان « وايه خرد » مىنامند . [ 246 
  ] نزديك يك هزار تن از ايشان در آن درّه بمردند ، كه همچند آن در نبرد كشته شده بودند . جز تاريدگان كس جان به در نبرده بود . از ميان كسانى كه در آوردگاه به خاك افتادند ، فيروزان از مرگ بجست و با آن تاريدگان به سوى همدان بگريخت . نعيم مقرّن در پى او بتاخت . قعقاع را پيش فرستاد .\r\nدر چم همدان بود كه به فيروزان رسيد . آن چم از استران و خرانى كه بار عسل داشته‌اند ، بسته شده بود . پس ستوران او را هم بر اجل خويش بداشتند . چون قعقاع به آن جا رسيد و فيروزان راه را به روى خود بسته ديد ، به كوه زد . قعقاع در پى فيروزان بتاخت و سرانجام او را به چنگ آورد . تاريدگان همچنان پيش رفتند و به همدان رسيدند . سواران\r\n\r\n\r\n","description":"","footnote":"\r\n[ ( 1 ) 
  ] در متن به همين گونه است . در طبرى ( 5 : 6225 ) : وايه خورد . بسا كه در اصل چنين بوده باشد : واى خرد شدم .\r\n","page_name":" 355 ","page_number":355},
  {"content":"\r\n\r\nنيز همچنان در پىشان مىتاختند . تا سرانجام ، اينان نيز به شهر درآمدند . آن چم را چم عسل [ 1 
  ] ناميدند . مسلمانان در اين باره گفتند :\r\n- « خداى را سپاهى از عسل است . » [ 2 
  ] و بارهاى عسل و چيزهاى ديگر را با خود ببردند .\r\n\r\n[ ايرانيان شكست خوردند و سپاه اسلام به نهاوند در آمد 
  ] [ و داستان سايب و عمر ، و كارى كه با گنجينهء خسرو كرد 
  ]\r\nمسلمانان ، پس از شكست پارسيان ، به نهاوند در آمدند . آن چه در شهر بود از آن خويش كردند . ربوده‌ها را هر چه بود ، همه را به نزد سايب اقرع كه نگاهدار دستاورد جنگ بود ، گرد كردند . در اين هنگام بود كه هيربد كه نگاهبان آتشكده بود ، سوار بر ماده خرى به آن جا آمد . چون به نزد حذيفه‌اش بردند گفت :\r\n- « اگر امان دهى ، آن چه را كه مىدانم به تو باز خواهم گفت . » حذيفه گفت : « تو در امان باشى . » هيربد گفت : « نخير جان ، گنجينهء خسرو را نزد من نهاده است . آن را به تو مىدهم .\r\nبدين شرط كه به من و هر كس كه من مىگويم امان دهى . » حذيفه بپذيرفت و هيربد دو سبد [ سفط 
  ] بزرگ را كه در آن جز مرواريد و ياقوت نبود ، بياورد و به حذيفه داد . هنگامى كه سايب تاراج جنگ را در ميان سپاه پخش كرد و از آن بپرداخت ، مسلمانان همسخن شدند كه آن گنجينه را به نزد عمر فرستند .\r\nسايب خود گويد : به هر سوار شش هزار و به هر پياده دو هزار درم رسيد و چون كار تقسيم دستاورد جنگ را به پايان بردم ، با آن دو سبد به نزد عمر رفتم . عمر از من پرسيد :\r\n« خبر چيست ، سايب ؟ » گفتم : « خداوند به پيروزى بزرگى پيروزت گردانيده و نعمان مقرّن در راه خدا در گذشته است . » عمر گفت : « ما همگى از آن خداييم و به سوى او باز مىگرديم . » [ 247 
  ] به گريه افتاد و\r\n\r\n\r\n","description":"","footnote":"\r\n[ ( 1 ) 
  ] در متن : « ثنية العسل » : چم يا گردنهء عسل .\r\n[ ( 2 ) 
  ] در متن : « إنّ للّه جنودا من عسل . »\r\n","page_name":" 356 ","page_number":356},
  {"content":"\r\n\r\nبلند گريست . و من تكان شانه‌هايش را مىديدم .\r\nسايب گويد : چون چنان‌اش ديدم ، گفتم :\r\n- « اى امير مؤمنان ، جز نعمان كسى كه چهره‌اش شناخته باشد ، كشته نشده است . » عمر گفت : « فرودستان نيز از مؤمنان‌اند . ليك آن كه هم به شهادت بزرگ‌شان داشته ، چهره‌هاشان را و كيستىشان را نيك بشناسد . شناختن عمر را چه مىخواهند ؟ » سپس ، برخاست تا به اندرون رود .\r\nگفتم : « خواسته‌هاى كلان با خود آورده‌ام . » و كار آن دو سبد را به وى باز گفتم .\r\nگفت : « در گنج خانه [ بيت المال 
  ] نه ، تا در كارش بنگرم . تو خود به سپاه خويش بپيوند . » سايب گويد : آن گوهرها را در گنج خانه نهادم و از مدينه به سوى كوفه شتافتم . عمر آن شب را كه من از مدينه بيرون آمدم ، سر كرد و چون بامداد شد ، كس به دنبال من فرستاد . به خدا چنان شد كه هر دو با هم به كوفه رسيديم . شترم را بخوابانيدم و وى نيز شترش را در پاشنهء شترم بخوابانيد .\r\nبه من گفت : « به مدينه نزد امير بازگرد . مرا در پى تو فرستاده و من نتوانسته‌ام كه از اين زودتر به تو رسم . » سايب گويد : به وى گفتم :\r\n- « شگفتا ، چرا ؟ » گفت : « به خدا نمىدانم . » پس با هم بر شتر نشستيم و به سوى عمر شتافتيم . چون مرا بديد ، گفت :\r\n- « مرا با سايب چه كار ؟ نه ، كه سايب را با من چه كار ؟ » سايب گويد : به عمر گفتم :\r\n- « چه مىگويى ؟ » عمر گفت : « واى بر تو ، به خدا ، آن شب كه از مدينه برون شدى ، چون به خواب رفتم فرشتگان مرا به سوى آن دو سبد كه در آتش مىسوخته‌اند ، كشيدند . فرشتگان مىگفتند : تو را با آن گوهرها داغ خواهيم كرد . من آنها را در ميان مسلمانان پراكنده خواهم كرد . آنها را از اين جا ببر بىپدر . آنها را از گنج خانه برون آر و به فروش و در ميان\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمسلمانان بهر كن . » سايب گويد : آنها را به مسجد بردم و در آن جا نهادم . بازرگانان بيامدند و عمرو حريث مخزومى هر دو سبد را به دو ميليون درهم از من خريدارى كرد و به ايران برد [ 248 
  ] و به چهار ميليون درهم بفروخت . وى هنوز توانگرترين مردم كوفه است .\r\nحذيفه پاسداران زينستانها را نيز همچون رزمندگان شمرد . هر دو گروه را بهره‌اى يكسان داد . زيرا پشتوانهء مسلمانان بودند و از زينستانها پاس مىدادند . تا مبادا دشمن از سويى به آنان تاخت آرد . گروهى را بر چند دژ گمارده بود كه دژنشينان را در ميان گيرند و نگذارندشان كه برون آيند و بر مسلمانان بتازند . از دستاورد جنگ به اينان نيز بداد .\r\nنبرد نهاوند را پيروزى پيروزيها [ فتح الفتوح 
  ] ناميده‌اند . از آن پس ، ايرانيان را چيزى بر جاى نماند .\r\n\r\n[ سخنى شگفت از طليحه در نهاوند 
  ]\r\nآن گاه كه مسلمانان ، شهر نهاوند را در ميان مىداشتند ، از چيزهاى شگفتى كه پيش آمده بود ، يكى اين بود كه مردى به نام جعفر پور مردى راشد نام ، به طليحه [ 1 
  ] گفت :\r\n- « گرسنه و بىنوا شده‌ايم . از كارهاى شگفتى كه مىكرده‌اى ، آيا هنوز چيزى مانده است كه از آن سودى بريم ؟ » طليحه گفت : « باشيد تا بنگرم . » پوشاكى برداشت و سر و روى را لختى بدان بپوشانيد و آن گاه چنين گفت :\r\n- « بيان ، بيان . گوسپندان دهگان [ 2 
  ] در بستان ، در جاى بانگ . [ 3 
  ] » پس ، به بستان رفتند و گوسپندان پروارى را در آن جا يافتند !\r\n\r\n\r\n","description":"","footnote":"\r\n[ ( 1 ) 
  ] طليحه چنان كه گذشت ، در آغاز مدعى پيامبرى بوده است .\r\n[ ( 2 ) 
  ] در متن الدقان . در طبرى ( 5 : 2630 ) الدهقان .\r\n[ ( 3 ) 
  ] بانگ : ترجمه « ارونان » ( ضبط طبرى ) كه مصحف « اروبان » ( ضبط اصل ) مىنمايد . در پانوشت طبرى اين كلمه را به گونه‌هاى زير نيز مىبينيم : اوبان ( حرف سوم بىنقطه ) ، الربان ، الدوان ، اونان .\r\n","page_name":" 358 ","page_number":358},
  {"content":"\r\n\r\n\r\n[ صلح ماه و سخنى از دينار در خوى مردم شهرها 
  ]\r\nسپس ، دينار به نزد حذيفه آمد و دربارهء ماه با وى صلح كرد . ماه را به همين روى به وى نسبت دهند و [ ماه دينار گويند [ 1 
  ] . 
  ] دينار هر سال به كوفه مىآمد . به روزگار معاويه ، يك بار كه به كوفه آمده بود ، در ميان مردم به سخن ايستاد و گفت :\r\n- « كوفيان ، نخستين بار كه بر ما گذشتيد شما بهترين مردم بوده‌ايد . به روزگار عمر و عثمان نيز همچنان بهترين مردم بوده‌ايد . از آن پس ديگرگون شديد و چهار خوى در شما همه گير شده است : زفتى و فريب و پيمان شكنى و تنگ‌خويى ، كه هيچ كدام در ميان شما نبوده است . در اين باره نكو نگريستم و دريافته‌ام كه اين خويها از كجا آمده است . ديدم كه فريب از سوى نبطيان ، زفتى از سوى پارس ، پيمان شكنى از سوى خراسان ، و تنگ‌خويى از سوى اهواز به شما رسيده است . »\r\n\r\n[ گشودن همدان و رى 
  ]\r\nآن گاه ، نعيم مقرّن همدان را بگشود و سپس راهى رى شد . شاه رى در آن هنگام سياوخش بود . وى سياوخش پور مهران پور بهرام چوبين بود . سياوخش از مردم دماوند و طبرستان و كومش و گرگان كمك خواست و به آنان گفت :\r\n- « تازيان اگر به رى رسند ، در جايهاى خويش نتوانيد بودن . . » پس ، به يارى سياوخش گرد شدند [ 249 
  ] و سياوخش در برابر نعيم بايستاد . در كوهپايهء رى بود و در كنار شهر رى ، كه به يك ديگر رسيدند و با يك ديگر جنگيدند . زينبى [ 2 
  ] كه از سياوخش در بيم بود ، نامه‌اى به نعيم نوشت و با وى از در آشتى در آمد و از ياران نعيم شد .\r\nزينبى به نعيم نوشته بود :\r\n- « اينان بسيارند و ياران تو اندك . پيادگانى [ 3 
  ] را سوى من فرست ، تا با ايشان هم از راهى كه سياوخش و ياران‌اش از آن آگاه نباشند به رى درآيم و آن گاه تو بر آنان تاخت\r\n\r\n\r\n","description":"","footnote":"\r\n[ ( 1 ) 
  ] افزوده از طبرى ( 5 : 2628 ) .\r\n[ ( 2 ) 
  ] زينبى : در اصل و طبرى ( 5 : 2653 ) : زينبى . وى پدر فرّخان بود . ( همان ) . اين نام را زينى و زينبدى نيز نوشته‌اند . نگاه كنيد به تاريخنامه طبرى به تصحيح محمد روشن 1 : 524 ، 3 : 1543 ( تعليقات ) .\r\n[ ( 3 ) 
  ] در متن : رجلا : پيادگانى را . در طبرى ( 5 : 2654 ) : خيلا : سوارانى را ( در هر دو جا ) .\r\n","page_name":" 359 ","page_number":359},
  {"content":"\r\n\r\nآرى و چون با ياران من به جنگ در آيند ، ديگر در برابر تو پايدارى نتوانند كرد . » نعيم در همان شب ، سوارانى [ 1 
  ] را به فرماندهى برادرزاده‌اش منذر عمرو ، سوى زينبى فرستاد و زينبى ، بىآن كه سياوخش و ياران‌اش آگاه گردند آنان را به شهر در آورد و نعيم شب هنگام بر ايشان تاخت برد و آنان را از شهرستان سرگرم داشت . پس جنگيدند و پايدارى كردند تا آن كه بانگ تكبير را از پشت سر شنيدند . سرانجام درهم شكستند و از ايشان بسيار به خاك افتادند . دستاورد سپاه نعيم در گشودن رى ، همچند دستاورد مسلمانان در مداين بوده است . زينبى بر سر مردم رى ، با نعيم سازش كرد و نعيم زينبى را بر مردم رى مرزبان نهاد و خبر پيروزى و پنج يك دستاورد رى را براى عمر در مدينه فرستاد . نعيم پس از گشودن رى ، سماك خرشهء انصارى را به يارى بكير بن عبد الله كه به جنگ آذربايگان رفته بود ، فرستاد .\r\n\r\n[ زينهار خواستن مردان شاه خداوند دماوند و خزر و ارز و سرو 
  ]\r\nاما مصمغان ، كه همان مردان شاه خداوند دماوند و خزر و ارز و سرو بود ، به نعيم نامه نوشت و در برابر پرداخت سربها خواستار صلح شد ، صلحى كه در آن ، يارى يا پشتيبانى وى از نعيم شرط نباشد . نعيم بپذيرفت و پيمان را بنوشت . چنان كه در آن از يارى و پشتيبانى سخن نرفت و همين گونه به كار بسته آمد .\r\n\r\n[ گشودن كومش 
  ]\r\nنعيم برادرش سويد مقرّن را ، هم به فرمان عمر ، به كومش فرستاد . كس در برابرش نايستاد و كومش را بىجنگ بگرفت . وى به مردم كومش زينهار داد و سربهاشان را بپذيرفت .\r\n\r\n[ گشودن گرگان 
  ]\r\nآن گاه ، رزبان صول ، شاه گرگان ، به سويد نامه نوشت و سويد آهنگ گرگان كرد .\r\nرزبان به پيشواز سويد رفت و درخواست صلح كرد . پس ، با هم به گرگان در آمدند و سويد\r\n\r\n\r\n","description":"","footnote":"\r\n[ ( 1 ) 
  ] در متن : خيلا .\r\n","page_name":" 360 ","page_number":360},
  {"content":"\r\n\r\nدر آن شهر اردو زد و باج به نزد وى آوردند . رزبان رخنه‌گاهها را براى وى بازگفت و سويد آنها را هم با تركان دهستان ببست . از آن كسان كه بر آن رخنه‌گاهها گمارده بود سربها نگرفت و از ديگران بستانيد و پيمان امان را بدان شرط نوشت كه : سربها بپردازند ، [ 250 
  ] بد انديشى نكنند و از مسلمانان پذيرايى كنند ، نيز بدين شرط كه از ايشان هر كس مسلمانى را دشنام گويد ، تا مرز كشتن شكنجه شود ، و هر كه مسلمانى را كتك زند ريختن خون وى روا باشد .\r\n\r\n[ گشودن طبرستان 
  ]\r\nاسپهبد [ طبرستان 
  ] براى سويد پيام صلح فرستاد كه جنگ در نيندازند و اسپهبد باجى بريده به سويد بپردازد ، بىآن كه در جنگ با ديگران ، يارشان باشد ، يا كمكى كند .\r\nپس ، سويد در اين باره پيمانى نوشت ، هم بدين شرط كه مردم طبرستان به آنان كه بدخواه مسلمانان‌اند ، پناه ندهند ، در نهان با دشمن‌شان نباشند ، و راههاشان ، هم با پروانه ، به روى يك ديگر باز و بىگزند باشد .\r\n\r\n[ گشودن آذربايگان 
  ]\r\nبكير چون به آذربايگان گسيل شد ، همچنان راه بپيمود و چون بر كوههاى خرشدان [ 1 
  ] [ خورشيدان ؟ 
  ] برآمد ، اسفندياد پور فرّخزاد ، از واج رود با وى به جنگ برخاست . .\r\nاين نخستين نبرد وى در آذربايگان بود ، كه نبرد كردند و بكير اسفندياد را بشكست و در بند كرد .\r\nاسفندياد به بكير گفت : « در كار آذربايگان كدام را دوست‌تر مىدارى ، صلح ، يا جنگ را ؟ » بكير گفت : « جنگ نه . صلح را دوست‌تر مىدارم . » اسفندياد گفت : « پس مرا پيش خود در بند دار . چه ، مردم آذربايگان ، اگر درباره‌شان صلح نكنم يا باز نگردم ، ديگر در جايهاشان نمانند و به كوههاى پيرامون‌شان همچون\r\n\r\n\r\n","description":"","footnote":"\r\n[ ( 1 ) 
  ] كوههاى خرشدان . در متن : « جبال خرشدان » ، در طبرى ( 5 : 2660 ) : « حيال جرميذان » : پيرامون گرميذان .\r\nدر نسخهء ملك : جبال خرشدن !\r\n","page_name":" 361 ","page_number":361},
  {"content":"\r\n\r\nكوهستان قبج و روم بكوچند و آنان كه در دژها پناه گرفته باشند ، تا روزى ناشناخته همچنان در پناه بمانند . » پس ، بكير در همان جا بماند و اسفندياد را نزد خويش در بند داشت و اين چنين ، همهء آن سرزمين ، جز دژهايى كه بود ، به دست بكير افتاد . سماك خرشه آن گاه به بكير رسيد كه اسفندياد در دست وى گرفتار بود . عتبهء فرقد نيز پيرامون خود را گشوده بود . بكير از سر شوخى به سماك گفت :\r\n- « با تو و عتبه چه كنم ؟ مىخواهم خود پيش روم و شما را در پشت سر گذارم . اگر خواهى با من بيا و اگر خواهى به نزد عتبه رو ، كه تو را بار دهم . » در اين باره ، به عمر نامه نوشت . عمر به بكير دستور داد كه خود به سوى دربند [ باب 
  ] پيش رود و كس را بر كار خويش به جانشينى بگمارد . بكير عتبه را هم در جايهايى كه بگشوده بود جانشين خويش كرد و خود به سوى دربند راهى شد . اسفندياد را نيز به عتبه سپرد . عتبه ، سماك خرشه را ، نه ابو دجانه را ، بر جايهايى كه بكير گشوده بود بگماشت . [ 251 
  ] بارى ، عمر آذربايگان را سراسر به عتبه سپرد . بهرام فرّخان پيش از اين راه را بر عتبه بريده بود . با اردوى خود در آن جا بمانده بود ، تا عتبه رسيد كه عتبه بهرام را شكست داده بود و بهرام بگريخته بود . خبر شكست بهرام هنگامى به اسفندياد رسيده بود كه وى در بند بكير بود ، اسفندياد گفت :\r\n- « ديگر كار صلح راست آمده است و جنگ فرو نشسته و آذربايگان بىهيچ جنگ به دست افتاده است . » عتبه پنج يك دستاورد را به نزد عمر فرستاد . پيش از عتبه بود كه بكير سرزمين‌هاى پيرامون را گشوده بود و عتبه پيمان صلح را پس از پيروزى بر بهرام نوشت . عتبه با مردم آذربايگان ، جايى كه پهنهء كارگزارى وى با آن بكير يكى شده بود ، پيمان نوشت و شرط سربها و مهماندارى مسلمانان و جز آن را در آن بگنجانيد .\r\n\r\n[ گشودن در بند و گشايشهايى كه از آن پس روى داد 
  ]\r\nعمر ، سراقهء عمرو را كه ذو النون‌اش مىخواندند ، به سوى دربند گسيل كرد و سراقه عبد الرحمان ربيعه را بر مقدمهء سپاه خويش گماشت و حذيفهء اسد را بر يك پهلو و بكير\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعبيد الله ليثى را بر پهلوى ديگر سپاه سالار كرد . بكير همان است كه پيش از رسيدن سراقه در برابر دربند بوده است . چون سراقه به آن جا رسيد ، بكير را به نزديكىهاى دربند پيش فرستاد . بكير به سرزمين دربند آمد . شاه دربند در آن هنگام شهر براز بود [ كه مردى پارسى بود و ريشه‌اش از خاندان شهر براز . همان شاه [ 1 
  ] 
  ] كه كار بنى اسرائيل را تباه كرده و شام را از ايشان تهى ساخته بود . عبد الرحمن به شهر براز نوشت كه اگر به نزد وى آيد در امان خواهد بود .\r\nپس ، شهر براز به نزد عبد الرحمن رفت و به وى گفت :\r\n- « من در برابر دشمنانى سرسخت و مردمانى پست و بىريشه‌ام . خردمند و نژاده را نسزد كه در برابر شما نژادگان و ريشه‌وران ياريشان كند ، يا از ايشان يارى جويد .\r\nنژادگان در هر كجا كه باشند ، خويشاوند يك ديگرند . من با مردم ارمن يا قبق [ 2 
  ] هيچ پيوند ندارم . شما بر سرزمين و بر مردمم چيره آمده‌ايد . پس اينك از شمايم و همدست شما باشم . دلم با شماست . ما سربها را هم به شما مىپردازيم و يارىمان از آن شماست .\r\nآن چه شما دوست بداريد همان كنيم . چون چنين است ، پس با سربهاى سنگين خوارمان مكنيد كه اگر كنيد ، در برابر دشمنان شما سست و ناتوان گرديم . » عبد الرحمن در پاسخ شهر براز گفت :\r\n- « فرماندهى بالاتر از خويش دارم كه هم اينك به اين جا آمده است . سوى او رو . » پس ، شهر براز را به سوى سراقه روان ساخت و چون پيش سراقه رفت ، همان سخن را دوباره بگفت .\r\nسراقه به شهر براز گفت :\r\n- « اين را دربارهء ياران تو تا هنگامى كه چنان باشند كه گفته‌اى مىپذيرم . هر كس كه در جاى بماند و به جنگ نرود ناگزير بايد سربها دهد . » شهر براز پذيرفت و سراقه اين پيمان را به عمر خطاب گزارش كرد و عمر آن را روا شمرد و نيك دانست و شيوه شد دربارهء كسانى [ 252 
  ] از مشركان كه با دشمن\r\n\r\n\r\n","description":"","footnote":"\r\n[ ( 1 ) 
  ] هم نسخهء اصل و هم نسخهء ملك ( مط ) در اين جا افتادگى دارد كه جاى آن را با آن چه در طبرى است ( 5 : 2663 ) پر كرده‌ام .\r\n[ ( 2 ) 
  ] در متن نيز قبق . در طبرى ( 5 : 2663 ) : قبج .\r\n","page_name":" 363 ","page_number":363},
  {"content":"\r\n\r\nمىجنگيدند . هر كه سربها نمىپرداخت به جنگ مىرفت و گزيت آن سال از وى برداشته مىشد .\r\nسپس ، سراقه ، بكير عبد الله ، و حبيب مسلمه ، و حذيفه اسد ، و سلمان ربيعه را به كوهستانهاى پيرامون ارمنستان فرستاد ، و بكير را به مغان [ 1 
  ] ، و حبيب را به تفليس و حذيفه را به كوهستان آلان ، و سلمان را به سويى ديگر گسيل كرد و خبر آن پيروزى و گسيل كردن اينان را به عمر خطّاب نوشت و عمر كار را بزرگ داشت و نمىپنداشت كه بىهيچ رنج و مايه‌اى چنان پيشرفتى به دست آيد .\r\nچون كار اسلام در آن مرز و بوم استوار شد . و شيرينى دادگرى اسلام را چشيدند ، سراقه بمرد و پيش از مردن ، عبد الرحمن ربيعه را جانشين خويش كرد .\r\nعمر ، عبد الرحمن را بر رخنه‌گاههاى دربند بر جاى داشت و او را به آهنگ توران و آن سامان فرستاد . عبد الرحمان با سپاه خويش راهى شد و از دربند بگذشت .\r\nشهر براز به وى گفت : « چه در سر دارى ؟ » گفت : « آهنگ بلنجر دارم » شهر براز گفت : « ما به همين خشنوديم كه ما را هم در مرز دربند آسوده گذارند . » گفت : « ليك ما بدان خشنود نباشيم . بر آنيم كه هم در سرزمين‌شان بر آنان تاخت بريم . با ما كسانى آمده‌اند كه اگر اميرمان دستور دهد ، به پايمرديشان تا روم پيش خواهم رفت . » شهر براز پرسيد : « ايشان كيان‌اند ؟ » گفت : « كسانىاند كه از ياران پيمبر بوده‌اند . با پندارى نيك به اين دين گرويده‌اند . به روزگار نادانى آزرمين و بزرگوار بوده‌اند و آزرم‌شان و بزرگوارىشان در اسلام افزون شده است . همواره كارگزار اسلام مانده‌اند و پيروزى همچنان با ايشان است . تا چيزىشان دگرگون كند ، يا كسانىشان از اين منش بگردانند . » چنين بود كه عبد الرحمن بلنجر را بگشود . اين در زمان عمر خطاب بود . در آن تاخت ، هيچ زنى بيوه نشد و هيچ كودكى بىپدر نماند . سواران‌اش تا بيضاء ، دويست فرسنگ در آن سوى بلنجر ، پيش تاختند . وى از آن پس نيز به جنگ رفت و باز هيچ\r\n\r\n\r\n","description":"","footnote":"\r\n[ ( 1 ) 
  ] در متن : موقان كه همان موغان يا مغان است .\r\n","page_name":" 364 ","page_number":364},
  {"content":"\r\n\r\nآسيب نديد . به روزگار عثمان نيز به جنگهايى چند رفت ، و هم به روزگار عثمان كشته شد .\r\nاين هنگامى بود كه كوفيان از عثمان روى برتافته بودند ، كه وى از دين گشتگان را بر كارها گمارده و از ايشان يارى جسته و جهان‌جويان از كار او به سرورى رسيده‌اند .\r\nكوفيان بر عثمان چنان تنگ گرفته بودند كه در كار خويش اين سروده را مىخوانده است :\r\nكار من با عمرو ، كار آن كس بود كه سگش را پروار كرد ، و سرانجام ، نيش و ناخن همان سگ بخراشيدش .\r\nعبد الرحمان ربيعه چون به سرزمين تركان تاخت برد ، تركان درباره‌اش گفتند :\r\n- « اگر فرشتگان با وى نمىبودند [ 253 
  ] و از مرگ نگاه‌اش نمىداشتند ، اين چنين بر ما گستاخ نمىشده است . » بر همين باور ، از برابرش بگريختند و به دژها پناه بردند و وى با دستاورد آن جنگ از آن جا بازگشت .\r\nوى از آن پس ، به جنگهاى ديگر رفت كه بر همان شيوه بجنگيد . سرانجام ، در ششمين سال روزگار عثمان بود كه باز به جنگى ديگر لشكر كشيده بود . در آن جنگ گروهى از تركان در بيشه‌اى پنهان شده بودند . يكىشان ناگهان تيرى به سوى مردى از مسلمانان رها كرد كه وى را بكشت . ياران چون اين بديدند از گرد او بگريختند و اين سبب شد تا تركان خود گستاخ شوند و يك ديگر را به جنگ مسلمانان بخوانند .\r\nامّا عبد الرحمان كشته شد و كار جنگ بالا گرفت . پرچم را سلمان ربيعه به دست گرفت و به سوى گيلان تا گرگان تاخت برد . از آن پس ، تركان گستاخ شدند . ليك اين بازشان نداشت از اين كه پس از مرگ ، گورش را همچنان بزرگ دارند و تاكنون به دو از آسمان باران خواهند .\r\n\r\n[ كارى كه آبان جادويه در رى با يزدگرد كرد 
  ]\r\nيزدگرد ، پس از جنگ جلولا ، چون به رى رسيد ، آبان جادويه كه در آن هنگام بر كار رى بود ، بر او بر شوريد و او را بگرفت .\r\nيزدگرد به وى گفت : « آبان جادويه ، با من نامردى مىكنى ؟ »\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nآبان جادويه گفت : « تو پادشاهى را رها كرده‌اى . هم اينك كشورت به دست ديگران افتاده است . مىخواهم آن چه را كه خود دارم و چيزهاى ديگرى را كه مىخواهم ، در سياهه‌اى بنويسم [ و مهرت را بر آن زنم . 
  ] » پس ، مهر را از يزدگرد بگرفت و چكها را بر تكه‌هاى چرم نوشت و از آن چه خوش مىداشت سياهه‌ها پديد كرد و مهر يزدگرد را بر آن زد و مهر را به يزدگرد باز پس داد .\r\nآن گاه پيش سعد رفت و آن چه را كه در آن چكها و سياهه‌ها نوشته بود همه را به سعد داد .\r\nيزدگرد از آبان جادويه بيمناك و بيزار شد و با آتش به اسپهان بگريخت . آهنگ كرمان داشت [ تا آتش را در آن جا نهد . [ 1 
  ] 
  ] سپس راهى خراسان شد تا مگر از تركان و چينيان كه در نزديكيشان مىبود يارى جويد . پس به مرو رفت و فرود آمد و در آن جا آتشكده‌اى بساخت و آرام گرفت .\r\n\r\n[ پس نشستن يزدگرد تا آن سوى مرورود 
  ]\r\nعبد الله عامر در اين سال كه سال سى و يكم هجرت بود از بصره به آهنگ گشودن خراسان راهى شد . نيشابور و طوس و نسا را بگشود تا به سرخس رسيد . سالار پيشتازان سپاه‌اش احنف قيس بود . هپتاليان كه مردم هرات بوده‌اند با وى بجنگيدند و احنف ايشان را بشكست . سپس ، عبد الله عامر او را به تخارستان گسيل داشت . احنف چون به مرو شاهگان [ 2 
  ] نزديك شد ، يزدگرد از آن جا سوى مرورود رفت و در مرو فرود آمد . احنف به مرو شاهگان رسيد و در آن جا فرود آمد . يزدگرد از مرورود به خاخان نامه نوشت و از وى كمك خواست . از شاه سغد نيز در نامه‌اى ديگر يارى جست . پيك يزدگرد [ 254 
  ] سوى آن دو ، راهى شد . به شاه چين نيز نامه نوشت و از وى يارى خواست . چون نيروى كمك از كوفه برسيد ، احنف جانشين خويش را در مرو نهاد و خود به آهنگ مرورود بيرون شد .\r\nيزدگرد همين كه از راهى شدن احنف آگاه شد راه بلخ را در پيش گرفت . احنف در مرورود فرود آمد . كوفيان بيامدند و به بلخ رفتند . احنف در پى ايشان برفت . كوفيان چون به بلخ رسيدند با يزدگرد جنگيدند ، كه يزدگرد بشكست و يا ياران پارسى خود به سوى رود\r\n\r\n\r\n","description":"","footnote":"\r\n[ ( 1 ) 
  ] افزوده از طبرى ( 5 : 2682 ) .\r\n[ ( 2 ) 
  ] در متن : الشاهجان . شاهگان ( شايگان ) لقب مرو بود .\r\n","page_name":" 366 ","page_number":366},
  {"content":"\r\n\r\nگريخت و از رود بگذشت . احنف هنگامى كه به كوفيان رسيد ، كوفيان بلخ را گشوده بوده‌اند . پس احنف به مرورود بازگشت .\r\nعمر به احنف نوشته بود :\r\n- « بارى ، از رود مگذريد و به اين سوى رود بسنده كنيد . » دو پيك يزدگرد به نزد خاخان و عارك [ 1 
  ] رسيدند . كار ياريشان به يزدگرد هنوز به جايى نرسيده بود كه يزدگرد در جنگ بشكست و از رود بگذشت و خود به سوى ايشان شتافت .\r\nدر اين هنگام بود كه خاخان به يارى يزدگرد برخاست . پس با تركان بيامد . مردم فرغانه و سغد را گرد كرد و با ايشان به آهنگ خراسان بيرون شد و از رود به سوى بلخ بگذشت .\r\nخاخان نيز از رود بگذشت . از آن سوى ، كوفيان نيز به مرورود و نزد احنف بازگشتند .\r\n\r\nسخن از رايى درست در هنگامهء سختى\r\nاحنف از ياران راى خواست . سخن گوناگون گفتند . برخى گفتند : به ابرشهر بازگرديم . برخى گفتند : بمانيم و كمك بخواهيم . برخى گفتند : با آنان به نبرد برخيزيم .\r\nبارى ، مشركان از بلخ برون شدند و بر احنف كه در مرورود بود فرود آمدند . احنف ، هنگامى كه خبر يافت كه خاخان به آهنگ جنگ از رود بلخ گذشته است ، شب هنگام در اردوى خود به گردش بيرون آمد و گوش مىداشت تا مگر رايى از كسى بشنود كه در كار جنگ سودى بخشد . بر دو مرد گذشت كه خوراك ستور پاك مىكرده‌اند . كاه يا جو بود .\r\nيكى به آن ديگرى مىگفت :\r\n- « راى آن است كه امير با دشمن در همان جا نبرد كند كه نخست كرده بوده است .\r\nچه ، جنگيدن در آن جا در چشم دشمن هراس انگيزتر است . » ديگرى گفت : « سخن نادرست گفتى . اگر امير در بيابان بر ايشان بتازد ، با شمارى اندك به جنگ سپاهى انبوه رفته است ، كه در آن هنگام ، به يك تاخت ، ريشه‌مان را بر خواهند كند . راى آن است كه امير ، ما را چنان بيارايد كه پشتمان به كوه باشد . رود در ميان ما و دشمن ، كار هندك كند و پشتمان به كوه استوار گردد و از پشت سر آسوده مانيم .\r\n\r\n\r\n","description":"","footnote":"\r\n[ ( 1 ) 
  ] در متن : عارك . در نسخهء ملك : عادل ، كه مصحف است . در طبرى ( 5 : 2685 ) : غوزك . در حواشى طبرى ، عورك ، على زل .\r\n","page_name":" 367 ","page_number":367},
  {"content":"\r\n\r\nاگر چنين كند ، جنگ يكسويه خواهد بود و اميد يارى خدا توانيم داشت . » [ 255 
  ] احنف در پيش خود ، همين راى را پذيرفت و به جايگاه خويش بازگشت . شبى تاريك بود . چون بامداد شد ، ياران را گرد كرد و به ايشان گفت :\r\n- « شما اندك‌ايد و دشمن بسيار . مبادا كه از اين به هراس افتيد . بسا گروه اندك كه بر گروهى پر شمار به اذن خدا پيروز آمده‌اند . خداوند با شكيبايان است . [ 1 
  ] از جاى بكوچيد و پشت به اين كوه دهيد . كوه را در پشت سر و رود را در ميان خود و دشمن نهيد و با دشمن نبرد از يك سو كنيد . » چنين كردند . ساز و برگ برداشتند . ده هزار از بصريان و همان شمار از كوفيان بوده‌اند . تركان و سغديان و ديگران كه به كمك مىآمده‌اند روى آور شدند و در برابر ايشان فرود آمدند . در بام و شام بر آنان تاخت مىآوردند و شب هنگام دور مىشدند . يك چند در اين مىبودند . شبى احنف بيرون رفت تا مگر از اردوگاه دشمن آگاه گردد . چون جاىشان را بدانست ، شب هنگام ، پيش‌تر از ياران ، برون شد و به نزديك اردوى خاخان رفت و در آن جا بايستاد . چون بامداد شد سوار ترك با طوق بيرون آمد و دهل زد . از اردوشان در جايى ايستاده بود كه دهل زنان در آن جا مىايستاده‌اند . پس احنف بر او بتاخت و هر يك دست به نيزه بردند . ليك احنف پيشى گرفت و سوار را بكشت . احنف گويد كه در آن دم رجزى كه خواندم اين بوده است :\r\nبه راستى ، بر سپهسالار است كه ، نيزه‌اش را ، به خون رنگين كند ، يا خود زخم خورد .\r\nآن گاه در جاى آن سوار بايستاد و طوق او را بگرفت . ترك ديگرى بيرون آمد و باز دهل زد . احنف با اين يك نيز در آويخت و او را بكشت و بر جاى وى بايستاد . احنف گويد كه در اين هنگام ، اين رجز را خواندم :\r\nسالار ، بر بلندى بالا مىرود و سر مىكشد ،\r\n\r\n\r\n","description":"","footnote":"\r\n[ ( 1 ) 
  ] س 2 بقره : 249 .\r\n","page_name":" 368 ","page_number":368},
  {"content":"\r\n\r\nو مرد افكنان را باز مىدارد ، اگر به چهار نرسند ! و طوق‌اش را بگرفت . سپس ترك سوم بيرون آمد و همچون آن دو ترك دهل زد . وى دور تر از جاى ترك دوم بايستاد . پس ، احنف بر او نيز تاخت برد و او را نيز بكشت . گفت ، اين بار اين رجز را خواندم :\r\nدژم پيش مىتازم و با هماوردى در مىآويزم ، كه هشيار و خشمگين پيش مىآيد .\r\nسپس ، به اردوگاه خويش بازگشت و هيچ كس از كارش آگاه نشد . از شيوه‌هاى تركان بود كه پيش از آغاز شدن نبرد سه تن از بزرگان و سواركاران‌شان برون آيند و دهل زنند و چون سومين برون آيد همگى برون آيند و نبرد كنند . پس چون سومين بيرون آمد و تركان در پى ايشان بيرون آمدند ، سه سوار خويش را كشته يافتند . خاخان شگون بد زد و گفت :\r\n- « ماندن در اين جا به درازا كشيده است . سواران‌مان را در جايى كشته‌اند كه پيش از اين ، از ما كس در چنان جايى كشته نشده است . نبرد كردن با اينان سودى نبخشد ، بازگرديم . » پس ، سران‌شان راه بازگشت در پيش گرفتند . روز برآمده بود و مسلمانان كسى را نمىديدند . خبر شدند [ 256 
  ] كه خاخان به بلخ بازگشته است .\r\n\r\n[ آن چه مايهء جدايى ياران از يزدگرد شد 
  ]\r\nيزدگرد ، خاخان را در مرو بر جاى نهاده و خود به مرو شاهگان رفته بود ، و حارثهء نعمان جانشين احنف از او پناه گرفته بود . پس يزدگرد ، گردشان را بگرفت و گنجهاى خويش را از جايى كه بود بيرون كشيد . اين هنگامى بود كه خاخان همچنان در بلخ مىبود و وى را در بلخ چشم مىداشته است .\r\nمسلمانان گفتند : « در پى خاخان برويم . »\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاحنف گفت : « نه ، در جاى خود بمانيد . » يزدگرد بازماندهء دارايى خويش را ، آن چه را كه در دستش بازمانده بود و از سر شتاب در مرو بر جاى نهاده و از آن جا رفته بود ، همه را گرد كرد و خواست اينك با خويش ببرد .\r\nگنجى بود گران و كلان از گنج‌هاى مردم پارس . بر آن بود كه با آن همه گنج به خاخان پيوندد .\r\nپارسيان به يزدگرد گفتند : « چه در سر دارى ؟ » يزدگرد گفت : « مىخواهم به خاخان بپيوندم . با وى باشم . يا به چين روم . » پارسيان گفتند : « شتاب مكن كه اين رايى نادرست است . مىخواهى به كشورى ديگر و نزد بيگانگان روى و مردم خويش را فرو گذارى ؟ ما را به نزد اين تازيان ببر تا هم با ايشان پيمان آتشى بنديم ، كه مردمى درست پيمان و بر آيين‌اند ، كسانىاند كه اينك بر كشورمان چيره‌اند . دشمنى كه هم در خاكمان بر ما فرمان مىراند به از دشمنى است كه در درون كشورش بر ما فرمان براند . آنان دين ندارند و پيمان دارىشان را نمىشناسيم . » از يك ديگر سخن نشنيدند و سرانجام پارسيان به يزدگرد گفتند :\r\n- « پس ، گنجهامان را فرو گذار ، تا آنها را به كشورمان باز گردانيم ، هم به كسانى دهيم كه اينك بر كشورمان چيره‌اند ، گنجها را از سرزمين ما به جايى ديگر مبر . » يزدگرد نپذيرفت . پارسيان گفتند :\r\n- « پس ، ما نمىگذاريم . » از وى كناره گرفتند و او را با ياران نزديك‌اش تنها گذاشتند . سپس ، به جان يك ديگر افتادند كه سرانجام پارسيان يزدگرد را بشكستند و گنجها را بگرفتند و بر آن دست نهادند و يزدگرد را به روز سياه نشانيدند . سپس كار را به احنف گزارش كردند . مسلمانان و كافران در مرو ، با هم راه را بر يزدگرد ببستند و دست در دست يك ديگر با وى جنگيدند ، كه سرانجام در دنبالهء تاريدگان به وى رسيدند و تا يزدگرد بجنبد بر گنجها دست نهادند كه يزدگرد خود بگريخت ، از رود بگذشت و خود را به فرغانه رسانيد و به تركان پيوست ، كه به روزگار عمر خطّاب ، يزدگرد همچنان در فرغانه بماند و تا روزگار عثمان ، در ميان او و پارسيان نامه‌ها مىرفت و مىآمد .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\n[ پيمان آشتى در ميان پارسيان و احنف قيس 
  ]\r\nبارى ، پارسيان به نزد احنف آمدند و با وى سازش كردند و پيمانى در ميان ببستند .\r\nگنجها و خواسته‌ها همه را به وى بپرداختند و خود به شهرها و خان و مان‌شان بازگشتند ، چنان كه روزگارشان همچون بهترين روزهايى بود كه در زمان خسرو داشته‌اند ، گفتى كه هم در كشور خود مىزيند ، جز آن كه مسلمانان با ايشان درست پيمان‌تر و دادگرتر بوده‌اند .\r\nدر جنگ با يزدگرد ، از دستاوردها به هر سوار همان بهر رسيد كه در قادسيه رسيده بود .\r\nبارى ، خاخان چون از كار يزدگرد آگاه شد و بدانست كه احنف با سپاه اسلام از مرورود به سوى او برون شده است ، از بلخ برفت و از رود بگذشت . احنف برسيد و در بلخ فرود آمد و كوفيان را در خوره‌هاى چهارگانهء آن جاى داد و خود به مرو بازگشت و در آن جا بماند و پيروزى بر خاخان و يزدگرد را به عمر بنوشت و پنج يك دستاورد جنگ را با فرستادگان خويش به نزد عمر فرستاد . [ 257 
  ]\r\n\r\n[ سخنى كه در ميان شاه چين و پيك يزدگرد رفت 
  ]\r\nهمين كه خاخان و با وى يزدگرد و خاندان خسروى و پيرامونيان از رود گذشتند ، با پيك يزدگرد برخوردند كه به نزد شاه چين‌اش فرستاده بود . از وى گزارش خواستند .\r\nپيك گفت : چون با نامه و پيشكش‌هاى خسرو پيش شاه چين رفتم و پيام بگزاردم ، اينها را كه مىبينيد به ما دهش كرده است .\r\nدر اين جا ارمغانها را و نيز پاسخى را كه به نامهء يزدگرد نوشته بود به ايشان نشان داد .\r\nشاه چين به من گفت :\r\n- « نيك مىدانم كه بر پادشاهان است تا پادشاهان را در برابر كسانى كه بر آنان چيره آمده‌اند يارى دهند . ليك مىخواهم تا كار اينان را كه شما را اين چنين از خاكتان برون رانده‌اند ، به من بازگويى . چه ، مىبينم كه از اندك بودن ايشان و فزونى شمارهء پارسيان سخن مىگويى . اين گروه اندك كه از آنان نام برده‌اى ، به چنان پيروزى كه گفته‌اى نرسند ، مگر به خوى پسنديده‌اى كه در ايشان است و خوى نيكوهيده‌اى كه در شماست . » گفتم : « هر چه مىخواهى بپرس تا پاسخ بازگويم . »\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاز من پرسيد : « آيا پيمانى را كه مىبندند نكو پاس مىدارند ؟ » گفتم : « آرى ، نكو پاس مىدارند . » پرسيد : « پيش از آن كه جنگ را بياغازند با شما چه مىگويند ؟ » گفتم : « ما را به يكى از سه چيز مىخوانند : يا آيين‌شان ، كه اگر بپذيريم ما را با خود يك سان دانند ، يا سربها ( جزيه ) كه در برابر ، از ما پشتيبانى كنند ، يا جنگ . » پرسيد : فرمانبردارىشان از فرمانروايانشان چگونه است ؟ » گفتم : « هيچ مردمى به فرمانبردارى ايشان نباشند . » پرسيد : « چه چيزى را روا ، و چه چيزى را ناروا شناسند ؟ » رواها و نارواهاشان را به دو باز گفتم .\r\nپرسيد : « آيا به كارى كه نارواست دست مىيازند ، يا چيزى را كه رواست ، ناروا مىانگارند ؟ » گفتم : « نه . » گفت : « چنين مردمى هرگز نابود نشوند ، مگر كه از اين خوى بگردند . » آن گاه گفت : « از جامه‌شان بگو . » و من باز گفتم .\r\nگفت : « از ستورشان بگو . » گفتم : « اسبان تازى . » و از چگونگىشان بگفتم .\r\nگفت : « دژهايى نكويند . » [ 258 
  ] از شتران گفتم ، كه چگونه با بار فرو مىخوابند و برمىخيزند .\r\nگفت : « اين ويژگى چارپايان گردن دراز است . » نامه‌اى كه شاه چين به يزدگرد نوشته و با اين پيك فرستاده بود ، بدين آرش بود :\r\n- « اگر لشكرى به يارى تو گسيل نكرده‌ام كه آغازش در مرو و پايان‌اش در چين باشد ، بدان نيست كه از آن چه بر من است آگاه نباشم . ليك ، اينان كه فرستاده‌ات كارشان را به من باز گفته است ، اگر با كوه در افتند ، كوه را بر اندازند ، و اگر بازشان ندارند ، مرا نيز از ميان بردارند . با آنان بساز و با همزيستىشان خشنود باش ، و تا هنگامى كه تو را نجنبانند ، تو نيز مجنبان‌شان . »\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nسخن از دبيران عمر و نمونه‌هايى از كشوردارى او\r\nبراى عمر ، زيد ثابت و عبد الله ارقم دبيرى مىكردند . عبد الله خلف خزاعى بو طلحهء طلحات بر ديوان بصره بود ، و بو حبيرهء ضحّاك انصارى بر ديوان كوفه . اما زيد ثابت در گذشته دبير پيامبر بود و به همين روى عمر با وى تنها مىنشسته و سخن مىگفته است .\r\nروزى عمر به زيد گفت : من ، براى نوشتن رازهاى خود ، تو را به يارى خويش برگزيده‌ام ، چنان كه پيامبر را ديدم كه تو را دبير خويش كرده . به من بازگو كه نامه‌هاى پيامبر كه براى پادشاهان و ديگران مىنوشته ، چگونه بوده است . » زيد گفت : « اميرا ، از اين بگذر . » عمر گفت : « از چه روى ؟ » زيد گفت : « پيامبر به من گفت : اى زيد ، از ميان همه ، من تو را برگزيده‌ام ، پس رازهايم را نگاه دار و به كس مگو . و من بر گردن گرفتم . » عمر ، از آن پس ، هيچ گاه چنين چيزى را از وى نخواست . نامه‌اش را بر زيد مىگفت و زيد مىنوشت . نيز از راى زيد يارى مىجست . چه ، زيد مردى خردمند و تيز بين بوده است .\r\nعمر ، به دبيران‌اش مىگفت و به كارگزاران‌اش مىنوشت : « توانايى بر كارها از آن خيزد كه كار امروز را به فردا نيفكنيد ، كه اگر چنين كنيد كارها انبوه شوند و بر سر شما ريزند ، چنان كه ديگر ندانيد به كدام بياغازيد و كدام را به روز ديگر اندازيد . » عمر نخستين تازى است كه ديوان و دفتر پديد آورد . آن چه بدين كار برانگيخته بودش اين بود كه يك بار بو هريره از بحرين به نزد وى آمده [ 259 
  ] و خواسته‌اى كلان همراه آورده بود . عمر از بو هريره پرسيد :\r\n- « از باج چه گرد كرده‌اى ؟ » گفت : « پانصد هزار درم . » عمر گفت : « مىدانى چه مىگويى ؟ »\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nگفت : « آرى ، صد هزار و صد هزار و صد هزار و صد هزار و صد هزار . » پس ، عمر بر منبر رفت . خداى را سپاس بگزارد و بستود و آن گاه گفت :\r\n- « اى مردم ، خواسته‌اى بس كلان به ما رسيده است . اگر خواهيد پيمانه كنيم ، و اگر خواهيد بر مىشماريم . » يكى برخاست و گفت :\r\n- « اى امير مؤمنان ، اين عجمان ، خواسته‌ها را در ديوان‌ها نويسند . » عمر گفت : « پس شما نيز چنين كنيد و ديوان سازيد . » پس از آن كه عمر به هرمزان [ 1 
  ] امان داده بود ، گروهى را به كارى برون فرستاده بود .\r\nهرمزان كه در آن جا نشسته بود به عمر گفت :\r\n- « اى امير مؤمنان ، به مردانى كه در اين گروه‌اند ، خواسته‌ها داده‌اى . اگر يكىشان راهى نشود و جايش را در گروه تهى گذارد ، سالار از كجا داند ؟ » سپس ديوان دارى را بر وى راى زد و چگونگى آن را براى وى باز نمود . پس ، عمر ديوان پديد آورد .\r\nبو موسى اشعرى به عمر نوشته بود :\r\n- « خواسته‌ها انبوه شده است و گيرندگان‌اش فزونى گرفته‌اند و جز به يارى پارسيان از نگاهداشت آمار خواسته‌ها و كسان درمانده‌ايم . بنويس تا راى چيست . » عمر به موسى نوشت :\r\n- « آنان را به كارى باز مگردان كه خداش از ايشان باز گرفته است . عجمان را هم در پايگاهى نهيد كه خداشان نهاده است . » بو موسى ، زياد را دبير خويش كرده بود . عمر در نامه‌اى كه به زياد نوشته بود ، وى را به نزد خود در مدينه فرا خوانده بود . پس زياد ، عمران حصين را جانشين خويش نهاده و خود به نزد عمر رفته بود . عمر گفته بود :\r\n\r\n\r\n","description":"","footnote":"\r\n[ ( 1 ) 
  ] در نسخهء اصل و در متن : فيروزان . در مط : الهرمزان ، كه درست همين است .\r\n","page_name":" 374 ","page_number":374},
  {"content":"\r\n\r\n- « اگر بو موسى جوانى را جانشين خويش كرده ، اين جوان مردى جا افتاده را به جانشينى خويش برگزيده است . » سپس زياد را پيش خواند و به وى گفت :\r\n- « به جانشين‌ات نامه‌اى بنويس و آن چه را كه بايد به كار بندد به وى باز گو . » پس ، زياد نامه‌اى به جانشين بنوشت و آن را به عمر داد . عمر در آن نامه نگريست و آن گاه گفت :\r\n- « دوباره بنويس . » زياد نامه‌اى ديگر نوشت و باز عمر گفت :\r\n- « بار ديگر بنويس . » و زياد سه باره نوشت و آن گاه عمر گفت :\r\n- « زياد در همان نامهء نخست نيز ، آن چه را كه مىخواسته‌ام نوشته بوده است . ليك گمان بردم كه در آن انديشه‌اى كرده است . در نامهء دوم نيز چنان نوشت كه من مىخواستم ، ليك خوش نداشتم كه اين را به وى بگويم و گرفتار خود پسندى گردد . پس ، او را فرو داشتم تا هم بدين خوى نابود نشود . » روزى عمر پيام خويش را مىگفت و يكى از دبيران كه در برابرش نشسته بود مىنوشت . زياد نيز در آن جا بود . عمر چيزى گفت و دبير چيزى ديگر نوشت :\r\nپس زياد به عمر گفت : « تو چيزى مىگويى و وى چيزى ديگر مىنويسد . » [ 260 
  ] عمر گفت : « من اين را دانستم . » زياد گفت : « به جنبش دهان تو و كشش دست و خامه‌اش نگريستم ، ديدم كه چرخش انگشتانش نه آن است كه تو لبان را بدان جنبانيده‌اى . » و عمر را اين سخن زياد خوش آمد روزى ديگر به زياد گفت :\r\n- « اى زياد ، آيا نامه‌اى را كه در بر كنارى تو از دبير بو موسى نوشته‌ام ، با خود به نزد بو موسى خواهى برد ؟ » زياد گفت : « آرى اى امير مؤمنان ، ليك از ناتوانى ، يا از نادرستى ؟ »\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nعمر گفت : « از هيچ كدام . ليك ، خوش نمىدارم كه سنگينى خردت را بار مردم كنم . » عمر نخستين كس بود كه تاريخ را از هجرت نوشت . بو موسى به عمر نوشته بود :\r\n- « نامه‌هايى كه براى ما مىنويسى بىتاريخ است . » تازيان از آن پيش به سال فيل ( عام الفيل ) تاريخ مىنهاده‌اند . پس ، عمر ياران را گرد كرد و از ايشان در اين باره راى خواست .\r\nبرخى گفتند : « آغاز پيامبرى پيمبر ( ص ) را آغاز تاريخ كنيم . » برخى گفتند : « از هجرت‌اش بياغازيم . » و عمر همين را پذيرفت و هجرت را آغاز نهاد . اين خود به سال هفدهم يا هجدهم از كوچيدن پيمبر ( ص ) به مدينه بوده است .\r\nسپس گفتند : « از كدام ماه از ماه‌هاى سال آغاز كنيم ؟ » برخى گفتند : « از ماه رمضان . » عمر گفت : « نه ، از ماه محرم مىآغازيم كه ماه بازگشت مردم از آيين حج است و ماه حرام است . » و اين چنين بر ماه محرم همسخن شدند .\r\nدبيرى از دبيران عمرو عاص پيش عمر آمد . با عمر سخن گفت و سخن نيكو گفت .\r\nعمر از وى پرسيد : « تو پسر قين در مكه نيستى ؟ » گفت : آرى ، هستم . » عمر گفت : « قلم تا دبير را به جايى نرساند آرام نگيرد . » عمر چون دبيرى را به كار مىگماشت ، با وى پيمان مىبست و تنى چند از كوچندگان ( مهاجران ) و ياران پيمبر را بر وى گواه مىگرفت كه : سوار اسب نشود ، خوراكى نخورد كه تودهء مردم از خوردن آن ناتوان باشند ، جامهء نرم نپوشد ، و در به روى نيازمندان نبندد .\r\nعمر نخستين كس بود كه « امير مؤمنان » نام گرفت . و اين از آن روى بود كه بو بكر را\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n« جانشين پيمبر خدا » مىخواندند . سپس چون عمر جانشين بو بكر شد ، به وى « جانشين جانشين پيمبر خدا » گفتند . عمر چون چنين ديد گفت :\r\n- « اين دراز مىشود . اگر جانشين ديگرى آيد ، خواهيد گفت : جانشين جانشين جانشين پيمبر خدا . [ 261 
  ] شما « مؤمنان » ايد و من « امير » شما . » وى نخستين كس است كه دستور داد تا در رمضان مردم گرد شوند و نماز تراويح [ 1 
  ] را با يك پيش نماز بگزارند و اين را به شهرها نوشت تا مردم شهرها نيز چنين كنند . وى بر شمارهء چراغهايى كه در مسجدها بود بيفزود .\r\nعمر نخستين كس بود كه تازيانه به دست گرفت و مردم را تازيانه زد . در اين باره ، آورده‌ايم كه خواسته‌اى نزد عمر آوردند و در ميان مردم بهر مىكرد . مردم به گرد او انبوه شدند . سعد بو وقاص نيز بيامد و مردم را بشكافت و خود را به عمر رسانيد . عمر تازيانه‌اى بر او زد و گفت :\r\n- « همچنان پيش آمده‌اى و از نيروى خدا بر روى زمين هيچ نشكوهيده‌اى . دوست دارم تا تو را بياگاهانم كه نيروى خدا از تو هيچ نمىشكوهد . » شفا دختر عبد الله ديد كسانى آرام راه مىروند و آهسته سخن مىگويند .\r\nپرسيد : « اينان كيستند ؟ » گفتند : « وارستگان‌اند . » گفت : « سوگند ، كه عمر هر گاه سخن مىگفت سخن را به گوش همگان مىرسانيد ، چون راه مىرفت تند مىرفت ، و هر گاه مىزد به درد مىآورد . به خدا كه وارستهء راستين همو است . » در نزد عمر ، از مردى سخن در ميان بود و از پايه و از خوىاش مىگفتند ، كه :\r\n\r\n\r\n","description":"","footnote":"\r\n[ ( 1 ) 
  ] تراويح : نمازى كه در رمضان ، نمازگزاران پس از هر چهار ركعت يا ميان دو سلام آن ، استراحت مىكردند .\r\n( لسان العرب 2 : 462 « روح » ) .\r\n","page_name":" 377 ","page_number":377},
  {"content":"\r\n\r\n- « از ديگران برتر است و بدى را هيچ نشناسد . » عمر گفت : « براى وى بهتر آن است كه هم در بدى بيفتد . » عمر ، عتبه بو سفيان را كارگزار كنانه كرده بود . روزى با خواسته‌اى پيش عمر آمد .\r\nعمر از وى پرسيد : « عتبه ، اين چيست ؟ » عتبه گفت : « خواسته‌اى است كه با خود برون برده‌ام و با آن سودا كرده‌ام . » عمر گفت : « تو را چه رسد كه خواسته را در اين راه برون برى ؟ آن را به بيت المال بازگردان . » پس از آن كه عثمان جانشين عمر شد به بو سفيان گفت :\r\n- « آن چه را كه عمر از عتبه گرفته است ، اگر از من بخواهى ، به تو باز پس خواهم داد . » بو سفيان گفت :\r\n- « اگر از يارى كه پيش از تو بود پيروى نكنى ، راى مردم از تو برخواهد گشت . مبادا كه كار يار پيشين را از روايى بيفكنى كه يار پسين در كار تو همان خواهد كرد كه تو با پيشين كرده‌اى . » عمر با كسانى از پارسيان در نهان بسيار مىنشسته است و پارسيان ، شيوه‌هاى شاهان را ، به ويژه [ 262 
  ] پادشاهان برتر ايران را ، به ويژه شيوهء كشوردارى انوشروان را بر او مىخوانده‌اند . شيوه‌هاشان را خوش مىداشته و پيوسته از آن پيروى مىكرده است .\r\nانوشروان خود بر روش اردشير بوده است و خويشتن را بر شيوهء اردشير ، و اندرز اردشير ( عهد اردشير ) كه آن را در همين كتاب آورده‌ايم ، [ 1 
  ] مىداشته ، و اين را از ديگران نيز مىخواسته است . اردشير خود پيرو بهمن و كورش بوده و به راه آن دو مىرفته است . اينان خسروان بزرگ و برتر پارسيان بوده‌اند كه سزد تا ديگران از كردار و رفتارشان پيروى كنند و روشهاشان را بياموزند و با ايشان همانندى جويند .\r\n\r\n\r\n","description":"","footnote":"\r\n[ ( 1 ) 
  ] اندرز اردشير را در صفحهء 114 - 129 مىخوانيد .\r\n","page_name":" 378 ","page_number":378},
  {"content":"\r\n\r\nاز عمران سواده آورده‌ايم كه گفت : پيش عمر رفتم و چيزهايى را كه مردم بر او خرده مىگرفته‌اند با وى باز گفتم . به من گوش سپرده بود . تازيانه را بر ران خويش ستون كرده بود و بن زنخ را بر آن نهاده و گوش مىداد ، تا آنجا كه گفتم :\r\n- « مردم از درشتى رفتار گله كنند . » تازيانه را بلند كرد و دست خود را از بالا تا به پايين تازيانه كشيد و گفت :\r\n- « هان به خدا ، كه من مىخورانم و سير مىكنم ، مىنوشانم و سيراب مىسازم ، پيشنهاد را مىربايم . همسنگ‌ام را ادب كنم . آزمند را برانم ، همتاى خويش را پيش اندازم ، بشكوهيده را به خود نزديك كنم ، به مهربانان بپيوندم ، پرخاش بسيار كنم و اندك بزنم ، چوب را بنمايانم و به دست پس رانم . » سپس ، چون اين سخن به گوش معاويه رسيد ، گفت :\r\n- « به خدا كه مردم‌اش را نيكو مىشناخته است . » [ 263 
  ]\r\n\r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\n\r\nروزگار عثمان عفّان\r\n\r\nسخن از گفتنىهاى شورى و آن چه از آن ياد بايد كرد و شايستهء اين كتاب است\r\nهنگامى كه عمر كشته شد ، آن گاه كه دشنه خورده بود ، به وى گفتند :\r\n- « جانشين خويش را برگزين . » سر باز زد و كس را به نام باز نگفت و گفت :\r\n- « به اين چند تن چنگ زنيد كه پيامبر ( ص ) به هنگام مرگ از ايشان خشنود بوده است :\r\nعلى و عثمان دو پسر عبد مناف ، و عبد الرحمان و سعد دو خالوى پيامبر ، و زبير عوّام يار نزديك [ 1 
  ] و پسر عمّهء پيامبر ، و طلحهء نيكى [ 2 
  ] . بايد كه يكى را از ميان خود برگزينند . سه روز راى زنند . صهيب با مردم نماز بگزارد . مباد كه چهارمين [ 3 
  ] روز فرا رسد و فرمانروايى هم از شما بر شما نباشد . پسرم عبد الله نيز با شما نشيند و راى زند ، بى آن كه از فرمانروايى بهره‌اى به وى رسد . ليك ، طلحه با شما انباز است كه اگر در اين سه روز به مدينه رسد ، وى نيز به شما بپيوندد ، و اگر سه روز بگذرد و از راه نرسد ، كار را خود به پايان بريد . » به بو طلحهء انصارى گفت :\r\n- « خداوند و الا ، از دير باز ، اسلام را به شما نيرومند داشته است . پنجاه تن از ياران\r\n\r\n\r\n","description":"","footnote":"\r\n[ ( 1 ) 
  ] در متن : حوارى .\r\n[ ( 2 ) 
  ] در متن : طلحة الخير\r\n[ ( 3 ) 
  ] در متن : اليوم الثالث . تصحيح از طبرى است . ( 5 : 2778 ) .\r\n","page_name":" 381 ","page_number":381},
  {"content":"\r\n\r\nپيامبر را برگزين و اين چند تن را وادار تا مردى را از ميان خود برگزينند . » به صهيب گفت :\r\n- « سه روز با مردم نماز بگزار . على ، عثمان ، زبير ، سعد ، عبد الرحمن عوف و طلحه را - اگر از راه رسد - به خانه خوان . عبد الله پسرم را نيز بخوان . او را در جانشينى من بهره‌اى نباشد . آن گاه بر سر اينان بايست . پس اگر پنچ تن به يكى خشنود شوند و يك تن نپذيرد ، سرش را به شمشير بزن . اگر چهار تن يكى را برگزينند و دو تن سر باز زنند ، سرهاى آن دو را به شمشير بزن . اگر سه تن به يكى و سه تن به ديگرى خشنود ماندند ، پسرم عبد الله را داور كنيد . هر گروه كه وى گويد ، بايد كه يكى را از ميان خود برگزينند .\r\n[ 264 
  ] اگر داورى عبد الله را نپذيرند ، با كسانى باشيد كه عبد الرحمن عوف با ايشان است و ديگران را ، اگر از همداستانى اينان روى بگردانند ، همه را بكشيد .\r\nسپس ، از پيش او برفتند . كسانى از قريش كه با على بوده‌اند ، به على گفتند :\r\n- « چه مىبينى ؟ » على گفت : « اگر از خويشاوند خويش سخن بشنويد ، كس بر شما فرمانروا نشود . »\r\n\r\n[ سخنى كه در ميان على ( ع ) و عباس رفت 
  ]\r\nو چون عباس پيش على آمد ، به عباس گفت :\r\n- « كار را از ما بگردانيده‌اند . » عباس گفت :\r\n- « از كجا مىدانى ؟ » على گفت :\r\n- « عمر مرا با عثمان برابر داشته و گفته است : با گروه فزونتر باشيد ، يا اگر دو مرد يكى را و دو مرد ديگر ، ديگرى را بخواهند ، با آن دو كس باشيد كه عبد الرحمان با ايشان است . سعد همان را خواهد كه پسر عمه‌اش عبد الرحمن گويد ، عبد الرحمان داماد عثمان است ، پس اين سه همداستان خواهند بود . كار از دو بيرون نيست يا عبد الرحمن به عثمان دهد ، يا عثمان به سوى عبد الرحمان كشد . دو تن ديگر ، اگر هم با من باشند ، باز سويد نبخشد . چه رسد به اين كه من تنها به يكىشان اميد دارم . » عباس گفت :\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n- « تو را در هر كارى كه پيش رانده‌ام ، سرانجام دير و با درنگ ، هم با فرجامى كه من خوش نمىدارم ، به سوى من بازگشته‌اى . آن روز كه پيمبر ( ص ) در مىگذشت به تو گفتم :\r\nاز پيمبر بپرس كه كار كه را خواهد بود ، سر باز زدى . پس از مرگ وى گفتم ، تا بشتابى و از ديگران پيشى جويى ، باز سر باز زدى . سپس ، آن گاه كه عمر تو را از رايزنان شورى نام برد ، بر تو راى زدم تا با آنان ننشينى ، سر باز زدى . يك سخن از من بشنو : هر چه را كه پيش نهند ، بگو : نه . مگر كاردارى ، كه هم به تو دهند . از اينان بپرهيز ، كه همواره ما را از پيشوايى باز داشته‌اند و سرانجام كار به دست ديگرى افتاده است . سوگند كه ما بدان نرسيم ، مگر به شرّى كه با آن هيچ خير سود نبخشد . » على در پاسخ عباس سخنانى گفت كه پاره‌اى به گوش مىرسيد و پاره‌اى نه . چند بيت شعر در كار خويش بخواند [ 1 
  ] و چون روى بگردانيد بو طلحه را ديد و بودن‌اش را در آن جا ناخوش داشت . بو طلحه گفت :\r\n- « باباى حسن ، تو را خوش نيامده است . »\r\n\r\n[ پايان كار شورى 
  ]\r\nبارى ، عبد الرحمان خود از نامزدى كنار رفته بود و ديگران پذيرفته بودند كه كاردار مسلمانان را همو بگزيند . هنگامى كه رايزنان در درون خانه به رايزنى سرگرم بودند ، عمرو عاص و مغيرهء شعبه به آن جا بيامدند و در آستانهء در بنشستند ، كه سعد ريگى بپرانيد و از جاى برخاستند . [ 265 
  ] چون روز چهارم فرا رسيد ، عبد الرحمان بر منبر رفت و در همان جا كه پيمبر ( ص ) مىنشست ، نشست و سپس گفت :\r\n- « اى مردم ، در كار پيشوايتان ، پنهان و آشكار از شما پرسش كرده‌ام . سرانجام دريافته‌ام كه كسى را همسنگ على يا عثمان نمىشناسيد . اى على ، برخيز و نزديك آى . » على برخاست و در زير منبر بايستاد . عبد الرحمن دست على را بگرفت و گفت :\r\n- « آيا با من پيمان مىبندى كه كار بر پايهء كتاب خدا و شيوهء پيمبر و روش ابو بكر بگزارى ؟ »\r\n\r\n\r\n","description":"","footnote":"\r\n[ ( 1 ) 
  ] دو بيت آن را در طبرى ( 5 : 2781 ) مىيابيد .\r\n","page_name":" 383 ","page_number":383},
  {"content":"\r\n\r\nعلى گفت :\r\n- « خداوندا ، نه . كار هم به دانش و توان خود كنم . » راوى گويد : پس دست او را رها كرد و بانگ زد :\r\n- « عثمان ، تو برخيز . » عثمان در جايى كه على ايستاده بود بايستاد و عبد الرحمان گفت :\r\n- « آيا پيمان مىبندى كه كار بر پايهء كتاب خدا و شيوهء پيمبر و روش ابو بكر بگزارى ؟ » عثمان گفت :\r\n- « خداوندا ، آرى . » سپس ، عبد الرحمان سر به سوى آسمان برداشت و دستش همچنان در دست عثمان بود . گفت :\r\n- « خداوندا ، بشنو و ببين . خداوندا ، بشنو و ببين . من آن چه را كه بر گردنم بوده است ، بر گردن عثمان نهاده‌ام . » پس ، مردم درهم فشردند و به بيعت عثمان دست يازيدند . عبد الرحمان خود همچنان بر جاى پيمبر نشسته بود و عثمان را بر پلّه دوم نشانده بود .\r\nراوى گويد : مردم با عثمان پيمان مىبستند و على درنگ داشت . عبد الرحمان چون چنين ديد ، اين آيه را بخواند : « هر كه پيمان بشكند به زيان خويش مىشكند ، و هر كه زينهار خويش را كه با خدا بسته است پاس بدارد ، پاداشى بزرگ به وى خواهيم داد . » [ 1 
  ] پس ، على بازگشت و مردم را از هم بشكافت و پيش رفت و با عثمان بيعت كرد ، چنان كه مىگفت :\r\n- « نيرنگ است ، چه نيرنگى ! »\r\n\r\nسخن از اين نيرنگ\r\nاين كه على گفت : « نيرنگ است » ، از آن روى بود ، كه عمرو عاص ، على را در شبهاى شورى ديده بود و به وى گفته بود : [ 266 
  ] - « اى على ، من تو را دوست مىدارم و به تو اندرز مىدهم : عبد الرحمان مردى است\r\n\r\n\r\n","description":"","footnote":"\r\n[ ( 1 ) 
  ] س 48 فتح : 10 .\r\n","page_name":" 384 ","page_number":384},
  {"content":"\r\n\r\nبخرد ، اگر خواستارت بيند ، روى از تو بگرداند ، پر آز نشان مده ، سخن از تلاش و توان خويش گوى ، آن چه از تو بخواهد همگى را بر گردن مگير و تن فرودار . » سپس پيش عثمان رفت و به وى گفت :\r\n- « به خدا ، عبد الرحمان اگر از تو عزم و برش نبيند ، با تو بيعت نكند . هر شرط كه نهد بپذير و هر چه بخواهد به گردن گير . » اين بود كه على گفت : « نيرنگ است . » برخى گفته‌اند كه على اين سخن را بدان روى گفت كه پيش‌تر گفته‌ايم :\r\nخويشاونديى كه ميان عثمان و عبد الرحمان بوده است .\r\n\r\n[ سخن مغيره و پاسخ عثمان 
  ]\r\nراوى گويد : آن گاه ، عثمان به خانهء فاطمه دختر قيس رفت . كسان نيز همراهش بودند . در آن جا مغيره به سخن ايستاد و گفت :\r\n- « باباى محمد ، سپاس خداى را كه پيروزت كرده است ، ما را كسى جز عثمان نبوده است . » على نيز در آن جا بود . عبد الرحمان گفت :\r\n- « پسر چرمگر ، تو را به اين كارها چه كار ! به خدا ، با هر يك از اينان كه بيعت مىكردم ، درباره‌اش باز همين سخن را مىگفتى . »\r\n\r\n[ نخستين فرمان عثمان 
  ]\r\nنخستين فرمانى كه عثمان نوشت اين فرمان بود كه به سالاران سپاهها كه در رخنه‌گاههاى مرزها پاسدارى مىكرده‌اند نوشته بود . اين چنين :\r\n- « بارى ، شما پشتيبانان و نگاهبانان اين مردم‌ايد . عمر چيزهايى را از شما برداشته است كه نه تنها از آن آگاهيم ، كه آن چه برداشته ، هم با آگاهى ما بوده است . نشنوم كه يكى از شما چيزى را ديگرگون كرده است ، كه خدا كارتان را ديگر كند و ديگران را به جاى شما آرد . » نامه‌اى به كارگزاران باج نوشت كه در آن به دادگرىشان واداشت ، و نامه‌اى به تودهء مردم ، تا نافرمانى نكنند ، بر آيين درست باشند و بدعت نگذارند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nكشته شدن يزدگرد و پيشامدهاى شگفتى كه به زيان او بود\r\nيزدگرد چون به سرزمين پارس رسيد ، سالى چند در آن جا بماند و سپس به كرمان رفت و سالى چند نيز در كرمان بود . دهگان كرمان از وى چيزى خواسته بود . چون نپذيرفت دهگان وى را از سرزمين خويش براند . سپس بر آن شد تا در خراسان فرود آيد . پس به سيستان رفت و زمانى در آن جا بماند . آن گاه راهى مرو شد و گروگان‌هايى را كه از فرزندان دهگانان گرفته بود همراه داشت و از سران پارسى ، فرخزاد با وى بود .\r\nچون به سرزمين مرو رسيد ، از شاهان آن سامان ، همچون خداوند چين و شاهان فرغانه و كابل و خزر ، پناه جست و يارى خواست . دهگان مرو در آن هنگام ماهويه بود كه پسرى داشت با نام نزار . [ 1 
  ] ماهويه پسرش نزار را بر شهر مرو گماشت و به وى و همه مرويان فرمود كه دروازهء شهر را به روى يزدگرد نگشايند . [ 267 
  ] به آنان گفت :\r\n- « يزدگرد از اين پس شاه شما نباشد . زيرا كه وى كشورش را به دشمن سپرده است و اينك شكست خورده و زخم ديده به سوى شما آمده است . مرو ، چيزى را كه خوره‌هاى ديگر بر مىتابند ، بر نمىتابد . فردا اگر من خود آهنگ شهر كنم دروازه را به روى من مگشاييد . » يزدگرد چون به شهر رسيد ، نزار و مرويان همان كردند كه ماهويه گفته بود .\r\nفرخزاد [ 2 
  ] بازگشت و در برابر يزدگرد زانو زد و گفت :\r\n- « كار مرو بر شما دشوار شده است . اينك تازيان سر رسيده‌اند . » يزدگرد پرسيد :\r\n- « پس ، چه بايد كرد ؟ » فرّخزاد گفت :\r\n- « راى آن است كه به توران زمين روى و در آن جا چندان بمانى تا كار تازيان بر ما\r\n\r\n\r\n","description":"","footnote":"\r\n[ ( 1 ) 
  ] نزار : اين نام در متن به همين گونه است . در طبرى ( 5 : 2876 ) و ابن اثير ( 3 : 131 - 123 ) : براز . ضبط نسخهء ملك : بزاز .\r\n[ ( 2 ) 
  ] در نسخهء ايا صوفيا : خرزاد ، كه بنابر سياق عبارت و نيز بنا بر ضبط طبرى ( 5 : 2877 ) ، در متن تجارب و در اين ترجمه به فرخزاد تصحيح شد .\r\n","page_name":" 386 ","page_number":386},
  {"content":"\r\n\r\nروشن گردد . آنان از هيچ شهرى فرو گذار نخواهند كرد و سرانجام بدان در خواهند آمد . » يزدگرد گفت :\r\n- « چنين كارى را هرگز نكنم . به همان جا باز مىگردم كه از آن جا آمده‌ام . » يزدگرد ، اين چنين ، رايى را كه فرخزاد بر او زده بود نپذيرفت و به آهنگ نزار دهگان مرو راهى شد و بر آن شد كه دهگانى مرو را از نزار پسر ماهويه بگيرد و به برادرزاده‌اش سنگان [ سنجان 
  ] دهد . ماهويه پدر نزار همين كه از كار يزدگرد آگاه شد در انديشهء نابودى وى برآمد . به نيزك ترخان نوشت كه يزدگرد شكست خورده به نزد او آمده است .\r\nاز نيزك خواست به وى بپيوندد تا همدست و همداستان يزدگرد را بگيرند و در بند كنند ، سپس وى را بكشند و با تازيان سازش كنند . در برابر اين همدستى ، براى نيزك روزانه هزار درم نهاد . از وى خواست كه نامه‌اى به يزدگرد نويسد و نيرنگى زند تا سپاهيان و ياران يزدگرد را از گرد او پراكنده كند چنان كه يزدگرد با ويژگان‌اش تنها ماند ، كه اگر چنين كند ، يزدگرد ناتوان‌تر شود و بيش از پيش از شكوه خسروانهء خويش بيفتد . نيز به نيزك گفت :\r\n- « در نامه‌اى كه به يزدگرد خواهى نوشت ، دم از نيكخواهى زن و بگو كه مىخواهى در برابر تازيان به وى يارى دهى و سپس از او بخواه تا پايه‌اى از پايه‌هاى بلند را به نام تو نويسد و آن را به زر ، مهر كند . نيز بگو كه تا فرخزاد را از خود دور نكند ، پيش او نخواهى رفت . » نيزك همين كار كرد و نامه‌اى چنان كه ماهويه گفته بود به يزدگرد نوشت .\r\nنامهء نيزك چون به يزدگرد رسيد ، يزدگرد به بزرگان مرو پيام داد و ايشان را به نزد خويش خواند و راىشان را بخواست .\r\nسنگان گفت :\r\n- « راى نه آن است كه ياران را و فرخزاد را به هيچ روى از خويش برانى . » [ 268 
  ] نزار گفت :\r\n- « راى من آن است كه با نيزك پيمان ببندى و هر چه از تو خواست بپذيرى . » يزدگرد همين راى را بپذيرفت . ياران را از پيرامون خويش بپراكند . به فرخزاد فرمود به بيشهء سرخس رود . فرّخزاد چون اين فرمان را بشنيد فريادى از نهاد بر آورد و گريبان بدريد و گرزى كه در برابرش بود برداشت كه بر نزار كوبد . رو به نزار گفت :\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n- « اى شاه كشان ، شما دو شاه را كشته‌ايد ، گمان دارم كه مرا نيز خواهيد كشت . » بارى ، فرخزاد از آن جا نرفت ، تا يزدگرد هم به دست خود نامه‌اى براى وى نوشت .\r\nرونوشت آن [ 1 
  ] اين است :\r\n- « اين نامه‌اى است براى فرّخزاد . تو يزدگرد و خاندان و فرزندان و پيرامونيان او را و آن چه را كه همراه خود آورده ، همه را به دست ماهويه دهگان مرو داده‌اى . » و كسان را در اين باره بر او گواه گرفت .\r\nپس ، نيزك به سوى حلبندان [ 2 
  ] كه جايى در مرو بود راهى شد و چون يزدگرد بر آن شده بود كه به ديدار نيزك رود ، ماهويه [ 3 
  ] بر نيزك راى زد كه با جامهء رزم به ديدارش نرود ، مبادا كه بد گمان شود و از او دورى جويد ، بهتر آن است كه با ساز و سرود و ابزار شادى رود .\r\nنيزك همين كار كرد و اين چنين به سوى يزدگرد راهى شد و ماهويه در جاى خويش بماند .\r\nنيزك سپاه خود را به چند گروه بهر كرده بود . سرانجام ، همين كه به يك ديگر نزديك شدند ، نيزك پياده به پيشواز يزدگرد رفت . يزدگرد كه خود بر اسب نشسته بود ، فرمود تا يكى از اسبان يدك را براى نيزك پيش بردند . نيزك بر نشست و به ميانهء اردوى يزدگرد آمد . در برابر يك ديگر ايستادند و نيزك در سخنانى كه پيش كشيد ، به يزدگرد گفت :\r\n- « از دخترانت يكى را به من ده ، تا با تو يك رنگ شوم و در جنگ با دشمنانت در كنار تو باشم . » يزدگرد گفت :\r\n- « اى سگ ، بر من گستاخ مىشوى ؟ » و نيزك دست به تازيانه برد و يزدگرد را بزد ، چنان كه يزدگرد فرياد كشيد :\r\n- « نامرد نيرنگ زده است . » و از آن جا بگريخت . پس ياران نيزك شمشيرها را در ايشان به كار گرفتند و از ايشان بسيارى را بكشتند .\r\n\r\n\r\n","description":"","footnote":"\r\n[ ( 1 ) 
  ] در متن : و هذه نسخته . مقصود آن است كه اين همان نامه است بىكم و كاست ، هر چند از پارسى ميانه به تازى و اينك به پارسى امروز در آمده باشد .\r\n[ ( 2 ) 
  ] حلبندان : اين نام در نسخهء اياصوفيا ( نسخهء اساسى در تصحيح متن عربى ) و نيز در طبرى ( 5 : 2879 ) جز در حرف نون بىنقطه است . در نسخهء ملك : خلسدان . در حواشى طبرى : خلسدار .\r\n[ ( 3 ) 
  ] ماهويه : در اين جا و اندكى بعد : ابو نزار ، كه همان ماهويه است كه پدر نزار است .\r\n","page_name":" 388 ","page_number":388},
  {"content":"\r\n\r\n\r\n[ يزدگرد و آسيابان 
  ]\r\nيزدگرد كه از برابر نيزك گريخته و تاريده بود ، به جايى در مرو رسيد و فرود آمد . در آن جا به خانهء آسيابانى در آمد و سه روز در آن جا بماند .\r\nسرانجام آسيابان به وى گفت :\r\n- « تيره بخت ، بيرون آى و چيزى بخور . سه روز است كه همچنان گرسنه مانده‌اى . » يزدگرد گفت :\r\n- « بىزمزمه [ 1 
  ] چيزى نمىتوانم خورد . » مردى بود از زمزمه‌گران [ 2 
  ] مرو كه در دسترس آسيابان بود . آسيابان پيش او رفت و از او خواست تا بيايد و براى يزدگرد زمزمه كند تا مگر چيزى خورد . پس آن مرد بيامد [ 269 
  ] و آيين را به جاى آورد . چون به مرو بازگشت ، شنيد كه ماهويه سخن از يزدگرد مىگويد و در جست و جوى او است . پس ، پيش ماهويه رفت و از او و ياران‌اش ، از چگونگى جامه و زيور يزدگرد پرسيد . چون باز گفتند ، گفت :\r\n- « من او را در خانهء آسيابانى ديده‌ام . مردى است با موى پيچ پيچ ، با ابروان پيوسته و دندانهاى زيبا كه گوشواره در گوش و دست بند به دست دارد . » ماهويه از سالاران خود يكى را به سوى يزدگرد گسيل داشت و گفت ، يزدگرد را با زهى خفه كند و به مرو رود افكند . سالار و ياران‌اش چون به آسيابان رسيدند ، او را بزدند تا نهان‌گاه يزدگرد را به ايشان نشان دهد . آسيابان خويشتن را بداشت و گفت :\r\n- « نمىدانم كه وى به كدام سو رفته است . » آهنگ بازگشت داشتند كه يكىشان گفت :\r\n- « بوى مشك مىشنوم ، خوب است كه بوى را پىگيرم . » در كنار رود همچنان مىگشت كه ناگهان چشمش به گوشهء جامه‌اى از ديبا افتاد كه در آب به چشم مىخورد . جامه را به سوى خود كشيد . آرى ، كسى جز يزدگرد نبود .\r\nيزدگرد به مرد گفت :\r\n- « مرا مكش و جايم را به كس مگو ، و من انگشتر و دست‌بند و كمرم را به تو دهم . »\r\n\r\n\r\n","description":"","footnote":"\r\n[ ( 1 ) 
  ] در متن نيز : زمزمة : ستايشى كه زردشتيان آهسته و زير لب خوانند .\r\n[ ( 2 ) 
  ] در متن : زمازمة ( ستايشگران ، يا نيايشگران ) .\r\n","page_name":" 389 ","page_number":389},
  {"content":"\r\n\r\nمرد گفت :\r\n- « چهار درم به من ده تا تو را رها كنم . » يزدگرد گفت :\r\n- « شگفتا ! انگشترم از آن تو ، كه از گرانى بهايش را نمىتوانى شمرد . » مرد نپذيرفت و يزدگرد گفت :\r\n- « به من گفته بودند كه روزى به چهار درم نيازمند شوم و ناگزير خوراك گربه‌ها خورم . اينك من آن روز را خود به چشم ديده‌ام . » سپس ، يكى از دو گوشوارهء خود را از گوش در آورد و پاداش آسيابان كرد ، كه جاى او را پنهان داشته بود ، و به وى نزديك شد چنان كه گويى با وى سخنى مىگويد . [ 1 
  ] پس مرد ياران‌اش را خبر كرد و سوى يزدگرد شتافتند . يزدگرد از ايشان درخواست كه وى را نكشند و از فرجام اين كار كه در آيين‌شان نكوهيده است بيمشان داد و گفت :\r\n- « يا مرا پيش دهگان بريد يا سوى تازيان گسيل كنيد كه آنان از چو من شهريارى شرم خواهند كرد . » از زيورها هر چه بر تن او بود ، از او بستانيدند و در انبانى نهادند و مهر كردند . آن گاه يزدگرد را با زهى خفه كردند و در رود مرو افكندند كه آب او را ببرد تا در دهانهء رود زريق [ 2 
  ] به چوبى بند شد كه در آن جا از آب گرفتندش . سپس ماهويه در جست و جوى يكى از دو گوشوارهء يزدگرد بر آمد و مردى را كه جاى يزدگرد را نشان داده بود بگرفت و چندان بزد تا بمرد و زيورهايى را كه از يزدگرد بستانيده بودند ، براى خليفه فرستادند ، كه خليفه تاوان آن گوشوارهء گم شده را از دهگان بگرفت .\r\n\r\n[ گزارشى ديگر در فرجام كار يزدگرد 
  ]\r\nدر گزارشى ديگر آورده‌اند ، كه نزار و سنگان يك ديگر را دشمن مىداشتند و به يك ديگر\r\n\r\n\r\n","description":"","footnote":"\r\n[ ( 1 ) 
  ] اين جمله نسبت به جمله پيش گسيخته مىنمايد . طبرى ( 5 : 2881 ) نيز چنين است . ابن اثير هم با تلخيص بيشترى از اين جا گذشته است . ( 3 : 122 ) .\r\n[ ( 2 ) 
  ] زريق . در متن : دريق . تصحيح از طبرى است كه در آن ( 5 : 2881 ) زريق ضبط شده است . زريق نام رودى است در مرو .\r\n","page_name":" 390 ","page_number":390},
  {"content":"\r\n\r\nرشك مىبردند . يزدگرد نزار را به خود نزديك كرده بود [ 270 
  ] و اين رشك سنگان را بر نزار برانگيخته بود . نزار چون از اين آگاه شد ، از آن پس ، دل يزدگرد را با سنگان چركين مىداشت و همچنان سخن مىچيد و در نابودىاش مىكوشيد . بارى ، پيوسته يزدگرد را مىجنبانيد تا سرانجام يزدگرد آهنگ كشتن سنگان كرد و اين را براى يكى از زنان خويش كه همدست نزار بود ، بر زبان آورد . زن كس به نزد نزار فرستاد و به وى مژده داد كه يزدگرد كشتن سنگان را در سر نهاده است . اين راز فاش شد و به گوش سنگان نيز رسيد . پس ، سنگان سپاهى گران گرد آورد و آهنگ كاخى كه يزدگرد در آن مىبود كرد .\r\nنزار كه از كار سنگان و بسيارى سپاهش آگاه شده بود ، در برابر سنگان پس زد و كارى در يارى يزدگرد نكرد . يزدگرد چون چنين ديد ، بىباره و ستور پا به گريز نهاد ، تا خود را از مرگ برهاند . دو فرسنگ برفت ، تا به آسيابى رسيد . درون شد و خسته و درمانده بنشست .\r\nآسيابان كه وى را در آن زيب و فرّ و زلف و جامهء شاهانه ديد فرشى بگسترد و خوردنى نهاد . بخورد و روزى و شبى را در نزد آسيابان بماند . آسيابان از يزدگرد خواست تا او را به نواختى بنوازد . يزدگرد كمر خويش را كه گوهر نشان بود به وى داد . آسيابان نپذيرفت .\r\nگفت :\r\n- « به جاى كمر به چهار درم خشنودم كه با آن چيزى خورم و نوشابه‌اى بنوشم .\r\nيزدگرد گفت :\r\n- « سيمى همراه ندارم . » آسيابان همچنان چاپلوسى مىكرد ، تا يزدگرد به خواب رفت . آن گاه تبرى برداشت و بر سر يزدگرد بكوفت و وى را بكشت . سپس ، از جامه و زيور هر چه به برداشت از تنش در آورد و پيكر بىجان‌اش را به رود افكند . چنان كه شكمش را بشكافته بود و از شاخه‌هاى گز كه در كنارهء رود رسته بود ، در شكم‌اش كرده بود ، تا در همان جا كه افكنداش ، همچنان بماند و آب به جاى ديگرش نبرد ، كه مبادا شناخته شود و كسانى در جست و جوى او ، و در پى جامه و زيور ربوده‌اش بر آيند ، و خود از آن جا بگريخت .\r\nكشته شدن يزدگرد به گوش مطران مرو رسيد . وى ايليا نام داشت و از مردم اهواز بود .\r\nبارى ، ترسايان پيرامون خويش را گرد كرد و به آنان گفت :\r\n- « شاه پارسيان كشته شده است . وى پور شهريار پور خسرو بوده است ، پسر شيرين ، آن بانوى ديندار كه نيكىاش را كه با مردم خويش مىكرده است ، همگان دانيد .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nوى خود دخت قيصر بوده است . يزدگرد را از يك سو ، ريشه در ترسايى است و از ديگر سوى ، ترسايان به روزگار نياى وى به بزرگى رسيده‌اند ، براى ايشان كليساها ساخته و آيين‌شان را استوار داشته است . پس سزد كه ، به پاس آن همه نيكى كه به ما كرده است ، اينك ، هم به فراخور توان خويش براى وى كارى كنيم . بر سر آنم كه آرامگاهى بسازم ، پيكرش را با شكوه بردارم و در گور نهم . » ترسايان گفتند :\r\n- « هر چه تو گويى همان كنيم . » پس دستور داد ، در درون بوستانى كه در مرو داشت ، آرامگاهى بساختند ، و سپس ، با ترسايان به سوى رود رفت و پيكر يزدگرد را از آب بيرون كشيد و كفن كرد و در تابوتى نهاد . آن گاه ، خود و ترسايان همراهش ، تابوت را برداشتند و تا آرامگاه بر دوش كشيدند .\r\n[ 271 
  ] و سپس ، به خاك سپردند و در آرامگاه را بستند .\r\nبرخى گويند : وى پيكر يزدگرد را به استخر برد و در آن جا در آرامگاهى نهاد ، و اين در سال سى و يك هجرى بود .\r\nپادشاهى يزدگرد بيست سال بود ، كه چهار سال آن در آرامش گذشت و شانزده سال ديگر ، هم از تاختهايى كه تازيان بر او و كشورش آوردند ، و درشتىهايى كه با وى كردند ، و گرفتاريهايى كه از ايشان مىكشيد ، در رنج بود . وى واپسين خسرو از دودهء اردشير بابكان بود ، كه پس از وى ، كار ايران به سود تازيان يكسره شد .\r\n\r\n[ آن چه در روزگار عثمان گذشت و از آن پند توانيم گرفت 
  ]\r\nاز كار جانشينى عثمان ، آن چه گفته‌اش بايسته بود ، پيش از اين ياد كرده‌ايم و داستان‌اش را چنان كه نوشتيم و خوانده‌ايد ، باز گفته‌ايم . آن چه از آن پس روى داد و از آن پند توانيم گرفت ، يكى آن بود كه :\r\nگروهى از مسلمانان ، كارهايى چند را از عثمان زشت شمردند و در ميان خود ، به ويژه در عراق و مدينه ، نه جاهاى ديگر ، از آن سخنها مىگفتند . سپس ، گروهى به جاهاى ديگر رفتند . عثمان را در همه جا نكوهش مىكردند و دشنام مىگفتند . عثمان چون كار را چنين ديد ، از اينان تنى چند را به شام فرستاد تا ايشان را هم به دست معاويه رام كند ، كه چندى با معاويه گرفتاريها كشيدند . آن گاه ، در نهان و آشكار به يك ديگر نامه‌ها مىنوشتند . تا\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nروزى كه وليد عقبه كه كارگزار عثمان در كوفه بود ، ميگسارى كرد . گواهانى كه گواهىشان جاى هيچ سخن نداشت ، بر ميگسارى وليد گواهى دادند . عثمان وى را به مدينه خواند و به كيفر آن گناه ، تازيانه زد . سپس سعيد عاص را به جانشينى وليد به كوفه گسيل كرد . سعيد چون به كوفه رسيد ، فرمود تا منبر را ، جايى را كه وليد بر آن مىنشست ، بشويند . كسانى از قريش در اين باره با وى سخن گفتند ، ليك ، سعيد نپذيرفت و نشيمن وليد را بشست . سعيد عاص هر چند كه با مردم همراهى مىكرد ، باز كارش سامان نگرفت و سرانجام كوفيان بر او برشوريدند .\r\nسپس ، مردم بر آن شدند كه يكى را به نزد عثمان فرستند ، تا با عثمان سخن گويد و كارهايى را كه از وى سر زده است ، بر او بشمارد ، عامر عبد القيس تميمى را كه مردى وارسته بود ، به مدينه فرستادند . چون به آن جا رسيد ، پيش عثمان رفت و به وى گفت :\r\n- « گروهى از مسلمانان گرد شده‌اند و در كارهاى تو نيك نگريسته‌اند . ديده‌اند كه گناهان بزرگى از تو سر زده است . از خدا بپرهيز ، به سوى خدا بازگرد و از اين كارها دست بدار . » عثمان گفت :\r\n- « به اين مرد بنگريد ! مردم گمان كنند كه وى قرآن خوان است . آن گاه ، بدين جا آيد و از كارهاى كوچكى كه بزرگش مىشمارد ، چنين با من سخن مىگويد . به خدا كه نمىداند خدا در كجاست ؟ » [ 272 
  ] عامر گفت : « من نمىدانم خدا در كجاست ؟ » عثمان گفت : « آرى به خدا ، نمىدانى كه خدا در كجاست . » عامر گفت : « به خدا كه مىدانم ! من مىدانم كه خدا در كمين تو است . » سپس ، عثمان به كسانى همچون معاويهء بو سفيان ، و عبد الله سعد بو سرح ، و عمرو عاص و ديگران پيام داد و همه را فرا خواند و گرد كرد و در كار خويش از ايشان راى خواست . آن چه از عامر شنيد به آنان گزارش كرد . به آنان گفت :\r\n- « هر كس را ياران و همدلانى ويژه است ، ياران و همدلان و استواران من شماييد ، اينان با من كارى كرده‌اند كه ديده‌ايد ، از من مىخواهند كه كارگزاران‌ام را بر كنار كنم ، آن چه را كه آنان دوست نمىدارند فروهلم و آن كنم كه آنان مىخواهند . پس ، در اين باره بينديشيد و بر من راى زنيد . »\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nعبد الله عامر گفت :\r\n- « راى من در كار تو ، اى امير مؤمنان ، اين است كه آنان را به جنگ فرستى و از خود سرگرم‌شان دارى ، آنان را به جنگها درگير و دور ساز تا رام تو شوند ، چنان كه هيچ يك از ايشان جز به خود نينديشد و جز به زخم ستور و شپش پوستين خويش نپردازد .\r\nسپس ، عثمان رو به سعيد عاص كرد و پرسيد :\r\n- « راى تو چيست ؟ » سعيد گفت :\r\n- « اى امير مؤمنان ، اگر راى ما خواهى ، دردمان را درمان از ريشه كن ، مايهء بيم را از بن بر كن . كار چنان كن كه من مىگويم . » عثمان گفت :\r\n- « آن كار چيست ؟ » سعيد گفت :\r\n- « هر گروهى را رهبرى است كه هر گاه نابود شود ، خود پراكنده گردند و از آن پس ، در كارى همداستان نمانند . » عثمان گفت :\r\n- « راى همين است ، اگر فرجامش خوش مىبود . » سپس ، رو به معاويه كرد و گفت :\r\n- « راى تو چيست ؟ » معاويه گفت :\r\n- « راى من آن است كه كارگزاران را به كارهاشان بازگردانى ، به اين شرط ، كه از پس مردم خود برآيند و آشوب را بخوابانند . من كار مردم خود را گردن مىگيرم . » سپس رو به عبد الله سعد كرد و پرسيد :\r\n- « راى تو چيست ؟ » عبد الله سعد گفت :\r\n- « اى امير مؤمنان ، اينان آز دارند . از اين خواسته‌ها به آنان دهش كن و دلهاشان را به دست آر . » سپس رو به عمرو عاص كرد و پرسيد :\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n- « راى تو چيست ؟ » عمرو عاص گفت :\r\n- « مىبينم كه تو با مردم كارها كرده‌اى كه هيچ خوش نمىدارند . بر آن باش كه از كار كناره‌گيرى ، تو فرزندان اميّه را بر مردم گماشته‌اى و بر گردن‌شان نشانيده‌اى ، كناره گير ، و گر نه همچنان پيش رو . » عثمان از سخن عمرو در شگفت شد و پرسيد :\r\n- « تو را چه مىشود ؟ از روزى كه تو را از كار برداشته‌ام ، پوستين‌ات شپش انداخته است . تو اين سخن را به شوخى نگفته‌اى ؟ » [ 273 
  ] عمرو پاسخى نداد و خاموش ماند ، تا آن كه همگى از آن جا برفتند . آن گاه به عثمان گفت :\r\n- « نه به خدا ، اى امير مؤمنان ، تو در چشم من گرامىتر از اين باشى . ليك ، من مىدانم كه مردم دريافته‌اند كه تو ما را بدان گرد كرده‌اى كه در كار خويش راى ما جويى . سخن هر يك از ما مردان كه در اين جا سخن گفته‌ايم به گوش مردم خواهد رسيد . خواسته‌ام تا سخنم را چنان بشنوند كه با شنيدن‌اش ، دل به من استوار دارند ، بسا كه تو را سودى رسانم و زيانى از تو باز دارم . » سپس ، عثمان كارگزاران‌اش را به كارهاشان بازگردانيد و فرمودشان كه بر مردم سخت گيرند ، آنان را به جنگها فرستند و دور بدارند . بر آن شد كه دهش از ايشان باز دارد ، تا نيازمند گردند و رام شوند . سعيد عاص را نيز به كوفه بازگردانيد .\r\n\r\n[ كوفيان سعيد عاص را نمىپذيرفتند و پس مىفرستند 
  ]\r\nپس ، كوفيان با ساز و برگ از كوفه برون شدند . مالك اشتر در پيشاپيش بود . اين چنين به پيشواز سعيد رفتند . چون به سعيد رسيدند وى را از آمدن باز داشتند . به وى گفتند :\r\n- « نه به خدا ، تا شمشير داريم ، نه بر ما فرمان برانى و نه به كوفه در آيى . » ناگزير ، سعيد از همان جا بازگشت . به آنان گفت :\r\n- « مگر نه اين است كه براى من بر عثمان شوريده‌ايد ؟ شما را همين بس بود كه مردى به نزد عثمان و مردى به سوى من گسيل كنيد . هزار مرد خردمند ، در برابر يك مرد ،\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nچگونه برون مىآيند ! » سعيد به سوى مدينه راه سپرد و سرانجام به نزد عثمان بازگشت . آن چه گذشت بر عثمان باز گفت :\r\nعثمان پرسيد : « اينك چه مىخواهند ؟ » سعيد گفت : « گويند كه ، به جاى من كسى ديگر را مىخواهند . » عثمان پرسيد : « كه را مىخواهند ؟ » سعيد گفت : « ابو موسى را . » عثمان گفت : « چنين باشد ، ابو موسى را بر ايشان نهاديم . به خدا ، براى هيچ كس بهانه‌اى و دستاويزى نگذاريم ، چنان شويم كه به ما دستور داده‌اند ، تا خدا آن كند كه خود خواهد . » هنگامى كه يزيد قيس ، مردم را بر سعيد عاص مىشورانيد ، سعيد بر عثمان دشنام گفت . [ 274 
  ] پس ، سعيد سوى وى رفت و او را بگرفت و گفت :\r\n- « قعقاع ، چه مىخواهى ؟ آيا مىتوانى مرا بر كنار كنى ؟ » قعقاع گفت : « مگر جز اين است ؟ » سعيد گفت : « نه . » چنين گفته بود ، زيرا همهء آن چه را كه مىخواست ، هنوز انجام نگرفته بود .\r\nسپس قعقاع به وى گفت :\r\n- « سخن مگو و چنان كه خواهى كناره گير . »\r\n\r\n[ بالا گرفتن شورش و سخن گفتن شورشيان با على 
  ] [ و سخنى كه على با عثمان گفت 
  ]\r\nچون سال سى و چهارم شد ، ياران پيمبر ( ص ) به يك ديگر نامه نوشتند كه :\r\n- « بياييد ، اگر جهاد مىخواهيد جهاد هم در نزد ماست . » شورشيان افزون شدند و زشت‌ترين دشنام را به وى مىگفتند . اين همه ، در برابر چشم و گوش ياران پيمبر بود . هيچ كس از او پشتيبانى نمىكرد ، يا مردم را از وى باز نمىداشت . آن گاه گرد شدند و پيش على ( ع ) رفتند و در كار عثمان با وى سخن گفتند .\r\nپس ، على پيش عثمان رفت و به وى چنين گفت :\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n- « مردم در پشت من‌اند . در كار تو با من سخن گفته‌اند . به خدا ، نمىدانم كه با تو چه گويم . چيزى نمىدانم كه تو ندانى . چه راهى نشان دهم كه خود نشناسى ؟ آنچه مىدانيم تو نيز بدانى . در دانستن هيچ چيز از تو پيش نبوده‌ايم كه اينك از آن آگاهت كنيم . چيزى ويژهء ما نبوده است ، در همه چيز تو نيز انباز بوده‌اى . خود ديده‌اى و خود شنيده‌اى ، خود با پيامبر خدا بوده‌اى ، دامادش بوده‌اى . نه پور ابو قحافه در به جاى آوردن حق از تو سزاوارتر ، و نه پور خطاب در كار نيك از تو شايسته‌تر . در خويشى نيز به پيمبر نزديكتر باشى . خدا را ، خدا را ، در كارت بينديش ، به خدا كور نباشى كه بينايت كنند ، نادان نباشى كه بياموزندت . راه ، روشن است و آشكار ، نشانه‌هاى دين بر جاى است . عثمان ، تو نيك مىدانى كه برترين بندگان در نزد خدا ، پيشوايى است دادگر ، كه خود ، راه را بشناسد و به ديگران بنمايد . شيوهء شناخته [ 1 
  ] را بر پاى دارد و بر ساختهء شناخته [ 2 
  ] را بميراند . به خدا كه هيچ يك از اين دو بر كسى پوشيده نيست . شيوه‌ها برپايند و نشانه‌ها دارند ، بر ساخته‌ها برپايند و نشانه‌ها دارند . من تو را از خدا و خشم خدا هشدار مىدهم . هشدار مىدهم كه از اين مردم ، تو همان پيشوا باشى كه درباره‌اش شنيده‌ايم . زيرا مىگفته‌اند ، در اين مردم ، پيشوايى را بكشند كه با كشتن‌اش ، كشتار و جنگ آغاز گردد و تا روز رستخيز همچنان بپايد ، كسى كه گمراهشان كند و پس از خود گروه گروه‌شان بر جاى نهد ، كه چون كژى بالا گيرد راست را باز نشناسند و در كارها سرگردان و آشفته گردند . » عثمان گفت :\r\n- « به خدا مىدانم كه تو همان را گويى كه مردم گفته‌اند . هان ، به خدا ، اگر به جاى من مىبودى ، تو را سرزنش نمىكردم ، تو را به مردم وا نمىگذاشتم ، بر تو خرده نمىگرفتم .\r\nكار زشتى نكرده‌ام اگر ، نياز خويشاوندى را بر آورده‌ام ، يا دوستى دوستان‌ام را استوار داشته‌ام ، يا بىخان و مانى را پناه داده‌ام ، [ 275 
  ] يا كسى را كه همانند كارگزاران عمر است ، بر كارى نهاده‌ام . تو را به خدا اى على ، مىدانى كه مغيرهء شعبه در اين جا نباشد ؟ » على گفت : آرى ، مىدانم . » عثمان گفت : « پس مىدانى كه عمر وى را كاردار كرده است . »\r\n\r\n\r\n","description":"","footnote":"\r\n[ ( 1 ) 
  ] در متن : سنة معلومة .\r\n[ ( 2 ) 
  ] در متن : بدعة معلومه .\r\n","page_name":" 397 ","page_number":397},
  {"content":"\r\n\r\nعلى گفت : « آرى ، مىدانم . » عثمان گفت : « پس ، مرا سرزنش از چه كنى ، كه عبد الله عامر را كه به همان خويشاوندى و نزديكى است بر كار گمارده‌ام ؟ » على گفت : « اينك به تو مىگويم . عمر هر كه را كه بر كارى مىگماشت ، گام بر پردهء گوش عمر مىزد . اگر كار زشتى از او مىشنيد ، بر كنارش مىكرد و به سختى كيفر مىداد .\r\nتو چنين نيستى . تو در برابر خويشان‌ات سست و ناتوان باشى . » عثمان گفت : « خويشاوند تو نيز باشند . » على گفت : « آرى ، به راستى كه خويشاونديشان به من بس نزديك است ، ليك ، من برترى را در ديگران مىبينم . » عثمان گفت : « آيا مىدانى كه معاويه در سراسر كارگزارى عمر ، كاردار او بوده است ؟\r\nمن نيز بر كارش گمارده‌ام . » على گفت : « تو را به خدا ، آيا مىدانى كه معاويه بيش از يرفأ كه غلام عمر بود ، از عمر مىترسيده است ؟ » عثمان گفت : « آرى . » على گفت : « معاويه كارها را بىتو مىبرد و تو مىدانى ، آن گاه به مردم گويد : فرمان عثمان است . اين را مىشنوى و بازش نمىدارى . » على چون از پيش عثمان بازگشت ، عثمان در پى او ، از خانه بيرون آمد . بر منبر شد و چنين گفت :\r\n\r\n[ سخنان تند عثمان با مردم 
  ]\r\n- « بارى ، هر چيزى را گزندى و هر كارى را آسيبى است . گزند اين مردم و آسيب نواختهاى خداوند ، نكوهندگان و خرده خرده‌گيرانىاند كه به نمايش آن كنند كه دوست بدارى و در نهان ، آن كه از آن بيزار باشى . مىگويند و مىگويند . شتر مرغ را مانند ، نخستين بانگ را دنبال كنند . آبشخور دور را خوش‌تر مىدارند . سيراب نشده از آشاميدن باز ايستند . آب را گل آلود خواهند . هيچ رهبرى راهشان نتواند برد . در كارهاشان درمانده‌اند . زندگى بر آنان دشوار شده است . هان به خدا ، شما بر من چيزى را خرده مىگيريد كه از پور خطّاب پذيرفته‌ايد . وى شما را با پاى لگدكوب\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nكرد ، با دست بزن ، با زبان سرزنش كرد . با اين همه ، روشهاى نيك و بدش را يكسره پذيرا بوده‌ايد . من با شما نرمى در پيش گرفتم ، فروتنى كردم ، دست و زبان از شما بداشتم ، ليك شما بر من اين چنين گستاخ شده‌ايد . سوگند ، كه ياران من نيرومندترند ، نزديكترند ، فزون‌تر و شايسته‌ترند . اگر گويم : بياييد ، بشتابند .\r\nهماوردان‌تان را آماده كرده‌ام . [ 276 
  ] بيشتر از آن چه شماييد . به شما چنگ و دندان نموده‌ام . مرا به خوبى واداشته‌ايد كه از من نبوده ، به سخنى واداشته‌ايد كه تاكنون نگفته‌ام . زبان‌تان را ببريد ، نكوهش مكنيد ، بر پيشواتان خرده مگيريد . كسى را از شما بازداشته‌ام كه اگر با شما همو سخن مىگفت ، از سخن‌اش خشنود مىشده‌ايد ، بىآن كه اينك من سخن گويم . هان بگوييد ، چه حقى را از دست داده‌ايد ؟ به خدا در گزاردن كارهايى كه كارگزار پيشين مىكرده ، كسى كه با وى سازگار بوده‌ايد ، كوتاهى نكرده‌ام . از خواسته‌ها اندكى مانده است . چرا با آن همان كه خود مىخواهم نكنم ؟ پس ، پيشوا از چه روى باشم ؟ » سپس ، مروان حكم به سخن ايستاد كه عثمان بر او تشر زد و گفت :\r\n- « خاموش ، كه خاموش نشوى . مرا با ياران‌ام واگذار . تو چرا سخن مىگويى ؟ مگر نگفتم كه چيزى نگويى ؟ » مروان خاموش شد و عثمان از منبر به زير آمد .\r\n\r\nآن گاه سال سى و پنج شد پديد شدن سبائيان و آمدن مصريان به مدينه براى كشتن عثمان در همين سال بود\r\nداستان از آن جا آغاز شد كه ، عبد الله سبا مردى يهودى و از مردم صنعا بود . نام مادرش سودا بود . عبد الله سبا به روزگار عثمان اسلام آورد و آن گاه از اين شهر به آن شهر رفت .\r\nو كوشيد تا بدعتى نهد . از حجاز آغاز كرد . سپس به بصره و آن گاه به كوفه و از آن جا به شام رفت . در اين شهرها كارى ، چنان كه مىخواست ، از پيش نبرد . پس ، راهى مصر شد .\r\nچون به مصر رسيد ، باز سخنان‌اش را آغاز كرد . يكى آن كه گفت :\r\n- « من در شگفتم از كسى كه بازگشت عيسى را راست مىدارد و بازگشت محمد را\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nدروغ مىپندارد . خداوند در قرآن گفته است : كسى كه قرآن را بر تو بايانيده است ، هم او تو را به بازگشتگاهى بازخواهد گردانيد . [ 1 
  ] » سپس گفت :\r\n- « هر پيمبرى را جانشينى است كه درباره‌اش سفارش كرده است . على سفارش شدهء محمد است . » سپس گفت : « چه كسى ستمگرتر ، از كسى كه سفارش پيمبر ( ص ) خدا را روا ندارد ، خود را بر چيزى افكند كه از آن وى نباشد ، كار مردم را خود به دست گيرد ؟ » سپس گفت : « اينك عثمان ، كه حق على را به ناروا گرفته است . كار را دگرگون و جا به جا كرده است و شد آن چه خود ديده‌ايد . به پا خيزيد ، به نيكى فرماييد و از بدى بازداريد . نخست بر اميران‌تان خرده گيريد كه سخن براى گفتن بسيار است . مردم را به تغيير كار بخوانيد . » [ 277 
  ] بارى ، سخنگويانى را به شهرها فرستاد . نامه‌ها به كسانى در شهرها نوشت و از راهشان به در كرد و آنان نيز نامه‌ها به وى نوشتند . مردم را در نهان به چيزى خواندند كه خود مىخواسته‌اند و چنين نمودند كه به نيكى فرمايند و از بدى باز مىدارند . مردم شهرها نيز در اين كار نامه‌ها به يك ديگر نوشتند و اين سخن در همه جا بپراكند و به مدينه نيز رسيد .\r\n\r\n[ واكنش عثمان و گسيل كردن ياران به شهرها 
  ]\r\nپس ، كسانى پيش عثمان رفتند و به وى گفتند :\r\n- « اميرا ، آن چه ما مىشنويم ، آيا تو نيز شنيده‌اى ؟ » عثمان گفت : « نه . جز خبر خوش نمىشنوم . » گفتند : « ليك ، ما چنين و چنان شنيده‌ايم . » عثمان گفت : پس ، چه بايد كرد ؟ بر من راى زنيد . » گفتند : « كار درست آن است كه مردانى از استواران خويش را به شهرها گسيل كنى ، تا از كار اينان آگاه گردند و گزارش به نزد تو باز آرند . »\r\n\r\n\r\n","description":"","footnote":"\r\n[ ( 1 ) 
  ]  إِنَّ الَّذِي فَرَضَ عَلَيْكَ الْقُرْآنَ ، لَرادُّكَ إِلى مَعادٍ  . ( س 28 قصص : 85 ) .\r\n","page_name":" 400 ","page_number":400},
  {"content":"\r\n\r\nاين بود كه عثمان چند تن از چهره‌هاى ياران خويش را ، از آن ميان ، عمّار ياسر را پيش خواند و يكى را به كوفه ، ديگرى را به بصره ، عمار ياسر را به مصر ، و پور عمر را به شام گسيل كرد ديگران را به شهرهاى ديگر بپراكند . رفتند و همه‌شان پيش از عمار بازگشتند و ديده‌ها و دريافتهاى خود را به عثمان و ياران‌اش در مدينه چنين گزارش كردند :\r\n- « مردم مدينه ، در شهرهايى كه ما رفته‌ايم ، از كسى كار زشتى نديده‌ايم . ويژگان و توده‌شان نيز چيز نكوهيده‌اى نديده‌اند . مردم شهرها آرام و خاموش‌اند . » ليك ، عمار ياسر دير كرد . مردم چشم به راه او داشتند كه نامه‌اى از عبد الله بو سرح رسيد كه :\r\n- « چه نشسته‌ايد ؟ مصريان عمّار ياسر را به سوى خود كشيده‌اند . او را به رهبرى برداشته‌اند و پيرو او شده‌اند . عبد الله سودا [ 1 
  ] ، سودان بن حمران و فلان و به همان نيز از همين كسان‌اند . »\r\n\r\n[ عثمان كارداران را فرا مىخواند و راى مىخواهد 
  ]\r\nپس ، عثمان به كارداران خود در شهرها نوشت :\r\n- « من در هر موسم حج كارداران‌ام را فرا مىخوانم . پيش من آييد . » عبد الله عامر ، و معاويه ، و عبد الله سعد ، به مدينه آمدند . عثمان با سعد و عمرو به رايزنى نشست . به آنان گفت :\r\n- « مردم از چه ناخشنودند ؟ سخن‌پراكنى از چه مىكنند ؟ بيم دارم كه دربارهء شما آن چه گويند ، راست گفته باشند و ناگزير كارها را به من بندند . » گفتند : « نه به خدا ، هيچ راست نگفته‌اند و نادرستى كرده‌اند . سزاوار نيست كه سخن‌شان را بپذيرى و گفته‌شان را باور كنى . » عثمان گفت : « پس ، شما كار را چگونه مىبينيد ؟ » گفتند : « سخنى است كه در نهان مىسازند و به ناآگاهان مىگويند و آنان به ديگران مىگويند و اين چنين ، بر سر زبانها افتد و در انجمن‌ها گفته شود . » [ 278 
  ]\r\n\r\n\r\n","description":"","footnote":"\r\n[ ( 1 ) 
  ] در آغاز اين سخن آمده است كه مادر عبد الله سبا ، سودا نام داشته است .\r\n","page_name":" 401 ","page_number":401},
  {"content":"\r\n\r\nعثمان گفت : « پس چارهء كار چيست ؟ » گفتند : « اين كه فراخوانىشان و كسانى را كه كار زير سر ايشان باشد بكشى . » معاويه به عثمان گفت : « مرا كاردار خود كرده‌اى و من نيز كسانى را بر كارها گماشته‌ام كه از ايشان جز خوبى نمىشنوى . » عثمان گفت : راى تو چيست ؟ » معاويه گفت : « شيوهء نيك در پيش گرفتن . » عثمان رو به عمرو گفت :\r\n- « تو چه مىبينى ، اى عمرو ؟ » عمرو گفت : « نرم شده‌اى و افسارشان را نكشيده‌اى . بر كارى كه عمر مىكرده است ، افزوده‌اى . به راى من ، كار چنان كن كه عمر مىكرده است . » بارى ، عثمان با آنان به نرمى سخن گفت و راهىشان كرد . معاويه و عبد الله سعد راهى شدند . عامر و سعيد نيز به كارهاشان بازگشتند . همه كارداران را باز گردانيد .\r\nمعاويه در بامداد روزى كه به آهنگ شام عثمان را بدرود گفت ، به عثمان گفت :\r\n- « اى امير مؤمنان ، با من به شام بيا ، پيش از آن كه بر تو برشورند و در برابرشان درمانده و ناتوان شوى با من به شام بيا . شاميان همچنان فرمان بردارند و هيچ تكان نخورده‌اند . » عثمان گفت : « مىگويى همسايگى پيمبر ( ص ) را ، هر چند به بهاى بريدن رگ گردن‌ام ، به چيزى خواهم فروخت ؟ » معاويه گفت : « پس بگذار سپاهى از شام به مدينه فرستم كه در مدينه بمانند و اگر چيزى رخ دهد ، در كنار تو باشند . » عثمان گفت : « مىگويى كه من از گلوى همسايگان پيمبر ببرم و مدينه ، شهر كوچندگان و ياران پيمبر را در سختى گذارم كه سپاهى در مدينه بماند ! » معاويه گفت : « اينان با تو سر جنگ دارند ، بر تو خواهند شوريد . » عثمان گفت : « خدا مرا بس ، كه بهترين كارساز همو است . » معاويه گفت : « اى بخشگران شتران قمار . بخشگران شتران قمار كجايند ؟ » [ 1 
  ]\r\n\r\n\r\n","description":"","footnote":"\r\n[ ( 1 ) 
  ] شتر را مىكشتند و بخش بخش مىكردند و بر سر هر بخش به گونه‌اى برد و باخت مىكردند .\r\n","page_name":" 402 ","page_number":402},
  {"content":"\r\n\r\nو سپس راه شام در پيش گرفت .\r\n\r\n[ ناهمسازان به مدينه مىآيند 
  ]\r\nآن گاه ، سبائيان به يارانى كه در شهرها داشته‌اند ، نامه نوشتند كه به مدينه آيند تا در كار خويش بنگرند . وانمود چنين مىكردند كه مردم را به نيكى فرمايند و از بدى بازشان مىدارند . از عثمان پرسشهايى دارند . بدين آهنگ كه سخن در همه جا پراكنده شود و بر گردن عثمان افتد و بر او استوار شود . بارى ، سبائيان به مدينه آمدند و عثمان دو تن را سوى ايشان فرستاد . به آنان گفت :\r\n- « برويد و بنگريد چه مىخواهند و از كارشان آگاه شويد . » [ 279 
  ] آن دو پيش سبائيان رفتند و با ايشان آميزش كردند . چنان كه سبائيان از آن دو ايمن شدند و سرانجام آهنگ‌شان را از آمدن به مدينه براى آن دو فاش كردند .\r\nكارآگهان از سبائيان پرسيدند :\r\n- « از شهروندان مدينه با شما كيان‌اند ؟ » گفتند : « سه تن . » پرسيدند : « جز اينان كيان ؟ » گفتند : « هيچ كس . » پرسيدند : « كار را چگونه خواهيد كرد ؟ » گفتند : « مىخواهيم خرده‌هايى را كه از پيش در دل مردم كاشته‌ايم ، بر عثمان بگيريم .\r\nسپس به سوى مردم باز گشته بگوييم كه آن چيزها را بر او خرده گرفته‌ايم و او پذيرفته است . با اين همه ، از شيوهء خويش دست بر نداشته و باز نگشته است . سپس ، بار ديگر برون خواهيم شد . چنان كه پندارى به حج رويم . سرانجام به مدينه آييم و گرد عثمان را بگيريم و اين بار بر كنارش كنيم . اگر سر باززند او را بكشيم . همان چيزى كه ما مىخواهيم . » بارى ، كارآگهان همين كه عثمان را از انديشهء سبائيان آگاه كردند ، عثمان خنديد و گفت :\r\n- « خدايا ، اينان را تندرست بدار . امّا عمّار ، گناه ديگرى را به گردن من انداخته و مرا به جاى ديگرى زده است . اما محمد ابو بكر ، مردى است خود پسند كه پندارد حقّى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nگردنگير او نباشد . ابن مهله نيز خود را گرفتار مىكند . »\r\n\r\n[ راى خواستن از ياران 
  ]\r\nسپس ، عثمان بر منبر شد . مردم مدينه و كوفيان و بصريان را گرد كرد و سخن آن دو كارآگاه را با مردم باز گفت و از دشوارىهايى كه مردم به سبب او مىكشند ، پوزش خواست و از ايشان راى خواست . پاره‌اى راى به كشتن زدند . عثمان خود نرم بود و آنان كشتن مىخواستند . بارى ، عثمان كشتن‌شان را نپذيرفت و آنان را آزاد گذاشت .\r\n\r\n[ بازگشت سبائيان به شهرها و باز آمدن‌شان به سوى مدينه 
  ]\r\nسبائيان ، به شهرهاى خود بازگشتند و در سر ، آن داشتند كه با حج گزاران باز گردند و اين بار بر عثمان برشورند . پس ، نامه‌ها به يك ديگر نوشتند و وعدهء ديدار را به ماه شوّال در پيرامون مدينه نهادند . چون ماه شوال شد ، در آن جا فراهم شدند . در نزديكى مدينه فرود آمدند . اين به سال سى و پنج هجرت بود . دو هزار كس بودند . اندكى بيشتر يا كمتر از مردم بصره و كوفه بودند . مصريان با پور سودا [ عبد الله سبا 
  ] ، و كنانهء بشر ، و سودان حمران برون شده بودند . كوفيان با زيد صوحان و اشتر نخعى . بصريان با حكيم جبله و بشر شريح ، كه فرمانده‌شان حرقوص زهير بود . مردم ديگر نيز به آنان پيوسته بودند .\r\nمصريان على را مىخواستند . بصريان طلحه را ، و كوفيان زبير را . هر چند كه با هم برون شده بودند ، ليك هماهنگ نبودند . هر كدام كسى را در سر داشت [ 280 
  ] و پيروزى را از آن خود مىپنداشت . سرانجام آمدند و به جايى رسيدند كه تا مدينه سه فرود راه بود .\r\nپس ، بصريان پيش رفتند و در ذو خشب فرود آمدند . از كوفيان كسانى در اعوص پياده شدند . شمارى از مصريان خود بيامدند و مصريان ديگر را در ذى مروه بر جاى نهادند . به آنان گفتند :\r\n\r\n[ دو فرستاده سبائيان پيشاپيش به مدينه در مىآيند 
  ]\r\n- « شتاب مكنيد و كس را به شتاب وا مداريد ، تا ما پيشاپيش ، به مدينه در آييم و در كار بنگريم . شنيده‌ايم كه در برابر ما اردو زده‌اند . به خدا ، اگر ندانند چه در سر داريم و كشتن‌مان را روا دانند ، پس ، اگر بدانند كه ما چه مىجوييم ، بر ما سخت‌تر خواهند\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nگرفت و اين كارمان سراسر تباه خواهد شد . ليك اگر كشتن‌مان را نخواهند و آن چه شنيده‌ايم ، نادرست بوده باشد ، باز خواهيم گشت و شما را از كارشان آگاه خواهيم كرد . » مصريان و بصريان [ خود بماندند . 
  ] به اينان گفتند :\r\n- « پس ، شما برويد . » دو تن به مدينه در آمدند و با زنان پيمبر ( ص ) و طلحه و زبير و على ديدار كردند . به آنان گفتند :\r\n- « آهنگ خانهء خدا داريم و مىخواهيم كه عثمان برخى از كارداران را بر كنار كند .\r\nبراى همين آمده‌ايم . » همچنين ، براى ياران‌شان اذن خواستند كه به مدينه در آيند . ليك همه‌شان سر باززدند و از اين بازشان داشتند .\r\n\r\n[ ديدار با على و طلحه و زبير 
  ]\r\nآن گاه ، از مصريان گروهى به نزد على آمدند و كسانى از بصريان به نزد طلحه رفتند و كسانى از كوفيان به نزد زبير . مصريان چون به سوى على آمدند ، على را در اردويى نزديك سنگهاى روغن يافتند . درود گفتند و از جانشينى وى سخن گفتند . على بر سرشان فرياد كشيد و از خود براندشان . به آنان گفت :\r\n- « برويد ، كه خدا نه به همراهتان . » اين چنين ، از پيش على بازگشتند .\r\nبصريان پيش طلحه رفتند كه با ياران‌اش در جايگاه خويش بود . دو پسرش را سوى عثمان فرستاده بود . بصريان نيز بر طلحه درود گفتند و از جانشينى وى سخن گفتند .\r\nطلحه نيز بر سرشان فرياد كشيد و از خود براندشان و سخنى چون سخن على به آنان گفت .\r\nكوفيان به نزد زبير رفتند كه وى نيز با ياران خويش بود . پسرش عبد الله را سوى عثمان فرستاده بود . كوفيان نيز به زبير درود گفتند و از جانشينى وى گفتند . كه زبير نيز فرياد كشيد و به ايشان سخنى چون سخن على و طلحه گفت .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\n[ بازگشت ديگر به مدينه و در ميان گرفتن خانهء عثمان 
  ]\r\nپس به اردوهاشان كه سه فرود از مدينه دور بود ، بازگشتند ، تا اهل مدينه بپراكنند و آنها دوباره بازگردند . كه سرانجام ، پراكندند و اينان دوباره راه مدينه را در پيش گرفتند .\r\nبارى ، مردم مدينه ناگهان از پيرامون شهر ، بانگ تكبير شنيدند . [ 281 
  ] سبائيان در پيرامون مدينه فرود آمده بودند و در آن جا اردو زده بودند ، كه سرانجام آهنگ عثمان كردند . خانهء عثمان را در ميانهء خويش گرفتند و بانگ برداشتند :\r\n- « هر كس دست بدارد ، بر او باكى نيست . » عثمان چند روزى پيشواى نماز بود . مردم از خانه‌هاشان بيرون نمىآمدند . شورشيان كس را از سخن گفتن باز نمىداشتند . از اين رو ، مردم براى گفت و گو نزد آنان مىرفتند .\r\nعلى نيز با مردم بود .\r\nعلى به شورشيان گفت :\r\n- « شما كه رفته بوده‌ايد ، چرا اينك بازگشته‌ايد ؟ » گفتند : « با پيكى نامه‌اى يافته‌ايم كه فرمان كشتن‌مان در آن بوده است . » طلحه نيز به ديدار ايشان رفت . گفت و گو كرد و از ايشان همين سخن را بشنيد . زبير نيز رفت و به وى همين را گفتند . بارى ، شورشيان همسخن و همداستان ، خواستار بركنارى عثمان بودند . با اين همه ، پيشواى نمازشان عثمان بود و در پشت او به نماز مىايستادند .\r\nهر كه مىخواست پيش عثمان مىرفت و ايشان در چشم عثمان از خاك كمتر بودند .\r\n\r\n[ يارى خواستن عثمان از شهرها 
  ]\r\nعثمان در اين ميان ، نامه‌هايى رسا به شهرها نوشت . از آنان كمك خواست و از آن چه در مدينه مىكشيد بناليد و گلايه كرد . چون نامه‌اش به شهرها رسيد ، بر ستوران ، از رام و دشوار ، بر نشستند و شتابان راهى مدينه شدند . معاويه ، حبيب مسلمه فهرى را گسيل كرد .\r\nعبد الله سعد ، معاويهء حديج سكونى را فرستاد . كوفيان نيز با قعقاع عمرو ، راهى شدند .\r\nدر كوفه ، نيز بوده‌اند كسانى كه مردم را به يارى اهل مدينه مىخوانده‌اند . همچون حنظلهء ربيع و ديگران كه از ياران پيمبر ( ص ) بوده‌اند . در انجمن‌ها مىگشتند و مىگفتند :\r\n- « اى مردم ، سخن هم امروز بايد گفت ، كه فردا دير است . انديشه كردن هم امروز نيكو است و فردا نكوهيده است . به يارى خليفه‌تان برخيزيد . »\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nدر بصره ، عمران حصين ، و انس مالك و ياران ديگر پيمبر ( ص ) نيز با مردم چنين سخن بگفتند . در شام ، عبادهء صامت ، و ابو دردا و ديگران كه از ياران پيمبر ( ص ) بودند ، همين را گفتند . در مصر ، خارجه و كسانى مانند او ، با مردم همين را گفتند .\r\n\r\n[ سخن گفتن عثمان با مردم 
  ]\r\nچون نخستين آدينه فرا رسيد ، آدينه‌اى كه پس از فرود آمدن مصريان در مسجد پيمبر ( ص ) بود ، عثمان به نماز برون شد و چون روزهاى ديگر ، مردم در پشت سرش نماز به جاى آوردند . آن گاه بر منبر رفت و چنين گفت :\r\n- « خدا را ، خدا را ، اى ناسازگاران ، گناهان‌تان را به كار نيك بشوييد . » پس ، محمد مسلمه برخاست و گفت :\r\n- « من به اين گواهى دهم . » حكيم جبله برخاست و مسلمه را بنشانيد .\r\nسپس ، زيد ثابت برخاست و گفت :\r\n- « [ آن نامه كجاست ؟ 
  ] نامه را براى من بيابيد ! » محمد ابو بكر ، بر او برآشفت . او را سخت بگرفت و در جاىاش بنشانيد و گفت :\r\n- « بنشين و زبان ببر ! » [ 282 
  ]\r\n\r\n[ شورش سبائيان بر عثمان 
  ]\r\nدر اين هنگام ، سبائيان برخاستند و بر اهل مدينه برشوريدند . با سنگ به جان‌شان افتادند و از مسجد بيرونشان كردند . عثمان را نيز با سنگ زدند . چنان كه از منبر به زير افتاد و از هوش برفت ، كه او را برداشتند و به خانه‌اش بردند .\r\nمصريان در مدينه ، از هيچ كس جز سه تن ، چشم يارى نداشتند . همان كسانى كه با ايشان پيك و پيام داشته‌اند : محمد ابو بكر ، محمد جعفر ، و عمّار ياسر .\r\nكسانى نيز به يارى عثمان به جنگ برخاستند . همچون سعد مالك ، حسن بن على ، ابو هريره ، و زيد ثابت . كه عثمان سوگندشان داد و از آن جا بازشان گردانيد .\r\nعلى و طلحه و زبير به خانهء عثمان رفتند كه پس از فرو افتادن از منبر ، از او حال پرسيدند و به خانه‌هاشان بازگشتند .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\n[ سازشى كه پيش از اين كرده بودند 
  ]\r\nمصريان ، پيش از اين ، با عثمان سخن گفته بودند و در چند چيز سازش كرده بودند ، كه در پاره‌اى سخنها بهانه داشت و در پاره‌اى سخنى نداشت . كه توبه كرد و گفت :\r\n- « از خدا آمرزش مىخواهم و به سوى او باز مىگردم . » كه در ميانه پيمان بستند و شرطهايى نهادند . عثمان از ايشان پيمان گرفت كه شكاف نيندازند و تا هنگامى كه وى به پيمان عمل كند ، با ديگران همداستان مانند .\r\nآن گاه گفتند :\r\n« ما مىخواهيم به مردم مدينه دهش نكنى ، كه خواسته‌ها از آن رزمندگان و اين پيران است كه ياران محمداند . » پس خشنود شدند و با وى به مسجد آمدند و عثمان بر منبر شد و گفت :\r\n- « هر كس را كشتى است به كشت خويش پيوندد . هر كه را دامى است به دوشيدن پردازد . مردم ، شما را در نزد من خواسته‌اى نباشد . خواسته‌ها از آن كسانى است كه براى آن جنگيده‌اند . نيز براى اين پيران كه ياران محمداند . » مردم در خشم شدند و گفتند :\r\n- « نيرنگ پسران اميه است . »\r\n\r\n[ بازگشت از ميانهء راه و ديدار با على ع 
  ]\r\nمصريان خشنود به سوى ميهن باز مىگشتند . چنان كه راه مىسپردند ، ناگهان سوارى ديدند كه گهگاه خود را به ايشان مىنمود . چنان كه گاه مىديدنش و گاه از چشمشان پنهان مىشد . با خود گفتند :\r\n- « اين مرد را ناگزير كارى است . » [ 283 
  ] وى را گرفتند و به سخن آوردند . گفت :\r\n- « من پيك خليفه‌ام . به مصر ، پيش كاردار خليفه مىروم . » وى را بگشتند . ناگهان با وى نامه‌اى يافتند از زبان عثمان و با مهر عثمان كه به كاردار خود در مصر نوشته بود . آن را در دواتى خشك نهاده بودند . در آن ، سخن از كشتن و بريدن دست و پا و به دار آويختن اينان بود .\r\nاز همان جا به سوى مدينه بازگشتند . چون به مدينه رسيدند ، به ديدار على رفتند . به\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nعلى گفتند :\r\n- « ديدى كه دشمن خدا چه كرده است . با آن پيمانى كه با ما بسته ، باز دربارهء ما چنين و چنان نوشته ، خدا ريختن خون وى را بر ما حلال كرده است . برخيز تا پيش او رويم . » على گفت :\r\n- « به خدا كه هرگز با شما نمىآيم . » گفتند :\r\n- « پس چرا به ما نامه نوشتى ؟ » على گفت :\r\n- « به خدا هرگز نامه‌اى به شما ننوشته‌ام . » به يك ديگر نگريستند و گفتند :\r\n- « براى اين مرد مىجنگيد ؟ براى اين مرد در خشم مىشويد ؟ » آن گاه ، على از مدينه به دهكده‌اى رفت .\r\n\r\n[ ديدار با عثمان 
  ]\r\nمصريان راهى شدند و پيش عثمان رفتند . به عثمان گفتند :\r\n- « تو دربارهء ما چنين و چنان نوشته‌اى . » عثمان گفت : « كار از دو بيرون نيست : يا دو كس را بر من گواه آريد ، يا من بر خدايى كه جز او خدايى نيست سوگند خورم كه : ننوشته‌ام و بر هيچ كس املا نكرده‌ام و از آن آگاه نبوده‌ام . شما نيك مىدانيد كه نامه را از زبان مرد نويسند ، يا مهر از روى مهر سازند . » گفتند : « اگر سوگند به دروغ خورده باشى خداوند ريختن خون تو را روا داشته . اگر راست گفته باشى ، پس ، در كارت ناتوانى كه زمام كارت اين چنين از دستت به در رفته است . » سپس ، گرد خانهء او را گرفتند .\r\nراويان در اين گزارشها سخن از چيزهاى زشتى گفته‌اند كه ما در اين جا نياورده‌ايم .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n\r\n[ ديدار عثمان با على 
  ]\r\nعثمان همين كه دريافته بود مصريان از ميانهء راه ، به سوى او بازگشته‌اند به خانهء على رفته بود و به وى گفته بود :\r\n- « پسر عمو ، جايى را ندارم . با تو خويشى نزديك دارم . مرا حقى بزرگ بر تو است .\r\nخبرى كه از اينان آمده ، تو نيز شنيده‌اى . بامدادان به سراغ من آيند . مىدانم كه تو را در چشم مردم ارجى است . از تو مىشنوند . مىخواهم كه به سوى ايشان برنشينى و بازگردانىشان ، كه سوى من نيايند . نمىخواهم كه به خانه‌ام ريزند . اين گستاخى بر من است . ديگران نيز از اين گستاخى آگاه خواهند شد . » على گفت : « به كدام شرط بازشان گردانم ؟ » [ 284 
  ] عثمان گفت : « به اين شرط كه ، آن چه تو گويى و آن چه تو درست بينى ، من همان كنم .\r\nمن از دست تو بيرون نيستم . » على گفت : « من ، بارها با تو سخن گفته‌ام . در هر بار بيرون رفتى و زبان گشودى و سخنها گفتى . همه‌اش كار مروان حكم و سعيد عاص ، و عبد الله عامر ، و معاويه است . از آنها مىشنوى و از من نه ! »\r\n\r\n[ گسيل كردن عثمان على را به سوى مصريان 
  ]\r\nآورده‌اند : عثمان به مهاجران و انصار ، دستور داد تا با على برنشينند و راهى شوند .\r\nكس به سوى عمار ياسر فرستاد تا با عمار سخن گويد و عمار نيز با على برود . عمار نپذيرفت .\r\nعلى با سى تن از مهاجران و انصار سوى مصريان به راه افتاد . چون به مصريان رسيدند ، على و محمد مسلمه با ايشان سخن گفتند و مصريان پذيرفتند و سوى مصر باز گشتند .\r\nعلى نيز به مدينه پيش عثمان بازگشت و بازگشت مصريان را به آگاهى وى رسانيد و هم آن چه را كه خود مىخواسته ، به عثمان بگفت و به خانهء خويش رفت .\r\n\r\n[ ديدار مروان با عثمان 
  ]\r\nعثمان آن روز را درنگ كرد . چون فردا شد ، مروان پيش عثمان آمد و به وى گفت :\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n- « برخيز و با مردم سخن بگو . بگو كه مصريان سرانجام دانسته‌اند كه ، آن چه دربارهء پيشواى خود شنيده‌اند ، نادرست بوده است و اينك به سوى مصر بازگشته‌اند . سخنان‌ات به شهرها خواهد رسيد و همه خواهند شنيد ، پيش از آن كه مردم از شهرها به مدينه بتازند ، بر سر تو ريزند و بازشان نتوانى داشت . » عثمان نپذيرفت و مروان همچنان در گوش او مىخواند ، تا سرانجام عثمان از خانه سوى مسجد بيرون شد . بر منبر رفت و پس از سپاس و ستايش خدا چنين گفت :\r\n- « بارى ، اينان ، مصريان را مىگويم ، دربارهء پيشواى خود چيزهايى شنيده بوده‌اند .\r\nچون از نادرستى آن آگاه شدند ، اينك به شهرشان بازگشته‌اند . » عمرو عاص كه وى نيز در گوشهء مسجد بود بانگ زد :\r\n- « پرواى خدا كن اى عثمان ، كارهاى ناروا كرده‌اى . ما نيز با تو در آن كارها انباز شده‌ايم . توبه كن ، تا ما نيز با تو توبه كنيم . » عثمان آواز داد كه :\r\n- « روسپى زاده ، تو آن جايى ؟ از روزى كه از كار بركنارت كرده‌ام ، پوستين‌ات شپش انداخته ! » ديگرى از گوشهء ديگر بانگ زد :\r\n- « عثمان ، توبه كن ، تا مردم دست از تو بردارند . » همين سخنان را ديگران نيز گفتند ، تا سرانجام عثمان دست به سوى آسمان برداشت و رو به خانهء خدا كرد و گفت :\r\n- « خداوندا ، پيش از همه ، من توبه مىكنم . » و به خانه‌اش بازگشت .\r\n\r\n[ ديدار على با عثمان و سخنى كه در ميانه رفت 
  ]\r\nآن گاه على به خانهء عثمان رفت . به وى گفت : ( 285 
  ] - « سخن چنان گو كه مردم همگى بشنوند و خداوند بر آن چه در دل دارى گواهى دهد ، كه به راستى از گناه بگرويده‌اى و بازگشته‌اى . زيرا ، شهرها در برابر تو آبستن آشوب شده‌اند . آسوده نيستم كه سواران ديگر ، اين بار از كوفه يا بصره ، به سوى مدينه آيند و باز به من گويى : سوى ايشان برنشين و برننشينم ، ديگر پوزشى از تو نشنوم . مرا بينى كه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nپيوند خويشى بريده‌ام ، و حقى را كه بر من دارى سبك داشته‌ام . » پس ، عثمان به مسجد رفت و آن سخنان پر آوازه‌اش را با مردم بگفت . كه بخشى از آن اين است :\r\n- « از كارهايى كه كرده‌ام ، گراييده‌ام و بازگشته‌ام . كه بازگشتن ، از پيش رفتن به سوى نابودى ، بهتر است . به خدا اى مردم ، اگر حق ، مرا به پايهء بردگى بازگرداند ، مىپذيرم و چون بردگان خوار شوم . چون بنده‌اى كه اگر بخرندش شكيبايى كند و اگر آزادش كنند ، سپاس گويد . چهره‌هاتان پيش من آيند . به خدا آن چه گوييد همه را به كار بندم و داورىتان را بپذيرم . » پس ، دلها بر عثمان نازك شد و كسانى اشك ريختند و گريه سر دادند .\r\nسعيد زيد بن عثمان گفت :\r\n- « اى امير مؤمنان ، در كارت پرواى خدا كن . آن چه را كه گفته‌اى به كار بند . »\r\n\r\n[ مروان دست بر نمىدارد 
  ]\r\nبارى ، عثمان چون از منبر به زير آمد و به خانه شد ، مروان و سعد و تنى چند از بنى اميه را كه به مسجد نيامده بودند ، در خانه‌اش نشسته ديد .\r\nمروان گفت :\r\n- « سخن بگويم ، يا خاموش مانم ؟ » زنش [ نائله 
  ] گفت :\r\n- « نه ، كه خاموش باش . به خدا شما او را به كشتن خواهيد داد . عثمان سخنى گفته است كه همه از آن آگاه‌اند . نسزد كه از سخن‌اش برگردد . » مروان رو به زن عثمان كرد و سخنى زشت به وى گفت . تا سرانجام عثمان زن را خاموش كرد .\r\nمروان دوباره گفت :\r\n- « سخن بگويم ، يا خاموش مانم ؟ » عثمان گفت :\r\n- « سخن بگو . » پس ، مروان گفت :\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n- « پدر و مادرم برخى تو باد ، دوست مىداشتم كه سخنان‌ات را آن گاه مىگفتى كه كارت استوار بود . در آن هنگام پيش از همه ، من از آن خشنود مىبودم و بر آن يارىات مىكردم . ليك ، سخن را هنگامى گفته‌اى كه كارد به استخوان رسيده است ، در برابر مردى كه اينك خوار و زبون شده است ، راهى دشخوار نهاده‌اند . به خدا ، پاى فشردن بر لغزشى كه از آن پوزش خواهى ، زيبنده‌تر از توبه‌اى است كه بدان ناگزيريت كنند . هم اكنون ، انبوهى از مردم كه به كوهها مىمانند ، بر درت گرد شده‌اند . » عثمان گفت :\r\n- « برو ، تو خود با آنان سخن بگو . كه من از سخن گفتن‌شان شرم مىدارم . » مروان به سوى در برون رفت . مردم بر سر و كول هم بالا مىرفتند . مروان به ايشان گفت :\r\n- « به چه كار آمده‌ايد ؟ چنان گرد شده‌ايد كه گويى به چپاول آمده‌ايد . هر كس گوش همراهش را بگيرد و از اين جا برود . چهره‌هاتان زشت باد . هان ، كه را مىخواهيد ؟\r\nآمده‌ايد كه كار را از چنگ‌مان برباييد ؟ دور شويد . به خدا ، اگر آهنگ ما كرده‌ايد ، چيزى بينيد كه از ديدن‌اش هرگز شادمان نشويد . بازگرديد . به خدا ، چيزى كه در دست ما است ، كس به زور نتواند گرفت . » [ 286 
  ]\r\n\r\n[ ديدارى ديگر از على با عثمان 
  ]\r\nپس ، آن مردم به سوى على بازگشتند و گلايه سردادند . چنان كه على در خشم شد و به خانهء عثمان آمد . به عثمان گفت :\r\n- « گويى تو و مروان از يك ديگر جز بدين خشنود نشويد كه وى تو را از دين به در كند و از خرد دور سازد . به شتر كاروان مىمانى كه به هر سو كشندت به روى . به خدا كه مروان نه دين مىشناسد ، نه سود و زيان خويش را . مىبينم كه سرانجام تو را در گرداب اندازد و دستت را نگيرد . از اين پس ، به خانه‌ات نيايم و سرزنش‌ات نكنم . بسى اندرز داده‌ام و هيچ به كار نبسته‌اى . مروان آبروى تو را برده است . مردم بر تو چيره شده‌اند . » همين كه على از خانهء عثمان بيرون آمد ، از كسان عثمان يكى پيش وى رفت و گفت :\r\n- « سخنان على را شنيده‌ام . ديگر به خانه‌ات نيايد . بارها از سخن‌اش سر پيچيده‌اى و به سخن مروان گوش داده‌اى . »\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nعثمان گفت :\r\n- « مىگويى چه كنم ؟ » گفت :\r\n- « تنها از خدا بترس و فرمان بردار خدا باش ، تا خدا خود رهنمون تو باشد . مروان را در چشم مردم نه ارج است و نه شكوه . دوستش نمىدارند . مىبينم كه سرانجام تو را به كشتن دهد . يكى را پيش على فرست و از او آشتى جوى . دلش سوى تو است . مردم از وى سرپيچى نكنند . گفته‌اش را پذيرند . » پس ، عثمان يكى را به نزد على فرستاد كه به خانهء عثمان بيايد . على نپذيرفت [ و از سر خشم فرياد كشيد [ 1 
  ] 
  ] و گفت :\r\n- « به عثمان گفته‌ام كه پيش او باز نخواهم گشت . »\r\n\r\n[ عثمان در خانهء على 
  ]\r\nعثمان سه روز درنگ كرد و از شرمى كه از مردم داشت ، از خانه بيرون نرفت . سپس ، شبانه خود به نزد على رفت . به على گفت :\r\n- « ديگر به شيوه‌ام باز نمىگردم . هر چه گويى به كار خواهم بست ، به كار خواهم بست . » على گفت :\r\n- « آيا ، پس از سخنى كه بر منبر پيمبر ( ص ) گفته‌اى ، و پيمانى كه با مردم بسته‌اى ، و گريه‌اى كه سر داده‌اى و ريشت را به اشك چشمان‌ات خيس كرده‌اى ، و مردم را نيز به گريه انداخته‌اى و به خانه‌ات بازگشته‌اى ، و مروان از درون خانه‌ات سوى مردم آمد و مردم را بر در خانه‌ات دشنام داده و با آنان برخورد ناخوشايند كرده است ؟ » عثمان از خانهء على بازگشت و على همچنان از وى رو گردان بود و ديگر همچون گذشته گامى براى وى بر نمىداشت . ليك ، چون آب را از عثمان بازداشتند و گرد خانه‌اش را بگرفتند ، سخن خشمگين شد . با طلحه و ديگران در اين باره سخن گفت ، تا سرانجام چارپايان آب كش ، آب به خانهء عثمان بردند .\r\n\r\n\r\n","description":"","footnote":"\r\n[ ( 1 ) 
  ] افزوده از طبرى ( 6 : 2978 ) .\r\n","page_name":" 414 ","page_number":414},
  {"content":"\r\n\r\n\r\n[ يارى جستن عثمان از معاويه و شاميان و بصريان 
  ] [ و روشى كه معاويه در پيش گرفت 
  ]\r\nعثمان ، همين كه كارش را چنان تباه ديد ، و ديد كه مردم از وى چنان روى بگردانيده‌اند ، نامه‌اى به معاويه در شام نوشت و از او خواست [ 287 
  ] كه جنگاوران شام را بر هر رام و دشوارى به يارى او به مدينه فرستد . چون نامه‌اش به معاويه رسيد ، معاويه درنگ كرد . خوش نداشت كه مردم روشى را از او بينند كه از ياران پيمبر ( ص ) نمىديده‌اند . بارى ، چون كمك معاويه به عثمان نرسيد ، عثمان نامه‌اى به شاميان نوشت و آنان را به يارى خويش خواند . از حق بزرگ خويش سخن گفت و از بزرگداشت فرمان جانشينان پيمبر ( ص ) و فرمان خدا كه فرمود فرمان بردار ايشان باشند . در نامه‌اش همچنين گفت :\r\n- « بشتابيد ، بشتابيد ، كه اين مردم در كار من شتاب دارند . » اين بود كه گروهى از شاميان ، به پا خاستند و مردم را به يارى عثمان خواندند . انبوهى از ايشان پذيرفتند و آماده شدند .\r\nعثمان رو نوشت همين نامه را كه به شاميان نوشته بود ، براى عبد الله عامر در بصره فرستاد و از او خواست كه بصريان را به يارىاش خواند . چون نامه به بصره رسيد ، سخنوران در پيشگاه عبد الله عامر به سخن ايستادند و مردم را به يارى عثمان و رفتن به مدينه خواندند . بزرگ‌شان مجاشع مسعود بود كه در آن هنگام سر قبيلهء قيس در بصره بود . بارى ، بصريان نيز شتابان به يارى عثمان بسيج شدند .\r\n\r\n[ رايى كه مروان بر عثمان زد 
  ]\r\nمروان بر عثمان راى زده بود كه با مصريان و ديگران كه در پيرامون اويند ، نزديكى جويد . به وى گفته بود :\r\n- « هر چه خواهند بپذير و بر گردن گير . آنها را تا توانى و بر مىتابند ، سرگرم بدار . به على نيز پيام ده كه بيايد و با ايشان سخن گويد . » پس ، عثمان به على پيام داد و گفت :\r\n- « كار به كشتن رسيده است . مردم را از من باز دار . خدا را گواه مىگيرم ، كه از هر چه خوش نمىدارند ، دست بدارم و داد را به زيان خود و كارداران خويش بپذيرم . اگر چه\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nريختن خون من در آن باشد . » على در پاسخ پيام عثمان به وى پيام داد :\r\n- « مردم دادگرى تو را بيش از كشتن‌ات مىخواهند . من مردمى را بينم كه جز به خشنودى ، خشنود نشوند . بار نخست نيز تو با مردم پيمان بسته بودى . ليك بشكستى و پاس پيمان‌ات را نداشتى . » عثمان به على گفت :\r\n- « هم اينك ، هر پيمانى كه دوست مىدارند ، با آنان استوار كن . هر چه نهند به خدا به كار بندم . »\r\n\r\n[ على با مردم سخن گفت و پيمان بست 
  ]\r\nچنين بود كه على از خانه بيرون آمد و سوى مردم رفت . به مردم گفت :\r\n- « مردم ، شما جز حق ، چيزى نخواسته‌ايد كه اينك به شما داده‌اند . عثمان گويد ، كه در بارهء خود و ديگران هر چه حق است بپذيرد . وى از هر چه شما نپسنديد بازگشته است .\r\nاز او بپذيريد . » مردم گفتند :\r\n- « مىپذيريم . ليك كار را استوار دار ، كه ما به گفتار بىكردار خشنود نشويم . » على گفت :\r\n- « راست مىگوييد . » على پيمانى را كه از سوى عثمان با مردم بسته بود ، براى عثمان گزارش كرد . عثمان گفت :\r\n- « ميان من و ايشان موعدى نه كه برايم مهلتى باشد . [ 288 
  ] چه بسا به يك روز نتوانم همهء چيزهايى را كه نمىپسندند ، ديگرگون كنم ؟ » على گفت :\r\n- « آن چه در مدينه است ، مهلتى نمىخواهد . آن چه در بيرون از مدينه باشد ، سر رسيد آن رسيدن فرمان تو است . » عثمان گفت :\r\n- « درست است . ليك ، در كار مدينه نيز سه روز مهلت مىخواهم . »\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nعلى گفت : « چنين باشد . » پس ، على بيرون شد و پيمانى نوشت كه زمان سه روز را در آن بگنجانيد . شرط نهاد كه عثمان هر ستمى را كه رفته است ، باز گرداند و هر كاردارى را كه مسلمانان نخواهند ، بر كنار كند . سپس ، سخت‌ترين پيمانى را كه خداوند از كسى گرفته ، از عثمان گرفت و گروهى از چهره‌هاى شناخته را از كوچندگان و ياران پيمبر ( ص ) بر وى گواه نهاد . چون پيمان بسته شد ، مسلمانان دست از سر عثمان برداشتند . به اين اميد كه عثمان پيمانى را كه بسته است ، پاس دارد و به كار بندد .\r\n\r\n[ فرجامى كه عثمان در خانهء خويش داشت 
  ]\r\nاز آن پس ، عثمان آماده شدن براى جنگ را آغاز كرد و به گرد آورى ساز و برگ رزم پرداخت . از بردگانى كه پنج يك دستاورد جنگها بوده‌اند سپاهى بزرگ پديد كرد . آن سه روز گذشت و عثمان همچنان بر شيوهء خويش بود . از كارهايى كه شورشيان از آن در خشم بودند ، چيزى را ديگرگون نكرد و هيچ كاردارى را كه مردم براى او بر عثمان شوريده بودند ، بر كنار نكرد . شورشيان چون كار عثمان را چنين ديدند ، پس از گذشت آن سه روز ، به خانهء عثمان در آمدند . بر عثمان درود به خلافت نگفتند . تنها گفتند :\r\n- « درود بر شما . » كه حاضران پاسخ گفتند :\r\n- « درود بر شما . » آن گاه ، سخن را آغاز كردند . از كارهاى عبد اللّه سعد در مصر گفتند كه چگونه ، دستاوردهاى جنگى مسلمانان را ويژهء خويش كرده ، بر مسلمانان و زينهاريان [ ذميان 
  ] ستم روا داشته است . چون در اين باره چيزى به وى بگويند ، گويد :\r\n- « اينك نامهء امير مؤمنان . » سپس ، كارهايى را كه عثمان خود در مدينه كرده بود ، بر او برشمردند و سخن دراز كردند . گفتند :\r\n- « ما از مصر بدان كوچيده‌ايم كه خون تو را بريزيم . مگر اين كه از جانشينى پيمبر ( ص ) كناره‌گيرى . ليك ، على و محمد مسلمه ما را از آهنگ‌مان بازداشتند . از سوى تو با ما پيمان بستند كه ديگر به شيوهء نكوهيدهء خويش كه از آن سخن گفتيم ، باز نخواهى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nگشت . ( در اين جا رو به محمد كردند و گفتند : آيا اين را به ما گفتى ؟ محمد گفت : آرى گفتم . ) چنين بود كه به سوى خاك و خان و مان خويش بازگشتيم . ليك ، چون به بويب رسيديم ، غلام تو را ديديم كه بر ستورى از ستوران بيت المال سوار بود . نامه‌اى را با مهر تو همراه داشت . نامه را به عبد الله سعد نوشته‌اى . در آن ، فرمان داده‌اى كه بر پشتمان تازيانه زنند و دست‌ها و پاهامان را ببرند و ما را در زندانى دراز اندازند . اين ، نامه تو است .\r\nپس از آن نيز آن كرده‌اى كه كرده‌اى . » عثمان سپاس خدا گفت و ستايش خدا كرد و گفت :\r\n- « به خدا كه من ، نه نوشتم ، نه دستور نوشتن دادم ، نه كس از من راى خواست . » [ 289 
  ] گفتند :\r\n- « پس ، كه اين نامه را نوشته است ؟ » عثمان گفت :\r\n- « نمىدانم . » شورشيان گفتند :\r\n- « پس ، بر تو چنان گستاخ مىشوند كه غلام تو را با شترى از شتران بيت المال گسيل مىدارند . مهر تو را برنامه‌اى كه خود نويسند زنند و به كاردارت فرمانهايى چنين بزرگ دهند . با اين همه ، تو از آن آگاه نباشى ! چون تو كسى شايسته جانشينى پيمبر ( ص ) نيست . از كار كناره گير . چنان كه خدا بر كنارت داشته است . » عثمان سر باز زد و گفت :\r\n- « جامه‌اى را كه خدا بر تنم پوشانيده است ، از تن در نمىآورم . ليك ، از همهء كارهايى كه شما نپسنديد ، باز مىگردم . » گفتند :\r\n- « چنين پيمانى را بسته‌اى و شكسته‌اى . مردم دربارهء تو چيزها گويند . ما خود نيز بارها آزموده‌ايم كه در فرمانهاى خويش چگونه ستم كرده‌اى ، در بخش كردن خواسته‌ها سوى خويش و خويشان گرفته‌اى . براى كسانى كه به نيكى فرمودند ، كيفر فرموده‌اى .\r\nآن گاه ، بارها توبه كرده‌اى و باز به گناهان‌ات همگى بازگشته‌اى . ما از تو دست بداشته بوديم و نمىبايست ، تا هنگامى كه تو را بر كنار كنيم و آن كس را جانشين تو كنيم كه از او\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nخشنود باشيم ، كارهايى را كه از تو آزموده‌ايم ، از وى نيازموده باشيم . كار خلافت را هم به خودمان باز پس ده ! » عثمان پاسخى را كه بار نخست داده بود ، دوباره بر زبان راند كه ، شورشيان بانگ جنگ برداشتند . گرد خانه‌اش را گرفتند . در آن هياهو ، يكى از غلامان عثمان بر بام خانه رفت و سنگى بر سر ايشان انداخت كه مردى دينار نام را بكشت . پس ، شورشيان ، يكى را به درون خانه فرستادند و به عثمان گفتند :\r\n- « بگذار كشندهء دينار را بكشيم . » عثمان گفت :\r\n- « به خدا كه او را نمىشناسم . » شب را همچنان بگذرانيدند . چون بامداد شد ، كه روز آدينه بود ، آتش و نفت بياوردند و از سوى اندرونى به خانه در آمدند . در هر سوى خانه آتش برافروختند و آتش زبانه كشيد .\r\nعثمان به پيرامونيان خويش گفت :\r\n- « بالاتر از آتش چيزى نيست . هر كس از من فرمان برد ، دست از اينان بدارد . اينان جز مرا نمىخواهند . اگر دورترين شما باشم شما را فرو نهند و سوى من آيند . اگر در نزديكشان باشم ، از من به سوى شما نگذرند . » مروان نپذيرفت و گفت :\r\n- « به خدا ، تا جان دارم دست‌شان به تو نرسد . » شمشير در دست و زره بر تن بيرون شد و بجنگيد . غلامى جوان و بلند بالا آهنگ مروان كرد . دو زخم داد و ستد كردند . زخم مروان بر پاى غلام و زخم غلام بر گردن مروان فرود آمد . چنان كه مروان بر خاك افتاد و نبض‌اش بايستاد .\r\nدر آن گير و دار ، مغيرهء اخنس كشته شد ، عبد الله زبير زخم برداشت . كسانى كه در خانهء عثمان بودند ، همگى بشكستند . بگريختند و در كوچه‌هاى مدينه بتاريدند و [ 290 
  ] راه به سوى عثمان بر همگان گشوده شد و سرانجام ، پيش از آن كه از شهرها كمك برسد ، عثمان را كشتند .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nنام دبيران عثمان\r\nاز دبيران عثمان ، يكى مروان حكم بود . عبد الملك مروان دبير ديوان مدينه بود و بو جبيره بر ديوان كوفه و عبد الله ارقم بر ديوان بيت المال . غلام‌اش اهيب و غلام ديگرش حمران نيز براى وى دبيرى مىكردند . حمران را به كارى ناپسند كه كرده بود به بصره تبعيد كرده بود . تا هنگامى كه عثمان كشته شد ، وى همچنان در بصره بود .\r\n\r\nچرا اين دبير از چشم عثمان بيفتاد ؟\r\nدور ساختن حمران از مدينه ، بدان روى بود كه ، عثمان هنگامى كه بيمار شده بود ، به حمران گفت :\r\n- « فرمان جانشينى مرا براى عبد الرحمان عوف بنويس . » حمران چون اين راز را بدانست ، نزد عبد الرحمان عوف رفت و به وى گفت :\r\n- « مژده ! » عبد الرحمان گفت :\r\n- « مژده تو را باد . چه شده است ؟ » حمران ، كار را بر او گزارش كرد . عبد الرحمان چون از اين آگاه شد ، راهى خانهء عثمان شد و آن چه را كه از حمران شنيده بود با وى پيش كشيد . عثمان از كار حمران نگران شد و ترسيد كه رازش در مدينه بر همگان فاش شود . اين بود كه حمران را از مدينه دور ساخت و به بصره فرستاد .\r\n\r\nچاره‌اى كه به يارى و راى على به سود عثمان ( رض ) ساخته آمد آن گاه كه عثمان در محاصرهء نخست بود\r\nعلى در خيبر بود . چون از خيبر به مدينه بازگشت ، عثمان به وى پيام داد و وى را به خانهء خويش خواند كه با وى سخنى دارد . على به ديدار عثمان رفت و عثمان سخن آغاز كرد . در آغاز ، حقى را كه به اسلام و خويشاوندى و پيوند دامادى و پيمان خلافت ، بر گردن على دارد ، به وى يادآور شد و آن گاه چنين گفت :\r\n- « اگر از اين همه ، هيچ نمىبود و آن گاه در روزهاى نادانى پيش از اسلام به سر مىبرديم ، با اين همه ، اين كاستى تبار عبد مناف بود كه يكى از تبار تيم ، كارى را كه از آن\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nتبار عبد مناف باشد ، از چنگ‌شان بيرون آرد . » طلحه را مىگفت كه گروهى گرد او را گرفته بودند و به خلافت آز بسته بود .\r\nآن گاه ، على به سخن آمد . پس از سپاس و ستايش خدا گفت :\r\n« بارى ، از حقّى كه بر من دارى ، و از آن ياد كرده‌اى ، چنان است كه گفته‌اى . نيز ، اين كه گفته‌اى : اگر در روزهاى نادانى پيش از اسلام مىبوديم ، اين كاستى تبار عبد مناف بود [ 291 
  ] كه يكى از تبار تيم ، كارى را كه از آن تبار عبد مناف باشد ، از چنگ‌شان به در آرد ، راست گفته‌اى . به زودى خواهى دانست . » اين را بگفت و از خانهء عثمان به مسجد شد . اسامه در مسجد نشسته بود . وى را بخواند و بر او اعتماد كرد . آن گاه از مسجد به آهنگ خانه طلحه بيرون رفت . چون به خانهء طلحه درآمد ، انبوهى را ديد كه در آن جا گرد آمده بودند . در برابر طلحه بايستاد و گفت :\r\n- « چه مىجويى كه چنين انجمن كرده‌اى ؟ » طلحه گفت :\r\n- « باباى حسن ، آيا پس از آن كه كارد به استخوان رسيده ! » على پاسخى نگفت . از آن جا بازگشت و يك راست سوى بيت المال رفت و گفت :\r\n- « درهاى بيت المال را بگشاييد . » كليد نبود و كليددار هنوز نرسيده بود . على گفت :\r\n- « درها را بشكنيد . » درهاى بيت المال را شكستند . سپس على گفت :\r\n- « خواسته‌ها را برون آريد . » خواسته‌ها را برون آوردند و على همه را در ميان مردم بهر كرد .\r\nبارى ، چون گزارش كارى كه على با بيت المال كرده بود ، به خانهء طلحه و آن انجمن رسيد ، از آن جا پراكنده شدند و خود را به على رسانيدند . چنان كه طلحه در خانهء خود تنها ماند . چون ، اين خبر به عثمان رسيد ، از كار على سخت شادمان گرديد .\r\nاما طلحه ، چون كار را چنين ديد ، به آهنگ خانهء عثمان راهى شد . يكى از ياران پيمبر ( ص ) با خود گفت :\r\n- « به خدا سوگند ، بايد بدانم كه اين مرد به عثمان چه خواهد گفت . »\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nگويد : به دنبال طلحه برفتم . چون به خانهء عثمان رسيد ، بار خواست و چون درون شد ، به عثمان گفت :\r\n- « اى امير مؤمنان ، از خدا آمرزش مىخواهم و سوى او باز مىگردم . چيزى را در سر داشتم . ليك خدا مرا از آن باز داشته است . » عثمان در پاسخ اين سخن طلحه گفت :\r\n- « تو به اين جا نيامده‌اى كه از كارت توبه كنى و آمرزش جويى ، بدان آمده‌اى كه شكست خورده‌اى . خدا خود به حسابت برسد ، طلحه ! » [ 293 - 292 
  ]\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nروزگار امام على ( ع )\r\n\r\nسخن از بيعت على بن ابى طالب ( ع )\r\nپس از كشته شدن عثمان ، مهاجران و انصار دربارهء على همداستان شدند و در كار بيعت به نزد او رفتند . ليك على سرباز زد و گفت :\r\n- « من اگر وزير باشم ، براى شما بهتر كه امير . » از نزد على بازگشتند و آهنگ طلحه و زبير كردند . طلحه و زبير دربارهء كشته شدن عثمان سخنانى گفتند كه گويى بيم مىدهند . به آن دو گفتند :\r\n- « سخن شما بيم دادن است . » بارى ، از نزد طلحه و زبير نيز باز گشتند . با خود گفتند :\r\n- « اگر اينان كه از شهرها به مدينه آمده‌اند ، به شهرهاشان باز گردند و پيش از آن كه جانشين عثمان را بر كار نهيم ، مردم‌شان را از كشته شدن عثمان آگاه كنند ، از ناسازگارى و تباهى اين امّت آسوده نخواهيم بود . » پس ، دوباره نزد على بازگشتند و در كار بيعت بار ديگر با وى سخن گفتند و پاى فشردند . چنان كه مالك دست على را بگرفت . ليك على دست خود را باز پس كشيد .\r\nاشتر گفت : « تو را چه مىشود كه چنين سخت مىگيرى و مىدانى كه بر اين مردم چه مىگذرد ! » على گفت :\r\n- « آيا پس از سه كس ! » اشتر گفت :\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n- « به خدا اگر نپذيرى ، زمانى دراز از چشمان‌ات اشك بيفشرى . » سرانجام ، با وى بيعت كردند .\r\nدر گزارش نويسندهء اين تاريخ آمده است : كسانى كه از شهرها آمده بودند ، گرد شدند و به مردم مدينه گفتند :\r\n- « مردم مدينه ، به شما هشدار مىدهيم . سه روز مهلت داريد . اگر سه روز بگذرد و كار را به پايان نبريد ، چنين و چنان خواهيم كرد . [ على و طلحه و زبير را خواهيم گشت [ 1 
  ] 
  ] . » [ 294 
  ] اين بود كه مردم مدينه پيش على رفتند و به وى گفتند :\r\n- « مىبينى كه بر سر اين مردم چه آمده است . از ميان شهرها ، ما و شهر ما به چه روزى افتاده‌ايم . » على گفت :\r\n- « مرا بگذاريد و ديگرى را بجوييد . كارى در پيش است كه چهره‌هايى چند بدان آز بسته‌اند . دلها در آن نا استوار و انديشه‌ها بر سر آن ناآرام است . » مردم گفتند :\r\n- « تو را به خدا سوگند ، مگر آن چه ما مىبينيم ، تو نمىبينى ؟ مگر اين آشوب را نمىبينى ؟ مگر از خدا بيم نمىدارى ؟ » على گفت :\r\n- « بدانيد ، اگر بپذيرم آن شود كه من مىدانم . ليك ، اگر مرا واگذاريد ، همچون يكى از شما باشم . بدانيد ، هر كس را بر اين كار نهيد ، من از همه‌تان ، از او شنواتر و فرمان بردارتر خواهم بود . » اين چنين ، از هم بپراكندند و فردا را ميعاد نهادند .\r\nسپس ، در ميان راى زدند و با خود گفتند :\r\n- « اگر طلحه و زبير نيز به گروه بپيوندند ، كار راست آيد . » از اين رو ، بصريان يك بصرى را به سوى زبير فرستادند . به وى گفتند :\r\n- « مبادا كه كوتاه آيى . »\r\n\r\n\r\n","description":"","footnote":"\r\n[ ( 1 ) 
  ] افزوده از طبرى . ( 6 : 3076 ) .\r\n","page_name":" 424 ","page_number":424},
  {"content":"\r\n\r\nفرستاده‌شان حكيم جبله بود كه تنى چند با وى همراه بودند . رفتند و باز آمدند . زبير را با شمشير آخته پيش راندند و بياوردند .\r\nمردى كوفى را نيز سوى طلحه گسيل كردند . به وى نيز گفتند :\r\n- « مبادا كه كوتاه آيى . » با وى نيز تنى چند را همراه كردند . طلحه را نيز با شمشير آخته پيش راندند و بياوردند .\r\nمالك اشتر را سوى على فرستادند .\r\nكوفيان و بصريان ، دو يار خويش ، طلحه و زبير را ، سرزنش مىكردند و مصريان از همداستانى مردم مدينه شادمان بودند . كوفيان و بصريان از ديگران پيروى كردند . ليك در دل ، سخت آز داشتند .\r\nچون بامداد شد - آن روز ، روز جمعه بود - مردم در مسجد گرد شدند . على نيز بيامد .\r\nبر منبر رفت و چنين گفت :\r\n- « با آگاهى و رواديدتان . اين كار ، كار شماست ، كسى را در آن حقى نباشد ، مگر كسى كه به وى خشنود باشيد و او را امير كرده باشيد . ديشب بر كارى همداستان شديم و از هم جداگشتيم . اگر خواهيد بر كار شما نشينم ، و گر نه ، كسى بر كسى سر نيست . » گفتند :\r\n- « ما بر همانيم كه دوش از يك ديگر ، بر آن جدا شده‌ايم . » پس ، اشتر برخاست و طلحه را به سوى منبر پيش آورد . به وى گفت :\r\n- « بيعت كن . » طلحه گفت :\r\n- « بگذار در اين كار بنگرم . » اشتر شمشير كشيد و گفت :\r\n- « بيعت مىكنى يا اين شمشير را در ميان دو چشمت فرود آرم ؟ » پس ، طلحه گفت :\r\n- « از بو حسن كجا توان گريخت . » و از منبر بالا رفت و با على پيمان فرمانبردارى بست .\r\nآنك ، مردى كه از دور ، طلحه را ورانداز مىكرد ، گفت : [ 295 
  ]\r\n\r\n","description":"","footnote":"","page_name":" 425 ","page_number":425},
  {"content":"\r\n\r\n- « ما از آن خداييم ! [ إنّا للّه 
  ] نخستين دستى كه دراز شده است دستى از كار افتاده است . اين كار هرگز به سامان نرسد . » چنان بود كه طلحه در جنگ ، هنگامى كه ديد تيرى به آهنگ پيمبر پيش مىآيد ، تا پيمبر را آسيبى نرسد ، دست‌اش را به روى پيمبر گرفت . كه تير به دست طلحه خورد و از كار بينداخت‌اش .\r\nبارى ، آن گاه زبير را بياوردند و وى نيز پيمان فرمانبردارى خويش را با على ببست .\r\nدر چگونگى پيمان بستن زبير گزارشگران يك سخن نباشند .\r\nآن گاه ، مردم ، يكى پس از ديگرى ، با على پيمان بستند و هيچ كس ناخشنود نبود . اين به روز جمعه ، پنج روز به پايان ذى حجّهء سال سى و پنج بود . در همين روز بود كه على سخن نامى خويش را با مردم براند .\r\n\r\n[ گرد شدن در خانهء على ( ع ) 
  ]\r\nسپس ، گروهى از ياران پيمبر ، از آن ميان طلحه و زبير ، در خانهء على گرد شدند و به وى گفتند :\r\n- « اى على ، ما با تو پيمان به شرط بسته‌ايم كه كيفر خدا را بر پاى دارى . اينان كه در كشتن عثمان انباز شده‌اند ، ريختن خون خود را روا داشته‌اند . » على به آنان گفت :\r\n- « برادران ، آن چه شما مىدانيد بر من پوشيده نيست . ليك ، چه كنم با مردمى كه بر ما چيره‌اند و ما بر آنان چيره نباشيم . اينك ، آنان‌اند كه بردگان‌تان همراه‌شان بر شوريده‌اند و باديه‌نشينانتان به آنان پيوسته‌اند . همه‌شان در ميان شمايند . هر چه بخواهند با شما كنند . به رأى شما ، چيزى كه شما مىخواهيد ، آيا شدنى است ؟ » همه گفتند :\r\n- « نه . » على گفت : « به خدا ، رأى من جز رأى شما نيست ، مگر خدا بخواهد . اگر اين كار را بجنبانند مردم بر چند راى شوند : گروهى چون شما انديشند و گروهى نه ، و گروهى نه اين و نه آن . درنگ بايد ، تا مردم آرام شوند ، دلها قرار گيرد و سپس حق كسان گرفته شود .\r\nآرام گيريد و دست از سر من برداريد ، برويد . ببينيد چه پيش مىآيد و باز آييد . »\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nآن گاه ، بنى اميه از مدينه برون گريختند و على بر قريش سخت گرفت و نگذاشت در آن هنگامه ، از مدينه بيرون روند .\r\nروز دوم ، على از خانه بيرون آمد و به مردم گفت :\r\n- « اى مردم ، باديه‌نشينان را از ميان خود بيرون كنيد . » به باديه‌نشينان گفت :\r\n- « اى باديه‌نشينان ، به آبهاتان بپيونديد . » سبائيان سرباز زدند و باديه‌نشينان فرمان بردند . على به خانه رفت و تنى چند از ياران پيمبر از آن ميان ، طلحه و زبير ، با وى به خانه‌اش رفتند . [ 296 
  ] على به ايشان گفت :\r\n- « اينك ، خون خود را بخواهيد و خونى را بكشيد ! » گفتند :\r\n- « كارى دشوار است . » على گفت :\r\n- « از اين پس ، دشوارتر خواهد بود . » و بيتى بخواند بدين آرش :\r\nسران مردمم ، اگر از من سخن بشنوند ، به كارىشان فرمايم كه دشمن بدان خوار گردد .\r\nطلحه گفت :\r\n- « بگذار تا به بصره روم و پيش از آن كه بصريان ناگهان دست به كارى زنند ، سپاهى از سواران گرد كنم . » زبير نيز گفت :\r\n- « بگذار تا من نيز به كوفه روم و پيش از آن كه ناگهان كارى كنند ، سپاهى از سواران گرد كنم . » على گفت :\r\n- « تا ببينم . »\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nو مغيره از آن نشست آگاه شد .\r\n\r\nسخن از رايى نيكو كه مغيره زد\r\nآن گاه مغيره به نزد على رفت . به وى گفت :\r\nدر پيرامون تو كسانىاند كه در كارها بينديشند و بر تو راى زنند . تو را بر من حق فرمانبردارى است . نيكخواهى ارزان است . تو بازماندهء يارانى و من نيكخواه توام . بدان كه با راى درستى كه هم امروز به كار بندى ، فردا را به چنگ آرى . گمراهى امروز ، تباهى فردا را در پى آرد . معاويه را بر كار خويش بدار . پور عامر را بر كار خويش بدار .\r\nكارگزاران عثمان را امسال به كارهاشان بازگردان و بنويس تا همچنان بر كار بمانند .\r\nپس ، آن گاه كه پيمان بندند و كارت استوار شود ، هر كه را كه نخواهى بر كنار و هر كه را كه بخواهى بر كار دارى . » على گفت :\r\n- « به خدا اگر لختى از روز باشد ، انديشه‌ام را به كار گيرم و مانند اينان را بر كار نمىگمارم . كه شايسته نباشند . من آن نيستم كه گمراهان را بازوى خويش كند .\r\nمغيره گفت :\r\n- « اينك ، كه نپذيرى ، پس معاويه را فرو گذار ، كه دلير است و مردم شام از او فرمان برند . وانگهى ، بهانه دارى ، عمر خطاب او را بر همهء شام گمارده بوده است . » مغيره از پيش على برخاست و بازگشت .\r\nسپس ، بار ديگر نزد على آمد و به على گفت :\r\n- « نخستين بار ، بر تو آن راى را زدم و تو نپذيرفتى . پس از آن ، رأى من بگشته است .\r\nاينك راى من [ 297 
  ] همان راى تو است . همان كن . كارداران را همگى از كار بردار و از استواران خويش يارى جوى . چرا كه خداوند زبون‌شان ساخته و ديگر شكوه‌شان بشكسته است . »\r\n\r\n[ رايى از ابن عباس كه بر على ( ع ) زد 
  ]\r\nمغيره از خانهء على بيرون آمد . ابن عباس او را بديد . پس ، به خانهء على رفت و به وى گفت :\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n- « اى امير مؤمنان ، مرا از كار مغيره آگاه كن ، چرا با تو تنها سخن گفته است ؟ » على گفت :\r\n- « سه روز ، پس از كشته شدن عثمان ، مغيره پيش من آمد و گفت : مرا با تو كارى است . مرا تنها بپذير . او را پذيرفتم . سخنى گفت و پاسخى دادم . از پيش من برفت و من مىديدم كه راى مرا نادرست مىبيند . اينك پيش من بازگشته و به من چنين و چنان گفته است . » ابن عباس گفت :\r\n- « بار نخست ، نيكخواهى كرده است . اما اين بار بد تو را خواسته . » على پرسيد :\r\n- « بار نخست ، چگونه نيكخواه من بوده است ؟ » ابن عباس گفت :\r\n- « تو نيك مىدانى كه معاويه و ياران‌اش دنيا را مىخواهند ، اگر بر كارشان نگاه دارى ديگر نينديشند كه چه كسى به خلافت نشسته است . ليك ، اگر بر كنارشان كنى ، گويند :\r\nعلى كار را بىشورى به دست گرفته است . هموست كه عثمان را كشته است . چندان كه تواند گناه را بر گردن تو افكند و سرانجام شاميان پيمان تو را بشكنند . از طلحه و زبير نيز آسوده نتوان بود . بسا كه ناسازگارى از سر گيرند . » على گفت :\r\n- « آن چه از بر كار داشتن ايشان گفته‌اى ، به خدا نيك مىدانم كه اين براى راست آمدن كار اين جهان بهتر است . ليك ، آن چه راستى و داد مرا بر آن مىدارد ، نيز شناختى كه از كارداران عثمان دارم ، اين است كه به خدا ، از ايشان هيچ كس را ، هرگز بر كارى نخواهم نهاد . اگر به من روى آرند ، بهتر است . ليك اگر روى بگردانند شمشير را در ميان ايشان به كار گيرم . » ابن عباس گفت :\r\n- « از من بشنو ، به خانه‌ات رو ، به دارايىات در ينبع بپرداز ، در را به روى خويش ببند .\r\nتازيان بجنبند و بر آشوبند و سرانجام كسى جز تو نيابند . به خدا ، اگر با اينان در افتى ، فردا خون عثمان را بار تو كنند . » على نپذيرفت . به ابن عباس گفت :\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n- « تو خود به شام رو ، تو را كاردار شام كرده‌ام . » ابن عباس گفت :\r\n- « به خدا كه اين درست نيست . معاويه ، مردى از تبار اميّه است ، پسر عموى عثمان و كاردار وى در شام است . بيم دارم كه به خون خواهى عثمان مرا گردن زند . يا نه كمتر ، به زندان افكند و آن چه خواهد بر من كند . » على گفت :\r\n- « از چه چنين مىپندارى ؟ » ابن عباس گفت :\r\n- « از آن خويشاوندى كه ميان من و تو است . از آن كه ، هر گناهى كه بر گردن تو بيند ، بر گردن من نيز بيند . بهتر آن است كه به معاويه نامه نويسى و به وى اميد و نويد دهى . » [ 298 
  ] على گفت :\r\n- « اين كارى است كه هرگز نكنم . » سپس ، بيتى خواند بدين آرش :\r\nآن گاه كه ديو مرگ بر جان مىافتد ، مرگى كه از ناتوانى نباشد و من بدان ميرم ، هرگز ننگ نيست .\r\nسپس ، ابن عباس گفت :\r\n- « تو اى امير مؤمنان ، هر چند مردى دلاورى ، ليك ، از كار جنگ آگاه نباشى . مگر از پيمبر ( ص ) نشنيده‌اى كه مىگفت : جنگ نيرنگ است ؟ » على گفت :\r\n- « شنيده‌ام . » ابن عباس گفت :\r\n- « به خدا اگر سخنم را بشنوى ، بگذارمشان كه ناگهان انجام كار را ببينند و ندانند كه آغاز ، خود چگونه بوده است . بىآن كه چيزى از تو كم شود ، يا گناهى بر گردن تو افتد . »\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nعلى گفت :\r\n- « ابن عباس ، مرا با آن چه از خود ، يا از معاويه مىگويى چه كار ؟ تو راى مىزنى و من مىانديشم . اگر نپذيرم ، تو از من فرمان ببر . » ابن عباس گفت :\r\n- « چنين كنم . كمترين چيزى كه در نزد من دارى ، اين است كه سخن‌ات را بشنوم و از تو فرمان برم . »\r\n\r\n[ على كارداران خويش را به شهرها مىفرستد 
  ]\r\nدر سال سى و شش بود كه على ( ع ) كارداران خويش را بر شهرها بگمارد . عثمان حنيف را بر بصره ، عمارهء شهاب را بر كوفه ، عبيد الله عباس را بر يمن ، قيس سعد را بر مصر ، و سهل حنيف را بر شام نهاد .\r\nاما سهل ، راهى شد و چون به تبوك رسيد با سوارانى برخورد .\r\nپرسيدند : « كيستى ؟ » گفت : « امير شام . » او را بازگردانيدند و نگذاشتند از تبوك بگذرد .\r\nاما قيس سعد ، وى نيز چون به ايله رسيد با سوارانى روبرو شد .\r\nپرسيدند : « كيستى ؟ » گفت : « از سپاهيان تاريدهء عثمان ، در جستجوى كسى باشم كه به وى پناه برم و از او كمك جويم . » پرسيدند : « بگو كيستى ؟ » [ 299 
  ] گفت : « قيس پسر سعد . » گفتند : « برو . » پس چون به مصر در آمد مردم بر گروهها شدند ، گروهى به توده پيوستند و با قيس بودند و گروهى كنار نشستند و گفتند :\r\n- « اگر كشندگان عثمان را بكشند ، با شماييم و گر نه سر خويش گيريم . » اما عثمان حنيف ، وى نيز برفت و بىهيچ بازدارنده‌اى به بصره در آمد . ابن عامر را در اين باره رأى و تدبيرى نيافته‌ايم . در بصره نيز همچون مصر ، مردم دسته دسته شدند .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاما عماره ، چون به زباله رسيد با طليحهء خويلد برخورد . طليحه به خون خواهى عثمان برون شده بود .\r\nطليحه به عماره گفت :\r\n- « برگرد ، كه مردم امير خود را ديگر نمىكنند [ 1 
  ] . اگر بازنگردى گردنت را بزنم . » عماره بازگشت و مىگفت :\r\n- « چون به خطر برخورى بپرهيز كه از بد بتر نشود . » و اين مثل شد . عمار ياسر به وى دشنام مىداد تا كشته شد .\r\nعبيد الله عباس راهى يمن شد . يعلى بن اميّة همه باجها را كه گرفته بود گرد كرد و با نگهبانان خود سوى مكه بيرون شد و با آن خواسته‌ها به مكه رفت .\r\n\r\n[ طلحه و زبير و معاويه 
  ]\r\nآن گاه ، على ، طلحه و زبير را پيش خواند . به آن دو گفت :\r\n- « آن چه مىگفته‌ام شده است . آشوبى است چون آتش كه هر چه بر افروزندش بگسترد و سركش شود . » طلحه و زبير به على گفتند :\r\n- « بگذار از مدينه برون رويم . » على گفت :\r\n- « كار را تا در دست بماند ، نگاه مىدارم و اگر چاره نبود ، واپسين درمان ، داغ كردن است . » به ابو موسى در كوفه و به معاويه در شام نامه نوشت . ابو موسى به على نوشت كه كوفيان فرمان بردارند . خشنودان و ناخشنودان كوفه را نام برد و كار كوفيان را براى على باز گفت . چنان كه على از كار كوفيان نيك آگاه شده بود .\r\nليك ، معاويه نامه‌اى ننوشت و به پيك پاسخى نگفت . و هر گاه ، پيك از وى پاسخ مىخواست ، معاويه شعرى مىخواند كه پيك از آن چيزى در نمىيافت . تا سرانجام كار خويش را استوار ساخت و با هر كه خواست بساخت و همداستان شد . پيك على سه ماه\r\n\r\n\r\n","description":"","footnote":"\r\n[ ( 1 ) 
  ] ديگر نمىكنند : تغيير نمىدهند .\r\n","page_name":" 432 ","page_number":432},
  {"content":"\r\n\r\nدر شام بماند . تا سرانجام معاويه ، از نزديكان خود يكى را پيش خواند و به وى سفارشها كرد و نامه‌اى بسته و مهر خورده به وى داد با اين عنوان :\r\n- « از معاويه به على . » به پيك گفت :\r\n- « چون به مدينه در آيى پايين نامه را به دست گير ، چنان كه مردم مدينه سرآغاز نامه را توانند خواند . » [ 300 
  ] به وى سفارشها كرد كه مىبايست به كار بندد ، يا در مدينه بگويد . سپس او را با پيك على به سوى مدينه گسيل كرد .\r\nدو پيك ، چون به مدينه رسيدند ، پيك معاويه ، نامه را بر روى دست مىگرفت ، به مردم نشان مىداد و مىرفت . مردم مدينه چون نامه را بديدند بپراكندند و به خانه‌هاى خويش رفتند . ديگر دريافته بوده‌اند كه معاويه در برابر على سر باز زده است . فرستادهء معاويه همچنان برفت و چون به خانهء على رسيد نامهء معاويه را به على داد . على مهر از آن برداشت و چون بگشودش نوشته‌اى در آن نيافت ! به پيك گفت :\r\n- « گزارش كن . » پيك گفت :\r\n- « در امان‌ام ؟ » على گفت :\r\n- « سوگند كه فرستادگان در امان باشند . » پيك گفت :\r\n- « من كسانى را پشت سر نهاده‌ام كه جز خونخواهى به چيزى خشنود نشوند . » على گفت :\r\n- « از چه كسى ؟ » پيك گفت :\r\n- « از رگ گردنت . شصت پير را پشت سر نهاده‌ام كه همگى در زير پيراهن عثمان كه در برابر همگان برداشته بودندش ، مىگريسته‌اند . آن را بر منبر دمشق نهاده‌اند . » على گفت :\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n- « خون عثمان را از من مىجويند ؟ مگر ستمى كه بر عثمان رفته بر من نرفته است ؟\r\nخداوندا ، در پيشگاه تو مىگويم . دست من از خون عثمان پاك است . به خدا ، كشندگان عثمان از دسترس بيرون رفته‌اند . مگر خدا بخواهد ، كه اگر خدا چيزى را بخواهد كار خويش پيش برد . بيرون رو . » پيك گفت :\r\n- « آيا من در امان‌ام ؟ » على گفت :\r\n- « تو در امان باشى . » پيك معاويه از نزد على بيرون آمد . يار سبائيان در آن جا ايستاده بود .\r\nپس ، سبائيان گفتند :\r\n- « اين سگ فرستادهء سگان است ، بكشيدش . » پيك بانگ بر آورد :\r\n- « اى مصريان ، اى قيسيان ، سواران و تير اندازان را . . ، هزار غلام اخته به شما پاسخ خواهند داد . ببينيد تا گردان نر و سواران به چه شمار باشند . » آزارش مىكردند و مصريان از او بازشان مىداشتند . به وى مىگفتند :\r\n- « خاموش باش بىپدر ! » و او مىگفت :\r\n- « خاموش نشوم . آن چه از آن بيم داشته‌اند ، به سراغ‌شان آمده است . » باز به وى مىگفتند :\r\n- « خاموش باش . » و او مىگفت :\r\n- « آن چه از آن پرهيز مىكرده‌اند ، بر سرشان آمده است . زندگىشان به سر رسيده و ديگر زبون شده‌اند » [ 301 
  ] همچنان بگفت و بگفت ، تا سرانجام زبونى در آنان پديدار شد و نيرنگ معاويه اين چنين كار ساز افتاد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\n[ على ( ع ) براى جنگ با شاميان آماده مىشود 
  ]\r\nطلحه و زبير براى گزاردن عمره از على بار خواستند . على به ايشان بار داد و آن دو به مكه رفتند . مردم مدينه دوست مىداشتند كه از راى على در كار معاويه و پيمان شكنى او آگاه گردند . دريابند كه راى وى در جنگ با هم‌كيشان خويش چيست ؟ آيا به چنين جنگى دست مىيازد ، يا آن را ناخوش مىدارد و بر نمىتابد . چه ، شنيده بوده‌اند كه پسرش حسن پيش پدر رفته و وى را از چنين جنگى بيم داده و از او خواسته است كه از آن بازنشيند و مردم را در كار خود فرو نهد . از همين رو ، زياد حنظلهء تميمى را كه از ويژگان على بود ، نزد على فرستادند . زياد به خانهء على رفت و چون لختى بنشست ، على به وى گفت :\r\n- « زياد ، آماده باش . » زياد گفت :\r\n- « آماده براى چه چيز ؟ » على گفت :\r\n- « براى جنگ شام . » زياد گفت :\r\n- « شكيبايى و نرمى بهتر است . » و بيتى خواند بدين آرش :\r\nبسا دشوارىها كه هر كه در آن كنار نيايد ، نيشها خورد و در زير سمّ ستوران افتد [ 1 
  ] .\r\nعلى نيز ، كه گويى روى سخن‌اش با زياد نيست ، بيتى خواند بدين آرش :\r\nهر گاه ، دلى فروزان و شمشيرى برّان و مردانگىات بود ، ستم از تو دورى جويد .\r\n\r\n\r\n","description":"","footnote":"\r\n[ ( 1 ) 
  ] از زهير ابى سلمى .\r\n","page_name":" 435 ","page_number":435},
  {"content":"\r\n\r\nپس ، زياد از خانهء على بيرون آمد و سوى همان كسان كه باز آمدن‌اش را چشم مىداشته‌اند ، بازگشت .\r\nبارى ، از وى پرسيدند :\r\n- « بگو تا راى على چيست ؟ » گفتند : « شمشير ، اى ياران . » و اين چنين ، راى على را بدانستند .\r\nبارى ، على محمد حنفيه را پيش خواند و پرچم را به وى سپرد . بال راست سپاه را به عبيد الله عباس ، و بال چپ را به عمر ابى سلمه داد و عمر جرّاح برادر زاده ابى عبيدهء جراّح را بر پيشانى سپاه گماشت و از آنان كه بر عثمان شوريده بوده‌اند ، كس را سالار نكرد ، قثم عباس را به جانشينى خود بر مدينه گماشت . به ابو موسى ، و قيس سعد ، و عثمان حنيف نوشت كه مردم را به جنگ شام خوانند و خود به آمادگى پرداخت . با مردم سخن گفت و آنان را به خيزش بخواند و به جنگ جدا سران واداشت . [ 302 
  ]\r\n\r\nآغاز جنگ جمل طلحه و زبير به بصره مىروند\r\nعلى در اين كار بود كه ناگهان شنيد كه عايشه و طلحه و زبير سرى ديگر دارند و به كارى ديگر پرداخته‌اند . سپس شنيد كه به بصره مىروند و به گفته‌شان ، آهنگ راست آوردن تباهى دارند .\r\nعلى گفت :\r\n- « اگر چنين كنند ، سامان كار بر هم خورد . اگر در ميان ما مىمانده‌اند بر آنان نه سخت بود و نه ناخوش . » چنين بود كه على آمادهء رفتن به جنگ ايشان گرديد . با مردم سخن گفت و به جنگ‌شان خواند ، ليك ، اين جنگ بر ياران على گران آمد .\r\nزياد حنظله كه ديد دستور على بر ياران گران آمده است ، گفت :\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n- « جنگ در كنار تو بر هر كه گران باشد ، بر ما گران نباشد كه ما همرزم توايم و در پيشاپيش تو چابك خواهيم جنگيد . » دو تن از بزرگان انصار نيز پيوستند .\r\n\r\n[ عايشه ، طلحه را مىخواهد 
  ]\r\nامويان كه گريخته بوده‌اند ، به مكه رسيدند و در آن جا به گرد عايشه گرد شدند . آنان چشم به فرمانروايى طلحه مىداشته‌اند . چه عايشه خود ، طلحه را مىخواسته و از همان آغاز عثمان را مىنكوهيده و مردم را در برابر وى مىجنبانيده است . چنان كه با جامهء پيمبر ( ص ) هم بر استرش مىنشسته و مىگفته است :\r\n- « اين جامهء پيمبر است كه هنوز كهنه نشده است . ليك ، آيين وى كهنگى گرفته .\r\nكفتار پير را بكشيد . خدا كفتار پير را بكشاد . » سپس ، آن گاه كه جانشينى به على رسيد على را خوش نداشت و با آن كه خود ، روى به مدينه داشت ، به سوى مكه بازگشت و در مكه آواز برداشت كه :\r\n- « جانشين پيمبر را به ستم كشته‌اند . اى مردم ، خون عثمان را بخواهيد . »\r\n\r\n[ كسانى كه سخن عايشه را پذيرفتند و كسانى كه كناره گرفتند 
  ]\r\nنخستين كس كه پاسخ به « آرى » داد ، عبد الله عامر بود . سپس سعيد عاص ، و وليد عقبه و امويان ديگر به پا خاستند . عبد الله عامر به تازگى به مكه رسيده بود و يعلى بن اميه نيز از يمن باز گشته بود . بارى ، زان پس كه بسى بينديشيدند و سخن‌ها گفتند ، سرانجام بر كار بصره همداستان شدند و گفتند :\r\n- « معاويه خود از پس شام بر مىآيد . » [ 303 
  ] يعلى ششصد شتر و ششصد هزار درم با خود بياورده بود كه همه را در اين راه نهاده بود . به عبد الله عامر دشنام داده گفتند :\r\n- « تو را نه در آشتى ببينيم نه در جنگ . چرا در بصره نمانده‌اى و بصره را كه در دست تو بود ، همچون معاويه ، نگاه نداشته‌اى . امروز نيز ، چرا همچون يعلى ، در اين كار ، به خواسته‌اى كمك نكرده‌اى ؟ » عبد الله در پاسخشان سخنها گفت كه از آن خشنود نشدند .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمردم در اين باره ، از ديگر زنان پيمبر نيز پرسش كردند . حفصه برون شدن و جنگيدن مىخواست . تا آن كه عبد الله عمر نزد وى آمد و از او خواست تا از اين كار بازنشيند و حفصه باز نشست . ام الفضل دختر حارث عبد المطلب ، مردى از جهينه را مزدور كرد كه راهى گردد و نامه‌اش را به على رساند كه چنين شد و آن مرد ، نامهء ام الفضل را به على برسانيد .\r\nاما مغيرهء شعبه ، و سعيد عاص . اين دو نيز همراه ديگران ، از مكه بيرون شدند و تا يك فرود با آنان رفتند و آن گاه ، در ميان راى زدند .\r\nمغيره گفت :\r\n- « به راى من ، كار آن است كه از همه‌شان كناره گيريم . تا هر كه پيروز شود ، به نزد وى رويم و گوييم : دلهامان با تو بوده است و گوش به فرمان تو داريم . » اين چنين ، كناره گرفتند و با شمارى ديگر به مكه بازگشتند .\r\n\r\n[ سخنى كه سعيد عاص به طلحه و زبير گفت 
  ]\r\nگويند : سعيد عاص نزد طلحه و زبير رفت و از ايشان پرسيد :\r\n- « شما دو تن ، اگر پيروز شويد ، فرمانروايى از آن چه كس خواهد بود ؟ » طلحه و زبير گفتند :\r\n- « از آن يكى از دو تن . آن كه مسلمانان از او خشنود باشند . » سعيد عاص گفت :\r\n- « نه ، آن را به پسر عثمان دهيد . مگر شما خود به خون خواهى عثمان برنخاسته‌ايد ؟ » آن دو گفتند :\r\n- « نه به خدا ، ما مهاجران پير و بزرگان انصار را خود فرونگذاريم و فرمانروايى را به فرزندان‌شان ندهيم . » سعيد عاص گفت :\r\n- « اما من جز در اين نكوشم كه فرمانروايى را از چنگ فرزندان عبد مناف بيرون آرم . »\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\n[ پرسش مروان از طلحه و زبير كه درود فرمانروايى به كه گويم 
  ] [ و ستيز پسران طلحه و زبير 
  ]\r\nپس ، كسانى بازگشتند و آن گروه در راه خود پيش رفتند . چون به ذات عرق رسيدند ، مروان بانگ نماز برداشت و سپس سوى طلحه و زبير آمد و در برابرشان ايستاد و پرسيد :\r\n- « بر كدام‌تان ، به فرمانروايى درود گويم و بانگ نماز بردارم ؟ » [ 304 
  ] پسر زبير گفت :\r\n- « بر پدرم . » پسر طلحه گفت :\r\n- « نه ، بر پدر من . » و كارشان به ستيز و پرخاش كشيد . تا آن كه عايشه كس به نزد مروان فرستاد كه :\r\n- « مروان ، تو را چه مىشود ؟ مىخواهى گروه ما را از هم بپراكنى ؟ پسر خواهرم پيشواى نماز باشد . » پس ، پيشواى نمازشان عبد الله زبير بود تا به بصره رسيدند . با خود مىگفتند :\r\n- « اگر ما پيروز شويم ، آشوب برخيزد . زبيريان هرگز خلافت را به طلحه وانگذارند . و طلحيان ، به هيچ روى ، آن را به زبير نسپرند . » از آن سوى ، على و ياران‌اش ، آنان كه بىدرنگ و دريغ بسيج شده بوده‌اند ، ساز و برگ برگرفتند و راهى شدند . بر آن بودند تا از طلحه و زبير پيشى جويند و پيش از آن كه آنان به بصره رسند ، در برابرشان در آيند . بارى ، نهصد تن با همان ساز و برگى كه با آن براى شام آماده شده بوده‌اند ، با على به سوى بصره به راه افتادند . ليك ، چون به ربذه رسيدند ، شنيدند كه آنان از آن جا گذشته‌اند و از دسترس دور شده‌اند . پس ، على در آن جا بماند . مىانديشيد تا چه كند .\r\n\r\n[ شتر سوار و شترش 
  ]\r\nاز رويدادهاى راه ، يكى آن بود كه ، شتر سوارى كه نام شترش عسكر بود و داستان‌اش را همه دانند . خود گويد : چون شتر را با افسارش از او باز خريدند و عايشه بر شتر سوار شد ، دربارهء راه از او پرسيدند كه آيا راه را مىشناسد ؟\r\nگفت : گفتم :\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n- « مىشناسم . بهتر از مرغ سنگخوار . » پس دينارى چند به من دادند و به راه افتاديم . دربارهء هر آبگاهى كه در راه بود ، پرسش مىكردند . تا آن كه به آبگاه حوأب رسيديم و آن داستانى كه همه دانند روى داد . در آن ميان ، ناگهان پسر زبير را ديديم كه مىدود و بانگ بر مىدارد كه :\r\n- « على به شما رسيده است بشتابيد ، برهيد . » مرا دشنام گفتند و خود بكوچيدند . بازگشتم ، راهى نسپرده بودم كه با على و سواران همراهش برخوردم .\r\nعلى گفت :\r\n- « آن سوار را پيش من آريد . » پس ، پيش على رفتم . از من پرسيد :\r\n- « آن زن را در كجا ديده‌اى ؟ » گفتم :\r\n- « در فلان جا . نر شترم ( جمل ) را به آنان داده‌ام و ماده شتر ( ناقه ) عايشه را گرفته‌ام ، همين كه اكنون بر آن سوارم . مبلغى نيز بر آن افزوده‌اند . » [ 305 
  ] على گفت :\r\n- « عايشه نيز بر آن سوار شده . ؟ » گفتم :\r\n- « آرى ، با آنان تا آبگاه حوأب برفتم و سپس ، آن شد كه گفتم . آنان بكوچيدند و من بازگشتم . » على گفت :\r\n- « آيا ، تو راه ذو قار را مىشناسى ؟ » گفتم :\r\n- « آرى ، مىشناسم . » گفت :\r\n- « با ما بيا . »\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\n[ على ( ع ) از ياران راى خواست 
  ] [ و حسن ( ع ) همان راى پيشين را دوباره بگفت 
  ]\r\nبارى ، رفتيم تا در ذو قار فرود آمديم . على فرمود تا دو جوال بياوردند . آن دو را در كنار يك ديگر نهاد . آن گاه پالان شترى بياوردند و بر آن نهادند . سپس ، على بر بالاى آن رفت با ياران سخن گفت . ياران را از كارش آگاه كرد و از ايشان راى خواست .\r\nپس ، حسن برخاست . به گريه افتاد و چنين گفت :\r\n- « بر تو راى زدم . ليك تو سر بر تافتى . مىبينم كه فردا در تباهيگاهى تو را خواهند كشت و كس يارىات نكند . » على به وى گفت :\r\n- « هنوز چون دختركان ، نازك دلى و مىگريى . مگر چه گفته‌اى كه نكرده‌ام . بگو تا كسان همگى بشنوند . » حسن گفت :\r\n- « روزى كه خانهء عثمان را در ميان گرفتند ، به تو گفته بودم : كه از مدينه بيرون روى ، تا اگر وى كشته شود ، تو در مدينه نباشى . ليك تو سر باز زدى . سپس ، آن گاه كه عثمان را كشتند ، گفتم : بيعت را مپذير ، تا فرستادگان شهرها بيايند و پيام پيمان كسان همگى را به نزد تو آرند ، باز نپذيرفتى . آن گاه ، هنگامى كه اين دو مرد [ طلحه و زبير 
  ] كار خود را كردند ، گفتم : در خانه‌ات بنشين ، تا مردم در كار خود به سازش رسند ، كه اگر تباهى ببار آرند ، هم به دست تو نباشد . در اين همه ، از سخنم سر باز زده‌اى . » آن گاه على گفت :\r\n- « پسرم ، اين كه گفتى : اى كاش از مدينه بيرون مىرفتى . . ، به خدا ، مرا نيز همچون عثمان در ميان گرفته بوده‌اند . اما اين كه گفتى : چشم به راه فرستادگان شهرها بمان . . ، كار ، كار مردم مدينه است ، هر پيمانى كه ببندند گردنگير همهء شهرها است . وانگهى ، خوش نداشتيم كه كار جانشينى تباه شود و آشوب برخيزد . اما اين كه به هنگام بيرون شدم طلحه و زبير به من گفتى : در خانه‌ات بنشين . . ، به خدا سوگند ، از روزى كه زاده شدم ، همچنان ناچار و ناگزير زيسته‌ام . از من هميشه كاسته‌اند ، هيچ گاه به سزاى راستين خويش نرسيده‌ام . اما اين كه گفتى : در خانه‌ات بنشين . . ، [ 306 
  ] با آن چه گردنگير من شده است ، چه كنم ؟ مىخواهى چون كفتار باشم كه گرد او را گيرند و گويند : داب داب ،\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nكفتار در اين جا نيست ، تا دو پاىاش را از بند بگشايند . اگر دربارهء چيزى كه مرا بايسته و گردنگير شده است خود نينديشم ، پس ، كه مىانديشد ؟ بس كن پسرم ! روزى كه پيمبر ( ص ) درگذشت ، سزاوارتر از خويش كسى نمىديدم . ليك ، مردم پيمان با ابو بكر بستند . من نيز چون ديگران پيمان بستم . سپس ، ابو بكر درگذشت و باز سزاوارتر از خويش نمىديدم . اين بار ، مردم پيمان با عمر بستند . من نيز چون ديگران پيمان بستم .\r\nآن گاه عمر درگذشت و باز سزاوارتر از خويش نمىديدم . وى مرا يك ششم [ 1 
  ] به شمار آورد ، كه در پى آن ، كار را از من به سوى عثمان كشيدند . باز چون ديگران پيمان بستم .\r\nسپس ، مردم بر عثمان برشوريدند و او را بكشتند و سرانجام ، به خواست خود ، بىآن كه وادار شوند ، اينك به سوى من آمده‌اند و با من پيمان بسته‌اند . پس ، به يارى آنان كه از من پيروى كنند ، با آنان كه ناسازگار شده‌اند ، خواهم جنگيد ، تا خدا خود ، داورى چگونه كند . كه خداوند بهترين داوران است . »\r\n\r\n[ پيك و پيامهاى عايشه 
  ]\r\nهنگامى كه عايشه و ياران بصرىاش نزديك شدند ، عايشه ، عبد الله عامر را پيش فرستاد و به وى گفت :\r\n- « تو را كارهايى است ويژه . تو به كار خويش پرداز و اينان بجنگند . » عايشه ، به سران بصره ، همچون احنف قيس و صبرهء شيمان و ديگران ، نامه نوشت و خود در حفير بماند و پاسخهاى آن نامه‌ها را چشم داشت .\r\n\r\n[ دو پيك عثمان حنيف به نزد عايشه رفتند 
  ]\r\nهمين كه خبر به بصره رسيد ، عثمان حنيف [ 2 
  ] ، عمران حصين را كه از توده بود ، و ابو الأسود دئلى را كه از ويژگان در شمار بود ، پيش خواند و به آنان گفت :\r\n- « شما دو تن ، پيش اين زن رويد و ببينيد كه او و ياران‌اش چه در سر دارند . » دو پيك ، نزد عايشه كه با ياران در حفير بود ، رفتند . بار خواستند و چون بار يافتند پس\r\n\r\n\r\n","description":"","footnote":"\r\n[ ( 1 ) 
  ] اشاره به شورايى كه به دستور پور خطاب در كار جانشينى پديد شد و شش تن در آن رأى داشتند .\r\n[ ( 2 ) 
  ] كاردار على ( ع ) در بصره .\r\n","page_name":" 442 ","page_number":442},
  {"content":"\r\n\r\nاز درود ، گفتند :\r\n- « اميرمان ، ما را به نزد شما فرستاده است تا بپرسيم راهى اين سوى از چه روى شده‌اى ؟ آيا از كارت آگاه‌مان خواهى كرد ؟ » عايشه گفت :\r\n- « كسى چون من ، در راه و كارى گام نزند كه از ديگران پوشيده باشد . كسى چون من چيزى را از فرزندان خويش پنهان نمىدارد . بىسر و پايان و ستيزه‌جويان تيره‌ها ، به حرم پيامبر تاخت آورده‌اند ، پيشوا را چنان كشته‌اند كه سزاوار نفرين خدا شده‌اند . [ 307 
  ] از اين روى ، با ياران به اين شهر آمده‌ام تا بگويم كه در مدينه كسان به چه روزى افتاده‌اند و كارشان را راست چگونه توان آورد . » و اين آيه را خواند :\r\n- « در بسيارى از پچ‌پچ‌هاشان سودى نباشد ، مگر كسى به نيكى يار است آوردن كارى در ميان مردم فرمايد [ 1 
  ] . » سپس گفت :\r\n- « اين است كار ما . به نيكىتان فرماييم و شما را بر آن وادار كنيم . از بدى بازتان داريم و شما را بر آن وادار سازيم . » سپس ، آن دو پيك از پيش عايشه بيرون آمدند و نزد طلحه رفتند . آن چه از عايشه شنيده بودند ، به طلحه باز گفتند و از وى پرسيدند :\r\n- « به اين جا ، چرا آمده‌اى ؟ » طلحه گفت :\r\n- « به خون خواهى عثمان . » فرستادگان گفتند :\r\n- « مگر با على پيمان نبسته‌اى ؟ » طلحه گفت :\r\n- « آرى ، ليك شمشير بر گردنم نهاده بودند . اگر على ما را از كشندگان عثمان باز ندارد ، پيمان‌اش را نخواهم شكست . »\r\n\r\n\r\n","description":"","footnote":"\r\n[ ( 1 ) 
  ] س 4 نساء : 114 .\r\n","page_name":" 443 ","page_number":443},
  {"content":"\r\n\r\nسپس ، پيش زبير رفتند و از او نيز پرسيدند :\r\n- « از چه روى به اين جا آمده‌اى ؟ » زبير گفت :\r\n- « به خون خواهى عثمان . » فرستادگان گفتند :\r\n- « مگر با على پيمان نبسته‌اى ؟ » زبير نيز گفت :\r\n- « آرى ، شمشير بر گردنم نهاده بودند . اگر على از كشندگان عثمان پشتيبانى نكند ، همچنان بر سر پيمان خواهم ماند . » دو پيك باز گشتند و پيش عثمان حنيف رفتند . ابو الأسود پيش از هر چيز اين سه لخت را بخواند :\r\nپور حنيف ، به سراغ تو آمده‌اند ، برخيز ، نيزه و شمشير را در ايشان به كار گير و پايدار باش ، آستين را بالا زن و زره بر تن كن و در برابرشان درآى .\r\nعثمان حنيف گفت :\r\n- « ما از آن خداييم و به سوى او باز مىگرديم . به خداى كعبه آسياب اسلام به گردش افتاده است . ببين كه چه تند مىچرخد . » پس ، عمران گفت :\r\n- « زمانى دراز بر شما بچرخد . » عثمان گفت :\r\n- « پس ، راى چيست ؟ » عمران گفت :\r\n- « من كنار مىنشينم . تو نيز بنشين . » عثمان گفت :\r\n- « نه ، بازشان مىدارم ، تا على برسد . »\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nپس عمران از بصره بازگشت و عثمان حنيف به كار خود برخاست و مردم را به آماده شدن خواند . پس ، ساز و برگ برداشتند و در مسجد شهر فراهم شدند . عثمان حنيف بر آن شد تا ترفند زند . [ 308 
  ]\r\n\r\n[ ترفندى از عثمان حنيف 
  ]\r\nعثمان حنيف ، براى آن كه از راى بصريان آگاه شود ، دست به ترفند زد . مردى را كه از قيسيان كوفه بود ، به نام قيس عقديه ، در ميان مردم شهر فرستاد . به مردم شهر گفت :\r\n- « مردم بصره ، اينان كه اينك به سوى شما آمده‌اند ، اگر [ گمان بريد كه 
  ] از بيم آمده باشند ، آنان از جايى دور آمده‌اند ، از جايى كه پرندگان نيز در آن آسوده‌اند . ليك اگر به خون خواهى عثمان آمده‌اند ، كشندگان عثمان ما نيستيم . از من بشنويد و بازشان گردانيد . » اسود پور سريع گفت :\r\n- « مگر پندارند كه كشندگان عثمان ماييم ؟ نه ، سوى ما بدان آمده‌اند كه در برابر عثمان كشان ، از ما و ديگران يارى جويند . » مرد قيسى سخن گفت و بصريان به سوى او سنگ پرانيدند و اين چنين ، عثمان حنيف دريافت كه طلحه و زبير را در بصره يارانى است ، و از دانستن آن خود بشكست .\r\n\r\n[ رويايى در مربد 
  ]\r\nعايشه و ياران به سوى بصره پيش آمدند تا به مربد [ 1 
  ] رسيدند . از بالاى مربد در آمده بودند . درنگ كردند تا عثمان حنيف و ياران‌اش بيرون آمدند . بصريانى كه دلهاشان با عايشه بود به عايشه پيوستند . مردم بر شوريدند و در آن جا گرد شدند . مربد آگنده از كسان شده بود .\r\nطلحه كه در سوى راست مربد بود ، سخن گفت . عثمان حنيف در سوى چپ بود .\r\nمردم سراپا گوش بودند . طلحه از برترى عثمان و شهر پيمبر سخن گفت . از پرده‌اى كه\r\n\r\n\r\n","description":"","footnote":"\r\n[ ( 1 ) 
  ] مربد يا مربد بصره : كويى از كويهاى بصره و بدان پيوسته بود . سپس چون ميانه‌شان ويران شد ، مربد به سه ميل از بصره دور افتاد . مربد باشگاه سخنوران و سرايندگان بوده است . ( ياقوت ) .\r\n","page_name":" 445 ","page_number":445},
  {"content":"\r\n\r\nدريدند و از بزرگى كارى كه دربارهء عثمان كردند بگفت و مردم را به خون خواهى عثمان فرا خواند . در پايان سخن گفت :\r\n- « خون خواهى عثمان ، دستورى از دستورهاى خداوند است . اگر به جاى آريد ، كارى درست كرده‌ايد و كار هم به شما باز خواهد گشت . ليك اگر دستور خدا را فرو نهيد ، كار و سامانىتان بر جاى نخواهد ماند . » آنان كه در سوى راست بودند گفتند :\r\n- « اين دو راست گفتند و نيكو گفتند . » آنان كه در سوى چپ بودند ، گفتند :\r\n- « تباهى كردند و نيرنگ زدند . با على پيمان بسته‌اند و آن گاه ، بدين جا آمده چنين سخن مىگويند ! » از دو سوى ، به يك ديگر ريگ و سنگ پرانيدند و سخنها به يك ديگر گفتند .\r\nسپس ، عايشه سخن گفت . آوازى رسا داشت . وى نيز مردم را به خون خواهى عثمان و پيروى از كتاب خدا ، كتابى كه خود به سوى آن خوانده مىشوند ، واداشت .\r\nسپس ، جاريه پور قدامهء سعدى پيش آمد و گفت : [ 309 
  ] - « اى مادر مؤمنان ، كشتن عثمان كوچكتر از كار تو است كه از خانه برون آمده‌اى و در برابر افزار جنگ ايستاده‌اى . تو در پرده و پناه خدا بوده‌اى . اينك پرده‌ات را دريده‌اى و آبروى خويش را به رايگان نهاده‌اى . آن كس كه به جنگ‌ات انديشد ، به كشتن‌ات نيز انديشد . اگر به دلخواه خود آمده‌اى ، به خانه‌ات باز گرد ، و اگر وادارت كرده‌اند ، از اين مردم يارى جو . » سران تيره‌ها برون آمدند و هر يك سخن گفتند . يكىشان گفت :\r\n- « اما تو اى زبير ، تو حوارى پيمبر ( ص ) خدايى . اما تو اى طلحه ، تو همان باشى كه پيمبر را هم به دست خود ، از آسيب تير نگاه داشته‌اى . مادرتان را با شما مىبينم . آيا زنان‌تان را نيز آورده‌ايد ؟ » طلحه و زبير گفتند :\r\n- « نه ، نياورده‌ايم . » گفت :\r\n- « پس ، من از شما نيستم . »\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nو كناره گرفت .\r\n\r\n[ نخستين نبرد 
  ]\r\nحكيم جبله بيامد و جنگ را درگيرانيد . جنگ تا شب بر پاى بود . بسيار كسان كشته شدند . سپس جنگ را فروهشتند كه به مدينه نامه نويسند و از مردم پرسند كه ، طلحه و زبير بيعت چگونه كرده‌اند . اگر به دلخواه‌شان نبوده باشد ، عثمان حنيف از بصره بيرون رود ، و اگر به دلخواه‌شان بوده ، طلحه و زبير خود بيرون روند .\r\nهمين كه پيك از بصره به مدينه رسيد ، داستانى دراز گذشت كه ياد كردش را در آهنگى كه داريم ، رويى نباشد .\r\nدو سوى در ميان خود پيمانى نوشته و در آن بندها نهاده بودند . يكى آن كه ، تا هنگامى كه پيكها از مدينه باز آيند ، هيچ كس نبايد كه در بازارى ، يا راهى ، به كسى آسيب رساند .\r\nليك ، روزى ، محمد طلحه در مسجد شهر به جاى عثمان حنيف ايستاد و عثمان در برابر وى در آمد ، كه سرانجام پاسدارى بيامد و محمد را از آن جا دور كرد . عثمان پنداشته بود كه وى آهنگ بدى داشته است .\r\nبارى ، نامهء عثمان حنيف كه كار طلحه و زبير را در آن نوشته بود ، به على رسيد . على وى را ناتوان خواند . به وى نوشت :\r\n- « طلحه و زبير ، نه بر پراكندگى كه بر يگانگى و همداستانى وادار شده‌اند . اگر مرا بر كنار خواهند ، در اين كار ، بهانه‌اىشان نباشد . [ 310 
  ] نامهء على به عثمان حنيف رسيد . افتاد كه عثمان از نماز بازمانده بود . طلحه و زبير گزك گرفته عبد الرحمان عتّاب را به پيشوايى نماز پيش داشتند . زطها [ 1 
  ] شمشير كشيدند و بازش داشتند . سپس جنگ در مسجد در گرفت . پيادگان در برابرشان پايدارى كردند .\r\nپس ، همه‌شان را تا واپسين مردشان از پاى در آوردند . چهل تن بوده‌اند . آن گاه مردان را به سراغ عثمان حنيف [ به كاخ فرماندارى 
  ] فرستادند . پس از رنجى فراوان كه از ايشان بديد ، بر او دست يافتند . آن گاه ، كس به نزد عايشه فرستادند و در كار عثمان از او راى\r\n\r\n\r\n","description":"","footnote":"\r\n[ ( 1 ) 
  ] زطّ ، يا سبّاجان مردمى از سند بوده‌اند كه در بصره مىزيسته‌اند . جامه‌هاى زطّى نام از ايشان دارد . زطّ تازى شدهء جتّ هندى است . برخى گويند ، ايشان نژادى از سودان بوده‌اند و بالايى بلند داشته‌اند . ( متن اللغه ) .\r\n","page_name":" 447 ","page_number":447},
  {"content":"\r\n\r\nخواستند . فرمان به كشتن‌اش داد . ليك سوگندش دادند كه از او درگذرد . چه ، وى از ياران پيمبر ( ص ) است . مجاشع مسعود گفت بر او تازيانه زنيم . پس تازيانه‌اى چند بر عثمان حنيف زدند . موى سر و ريش و ابروان‌اش را و نيز مژه‌اش را بكندند و به زندان‌اش افكندند . از كارى كه بر سر عثمان حنيف آمده بود ، گروهى به خشم آمدند . حكيم جبله بر شوريد . گنج خانه [ بيت المال 
  ] و نگهبانان به دست طلحه و زبير افتاده بود .\r\n\r\n[ كارزار حكيم جبله در يارى عثمان حنيف 
  ]\r\nحكيم جبله گفت :\r\n- « از خدا نترسم اگر عثمان حنيف را يارى نكنم . » پس ، با يارانى از تيره‌هاى عبد القيس و بكر وايل بيامد و در مدينة الرزق [ روزى شهر 
  ] به پور زبير رسيد . پور زبير از حكيم پرسيد :\r\n- « حكيم ، تو را چه مىشود ، بگو تا چه مىخواهى ؟ » حكيم گفت :\r\n- « مىخواهم كه ما نيز از اين خوراك روزى خوريم و عثمان حنيف را آزاد سازيد ، كه تا آمدن على ، در جايگاه خود همچنان بماند . چنان كه خود در پيمان‌تان نوشته‌ايد . به خدا اگر يارانى مىيافتم ، شما را به همانها كه كشته‌ايدشان مىپيوستم . خدا كشتن‌تان را در برابر خونى كه از برادران‌مان ريخته‌ايد ، بر ما روا كرده است . آيا از خدا نمىترسيد ؟\r\nخون ريزى را از چه روا مىداريد ؟ » پور زبير گفت :\r\n- « به خون عثمان روا مىداريم . » حكيم گفت :\r\n- « پس ، كسانى كه كشته‌ايد ، كشندگان عثمان بوده‌اند ؟ آيا از خدا و خشم و كيفر خدا بيم نمىداريد ؟ » پور زبير گفت :\r\n- « نه از اين خوراك به شما دهيم ، نه عثمان را آزاد سازيم . تا هنگامى كه على را بر كنار كنيم . » حكيم گفت :\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n- « خدايا ، تو داور دادگرى . »\r\n\r\n[ نبردى سخت و داستان پاى حكيم جبله 
  ]\r\nسپس ، به ياران‌اش گفت :\r\n- « من ، در جنگ با اينان ، هيچ دو دل نيستم . » پس ، نبردى سخت كردند . مردى بر پاى حكيم زخمى زد كه پاى بر زمين افتاد . حكيم پاى بريده‌اش را برداشت و آن را به سوى مرد پرتاب كرد . پاى بر گردن مرد خورد و بر زمين‌اش افكند . سپس ، حكيم خود را به سوى مرد بر زمين كشيد و چون به وى رسيد مرد را بكشت و او را بالش خويش كرد و به وى پشت داد .\r\nيكى به حكيم رسيد و از وى پرسيد :\r\n- « حكيم ، كى تو را كشته است ؟ » حكيم گفت : [ 311 
  ] - « بالش‌ام . » در اين نبرد ، هفتاد تن از قيسيان كشته شدند . هنگامى كه پاى حكيم بريده شد ، به ران خويش گفت :\r\nاى ران من ، باك مدار ، كه بازوان‌ام با من‌اند .\r\n[ و با آن ، از پاى ديگرم پاسدارى كنم . [ 1 
  ] 
  ] سپس ، آن مرد ، حكيم را از زمين برداشت و به ياران‌اش كه شصت تن بوده‌اند ، برسانيد .\r\nحكيم در آن روز ، هنگامى كه شمشيرها همچنان بر سرشان فرود مىآمد ، بر يك پاى ايستاد و گفت :\r\n- « ما ديده‌ايم كه اين دو ( طلحه و زبير ) با على پيمان بسته‌اند و به فرمان او گردن\r\n\r\n\r\n","description":"","footnote":"\r\n[ ( 1 ) 
  ] افزوده از طبرى . ( 6 : 3130 ) .\r\n","page_name":" 449 ","page_number":449},
  {"content":"\r\n\r\nنهاده‌اند . اينك ، از سر ناسازگارى ، بدين سوى آمده‌اند و خون عثمان را مىخواهند ! دروغ مىگويند ، در پى خواسته برخاسته‌اند ، فرمان‌روايى مىجويند . » سرانجام ، شمشيرها به جان‌اش افتادند و خود و ياران‌اش بر زمين افتادند و حرقوص زهير به تنهايى از مرگ بجست .\r\nمنادى عايشه بانگ برداشت :\r\n- « در قبيله‌هاتان اگر كسانى هستند كه در تاختن به مدينه انباز بوده‌اند ، ايشان را بياوريد . » پس ، آنان را ، چنان كه سگان را آرند ، بياوردند و همه را كشتند . كه جز حرقوص از ايشان كس نرست . با اين كار سعديان را كه خود عثمانى بوده‌اند ، در خشم بردند ، تا آن جا كه از ايشان كناره گرفتند . قبيلهء عبد القيس نيز ، از آن جا كه كسانى از ايشان پس از جنگ كشته شده بوده‌اند ، به خشم آمدند .\r\nسپس ، طلحه و زبير دستور دادند تا عطاهاى كسان را بپردازند و آنان را كه فرمان‌بردار بوده‌اند ، بيشتر دادند .\r\nمردم عبد القيس و شمارى بسيار از مردم بكر وايل به سوى گنج خانه شتافتند . ليك بر سرشان ريختند [ و بازشان داشتند . 
  ] پس ، بيرون رفتند و بر سر راه على فرود آمدند و سرانجام ، طلحه و زبير ، اين چنين ، بى هيچ مخالفى در بصره بماندند .\r\n\r\n[ نامهء اينان به بصره و كوفه و يمامه 
  ]\r\nسپس ، آن چه در بصره كردند به شاميان بنوشتند . داستان را باز گفتند و سخن دراز كردند كه :\r\n- « ما دستور خدا را بر پا داشته‌ايم و بهانه‌اىشان نگذاشته‌ايم . آن چه بر گردن‌شان بود همه را بگزاردند . اينك ، شما را به خدا كه شما نيز به پا خيزيد و آن چه ما كرده‌ايم شما نيز كنيد . » به كوفيان ، نيز به مردم يمامه همين را نوشتند . عايشه نامه‌اى رسا به كوفه نوشت و كوفيان را بجنبانيد و گفت كه كتاب خدا را بر پاى دارند . آن چه را كه در بصره روى داده بود ، همه را در آن نامه براى كوفيان باز گفت . نيز به كسانى به نام ، نامه نوشت و به ايشان گفت :\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n- « مردم را از يارى اينان باز داريد و خود در خانه‌هاتان بمانيد . » سپس ، چون حكيم و ياران‌اش را بكشتند ، آهنگ كشتن عثمان حنيف كردند .\r\nعثمان به ايشان گفت :\r\n- « هر چه خواهيد كنيد . برادرم سهل حنيف در مدينه با على است . در مدينه كاردار است . اگر مرا بكشيد ، كين مرا از شما خواهد توخت . » پس ، او را رها كردند .\r\nپيشواى نمازشان عبد الله زبير بود . [ 312 
  ] عايشه دخت ابو بكر به زيد صوحان نوشت :\r\n- « از عايشه ، مادر مؤمنان و دوست پيمبر ، به فرزند پاك‌اش زيد صوحان . بارى ، هر گاه نامه‌ام را بخوانى ، به سوى ما راهى شو و يارىمان كن . اگر خود نيايى ، پس ، مردم را از گرد على بپراكن . » زيد صوحان در پاسخ عايشه نوشت :\r\n- « به عايشه دخت ابو بكر . بارى ، من آن گاه پسر پاك تو باشم كه از اين كار كناره‌گيرى و به خانه‌ات بازگردى . و گر نه ، من نخستين دشمن تو باشم . » نيز گفت :\r\n- « خدا عايشه را بيامرزاد . به وى گفتند در خانه بماند و به ما گفتند كه بجنگيم . كارى كه بر او بود ، فرو نهاد و ما را بدان فرمود . و خود آن كرد كه بر ما بود و از آن بازمان بداشت . » على چون به ربذه رسيد ، در آن جا بماند و پيك و پيام به كوفه فرستاد . نيز از مدينه ساز و برگ و چيزهاى ديگر خواست . عثمان حنيف در ربذه نزد على باز آمد . چنان كه بر روىاش ، هر چه موى بود ، همه را بكنده بودند .\r\nبه على گفت :\r\n- « مرا با ريش فرستادى . اينك بىموى باز آمده‌ام . » على گفت :\r\n- « به نيكى و پاداش رسيده‌اى . خداوندا ، آن چه طلحه و زبير ببسته‌اند ، همه را بگشا ، و آن چه رشته‌اند ، همه را پنبه ساز و زشتى كارى كه كنند به ايشان باز نما . »\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n\r\n[ در كوفه چه مىگذرد ؟ 
  ]\r\nاما كوفيان ، پس ، همين كه پيك على به كوفه رسيد ، از ابو موسى راى خواستند تا چه كنند . ابو موسى گفت :\r\n- « يكى از دو كار توان كرد : از جنگ بازنشستن كه راه آن جهان است و به جنگ برخاستن كه راه اين جهان . » ابو موسى ، كوفيان را باز مىداشت ، تا آن كه على ، عباس و مالك اشتر را به كوفه فرستاد كه كارى از پيش نبردند . على هاشم عتبه را نزد ابو موسى گسيل كرده بود تا كوفيان را بسيج كند .\r\nهاشم به على نوشت :\r\n- « نزد مردى رسيده‌ام ناهمساز ، كه بددلىاش آشكار است . » آن گاه على ، حسن و عمّار را به كوفه فرستاد . اين بار به وى نوشت :\r\n- « چنين مىانديشيدم كه ، دورى تو از اين جنگ كه خداوند از آن بهره‌اى براى تو ننهاده ، تو را از باز پس دادن كارى كه به تو سپردم باز خواهد داشت . پسرم حسن را و عمار ياسر را به كوفه فرستاده‌ام . قرطهء كعب را بر كار كوفه نهاده‌ام . از كارمان كناره گير [ 313 
  ] كه نكوهيده و رانده باشى . » حسن بن على و عمار ياسر ، چون به كوفه رسيدند ، حسن بخردانه به كوفيان گفت :\r\n- « مردم كوفه ، فرمان اميرتان را بشنويد و به سوى برادران راهى شويد . چه ، اين كار را خواستارانى است كه ناگزير در پى آن برون شوند . به خدا ، اگر كار به دست خردمند افتد ، براى اين جهان بهتر ، و براى آن جهان برتر است . فراخوانمان را بپذيريد . در آزمايشى كه هم ما و هم شما بدان دچار آمده‌ايم ، يارىمان كنيد . » سپس ، زيد صوحان برخاست و گفت :\r\n- « اى مردم ، به سوى اميرتان و بزرگ مسلمانان راهى شويد . » آن گاه ، قعقاع از جاى برخاست و گفت :\r\n- « اى مردم ، من نيكخواه شمايم . شما را دوست مىدارم . بر كارتان بيمناك‌ام . سخنى گويم سراسر درست و راست . فرماندهى بايد كه مردم را بر سامان بدارد ، ستمگر را از ستم باز دارد ، ستمديده را بر كشد . اينك على است كه كار را به دست گرفته است . اگر به جنگ‌تان خوانده ، داد را خواسته است . وى شما را به راست آوردن كار مىخواند . روان\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nشويد و همه چيز را از نزديك ببينيد و بشنويد . » سپس ، سيحان به سخن ايستاد و سخنى چون سخن قعقاع گفت . عدى حاتم ، هنگامى كه سخن حسن و پاسخ كسان به گوش وى رسيد ، با مردم خويش سخن راند و گفت :\r\n- « ما با اين مرد ، پيمان بسته‌ايم . وى ما را به كارى نيكو خوانده است . ما راهى خواهيم شد . » هند عمرو ، و حجر عدى ، و اشتر نيز همين سخن را گفتند .\r\nحسن گفت :\r\n- « اى مردم ، من بامدادان راهى خواهم شد . هر كه خواهد ، با من از راه خشكى آيد ، و هر كه خواهد از راه آب رود . » نه هزار مرد با حسن راهى شدند . نيز گويند دوازده هزار بوده‌اند . بارى ، ابو موسى را از كاخ بيرون كردند . آن كه بر او بتاخت ، مالك اشتر بود .\r\n\r\n[ على ( ع ) قعقاع را به بصره فرستاد 
  ]\r\nاينان ، همين كه در ذو قار به على رسيدند ، على به ايشان خوش آمد گفت و ايشان را بستود . آن گاه ، قعقاع را پيش خواند و وى را به بصره گسيل كرد .\r\nبه قعقاع گفت :\r\n- « سوى اين دو مرد [ طلحه و زبير 
  ] رو ، و آن دو را به دوستى و همداستانى بخوان و از فرجام جدايى بيم ده . » سفارشهاى خويش را به وى باز گفت . سپس از وى پرسيد :\r\n- « اگر از ايشان سخنى بشنوى كه در آن سفارش نكرده‌ام چه خواهى كرد ؟ » [ 314 
  ] قعقاع گفت :\r\n- « با ايشان چنان ديدار كنيم كه فرموده‌اى . ليك اگر چيزى گويند كه دربارهء آن ، به ما دستورى نداده باشى ، انديشه‌مان را به كار اندازيم و با ايشان به همان اندازه كه بشنويم ، و چنان و چندان كه در خور بينيم ، سخن گوييم . » على گفت :\r\n- « تو شايستهء اين كار باشى . » پس ، قعقاع راهى شد . چون به بصره رسيد ، از عايشه آغاز كرد . چون به نزد عايشه\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nرفت ، بر او درود گفت و از او پرسيد :\r\n- « مادرم ، چه شده است كه گام در اين راه نهاده‌اى ؟ به من بازگو ، به بصره چرا آمده‌اى ؟ » عايشه گفت :\r\n- « پسرم ، براى راست آوردن تباهى اين مردم . » قعقاع گفت :\r\n- « پس ، بفرست تا طلحه و زبير نيز بيايند تا هم سخن مرا و هم سخن ايشان را بشنوى . » عايشه ، كس در پى آن دو فرستاد كه بيامدند .\r\nقعقاع رو به طلحه و زبير گفت :\r\n- « از عايشه پرسيدم كه از چه روى گام راين راه نهاده و بدين سوى آمده است ، گفت :\r\nبراى راست آوردن تباهى اين مردم . اينك ، شما چه مىگوييد ؟ با عايشه همسخن‌ايد ، يا سخنى ديگر داريد ؟ » طلحه و زبير گفتند :\r\n- « ما پيرو عايشه‌ايم . » قعقاع گفت :\r\n- « پس ، به من بگوييد ، راست آوردن تباهى چگونه است ؟ چه اگر بدانيم ، تباهى را راست توانيم آورد و گر نه ، نتوانيم . » طلحه و زبير گفتند :\r\n- « كشندگان عثمان را مىجوييم . چه ، اگر كارشان را فرو نهيم ، قرآن را فرو نهاده‌ايم و اگر به انجام بريم ، اين خود زنده داشتن قرآن خواهد بود . » قعقاع گفت :\r\n- « شما در بصره كسانى را كشته‌ايد ، بدين گمان كه كشندگان عثمان‌اند . شما پيش از كشتن‌شان ، به درستى كارتان نزديكتر از امروز بوده‌ايد . شما ششصد تن ، جز يك تن را كشته‌ايد ، كه از اين راه ، شش هزار تن را در خشم برده‌ايد . چنان كه از شما كناره گرفتند و از ميان شما برفتند . آن گاه ، در جست و جوى آن يك ، همان حرقوص ، بر آمديد كه آن شش هزار مرد ، بىهيچ باره ، به يارى آن يك برخاستند . اينك ، اگر رهاشان كنيد ، گفته‌تان\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nرا فروهشته‌ايد ، و اگر با آنان و آن كناره‌گيران بجنگيد و بر شما پيروز شوند ، پس ، چيزى كه پرواى آن را داشته‌ايد و اين كار را بدان نيرو بخشيديد ، خود بزرگتر از چيزى است كه مىبينم خوش نمىداريدش . نيز ، اگر تيره‌هاى مضر و ربيعهء اين بوم را به جوش آريد ، دست از ياريتان بردارند و در يارى اينان ، بر جنگ‌تان همداستان شوند ، چنان كه آنان بر بزهكاران اين رويداد بزرگ و اين گناه سترك همداستان شده‌اند . » قعقاع گفت :\r\n- « من مىگويم : درمان اين درد ، در آرام كردن آشوب است . كه اگر آشوب بخوابد ، همگان به آن چه سزاوارند ، خواهند رسيد . اگر شما پيرو ما شويد ، اين نشانهء نيكى و مهر و رسيدن به خون اين مرد است و ديگر ، گزندى به اين مردم نرسد . ليك ، اگر بر آنيد كه كار اين مردم را ، ناگزير ، خود به دست گيريد ، [ 315 
  ] و به ستم از آن خويش كنيد ، اين نشانهء تباهى و گم شدن اين خون و نابودى اين مردم است . زيستن بىآسيب را اگر بيشتر خواهيد ، بدان دست يابيد . كليدهاى نيكى باشيد ، چنان كه از پيش بوده‌ايد . به اين آزمون بىفرجام دامن مزنيد مزنيم ، كه ما را و شما را نابود كند . فرجام كارى كه شما بر آنيد و در آنيد ، پيش بينى نشود . همچون كارهاى ديگر نيست . چنان نيست كه مرد ، مرد را ، يا چند تن يكى را ، يا تيره‌اى يك مرد را بكشد . » گفتند :\r\n- « اگر چنين است ، سخن نيكو و درست گفته‌اى . باز گرد ، اگر على بيايد و راىاش همين باشد كه تو مىگويى ، كار به سامان رسد . » قعقاع سوى على بازگشت و كار را چنان كه بود به وى گزارش كرد .\r\nعلى را از كار قعقاع خوش آمد . دو سوى به سازش نزديك شدند . سازش را برخى خوش ، و برخى ناخوش داشتند .\r\nبارى ، فرستادگان بصره ، آن گاه كه على در ذو قار فرود آمد ، پيش على بيامدند .\r\nفرستادگان تيره‌هاى تميم و بكر ، پيش از بازگشت قعقاع آمده بودند ، تا بدانند كه راى برادران كوفىشان چيست و بر چه آهنگ‌اند . نيز به آنان بگويند كه راىشان جز آشتى نباشد و انديشهء جنگ با ايشان را به خود راه ندهند . چون به همتيرگان كوفى خويش رسيدند و پيام همتيرگان بصرىشان را به آنان باز گفتند و سخن‌شان يكى بود ، آنان را نزد على بردند تا همداستانىشان را به على نيز گويند . در اين ديدار ، على از جرير شرس\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدربارهء طلحه و زبير و سودايى كه در سر دارند پرسيد . جرير كارشان را از كوچك و بزرگ ، همگى باز گفت و گفت كه طلحه اين سروده را بر زبان رانده است :\r\nهان ، به پسران بكر ، همچون پيك ، بگو ، كه پسران كعب را پيكى نباشد .\r\nبگو ، ستمى را كه از سوى شما آيد ، مرد درازدست ، كه برترىها دارد ، هم بر خودتان باز خواهد گردانيد .\r\nو على نيز اين بيتها را بخواند :\r\nبو سمعان ، آيا ندانسته‌اى كه ما . .\r\nپيرى چون تو را ، كه سرش درد كند ، از خويش باز بداريم ، و به جنگ ، هوش از سرش ببريم ، چنان كه بايستد و بىآن كه بخوانندش ، پاسخ گويد .\r\nبكريان ، دشمن از خزاعيان بازداشته‌اند .\r\nليك ، اى سراقه ، كس نيست كه دشمن از تو باز دارد .\r\nزان پس ، مردم اين سروده‌ها را براى يك ديگر مىخواندند و زبان به زبان مىگشت .\r\nزيرا ، طلحه دو بيت نخست را همواره بر زبان داشته است .\r\n\r\n[ سخنى كه على با ياران خويش گفت 
  ]\r\nبارى ، چون قعقاع از نزد مام مؤمنان و طلحه و زبير بازگشت و راىشان را براى على بياورد ، على ياران‌اش را گرد كرد و بر جوالها به سخن ايستاد . از روزگار نادانى تازيان و تيره‌روزىشان در آن روزگار ، و از اسلام ، نيكبختى ، و همداستانيى كه خداوند مسلمانان را بدان نواخته ، سخن بگفت و مردم را به آشتى خواند و سپس گفت : [ 316 
  ] - « گروهى بر اين مردم ، كه خداوند به ايشان دهشها كرده و برترىها داده است ، رشك برده‌اند و بر آن‌اند تا كارها را به گذشته بازگردانند . ليك خداوند آن چه خواهد ، همان\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nكند ، و به آن چه خواهد ، رسد . هان ، من فردا خواهم كوچيد . شما نيز با من بكوچيد . ليك ، نبايد از آنان كه در شورش بر عثمان به گونه‌اى انباز بوده‌اند ، هيچ كس با من بكوچد . بايد نابخردان‌شان مرا از همراهىشان بىنياز دارند . »\r\n\r\nسخن از سر نگرفتن آشتى كه دو سوى بدان نزديك شده بودند\r\nتنى چند ، كه علباء پور هيثم ، و عدى پور حاتم ، و شريح پور اوفى ، و مالك اشتر ، و همپايگان‌شان از ايشان بودند ، همان كسان كه به خانهء عثمان رفته بودند ، يا از كار آن كسان خشنود بودند ، گرد شدند . پور سودا [ عبد الله سبا 
  ] و خالد پور ملجم نيز با مصريان بيامدند و به اينان بپيوستند . آن گاه در ميان راى زدند .\r\n\r\nسخن از راى اينان و همداستانىشان در آن چه بر آن همسخن شدند و نيرنگى كه در بازداشتن از آشتى زدند\r\nگفتند :\r\n- « به خدا كه اين على است . وى از آنان كه كشندگان عثمان را مىجويند ، به كتاب خدا داناتر و بر آن آگاه‌تر است . در خون خواهى عثمان از همه سزاوارتر است . با اين همه ، سخنى گويد كه بينيد . هنوز ، جز اينان و اندكى از ديگران ، كس به سوى او راهى نشده است . پس ، اگر همه را با خود بيند و همه به وى بپيوندند ، و ما را اندك و خود را افزون بيابد ، چه خواهد كرد ؟ به خدا كه آهنگ شما كنند و هيچ رهايىتان نباشد . » مالك اشتر گفت :\r\n- « كار طلحه و زبير را از پيش دانسته‌ايم . كار على را تا امروز نمىدانستيم . رأى كسان دربارهء ما يكى است . اگر با على بسازند ، هم بر سر خون ماست . بياييد بر على برشوريم .\r\nتا آشوبى برخيزد ، كه از ما به خاموش شدن خشنود باشند . » عبد الله سودا گفت :\r\n- « چه راى بدى زده‌اى ! شما اى عثمان كشان كوفه ، شماره‌تان در ذو قار ، دو هزار و پانصد كس است . اين پور حنظليه است كه در اشواق ، آماده كارزار است . و راهى مىجويد كه با شما بجنگد . دست به كارى زنيد كه توانيد . » علباء هيثم گفت : [ 317 
  ]\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n- « باز گرديم و بگذاريمشان . چه اگر اندك باشند ، دشمن‌شان بر ايشان چيره شود و اگر فزونى گيرند ، بر دشمنىتان بسازند و همدست شوند . بازگرديد و به شهرى از شهرها پناه بريد . نيرو گيريد و خويشتن را از آسيب‌شان نگاه داريد . » پور سودا گفت :\r\n- « چه راى بدى ! به خدا مردم دوست مىدارند كه كنارى باشيد و با بىگناهان نباشيد .\r\nاگر چنان شود كه تو مىگويى ، شما را از هر سوى خواهند ربود . » عدى پور حاتم گفت :\r\n- « نه خوش داشتم ، نه ناخوش . در شگفتم از كسانى كه به هنگام سخن گفتن از كشتن وى ، دو دل شده‌اند . اينك كه كار روى داده و مردم را بدين روز انداخته ، ما نيز اسبان و ساز و برگ داريم . اگر دست به كارى زنيد ، ما نيز زنيم . اگر دست بداريد ، ما نيز بداريم . » پور سودا گفت :\r\n- « نيكو گفتى » :\r\nسالم ثعلبه گفت :\r\n- « اگر كسى ، از كارى كه كرده است ، سود اين جهانى را خواسته ، من نخواسته‌ام .\r\nسوگند كه فردا اگر به جنگ‌شان روم ، ديگر باز نگردم ، و اگر زنده مانم ، از زمانى كه كشتن يك شتر مىگيرد ، بيش نخواهم ماند . به خدا سوگند ، شما از شمشير بيم داريد ، بيم آن كسان كه سرانجام ، چاره‌اى جز شمشير ندارند . » پور سودا گفت :\r\n- « اين نيز سخنى است . » شريح پور اوفى گفت :\r\n- « كارتان را استوار كنيد . در كارى كه در آن شتاب بايد ، درنگ مكنيد . در كارى كه درنگ مىخواهد شتاب مكنيد . در چشم اينان ، تباه‌تر از كار ما نباشد . نمىدانم ، فردا كه با يك ديگر ديدار كنند ، چه روى دهد . » پور سودا به سخن آمد و گفت :\r\n- « مردم من ، سربلندى شما در اين است كه با آنان بياميزيد و بر سر نيرنگ باشيد .\r\nفردا ، چون دو سوى به يك ديگر رسند ، شما جنگ را بىدرنگ درگيرانيد و مگذاريد آسوده مانند و در كار بسى بينديشند . زيرا ، كسانى كه شما با ايشان‌ايد ، چاره‌اى جز اين\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنيابند ، كه از خويش دفاع كنند و اين چنين ، خداوند على و طلحه و زبير و آنان را كه بر راى ايشان‌اند ، از شما و كار شما سرگرم بدارد . » سرانجام ، اين راى را بر گزيدند . بر همين راى همداستان شدند و بپراكندند و كس از كارشان آگاه نبود .\r\nچون بامداد شد ، على بر نشست و با ياران راهى شد . برفتند تا به كوى عبد القيس رسيدند . ياران را در آن جا فرود آورد [ 318 
  ] و مردمى كه على بر آنان بگذشته بود ، به وى مىپيوستند .\r\nبصريان همين كه از فرود آمدن على و جاى فرودش ، آگاه شدند ، نزد طلحه و زبير گرد شدند . بر آن دو راى زدند كه سوارانى را گسيل كنند ، تا شب هنگام ، پيش از آن كه ياران على همگى به وى بپيوندند ، بر او شبيخون زنند .\r\nزبير از اين كار بازشان داشت و گفت :\r\n- « ما اميد به آشتى بسته‌ايم . فرستاده‌شان قعقاع را به كارى بازگردانده‌ايم كه اميد داريم سر گيرد . » سپس ، صبرهء شيمان به سوى طلحه برخاست و به طلحه گفت :\r\n- « اى طلحه ، آيا اين مرد دست‌مان مىاندازد ! در جنگ ، انديشه بهتر كه دلاورى . » طلحه گفت :\r\n- « اى صبره ، ما و ايشان مسلمان‌ايم . اين كارى است نو پديد ، كه پيش از امروز نبوده است . نيز چشم نمىداريم كه دربارهء آن ، قرآنى فرود آيد . از پيمبر ( ص ) نيز روشنى در دست نيست . وى على است و آنها ياران‌اش . » اما ياران على . نيز بجنبيدند ، كه على به سخن ايستاد و گفت :\r\n- « آن چه ما به سوى آن خوانيم و خواهيم كه بپذيريم‌شان ، اين بد است . ليك ، بهتر از بدى است كه نهان است و رخ نمودن‌اش نزديك شده است . داورىهايى كه از مسلمانان بر جاى مانده است به ما گويد كه از دوبد ، آن را پذيريم كه سودش فراگيرتر و به خرد نزديكتر باشد . » كعب سور پيش آمد و گفت :\r\n- « اى مردم ، ديگر چه را چشم مىداريد ؟ شما كه به پيشتازانشان رسيده‌ايد ، سر سپاه‌شان را ببريد و كار را يكسره كنيد . »\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nگفتند :\r\n- « اى كعب ، اين كارى است در ميان ما و برادران ما . كارى است بغرنج . بسا كه كارى امروز ، در چشم ما نيك باشد و در چشم برادران‌مان زشت . چون فردا شود ، ما زشت شماريم و آنان زيبا . بهانه آريم و نپذيرند . آن گاه ، همان بهانه را براى كسانى چون ما آرند . ما آشتى مىجوييم ، اگر بپذيرند . و گر نه ، واپسين درمان داغ كردن است . »\r\n\r\nسخن از فتوايى از على پور بو طالب ( ع ) در آن هنگام\r\nاز كوفيان ، تنى چند به سوى على برخاستند و در جنگ‌شان با طلحه و زبير ، از وى پرسش كردند ، تا راى او چيست . » [ 319 
  ] على گفت :\r\n- « آن چه من مىخواهم ، راست آوردن كار و خاموش كردن آتش است . باشد كه خداوند ، اين امت را همسخن كند و جنگ از ايشان بردارد . آنان سخن‌ام را پذيرفته‌اند . » گفتند :\r\n- « اگر نپذيرند ، چه ؟ » على گفت :\r\n- « از خويش بازشان داريم . » بو سلامهء دلآنى سوى على برخاست و گفت :\r\n- « يا على ، آيا براى اينان ، در كارى كه بدان دست يازيده‌اند و خونى كه مىخواهند ، بهانه‌اى مىشناسى ؟ » على گفت :\r\n- « آرى . » بو سلامه گفت :\r\n- « در اين كه خون خواهى عثمان را به دنبال انداخته‌اى ، آيا بهانه‌اى دارى ؟ » على گفت :\r\n- « آرى ، اگر كارى كه بايسته است از دست بر نيايد ، بايد آن كرد كه خود بخردانه‌تر و سودش فراگيرتر است . » بو سلامه گفت :\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n- « اگر فردا به جنگ ناگزير شويم ، كار ما و كار آنان را چگونه مىبينى ؟ » على گفت :\r\n- « اميدوارم ، از ما و از ايشان ، هر كه در كارى كه كند ، در دل پرواى خدا كند ، و آن گاه ، كشته شود ، به بهشت رود . »\r\n\r\n[ على سخن گفت و دستها و زبانها را بازداشت 
  ]\r\nعلى به سخن ايستاد و گفت :\r\n- « اى مردم ، دست و زبان را از آنان بازداريد . آنان برادران شمايند . مبادا كه در كارى از ما پيشى گيريد . بازنده كسى است كه امروز ببازد . » سپس ، على با آمادگى جنگ بكوچيد و چون به آنان نزديك شد ، پيام داد :\r\n- « اگر همچنان ، بر سر پيمان خود با قعقاع مانده‌ايد ، دست بداريد ، تا فرود آييم و در كار بينديشيم . » سه روز در آن جا بماندند و جنگى در ميانه نبود . [ 320 
  ] گويد :\r\nبه آنها پيام مىداديم و ايشان را سوى خويش مىخوانديم . على ، در آن شب عبد الله عباس را پيش طلحه و زبير فرستاد . طلحه و زبير نيز ، از آغاز شب ، محمد طلحه را نزد على فرستادند . تا هر يك با سوى ديگر سخن گويد . على به سران ياران خويش ، جز آنان كه به خانهء عثمان رفته و بر او برشوريده بودند ، پيام داد و پيش خواندشان . طلحه و زبير نيز به مهتران ياران خود پيام دادند و آنان را پيش خواندند . دو سوى ، شبى را در آشتى چنان بگذرانيدند ، كه هيچ شبى چنان شادمان نبودند . چرا كه ، از جنگى كه در آستانهء آن بوده‌اند ، رسته بودند . ليك آنان كه بر عثمان شوريده بودند ، هيچ شبى را مانند آن شب به بدى سر نكرده بودند . از بس كه به نابودى نزديك بودند . اين گروه ، سراسر شب را در ميان خويش راى زدند و سرانجام همسخن شدند ، تا كارى را كه بر آن همداستان شده بودند ، و آن را در سر نهاده بودند آغاز كنند و جنگ را درگيرانند . رازشان را پنهان داشته بودند تا كس از آن آگاه نشود . تا آن كه در سياهى پگاهان كه كس از كارشان آگاه نبود ، در پوشش تاريكى برون آمدند . مضرىشان به سوى مضريان سپاه طلحه و زبير ، و ربعىشان به سوى ربعى ، و يمانىشان به سوى يمانى تاخت بردند و\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nجنگ افزار را در ايشان به كار گرفتند . بصريان يك ديگر را بانگ زدند و خبر كردند و هر گروهى با سران خويش به بازداشتن اينان برخاستند .\r\nطلحه و زبير و سران مضر برون آمدند و كس به پهلوى راست و كس به پهلوى چپ سپاه فرستادند كه دو پهلو را بيامايند و بيارايند . پرسيدند :\r\n- « چه شده است ؟ » ياران گفتند :\r\n- « كوفيان به ما شبيخون زده‌اند . » طلحه و زبير گفتند :\r\n- « دانسته‌ايم كه على تا خون نريزد و پرده را ندرد دست بردار نيست . على هرگز با ما همراهى نكند . » و بصريان را [ كه آن جنگ اندازان را به تير بسته بودند [ 1 
  ] 
  ] به اردوگاه‌شان بازگردانيدند .\r\nاز آن سو ، على و كوفيان نيز هياهو را بشنيدند . پور سودا و مالك اشتر و ياران‌شان ، مردى را در نزديكى على گمارده بودند و به وى سفارش كرده بودند . به وى گفتند :\r\n- « هر گاه ببينى كه على از آن چه روى داده است پرسش كند ، پيش رو ، و چنين و چنان بگو . » على پرسيد :\r\n- « چه شده است ؟ » مرد گفت :\r\n- « در كار خويش سرگرم بوديم كه گروهى از ايشان به ما شبيخون زدند . ما نيز آنها را به جايهاشان پس رانده‌ايم . نخست پياده‌شان ديديم . سپس سوار شدند بر ما بتاختند . » على به سالار پهلوى راست سپاه‌اش گفت به پهلوى راست رود و به سالار پهلوى چپ گفت به پهلوى چپ رود و گفت :\r\n- « اينك دانسته‌ام كه طلحه و زبير تا خون نريزند و پرده را ندرند دست بر نخواهند داشت . آنها هرگز با ما همراه نشوند . » [ 321 
  ]\r\n\r\n\r\n","description":"","footnote":"\r\n[ ( 1 ) 
  ] افزوده از طبرى ( 6 : 3182 )\r\n","page_name":" 462 ","page_number":462},
  {"content":"\r\n\r\nسبائيان ، همچنان به جنگ دامن مىزدند .\r\nعلى بانگ برداشت :\r\n- « مردم دست بداريد . چيزى نشده است . » على دوست داشت ، جنگ اگر درگيرد ، هم از سوى طلحه و زبير آغاز شود ، تا گناه بر گردن ايشان افتد .\r\nاحنف قيس ، و فرزندان سعد نيز آماده برون شدند . حرقوص زهير را سوى على فرستاده بودند . به على گفت :\r\n- « اى على ، مردم ما در بصره چنين پندارند كه فردا اگر بر آنان پيروز آيى ، مردانشان را بكشى و زنان‌شان را به كنيزى برى . » على گفت :\r\n- « از چون منى ، چنين كارى را بيم مداريد . آيا تو مردم خويش را از من بازتوانى داشت ؟ » گفت :\r\n- « يكى از دو را برگزين : يا پيش تو آيم و خود با تو باشم ، يا ده هزار شمشير را از تو باز دارم . » على گفت :\r\n- « ده هزار شمشير را از من بازدار . » بازگشت و مردم خويش را به نشستن و خويشتن دارى خواند و آنها نيز چنان كردند .\r\n\r\n[ سخنانى كه در ميان على و طلحه و زبير رفت 
  ]\r\nسپس ، زبير با ساز جنگ ، بر نشست و برون شد . به على گفتند :\r\n- « اين زبير است . » على گفت :\r\n- « زبير را اگر به ياد خدا آرند ، بهتر از طلحه به خود مىآيد . » طلحه نيز برون شد و على سوى آن دو رفت . به آنها چندان نزديك شد كه گردنهاى اسبانشان درهم رفتند . على گفت :\r\n- « مىبينم كه شما ساز و برگ و سپاه ، از سوار و پياده ، آماده جنگ كرده‌ايد . بهانه‌تان\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nدر نزد خدا چيست ؟ از خدا بترسيد و چون آن زنى نباشيد كه رشتهء خويش را پس از رنجى بسيار ، پنبه كرده است . [ 1 
  ] مگر برادر دينىتان نبوده‌ام ؟ مگر خون يك ديگر را ناروا نمىداشته‌ايم ؟ اينك ، چه شده است كه كشتنم را روا مىداريد ؟ » طلحه گفت :\r\n- « تو مردم را بر عثمان بشورانيدى . » على گفت :\r\n- « خدا در آن روز ، سزاى راستين‌شان را خواهد داد و خواهند دانست كه خداوند راست و روشنگر است . [ 2 
  ] اى طلحه ، تو خون عثمان را مىخواهى . از من و شما ، هر كدام كه بر عثمان دشمن‌تر بوده‌ايم ، به نفرين خدا باد . تو اى زبير ، آيا به ياد دارى روزى را كه در كوى بنى غنم به پيمبر برخوردى . پيمبر به من نگريست و بخنديد . من نيز به روى او خنديدم . آن گاه تو خنديدى و گفتنى : پور بو طالب بزرگ نمايى را رها نمىكند . و پيمبر [ 322 
  ] به تو گفت : بس كن ، على چنين نيست . تو با وى خواهى جنگيد و ستمگر تو باشى ؟ » زبير گفت :\r\n- « خداوندا آرى . اگر اين را به ياد مىآوردم ، گام در اين راه نمىنهادم . به خدا ، هرگز با تو جنگ نكنم . » پس ، على بازگشت و داستان اين ديدار را با ياران باز گفت :\r\nزبير نيز ، پيش عايشه بازگشت و به وى گفت :\r\n- « از روزى كه به خرد آمدم ، در هر جنگى كه بجنگيدم ، از كار خود آگاه بودم ، جز در اين جنگ ، كه سر از كار خويش در نمىآرم . » عايشه پرسيد :\r\n- « پس ، مىخواهى چه كنى ؟ » زبير گفت :\r\n- « آنها را بگذارم و بروم . »\r\n\r\n\r\n","description":"","footnote":"\r\n[ ( 1 ) 
  ] س 16 نحل : 92 .\r\n[ ( 2 ) 
  ] س 24 نور : 25 .\r\n","page_name":" 464 ","page_number":464},
  {"content":"\r\n\r\nعبد الله پسر زبير گفت :\r\n- « دو گروه را رو در روى هم نهاده‌اى . شمشير به روى يك ديگر كشيده‌اند . اينك ، مىخواهى بگذارى و به روى ؟ آرى ، پرچمهاى پور بو طالب را ديده‌اى و دانى كه آنان جوانمرد و دلاورند . » زبير از خشم بلرزيد و گفت :\r\n- « واى بر تو ، سوگند خورده‌ام كه با على نجنگم . » عبد الله گفت :\r\n- « شكستن سوگند را تاوان توانى داد . » پس ، زبير ، برده‌اى از بردگان خويش را كه مكحول‌اش مىگفتند ، پيش خواند و آزاد كرد ، پور سليمان تيمى در اين باره سخنى سروده است ، بدين آرش :\r\nهرگز ، سالار يارانى را ، شگفت‌تر از اين سالار نديده‌ام ، كه در سرپيچى خدا ، برده‌اى ، به تاوان سوگند آزاد كند .\r\nاين داستان را بدان آورده‌ايم كه در آن آزمونى نهفته است و از آن سود توان جست .\r\nاگر كسانى فراموش كنند ، ما يادآورشان شويم كه مرد خشمگين را بسا كه با سخن درست آرام توان كرد و مرد آرام را به سخن نادرست در خشم توان برد ، اگر راه كار بدانى و از راه درست در آيى .\r\n\r\nسخنى كه از احنف بر جاى مانده است در كناره‌گيرى از جنگ و واداشتن مردم بر اين كناره‌گيرى\r\nاحنف چون از پيش على بازگشت ، هلال وكيع وى را بديد . وى سرور تيرهء خويش بود .\r\nاحنف به هلال گفت :\r\n- « راى تو در اين جنگ چيست ؟ »\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهلال گفت :\r\n- « يارى امام مؤمنان . آيا ، ما را رها مىكنى و كناره مىگيرى ، با اين كه تو سرور ما باشى ؟ » احنف گفت :\r\n- « من ، فردا سرور شما خواهم بود ، آن گاه كه تو كشته شوى و من زنده بمانم . » پس ، هلال گفت :\r\n- « شگفتا ، پير ما باشى و چنين مىگويى ؟ » احنف گفت :\r\n- « من پيرىام كه سخن از من نشنوند و تو ، جوانى كه از تو فرمان برند . »\r\n\r\n[ على ( ع ) داورى قرآن را پيش مىنهد 
  ] [ ليك ، جنگ در مىگيرد 
  ]\r\nچون جنگ بدين‌سان آغاز شد ، على به ياران‌اش گفت : [ 323 
  ] - « كيست آن كه اين قرآن را سوى آنان برد و ايشان را بدان چه در آن است بخواند ؟\r\nچنان كه اگر دستىاش ببرند ، به دست ديگرش گيرد ، و اگر آن دست نيز بريده شود ، به دندان بردارد ؟ » جوانى گفت :\r\n- « من . » على به گرد ياران بگشت و همين سخن را با همگان بگفت . هيچ كس ، جز همان جوان نپذيرفت .\r\nپس ، به جوان گفت :\r\n- « اين قرآن را بر آنان بنما و بگو كه اين از آغاز تا انجامش ، در ميان ما و شما داور است . خدا را ، دربارهء خونهاى ما و خونهاى خودتان ، پرواى خدا كنيد . » پس ، آن مردم ، بر آن جوان كه قرآن را به دست داشت ، تاخت آوردند . دو دست‌اش را از تن جدا كردند كه قرآن را به دندان گرفت و سرانجام كشته شد .\r\nآن گاه على به ياران گفت :\r\n- « اينك ، جنگيدن بر شما نيكو شده است . »\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاين چنين بود كه به راستى با آنان به نبرد برخاستند و جنگ درگير شد و تا پسين آن روز بپاييد و سرانجام ، ياران شتر بشكستند . عايشه در آن روز ، در كجاوه خويش ، و بر شترى بود كه نامش عسكر بود .\r\n\r\n[ فرجام زبير 
  ]\r\nزبير خود از ميدان بتاريد و سوى سباع گريخت . مردم از وى سرگرم مانده بودند .\r\nبرخى كه نمىشناختندش ، به دنبال او بتاختند . زبير چون سواران را تازان در پى خويش ديد ، بازگشت و بر آنان بتاخت . همين كه بشناختندش ، رهايش كردند و بازگشتند . على به ياران سپرده بود تا در پى كسان كه به جنگ پشت كنند ، نروند . يا هيچ زخم خورده‌اى را نكشند .\r\n\r\n[ فرجام طلحه 
  ]\r\nتيرى به طلحه خورد كه زانويش را به تن اسب بدوخت . موزه‌اش پر از خون شد و خود از تاب برفت . قعقاع با تنى چند به وى رسيد . طلحه در آن دم مىگفت :\r\n- « بندگان خدا ، سوى من آييد ، شكيبايى كنيد ، شكيبايى كنيد . » قعقاع به طلحه گفت :\r\n- « باباى محمد ، تو زخم خورده‌اى و كارى كه خواهى ، نتوانى كرد . به اين خانه‌ها رو . » پس ، طلحه گفت :\r\n- « پسر ، مرا به خانه‌اى در آر . براى من جايى بياب . » پسر و دو مردى كه با وى بودند ، او را به خانه‌اى بردند .\r\nپس از طلحه ، دو سپاه ، دوباره جنگيدند . تاريدگان بازگشتند . چون دوباره به شتر رسيدند ، دل سپاه را باز بياراستند ، همان آرايش كه نخست داشته‌اند . بارى ، جنگ تازه را بياغازيدند . دو پهلوى راست و چپ سپاه ، بايستاد . عايشه به كعب سور كه بينى بند شتر را به دست خويش داشت گفت :\r\n- « اى كعب ، شتر را رها كن . با كتاب خدا پيش رو ، و به كتاب خداشان بخوان . » عايشه قرآنى به سوى ايشان فرستاد . كعب با قرآن به سوى سپاه على پيش رفت .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nسبائيان ، در پيشاپيش سپاه على بودند . مىترسيدند كه آشتى افتد . بارى ، كعب با قرآن سوى ايشان پيش رفت . على ، سبائيان را باز مىداشت و آنان جز تاختن نمىخواستند .\r\nناگهان ، كعب را يكباره تير باران كردند و از پاى درآوردند . آن گاه ، كجاوه را به پيكان بستند . عايشه بانگ مىزد : [ 324 
  ] - « بازماندگان‌ات را ، بازماندگان‌ات را درياب ، اى پيمبر خدا . » و آنان پيش مىآمدند .\r\n\r\n[ نخستين چيزى كه عايشه پديد كرد 
  ]\r\nنخستين چيزى كه عايشه پديد كرد اين بود كه ، همين كه ديد ، آنان جز جنگ نمىخواهند . فرياد برآورد :\r\n- « اى مردم ، كشندگان عثمان و پيروانشان را نفرين كنيد . » نفرين را خود آغاز كرد و بصريان نيز بانگ به نفرين برداشتند .\r\nآواز نفرينشان ، چون به گوش على رسيد ، پرسيد :\r\n- « آوازها از چيست ؟ » گفتند :\r\n- « عايشه و ياران‌اش ، كشندگان عثمان را نفرين كنند . » پس على نيز گفت :\r\n- « خداوندا ، كشندگان عثمان و پيروانشان را به نفرين دار . » عايشه ، چون بديد كه ياران على جز او را نخواهند و دست باز نمىدارند ، ياران خويش را به جنگ واداشت . پس ، مضريان بصره پيش آمدند و بر مضريان كوفه با نيزه بتاختند . چنان كه كار بر على سخت شد . در آن روز ، در بامداد ، جنگ به سود طلحه و زبير بود . چون زبير از ميدان بگريخت و طلحه تير خورد - كه اين پس از نيمروز بود ، جنگ به سود عايشه باژگون شد .\r\nمحمد حنفيه گزارش كند :\r\n- « پدرم ، پرچم را به دست من داد و گفت :\r\n- « بتاز و تك آر . » بتاختم . ليك ، براى تاختن جايى نيافتم . » على خود در فشار بود . با اين همه ، از پشت بر گردن محمد سيخ زد و گفت :\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n- « پيش رو . » محمد حنفيه گويد :\r\nجاى پيش رفتن نيافتم . مگر آن كه بر نيزه‌ها روم . گفتم :\r\n- « براى پيش رفتن رخنه گاهى نبينم . » ناگهان ، يكى كه نمىدانستم كيست ، نيزه را از دستم بگرفت . نگريستم . ناگهان ، پدرم را در پيشاپيش خويش ديدم .\r\nدو پهلوى سپاه كه پيش آمده بودند جنگى چون جنگ دو قلب كردند . سواران منم مىزدند و مىجنگيدند . چنان كه كشتگان بسيار شدند . دليران دو اردوى على و عايشه ، كه پايدارى سخت را بديدند ، بانگ برآوردند :\r\n- « اى مردم ، اگر شكيبايىتان نمانده است و چشم به پيروزى نداريد دست و پاى را بزنيد . » [ 325 
  ] از آن پس ، به دست‌ها و پاها پرداختند . چنان كه هرگز نبردى چنان نديدم و كس نشنيد كه پيش از اين جنگ ، دست و پاى بريده بدين شمار بر زمين افتاده باشد . دست و پاهايى كه كس نمىدانست از آن كيست . از دو سوى هر كه دستى يا پايىاش بر زمين مىافتاد ، دست از جان مىشست . مىجنگيد تا كشته مىشد .\r\nعايشه از كجاوهء خود با آوازى رسا و اندكى شكسته بانگ برداشت :\r\n- « هان ، چه نيكو مىجنگيد . مردانه شمشير زنيد . به‌به ، شمشيرهاى ابطحى و شمشيرهاى قرشى . » ضبّيان بانگ برداشتند :\r\n- « به كانون آتش روى آريد . » پس ، گرداگرد شتر عايشه را بگرفتند و از ايشان بسيار كسان كشته شدند . چنان كه ناتوان و درمانده شدند .\r\nعايشه خود گويد :\r\nسر شتر همچنان افراشته بود كه ضبيّان در پيرامون من كشته شدند . چندان زخم خوردند كه باز نتوان گفت . و چون كشتگان بسيار شدند و دست و پاهاى بىشمار بر زمين افتاد سپاهيان از يك ديگر بيزار شدند . دو پهلو پس رفتند و به قلب پيوستند . سپس ، دو قلب به جان هم افتادند . پور يثربى سر شتر را بگرفت . منم زد و گفت كه علباء هيثم و زيد\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nصوحان و هند عمرو را كشته است . و سرود :\r\nمن ، اگر كسى نداند ، پور يثربىام .\r\nكشندهء علباء و هند ، و زيد صوحان ، كه بر آيين على بود .\r\n\r\n[ عمار و فرجام پور يثربى 
  ]\r\nآن گاه ، عمّار بانگ برداشت :\r\n- « پناهى استوار گرفته‌اى و راهى به سوى تو نيست . اگر راست گويى از سپاه بيرون آى و با من نبرد كن . » لگام فرو هشت و بيرون آمد . چنان كه در ميانهء دو سپاه بايستاد . عمار كه در آن روز نود ساله بود به سوى او پيش رفت . ميان به ريسمانى بسته بود و جامه‌اى پوستين بر تن داشت . پور يثربى زخمى بر او فرود آورد . عمار سپر پوستين‌اش را پيش داشت و شمشير پور يثربى در سپر برفت و گير كرد . پس عمار دو پاىاش را به شمشير بزد و هر دو پاى را ببريد . چنان كه پور يثربى بر نشيمن فرو افتاد . ياران‌اش وى را برداشتند و ببردند كه آن گاه درمان‌اش كردند . سپس ، هنگامى كه وى را به نزد على آوردند ، به على گفت :\r\n- « اميرا ، مرا مكش . » على گفت :\r\n- « پس از سه كس كه به روىشان شمشير زده‌اى ؟ » و فرمود تا او را گردن زدند . [ 326 
  ] ياران ، يكى پس از ديگرى ، افسار شتر را مىگرفتند و كشته مىشدند . چهل تن كشته شدند ، كه رجز مىخواندند و بينىبند شتر را به دست مىگرفتند و از پاى مىافتادند .\r\n\r\n[ افسار شتر عايشه را مىگرفتند و كشته مىشدند 
  ]\r\nعبد الله زبير خود گزارش كند :\r\nدر جنگ شتر ، روز را چنان شب كردم كه سى و هفت زخم شمشير و نيزه بر تن من بود .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nچنان جنگى هرگز نديده بودم . هر كس كه مىتاريد ، يا افسار شتر را به دست مىگرفت ، كشته مىشد . تا آن كه افسار را من به دست گرفتم . عايشه گفت :\r\n- « كيستى ؟ » گفتم :\r\n- « پور زبير . » گفت :\r\n- « بيچاره مادرت اسماء كه داغ بيند . » افسار را به دست داشتم كه مالك اشتر بر من بگذشت . وى را شناختم . با وى در آويختم . با هم به خاك افتاديم . بانگ زدم :\r\n- « من و مالك را با هم بكشيد . » ياران به پشتيبانى پيش آمدند و جنگيدند و سرانجام از يك ديگر جدا شديم ، افسار شتر از دستم برفته بود . در آن هنگام على را شنيدم كه به آواز بلند مىگفت :\r\n- « شتر را پى كنيد . اگر شتر پى شود ، پراكنده گردند . » پس ، يكى به شمشير زخمى بر پاى شتر زد كه شتر از پاى بيفتاد . از شتر غريوى برآمده بود كه غريوى چنان هرگز نشنيده بودم . »\r\n\r\n[ گزارشى ديگر 
  ]\r\nدر گزارش بو بكر عيّاش از علقمه آمده است كه گفت :\r\nبه اشتر گفتم :\r\n- « تو كشتن عثمان را خوش نمىداشته‌اى ، پس ، چه شد كه در بصره به جنگ برون شدى ؟ » اشتر گفت :\r\n- « اينان با عثمان پيمان ببستند و بشكستند . اين پور زبير بود كه عايشه را بجنبانيد . از خدا خواسته بودم كه مرا با وى چون دو پله ترازو در برابر يك ديگر نهد . بازويى سخت دارم . در ركاب از پشت اسب برخاستم و زخمى چنان بر سرش كوفتم كه فرو انداختم‌اش . » گفتم :\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n- « پس ، همو بود كه گفت : مرا با مالك بكشيد ؟ » گفت :\r\n- « نه . من او را چنان بر جاى ننهادم كه از او چيزى در دلم مانده باشد . آن عبد الله عتّاب اسيد بود . وى بود كه به جنگ من آمده بود ، كه دو زخم داد و ستد كرديم و يك ديگر را بر خاك انداختيم و او مىگفت : ما هر دو بر زمين افتاده‌ايم ، من و مالك را با هم بكشيد .\r\nليك ، ياران‌اش نمىدانستند كه از ما دو تن ، مالك كدام است . اگر مىدانستند ، مرا كشته بودند .\r\nبو بكر عيّاش سپس گفت :\r\n- « گويى هم اينك تو او را مىبينى . »\r\n\r\n[ گزارشى ديگر 
  ]\r\nعوف بو رجاء گويد :\r\nمردى را ديدم كه گوش نداشت . به وى گفتم : [ 327 
  ] - « مادرزاد است ، يا آسيبى ديده‌اى ؟ » گفت :\r\n- « اينك به تو مىگويم . در جنگ شتر [ جمل 
  ] در ميان كشتگان مىرفتم . ناگهان مردى را ديدم كه پاى مىجنبانيد و اين سرود مىخواند :\r\nمادرمان ، ما را به گرداب مرگ برده است .\r\nتا سيراب نشديم ، از آن باز نگشته‌ايم [ 1 
  ] .\r\nگويد : گفتم :\r\n- « بندهء خدا ، بگو كه خدايى جز الله نيست . » گفت :\r\n- « نزديك آى و در گوش من بخوان كه گوشم سنگين است . »\r\n\r\n\r\n","description":"","footnote":"\r\n[ ( 1 ) 
  ] در طبرى ( 6 : 3200 ) : تا نمرديم از آن بازنگشته‌ايم .\r\n","page_name":" 472 ","page_number":472},
  {"content":"\r\n\r\nگويد : پس به وى نزديك شدم . به من گفت :\r\n- « بگو از كدام تيره‌اى ؟ » گفتم :\r\n- « از مردم كوفه‌ام . » گويد : پس به يكباره برجست و گوشم را چنان كه بينى بكند .\r\nآن گاه به من گفت :\r\n- « هر گاه نزد مادرت روى ، به وى بگو كه عمير اهلب ضبّى با من چنين كرده است . » بيتهاى ديگر عمير اهلب اين دو بيت است :\r\nاز تيره‌بختىمان ، پيرو تيم پور مرّه شديم .\r\nآيا ، تيميان جز بردگان و كنيزان‌اند ؟\r\nپور ضبّه را به يارى مادر و پيروان مادرش ، نياز نبود .\r\n\r\n[ سخنى ديگر 
  ]\r\nاز صعب عطيّه آورده‌اند كه گفت :\r\nاز ياران ما مردى بود به نام حارث . وى در آن روز گفت :\r\n- « اى مضريان ، يك ديگر را از چه مىكشيم ؟ » بانگ برداشتند :\r\n- « نمىدانيم . جز اين كه سوى سرنوشت‌مان پيش مىرويم . » همچنان مىجنگيدند و دست بر نمىداشتند .\r\nپس از آن جنگ قعقاع گفت :\r\nهماننديى را كه در ميان جنگ قلب در روز جمل ، و جنگ صفّين ديدم در ميان هيچ دو چيزى نديده‌ام . تا از خود برانيم‌شان ، بن نيزه‌ها را به دست داشتيم و سر نيزه‌ها را در آنان فرو مىبرديم و پاى مىفشرديم . آنان نيز چنين مىكردند . چنان كه اگر مردانى بر اين نيزه‌ها مىرفتند آنان را بر مىتافت ! عبد الله سنان كاهلى گويد :\r\nبه روز جنگ جمل نخست با تير و كمان جنگيديم تا پيكانىمان نماند . سپس ، نيزه را\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nبه كار انداختيم و بر سينه‌هاى يك ديگر چنان فرو برديم و چنان درهم رفتند كه اگر اسب بر آن مىراندند ، اسب بر آن راه توانستى رفت .\r\nسپس على گفت :\r\n- « مهاجرزادگان ، دست به شمشير بريد . » [ 328 
  ] شيخ گويد :\r\nهمين كه به خانهء وليد در بصره در آمدم و آواز گازران را شنيدم كه بر جامه‌ها مىكوفتند ، روز جمل و كوفتن‌هاى جنگ آن روز را به ياد آوردم . كجاوهء عايشه از بسيارى پيكان كه بر آن نشسته بود به خار پشت مىمانست .\r\n\r\n[ برداشتن كجاوهء عايشه و آن چه زان پس روى داد 
  ]\r\nآن گاه ، على فرمود تا كجاوه را از ميان كشتگان بيرون برند . قعقاع و زفر پور حارث بيامدند و كجاوه را از روى شتر به زير آوردند و در كنار شتر نهادند ، سپس ، محمد بو بكر و عمّار آن را برداشتند . محمد دستش را به درون كجاوه برده بود .\r\nعايشه گفت :\r\n- « واى بر تو ، كيستى ؟ » محمد گفت :\r\n- « برادرت محمد . » عايشه گفت :\r\n- « نه « محمد » [ ستوده 
  ] كه « مذمّم » [ نكوهيده 
  ] باشى .\r\nمحمد گفت :\r\n- « خواهركم ، آيا آسيبى هم به تو رسيده است ؟ » عايشه گفت :\r\n- « به تو چه ؟ » محمد گفت :\r\n- « پس بگو گمراهان كيان‌اند ؟ » عايشه گفت :\r\n- « بگو : رهيافتگان . »\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nعلى نيز پيش آمد و به عايشه گفت :\r\n- « مادر ، چگونه‌اى ؟ » عايشه گفت :\r\n- « نيكويم . » على گفت :\r\n- « خدات . ببخشاياد . » عايشه گفت :\r\n- « تو را نيز . » اما زبير . پور جرموز در پى او برفت و وى را بكشت .\r\nاما احنف آهنگ على كرد . پور جرموز با وى بود . احنف چون پيش على آمد ، على به وى گفت :\r\n- « نجنگيدى و چشم بداشتى . هان ؟ » احنف گفت :\r\n- « به ديدهء خود ، جز كار نيك نكرده‌ام . اميرا ، هر چه كرده‌ام هم به فرمان تو بوده است .\r\nپس ، سخت مگير . راهى كه تو در آن گام نهاده‌اى راهى دراز است . فردا از امروز نيازمندتر باشى . نيكى مرا بشناس و دل با من پاك بدار . با من چنين سخن مگو . كه من همواره نيكخواه تو بوده‌ام . » عايشه را به خانهء عبد الله خزاعى بردند . عبد الله خود از ياران عايشه بود و در روز آدينه كشته شده بود . برادرش عثمان نيز كشته شده بود . ليك عثمان از ياران على بود .\r\nاما زخميان ، اينان خويشتن را در تاريكى شب از ميان كشتگان بيرون كشيدند و آن كه پاى رفتن‌اش بود به بصره در آمد .\r\nعايشه دربارهء برخى كسان ، چه آنان كه با او بودند ، چه آنان كه با على ، جويا گرديد .\r\nچون مىشنيد كه فلان كشته شده است ، مىگفت : [ 329 
  ] - « خداش بيامرزاد . » اما على ، بر كشتگان سپاه عايشه نماز بگزارد . ساز و برگ‌شان را در مسجد گرد كرد و بانگ برداشت :\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n- « هر كس چيزى از اين ساز و برگ ربوده را [ از آن خود 
  ] بشناسد بر دارد . مگر جنگ افزارى كه از انبارها بوده است و نشان حكومت دارد . » على نخست در مسجد نماز بگزارد و سپس به شهر در آمد . و بصريان به ديدار او آمدند .\r\nآن گاه بر استر بر نشست و آهنگ عايشه كرد كه در خانه عبد الله خلف بود . خانهء عبد الله بزرگترين خانه در بصره بود . زنان را ديد كه بر عبد الله و عثمان دو پسر خلف مىگريند .\r\nصفيه دختر حارث نيز كه سرپوشى بر سر داشت مىگريست .\r\nصفيه همين كه على را ديد ، گفت :\r\n- « اى على ، اى دوست كش ، اى پراكنندهء انجمن . خدا فرزندان‌ات را بىپدر كناد . كه فرزندان عبد الله را بىپدر كرده‌اى . » على پاسخ نگفت و همچنان در كار خويش بود تا آن كه به نزد عايشه رفت . درود گفت و نزد او بنشست . آن گاه گفت :\r\n- « صفيه روى ما بايستاده است . از روزى كه دخترى بوده است ، تا امروز او را نديده بودم . » چون از پيش عايشه برون آمد ، صفيه همان سخنها را باز بگفت . على اين بار ، استرش را بداشت و آن گاه گفت :\r\n- « خواستم - در اين جا درى از درهاى آن خانه را نشان داد - اين در را بگشايم و همهء كسان را كه در آن‌اند بكشم . سپس اين را و همهء كسان را كه در آن‌اند . » شمارى از زخميان به عايشه پناه برده بودند و على از كارشان آگاه شده بود . صفيه ديگر سخنى نگفت و على از آن جا بازگشت .\r\nاز ازديان يكى به على گفت :\r\n- « از دست اين زن رهايى نداريم . » على در خشم شد و گفت :\r\n- « بس كن . زينهار ، هيچ پرده‌اى را مدريد . به هيچ خانه‌اى درون مشويد . هيچ زنى را برمينگيزانيد . هر چند به شما دشنام گويند ، يا اميران و نيكان‌تان را نابخرد خوانند . زنان ناتوان‌اند . براى خدا انباز مىشناخته‌اند و پيمبر از آزردن‌شان بازمان مىداشته است .\r\nاگر مردى زنى را كيفر مىداد و كتك مىزد ، تا نوادگان‌اش سرزنش مىشده‌اند . زينهار ، نشنوم كه كسى كار به كار زنى داشته باشد . كه با وى كارى كنم كه پند بدان شود . »\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nعلى همچنان مىرفت . تا مردى به وى رسيد و گفت :\r\n- « اميرا ، دو مرد از آنان كه بر آن در بودند و خود بديدم‌شان ، با كسى كه دشنام‌اش تو را گزنده‌تر از دشنام صفيه است ، در افتاده‌اند .\r\nعلى گفت :\r\n- « مباد كه عايشه را مىگويى . » مرد گفت :\r\n- « آرى ، عايشه را مىگويم . » پس ، قعقاع را به آن در فرستاد و او كسانى را كه بر آن در بوده‌اند با خود بياورد . دو مرد را نشان دادند كه ، گنهكار اين دواند . » على گفت :\r\n- « گردن‌شان را بزنم . » سپس گفت :\r\n- « سخت كيفرشان دهم . » [ 330 
  ] آن گاه گفت :\r\n- « برهنه‌شان كنم و صد تازيانه‌شان زنم . » سرانجام بصريان ، تا زخميان و امان يافتگان‌شان ، با على پيمان فرمانبردارى بستند و چون از همه‌شان پيمان بگرفت در بيت المال نگريست . ششصد هزار [ درم 
  ] در آن بود . همه را در ميان رزم آوران روز جمل بهر كرد . كه به هر يك پانصد [ درم 
  ] رسيد . به آنان گفت :\r\n- « اگر در جنگ شام خداتان پيروز گرداند ، همين بهر را به شما دهم . فزون بر آن چه پيوسته مىگيريد . » پس ، سبائيان در اين باره ، در پشت سر على چيزها گفتند و بر او خرده‌ها گرفتند . »\r\n\r\n[ رفتار على ( ع ) با هماوردان روز جمل 
  ]\r\nشيوهء على آن بود كه پشت كرده‌اى را نكشد و جان زخم خورده‌اى را نگيرد ، و پرده‌اى ندرد و خواسته‌اى نستاند .\r\nدر آن روز گروهى به على گفتند :\r\n- « چرا كشتن‌شان را روا مىدارى و خواسته‌شان را نه ؟ »\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nعلى گفت :\r\n- « اين مردم همانند شمايند . هر كس كه از ما در گذرد از ماست و ما نيز از اوييم . هر كس كه سر سختى كند و كشته شود ، جنگيدن با او را به جان پذيرم . ليك شما را به پنج يك او نيازى نباشد . » در آن روز خارجيان سخن بسيار گفتند .\r\nعلى مژدهء پيروزى را به كارگزار خود در مدينه بنوشت .\r\n\r\n[ على ( ع ) و زياد بو سفيان كه از جنگ باز نشسته بود 
  ]\r\nزياد پور بو سفيان از كسانى بود كه از جنگ جمل باز نشسته بودند . چون جنگ پايان گرفت ، على ياد زياد كرد ، كه چرا كندى كرده است ؟ برادرزاده‌اش عبد الرحمان بو بكره كه خود امان گرفته بود ، گفت :\r\n- « اميرا ، زياد امان مىخواهد ؟ » على گفت :\r\n- « برخيز ، راه را بنماى و مرا نزد زياد بر . » عبد الرحمان برخاست و با هم برفتند . چون نزد زياد رسيدند على گفت :\r\n- « باز نشسته‌اى و چشم بداشته‌اى ، هان ؟ » زياد پوزش خواست و على پوزش وى بپذيرفت . على از زياد راى خواست كه بر كار بصره كه را بگمارد و خواست هم زياد را بر كار بصره نهد .\r\nزياد گفت :\r\n- « اميرا ، مردى هم از خاندان خويش را برگزين كه مردم را دل از وى آسوده‌تر و آرام‌تر خواهد بود . من نيز كارهاى او بگزارم و بر او راى زنم . » پس ، دربارهء پور عباس همسخن شدند و از هم جدا شدند . چنان كه على كار باج و گنج خانهء [ بيت المال 
  ] بصره را به زياد سپرد .\r\n\r\n[ سبائيان بىبار على كوچيدند 
  ]\r\nسبائيان درنگ نكردند و بىبار على [ از بصره 
  ] بكوچيدند . على خود نيز در پىشان بكوچيد . باشد كه اگر در سرشان كارى بود بازشان دارد . كار اينان اگر نمىبود على خود\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nبر آن بوده است كه چندى را در بصره بماند . [ 331 
  ] در جنگ جمل ، شمار كشتگان دو سوى ، ده هزار بوده است .\r\n\r\n[ گزارش جنگ در چنگال لاشخوران 
  ]\r\nمردم گفته‌اند :\r\nمردم مدينه ، هم روز پنجشنبه روزى كه جنگ جمل روى داده بود ، پيش از رفتن خورشيد ، از كار جنگ آگاه شدند . بدين گونه كه در آبگاهى در پيرامون مدينه لاشخورى را در پرواز ديدند كه چيزى در چنگال داشت . چشم از آن برنگرفتند تا بر زمين نشست . با وى دست مردى را ديدند كه بر انگشت‌اش انگشترى با نگار « عبد الرحمن عتّاب » بود .\r\nهم بدين‌سان بود كه مردم ميانهء مكه و مدينه ، چه آنها كه از بصره دور بوده‌اند ، يا بدان نزديك ، اندك اندك از دستها و پاهايى كه لاشخوران مىآورده‌اند ، از پيشامد آن جنگ آگاهى يافتند .\r\n\r\n[ گسيل كردن عايشه و ياران او 
  ]\r\nنخستين روز ماه رجب سال سى و شش هجرت بود كه على عايشه را با بار و برگى كه شايستهء وى بود گسيل داشت . نيز همهء ياران‌اش را كه زنده مانده بوده‌اند ، جز آنها كه خود ماندن مىخواسته‌اند ، همگى را با وى راهى كرد و خود به چند ميل همراه او برفت و وى را پيش انداخت . فرزندان‌اش را يك روز به همراهى عايشه فرستاد .\r\n\r\n[ آن چه ميان معاويه و قيس پور سعد گذشت 
  ]\r\nپس از كشته شدن عثمان ، على پور بو طالب ، قيس سعد عباده را بر كار مصر گماشت . سعد راهى شد و چون به مصر رسيد ، از مردم مصر براى على پيمان گرفت . با مردم نرمى كرد . چنان كه همگى وى را پذيرفتند . جز مردم خرنبا كه كشتن عثمان بر آنان گران آمده بود . بيش و كم ده هزار مرد بوده‌اند . همه از چهره‌هاى شناخته . قيس برانگيختن‌شان را خوش نمىداشت . پس ، به آنان پيام داد . پاسخ دادند :\r\n- « ما با تو سر جنگ نداريم . كارگزاران‌ات را بفرست كه زمين زمين تو است . ليك ، ما را يك چند به خود واگذار . تا بنگريم كه كار اين مردم به كجا خواهد رسيد . »\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nپس ، قيس از ايشان دست بداشت و كارگزاران خويش را به آن سوى گسيل كرد و از ايشان باج بستانيد . پس از چندى ، گروهى در مصر بر قيس برشوريدند . ليك قيس با ايشان نرمى مىكرد . قيس مردى بخرد و راىمند بود . باج مىگرفت و كس با وى نمىستيزيد .\r\nآن گاه كه على به سوى بصره و ياران عايشه بيرون شده بود ، قيس در مصر بر كار آن مرز و بوم بود . على به كوفه باز آمده بود و قيس همچنان در مصر به سر مىبرد . قيس ، بر معاويه از همه كس گران‌تر مىبود . چه ، وى به شام نزديك بود و معاويه بيم از آن داشت كه على با كوفيان از يك سوى ، و قيس با مصريان از ديگر سوى بر او بتازند و از دو سوى در ميان‌اش گيرند .\r\nاز اين رو ، معاويه به قيس نامه نوشت . على در آن هنگام در كوفه بود . معاويه در آن نامه كشتن عثمان را گناهى بزرگ شمرد [ 332 
  ] و به قيس گفت :\r\n- « اين يارت على بود كه مردم را به كشتن عثمان وا داشته است . » قيس را در اين نامه به پيروى از خويش خواند و گفت :\r\n- « فرمانروايى بصره و كوفه را - اگر پيروز شوم - به تو خواهم داد . حجاز را نيز به خويشان تو ، هر كس كه تو بخواهى . » نيز گفت :\r\n- « جز اين را نيز ، هر چه را كه دوست بدارى ، از من بخواه . كه هر چه بخواهى به هيچ روى از آن دريغ نكنم . » قيس به معاويه پاسخ نوشت و در آن از بىگناهى خويش و بىگناهى على سخن گفت كه :\r\n- « نه من و نه على هيچ يك ، در كشتن عثمان انباز نبوده‌ايم . » دربارهء پيروى خود از معاويه ، از وى درنگ خواست و گفت :\r\n- « در اين باره نگريستم و در آن مرا رايى است . » معاويه چون نامهء قيس را بخواند و در آن نيك نگريست ، قيس را نه به خود دور ديد و نه نزديك . بيم از آن داشت كه نيرنگى در كار باشد . اين بود كه نامه‌اى ديگر نوشت و در آن به قيس گفت :\r\n- « در نامه‌ات ، تو را نه چندان نزديك ديده‌ام كه در آشتىات دانم . و نه چندان دور كه در\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nجنگ . كسى چون من نيرنگ نخورد كه اسبان و مردان بىشمار دارم . » قيس چون نامهء معاويه را بخواند و بدانست كه معاويه سر دوانيدن را نپذيرد ، راز خويش فاش كرد . به معاويه نوشت :\r\n- « در شگفت‌ام كه از من فريب خورى و در من آزبندى و به نيرنگ راى من جويى ، يا مرا وادارى كه از فرمان مردى كه به فرمانروايى از همه كس سزاوارتر ، و در سخن از همه راستگوتر ، و از همه كس به پيمبر نزديكتر ، و از همه كس رهيافته‌تر است تن زنم . آن گاه ، مرا به فرمانبردارى از خويش خوانى ، فرمانبردارى از مردى كه از اين كار از همه كس دور تر ، و سخن‌اش از همه نارواتر ، و خود از همه گمراه‌تر و از خدا و پيمبر و راهش از همه بيگانه‌تر است ، كسى كه پور گمراهان و گمراه كنندگان است و سركشى از سركشان گند ابليس است . اين كه گفتى كه سواران و پيادگان را بر تو گرد كنم . . سوگند كه اگر تو را چنان به خود سرگرم نكنم كه تنها به جان‌ات انديشى ، ناگزير بخت با تو يار باشد .\r\nبدرود . » اين نامهء قيس چون به معاويه رسيد معاويه از قيس نوميد شد و چون بودن‌اش در مصر بر وى گران بود ، اين بود كه از راه نيرنگ و فريب درآمد .\r\n\r\nسخن از نيرنگى كه معاويه بر قيس زد و كارساز بود\r\nمعاويه نيرنگ را با قيس آغاز كرد تا مگر وى را از چشم على بيندازد . گاه نامه‌اى مىساخت از قيس به سوى خود ، كه قيس در آن گويد : كشتن عثمان را زشت مىداند [ 333 
  ] و از اين كار توبه كند ، و اين كه دلش با وى است و گرايش به دو دارد . و چيزهايى مانند اين ، گاه پيكى مىساخت كه از سوى قيس به شام آمده است . به پيك مىآموخت تا از زبان قيس چيزهايى گويد كه دل پيروان‌اش را در شام نيرو بخشد . گاه به استواران و نزديكان خويش مىگفت :\r\n- « قيس را دشنام مگوييد كه وى از پيروان ماست . اندرزهايش در نهان به ما مىرسد .\r\nمگر نمىبينيد كه با برادران و ياران ما چه رفتار نيكويى دارد ، روزىشان را چگونه دهد ، راههاشان را چگونه امن سازد ، به هر سوارى از شما كه به نزد او رود چگونه نيكى كند ؟ » كارآگهان و چشمان على در شام اين همه را بشنيدند و شنيدهء خويش را به على بنوشتند .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nبارى ، معاويه چندان نيرنگ زد تا سرانجام قيس از چشم على بيفتاد . چنان كه على استواران خويش را گرد كرد و گزارشى را كه از كار قيس دريافت كرده بود به آگاهىشان برسانيد . گفتند :\r\n- « اى امير مؤمنان ، در كار قيس ، گمان را فرو گذار و به باور روى آر . قيس را بر كنار دار و مردى استوار را به جاى قيس فرست . » على گفت :\r\n- « به خدا كه در كار قيس هر چه گويند هيچ باور نكنم . » عبد الله جعفر گفت :\r\n- « او را بر كنار دار . به خدا ، اگر آن چه مىشنويم راست باشد ، قيس خود كنار نرود . » در اين بودند كه نامه‌اى از قيس به على رسيد كه :\r\n- « مردانى از من درخواسته‌اند كه از ايشان دست باز دارم و آنها را واگذارم تا كار مردم راست آيد . تا ببينيم و ببينند كه چه بايد كرد . پس بر آن شدم كه دست از ايشان بدارم و در كار جنگ با آنها شتاب نكنم . باشد كه خداوند دلهاشان را به سوى ما آرد . » عبد الله جعفر گفت :\r\n- « اى امير مؤمنان ، بيم از آن دارم كه كه اين نشانهء همداستانى قيس با آنان باشد . او را جنگ با ايشان فرما . » پس ، على به قيس نوشت :\r\n- « بارى ، سوى اينان كه مىگويى راهى شود . اگر چون ديگران پيمان ببستند چه خوب . و گر نه با آنان نبرد كن . بدرود . » نامه على چون به قيس رسيد خويشتن نتوانست داشت . به على نوشت :\r\n- « بارى ، اى امير مؤمنان ، در شگفتم كه فرمان به جنگ كسانى دهى كه دست از تو بداشته‌اند و تو را در جنگ با دشمنان‌ات آسوده گذاشته‌اند . هر گاه با ايشان نبرد كنى ، به دشمن‌ات پيوندند . سخنم را بشنو و از آنان دست بدار كه راى آن است كه واگذارىشان . » چون نامه قيس به على رسيد ، نامه را بر ياران خويش بخواند .\r\nعبد الله جعفر گفت : [ 334 
  ] - « محمد بو بكر را به مصر فرست كه از پس كار مصر بر مىآيد . من دربارهء قيس\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nسخنها و چيزها شنيده‌ام . » وى همان را مىگفت كه معاويه در ميان مردم مىپراكنده است .\r\nچنين بود كه على فرمان محمد بو بكر را براى كاردارى مصر بنوشت .\r\nبارى ، چون محمد به مصر رسيد ، قيس از مصر به مدينه بازگشت . زيرا مروان و اسود بخترى وى را بترسانيده بودند . چون از جان خويش در بيم شد ، شتابان به سوى على بر نشست و به دو پيوست . معاويه كه از كار قيس آگاه شده بود ، در خشم رفت و از سر خشم نامه‌اى به مروان و اسود نوشت كه :\r\n- « شما با راى و جايگاهى كه قيس راست به على نيرو بخشيده‌ايد . به خدا سوگند ، اگر على را به صد هزار مرد رزم كمك مىداده‌ايد ، چندان به خشم نمىآمده‌ام كه قيس را به نزد على فرستيد . » قيس چون پيش على آمد و كار خويش را هر چه بود همه را بر او بازگفت ، و سپس ، همگى از كشته شدن محمد بو بكر آگاه شدند ، على نيك دريافت كه قيس در مصر با چه دشواريهاى بزرگى مىساخته و با آنها راه مىآمده است . و دانست كه هر كه وى را به بر كنار كردن قيس واداشته نيكخواه او نبوده است . از آن پس ، على هيچ گاه از راى قيس سر بر نمىتافته است .\r\n\r\n[ جنگ صفّين 
  ] [ پيراهن عثمان و انگشتان زنش نايله 
  ]\r\nنعمان بشير پيراهن خون آلودى را كه عثمان در آن كشته شده بود ، با خود به شام برد .\r\nانگشتان نايله را نيز ببرد كه تكه تكه بود : دو انگشت و بخشى از كف دست ، و دو انگشت كه از بن بريده بود ، با نيمى از انگشت شست . معاويه پيراهن عثمان را بر منبر نهاد و آن انگشتان را به منبر بياويخت و به دستاويز آن على را نكوهش مىكرد . به لشكرهاى خويش نامه نوشت كه همه بيامدند . يك سال گريستند و پيراهن همچنان آويخته بود . از شاميان بسا كسان كه سوگند خوردند كه با زن نياميزند ، تن به خفت و خيز نشويند ، مگر بدان چه در خواب بينند ، بر بستر نخوابند ، تا هنگامى كه كشندگان عثمان را و كسانى را\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nكه در اين راه در برابرشان بايستند ، بكشند ، يا خود كشته شوند .\r\n\r\n[ راهى شدن على ( ع ) به سوى صفّين 
  ] [ و آن چه در اين راه گذشت 
  ]\r\nعلى چون از كار معاويه و نيرنگهايش آگاه شد ، و زان پس كه پيكى چند به سوى وى فرستاد ، خود از كوفه بيرون شد و در نخيله اردو زد . [ 335 
  ] عبد الله عباس و كسانى كه در بصره با وى برخاسته بودند نيز در نخيله به على پيوستند و على از نخيله به آهنگ صفين آماده شد . نخست از ياران‌اش راى خواست . گروهى گفتند ، سپاه را گسيل كند و خود در جاى خويش بماند . گروهى گفتند ، خود نيز گسيل شود . سرانجام على خود جز رفتن نخواست و سپاه را به همين آهنگ بساخت و بياماييد .\r\nاز آن سوى ، معاويه چون از كار على آگاه شد ، وى نيز عمرو عاص را پيش خواند و از وى راى خواست .\r\nعمرو عاص گفت :\r\n- « اگر گفته‌اند كه على خود با سپاه خويش راهى شود تو نيز راهى شو . راى و نيرنگ خويش را از او دور مدار . » معاويه گفت :\r\n- « پس ، سپاه را آماده ساز . » عمرو به سوى مردم بيرون شد و آنان را به جنگ با على فرا خواند . از ناتوانى على و ياران على با مردم سخن گفت كه :\r\n- « عراقيان بپراكنده‌اند . ديگر شكوهشان بشكسته است و خود از برش بيفتاده‌اند از ديگر سوى ، بصريان سر على ندارند ، كه على از آنان بسيار كشته و بسيار داغدار كرده است . بزرگان‌شان در روز جمل نابود شده‌اند . على اينك نه با سپاهى گران ، كه با گروهى اندك راهى شده است ، كه برخىشان خليفه‌تان را كشته‌اند . خدا را ، مباد كه حق خويش را پايمال كنيد و خون خويش را فرو نهيد و تباه سازيد . » على ، زياد نضر را با هشت هزار سپاهى پيش فرستاد كه شريح پور هانى با وى همراه بود . از تيسپون معقل قيس را با سه هزار كس گسيل كرد و به وى گفت كه از راه موصل رود و آن گاه به وى پيوندد . خود نيز راهى شد . چون به رقّه رسيد به رقّيان گفت :\r\n\r\n","description":"","footnote":"","page_name":" 484 ","page_number":484},
  {"content":"\r\n\r\n- « رقّيان ، براى من پل زنيد تا از اين جا از آب بگذرم و سوى شام روم . » رقّيان سر باززدند و كشتىها را نيز نزد خويش بداشتند و از آن دريغ كردند . پس على شتابان از نزد ايشان برخاست و بجنبيد . بدين آهنگ كه از پلى كه در منبج است از آب بگذرد . اشتر را بر آنان نهاد و خود با ياران‌اش از آن جا بكوچيد . برفت تا هم از آن پل بدان سوى آب بگذرد .\r\nاشتر چون كار را چنين ديد رو به رقّيان بانگ زد :\r\n- « مردم اين دژ ، سوى من آييد . به من گوش دهيد . به خدا سوگند ، اگر على از اين جا برود و در شهر خويش براى وى پل نزنيد كه از آن بگذرد ، شمشير را در ميان شما به كار گيرم . مردان‌تان را بكشم ، اين آبادى را ويران سازم و خواسته‌هاتان را به يغما برم . » رقّيان با خود گفتند :\r\n- « اين اشتر است . هر چه گويد ، ناگزير به كار بندد و بدتر از آن نيز كند . » پس بانگ برداشتند :\r\n- « پذيرفتيم . براى شما پل خواهيم زد . به سوى ما باز آييد . » پس على باز آمد . براى او پل زدند و با ياران و ساز و برگ از پل بدان سوى آب بگذشت . على به اشتر فرمود كه با سه هزار كس در آن جا بماند . تا چون همهء ياران از پل بگذرند ، آن گاه ، وى نيز بگذرد . اشتر فرمان به جاى آورد . چنان كه خود واپسين مرد بود كه از آب گذشته بود .\r\nزياد نضر و شريح هانى ، چنان كه گفتيم ، پيشاپيش على از كوفه به راه افتادند و برفتند . از كنارهء فرات و از سرزمين‌هاى كوفه راه سپردند تا به عانات رسيدند . در عانات شنيدند كه على از راه جزيره رفته است و معاويه با سپاه شام از دمشق راهى شده پيش مىآيد . با خود گفتند : [ 336 
  ] - « سوگند كه اين راى نه به سود ماست ، كه ما از اين سوى فرات و على و ياران ديگر ، از آن سوى روند . شماره‌مان اندك است . دستمان از كمك كوتاه است . اگر با سپاه شام برخوريم چه توانيم كرد ؟ » پس برفتند تا در عانات از آب به آن سو روند . كه عاناتيان از اين كار بازشان داشتند و كشتىهاشان را از آنان دريغ كردند . اين بود كه بازگشتند و سرانجام از هيت به آن سوى آب بگذشتند و سپس به على پيوستند . على چون بديدشان گفت :\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n- « پيشتازان مرا ببينيد كه از دنبال به من مىپيوندند ! » بارى ، زياد و شريح پيش آمدند و چون راى خويش را با على باز گفتند على گفت :\r\n- « راىتان درست و استوار بوده است . » آن گاه على راه خويش را پى گرفت و چون از فرات به آن سو بگذشت ، زياد و شريح را پيش فرستاد . معاويه بو الاعور سلمى را با سپاهى گران گسيل كرده بود . زياد و شريح كه با اينان برخورده بودند به على پيام دادند :\r\n- « ما با بو الاعور سلمى كه سپاهى گران از شاميان را با خود همراه دارد ، برخورده‌ايم . ايشان را به سوى راستى خوانده‌ايم و كس نپذيرفته است . دستور چيست ؟ » على از پيش به آنان فرموده بود كه جنگ را نياغازند ، مگر پس از آن كه دشمن را به سوى راستى خوانند . بارى ، خود آغاز كنندهء جنگ نباشند .\r\n\r\n[ گسيل كردن مالك اشتر 
  ]\r\nپس على - كه درود بر او باد - اشتر را به سوى آن دو گسيل داشت . به اشتر گفت :\r\n- « اى مالك ، از زياد و شريح پيام رسيده است كه آن دو ، بو الاعور سلمى را با سپاهى از شاميان در راه ديده‌اند . پيك به من گفته است كه دو سپاه رو در روى يك ديگر ايستاده‌اند .\r\nبشتاب . به ياريشان بشتاب . هر گاه به آنان رسى ، تو خود سالار سپاه باشى . زينهار كه جنگ را تو آغاز كنى . مبادا كه كينه‌شان تو را ، زان پيش كه چندين بار به سوى راستى و دادخوانىشان ، به گناه افكند . به آنان چنان نزديك مشو كه آهنگ آغاز كردن جنگ دارى ، و چنان دور مباش كه گويند از آنان بشكوهيده‌اى . تا من خود به تو پيوندم . من ، به خواست خدا ، از پى تو با شتاب مىآيم . » به زياد و شريح نيز نوشت كه از اشتر بشنوند و از او فرمان برند .\r\nاشتر بيرون شد و راه سپرد تا به آنان برسيد . خويشتن را از جنگ بداشت تا بو الاعور خود تك آورد . كه اشتر و ياران در برابرش بايستادند . چون روز به سر آمد و شب شد ، شاميان باز گشتند و در بامداد دوباره روى آور شدند . كه اشتر نيز با سپاه‌اش ، از جاى خويش پيش آمد و همچنان پيش آمد ، تا جايى كه ديروز بو الاعور در آن ايستاده بود ، بايستاد .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nپس به سنان مالك گفت :\r\n- « سوى بو الاعور رو ، و او را به جنگ تن به تن بخوان . » سنان گفت :\r\n- « به جنگ خود خوانم ، يا به جنگ تو ؟ » [ 337 
  ] اشتر گفت :\r\n- « اگر تو را به جنگ وى فرمايم ، تو با وى خواهى جنگيد ؟ » سنان گفت :\r\n- « به خدا ، آرى . اگر گويى كه با اين شمشير هم با ستون مردانشان درافتم ، خواهم رفت و تا شمشير در ايشان به كار نيندازم باز نخواهم گشت . » اشتر گفت :\r\n- « پسر برادرم . دير زى . به خدا كه مهرم به تو افزون شده است . نه . من تو را به جنگ وى نفرموده‌ام . گفته‌ام تا وى را به جنگ من خوانى . چه ، وى جز با مردان سالمند و دليران و نژادگان نجنگد . و تو - سپاس خداى را - دلير و نژاده‌اى . جز اين كه هنوز جوانى و او با جوانان نبرد نكند . ليك او را به جنگ من بخوان . » سنان سوى بو الاعور رفت و بانگ برداشت :\r\n- « به من امان دهيد كه من پيك باشم . » به وى امان دادند و پيش بو الاعور رفت .\r\nسنان خود گويد : به وى نزديك شدم و گفتم :\r\n- « اشتر تو را به جنگ خويش مىخواند . » سنان گويد : بو الاعور زمانى دراز خاموش ماند و سپس گفت :\r\n- « سبك مغزى و نادانى اشتر ، وى را بر آن داشت تا كارداران عثمان را از عراق بكوچاند . نيز واداشت‌اش تا به همداستانان خويش به خانهء عثمان درآيد و او را هم در خانه خويش بكشد . چنان كه اينك خون عثمان را از او مىخواهند . هان ، مرا به هماوردى او نيازى نيست . » سنان گويد : به وى گفتم :\r\n- « تو خود سخن گفته‌اى . پس بشنو تا پاسخ گويم .\r\nبو الاعور گفت :\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n- « مرا نه به شنيدن سخن‌ات نيازى است ، نه به پاسخ‌ات . از پيش من برو . » ياران‌اش بر سر من فرياد كشيدند و من از آن جا باز گشتم . بو الاعور اگر به من گوش مىسپرد پاسخ اشتر را به وى باز مىگفتم . بارى ، از آن جا باز آمدم و به اشتر گفتم كه بو الاعور از هماوردى تو سر باززده است .\r\nاشتر گفت :\r\n- « بو الاعور انديشهء خويش داشته است . »\r\n\r\n[ برخورد با معاويه و جنگ بر سر آب 
  ]\r\nآن روز را از هم جدا بمانديم و آن شب را پاسدارى مىكرديم . چون بامداد شد ، ناگهان دريافتيم كه بو الاعور و سپاه‌اش در تاريكى شب بازگشته‌اند . چنان كه على نيز بامدادان برسيد و اشتر را با همان پيشتازان در پيشاپيش فرستاد و خود از پس او راهى شد تا باز به وى برسيد و سرانجام با معاويه روياروى شد .\r\nگويد : چون به معاويه رسيديم ، ديديم كه در دشتى گسترده در كنار رود فرات كه پيش از رسيدن ما براى خود برگزيده بود اردو زده است . در آن پيرامون آبشخورى جز همان يك نبود ، كه آن را از آن خويش كرده بود . پس ، بو الاعور را بر اين آبشخور بگماشت كه از آن نگهبانى كند و ما را از آن باز دارد . [ 338 
  ] گويد : از لب فرات بسوى بالا به راه افتاديم . باشد كه آبشخورى جز آن آبشخور براى خويش بيابيم و از آبشخور سپاه معاويه بىنياز شويم . ليك آبشخورى نيافتيم .\r\nگويد : پس نزد على بازگشتيم و به وى گفتيم كه سپاه تشنه است .\r\nاشتر به على گفت :\r\n- « اينان به آبشخور و جايگاه آسان از ما پيشى گرفته‌اند . اگر بپذيرى از اين جا بكوچيم . آنان را پشت سر نهيم و به سوى همان آبادى رويم كه معاويه و سپاه‌اش از آن آمده‌اند . تا در آبگاه [ 1 
  ] ايشان فرود آييم . چه ، اگر راهى شويم آنان نيز از پى ما راهى گردند و چون به ما رسند فرود آييم و با هم برابر شويم . » على راى اشتر را نپسنديد و گفت :\r\n\r\n\r\n","description":"","footnote":"\r\n[ ( 1 ) 
  ] آبگاه به جاى منزل . منزل در اين جا به معنى آبشخور و آبگاه است .\r\n","page_name":" 488 ","page_number":488},
  {"content":"\r\n\r\n- « چنين نيست كه همهء سپاهيان را توان رفتن باشد . » بارى ، على سپاه‌اش را در آن جا فرود آورد و به ياران گفت :\r\n- « با آنان بر سر آب بجنگيد . » از سويى ، پيكى براى معاويه فرستاد و به وى پيام داد :\r\n- « اينك ، ما به سوى تو آمده‌ايم و بر آنيم كه خويشتن از جنگ بداريم تا هر دو سوى در كار خويش نيك بنگريم . ما از جنگ با تو سرباز زده‌ايم . ليك تو آن را آغاز كرده‌اى .\r\nاين آب را از ما بازداشته‌اى . آبشخور را براى ياران‌ام آزاد گذار تا در كار بنگريم . اگر خوشتر مىدارى ، پس ، كارى را كه براى آن آمده‌ايم فرو نهيم و جنگ هم بر سر آب كنيم . تا هر كه پيروز شد همو آب بياشامد . » معاويه از ياران راى خواست . پرسيد :\r\n- « در اين باره شما چه مىگوييد ؟ » بيشتر ياران گفتند :\r\n« چشم‌مان نه روشن ! آب را از ايشان باز مىداريم . چنان كه از عثمان بازداشته‌اند .\r\nاگر [ از تشنگى 
  ] از اين جا بازگردند ، اين خود شكست‌شان خواهد بود . » عمرو گفت :\r\n- « آب را براى ايشان آزاد گذار . چه اينان هرگز تشنه نمانند و تو سيراب باشى . ليك تشنگىشان را به چيزى جز آب فرو خواهند نشانيد . به چيزى كه در ميانهء تو و ايشان است بنگر . » آنك ، فرياد از هر سو بلند شد :\r\n- « آب را از ايشان باز داريد ، كه خدا در روز رستخيز از ايشان باز دارد . » پيك على ، صعصعهء صوحان بود . پس ، صعصعه گفت :\r\n- « در روز رستخيز ، خدا آب را از ناباوران و گنهكاران و مىگساران باز مىدارد . از كسانى چون شما باز مىدارد . » بر وى خروشيدند و به وى دشنام گفتند :\r\nمعاويه گفت :\r\n- « دست از اين مرد بداريد كه وى پيك است . » صعصعه خود گويد :\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nاز نزد معاويه چنان بيرون آمدم كه راى او بازداشتن آب بود . هنوز به على نرسيده بودم كه ديدم سواران معاويه گروه گروه به سوى بو الاعور مىروند و گرد مىشوند ، كه آب را از ما باز دارند . چون چنين شد ، على ما را به جنگ‌شان فرمود . گفت : [ 339 
  ] - « با آنان هم بر سر آب نبرد كنيد . » پس ، نخست تير انداختيم و سپس نيزه افكنديم و آن گاه دست به شمشير برديم . تا بشكستيم‌شان و آب به دست ما افتاد .\r\nگويد : پس گفتيم :\r\n- « نه به خدا ، اينك كه با شمشير بر آب دست يافته‌ايم آنان را از آن نخواهيم نوشانيد . » على كس به سوى ما فرستاد كه :\r\n- « چندان كه نياز داريد از آب برداريد و خود به لشكرگاه باز گردانيد . آب را آزاد گذاريد . چه ، خداوند اگر شما را بر ايشان پيروز گردانيده است هم به سركشى و ستمى است كه آنان كرده‌اند . »\r\n\r\nآغاز نبرد صفّين\r\nسپس ، على روى به ياران بياورد . سرى از سران سپاه‌اش را فرمان مىداد و وى با گروهى به جنگ بيرون مىشد . معاويه نيز سرى از سران خويش را هماورد وى مىكرد و به جنگ مىفرستاد . كه با يك ديگر مىجنگيدند و به لشكرگاه باز مىگشتند . على و ياران‌اش خوش نمىداشته‌اند كه با همهء عراقيان به يكباره ، به جنگ سپاه شام روند . تا مبادا ريشه كن شوند و همگى نابود گردند . كارشان اين بود تا ماه ذى حجة بگذشت .\r\n\r\n[ فروهشتن جنگ به اميد آشتى 
  ]\r\nچون محرم شد ، على و معاويه جنگ را تا پايان ماه فروهشتند . باشد كه در اين ماه بر آشتى دست يابند . پيكها از دو سوى برفتند و بيامدند . سخنها ديرى در ميانه برفت و آشتى پا نگرفت . پس على به مرثد پور حارث جشمى فرمود كه بر شاميان بانگ زند .\r\nشامگاه بود كه آواز داد :\r\n- « هان ، امير مؤمنان به شما چنين مىگويد : من به شما درنگ داده‌ام كه به راستى\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nباز گرديد . سخنم را با كتاب خدا و سخن خدا استوار داشتم . شما را به سوى كتاب خدا خواندم . ليك شما از سركشى دست برنداشته‌ايد و به حق تن در نداده‌ايد . ديگر پيمانى در ميان نمانده است و خداوند نادرستان را دوست نمىدارد . » پس ، شاميان به سوى سالاران خويش شتافتند . معاويه و عمرو عاص در ميان سپاه شدند و سپاه را گروه گروه كردند و بياراستند . شب بود . آتشها برافروخته بودند . على نيز سراسر شب را به همين كار بگذرانيد . سپاه را گروه گروه كرد و بياراست . در ميان سپاه مىچرخيد و به جنگ دليرشان مىكرد .\r\n\r\n[ سفارشهاى على در جنگ صفّين 
  ]\r\nاز سفارشهايى كه على به ياران مىكرد اين بود :\r\n- « اگر جنگ در گرفت و بر آنان پيروز شديد ، هيچ پشت كرده‌اى را مكشيد . جان هيچ زخمى را مگيريد . شرمگاهى را آشكار مكنيد . اندام هيچ كشته‌اى مبريد . اگر به لشكرگاه‌شان رسيد ، هيچ پرده‌اى مدريد . بىآن كه بار يابيد ، به هيچ خرگاهى درون مشويد . از خواسته‌هاشان جز ساز و برگ رزم كه در لشكرگاه دارند ، مگيريد . زنان را ميازاريد و برمينگيزانيد . [ 340 
  ] هر چند شما را دشنام دهند و به فرماندهان و نيكان‌تان ناسزا گويند ، كه زنان ناتوان‌اند . » هم به روز جمل ، هم در صفّين و هم در نهروان ، همين سخن را مىگفت .\r\nنيز ، سپاه را دلير مىكرد و به آنان مىگفت :\r\n- « بندگان خدا ، چشمها را فرو بنديد . آوازها را فرود آريد . سخن كم گوييد . خويشتن را بر رويايى و شمشير زدن و برآويختن استوار داريد و پايدارى كنيد . ياد خدا بسيار كنيد ، باشد كه رستگار شويد . با يك ديگر مستيزيد كه زبون شويد و شكست خوريد . شكيبايى كنيد كه خداوند با شكيبايان [ 1 
  ] است . خدايا شكيبايى و پيروزيشان ده ، و پاداشى كلان‌شان بخش . »\r\n\r\n\r\n","description":"","footnote":"\r\n[ ( 1 ) 
  ] س 8 انفال : 45 ، 46 .\r\n","page_name":" 491 ","page_number":491},
  {"content":"\r\n\r\n\r\n[ سپاه هر سو يازده رده بود 
  ]\r\nچون بامداد شد ، على و معاويه در ميانهء دو پهلوى راست و چپ خويش بايستادند .\r\nمردانى از سپاه شام پيمان مرگ بستند و خويشتن را به دستار به يك ديگر ببستند . بستگان خود در پنج رده بودند . شاميان خويشتن را در يازده رده مىآراستند و به آوردگاه مىآمدند . عراقيان نيز در يازده رده مىرزميدند .\r\nنخستين روز ماه صفر بود كه روز را دوباره بياغازيدند و كارزار كردند . در اين روز سالار سپاه كوفه اشتر بود و سالار سپاه شام حبيب مسلمه . روز چهار شنبه بود . سراسر روز را بجنگيدند و در پايان آن روز چنان دست كشيدند كه دو سوى داد خويش را از يك ديگر بستانيده بودند .\r\nدر روز دوم ، هاشم مرقال از سوى على و بو الاعور سلمى از سوى معاويه هر يك با سواران و پيادگان خويش به جنگ يك ديگر آمدند و سراسر روز را رزميدند و پايدارى كردند .\r\nدر روز سوم ، عمّار ياسر از سوى على ، و عمرو عاص از سوى معاويه با سواران و پيادگان بجنگيدند و نبردى سخت و جانانه كردند . زياد نضر سالار سواران عمّار بود .\r\nعمّار به نضر تاختن فرمود و نضر با سواران خويش تاخت برد كه از آن سوى پايدارى كردند . عمّار خود با پيادگان تاخت برد و پور عاص را پس راند و آنگاه هر يك به سوى خويش باز گشتند .\r\nدر روز چهارم ، محمد پور على كه همان پور حنيفه است بيرون شد . از آن سو ، عبيد الله پور عمر در برابرش پيش آمد . ياران دو سالار پرشمار و انبوه بودند و در ميان‌شان جنگى سخت رفت .\r\nآن گاه عبيد الله پور عمر به محمد پور على پيام داد و او را به هماوردى خويش خواند .\r\nپور على بپذيرفت و بيرون شد . همچنان كه پيش مىرفت على وى را بديد . پرسيد :\r\n- « اين دو كه به جنگ يك ديگر برخاسته‌اند كيان‌اند ؟ » پاسخ شنيد :\r\n- « پسرت محمد ، و عبيد الله پور عمر . » [ 341 
  ] پس ، على ستورش را پيش راند و بانگ زد و محمد را پيش خواند . محمد باز ايستاد و على به محمد گفت :\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n- « ستورم را نگاه دار . » محمد لگام ستور پدر را بگرفت و على خود به سوى عبيد الله پيش رفت و به وى گفت :\r\n- « من با تو مىجنگم . پيش آى . » عبيد الله گفت :\r\n- « نيازى به جنگ توام نيست . » على گفت :\r\n- « چرا ، بيا . » عبيد الله گفت :\r\n- « نه . » چون پور عمر باز گشت ، پور على ، پدر را به سرزنش گرفت كه چرا از جنگيدن بازش داشته و خود به رزم پور عمر رفته است ، كسى كه نه خود و نه پدرش با وى هماورد و برابر نباشند . بارى ، در ميانهء پدر و پسر سخنانى برفت كه گزارشگران بياورده‌اند .\r\nسپس دو سپاه از يك ديگر جدا شدند .\r\nدر روز پنجم عبد الله عباس و وليد عقبه در برابر يك ديگر در آمدند و نبردى سخت كردند . پور عباس به وليد عقبه چنان نزديك شد كه وليد تبار عبد المطلب را دشنام مىگفت . پور عباس به وى پيام داد كه : به جنگ من آى . و او سر باز زد . پور عباس در جنگى جانانه يك تنه در برابر كسان مىرزميد .\r\nدر روز ششم ، قيس سعد انصارى از اين سو ، و پور ذو الكلاع حميرى از آن سو در برابر يك ديگر در آمدند و نبردى سخت كردند و زان پس كه از دو سوى ، بسيار كسان به خاك افتادند ، هر يك به سوى ياران خويش باز گشتند .\r\nدر روز هفتم اشتر به رزم برون شد و باز حبيب مسلمه در برابر او در آمد . روز سه شنبه بود . جنگى سخت‌تر از هر جنگ كردند و در نيمروز بىهيچ برد و باخت از آوردگاه بازگشتند .\r\nآن گاه ، على گفت :\r\n- « تا چند درنگ كنيم ؟ چرا با همهء سپاه‌مان با آنان نجنگيم ؟ » شامگاه روز سه شنبه ، شب چهارشنبه بود كه على در ميان ياران به سخن ايستاد و\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nگفت :\r\n- « سپاس خداى را كه آن چه بريسد كس پنبه نكند و آن چه پنبه كند كس را ياراى بازرشتن نباشد . اگر بخواهد هيچ دو كس دشمن يك ديگر نشوند و مردم در هيچ كار او با يك ديگر نستيزند و كس برترى برتران را ناديده نگيرد . سرنوشت ما و اينان را پيش رانده و در اين جا درگير يك ديگر ساخته است . خدا اگر خود بخواهد در نواختن بشتابد . و كار را خود دگرگون كند . تا ستمگر رسوا شود [ 342 
  ] و همه دانند كه راستى را روى به كدام سوى است . ليك اين جهان را كارگاه و جهان ديگر را آرامگاه نهاده است . تا به آنها كه بد كرده‌اند كيفر دهد و به آنها كه كار نيك ، پاداش نيكو بخشد [ 1 
  ] . هان ، بدانيد كه فردا به رزم اينان خواهيد رفت . از كار خويش خدا را جوييد . امشب را تا توانيد بيدار مانيد . قرآن بسيار خوانيد و از خدا شكيبايى و يارى خواهيد . بكوشيد ، هشيار باشيد و جنگى راستين كنيد . » سپس ، آنگاه كه سپاهيان به سوى شمشيرها و نيزه‌ها و پيكانها روى بردند و آماده‌شان مىكردند ، كعب جعيل تغلبى بر آنان بگذشت و چنين خواند :\r\nمردم را كارى شگفت افتاده است .\r\nفردا ، اين سرزمين از آن كسى است كه پيروز شود .\r\nسخنى راست گويم و دروغ نزنم .\r\nفردا سران تازى همه نابود شوند .\r\nشب شد و على سراسر آن شب را به آماده كردن سپاه بگذرانيد . چون بامداد شد سراسر سپاه بجنبيد و به آهنگ رزم پيش آمد . معاويه نيز با سپاه شام روى بياورد . على از يك يك تيره‌ها و گروهها پرسش كرد . پاسخ دادند كيانند . سرانجام همه را بشناخت و جايگاه‌شان را بدانست .\r\nبه تيرهء ازد گفت :\r\n- « شما كار ازديان را بسازيد . »\r\n\r\n\r\n","description":"","footnote":"\r\n[ ( 1 ) 
  ] س 53 نجم : 32 .\r\n","page_name":" 494 ","page_number":494},
  {"content":"\r\n\r\nبه تيرهء خثعم گفت :\r\n- « كار خثعميان با شماست . » هر تيره‌اى را بگفت كه با همتيرهء خويش بجنگد . اگر تيره‌اى از سپاه‌اش را همتيره‌اى در سپاه شام نبود ، آن تيره را بر نبرد تيره‌اى ديگر مىگماشت .\r\nدر روز چهارشنبه [ روز هشتم 
  ] بود كه دو سپاه سراسر به جنگ برخاستند و آن روز را از بام تا شام نبرد كردند و در شامگاه بىهيچ شكست يا پيروزى به جايگاه خويش بازگشتند .\r\nچون روز پنجشنبه شد كه نهمين روز جنگ بود ، على نماز بامداد را در تاريكى سپيده دم بگزارد . گويند وى نماز بامداد را هيچ گاه چنين در تاريكى نگزارده بود . آن گاه على با همهء سپاه به آوردگاه رفت . على پيش از معاويه به ميدان مىآمد . چون ديدند كه وى سپاه را به آوردگاه بياورده است ، شاميان به پيشواز آمدند .\r\nعلى چون نماز آن بامداد را بگزارد ، نيايش بسيار كرد و در پايان نماز گفت :\r\n- « خداوندا ، اگر بر دشمن پيروزمان گردانى از سركشى دورمان بدار و ما را هم بر راستى استوار دار . اگر آنان را بر ما پيروز كنى ، مرگ در راه خويش را روزىام كن و ياران‌ام را از آسيب آشوب نگاه دار . » آن گاه به رزم بيرون آمد . سالار بال راست سپاه‌اش عبد الله بديل بود و بر بال چپ‌اش عبد الله عباس . قرآن‌خوانان عراق همراه سه تن بودند : عمّار ياسر ، قيس سعد ، و عبد الله بديل . هر دسته از سپاه در زير پرچم خويش بود . على خود با مدنيان در قلب بود : در ميانهء كوفيان و بصريان . بيشتر مدنيان كه در زير پرچم على بودند ، از ياران پيمبر بودند . سپس على با اين آرايش به سوى شاميان پيش رفت .\r\nمعاويه خرگاهى بزرگ برافراشته بود و با كرباسها بپوشانيده بودش . بيشتر شاميان با وى پيمان مرگ بسته بودند . سواران دمشق را گفت تا پيرامون خرگاه‌اش را بگرفتند .\r\nعبد الله بديل سالار بال راست سپاه على ، به سوى حبيب مسلمه تاخت برد . [ 343 
  ] وى بر مسلمه چيره بود . سواران‌اش را كه در بال چپ سپاه شام مىرزميدند ، همچنان بتارانيد . چنان كه در نيمروز واداشت‌شان كه تا خرگاه معاويه پس روند . وى ياران را دلير مىكرد و به رزم وامىداشت . به ياد خداشان مىافكند . خداى را مىستود . معاويه را با زبان بگزيد و دشنام گفت . وى در اين روز نبردى سخت كرد .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nعلى نيز ياران را به جنگ واداشت و گفت :\r\n\r\nسخنى در واداشتن بر جنگ و سفارشهايى كه در آن است\r\n- « خداوند شما را به سودايى رهنمون شده است كه شما را از شكنجه‌اى دردناك برهاند [ 1 
  ] . به شما گفت كه رزمندگان راه خويش را كه در رده‌ها چون ديوارى مسين بجنگند ، دوست بدارد [ 2 
  ] . رده‌هاى سپاه را بياراييد . زره‌داران را در پيش نهيد و رزمندگان بىزره و خود را در پس . دندان‌ها را بر هم بفشريد كه شمشير را در شكافتن سر كندتر مىدارد . در برابر نيزه‌ها در پيچ و تاب باشيد تا نيزه‌ها از نشانه رفتن بلرزند و باز مانند .\r\nنگاه‌تان را بشكنيد كه دليرتر مانيد . آوازها را خاموش كنيد كه اين ، زبونى را دور تر سازد و بر سنگينىتان بيفزايد . پرچمها را ، راست نگاه داريد و جز به دليران مسپاريد . كار نيك آن كرد كه به هماورد خويش بپرداخت . هماورد را بر سر همرزم نيفكند تا سرزنش خرد و پستى كند . چرا نه ؟ كه اين با دو تن برزمد و اين دست باز دارد . بايستد و بنگرد . هر كه چنين كند ، خدا بر او خشم گيرد . كه خدا خود به مردمى گفت : گريز از مرگ يا جنگ - اگر بگريزيد - سودتان ندهد . كه اگر بگريزيد از زندگى جز اندكى ، بهره‌مند نمانيد [ 3 
  ] . از جنگيدن راستين يارى جوييد و از شكيبايى . كه خداوند پس از پايدارى پيروزى بخشد . »\r\n\r\n[ سخن يزيد قيس ارحبى 
  ]\r\nيزيد قيس ارحبى نيز با ياران به سخن ايستاد . پس از ستايش خدا گفت :\r\n- « اينان ، به خدا سوگند ، با ما بدان روى نجنگند كه ما دين را تباه كرده‌ايم و آنان بر سر آن‌اند كه بر پاىاش دارند ، يا حقّى را پايمال كرده‌ايم و بر آن‌اند كه زنده‌اش كنند . با ما بر سر همين جهان مىجنگند . تا شاهى كنند و ستم پيش گيرند . اگر بر شما پيروز شوند - كه آن روز مباد - شما را به كسانى چون سعيد و وليد و عبد الله عامر نابخرد گمراه ، گرفتار كنند . گمراهى كه در نشست‌هاىاش ، خواسته‌اى همسنگ خونبهاى خود و پدر و نياى خويش را به كسىشان دهش كند و آن گاه گويد : خواستهء من است و بر من گناهى نباشد . گويى مرده ريگ باب و مام خويش را مىبخشد . نه . اين خواستهء خداست كه خدا\r\n\r\n\r\n","description":"","footnote":"\r\n[ ( 1 ) 
  ] س 61 صف : 11 .\r\n[ ( 2 ) 
  ] س 61 صف : 4 .\r\n[ ( 3 ) 
  ] س 33 احزاب : 16 .\r\n","page_name":" 496 ","page_number":496},
  {"content":"\r\n\r\nبه ما داده است . بندگان خدا ، برزميد با اين ستمگران كه داورىشان نه بر پايهء چيزى است كه خداوند فرو فرستاده است . با آنان بجنگيد و از هيچ سرزنش مترسيد . اينان همان كسان‌اند كه مىشناسيدشان و آزموده‌ايدشان . به خدا تا امروز بر آن چه خود بوده‌اند ، جز بدى نيفزوده‌اند . » [ 344 
  ]\r\n\r\n[ پور بديل به خرگاه معاويه رسيد 
  ]\r\nعبد الله بديل سالار بال راست سپاه على با شاميان بجنگيد تا به خرگاه معاويه رسيد .\r\nآن گاه ، آنان كه با يك ديگر پيمان مرگ بسته بودند ، پيش معاويه آمدند . فرمودشان تا در برابر پور بديل پايمردى كنند . حبيب مسلمه را كه سالار بال چپ سپاه‌اش بود به نبرد گسيل كرد و حبيب با آن پيمان بستگان و نيز با ياران زير پرچم خويش ، بر بال راست سپاه على تاخت بياورد و بشكست‌شان و عراقيان بتاريدند . جز پور بديل و دويست يا سيصد تن از قرآن‌خوانان ، كس پايدارى نكرد كه پور بديل و آن كسان پشت به يك ديگر دادند و مىرزميدند . ديگران همگى بگريختند . على به سهل حنيف فرمود تا با ياران مدنى خويش پيش تازد كه بتاخت و گروههايى از سپاه شام در برابرشان در آمدند و پاتك زدند .\r\nچنان كه به بال راست ، تا جايگاه على در قلب براندندشان و على و فرزندان‌اش كه با وى بودند به سوى بال چپ رفتند .\r\nگزارشگر گويد : به خدا مىديدم كه تير از فراز شانهء على مىگذشت . پسران‌اش خود را سپرش مىكردند . پيش مىافتادند و در ميان على و شاميان مىايستادند . كه هر گاه يكىشان چنين مىكرد دستش را مىگرفت و به پيش يا پس مىافكندش . در اين هنگام چشم احمر بردهء بو سفيان يا عثمان بر او افتاد . على بشناخت‌اش و گفت :\r\n- « به خداى كعبه ، خدام بكشد اگر تو را نكشم يا توام نكشى . » پس على به سوى آن برده روى برد . كيسان بردهء على به نبردش پيش آمد . دو زخم داد و ستد كردند و بردهء اموى كيسان را بكشت . على كه چشم مىداشت ، دست در گريبان زره‌اش برد و وى را به سوى خويش كشيد و بر شانه‌اش بالا برد . گويى پاهايش را كه به گرد گردن على تكاپو داشته‌اند ، هم اكنون به چشم مىبينم . سپس ، بر زمين‌اش چنان بكوفت كه شانه و بازوىاش بشكست . دو فرزندش حسين و محمد با شمشيرشان به جان‌اش افتادند و چون بكشتندش سوى پدر بيامدند . حسن در آن جا ايستاده بود . على\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nبه وى گفت :\r\n- « پسرم ، چرا آن نكردى كه دو برادرات كرده‌اند ؟ » حسن گفت :\r\n- « اى امير مؤمنان ، از پس برآمدند و نيازى به من نبود . » سپس ، شاميان به على نزديك شدند . نزديك شدن‌شان ، به خدا ، هيچ بر شتاب‌اش نيفزوده بود .\r\nحسن به وى گفت :\r\n- « چه زيان داشت اگر تندتر مىرفتى و به ياران‌ات كه در برابر دشمن‌ات پايمردى كرده‌اند ، مىرسيدى ؟ » على گفت :\r\n- « پسرم ، پدرت را روزى است كه از وى در نگذرد . اگر تند روم آن روز ديرتر نرسد و اگر آهسته روم شتاب نگيرد . [ 345 
  ] پدرت را باك نيست كه خود بر مرگ افتد يا مرگ بر او . »\r\n\r\n[ مالك تاريدگان را به پايدارى وا مىدارد 
  ]\r\nعلى چون به سوى چپ روى آورد ، اشتر كه به سوى هراسيدگان بال راست مىدويد ، به على برخورد .\r\nپس به اشتر گفت :\r\n- « مالكا . » مالك پاسخ داد :\r\n- « گوش به فرمانم ، اميرا . » على گفت :\r\n- « پيش اينان رو ، و به ايشان بگو : از مرگ كه بر آن چيره نتوانيد بود . به سوى زندگى ناپايدار از چه مىگريزيد ؟ » مالك اشتر برفت . آنان را تاران و گريزان ديد . همان سخنان را كه على فرموده بود به ايشان باز گفت .\r\nآن گاه به آنان گفت :\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n- « سوى من آييد . من مالك پور حارث‌ام . » سپس گمان كرد كه مردم وى را به نام اشتر بيشتر مىشناسند . اين بار گفت :\r\n- « من اشترم . سوى من آييد . بياييد . » گروهى روى آوردند و گروهى برفتند . پس به آنان گفت :\r\n- « فلان پدرتان را گاز گرفتيد . از امروز چه بد جنگيده‌ايد . مردم ، مذحجيان را پيش من آريد . » مذحجيان پيش آمدند و مالك گفت :\r\n- « سنگ سخت را گاز گرفتيد . خدا را هيچ خشنود نكرده‌ايد . در جنگ با دشمن خويش با خدا نبوده‌ايد . چرا چنين ! مگر شما فرزندان جنگ ، و مردان تاخت و تاز و جوانان پگاهان ، و سواران دشمن گير ، و مرگ هماوردان ، بارى ، همان مذحجيان نيزه افكن نباشيد ! كه در توختن كين كس از ايشان پيشى نمىگرفت و خونشان هيچ گاه به هرز نمىرفت ؟ شما در هيچ نبردى زبون نبوده‌ايد . شما دليران شهر خويش‌ايد . آن چه امروز كنيد در يادها بماند و از آن سخن خواهند گفت . از سخن ماندگار بپرهيزيد ، با دشمن نبردى راستين كنيد . كه خدا با راستان است . سوگند به آن كه جان مالك به دست اوست ، از اينان - با دست شاميان را نشان داد - هيچ كس نيست كه در برابر محمد ( ص ) بال مگسى باشد . نيكو نكوفتيدشان . سياهى روىام را بزداييد كه خون به چهره‌ام باز گردد .\r\nبر اين تودهء بزرگ بتازيد . زيرا كه اگر خداش درهم شكند دو بال‌اش نيز خود بشكند چنان كه دنبالهء سيل هم از آغازش پيروى كند .\r\nگفتند :\r\n- « ما آماده‌ايم . هر كجا كه بخواهى ما را ببر . » [ 346 
  ] پس ، با آنان آهنگ تودهء شاميان كرد كه به بال راست نزديك بودند . با ياران پيش مىتاخت و شاميان را پس مىراند . جوانانى از همدان پيش وى آمدند . همدانيان در آن روز هشتصد تن بودند كه پس از ديگران بتاريدند . در بال راست سپاه على پايدارى كرده بودند . صد و هشتاد تن از ايشان به خاك افتاده بودند . يازده تن از سران‌شان كه پرچم را پياپى به دست گرفته بودند كشته شدند . بارى ، همدانيان چون به اشتر برخوردند به وى گفتند :\r\n- « كاش ، از تازيان به همين شمار كه اينك باشيم با ما مىبودند و با ما پيمان مرگ\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nمىبستند . پيش مىرفتيم و باز نمىگشتيم تا كشته شويم يا پيروز آييم . » مالك اشتر به ايشان گفت :\r\n- « سوى من آييد . من خود با شما پيمان بندم كه هيچ باز نگرديم تا پيروز شويم ، يا بميريم . » پس ، سوى اشتر بيامدند و در كنارش بايستادند . اشتر با ياران پيش تاخت . تاريدگان به وى مىپيوستند . شاميان گروه گروه مىآمدند . وى پايدارى مىكرد و مىتارانيدشان .\r\nشمشير پهن يمانى به دست داشت . هر گاه فرو مىداشت‌اش ، به آب روان مىمانست .\r\nچون بر مىداشت‌اش ، مىدرخشيد و چشمها را خيره مىساخت . با آن بر دشمن مىكوفت و مىگفت :\r\n- « سختىها [ آيند 
  ] و سپس از ميان روند . » حارث جهمان اشتر را بديد كه روىاش در آهن پوشيده بود . وى را نشناخت . به وى نزديك شد و گفت :\r\n- « خداىات به كار امروزت ، از سوى امير مؤمنان و ياران‌اش ، پاداش نيك دهاد . » اشتر وى را بشناخت و گفت :\r\n- « پور جهمان ، كسى چون تو از نبردى كه من در آنم بر كنار نمىماند . » چون سخن گفت ، پور جهمان بشناخت‌اش . اشتر مردى بلند بالا و تنومند بود .\r\nپور جهمان گفت :\r\n- « برخى تو گردم . نه به خدا . هم اكنون دانسته‌ام كه در اين جايى . از تو جدا نشوم تا بميرم . » منقذ و حمير ، پسران قيس ناعطى ، اشتر را بديدند . منقذ به حمير گفت :\r\n- « وى در ميان تازيان بىهمتاست . اگر جنگ به پندار نيك كند . » حمير گفت :\r\n- « پندار نيك مگر جز اين است كه كند ؟ » منقد گفت :\r\n- « مىترسم كه از تلاش خويش پادشاهى جويد . » اشتر در يكى از تاختهايى كه برد ، شاميان را چندان پس براند كه به رده‌هاى معاويه‌شان برسانيد . ميان نماز پسين و شام بود . به عبد الله بديل رسيد كه گروهى از\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nقرآن‌خوانان با وى بودند . دويست تا سيصد تن بودند . به زمين چسبيده بودند . مرده را مىمانستند . اشتر شاميان را از برابرشان بتارانيد . برادران خويش را ديدند [ 347 
  ] كه به ايشان نزديك شده‌اند ، پرسيدند :\r\n- « امير مؤمنان چه كرده است ؟ » پاسخ دادند :\r\n- « زنده و نيكوست . در سوى چپ مىجنگد و ياران در پيشاروىاش نبرد كنند . » گفتند :\r\n- « سپاس خداى را . پنداشته بوديم كه وى و شما نابود شده‌ايد . »\r\n\r\n[ پور بديل از مالك سرپيچيد و كشته شد 
  ]\r\nعبد الله بديل به ياران گفت :\r\n- « خداتان بيامرزاد ، پيش رويم . » اشتر كس به سوى وى فرستاد كه :\r\n- « چنين مكن . همين جا بمان و پايدارى كن . كه ياران را اين خوش‌تر است و تو و ياران از آسيب دور تر مانيد . » نشنيد و همچنان به آهنگ معاويه پيش رفت . در پيرامون‌اش كسانى بودند چون كوه آهن . دو شمشير به دست داشت و برون شد . در پيشاروى ياران‌اش بود . هر كس را كه به وى نزديك مىشد مىكشت . تا نه تن را بكشت . به معاويه نزديك شد . از هر سو به رزم او برخاسته بودند . در ميان‌اش گرفتند . چنان كه از ياران‌اش شمارى را از پاى در آوردند و گروهى تاران و گريزان بازگشتند .\r\nپس ، اشتر ، پور جهمان را به رزم گسيل كرد و او بر شاميانى كه در پى ياران تاريدهء پور بديل بوده‌اند ، تاخت برد و آنان را از دشوارى به در آورد . چون به اشتر رسيدند . اشتر گفت :\r\n- « آيا راى من از رايى كه خود براى خويش زده‌ايد بهتر نبوده است ؟ مگر نفرموده بودم كه بمانيد و پايدارى كنيد ؟ » معاويه چون پور بديل را بديد كه مىكوبد و پيش مىآيد ، پرسيد :\r\n- « اين همان ميش‌شان نيست ؟ »\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nهمين كه پور بديل كشته شد ، معاويه كس فرستاد تا ببيند كه كيست . كس نشناخت‌اش . پس خود به سوى وى برفت . در كنارش بايستاد و گفت :\r\n- « آرى ، اين پور بديل است . چنان است كه [ حاتم طايى [ 1 
  ] 
  ] سرايد :\r\nمرد جنگ اگر جنگ‌اش بگزد ، جنگ را بگزد .\r\nو اگر جنگ روزى براى وى آستين بالا زند وى نيز بالا زند .\r\nآن گاه اشتر سخت بتاخت و شاميان را از جايى كه بودند پس راند و آنان را به آن پنج رده برسانيد كه خود را با دستار به يك ديگر بسته بودند و در پيرامون معاويه بودند . سپس ، بار ديگر بر آنان بتاخت چهار ردهء همبسته را به خاك افكند . چون به ردهء پنجم در پيرامون معاويه رسيد ، معاويه اسب خويش را بخواست و بر آن بر نشست .\r\nمعاويه خود مىگفت :\r\nمىخواستم كه بگريزم . ليك به ياد سرودهء پور إطنابه افتادم كه گويد : [ 348 
  ] آزرمم سر باز زد و آزمون‌ام . .\r\nو ستايشى كه به بهاى پر سود مىخريدم . .\r\nو سختىهايى كه بر خود هموار مىكردم . .\r\nو پيش رفتن‌هايم به سوى پهلوانان چالاك . .\r\nو اين سخن‌ام به گاه آشفتگى ، كه به خود مىگفتم :\r\nپايدارى كن ، تا بستايندت ، يا به مرگ بيارمى .\r\nآرى ، اين سخن پور اطنابه مرا از گريختن باز بداشت .\r\nعلى چون بديد كه سوى راست سپاه‌اش به جايگاه خود بازگشته و سپاه دشمن را از برابر خويش رانده است ، به سوى آنان آمد . چون برسيد گفت : [ 349 
  ] - « ديده‌ام كه چگونه بگريختيد و از رده‌هاتان دور شديد و فرومايگان و بيابان زيان شام\r\n\r\n\r\n","description":"","footnote":"\r\n[ ( 1 ) 
  ] طبرى 6 : 3300\r\n","page_name":" 502 ","page_number":502},
  {"content":"\r\n\r\nشما را پس راندند ، شما را . . كه از بزرگان و برجستگان تازى و از شب زنده‌داران و قرآن‌خوانان و فراخوانان مردم به سوى راستى بوده‌ايد هنگامى كه لغزندگان در گمراهى بوده‌اند . اگر پس از پشت كردن دوباره روى نياورده بوديد و پس از گريز باز نتاخته بوديد ، كيفر آنان كه به روز رزم پشت به دشمن كنند ، گردنگير شما مىبود و نابود بوده‌ايد . ليك آن چه دلم را خنك كرده و خشمم را اندكى فرونشانيده است ، اين بود كه ديدم سرانجام پس رانديدشان ، چنان كه آنان شما را پس راندند . از پايگاه‌شان دور كرديدشان ، چنان كه آنان كردند . سرهاشان را از تن بر مىداشتيد ، چنان كه در گريختن ، پسينشان بر پيشين سوار مىشد . همچون شتران كه كس در پىشان بتازد و سرگشته‌شان كند . پس اينك پايدارى كنيد . خدا دلهاتان را آرام داراد و به باورى استوار پايداريتان بخشاد . هان ، آن كه از جنگ بگريزد ، بر روزهاى زندگى خويش نيفزايد و خدا را خشنود نكند . كه بر سر راستى مردن ، پيش از دچار شدن به خشم خدا ، و زبونى هماره ، و ننگ جاودانه ، و از كف هشتن دستاورد ، و تباهى زندگى ، به كه آدمى بدين چيزها خوى گيرد ، و بر آن استوار ماند . » بارى ، اين بار پايدارى كردند و سواران از دو سوى بر خاك افتادند . ذو الكلاع و عبيد الله عمر كشته شدند . ربيعيان آن گاه كه على به ايشان پيوست ، در ميان ياران خويش بانگ برداشتند كه :\r\n- « على كه به شما پناه آورده است ، اگر هم در ميان شما آسيب بيند ، رسوايى جاودانه را به خود خريده‌ايد و مسلمانان شما را بدشگون خواهند داشت . » شقيق پور ثور به ايشان گفت :\r\n- « اى ربيعيان ، اگر به على هم در ميان شما دست يابند و از شما مردى زنده باشد ، در چشم تازيان بهانه‌اىتان نماند . » بارى ، چون على به ايشان پيوست ، چنان سخت رزميدند كه هرگز نبردى چنان نكرده بودند . در همين باره است كه على ( ع ) خود سرايد :\r\nاز آن كيست پرچم سياهى كه سايه‌اش در تپش است و . .\r\nچون گويند : حضين ، پيش برش ، پيش برد .\r\nآن را به سوى مرگ پيش مىبرد ،\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nتا به گرداب مرگ رسانيد ، چنان كه از آن [ پرچم 
  ] مرگ و خون مىچكيد .\r\nما زخم شمشير و نيزه خويش را به پور هند بچشانيده‌ايم .\r\nچنان كه از جنگ روى بگردانيده و خود بداشته است .\r\nخدا پاداش دهاد يارانى را كه در پهنهء رزم ، تا مرز مرگ بجنگيده‌اند ، مردمى كه چه پاك و بزرگوار بوده‌اند . [ 350 
  ]\r\n\r\n[ سرانجام عمّار ياسر 
  ]\r\nگويد : عمّار را شنيدم كه مىگفت :\r\n- « ياران ، به خدا مردمى را بينم كه چنان شمشيرتان زنند كه بدانديشان به گمان افتند .\r\nسوگند به خدا ، اگر ما را چندان بزنند كه تا خرماستان هجر [ 1 
  ] پس رانندمان ، باز دانيم كه ما درست گوييم و آنان نادرست . » سپس تاخت برد . تا به عمرو عاص برخورد . به عمرو گفت :\r\n- « تو با اين پرچم كه همراه پيمبر ( ص ) بود سه بار جنگيدى و اين بار چهارم است كه نه نيكوتر است و نه پرهيزكارانه‌تر . » گويد : عمّار را ديدم كه سوى هاشم عتبه آمد . پرچم على به دست هاشم بود . به هاشم گفت :\r\n- « اى هاشم ، بهشت زير سايهء شمشير است . امروز با دوستان‌ام ، با محمد و ياران‌اش ديدار كنم . » پس ، هر دو تاخت بردند و باز نگشتند .\r\nچون عمّار كشته شد ، على به ربيعيان و همدانيان گفت :\r\nشما زره و نيزهء من‌ايد . » پس دوازده هزار تن پذيرفتند . على خود بر استر خويش در پيشاپيش ايشان بود . على تاخت برد و اينان نيز چون تاختن يك مرد ، تاخت بردند . چنان كه از شاميان صفى نماند جز اين كه از هم بگسست . هر كه به على نزديك مىشد كارش را مىساخته‌اند . تا سرانجام به معاويه رسيدند .\r\n\r\n\r\n","description":"","footnote":"\r\n[ ( 1 ) 
  ] هجر : بحرين ، يا مركز بحرين .\r\n","page_name":" 504 ","page_number":504},
  {"content":"\r\n\r\n\r\n[ على معاويه را به جنگ تن به تن مىخواند 
  ]\r\nآن گاه ، على به معاويه آواز داد :\r\n- « معاويه ، چرا مردم را در اين ميان ، به كشتن دهى ؟ بيا تا تو را به داورى خدا برم . از ما دو تن آن كه ديگرى را بكشد ، كار بر او راست آيد . » عمرو عاص به معاويه گفت :\r\n- « اين مرد سخن به داد گويد . » معاويه گفت : [ 351 
  ] - « ليك تو سخن به داد نگفتى . تو نيك مىدانى كه كس به جنگ على نرفته است ، جز آن كه على وى را بكشته است . » عمرو گفت :\r\n- « ليك ، جز جنگ تن به تن با على كردن ، زيبندهء تو نيست . » معاويه گفت :\r\n- « چشم آز به جانشينى من بسته‌اى ، هان ! »\r\n\r\n[ پايدارى شاميان و سخنى كه على گفت 
  ]\r\nعلى به گروهى از شاميان برخورد كه از جاى نمىجنبيدند . به ياران گفت :\r\n- « اينان از جاى خود پس ننشينند ، مگر به كوفتن پياپى كه سرها را دو نيم كند ، استخوان‌ها را خرد كند ، مچ‌ها و دست‌ها را بيندازد ، پيشانيهاشان با گرز شكافته شود و ابروان‌شان بر سينه‌هاشان بپاشد . كجاىاند شكيبايان و پاداش‌جويان . » پس گروهى به وى پيوستند . آن گاه على ، پسرش محمد را پيش خواند و به وى گفت :\r\nآهسته و آرام به سوى اين پرچم پيش رو . چون نيزه‌ها را سوى سينه‌شان بگرفتى ، دست بدار ، تا دستور من به تو برسد . » محمد همان كرد كه على به وى فرموده بود . على گروهى هماورد را بياراست . چون محمد به شاميان نزديك شد نيزه‌ها را به سينه‌هاشان نشانه گرفت . على هماوردان شاميان را كه آماده كرده بود فرمود تا بر ايشان بتازند و سخت گيرند . محمد و ياران بر آنان تاخت بردند و از آن تاخت ، كسانى از آنان بر خاك افتادند و ديگران وا پس رفتند . بار ديگر ، پس از رفتن خورشيد بود كه كار زارى سخت كردند . بيشتر ياران در اين نبرد ، نماز را به\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nجنبش سر بگزاردند .\r\n\r\n[ برتر آن است كه آوردگاه را پشت سر گذارد 
  ]\r\nعبد الله كعب مرادى زخم مرگ خورده بود و بر خاك افتاده بود . اسود قيس مرادى به وى برخورد .\r\nعبد الله به اسود گفت :\r\n- « اى اسود . » اسود گفت :\r\n- « گوش به فرمان‌ام . » [ 352 
  ] عبد الله وى را بشناخته بود . كه هنوز نيمه جانى داشت .\r\nنيز گفت :\r\n- « بر من گران مىآيد كه اين چنين بر خاك‌ات بينم . به خدا اگر با تو مىبودم ، ياريت مىكردم . . دشمن از تو باز مىداشتم . » سپس فرود آمد و گفت :\r\n- « به خدا همسايه‌ات از دست تو آسوده بود . ياد خدا بسيار مىكردى . خدات بيامرزاد ، به من سفارش كن . » عبد الله گفت :\r\n- « تو را سفارش به پرواى خدا كنم و به نيكخواهى امير مؤمنان و يارى او در جنگ با پيمان شكنان ، تا آن زمان كه پيروز شود ، يا تو خود به خدا پيوندى . درودم را به وى برسان و به وى بگو : چنان بجنگ كه آوردگاه را در پشت سرت نهى . زيرا چون فردا شود ، هر كه آوردگاه در پشت سر وى باشد ، برترى با وى خواهد بود . » اين بگفت و بىدرنگ بمرد .\r\nپس ، اسود پيش على آمد و سفارش عبد اللّه را به وى باز گفت .\r\nعلى گفت :\r\n- « خداش بيامرزاد . تا زنده بود ، در راه ما ، و با دشمنان ما پيكار كرد و به هنگام مرگ اندر زمان بداد . » در آن شب ، تا بامداد بجنگيدند . آن شب را شب زوزه كشان [ ليلة الهرير 
  ] گويند . در\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nآن شب چندان جنگيدند كه نيزه‌ها همه درهم شكست و در تركش‌ها تيرى نماند ، كه سپس دست به شمشير بردند . على در ميانهء چپ و راست سپاه مىرفت و مىآمد . گروههاى قرآن‌خوانان را گفت تا هر يك بر شاميان برابر خويش بجنگند . كار وى همين بود و ياران را بر پاى مىداشت . تا چون بامداد شد سراسر آوردگاه را در پشت سر نهاده بود . اشتر سالار سوى راست بود و پور عباس سالار چپ . على خود بر دل سپاه بود و ياران‌اش از هر سوى مىجنگيدند . اين در روز آدينه بود .\r\n\r\n[ نمايان شدن پيروزى اشتر و ترفندى كه معاويه زد 
  ]\r\nعلى به اشتر پياپى پيام مىداد و كمك مىرسانيد . اشتر از شامگاه روز پنجشنبه تا شب آدينه و روز آدينه تا بر آمدن روز ، همچنان فرمانده جنگ بود . به ياران‌اش پياپى مىگفت :\r\n- « به اندازهء اين نيزه پيش رويد . » [ 353 
  ] ياران را اندكى به سوى شاميان پيش مىبرد . چون كمى پيش مىرفتند باز مىگفت :\r\n- « به اندازهء اين كمان پيش رويد . » چون پيش مىرفتند باز مىخواست كه اندكى پيشتر روند . تا جايى كه خسته شدند و ديگر پيش نرفتند . اشتر چون ياران را چنين ديد گفت :\r\n- « پناه بر خدا ، اگر بخواهيد در بازماندهء روز گوسپند شير دهيد ! » سپس ، اسب خويش را بخواست و بر نشست . پرچم را به حيّان هوذه سپرد و خود در ميان گروههاى سپاه به اين سو و آن سو مىرفت و مىگفت :\r\n- « كيست كه جان خويش را به خدا فروشد و همراه اشتر نبرد كند تا پيروز شود يا خود به خدا پيوندد ؟ » هيچ يك از آنان كه به جنگ او آمده بودند از جاى نمىرفتند . حيّان هوذه با پرچم ايستاده بود . بارى ، چون بسيارى به گرد اشتر گرد شدند ، اشتر به سوى راست سپاه بيامد و در همان جايى كه بود بايستاد . به ياران گفت :\r\n- « عمو و دايىام برخى شما . بتازيد و چنان سخت گيريد كه خدا را خشنود كنيد و دين را نيرو بخشيد . هر گاه من تاخت برم ، شما نيز تاخت بريد . » سپس از ستور به زير آمد . روى ستورش را بزد و به پرچمدارش گفت :\r\n- « تو پرچم را پيش بر . »\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nآن گاه بر شاميان تاخت برد و ياران نيز تاخت بردند . شاميان را چندان بكوفت تا به لشكرگاه معاويه رسيد . در كنار اردو ، با وى سخت بجنگيدند پرچمدارش بر خاك افتاد .\r\nليك سپاه شام آشفته شد و پيروزى بر اشتر نمايان گرديد . على چون كار را بديد و دانست كه پيروزى از آن اشتر خواهد بود . مردان را به يارى او مىفرستاد .\r\nمعاويه رو به عمر عاص كرد و گفت :\r\n- « اى عمرو ، آيا نمىبينى كه عراقيان برترى يافته‌اند ؟ » عمرو گفت :\r\n- « اين نابودى است . ترفندى بايد زد . » معاويه گفت :\r\n- « بگو ، از ترفند چه دارى ؟ »\r\n\r\nترفندى از عمرو عاص\r\nعمرو عاص گفت : [ 354 
  ] - « رايى زنم كه اگر بپذيرى ، ما را جز همداستانى و ايشان را جز پراكندگى نيفزايد . » معاويه گفت : « مىپذيرم . » عمرو عاص گفت :\r\n- « قرآن‌ها را بر نيزه‌ها كنيم و گوييم : آن چه در اين قرآن است در ميان ما و شما داور باشد . اگر برخىشان جز جنگ نخواهند ، كسانى هم خواهند بود كه گويند : ما دست از جنگ مىداريم تا بدانيم قرآن خود داورى چگونه كند . پس در ميان‌شان شكاف افتد . اگر همگى گويند : ما داورى قرآن را مىپذيريم ، جنگ را برداشته‌ايم و به زمانى ديگر و هنگامى ديگر انداخته‌ايم . » پس ، قرآن‌ها را بر نيزه‌ها كردند و رو به على و ياران گفتند :\r\n- « بندگان خدا ، اين كتاب خدا در ميان ما و شما داور است . اى عراقيان ، اگر شاميان [ در اين جنگ 
  ] نابود شوند ، مرزهاى شام را كه نگاه مىدارد . يا اگر عراقيان كشته شوند ، مرزهاى عراق را كه نگاه مىدارد ؟ » ياران على چون قرآن‌ها را بر نيزه‌ها ديدند و آن سخن‌ها بشنيدند ، دلهاشان نازكى گرفت . اين هنگامى بود كه از جنگ خسته و دل زده بودند . گفتند :\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n- « داورى كتاب خدا را مىپذيريم . » على چون ياران را پس از آن همه كوشايى سست ديد بر سرشان فرياد زد :\r\n- « بندگان خدا ، در راه راست و درستى كه در پيش گرفته‌ايد پيش رويد و با دشمن بجنگيد . معاويه و عمرو عاص و پور بو سرح و ضحّاك قيس ، دين و قرآن ندارند . من ايشان را بهتر از شما مىشناسم . از كودكى تا بزرگسالى با آنان بوده‌ام . واى بر شما ! به خدا ، آنها قرآن بر نيزه نكرده‌اند . آنها قرآن را نشناسند و ندانند كه در آن چه نوشته است . اگر قرآن بر نيزه كنند ترفندى بيش نيست . چون شما را به جنگ برتر ديده‌اند ، اينك نيرنگ زده‌اند . » ياران على گفتند :\r\n- « اينك كه به قرآن مىخوانندمان ، سر از پذيرفتن باز نتوانيم زد . » - « واى بر شما . من با آنها بدان مىجنگم كه به داورى خدا تن در دهند و قرآن را به كار بندند . آنان از فرمان خدا سر بر تافته‌اند و كتاب او را به سويى افكنده‌اند و پيمان او را از ياد برده‌اند . » [ 355 
  ]\r\n\r\n[ قرآن‌خوانان به على بيم دهند و فروهشتن جنگ خواهند 
  ]\r\nمسعر فدكى و زيد حصن طايى ، سپس سنبسى با تنى چند از ياران خود كه همه قرآن خوان بوده‌اند و سپس از خارجيان گرديدند ، به على گفتند :\r\n- « اى على ، اينك كه تو را به كتاب خدا مىخوانند بپذير . و گر نه تو را و كسان‌ات همگى را به سپاه شام سپاريم . يا با تو همان كنيم كه با عثمان كرده‌ايم . به خدا ، يا مىپذيرى ، يا با تو آن كنيم كه گفتيم . » على گفت :\r\n- « سخنم را نگاه داريد و از ياد مبريد . من شما را به جنگ فرمايم . اگر سر باز زنيد ، همان كنيد كه خود مىخواهيد . » به على گفتند : « به اشتر پيام ده كه پيش تو باز آيد . » على لختى خاموش ماند و هيچ نگفت . ليك آنان از ستور به زير جستند و گرد على را بگرفتند . اين بود كه على ناگزير يزيد هانى سبيعى را سوى اشتر فرستاد كه : پيش من باز آى . يزيد برفت و پيام على را به اشتر بگزارد .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nاشتر به پيك گفت :\r\n- « پيش على رو و به وى بگو : اينك هنگام آن نيست كه مرا از جايى كه در جنگ دارم واپس كشانى . من به پيروزى اميد بسته‌ام . در فراخواندن‌ام شتاب مكن . » گويد : يزيد هانى نزد على بازگشت و پاسخ اشتر را به وى باز گفت . تا به ما رسيد ، از سوى اشتر هياهو و آواز برخاست . چون چنين ديدند به على گفتند :\r\n- « به پندار ما ، تو به اشتر گفتى كه بجنگد ، نه چيز ديگر . » على گفت :\r\n- « از كجا چنين مىپنداريد . با پيك مگر سخن در نهان گفته‌ام ؟ مگر همه چيز را در برابر شما آشكارا نگفته‌ام ؟ مگر خود نمىشنيده‌ايد ؟ » خارجيان گفتند :\r\n- « پس ، كس دوباره فرست و سوگندش ده كه باز گردد . و گر نه ، به خدا كه از تو كناره گيريم . » [ 356 
  ] على گفت :\r\n- « يزيد ، واى بر تو ، سوى اشتر باز گرد و به وى بگو بيايد ، كه آشوب افتاده است . » يزيد پيش اشتر رفت و پيام بگزارد .\r\nاشتر به يزيد گفت :\r\n- « چون قرآن بر نيزه كرده‌اند باز گردم ؟ » يزيد گفت :\r\n- « آرى . » اشتر گفت :\r\n- هان ، به خدا ، هنگامى كه قرآن را بالا بردند دانستم كه اين در ميان ياران ناهمسازى و شكاف اندازد . راى راى روسپى زاده است . مگر نبينى كه پيروزى رسيده و خدا كار خويش را در يارى ما كرده است . آيا درست است كه شاميان را فرو گذارم و باز گردم ؟ » يزيد هانى گفت :\r\n- « تو نيز ، آيا دوست مىدارى كه تو در اين جا پيروز شوى و على را در جاى خويش بكشند ؟ يا به دست دشمن‌اش بسپارند ؟ » اشتر گفت :\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n- « نه به خدا . شگفتا ! » يزيد گفت :\r\n- « آنها به على گفته‌اند : بايد كه كس نزد اشتر فرستى و بايد كه اشتر پيش تو باز گردد .\r\nو گر نه ، تو را بكشيم ، چنان كه عثمان را كشته‌ايم . »\r\n\r\n[ مالك اشتر دست از جنگ بكشيد و بازگشت 
  ]\r\nپس ، اشتر با من سوى على آمد . چون پيش ايشان رسيديم اشتر رو به نافرمانان گفت :\r\n- « مردم عراق ، مردم سست و زبون ، آيا هنگامى كه از شاميان برتر آمده‌ايد و پنداشته‌اند كه بر آنان چيره‌ايد ، قرآن را بر نيزه كنند و شما را بدان چه در آن است مىخوانند ! به خدا ، آنان فرمان خدا را كه در قرآن آمده و شيوهء كسى را كه قرآن بر او فرود آمده است ، خود فروهشته‌اند . به سخن‌شان گوش فرا مدهيد . اى مردم ، به اندازهء يك تاختن اسب درنگ كنيد . من پيروزى را خود به چشم ديده‌ام . » گفتند :\r\n- « اگر چنين كنيم ، در گناه‌ات انباز باشيم . » اشتر گفت : [ 357 
  ] - « در كار خود با من سخن گوييد . مردان برترتان كشته شده‌اند و فرومايگانتان مانده‌اند ، به من بگوييد كارتان چه زمانى درست بوده است ؟ هنگامى كه مىجنگيديد و نيكان‌تان كشته مىشدند ؟ اگر چنين است ، پس اينك اگر از جنگ دست باز داريد ، كارى نادرست كرده‌ايد . يا نه . اكنون كار شما درست است و كشتگان‌تان كه به برترىشان شناسيد و از شما بهتر بوده‌اند ، اينك در آتش‌اند ؟ » گفتند :\r\n- « مالكا ، دست از سرمان بردار . در راه خدا با آنان جنگيده‌ايم و براى خدا دست از جنگ‌شان بداريم . ما نه فرمانبردار توايم ، نه فرمانبردار يارت على . از ما دور باش . » اشتر گفت : به خدا فريب‌تان داده‌اند . شما نيرنگ خورده‌ايد . اينك كه پيروز شده‌ايد ، شما را به فروهشتن جنگ خوانده‌اند و شما نيز پذيرفته‌ايد . اى پيشانى سياهان ، گمان مىكرديم كه نمازتان از سر وارستگى و شيفتگى براى ديدار خداست . مىبينم كه از مرگ\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nهم به سوى اين جهان مىگريزيد . چه زشت ! به شتران پليد خوار مانيد . از اين پس ، هيچ گاه سربلندى نبينيد . شما نفرين شده‌ايد . چنان كه مردم ستمگر نفرين شده‌اند . » پس ، به وى دشنام گفتند و وى نيز دشنام گفت . به روى ستورش تازيانه زدند . وى نيز به ستورشان تازيانه مىزد كه على بر سرشان فرياد كشيد و دست بداشتند .\r\n\r\n[ پذيرفتن داورى قرآن و جويا شدن راى معاويه 
  ]\r\nدر همين گير و دار ، همگى بانگ برآوردند :\r\n- « پذيرفته‌ايم كه قرآن را در ميان دو سوى داور كنيم . » آنك ، اشعث قيس پيش على آمد و گفت :\r\n- « مردم را بىگمان خشنود بينم . شاد از آن‌اند كه خواهش ايشان را بپذيرى و به داورى قرآن كه شاميان ، ياران‌ات را بدان خوانده‌اند ، تن در دهى . اگر بخواهى نزد معاويه روم و راى او را بجويم و تو در آن بنگرى . » على گفت :\r\n- « اگر خواهى برو و از وى بپرس . » آن گاه اشعث به نزد معاويه رفت . از وى پرسيد : [ 358 
  ] - « اى معاويه ، بگو تا بدانيم . قرآن‌ها را بر نيزه چرا كرده‌ايد ؟ » معاويه پاسخ داد :\r\n- « تا ما و شما بدان چه خدا در آن فرموده است باز گرديم . ما از خود مردى برمىگزينيم كه از او خشنود باشيم . شما نيز مردى را كه از او خشنود باشيد برمىگزينيد .\r\nآن گاه ، از آن دو مىخواهيم آن چه را كه در قرآن نوشته است ، به كار بندند و از آن هيچ در نگذرند . » اشعث گفت :\r\n- « درست همين است . » آن گاه سوى على بازگشت و سخن معاويه را به وى باز گفت .\r\nياران گفتند :\r\n- « خشنوديم و پذيريم . » شاميان گفتند :\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n- « ما عمرو عاص را برگزيده‌ايم . » اشعث و آن كسان كه سپس از خوارج شدند ، گفتند :\r\n- « ما به ابو موسى خشنوديم . »\r\n\r\n[ على به ابو موسى خشنود نيست و ياران جز او را نخواهند 
  ]\r\nعلى به ياران‌اش گفت :\r\n- « در آغاز كار يك بار از فرمان من سر بر تافته‌ايد . پس اين بار سر مپيچيد . من ابو موسى را در خور اين كار نبينم . » اشعث و زيد و مسعر گفتند :\r\n- « جز بو موسى را نپذيريم . هموست كه ما را هشدار مىداده است تا در گردابى كه هم اينك در آنيم نيفتيم . » على گفت :\r\n- « من او را در يارى خويش استوار نبينم . وى از من جدا شده و مردم را از پيرامون من بپراكنده و آن گاه ، از من گريخته است كه پس از ماهى چند بيم از او برداشته‌ام . اينك پور عباس . او را بر اين كار مىگمارم » گفتند :\r\n- « به خدا ، پروامان نيست كه تو باشى يا پور عباس . ما مردى را مىخواهيم كه تو را و معاويه را به يك چشم بنگرد . » على گفت :\r\n- « پس ، اشتر را بگمارم . » [ 359 
  ] اشعث گفت :\r\n- « مگر اين سرزمين را كسى جز اشتر به آتش كشيده است . » على گفت :\r\n- « اشتر مگر چه مىگويد ؟ » اشعث گفت :\r\n- « اين كه يك ديگر را چندان به شمشير بزنيم تا سرانجام كار به كام تو شود .\r\nعلى گفت :\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n- « پس ، جز بو موسى كسى را نمىخواهيد . » گفتند :\r\n- « آرى . » على گفت :\r\n- « پس ، هر چه خواهيد كنيد . » آن گاه ، كس سوى بو موسى فرستادند كه از جنگ كناره گرفته بود و به عرض رفته بود . اشتر نيز از آوردگاه بازگشت . پيش على آمد و گفت :\r\n- « در برابر عمرو عاص مرا بگذار . به خدايى كه جز او خدايى نيست ، اگر چشمم به عمرو عاص افتد وى را خواهم كشت . » احنف قيس نيز بيامد و گفت :\r\n- « اى امير مؤمنان ، تو را به سنگ همين زمين زده‌اند ، به كسى كه در آغاز اسلام با خدا و پيمبرش جنگيده است . من اين مرد را - ابو موسى را مىگفت - آزموده‌ام و همه چيز او را سنجيده‌ام . وى برش ندارد ، ژرف نيست . اينان را مردى بايد كه به ايشان چندان نزديك شود كه در ميانهء دستهاشان باشد ، و چندان دور كه گويى ستاره‌اى در آسمان است . اگر سر باززنى و به هيچ روى داورم نكنى ، پس ، مرا دومين يا سومين مرد كن . تا هر گرهى كه عمر و زند خود بگشايم ، يا هرگز هى زنم و بگشايد ، گرهى ديگر و استوارتر به سود تو زنم . » بارى ، ياران على جز ابو موسى را نخواستند .\r\nپس احنف گفت : [ 360 
  ] - « اينك كه جز ابو موسى را نپذيريد ، پس ، پشت او را با مردانى گرم داريد . » سپس ، چنين نوشتند :\r\n- « اين پيمانى است كه امير مؤمنان داورى را بر پايهء آن پذيرد . . » عمرو عاص گفت :\r\n- « نام وى و نام پدرش را بنويسيد . وى امير شماست . امير ما نباشد . »\r\n\r\n[ رايى كه احنف زد 
  ]\r\nپس ، احنف گفت :\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n- « پايهء اميرى را از نوشته پاك مكن . اگر آن را از نوشته بردارى هرگز به تو بازنگردد .\r\nهر چند مردم يك ديگر را بكشند . » لختى از روز بگذشت و على همچنان سر باز مىزد . تا آن كه اشعث قيس به وى گفت :\r\n- « اين نام را از نوشته بردار كه خداش دور كناد . » پس ، آن را از نوشته پاك كردند . على گفت :\r\n- « شگفتا ، رفتارى در برابر رفتارى و نمونه‌اى در برابر نمونه‌اى . به خدا ، در حديبيه دبير پيامبر بودم كه ناگهان گفتند : ما بر پيمبرى تو گواهى ندهيم . اين نام را از نوشته بردار و نام خود و نام پدرت را بنويس . پيمبر نيز چنان نوشت . » عمرو عاص گفت :\r\n- « ما را به بىدينان مانند كنند و ما دين داريم ! » على به وى گفت :\r\n- « روسپى زاده ، كى تو يار تبهكاران و دشمن مسلمانان نبوده‌اى ؟ مگر جز همان مادرى را مانى كه تو را پس انداخته است ؟ » عمرو عاص برخاست و گفت :\r\n- « از اين پس ، هرگز ، در هيچ نشستى با تو ننشينم . » على گفت :\r\n- « اميدوارم كه خداوند نشست مرا از تو و چون تويى پاك بدارد . » [ 361 
  ] در اين جا احنف به على گفت :\r\n- « اى مرد ، آن چه پيامبر را بوده است تو را نباشد . اگر بينى كه با تو پيمان بسته‌ايم نه از آن رو است كه تو را ويژگى است . اگر كسى مىشناختيم كه در فرمانروايى از تو سزاوارتر مىبود ، هم با او پيمان مىبستيم و با تو مىجنگيديم . سوگند مىخورم كه اگر اين نام و پايه را و آن چه را كه مردم بر سر آن با تو پيمان بسته‌اند و بر سر آن جنگيده‌اى ، از تو برگيرند ، هرگز به تو بازنگردد . » حسن بصرى گويد :\r\n- « به خدا همان شد كه احنف گفت . كم پيش آمد كه راى او را با رأى مردى بسنجند و رأى او برتر نباشد . »\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\n[ مالك از نوشتن نامش در پيمان داورى سر باز مىزند 
  ]\r\nپيمان را نوشتند و تنى چند از ياران على و تنى چند از ياران معاويه بر آن گواهى دادند .\r\nاشتر را نيز به گواهى پيش خواندند : نپذيرفت و گفت :\r\n- « دست راست‌ام بريده باد و دست چپ‌ام بىسود ماناد ، اگر نام من در اين پيمان بر سر آشتى يا جنگ بس ، نوشته آيد . مگر نه آن است كه از رستگارى خويش و گمراهى دشمن‌ام آگاه‌ام . مگر شما پيروزى را به چشم نديده‌ايد ، كه بر اين ستم همداستان شده‌ايد ؟ » اشعث به اشتر گفت :\r\n- « به خدا ، تو نه پيروزى را ديده‌اى ، نه ستم را . پيش ما آى . از ما نتوانى بريد . » اشتر گفت :\r\n- « نه به خدا . من در اين جهان براى اين جهان و در آن جهان براى آن جهان ، از تو روىگردان‌ام . خداوند خون كسانى را به دست من ريخته است كه نه خود از آنان بهتر باشى ، نه خون‌ات از خونشان حرام‌تر . » عماره گويد : به آن مرد نگريستم . گويى كه هيمهء افروخته به بينىاش كوفته باشند ! » اشعث را مىگفت .\r\nسپس ، اشعث آن پيمان را برداشت و راه افتاد . بر همهء ياران مىخواند كه عروه اديّه ، برادر بلال ، به وى برخورد . پيمان را بر او نيز بر خواند . [ 362 
  ] پس ، عروه گفت :\r\n- « آيا در كار خدا كسان را داور كنيد ؟ داورى ويژهء خداست . » و با شمشير زخمى سبك بر كپل اسب اشعث زد كه اسب برانگيخته شد . پس ياران عروه بر او بانگ زدند كه دست بدار . دست بداشت و اشعث بازگشت . ياران و كسان اشعث از كار عروه در خشم شدند . تا آن كه احنف قيس ، و مسعود فدكى ، و بسيارى از تميميان سوى او رفتند . از كار عروه بيزارى جستند و پوزش خواستند ، كه اشعث بپذيرفت و از آن درگذشت .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nسخن از نيرنگى كه معاويه هم بر خويشتن روا داشت\r\n[ و به سود او بود 
  ] در ميان بنديان بسيارى كه معاويه [ در صفّين 
  ] در بند كرده بود ، مردى بود از تيرهء اود ، با نام عمرو اوس . از همرزمان على بود . معاويه بر آن بود تا همه‌شان را بكشد .\r\nعمرو اوس به معاويه گفت :\r\n- « تو دايى منى . مرا مكش . » اوديان نيز برخاستند و گفتند :\r\n- « خويشاوند ما را به ما ببخش . » معاويه گفت :\r\n- « به كار وى كارىتان نباشد . سوگند كه اگر راست گويد ، نيازى نيست كه شما در ميان افتيد . اگر دروغ زند ، درخواست شمايان بيهوده است . » سپس به وى گفت :\r\n- « از كجا دايى تو شدم ؟ ميان ما و تيرهء اود پيوند خويشى نبوده است . » عمرو گفت :\r\n- « اگر به تو باز گويم ، آيا از كشتنم در مىگذرى ؟ » معاويه گفت :\r\n- « آرى . » عمرو گفت :\r\n- « مگر نمىدانى كه امّ حبيبه دخت بو سفيان و همسر پيمبر ( ص ) است و مادر مؤمنان ؟ » معاويه گفت :\r\n- « [ 363 
  ] چرا ، مىدانم . » عمرو گفت :\r\n- « من پسر اوىام و تو برادر وى باشى . پس تو دايى منى . » معاويه گفت :\r\n- « شگفتا از هوشش . آيا در ميان اينان يكى نبود كه بدين خويشى پى برد ؟ . » سپس به اوديان گفت :\r\n- « وى نياز ندارد كه شما در ميان افتيد . او را آزاد كنيد . »\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nبارى ، ترفند به سود معاويه شد و دايى مؤمنان‌اش خواندند .\r\nعمرو عاص نيز كسان بسيارى را در بند كرده بود . معاويه به وى پيام داد :\r\n- « ايشان را آزاد كن . اگر مرد اودى نبود به كار زشتى دست مىيازيده‌ايم . » مردم ناگهان ديدند كه كسان‌شان از بند رسته‌اند .\r\n\r\n[ سخن على ( ع ) با ياران‌اش 
  ]\r\nاز على گوييم . وى [ پس از صفين 
  ] به ياران گفت :\r\n- « كارى كرده‌ايد كه نيرويى را سست كرده و توانى را فرو كشانيده و سستى و خوارى ببار آورده است . آن گاه كه شما برترى يافتيد و دشمن نوميد شد و پيشروىتان را در رده‌هاى سپاه خويش ديدند و بسيار كسان كشته شدند و رنج زخمها چشيدند ، قرآنها را برداشتند و شما را سوى قرآن خواندند . تا هم از قرآن بازتان دارند و جنگ را از ميانه بردارند و آن گاه ، و از سر نيرنگ و فريب ، پيشامدها را چشم بدارند . شما نيز آن چه از شما خواسته‌اند به آنان داده‌ايد و جز دورويى و ستم نخواسته‌ايد . سوگند به خدا ، گمان نكنم كه از اين پس روى رستگارى بينيد ، يا راه خرد را بيابيد . » [ 364 
  ]\r\n\r\nسخن از نيرنگى از مغيرهء شعبه\r\n[ تا بداند : دو داور همداستانى كنند يا نه ؟ 
  ] داوران كه همان بو موسى و عمرو عاص بودند ، همسخن شدند كه در اذرح [ 1 
  ] گرد آيند ، و چهره‌هاى ياران على و معاويه ، و نيز على و معاويه با چهار صد سپاهى به آن جاى آيند .\r\nزمان را براى پايان بردن كار داورى ، و برداشتن آن چه قرآن برداشته ، و برگزيدن فرمانروايى براى پيروان محمد ( ص ) هشت ماه نهادند كه آغازش نيمهء صفر و پايان آن پايان ماه رمضان بود .\r\nداوران چون گرد بيامدند ، مغيرهء شعبه با كسانى كه با وى آمده بودند ، و عبد الله عمر ، و عبد الله زبير ، هر كدام با كسان بسيار بيامدند و معاويه نيز با همان شمار كه گفتيم به آن جا رسيد ، ليك على از آمدن سر باز زد .\r\n\r\n\r\n","description":"","footnote":"\r\n[ ( 1 ) 
  ] اذرح : نام جايى است در پيرامون شام در بوم شراة ( ياقوت )\r\n","page_name":" 518 ","page_number":518},
  {"content":"\r\n\r\nمغيره به مردانى از خردمندان قريش گفت :\r\n- « كسى را مىشناسيد كه رايى نو تواند زد و گويد كه ، دو داور به همداستانى رسند ، يا نه ؟ » گفتند :\r\n- « كس را كه پاسخ اين پرسش بداند ، نشناسيم . » مغيره گفت :\r\n- « به خدا ، گمان كنم كه من به زودى ، اين را از آن دو خواهم دانست . هنگامى كه با آنان تنها نشينم و با آنان سخن گويم . » پس ، پيش عمرو عاص رفت و سخن چنين آغاز كرد :\r\n- « باباى عبد الله ، پرسشى دارم و از تو پاسخ مىخواهم : ما گروه كناره‌گيران را چگونه مىبينى ؟ ما در كار جنگ كه بر شما آشكار بوده است ، به گمان افتاده‌ايم . بر خود ديديم كه درنگ كنيم و پژوهش كنيم . تا سرانجام پيروان محمد به همداستانى رسند . » عمرو عاص گفت :\r\n- « من شما كناره‌گيران را در پيش خدا ، از نكوكاران دنبال‌تر ، و از تبهكاران پيش‌تر بينم . » مغيره از نزد عمرو عاص بازگشت و از وى ديگر ، هيچ نپرسيد . » سپس ، پيش بو موسى رفت و همان پرسش را از او نيز بكرد . [ 365 
  ] ابو موسى گفت :\r\n- « راىتان را استوارتر بينم . بازماندهء مسلمانان [ 1 
  ] هم در ميان شماست . » مغيره ديگر چيزى نپرسيد و از نزد او بازگشت . سپس ، پيش آن قرشيان راىمند كه در اين باره با آنان سخن گفته بود رسيد ، به ايشان گفت :\r\n- « اين دو هرگز بر هيچ كارى همداستان نشوند . » آن گاه ، دو داور چون به داورى نشستند و سخن را آغاز كردند ، عمرو عاص به ابو موسى گفت :\r\n\r\n\r\n","description":"","footnote":"\r\n[ ( 1 ) 
  ] بازماندهء مسلمانان . در برابر « بقية المسلمين » . پاره‌اى متون آن را « بغية المسلمين » : خواست مسلمانان ، نوشته‌اند . مقصود خليفه مسلمانان است .\r\n","page_name":" 519 ","page_number":519},
  {"content":"\r\n\r\n- « اى ابو موسى ، آيا دانستى ، نخستين داورى كه به حق كنيم آن است كه ببينيم از اين دو سوى ، كدام سوى زينهاردار و كدام سوى زينهار خوار [ 1 
  ] بوده است . » ابو موسى گفت :\r\n- « اين داورى چگونه است ؟ » عمرو عاص گفت :\r\n- « مگر نمىدانى كه معاويه بر سر پيمان خويش بمانده است و در همان روزى كه نام برده‌ايم بيامده است . » ابو موسى گفت :\r\n- « آرى . چنين است . » عمرو عاص گفت :\r\n- « اين را بنويس . » و ابو موسى آن را بنوشت .\r\n\r\nسخن از نيرنگى كه عمرو عاص به ابو موسى زد\r\nعمرو عاص به ابو موسى گفت :\r\n- « اى ابو موسى ، نام بردن از كسى كه فرمان رواى اين مردم گردد با تو . مردى را نام ببر . زيرا ، من از تو ، آسان‌تر پيروى كنم ، تا تو از من . » [ 366 
  ] ابو موسى گفت :\r\n- « من عبد الله پور عمر را نامزد اين كار كنم . » پور عمر خود از كناره‌گيران بود .\r\nعمرو عاص گفت :\r\n- « من معاويه را پيش مىنهم . »\r\n\r\n[ گزارشى ديگر 
  ]\r\nدر گزارشى ديگر آمده است كه ، عمرو عاص به ابو موسى گفت :\r\n\r\n\r\n","description":"","footnote":"\r\n[ ( 1 ) 
  ] زينهاردار : پيمان‌دار . زينهار خوار : پيمان شكن .\r\n","page_name":" 520 ","page_number":520},
  {"content":"\r\n\r\n- « مگر نمىدانى كه عثمان را به ستم كشته‌اند ؟ » ابو موسى گفت :\r\n- « گواهى دهم . » عمرو عاص گفت :\r\n- « خدا گويد : هر كس به ستم كشته آيد ، براى خداوند خون نيرويى نهاده‌ايم . [ 1 
  ] چرا معاويه را نگمارى كه خود خداوند خون عثمان است . دودمان‌اش را كه از قريش‌اند ، نيك بشناسى . خود كارگزارى است نيكو و كارسازى است درست . برادر امّ حبيبه است .\r\n[ 367 
  ] يكى از ياران پيمبر است . دبير وحى است . » ابو موسى گفت :\r\n- « امّا آن چه از نژادگى و خاندان وى گفته‌اى ، بدان كه اين كار را به نژادگى و خاندان به كس ندهند . اگر به نژادگى مىبود ، به خاندان أبرهه پور صباح مىرسيده است . اين كار را به دين داران و مردان برتر دهند . » عمرو عاص گفت :\r\n- « اگر چنين است ، پس تو يارت را بر كنار كن . تا من نيز يارم را بر كنار كنم و آن گاه بر كسى ديگر همداستان شويم . » بر همين ، همسخن شدند و به سوى آن مردم آمدند و گفتند :\r\n- « مردم ، ما همداستان شده‌ايم . » ابو موسى به عمرو عاص گفت :\r\n- « نخست تو سخن بگو و يارت را در برابر اين مردم بر كنار كن . » عمرو گفت :\r\n- « شگفتا ! با آن همه سال و پايگاه و برترى كه تو راست ، من از تو پيشى گيرم ؟ نخست تو سخن بگو . » او را چنين پيش داشت و بو موسى خود سخن چنين آغاز كرد :\r\n- « ما ، به خدا اى مردم ، در راى زدن بسى كوشيده‌ايم . سرانجام ، براى اسلام و اسلاميان چيزى بهتر و شايسته‌تر از بر كنار كردن اين دو مرد نديده‌ايم . من ، چنان كه اين\r\n\r\n\r\n","description":"","footnote":"\r\n[ ( 1 ) 
  ] س 17 اسراء : 33 .\r\n","page_name":" 521 ","page_number":521},
  {"content":"\r\n\r\nانگشتر را از انگشت بيرون آرم ، على و معاويه را از اين كار بر كنار مىدارم . » آن گاه ، عمرو عاص برخاست و گفت :\r\n- « من نيز على ، يار بو موسى را بر كنار ، ليك ، معاويه را بر جاى مىدارم . » هنوز آن دو از آن جا نرفته بودند كه يك ديگر را به باد دشنام گرفتند .\r\n\r\nسخن از كسانى كه كار على را ناخوش داشتند و بر او راى به جنگ زدند و پاسخى كه على بداد و دليلى كه بياورد\r\nعلى چون از صفّين بازگشت ، مردم سخنها گفتند و خرده‌ها گرفتند . كسانى كه از خارجيان [ خوارج 
  ] شده بودند ، با وى ناهمساز شدند . در راه ، دست به سينه يك ديگر مىزدند و يك ديگر را پس مىراندند . يك ديگر را تازيانه مىزدند . سپس ، آن گاه كه به نخيله رسيدند [ 368 
  ] و با روى شهر كوفه نمايان گرديد ، عبد الله پور وديعهء انصارى على را بديد . به وى نزديك شد . درود گفت و با وى همگام شد .\r\nعلى از عبد الله پرسيد :\r\n- « مردم در كار ما چه مىگويند ؟ » عبد الله گفت :\r\n- « برخى را خوش آمده است و برخى را نه . چنان كه خداوند گويد : هميشه ناهمسازند ، مگر آن كه خداوند بر ايشان مهر ورزد [ 1 
  ] . » على پرسيد :\r\n- « راىمندان در اين كار چه مىگويند ؟ » عبد الله گفت :\r\n- « راىمندان گويند : على را يارانى بود انبوه كه بپراكندشان . دژى داشت استوار كه ويران‌اش كرد . اين ويرانى كه پديد كرده تا كى آباد كند ؟ و اين پراكندگى را تا كى و چند گرد توان كرد ؟ آن گاه كه گروهى نافرمانى كردند ، اگر على هم با گروهى كه از او فرمان مىبردند ، در راه خويش پيش مىرفت و مىجنگيد ، تا پيروز يا كشته مىگرديد ، كارى بخردانه كرده بود . »\r\n\r\n\r\n","description":"","footnote":"\r\n[ ( 1 ) 
  ] س 11 هود : 118 .\r\n","page_name":" 522 ","page_number":522},
  {"content":"\r\n\r\nعلى گفت :\r\n- « من ويران كردم يا آنان ؟ من پراكندم يا آنان ؟ اما اين كه گويند : آن گاه كه گروهى نافرمانى كردند ، اگر على با گروهى كه از او فرمان مىبردند ، در راه خويش پيش مىرفت و مىجنگيد ، تا پيروز يا كشته مىگرديد ، كارى بخردانه كرده بود ، به خدا سوگند ، اين بر من پوشيده نبوده است . جان دادن بر من آسان بود . مرگ را خوش مىداشتم . بر آن بودم كه بر شاميان تاخت برم . ليك ناگهان ديدم كه اين دو - حسن و حسين را مىگفت - از من پيشى گرفته‌اند ، و اين دو - پسرش محمد و عبد الله پور جعفر را مىگفت - جلو افتاده‌اند .\r\nدانستم كه اگر اين دو كشته شوند ، تبار محمد بر افتد . من اين را خوش نمىداشتم . بيم از آن داشتم كه اين دو نابود شوند . به خدا سوگند ، اگر روزى دوباره به جنگ‌شان روم چنان روم كه هيچ يك از اينان با من نباشند . »\r\n\r\n[ گريستن زنان شبامى بر كشتگان 
  ] [ و سخنى كه ميان على و پور شرحبيل رفت 
  ]\r\nسپس ، اندكى برفت و گذرش بر شباميان افتاد . سخت شيون مىكردند و تلخ مىگريستند . در آن جا بايستاد حرب پور شرحبيل شبامى به سوى او بيرون آمد .\r\nعلى به پور شرحبيل گفت : [ 369 
  ] - « آيا زنان‌تان بر شما چيره‌اند ؟ آيا نمىتوانيد از اين ناليدن بازشان داريد ؟ » پور شرحبيل گفت :\r\n- « اى امير مؤمنان ، اگر يك خانه و دو خانه بود مىتوانستيم . صد و هشتاد تن از اين كوى كشته شده‌اند . خانه‌اى نيست كه گريان نباشد . ليك ، ما مردان نمىگرييم . ما شادمان‌ايم . شاد از آنيم كه اينان در راه خدا كشته شده‌اند . » على گفت :\r\n- « خداى كشتگان و مردگانتان را بيامرزاد . » سپس ، با على همراه شد . على سوار بود و پور شرحبيل پياده مىرفت . على چون چنين ديد بايستاد و به پور شرحبيل گفت :\r\n- « باز گرد ، همراهى پيادهء چون تو كسى با من ، مايهء فريب فرمانروا و خوارى مؤمن\r\nاست . »\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n\r\n[ گذر على بر ناعطيان و آن چه دربارهء ايشان گفت 
  ]\r\nسپس ، در راه خويش همچنان پيش رفت . تا به كوى ناعطيان رسيد . شنيد مردى از ناعطيان با نام عبد الله مزيد ، به ديگرى مىگفت :\r\n- « على ، به خدا ، كارى نكرد . رفت و بىهيچ بازگشت . » چون چشم‌شان به على افتاد ، خاموش شدند . على گفت :\r\n- « كسانىاند كه شام را نديده‌اند . » آن گاه ، رو به ياران‌اش كرد و گفت :\r\n- « مردمى كه لختى پيش ديده‌ايم ، از اينان بهتراند . » سپس ، اين شعر را بخواند :\r\nبرادرت كسى است كه اگر پيشامد روزگار ، تو را به فرو خوردن آب دهان وا دارد ، همواره اندوه‌گسار تو باشد .\r\nنه آن كه اگر كارها بر تو دشخوار شود ، از سرزنش‌ات باز نايستد .\r\nسپس ، برفت و پيوسته ياد خدا مىكرد تا آن كه به كاخ در آمد . [ 370 
  ]\r\n\r\n[ همراهان على به يك ديگر دشنام مىگفتند و تازيانه مىزدند 
  ]\r\nيارانى كه با على همراه بودند ، در درازناى راه به يك ديگر دشنام مىگفتند و تازيانه مىزدند . برخى به برخى مىگفتند :\r\n- « در كار خدا نيرنگ زديد و داورى را پذيرفتيد . » برخى مىگفتند :\r\n- « شما همداستانىمان را بگسسته‌ايد ، ما را بپراكنده‌ايد . از پيشوامان جدا شده‌ايد . »\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\n[ جدا شدن خوارج از على ( ع ) 
  ] [ خوارج در حرورى فرود آمدند و با على به كوفه در نيامدند 
  ]\r\nخوارج با على به كوفه نيامدند . چون به حرورى رسيدند ، دوازده هزار تن از ايشان در آن جا فرود آمدند . جارزن‌شان جار زد :\r\n- « مردم ، سالار جنگ‌مان شبث ربعى است و سالار نماز [ 1 
  ] عبد الله پور كوّا . پس از آن كه پيروز شديم ، كارها را به رايزنى بگزاريم . پيمان را با خدا بنديم . كسان را به نيكى فرماييم و از بدى باز بداريم . »\r\n\r\n[ آن چه در ميان پيروان على و خوارج گذشت 
  ] [ آن گاه كه على به كوفه در آمد 
  ]\r\nعلى چون به كوفه در آمد و خوارج از وى جدا شدند پيروان على سوى او بشتافتند و گفتند :\r\n- « ما بار ديگر ، پيمان تو را بر گردن مىگيريم . ما دوستدار دوستان و دشمن دشمنان توييم . » بازماندهء خوارج به اينان گفتند :\r\n- « شمايان و شاميان در پهنهء كفر ، چون دو اسب اسب دوانى از يك ديگر پيشى گرفته‌ايد . شاميان با معاويه بر سر آن چه خوش داشته‌اند يا ناخوش ، پيمان بستند و شما با على بر سر آن كه دوستدار دوستان و دشمن دشمنان وى باشيد . » زياد پور نضر به آنان گفت : [ 371 
  ] - « به خدا اى مردم ، اگر على دست بيازيد و ما با وى پيمان ببستيم ، پيمان‌مان جز بر سر كتاب خدا و شيوهء پيمبر نبوده است . ليك ، هنگامى كه شما از فرمان‌اش سر برتافتيد ، پيروان‌اش بيامدند و به وى چنين گفتند كه : ما دوستدار دوستان و دشمن دشمنان توييم . ما نيز چنين باشيم . على نمايندهء راه است . هر كه از فرمان‌اش سر بر تابد گمراه است . »\r\n\r\n\r\n","description":"","footnote":"\r\n[ ( 1 ) 
  ] سالار نماز . در برابر « امير الصلاة » در متن .\r\n","page_name":" 525 ","page_number":525},
  {"content":"\r\n\r\n\r\nسخن از گفت و گويى كه ميان على و خوارج رفت\r\nدو تن از خوارج نزد على آمدند ، زرعه پور برج طايى ، و حرقوص پور زهير سعدى .\r\nچون بيامدند به وى گفتند :\r\n- « داورى ويژهء خداست . » على گفت :\r\n- « آرى ، داورى ويژهء خداست . » حرقوص گفت :\r\n- « پس ، از گناه خود بازگرد و سخن‌ات را پس گير . ما را به سوى دشمن‌مان ببر . تا با وى چندان بجنگيم كه خدا را ديدار كنيم . » على گفت :\r\n- « من نيز شما را براى همين مىخواستم . ليك ، شما از فرمانم سر بتافته‌ايد . ما در ميان خود و شاميان نامه‌اى و در آن بندهايى نوشته‌ايم . پيمان نهاده‌ايم و استوارش داشته‌ايم .\r\nخداوند گويد : اگر پيمان بستيد بر سر پيمان خدا بمانيد . چون پيمانى را استوار داريد ، ديگر مشكنيد ، كه خدا را پشتوانهء پيمان خويش كرده‌ايد و خدا بر آن چه كنيد آگاه است [ 1 
  ] . » حرقوص گفت :\r\n- « كارى كه كرده‌اى گناهى است كه بايد از آن بازگردى . » على گفت :\r\n- « گناه نيست . ناتوانى در انديشه و سستى در خرد [ شما 
  ] است . من از پيش ، شما را از آن بازداشته بودم . » زرعه گفت :\r\n- « هان به خدا اى على ، اگر داورى كسان را در كتاب خدا فرونگذارى ، با تو خواهم جنگيد .\r\nعلى گفت :\r\n- « دل براى تو مىسوزد . چه تيره‌بختى تو . مىبينم كه كشته بر خاك افتاده‌اى و باد\r\n\r\n\r\n","description":"","footnote":"\r\n[ ( 1 ) 
  ] س 16 نحل : 91 .\r\n","page_name":" 526 ","page_number":526},
  {"content":"\r\n\r\nخورى . » [ 372 
  ] زرعه گفت :\r\n- « دوست مىدارم كه چنين باشد . » اين چنين از پيش على بيرون آمدند و مىگفتند :\r\n- « داورى ويژهء خداست . »\r\n\r\n[ على در مسجد سخن مىگفت كه فريادى برخاست 
  ]\r\nروزى ، على در مسجد ، با مردم سخن مىراند . در كار سخن گفتن بود كه ناگهان ، يكى از گوشهء مسجد فرياد زد :\r\n- « داورى ويژهء خداست . » على گفت :\r\n- « شگفتا ! سخنى درست كه از آن نادرست مىجويند . اگر خاموش مانند اندوهگين‌شان كنيم . اگر سخن گويند ، به پاسخ بر آنان چيره آييم ، اگر به جنگ‌مان برخيزند ، با آنان بجنگيم . » در اين هنگام ، يزيد عاصم محاربى از جاى برجست و گفت :\r\n- « ستايش خداى راست . خداوندا ، پناه بر تو اگر در كار دين‌مان پستى ورزيم . اى على ، ما را به كشتن مىترسانى ؟ هان به خدا سوگند ، اميدوارم به زودى ، به شمشير و با دلهايى يك رويه و بىگمان بكوبيمتان و آن گاه دانيم كه در افتادن به آتش دوزخ كدام‌مان سزاوارتر است [ 1 
  ] . » پس ، على گفت :\r\n- « هان ، شما در نزد ما سه چيز داريد . تا با ماييد از آن بازتان نمىداريم :\r\n« از مسجدهاى خدا و ياد كردن نام‌اش ، بازتان نمىداريم .\r\n« از دستاورد جنگ ، هنگامى كه در آن با ما همدست باشيد ، بازتان نمىداريم .\r\n« با شما جنگ نكنيم تا شما جنگ را خود آغاز كنيد . » سپس ، سخن‌اش را از همان جا كه بگسسته بود ، پى گرفت .\r\n\r\n\r\n","description":"","footnote":"\r\n[ ( 1 ) 
  ] بر گرفته از س 19 مريم : 70 .\r\n","page_name":" 527 ","page_number":527},
  {"content":"\r\n\r\nآن دو مرد از مسجد بيرون شدند و مىگفتند :\r\n- « داورى ويژهء خداست . » گروهى به گرد آنان گرد شدند . على چون كار را چنين ديد ، عبد الله عباس را سوى ايشان گسيل كرد و به وى گفت :\r\n- « در پاسخ دادن به سخنى كه گويند شتاب مكن . تا من خود به تو پيوندم . »\r\n\r\nسخن از ستيزى كه در ميان ايشان رفت و بازگشت‌شان با على و اين نخستين برون شدن خوارج بود\r\nپس ، پور عباس به سوى خوارج بيرون رفت . خوارج با وى سخن گفتند . و وى بىآن كه درنگ كند ، به آنان پاسخ داد و گفت : [ 373 
  ] - « از كار دو داور ، چرا اين چنين در خشم رفته‌ايد ؟ خداوند خود گويد : داورى از خانوادهء مرد و داورى از خانواده زن گسيل كنيد . اگر زن و شوى سازش خواهند ، خداوند آن دو را با يك ديگر همساز كند [ 1 
  ] . چه رسد به پيروان محمد كه درود خدا بر او باد . » خوارج گفتند :\r\n- « آن چه خداوند داورى را در آن به مردم وانهاده و گفته است كه خود در آن بينديشند و كار را راست آرند ، چيزى است كه هم به فرمان خدا توانيد كرد . ليك ، آن چه خدا خود داورى كرده و آن را بگذرانيده است ، بندگان را نرسد كه در آن بنگرند . دربارهء آميزش ناروا صد تازيانه ، دربارهء دزدان ، دست بريدن فرموده است . نگريستن در اين چيزها مردم را نرسد . » پور عباس گفت :\r\n- « ليك خداوند در جاى ديگر گويد : دو مرد دادگر بدان داورى كنند [ 2 
  ] . » خوارج به پور عباس گفتند :\r\n- « داورى در شكار و چيزى كه ميان زن و شوى روى دهد ، آيا همچون داورى در خون مسلمانان است ؟ » خوارج گفتند ، به وى گفتيم :\r\n\r\n\r\n","description":"","footnote":"\r\n[ ( 1 ) 
  ] س 4 نساء : 35 .\r\n[ ( 2 ) 
  ] س 5 مائده : 95 .\r\n","page_name":" 528 ","page_number":528},
  {"content":"\r\n\r\n- « اين آيه در ميانهء ما و شماست . اينك بگو كه آيا پور عاص دادگر است ؟ مگر با ما نمىجنگيده و خونمان را نمىريخته است ؟ اگر وى دادگر است ، پس ما نباشيم . شما كسان را در كار خدا داور كرده‌ايد . خداوند دربارهء معاويه و ياران‌اش داورى به كشتن كرده است . آن گاه ، شما با ايشان پيمان نوشته‌ايد . بر اين سر كه جنگ را فروهليد و راى خواهيد . خداوند در ميان مسلمانان و بىدينان كه با مسلمانان جنگ كنند ، از گفت و گو يا فروهشتن جنگ ، بازداشته است . مگر آنان كه سربها را به گردن گيرند . » سپس ، على سوى ايشان بيرون شد و به ايشان پيوست . با پور عباس در ستيز و سخن بودند .\r\nعلى به پور عباس گفت :\r\n- « بس كن ، با ايشان سخن مگو ، خدايت بيامرزاد ، مگر تو را از آن بازنداشته بوده‌ام ؟ » آن گاه على خود سخن آغاز كرد . سپاس خدا گفت و ستايش بگزارد و سپس گفت :\r\n- « خداوندا ، اين ، جايى است كه هر كه در آن برنده باشد در رستخيز برنده است . و هر كه در آن نادرستى كند ، يا در سخن درماند ، در آن جهان كورتر و گمراه‌تر [ 1 
  ] خواهد بود .\r\nآن گاه گفت : [ 374 
  ] - « رهبرتان كيست ؟ » خوارج گفتند :\r\n- « پور كوّاء . » على پرسيد :\r\n- « از چه بر ما برشوريده‌ايد و اين چنين بيرون شده‌ايد ؟ » گفتند :\r\n- « داور نهادن‌تان در صفّين . » على گفت :\r\n- « شما را به خدا سوگند دهم . آيا دانيد ، هنگامى كه آنان قرآن بر نيزه كردند ، شما گفتيد قرآن را به داورى پذيريم . به شما گفتم : من آنها را بهتر مىشناسم . آنها دين و قرآن ندارند . من از خردى تا كلانى با آنها بوده‌ام و نيك بشناختم‌شان . و گفتم : شما به راه\r\n\r\n\r\n","description":"","footnote":"\r\n[ ( 1 ) 
  ] بسنجيد با س 7 اسراء : 72 .\r\n","page_name":" 529 ","page_number":529},
  {"content":"\r\n\r\nراست و درست‌تان همچنان پيش رويد و بجنگيد . بارى ، چون از سر نيرنگ و فريب و ترفند قرآن را بر نيزه كردند سخنم را نپذيرفتيد و گفتيد : از تو نه ، كه از ايشان پذيريم . و من گفتم : سخنم را نگاه داريد و فراموش مكنيد كه از فرمانم سر بر تافته‌ايد . سپس ، چون بر داورى قرآن پاى فشرديد ، بر دو داور شرط نهادم تا آن چه را قرآن زنده كرده است ، زنده كنند و آن چه را قرآن بميرانيده است بميرانند . اگر داورى به قرآن كنند ، ما را نرسد كه از داورىاش سر باز زنيم ، و اگر سر باز زنيم پس ، از قرآن بيزار شده‌ايم ؟ [ 1 
  ] » خارجيان در پاسخ على گفتند :\r\n- « پس ، به ما بگو ، آيا درست است كه كسان را در خون كسان داور كنيم ؟ » على گفت : ما نه كسان را ، كه قرآن را داور كرده‌ايم . قرآن خطى بيش نيست كه در دفترى نوشته آمده است . قرآن خود سخن نتواند گفت . سخن‌اش بر زبان كسان گفته مىآيد . » خارجيان گفتند :\r\n- « پس ، بگو كه اين زمان چيست ؟ چرا در ميان خود و ايشان اين همه زمان نهاده‌اى ؟ » على گفت :\r\n- « تا نادان بداند و دانا استوار گردد . وانگهى ، باشد كه خداوند در اين چندگاه ، كار اين مردم را به سامان آرد . [ 375 
  ] به شهرتان در آييد ، خداتان بيامرزاد . » و اين چنين ، همه‌شان تا واپسين كس به شهر [ كوفه 
  ] در آمدند .\r\n\r\n[ آغاز روز نهر 
  ]\r\nآن گاه در كوفه گرد شدند و در كارشان سخن گفتند . به ياران‌شان در بصره نامه نوشتند و روزى را نام بردند كه در آن به سوى تيسپون [ مداين 
  ] برون شوند و از آن جا به نهر [ 2 
  ] روند . چنين نيز كردند . از سپاهيان‌شان سان ديدند . عبد الله پور خبّاب ارتّ را\r\n\r\n\r\n","description":"","footnote":"\r\n[ ( 1 ) 
  ] به جاى اين جمله در طبرى ( 6 : 3353 ) چنين آمده است : « اگر سر باز زنند ، ما از داورىشان بيزاريم . »\r\n[ ( 2 ) 
  ] نهروان\r\n","page_name":" 530 ","page_number":530},
  {"content":"\r\n\r\nبكشتند . على چون از كشته شدن‌اش آگاه شد ، به آهنگ ايشان راهى شد . آن گاه خوارج گرد شدند و على با ايشان سخن بگفت و به سوى خويش كشيدشان . ليك آنان جز جنگ نخواستند . در ميان دو سوى سخنهايى رفت كه ما در اين جا نياورده‌ايم .\r\nسپس ، در ميان خود بانگ برداشتند كه :\r\n- « سخن گفتن با على و ياران‌اش را فروهليد و به سوى بهشت بشتابيد . » پس ، همه فرياد زدند :\r\n- « به پيش ، به پيش به سوى بهشت . »\r\n\r\n[ على آمادهء جنگ شام شد و پرچم زينهار [ 1 
  ] را برافراشت 
  ]\r\nپس ، على سپاه‌اش را آمادهء جنگ ساخت و پرچم زينهار را به دست بو ايّوب انصارى برافراشت . بو ايّوب رو به آنان بانگ برداشت :\r\n- « از شما هر كس به سوى اين پرچم آيد ، هر كس كه كس را نكشد يا در صف جنگ نايستد ، هر كس كه به كوفه يا تيسپون بازگردد و از اينان جدا شود ، در زينهار ما خواهد بود . زان پس كه بر كشندگان برادران خويش دست يابيم ديگر نيازى به خون شما نداريم . » در اين هنگام ، فروه پور نوفل اشجعى گفت :\r\n- « به خدا نمىدانم با على بر سر چه چيزى بجنگم . » اين بگفت و با پانصد سوار بازگشت . به همين شمار نيز كسانى به على پيوستند .\r\nخارجيان چهار هزار كس بوده‌اند . سالارشان [ 376 
  ] عبد الله پور وهب راسبى بود .\r\nعلى سواران‌اش را بر پيادگان پيش داشت و پيادگان را در پشت سواران در دو رده بياراست و ردهء تير اندازان را در برابر ردهء نخست نهاد و به ياران گفت :\r\n- « شما دست بداريد تا آنان آغاز كنند . كه اگر بر شما تاخت آرند ، چون بيشترشان پياده‌اند [ 2 
  ] ، به شما چنان رسند كه خسته و فرسوده باشند و شما استوار و چيره باشيد . »\r\n\r\n\r\n","description":"","footnote":"\r\n[ ( 1 ) 
  ] زينهار : امان\r\n[ ( 2 ) 
  ] در متن : و خلفهم رجال . « خلفهم » تصحيف « جلّهم » است كه در طبرى ( 6 : 3381 ) آمده است . ترجمه ما در اين جمله برابر است با ضبط طبرى .\r\n","page_name":" 531 ","page_number":531},
  {"content":"\r\n\r\nپس ، خارجيان روى آور شدند و فرياد مىزدند :\r\n- « به سوى بهشت ، به سوى بهشت بشتابيد . » تاخت آوردند و سخت گرفتند . چنان كه سواران على پايدارى نيارستند . سواران بر دو گروه شدند : گروهى به سوى بال راست و گروهى به سوى بال چپ سپاه خارجيان روى بردند . تاخت به سوى پيادگان بردند . تيراندازان به تيرشان بستند و سواران از دو پهلوى چپ و راست به سوى ايشان گراييدند . پيادگان سپاه على با نيزه و شمشير به جان‌شان افتادند و چيزى نگذشت كه همه‌شان را تا واپسين مرد بكشتند .\r\nحكيم پور سعد گويد :\r\n- « همين كه با نهريان روبرو شديم بىدرنگ بكشتيمشان . گويى به آنان گفتند :\r\nبميريد ، و بمردند . » از ياران على جز هفت تن كسى كشته نشد . ذو الثديه را بر پايهء داستان معروف ، از ميان كشتگان بيافتند و بيرون كشيدند [ 1 
  ] . خبرش را همگان دانند .\r\nعلى چون از كار اينان بپرداخت ، به اردوى خود در نخيله در پيرامون كوفه بازگشت و ياران را فرمود تا با همان ساز و برگ و همان آمادگى به شام روند .\r\nعلى از پيش بر آن بود كه آهنگ شام كند . ليك چون كار خارجيان بالا گرفت و به جان مردم افتادند و نيكان را بكشتند ، ياران به على گفتند :\r\n- « اى امير مؤمنان چرا اين از دين‌شدگان را در پشت سر خويش نهيم كه فرزندان و زنان‌مان را بكشند . بهتر است كه نخست به آنان پردازيم . » [ 377 
  ] اينك ، چون به اردوگاه خود در نخيله باز گشت به ياران گفت كه خويشتن را براى جنگ آماده كنند و به سوى دشمنان خويش روند . ياران على در پنهانى از اردوگاه بيرون رفتند و جز اندكى از مردان و سران همگى [ به كوفه 
  ] در آمدند و اردو را بر جاى گذاشتند .\r\nعلى چون كار را چنين بديد ، خود نيز به كوفه بازگشت و راى وى دربارهء راهى شدن به سوى شام ، ديگر شد ، كه اين به سال سى و هشت بود .\r\nآن گاه ميان على و ياران‌اش دشوارىها گذشت و سخنها رفت . به جنگ‌شان مىخواند و سر بازمىزدند . با آنان سخن مىگفت ، يارى و كمك مىخواست ، كندشان\r\n\r\n\r\n","description":"","footnote":"\r\n[ ( 1 ) 
  ] نگاه كنيد به ابن اثير 3 : 337 .\r\n","page_name":" 532 ","page_number":532},
  {"content":"\r\n\r\nمىخواند ، باز سنگينى مىكردند . سخنان‌اش را همه دانند و از آن آگاه‌اند .\r\n\r\n[ آز بستن معاويه به عراق 
  ]\r\nتا آن كه معاويه چشم آز به عراق بست . خوانندگان خويش را در نهان و آشكار در بصره بپراكند و خون عثمان را مىخواست . سواران سپاه خويش را به پيرامون على ( ع ) گسيل مىكرد . نعمان بشير را با هزار كس به عين التمر ، [ 1 
  ] جايى كه مالك پور كعب با هزار كس از سوى على در آن جا مىبود ، گسيل داشت . مردم همين كه از آمدن نعمان آگاه شدند ، در نهان به سوى كوفه گريختند . چنان كه با مالك جز صد كس نماند . مالك كار را به على بنوشت و از او كمك خواست . على با مردم سخن گفت و آنان را برون شدن فرمود . سنگينى كردند و سر باززدند . پس مالك با پيروان خويش در برابر بشير و ياران‌اش بجنگيد . به ياران گفت پشت به ديوارهاى شهر دهند و با آنان نبرد كنند . به مخنف سليم نامه نوشت و از او كمك خواست . مخنف در نزديكى وى بود . بارى ، مالك با همان گروهى كه با وى بمانده بودند ، با نعمان بشير و ياران‌اش سخت‌ترين نبردى كه توانستى بود ، بكرد .\r\n\r\nپيشامدى نيكو كه براى مالك روى داد تا نعمان و ياران‌اش را بشكست\r\nمخنف پسرش عبد الرحمان را با پنجاه تن به سوى مالك گسيل داشت . اينان چون به مالك و ياران رسيدند نيام شمشيرها بشكستند و دل به مرگ داده پيكار مىكردند . شاميان چون بديدندشان ، و اين شب هنگام بود ، گمان بردند كمكيان ديگرى نيز در پى اينان خواهند آمد . اين بود كه بتاريدند و مالك در پى ايشان بتاخت . چنان كه سه تن از ايشان را بكشت و زندگان راه خويش پيش گرفتند و بگريختند . اما گروههاى ديگرى كه از سوى معاويه گسيل مىشدند ، پيروز بودند . مىكشتند و چپاول مىكردند و باز مىگشتند .\r\nاما كسانى كه از پيش به بصره آمده بودند تا در ميان مردم دشمنى و ناهمسازى اندازند ، كارشان به كام معاويه بود . آشوب و تيره‌گرايى در ميان مردم افتاد . چنان كه\r\n\r\n\r\n","description":"","footnote":"\r\n[ ( 1 ) 
  ] عين التمر : جايى در سوى باديه در باختر فرات . ( مراصد الاطلاع ) .\r\n","page_name":" 533 ","page_number":533},
  {"content":"\r\n\r\nپارسيان و مردم كرمان به كارگزاران على به چشم آز نگريستند و مردم هر سويى به سرزمين همسايهء خويش چيره شدند و كارگزاران‌شان را بيرون كردند . [ 378 
  ] از اين رو ، على از ياران‌شان راى خواست تا پارس و كرمان را به دست چه كسى رام سازد .\r\nپور عباس گفت :\r\n- « من مردى را پيشنهاد كنم كه راىاش استوار و خود داناى كار است . كارا و پيمان‌دار است . » على پرسيد :\r\n- « وى كيست ؟ » پور عباس گفت :\r\n- « زياد . » على گفت :\r\n- « بر پارس بگماردم‌اش . » پس ، پور عباس به كاردارى خود در بصره رفت . زياد جانشين پور عباس در بصره بود . پس ، چهار هزار مرد به زياد بسپرد و وى را فرماندار پارس كرد . زياد پارس را چنان مهار كرد كه همگى راست آمدند .\r\n\r\nروشى كه زياد در اين سوى به كار بست\r\nبرخى از پارسيان گويند :\r\nزياد هنگامى به پارس رسيد كه آن مرز و بوم در آتش آشوب مىسوخت . به سران‌شان پيام مىداد . به ياران نويد و اميد و به ناهمسازان بيم مىداد . در ميان‌شان شكاف و ناهمسازى مىانداخت . با كسانى هم مىساخت و راه مىآمد . تا آن كه رازها و رخنه‌گاههاى يك ديگر را بر او فاش كردند كه در پى آن گروهى بگريختند و گروهى بماندند و خود يك ديگر را مىكشتند ، چنين بود كه سرانجام پارس بر زياد رام و هموار شد .\r\nديگر ، كس در برابر او گرد نشد يا به جنگ برنخاست . چنان كه تا يك بار براى جنگ صفى نياراست . در كرمان نيز همين شيوه را در پيش گرفت كه آن سامان نيز رام و فرمانبردار وى شد .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nمردم مىگفتند :\r\n- « ما هيچ شيوه‌اى را از شيوهء زياد ماننده‌تر به شيوهء خسرو انوشروان نديده‌ايم . »\r\n\r\n[ رسيدن بسر به مكه و مدينه و گريختن كارداران على 
  ]\r\nآن گاه ، تاختهاى معاويه بر پيرامون سرزمين على بسيار شد . معاويه بسر ارطاة را به حجاز فرستاد . وى چون به مكه و مدينه در آمد كارداران على بگريختند و پيروان على را بكشت . سپس راهى يمن شد . عبيد الله عباس خود از يمن به كوفه گريخت و عبد الله عبد المدان را به جاى خويش بگماشت . بسر چون به يمن رسيد عبد الله را بكشت و چون به جاى و دارايى عبد الله رسيد ، دو پسر كوچك عبد الله را نيز بكشت .\r\nعلى چون از كار يمن آگاه شد ، جاريهء قدامه را با دو هزار كس [ 379 
  ] و وهب پسر مسعود را با دو هزار كس بدان سوى گسيل كرد . جاريه راه بسپرد تا به نجران رسيد . در آن جا انبوهى از پيروان عثمان را بكشت . چنان كه بسر از ترس بگريخت و جاريه در پى او بتاخت تا آن كه به مكه و سپس به مدينه رسيد . مردم را به مرگ على نگران ساخت و آنان را به سوى حسن پسر على خواند . نخست سر باز زدند و سپس چون از او بترسيدند ، سرانجام با وى پيمان بستند . كه يك چند در آن جا بماند و آن گاه به كوفه بازگشت .\r\n\r\n[ عراق از آن على و شام از آن معاويه 
  ]\r\nآن گاه ، ميان على و معاويه ، نامه‌هاى بسيار برفت و بيامد . در واپسين نامه همسخن شدند كه جنگ را فروهلند . عراق از آن على ماند و شام معاويه را باشد . هيچ يك از دو سوى ، به آهنگ گشودن يا چپاول سرزمين آن ديگر ، لشكر نكشد . شمشير را بر زمين نهند و خون مسلمانان را نريزند . و بر اين خشنود شدند .\r\n\r\n[ پيمان بستن خوارج براى كشتن على ، معاويه و عمرو عاص 
  ]\r\nزان پس ، تنى چند از آنان كه بر راى خارجيان بودند ، گرد بيامدند . نخست از\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nكشته‌شدگان جنگ نهر ياد كردند و مهر خدا را براى ايشان آرزو كردند . آن گاه كارداران خويش را نكوهيدند و سپس گفتند :\r\n- « پس از مرگ ياران ، زندگى را براى چه مىخواهيم ؟ اگر پيشوايان گمراهى را بكشيم اميد پاداش و مزد توانيم داشت . » عبد الرحمان پور ملجم ، و برك پور عبد الله ، و عمرو پور بكر تميمى با يك ديگر پيمان ببستند كه هر كدام يكى از سه پيشوا : على ، معاويه و پور عاص را آهنگ كند و ناگهان بكشد .\r\nپور ملجم گفت :\r\n- « من كار على را بسازم . » وى از مردم مصر بود .\r\nبرك پور عبد الله گفت :\r\n- « من كار معاويه را بسازم . » [ 380 
  ] عمرو پور بكر گفت :\r\n- « من كار عمرو عاص را بسازم . » اين چنين پيمان بستند و سخن استوار كردند . سپس شمشيرهاشان را برداشتند و به زهر بيالودند و روز هفدهم رمضان را در ميان خود نهادند كه هر يك در آن روز كار يار خويش را كه به آهنگ كشتن‌اش مىرفت ، بسازد .\r\n\r\n[ آن چه ميان پور ملجم و قطام در كوفه گذشت 
  ] [ و هميارىشان در كشتن على 
  ]\r\nاما پور ملجم . وى به كوفه در آمد و در آن شهر زنى ديد با نام قطام كه على پدرش را و برادرش را در روز نهر كشته بود . در زيبايى سرآمد بود . پور ملجم از ديدن آن زيبايى بىخود شد و كارى را كه براى آن به كوفه آمده بود خود از ياد ببرد . بارى ، از او خواستگارى كرد .\r\nقطام گفت :\r\n- « زن‌ات نشوم ، جز به چند شرط . » پور ملجم پرسيد :\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n- « كدام شرط ؟ » قطام گفت :\r\n- « سه هزار درم ، يك برده ، يك كنيز ، و . . كشتن على . » پور ملجم گفت :\r\n- « پذيرفتم . به خدا من جز براى كشتن على بدين شهر نيامده‌ام . » قطام گفت :\r\n- « پس من نيز كسى را بجويم كه در اين كار تو را يارى كند . » پس ، مردى از تيرهء خود را در اين كار بگماشت و عبد الرحمان خود نيز يكى را بجست و سه تن شدند . سپس ، در همان شب كه پور ملجم با ياران‌اش ميعاد نهاده بود ، شمشيرها را برگرفتند و در دو سوى درگاهى كه على از آن به نماز بيرون مىآمد نشستند و چشم بداشتند . تا چون على بيرون آمد ، پور ملجم به شمشير زخمى بر سر على بكوفت و بگريخت . مردم از هر سو فرياد بر آوردند و پور ملجم را بگرفتند و پيش على بردند .\r\n[ 381 
  ] على چون پور ملجم را بديد به وى گفت :\r\n- « اى دشمن خدا ، مگر من به تو نيكى نكرده‌ام ؟ » پور ملجم گفت :\r\n- « چرا ، كرده‌اى . » على گفت :\r\n- « پس ، چه چيزى تو را بر اين كار واداشته است ؟ » پور ملجم گفت :\r\n- « من اين شمشير را چهل روز تيز كردم و از خدا درخواستم تا بدترين آفريدگان‌اش را با آن بكشد . » على گفت :\r\n- « ليك ، مىبينم كه خود بدان كشته شوى و بدترين آفريدگان خدا خود باشى . » آن گاه ، على - كه درود خدا بر او باد - درگذشت و اين در رمضان سال چهل بود .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\n[ كشتن و سوزانيدن پور ملجم 
  ]\r\nحسن پور على بو طالب كه درود خدا بر آن دو باد - پور ملجم را به نزد خويش بخواست . چون بياوردندش ، پور ملجم به حسن گفت :\r\n- « پيشنهادى دارم ، آيا توانى پذيرفت ؟ من ، به خدا سوگند ، هر پيمانى كه با خدا ببستم بر سر پيمان بماندم . در كنار ديوار خانهء خدا پيمان بستم كه معاويه و على را بكشم ، يا خود در اين راه كشته شوم . اگر بخواهى ، مرا آزاد كن . خدا را بر خود گواه گيرم ، كه اگر نكشم‌اش ، يا بكشم و خود زنده مانم ، پيش تو آيم و دستم را در دست تو نهم . » حسن گفت :\r\n- « هان به خدا ، پيش از آن كه آتش را به چشم ببينى ، نه . » آن گاه ، پيش داشت‌اش و گردن‌اش را بزد . سپس مردم تنش را برداشتند و در بوريا بپيچانيدند و آتش زدند . [ 382 
  ]\r\n\r\n[ كار برك با معاويه 
  ]\r\nاما برك . وى نيز در كمين نشست و چشم بداشت و چون معاويه به نماز بيرون آمد ، با شمشير بزدش . كه شمشير بر سرين‌اش فرود آمد . برك را چون بگرفتند گفت :\r\n- « گزارشى دارم كه تو را شاد كند . اگر بگزارم ، مرا سودى دهد ؟ » معاويه گفت :\r\n- « آرى . » برك گفت :\r\n- « مرا برادرى است كه همين امشب على را كشته است . » و داستان را بر او باز نمود .\r\nمعاويه گفت :\r\n- « شايد ، نتوانسته است . » برك گفت :\r\n- « چنين نيست . على تنها بيرون مىآيد و با خود پاسدار ندارد .\r\nبارى ، معاويه دستور كشتن داد و گردن‌اش را بزدند .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\n[ كار عمرو بكر ، با عمرو عاص 
  ]\r\nاما عمرو بكر . وى نيز براى بيرون شدن عمرو عاص در كمين نشست و چشم بداشت . پور عاص دلش درد گرفته بود و خارجهء بو حبيبه سالار پاسداران را به جاى خود به نماز فرستاده بود . خارجه بيرون آمد و پور بكر كه پور عاص‌اش پنداشته بود ، بر او برخروشيد . چنان كه با يك زخم او را بكشت . مردم پور بكر را بگرفتند و او را به نزد پور عاص بردند . چون به درگاه رسيدند ، درود به اميرى گفتند .\r\nپور بكر پرسيد :\r\n- « مگر اين كيست ؟ » گفتند :\r\n- « وى عمرو عاص است . » پور بكر گفت :\r\n- « پس من كه را كشته‌ام ؟ » گفتند : [ 383 
  ] - « تو خارجه را كشته‌اى ؟ » پور بكر رو به پور عاص گفت :\r\n- « به خدا اى تبهكار ، وى را جز تو نپنداشته بودم . » پور عاص گفت :\r\n- « تو آهنگ من كردى و خدا آهنگ خارجه . » پس ، وى را پيش داشت و بكشت‌اش . »\r\n\r\n[ آن چه عايشه پس از كشته شدن على گفت 
  ]\r\nعايشه چون از كشته شدن على آگاه شد اين دو لخت را بخواند :\r\nدر پايانهء راه ، چوبدستى خويش را بيفكند و آرام گرفت .\r\nچنان كه هر رفته‌اى ، چون به خانه رسد ، چشمان‌اش روشن گردد .\r\nو عايشه پرسيد :\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n- « كى او را كشته ؟ » گفتند :\r\n- « مردى از تيرهء مراد . » و عايشه اين دو لخت را بخواند :\r\nاگر وى از اين جا دور باشد ، از مرگ او .\r\nكسانى خبر داده‌اند كه در دهان‌شان خاك نيست . [ 1 
  ]\r\n\r\nنام دبيران على پور بو طالب كه درودهاى خدا بر او باد\r\nسعيد نمران همدانى ، و عبد الله جعفر ، و عبيد الله بو رافع براى على دبيرى كردند .\r\nاز عبيد الله آرند كه گفت : در برابر على ( ع ) در كار نوشتن بودم كه به من گفت :\r\n- « در دوات ليقه بيفكن ، دو دندانهء خامه‌ات را دراز كن ، سطرها را از يك ديگر دور نويس و واژه‌ها را به يك ديگر نزديك . » در پيش گفته بوديم كه وى ، آن گاه كه پور عباس را بر بصره جانشين خويش كرده بود ، زياد را دبير باج و ديوان آن شهر نهاده بود . زياد را در كاردارى شيوه‌هاست كه شايسته است در اين نامه نوشته آيد . ما دبيران جانشينان پيمبر را بدان ياد كنيم [ 384 
  ] كه از شيوه‌هاشان سخن گوييم . تا اين جا از هيچ يك از دبيران شيوه‌اى نشناخته‌ايم جز همين زياد كه به خواست خدا ، در پايان روزهاى معاويه از آن ياد خواهيم كرد . [ 385 
  ]\r\n\r\n\r\n","description":"","footnote":"\r\n[ ( 1 ) 
  ] اين بيت در هر يك از طبرى و ابن اثير به گونه‌اى است . ( طبرى 6 : 3466 ، ابن اثير 3 : 394 ) .\r\n","page_name":" 540 ","page_number":540},
  {"content":"\r\n\r\n\r\n[ بستن پيمان با حسن بن على ( ع ) 
  ]\r\nدر سال چهلم بود كه با حسن بن على پيمان فرمانبردارى بستند . نخستين كس كه با وى پيمان بست قيس پور سعد بود . قيس سالار پيشتازان سپاه عراق بود كه گويند شمارشان چهل هزار بود و با على پيمان مرگ بسته بودند .\r\n\r\n[ بر كنار كردن قيس و سالار كردن عبيد الله عباس 
  ]\r\nزان پس كه على كشته شد و عراقيان با پسرش حسن پيمان بستند ، حسن خواهان جنگ نبود . بر آن بود تا تواند از معاويه بستاند و چون ديگران بزيد و همساز گردد . حسن بدانست كه قيس در اين راى با وى همداستان نباشد . پس ، بر كنارش كرد و عبيد الله پور عباس را به جاى وى بر گماشت . عبيد الله چون از كار حسن آگاه شد و بدانست كه وى از معاويه چه مىجويد ، خود نيز نامه‌اى به معاويه نوشت . در اين نامه از معاويه زينهار خواست و از او درخواست تا آن چه به دست آورده ، از او نستاند [ 386 
  ] كه معاويه بپذيرفت .\r\n\r\nسخن از نيرنگى كه معاويه زد\r\nگويند : آن گاه كه لشكر حسن بن على ( ع ) در تيسپون [ مداين 
  ] فرود آمد ، معاويه يكى را به راز در ميان لشكر او كرد . سالار پيشتازان‌اش قيس سعد بود كه شمارشان دوازده هزار بود . اين پيش از بركنارى قيس بود . معاويه از سوى شام آمده بود و در مسكن فرود آمده بود . مردى كه از سوى معاويه در لشكر حسن رخنه كرده بود بانگ برداشت كه :\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n- « سپاهيان ، بدانيد كه قيس سعد كشته شده است . سر خويش گيريد و بپراكنيد . » سپاهيان همين كه اين بشنيدند ، بر شوريدند و به آهنگ چپاول به سرا پردهء حسن روى بردند . و همه چيز را به يغما بردند . تا آن جا كه براى كشيدن زير اندازى كه حسن بر آن نشسته بود با وى در افتادند و بر او زخم زدند . پس ، حسن از آن جا بيرون شد و در تيسپون و در كاخ سپيد [ 1 
  ] فرود آمد .\r\n\r\n[ زينهار خواستن حسن ( ع ) از معاويه 
  ]\r\nحسن در نامه‌اى كه به معاويه نوشت ، از معاويه زينهار خواست . به برادرش حسين ( ع ) و عبد الله جعفر گفت :\r\n- « به معاويه نامه نوشتم كه با وى بسازم . » حسين به حسن گفت :\r\n- « خدا را ، كه سخن معاويه را راست و سخن على را دروغ دارى . » حسن گفت :\r\n- « خاموش ، من در اين كار داناتر از توام . » شرطهايى كه در نامه‌اش بر معاويه نهاد چنين بود :\r\nآن چه در بيت المال كوفه است براى وى نهد . [ 387 
  ] باج دار بگرد نيز از آن وى ماند .\r\nبه على دشنام چنان نگويند كه وى بشنود .\r\nخواسته‌اى كه در بيت المال كوفه بود پنج هزار هزار [ پنج ميليون 
  ] بود .\r\n\r\nسخن از نيرنگى و پيشامدى شگفت كه در اين شرط روى داد\r\nپيش از آن كه نامهء حسن و شرطهاى او به معاويه رسد ، معاويه نامه‌اى سپيد كه مهر خويش را بر پايين آن زده بود ، براى حسن فرستاده بود و در بالاى آن نوشته بود :\r\n- « در اين نامه كه مهرم را در پايين آن زده‌ام ، هر چه خود بخواهى بنويس كه تو راست . »\r\n\r\n\r\n","description":"","footnote":"\r\n[ ( 1 ) 
  ] كاخ يزدگرد در تيسپون كه به دست مسلمانان افتاده بود . نامش كاخ سپيد بود .\r\n","page_name":" 542 ","page_number":542},
  {"content":"\r\n\r\nنامهء سپيد معاويه چون به حسن رسيد چند برابر آن چه را كه در نامهء خود در پيش نوشته بود ، در اين نامهء سفيد بنوشت و آن را نزد خويش نگاه داشت . نامهء پيشين حسن نيز در نزد معاويه بود . و چون به يك ديگر رسيدند ، حسن چيزهايى را كه در نامهء سفيد و مهر شدهء معاويه نوشته بود از او خواستار شد . معاويه سر باز زد و گفت :\r\n- « تو را جز آن ندهم كه خود به دست خويش نوشته‌اى . » در ميان‌شان ستيز و سخن رفت و معاويه هيچ از آن چه حسن شرط نهاده بود ، به وى نداد .\r\n\r\n[ نيرنگ معاويه با قيس سعد 
  ]\r\nاز سويى ، مردم به گرد قيس سعد گرد شدند و براى جنگ با معاويه با قيس پيمان بستند . معاويه چون از كار عبيد الله عباس و حسن بپرداخت ، در انديشه نيرنگ زدن با كسى بر آمد كه كارش در چشم او از آن دو دشوارتر بوده و ترفندى كارسازتر مىخواسته است . وى چهل هزار سپاهى به زير فرمان داشته . به وى پيام داد و خدا را به ياد وى آورد و گفت :\r\n- « اى قيس ، تو به فرمان كى مىجنگى ؟ آن كه از او فرمان مىبرى خود پيمان فرمانبردارى با من بسته است . » قيس سر باز زد و هيچ نرم نشد ، تا آن كه معاويه نامه‌اى سپيد كه مهر خويش بر پايين آن زده بود براى وى فرستاد و گفت :\r\n- « هر چه خود مىخواهى در اين نامه سپيد بنويس كه تو راست . » [ 388 
  ] قيس در آن نامه سپيد براى خود و پيروان‌اش هر چند كسى را كشته يا خواسته‌اى به چنگ آورده باشند ، از معاويه زينهار خواست ، و خواسته‌اى براى خويش نخواست . كه معاويه بپذيرفت و بداد .\r\n\r\n[ هوشمندان پنجگانه 
  ]\r\nقيس خود در شمار هوشمندان بود . در آن روزگار هوشمندان پنج كس بودند : معاويه ، عمرو عاص ، مغيرهء شعبه ، قيس سعد ، و عبد الله بديل . قيس و عبد الله بديل با على بودند و مغيره در طايف كناره گرفته بود تا دو داور را داور كردند .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\n[ سخنانى كه امام حسن ( ع ) پس از آشتى و پيش از رفتن به مدينه گفت 
  ]\r\nحسن و معاويه چون آشتى كردند حسن در كوفه ، با مردم به سخن ايستاد و گفت :\r\n- « مردم عراق ، سه چيز مرا از شما روى گردان ساخته است . اين كه پدرم را كشته‌ايد ، اين كه به من زخم زده‌ايد و اين كه خواسته‌هايم را چپاول كرده‌ايد . » همين كه زخم حسن بهبود يافت از كوفه راهى مدينه شد . مردم بصره باجداربگرد را از وى بازداشتند و گفتند :\r\n- « دست آورد خودمان است . » و چون به مدينه در آمد مردمى گرد شدند و فرياد زدند :\r\n- « اى خوار كنندهء تازيان [ 1 
  ] . »\r\n\r\n\r\n","description":"","footnote":"\r\n[ ( 1 ) 
  ] در اعتراض به صلحى كه امام حسن ( ع ) با معاويه كرد .\r\n","page_name":" 544 ","page_number":544},
  {"content":"\r\n\r\nفهرست جامع دورهء تجارب الأمم\r\nدر پايان ، در مجلدى جداگانه خواهد آمد .\r\n\r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n . \r\n","description":"","footnote":"","page_name":" 547 ","page_number":547},
  {"content":"\r\n . \r\n\r\n","description":"","footnote":"","page_name":" 548 ","page_number":548}
  ]