[
  {"content":"\r\n\r\nايضاح الحكمة\r\nترجمه و شرح\r\nبداية الحكمة\r\nحكيم الهى علامه طباطبائى قدس سره\r\nمرحله هاى 1 - 4\r\nنگارش : على ربانى گلپايگانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات\r\nمركز جهانى علوم اسلامى\r\nقم - ايران صندوق پستى 439\r\nكتاب : ايضاح الحكمه ترجمه و شرح بداية الحكمه - جلد 1\r\nنويسنده : حجة الاسلام على ربانى گلپايگانى\r\nناشر : مركز جهانى علوم اسلامى\r\nتعداد : 3000\r\nچاپخانه : چاپ قدس\r\nچاپ اول : 1371 ه‍ . ش .\r\nكليهء حقوق محفوظة است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nاهداء :\r\nبه روان پاك حكيم نامدار عالم اسلام ، ومفسر گرانقدر قرآن كريم كه عمرثمر بخش خويش را عاشقانه ومخلصانه در راه تبيين معارف قرآن ، وتحكيم مبانى اعتقادى اسلام ، به كار گرفت . و با تأليف تفسير بى نظير \" الميزان \" افتخارى بزرگ را به جهان تشيع ارزانى نمود .\r\nمؤلف\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\nبسم اللّه الرحمن الرحيم\r\n\r\nپيشگفتار\r\n1 - نگاهى گذرا به تاريخ زندگانى مصنف علّامه ( ره ) .\r\n2 - مكتب فلسفى حكيم طباطبائى ( ره ) .\r\n3 - مزاياى بدايه و نهايه و تفاوت آن دو .\r\n4 - ويژگىهاى مرحله ابتدائى حكمت .\r\n5 - شرايط لازم براى تحصيل فلسفه .\r\n6 - رابطه فلسفه با علوم طبيعى .\r\n7 - لزوم آگاهى بر مكاتب فلسفى غرب .\r\n8 - انگيزه و روش شرح .\r\n\r\nنگاهى گذرا به تاريخ زندگانى مصنف علّامه\r\nقبل از هرچيز لازم است نگاهى گذرا به تاريخ زندگى و شخصيت علمى مصنف عاليقدر بداية الحكمه ، حكيم بلندآوازه اسلام علامه طباطبائى ( ره ) بيفكنيم ، و در آغاز راه ضمن آشنائى با سيرهء علمى و عملى آن زنده‌ياد ، درسى اخلاقى و تربيتى بياموزيم و در مسير علم و عمل به كار بنديم . « 1 »\r\n\r\n\r\n","description":"","footnote":"\r\n( 1 ) جهت آگاهى بيشتر در اين‌باره به مجلهء نور علم ، سال ( 6 ) شمارهء ( 9 ) رجوع شود .\r\n","page_name":" 5 ","page_number":5},
  {"content":"\r\n\r\nعلامه طباطبائى در 29 ذى الحجة الحرام 1321 هجرى قمرى مطابق با 1281 هجرى شمسى در تبريز به دنيا آمد ، و در ساعت 9 صبح روز يكشنبه 18 محرم الحرام 1402 ه ق برابر با 24 آبان 1360 ه ش ديده از جهان فانى فروبست .\r\n\r\nدوران تحصيل و فعاليت علمى :\r\nدر سن 9 سالگى در حالى كه پدر و مادر خود را از دست داده بود در مدارس جديد مشغول تحصيل گرديد و طى مدت حدود هفت سال علاوه بر فرا گيرى قرآن مجيد ، كتابهاى گلستان و بوستان سعدى ، اخلاق مصوّر و انوار سهيلى ، تاريخ معجم و منشآت امير نظام ، ارشاد الحساب و نصاب الصبيان را كه آموزش آنها در آن زمان متداول بود فراگرفت و حسن الخط را نيز از مرحوم آقا ميرزا على نقى آموخت .\r\nپس از آن در سال 1297 ه ش در سن 16 سالگى به فراگيرى علوم عربى پرداخت و ادبيات و سطوح عالى را طى مدت هفت سال نزد اساتيد معروف تبريز فراگرفت و در سال 1304 ه ش براى تكميل تحصيلات عازم حوزهء نجف اشرف گرديد ، و در طول حدود 11 سال اقامت در آنجا از محضر پرفيض محققان بلندپايهء اسلامى در رشته‌هاى فقه ، اصول ، فلسفه ، رجال و . . . .\r\nبهره گرفت .\r\nاساتيدى كه به محضر درس آنان راه يافت عبارتند از :\r\n1 - آيت اللّه ميرزاى نائينى . 2 - آيت اللّه سيد ابو الحسن اصفهانى .\r\n3 - آيت اللّه شيخ محمد حسين اصفهانى معروف به كمپانى كه مدت ده سال از خرمن پرفيض او بهره گرفت . 4 - آيت اللّه سيد محمد حجت . 5 - حكيم الهى مرحوم آقا سيد حسين بادكوبه‌اى . 6 - مرحوم سيد ابو القاسم خوانسارى كه از رياضىدانان معروف بود . 7 - آيت اللّه حاج ميرزا على\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nايروانى مؤلف حاشيه بر كفايه و مكاسب . 8 - آيت اللّه ميرزا على اصغر ملكى .\r\n9 - عارف عظيم الشأن مرحوم آيت اللّه حاج ميرزا على قاضى طباطبايى كه نزد وى اخلاق ، عرفان و شيوهء صحيح سير و سلوك معنوى را آموخت وى در شكل‌گيرى شخصيت عرفانى و معنوى مرحوم علّامه نقشى تعيين‌كننده داشت .\r\nبازگشت به زادگاه : در سال 1314 به عللى كه در زندگىنامهء خود آورده‌اند ، به تبريز بازگشت و حدود ده سال و أندى به صورت گمنام و بسان گنجى در كنج ويرانه ماند .\r\nهجرت به قم : در سال 1325 ه ش ، رهسپار قم گرديد و نكته جالب توجه اين است كه جهت حركت به قم ، به قرآن تفأل زد و اين آيه آمد :  « هُنالِكَ الْوَلايَةُ لِلَّهِ الْحَقِّ هُوَ خَيْرٌ ثَواباً وَ خَيْرٌ عُقْباً »  ( كهف / 44 ) . از لحظهء ورود به قم و تا لحظهء وفات كه حدود 35 سال به طول انجاميد به كار تدريس و تأليف مداوم اهتمام داشت .\r\nتدريس تفسير و فلسفه : معظم له در اين‌باره چنين مىگويد :\r\n« هنگامى كه به قم آمدم مطالعه‌اى در برنامهء درسى حوزه كردم و آن را با نياز هاى جامعهء اسلامى سنجيدم و كمبودهايى در آن يافتم و وظيفهء خود را تلاش براى رفع آنها دانستم ، مهمتّرين كمبودهايى كه در برنامه‌ريزى حوزه وجود داشت در زمينهء تفسير قرآن و بحثهاى عقلى بود و ازاين‌رو درس تفسير و درس فلسفه را شروع كردم ، و با اينكه در جوّ آن زمان ، تفسير قرآن ، علمى كه نيازمند به تحقيق و تدقيق باشد تلقى نمىشد و پرداختن به آن ، شايستهء كسانى كه قدرت تحقيق در زمينه‌هاى فقه و اصول را داشته باشند به حساب نمىآمد بلكه تدريس تفسير نشانهء كمى معلومات به حساب مىآمد ، در عين حال اينها را براى خودم عذر مقبولى در برابر خداى متعال ندانستم و آن را ادامه دادم تا به نوشتن تفسير « الميزان » انجاميد » .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nروش تدريس : برخى از شاگردان مرحوم علامه در مورد روش تدريس او نكاتى را يادآور شده‌اند كه به آنها اشاره مىكنيم :\r\nالف : اجتناب از پراكنده‌گوئى و متمركز نمودن سخن دربارهء موضوع مورد بحث .\r\nب : بيان مطالب عالى در عبارات كوتاه و رسا و پرهيز از لفاظى و عبارت پردازى .\r\nج : روشن نمودن موضوع بحث به طور كامل .\r\nد : پرهيز از سخنان شعرى در بحثهاى عقلى و فلسفى ، و بهره‌گيرى از استدلال برهانى .\r\nه : تكريم مقام دانشمندان و احترام مقام علمى آنان ، و ملامت نكردن حتى نسبت به كسانى كه سخن آنان را نقد مىكردند .\r\nو : توجه كامل به اشكال شاگردان و رعايت احترام آنان .\r\nز : فروتنى و متانت در پاسخ به اشكالات و شتاب نكردن در جوابگويى و اباء نداشتن از اعتراف به ندانستن پاسخ و به كار بردن اين جمله كه « بايد ببينم » و مانند آن .\r\nتأليفات : حكيم طباطبايى از شخصيت‌هاى موفق عالم اسلام و افراد كم نظير است ، حضرت امام خمينى رضوان اللّه عليه در پيام تسليت خود به مناسبت رحلت مرحوم علامه از او به عنوان يكى از بزرگترين مفاخر علمى جهان اسلام و دنياى علم و دانش ياد نمودند ، و تأليفات او را در زمينهء تفسير ، فلسفه ، فقه و اصول و ديگر علوم اسلامى ، ارزنده و مورد استفاده دانشمندان در بزرگترين مجامع علمى بشمار آوردند . آرى اين متفكر گرانقدر آثار ارزندهء علمى بسيارى از خود برجاى گذاشت كه مهمترين آنها تفسير شريف و گران‌سنگ « الميزان » است ، كه به تعبير برخى از محققان جايگاه الميزان در ميان تفاسير ديگر ، به مثابه جايگاه جواهر الكلام در ميان كتب فقهى ديگر است . و به گفتهء متفكر شهيد مطهرى ره ، از آغاز تأليف تفسير تاكنون ، تفسيرى مانند آن نوشته نشده است . اينجانب كه مدتى است\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاين توفيق را يافته‌ام كه در زمينهء معارف قرآن مطالعاتى داشته باشم ، هرگاه در زمينهء معارف و مفاهيم قرآن با مشكلى مواجه گرديده‌ام به تفاسير مختلف مراجعه كرده‌ام ولى تنها گمشدهء خود را در تفسير شريف الميزان يافته‌ام . البته در اين‌باره سخن بسيار است و اينك مجال پرداختن به آنها نيست ، به اميد روزى كه اين اثر نفيس ، جايگاه اصلى خود را در حوزه‌ها و محافل علمى بازيابد .\r\nاز تفسيران الميزان كه بگذريم ، مهمترين تأليفات علامّه ، آثار فلسفى او است كه به صورت كتابها و رساله‌هاى مختلف نگارش يافته و هركدام به تناسب هدف تأليف آن ، بسيار محققانه و پربار است . در ميان آثار فلسفى وى ، سه اثر به نامهاى : اصول فلسفه و روش رئاليسم ، بداية الحكمه ، نهاية الحكمه از اهميّت بيشترى برخوردارند .\r\nهدف نگارش كتاب نخست همان‌گونه كه فيلسوف شهيد مطهرى فرموده‌اند : « بوجود آوردن يك سيستم فلسفى عالى براساس استفاده از زحمات گرانمايه هزار ساله فلاسفهء اسلامى و ثمرهء تحقيقات وسيع و عظيم دانشمندان مغرب زمين ، به همراه به كار بردن قوّهء ابداع و ابتكار است . به همين جهت در اين سلسه مقالات هم مسائلى كه در فلسفهء قديم نقش عمده را دارد و هم مسائلى كه در فلسفهء جديد حائز اهميت است طرح مىشود و در ضمن به قسمت‌هايى مىرسد كه نه در فلسفهء اسلامى و نه در فلسفهء اروپايى سابقه ندارد » « 1 » .\r\nاما دو كتاب بدايه و نهايه به منظور متن درسى فلسفه در حوزه‌هاى علمى نگارش يافته و هم‌اكنون به عنوان دو متن درسى فلسفه معروف مىباشند ، و نسبت به ساير متون فلسفى از مزايايى برخوردارند كه بعدا يادآور خواهيم شد .\r\n\r\nمكتب فلسفى حكيم طباطبايى\r\nمقصود از مكتب فلسفى ، شيوهء خاص و مبانى ويژه‌اى است كه در بررسى\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، مقدمهء جلد دوم .\r\n","page_name":" 9 ","page_number":9},
  {"content":"\r\n\r\nمسائل فلسفى مورد استفاده قرار مىگيرد . در ميان فيلسوفان و عارفان اسلامى چهار مكتب و منهج فلسفى و عرفانى پديد آمده است :\r\n1 - مكتب فلسفى مشائى : شيوهء بحث در اين مكتب فلسفى ، تفكر برهانى و استدلال عقلانى است و از آن به « حكمت بحثى » يا « فلسفهء مشائى » تعبير مىكنند .\r\nحكيم سبزوارى دربارهء وجه ناميده شدن آنان به اين نام گفته است : « اين گروه در طريق معرفت ، به مجرد نظر و اقامه دليل و برهان اكتفاء مىنمايند ، و از اين جهت به آنان « حكماء مشاء » گفته مىشود كه عقل و فكر آنان پيوسته در مشى و حركت است ، زيرا نظر و فكر ، عبارت است از حركت از مطالب به سوى مبادى و از مبادى به سوى مطالب » « 1 » .\r\n« الفكر حركة الى المبادى * * * و من مبادى الى المراد » .\r\nچهرهء شاخص اين شيوه بحث در ميان فلاسفه اسلامى ، شيخ الرئيس ابن سينا است كه به رئيس المشائين لقب يافته است . در ميان فلاسفهء قديم يونان ، ارسطو ، و در ميان فلاسفهء جديد اروپا افرادى چون دكارت ( م / 1650 م ) ، اسپينوزا ( م / 1677 م ) ، ولايب نيتس ( م / 1716 م ) طرفدار تفكر عقلانى بوده‌اند .\r\n2 - مكتب عرفان و شهود باطنى : گروهى از محققان و كاوشگران مسائل مربوط به هستى و آفريدگار جهان ، طريقهء عرفان و معرفت شهودى را برگزيده و عقل و تفكر را ناتوان‌تر از آن دانسته‌اند كه بتواند در مسير معرفت موفق و كامياب گردد .\r\nبه عقيدهء آنان بايد قبل از هرچيز به تصفيهء دل همّت ورزيد و از طريق باطن ، حقيقت را مشاهده نمود چهرهء شاخص اين طريقه ، محى الدين عربى ( م / 638 ) مىباشد كه به « شيخ اكبر » معروف است . و در ميان حكماى قديم يونان از افلاطون به عنوان حكيم الهى و پيرو طريقه معرفت ذوقى ياد مىشود ، و از فلاسفهء جديد اروپا ، كسانى مانند پاسكال ( م / 1662 م ) و برگسون ( م / 1941 م ) طرفدار همين طريقه‌اند ، اگرچه تفاوتهايى ميان روش آنان و روش عرفاى اسلامى وجود دارد .\r\n\r\n\r\n","description":"","footnote":"\r\n( 1 ) شرح الاسماء الحسنى ، ص 76 .\r\n","page_name":" 10 ","page_number":10},
  {"content":"\r\n\r\n3 - مكتب فلسفى اشراقى : طريقهء اشراقى ، طريقه‌اى است كه جامع دو طريقهء پيشين است ، يعنى از تفكر و استدلال برهانى بهره مىگيرد ليكن آن را براى نيل به معرفت كافى نمىداند و بر اين عقيده است كه بايد علاوه بر آن ، از شيوهء ذوق و عرفان نيز بهره گرفت . مرحوم سبزوارى درباره ناميده شدن آنان به « اشراقى » مىگويد : « بدين جهت آنان به اين نام موسومند كه از عالم غرور دل بركنده و از گفتار ناصواب اجتناب نموده و مستشرق به عالم نور گرديده ، عنايات الهى شامل حال آنان شده و از اشراق قلب و شرح صدر برخوردار مىباشند » « 1 » .\r\nچهرهء بارز و بلكه مبتكر اين طريقه ، شهاب الدين سهروردى ( م / 587 ) است كه به « شيخ اشراق » معروف مىباشد ، اگرچه وى در مقدمهء كتاب « حكمة الاشراق » گروهى از حكماى قديم يونان از جمله فيثاغورث و افلاطون را طرفدار حكمت ذوقى و اشراقى معرفى نموده و از افلاطون به عنوان « رئيس اشراقيون » ياد كرده است ، ولى به گفته مرحوم مطهرى وى تحت تأثير عرفاء و متصوفهء اسلامى به روش اشراقى دست يافت و آميختن اشراق و استدلال با يكديگر ، ابتكار خود او است ، و شايد وى به خاطر اين‌كه نظريه‌اش بهتر مقبوليت بيابد ، گروهى از قدماى فلاسفه را داراى همين مشرب معرفى كرده است « 2 » .\r\nدر طريقهء اشراقى ، معرفت عرفانى و شهودى ، مقدم بر معرفت عقلى و برهانى است ، يعنى نخست از طريقهء مجاهده باطنى و تزكيه و تصفيه درون ، حقيقت را به صورت شهودى و حضورى يافته ، آنگاه براساس شيوهء استدلال برهانى مورد بررسى عقلانى قرار مىدهد . و به گفته شيخ اشراق « حتى اگر اين معرفت برهانى هم حاصل نگردد ، كمترين شك و ترديدى در معرفت ذوقى و عرفانى رخ نخواهد داد » « 3 » .\r\n\r\n\r\n","description":"","footnote":"\r\n( 1 ) مدرك قبل .\r\n( 2 ) آشنايى با علوم اسلامى ، منطق و فلسفه ، ص 146 - 145 .\r\n( 3 ) شرح حكمة الاشراق ، ص 16 .\r\n","page_name":" 11 ","page_number":11},
  {"content":"\r\n\r\nويژگى ديگر حكمت اشراقى اين است كه علاوه بر استفاده از طريقه عرفانى و برهانى ، از مفاهيم و معارف دينى نيز بهره‌گيرى مىكند ، و علاوه بر حكمت عرفانى و برهانى ، بر حكمت ايمانى نيز استناد مىجويد . شيخ اشراق در كتاب « الالواح العمادية » ( ص 2 ) مىگويد : « در اين كتاب بهره‌هايى از لطائف ( ذوقى ) را بيان نموده و بر پايه مبانى ( عقلى ) بر آن استدلال نموده ، آنگاه به آيات قرآن نيز استشهاد كرده‌ام » .\r\nو در كتاب « كلمة التصوف » ( فصل اول ) مىگويد : « هر ادعايى كه شواهد قرآن و سنت بر درستى آن گواهى ندهند از شاخه‌هاى بيهوده‌گويى و گفتار بىپايه است » « 1 » .\r\nبنابراين متد و شيوهء بحث در فلسفهء اشراقى مبتنى بر سه پايه است :\r\n1 - تزكيه نفس و تصفيهء باطن و تحصيل معرفت شهودى .\r\n2 - تفكر عقلانى و استدلال برهانى و تحصيل معرفت برهانى .\r\n3 - استشهاد به آيات و روايات و تحكيم معرفت ايمانى .\r\n4 - مكتب فلسفى حكمت متعاليه : شيوه بحث در حكمت متعاليه با شيوه بحث در فلسفه اشراقى ، تفاوت جوهرى ندارد ، زيرا صد المتألهين ، كه حكمت متعاليه ، منسوب به او است نيز روش برهان و عرفان را بهم آميخته ، و از مفاهيم و معارف دينى نيز بهره گرفته و هم‌آهنگى حكمت عرفانى ، برهانى و ايمانى را تبيين نموده است . اگرچه وى در اين زمينه قدمهاى بلندترى برداشت و به مرحله‌اى برتر از شيخ اشراق دست يافت ولى در عين حال ، « حكمت متعاليه صدررايى » مكتب فلسفى خاصى بشمار مىرود ، كه از مكتب فلسفى اشراقى ممتاز مىباشد ، و آن به خاطر اصول و مبانى خاصى است كه صدر المتألهين تأسيس يا تحكيم نمود و بحثهاى فلسفى خود را بر پايهء آنها استوار نمود ، مهمترين اصول وى ، اصالت\r\n\r\n\r\n","description":"","footnote":"\r\n( 1 ) رساله‌هاى : الالواح العمادية ، كلمة التصوف ، اللّمحات ، با تصحيح و مقدمهء آقاى نجفقلى حبيبى از طرف انجمن فلسفه ايران در تاريخ 1397 ه ق ، در يك مجلد به چاپ رسيده‌اند .\r\n","page_name":" 12 ","page_number":12},
  {"content":"\r\n\r\nوجود ، تشكيك در حقيقت وجود ، حركت جوهرى و . . . . مىباشد « 1 » .\r\nاكنون يادآور مىشويم كه حكيم طباطبايى ، طرفدار مكتب فلسفى حكمت متعاليه ، و اصول و مبانى آن مىباشد . ليكن در اين‌جا نكته‌اى هست كه بايد به آن توجه نمود و آن اين‌كه در بحثهاى فلسفى وى ، شيوه‌اى جز برهان و استدلال نظرى و عقلى به چشم نمىخورد و بر خلاف حكيم سبزوارى و حتى صدر المتألهين كه از مطالب ذوقى نيز در بررسى مسائل فلسفى بسيار بهره گرفته ، و اصطلاحات و تعبيرات عرفانى را نيز به كار گرفته‌اند ، مرحوم طباطبائى ، صرفا از متد استدلال عقلى و برهانى بهره گرفته و مطالب ذوقى و اصطلاحات عرفانى را وارد بحث ننموده است .\r\nو اين امر ، خود از نقاط قوت و مزاياى متون فلسفى ايشان مىباشد ( چنان‌كه بيان خواهد شد ) .\r\nهمانگونه كه يادآور شديم ، وى در اصول و مبانى فلسفى ، پيرو طريقهء صدرايى است ، ولى در شيوهء بحث ، صرفا از براهين عقلى استفاده مىنمايد . و از اين جهت به متد فلسفى مشاّئى نزديك‌تر است تا مكاتب فلسفى ديگر . و بر اين اساس مىتوان دربارهء وى چنين گفت : « حكيم طباطبايى ، « صدرائى المبنى » و « سينوى المشرب » است » .\r\n\r\nمزاياى بداية الحكمه و نهاية الحكمه\r\nهردو كتاب مزبور نسبت به متون ديگر فلسفى مزايايى دارند كه برخى را يادآور مىشويم :\r\n1 - بهره‌گيرى از اسلوب برهانى : همان‌گونه كه ياد نموديم شيوهء بحثهاى مرحوم طباطبايى شيوهء برهان و پرهيز از به كار بردن مطالب شعرى و حتى ذوقى در بررسى مسائل فلسفى است . رعايت اين امر براى يك متن فلسفى كلاسيك ، لازم\r\n\r\n\r\n","description":"","footnote":"\r\n( 1 ) در مورد تمايز روش حكمت متعاليه از روشهاى فلسفى ديگر به كتاب « آشنايى با علوم اسلامى » منطق و فلسفه ، ص 157 رجوع شود .\r\n","page_name":" 13 ","page_number":13},
  {"content":"\r\n\r\nو ضرورى است و علاوه بر اينكه در تبيين و تفهيم مفاهيم فلسفى سودمند است موجب مىشود كه فكر دانشجوى فلسفه از آغاز به شيوهء استدلال منطقى و قياس برهانى مأنوس گردد و تفكر عقلانى و غور و تعمق در حقايق كلى و مجرّد ، در او تقويت گردد و از لغزشگاه وهم و خيال و در نتيجه از خلط مجرّد به مادّى و كلى به جزئى و حقايق به اعتباريات مصون بماند .\r\n2 - رعايت نظم منطقى مباحث : در دو كتاب مزبور تا حدّ زيادى نظم منطقى مباحث رعايت گرديده است و در مجموع ، مراحل و فصول آنها به گونه‌اى تنظيم گرديده كه مطالب پسين را مىتوان از مطالب پيشين استنتاج نمود . مثلا در مباحث مربوط به احكام كلى وجود ( مرحلهء اولى ) نخست سه مسألهء مربوط به مفهوم وجود ( بديهى بودن مفهوم وجود ، اشتراك معنوى مفهوم وجود ، زيادت وجود بر ماهيت ) را بحث كرده‌اند آنگاه بحث اصالت وجود و وحدت تشكيكى حقيقت وجود را مطرح نموده‌اند ، و از مسألهء زيادت مفهوم وجود بر ماهيت ، در تبيين موضوع بحث در مسأله اصالت وجود ، و از مسألهء اشتراك معنوى وجود در اثبات وحدت حقيقت وجود بهره گرفته‌اند .\r\n3 - در اين دو كتاب از مسائلى كه در متون ديگر فلسفهء نظرى مطرح گرديده تنها به مسائل مهمّ و كليدى پرداخته شده است . و از طرح مباحث غير لازم از قبيل مسائل مربوط به طبيعيات قديم خوددارى شده است ، ولى با اين حال رئوس كلى مسائل طبيعيات فلسفه را دربر دارند ، مثلا مباحث مربوط به جواهر و اعراض كه دو جلد از كتاب اسفار صدر المتألهين را به خود اختصاص داده است ، به صورت فشرده در يكى از مراحل دو كتاب بدايه و نهايه در حدّى كه براى يك دانشجوى فلسفه آگاهى بر آن لازم است مورد بحث قرار گرفته است .\r\n4 - از ويژگىهاى بحثهاى فلسفى حكيم طباطبايى ( و خصوصا دو كتاب بدايه و نهايه ) اين است كه از خلط ميان علوم اعتبارى با علوم حقيقى ، و بهره‌گيرى از روش تجربه و حسّ در فلسفهء نظرى كاملا اجتناب نموده‌اند ، همانگونه كه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nهيچگاه ، دربارهء يك مسأله علمى از مبادى عقلى و شيوهء برهان نظرى بهره نگرفته‌اند ، و بدين جهت ، هم نظريهء كسانى را كه با اتكاء به روش حس و تجربه ، حقايق غير حسى را انكار كرده و مىكنند و هم نظريهء آنان را كه با روش برهان و تعقل محض در زمينهء مسائل تجربى و علمى اظهارنظر كرده‌اند مردود دانسته‌اند . و اين امر را مىتوان از گرانبهاترين انديشه‌هايى كه در قرن حاضر در زمينهء معرفت شناسى مطرح گرديده است بشمار آورد .\r\nاز متفكرانى كه اين روش را به خوبى شناخته و به كار گرفته است ، فيلسوف شهيد مطهرى ره ، است كه روش استاد را كاملا رعايت كرده و در مباحث فلسفى خود خطاهايى را كه از عدم رعايت اين اصل دامنگير برخى فلاسفه و دانشمندان اسلامى و غير اسلامى گرديده است بازنموده‌اند .\r\n\r\nتفاوتهاى بدايه و نهايه\r\nگاهى سؤال مىشود كه چه تفاوتهايى ميان دو كتاب بداية الحكمه و نهاية الحكمه وجود دارد ؟\r\nدر پاسخ يادآور مىشويم كه : اين دو كتاب با فاصله زمانى پنج سال تأليف گرديده‌اند ، بدايه در سال 1390 ه ق و نهايه در سال 1395 ه ق و همانگونه كه از نام آنها معلوم است كتاب نخست براى مرحلهء ابتدايى فلسفه و كتاب دوّم براى مرحله پايانى آن ، تنظيم گرديده است . اين دو متن فلسفى ، هم از نظر تنظيم و آرايش مطالب و هم از نظر تحقيق و تحليل مسائل تفاوتهايى با يكديگر دارند كه به برخى اشاره مىكنيم :\r\n1 - برخى از مراحل دوازدهگانه در اين دو ، به صورت مقدم و مؤخر تنظيم گرديده است : « وجود ذهنى » مرحله دوّم بدايه و مرحلهء سوّم نهايه است ، « وجود رابط و مستقل » مرحلهء سوم بدايه و مرحلهء دوّم نهايه است ، « علت و معلول » مرحلهء هفتم بدايه و مرحلهء هشتم نهايه مىباشد ، « واحد و كثير » مرحلهء هشتم بدايه و مرحله هفتم نهايه است ، « قوه و فعل » مرحلهء دهم بدايه و مرحلهء نهم نهايه است ، « سبق و لحوق »\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمرحلهء نهم بدايه و مرحلهء دهم نهايه مىباشد .\r\n2 - در مرحله نخست دو كتاب كه مسائل كلى وجود بحث شده است در شيوهء بحث تفاوتهايى ديده مىشود ، بسيارى از مطالبى كه در بدايه به عنوان فصل مستقل مطرح شده‌اند ، در نهايه به عنوان نتائج و متفرعات يك مطلب كلى عنوان شده‌اند و در نتيجه ، فصول دوازدهگانه مرحلهء اوّل بدايه ، در نهايه در پنج فصل مندرج گرديده‌اند ، و در عين حال در همين فصول پنجگانه مطالبى مطرح گرديده كه در بدايه نيامده است . مثلا مباحث : « احكام سلبى وجود » « زيادت وجود بر ماهيت » ، « نفس الامر » ، « مساوقت شيئيت با وجود » ، كه هريك در بدايه در فصل مستقلى عنوان شده‌اند ، در نهايه از متفرعات بحث اصالت وجود بشمار آمده‌اند ، و بحث مربوط به « ملاكات تخصص وجود » ( فصل ششم بدايه ) در نهايه از متفرعات بحث « وحدت تشكيكى وجود » بشمار آمده است ، و مسأله « معدوم مطلق » و « عدم تمايز در اعدام » نيز در نهايه در يك فصل مطرح گرديده است ، و از بحث « بداهت مفهوم وجود » در نهايه ذكرى به ميان نيامده است .\r\n3 - در اكثر مراحل نهاية الحكمه ، مباحث ، مفصّل‌تر از آنچه در بداية الحكمه است بررسى گرديده‌اند ، يعنى اقوال و آراء بيشترى مطرح گرديده ، و علاوه بر اين ، در پاره‌اى از مسائل ، مطالب عميق‌ترى ذكر شده ، و به اشكالات و اعتراضات ، نيز پاسخهايى دقيق‌تر داده شده است .\r\nدشوارتر بودن فهم مطالب نهاية الحكمه مربوط به همين موارد است ، يعنى سطح مسائل مورد بحث نهايه در برخى از موارد بالاتر از سطح بدايه است ، نه اينكه عبارات نهايه موجزتر از بدايه بوده و موجب صعوبت در فهم مطالب باشد ، بلكه اگر از اين جهت بخواهيم قضاوت كنيم بايد بگوئيم : در رابطه با مسائلى كه در هردو كتاب مورد بررسى قرار گرفته‌اند ، غالبا عبارت نهايه گوياتر است و به همين جهت مىتوان از آن براى تبيين عبارات بدايه استفاده كرد . چنان‌كه مواردى از آن را در همين شرح شاهد خواهيم بود .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nويژگىهاى مرحلهء ابتدايى حكمت\r\nدر اين‌جا لازم است ويژگىهاى مرحلهء ابتدايى حكمت را مورد بررسى قرار دهيم ، آنگاه ببينيم كتاب « بداية الحكمه » تا چه اندازه اين ويژگىها را داراست ؟ . در نخستين متن فلسفه و حكمت رعايت امور ياد شده در زير لازم است :\r\n1 - در هرمسأله لازم است موضوع مورد بحث و مفاهيم و اصطلاحات مربوط به آن به صورت ساده تبيين گردد . اين ويژگى در بداية الحكمه رعايت گرديده است .\r\n2 - ذكر اقوال مختلف در يك مسأله مفيد است ، ولى بررسى دلايل همهء اقوال از سطح متن ابتدايى فلسفه فراتر مىباشد ، به همين جهت بايد به بيان دليل نظريهء مورد قبول اكتفاء گردد ، و در صورت لزوم فقط اشكالات نقضى اقوال مخالف يادآورى شود ؛ زيرا بررسى اشكالات حلّى آن ، موجب پيچيدگى مطلب مىشود ، و فهم آن فراتر از توان فكرى اكثر مبتديان فلسفه است . اين ويژگى نيز تا حدود زيادى در بداية الحكمه رعايت شده است ، اگرچه برخى از مراحل كتاب مانند مرحلهء دوّم فاقد اين ويژگى است .\r\n3 - از ميان دلايل مختلف در يك مسأله ، ذكر يك يا دو دليل از روشن‌ترين و محكم‌ترين دلايل كافى است ، و بهتر است از تعدّد دلايل و خصوصا دلايلى كه بسيار فنّى بوده و يا مبتنى بر بحثهايى است كه در آينده بررسى خواهد شد اجتناب گردد ، اين ويژگى نيز در بداية الحكمه كاملا رعايت نشده است . مثلا در مسألهء « امتناع اعادهء معدوم » باوجود اينكه مسأله ، بديهى دانسته شده است ، چهار دليل بر آن اقامه گرديده ، كه فهم آنها بسيار دشوار است ، و بهتر بود تنها به برهان سوّم كه از همهء براهين روشن‌تر است اكتفاء مىگرديد . همين‌گونه است مسألهء « اصالت وجود » ، « زيادت وجود بر ماهيت » و . . .\r\n4 - بسنده نمودن به بحث پيرامون مسائل اصلى و كليدى ، و وارد نشدن در مسائل جنبى و غير اصولى يكى ديگر از ويژگىهاى يك متن ابتدائى فلسفه است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاين ويژگى نيز در بداية الحكمه رعايت گرديده است .\r\nاينها نكات عمده‌اى بود كه رعايت آنها در نخستين متن كلاسيك فلسفى لازم به نظر مىرسد ، در عين حال رعايت يك نكتهء ديگر نيز كاملا مفيد خواهد بود ، و آن اينكه مباحث ، به صورت درسهاى جداى از هم تنظيم گردد . و در آغاز هردرس عناوين اصلى آن به صورت تيترهاى مشخص ، ذكر شود ، در پايان نيز تمرينهائى از متن و خارج از متن داده شود تا دانشجويان فلسفه به راحتى بتوانند پس از هر درس خود را بيازمايند ، و استاد نيز بتواند براساس اين تمرينها ميزان استعداد و آمادگى دانشجويان را به آسانى به دست آورد\r\nنگارنده طرحى را در نظر دارم كه فكر مىكنم مىتواند يك متن فلسفى كلاسيك در حدّ نسبتا مطلوب و ايده‌آل باشد و آن بدين‌گونه است كه مجموع مباحث در چهارده بخش كلى بدين ترتيب تدوين گردند :\r\nبخش اول : تعريف فلسفه و بيان موضوع و غايت آن .\r\nبخش دوّم : ابحاث عام و كلى وجود مشتمل بر : بداهت مفهوم وجود ، اشتراك معنوى وجود ، اصالت وجود ، وحدت تشكيكى حقيقت وجود و . . . .\r\nبخش سوم : مباحثى پيرامون عدم ، مشتمل بر : تعريف عدم مطلق و مضاف ، عدم مطلق ، هيچ شيئتّى ندارد ، چگونه بر معدوم مطلق حكم ، و از آن خبر داده مىشود ؟\r\nچگونه مفهوم عدم در ذهن حاصل مىگردد ؟ و . . .\r\nبخش چهارم : ماهيت و احكام آن مشتمل بر : تعريف ماهيت ، اعتبارات ماهيت ، فرق ميان ذاتى و عرضى ، جنس و اقسام آن ، نوع و تقسيمات آن ، فصل و اقسام آن ، عارض وجود و عارض ماهيت ، عرضى مفارق و لازم و . . .\r\nبخش پنجم : مقولات دهگانه .\r\nبخش ششم : وجود رابط و رابطى ( فى نفسه و فى غيره ) .\r\nبخش هفتم : وجوب و امكان .\r\nبخش هشتم : علّت و معلول .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبخش نهم : وحدت و كثرت .\r\nبخش دهم : تقدّم و تأخّر .\r\nبخش يازدهم : حدوث و قدم .\r\nبخش دوازدهم : قوّه و فعل .\r\nبخش سيزدهم : مباحث مربوط به علم ؛ مشتمل بر : بررسى ماهيت علم ، علم حصولى و حضورى ، علم كلى و جزئى ، ملاك انطباق علم با معلوم ، تجرّد علم و عالم ، اتحاد علم و عالم و معلوم ، علوم حقيقى و اعتبارى ، معقولات اوليه و ثانوية و . . .\r\nبخش چهاردهم : الهيّات بالمعنى الاخص ، [ ذات ، صفات و افعال خداوند 
  ] .\r\n\r\nشرايط لازم براى تحصيل فلسفه\r\nدر هرحال يك نكته را نبايد ناديده گرفت و آن اينكه بحثهاى حكمت نظرى و فنّ اعلى ، بحثهايى دقيق و عميق بوده ، و ورود در اين مباحث براى هركس روا نمىباشد . براى كسانى كه مايل به تحصيل فلسفه هستند شرايطى لازم است كه عمده‌ترين آنها دو چيز است :\r\n1 - داشتن تفكر عقلانى و ذوق فلسفى : شكى نيست كه انسانها از نظر ذوق و تفكر ، متفاوت مىباشند ، و همگان از ذوق و تفكر فلسفى برخوردار نيستند ، بنابراين تنها كسانى مىتوانند در اين مباحث كامياب و موّفق باشند كه از ذوق فلسفى و تفكر منطقى و عقلانى برخوردار باشند ، در غير اين صورت براى آگاهى لازم در زمينهء بحثهاى اعتقادى و معارف بايد به كتب عقايد و كلام رجوع نمايند ، زيرا شركت اين گونه افراد در دروس دقيق فلسفى نه‌تنها مفيد نيست بلكه زيان‌آور نيز مىباشد .\r\n2 - تسلط كافى بر مباحث منطق : طالبان فلسفه علاوه برداشتن ذوق فلسفى و تفكر عقلانى ، لازم است تسلط كافى بر مباحث منطق داشته باشند ، و به ويژه مباحث مربوط به قياس ( اعم از صورت و ماده ) را به خوبى بدانند ، اشكال اقترانى را از استثنائى بازشناسند ، و بر شرائط انتاج آنها واقف باشند و شرايط قياس برهانى ، و اصناف مغالطه‌هاى لفظى و معنوى را بشناسند . و در يك جمله : منطق ،\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nابزارى لازم و ضرورى براى محصلان فلسفه است .\r\nبىجهت نيست كه شيخ الرئيس در آخر اشارات توصيه أكيد مىنمايد كه از عرضه نمودن اين مباحث عميق و دقيق بر كسانى كه از فطانت و آزمودگى لازم فكرى برخوردار نيستند اجتناب شود « 1 » . و صدر المتألهين ورود در اين مباحث را بر اكثر افراد غير مجاز دانسته و مىگويد : « اهليّت ادراك آنها بسيار اندك است و به توفيق خاص الهى نياز دارند » « 2 » . و در جاى ديگر مىگويد : « براى قبول حكمت و نور معرفت شرايط و اسبابى لازم است ، مانند : شرح صدر ، سلامت فطرت ، جودت رأى ، حدّت ذهن ، سرعت فهم ، ذوق كشفى . و علاوه بر امور ياد شده بايد نور الهى در قلب او پرتو افكند و او را به طريق حكمت رهنمون گردد ، و آن كسى كه از امور ياد شده برخوردار نباشد نبايد خور را در طلب حكمت به زحمت بيفكند ، و كسى كه داراى فهم و ادراك مناسب باشد ، ولى ذوق و حدس كشفى نداشته و از نور الهى برخوردار نباشد ، به حكمت كامل راه نخواهد يافت ، هرچند از مقدمات و جوانب آن بهره‌هايى را بدست آورد » « 3 » .\r\nدكارت ، فيلسوف شهير فرانسوى گويد : « حقيقت اين است كه در دنيا استعداد تفكرات متافيزيك به اندازهء استعداد تفكرات هندسى وجود ندارد » « 4 » .\r\nامام خمينى ( ره ) نيز در اين‌باره توصيه‌اى دارند كه حاصل آن را يادآور مىشويم : « هرعلمى را اهلى است ، و مباحث الهيّات از عميق‌ترين مباحث است اين مباحث به قدرى عميق و دقيق است كه شيخ الرئيس كه در تيزى ذهن و حسن قريحه و استعداد بىنظير است ، اظهار عجز كرده و مىگويد : در فهم برخى از مسائل آن چهل بار مراجعه كردم ، و از درك آن عاجز شدم تا اينكه با تضرع به درگاه ربوبى رمز آن بر من گشوده شد ، و اين در صورتى است كه فقط اندكى از مباحث طبيعيات ،\r\n\r\n\r\n","description":"","footnote":"\r\n( 1 ) شرح اشارات ، ج 3 ، ص 419 .\r\n( 2 ) اسفار ، ج 3 ، ص 446 .\r\n( 3 ) اسفار ، ج 6 ، ص 7 - 6 .\r\n( 4 ) تأملات در فلسفه اولى ، اثر رنه دكارت ، ترجمه احمد احمدى ص 20 .\r\n","page_name":" 20 ","page_number":20},
  {"content":"\r\n\r\nرياضيات و طب را نزد استاد فراگرفتم و اكثر آن را خود بدون تكلّف و مشقت بدست آوردم ، ولى در عين حال اشكالات وى در مباحث الهيّات بسيار است ، چنانچه با مراجعه به كتب وى روشن مىگردد . حال كه وضع شيخ كه از نوابغ دوران و أعجوبه‌هاى روزگار بشمار مىرود چنين است ، وضع انسانهاى متعارف ، كاملا معلوم است ، اين نصيحيتى است كه به برادران مؤمن خود مىكنم كه در مباحث الهيات و در مراجعه به كتب اساطين فن مانند ارسطو ، شتابزدگى را كنار بگذارند ، و با انانيّت و نفسانيت داورى ننمايند ، تا مبادا به صورت ناخودآگاه هلاك گردند « 1 » .\r\n\r\nرابطهء فلسفه با علوم طبيعى\r\nبرخى بر اين باورند كه آگاهى بر علوم طبيعى براى فلاسفهء الهى امرى ضرورى است ، و اصولا سرنوشت مسائل فلسفى را وابسته به مسائل علوم تجربى مىدانند ، اچ - جينز رياضىدان معروف انگليس مىگويد : « فلسفهء هردورانى هميشه بستگى بسيارى با علم آن دوران دارد ، به گونه‌اى كه هرتغيير اساسى در علم بايد در فلسفه واكنش ايجاد كند » « 2 » در سرزمين ما نيز برخى از همين نظريه پيروى كرده و حتى پا از آن فراتر نهاده و گفته‌اند « ماوراء الطبيعة ( فلسفه ) براى توجيه و تفسير طبيعت تنظيم گرديده ، و در نتيجه بحثهاى علوم طبيعى تعيين‌كنندهء سر نوشت مسائل فلسفه است و بدون آگاهى كافى از علوم طبيعى نمىتوان فلسفهء كار آمد و موفّقى داشت . ولى اين نظريه كاملا بىپايه بوده و در آن ، دو مطلب به هم خلط گرديده است :\r\n1 - فلسفه اولى به فلسفهء علمى اشتباه گرديده است .\r\n2 - مسائل فلسفى خالص از مسائل فلسفى غير خالص تفكيك نشده است .\r\n\r\n\r\n","description":"","footnote":"\r\n( 1 ) مصباح الهداية ، ص 152 - 151 .\r\n( 2 ) فيزيك و فلسفه ، تأليف جينز ، ترجمه مهندس عليقلى بيانى ، ص 14 .\r\n","page_name":" 21 ","page_number":21},
  {"content":"\r\n\r\nتوضيح آنكه : فلسفهء اولى همان است كه در بداية الحكمه ، نهاية الحكمه ، شرح منظومه ، اسفار و . . . . پيرامون آن بحث مىشود ، و موضوع آن « موجود بما هو موجود » است ، و مسائل آن بر پايهء روش قياس برهانى مورد تجزيه و تحليل قرار مىگيرد . و حال آنكه موضوع علوم طبيعى ، موجودات خاص بوده و مسائل آن از طريق تجربه و آزمايش حسّى تحقيق مىشود . بنابراين اين دو علم ، از نظر موضوع و روش بحث كاملا ممتاز از يكديگرند .\r\nولى فلسفه علمى [ كه مورد نظر جينز و امثال او است 
  ] بر مبناى مسائل علمى استوار است . و جز جمع‌بندى و تعميم مسائل كلى علوم چيزى نيست .\r\nويل دورانت اين فلسفه را چنين تعريف كرده است : « فلسفه عبارت است از تحقيق در تجربيات انسانى به صورت يك كل ، و يا تحقيق در قسمتى از تجربيات انسانى به شرط ارتباط آن با كل » سپس مىافزايد : « هرمسأله‌اى مىتواند موضوع بحث فلسفه قرار گيرد به شرط اينكه آن مساله از نظر ارتباط با كل و در پرتو تجربيات و آمال انسانى نگريسته شود » « 1 » .\r\nفلسفهء علمى همان فلسفه‌اى است كه هربرت اسپنسر انگليسى فيلسوف قرن نوزدهم دربارهء آن كتابى تأليف كرد و آن را « فلسفهء تركيبى » نام نهاد و بنياد فلسفه او بر معلوماتى است كه از راه علمى يعنى مشاهده و تجربه و استقراء و استنتاج فراهم آمده است ، و به اين جهت آن را فلسفهء تركيبى نام نهاده است كه نتايج علوم پراكنده را جمع‌آورى و تركيب نموده است ، و از آنجا كه مبتنى بر مسائل علوم تجربى مىباشد ، « فلسفهء علمى » ناميده مىشود « 2 » .\r\nآرى سرنوشت يك چنين فلسفه‌اى كه بر مبناى مسائل علوم تجربى استوار گرديده است ، قهرا به دست علم سپرده شده و پابه‌پاى تحول علوم ، متحول و دگرگون مىگردد ، و فهم آن نيز بدون آگاهى بر علوم تجربى و طبيعى امكان‌پذير نيست ،\r\n\r\n\r\n","description":"","footnote":"\r\n( 1 ) لذات فلسفه ، ترجمه عباس زرياب ، ص 8 .\r\n( 2 ) سير حكمت در اروپا ، ج 3 ، ص 161 . شرح مختصر منظومه ، ج 2 ، ص 116 .\r\n","page_name":" 22 ","page_number":22},
  {"content":"\r\n\r\nولى بايد توجه داشت كه اين فلسفه ، با فلسفهء اولى يا علم كلى و حكمت الهى ، تنها مشابهت لفظى دارد ، ولى حقيقت اين دو ، كاملا ممتاز از يكديگر است .\r\nاز طرف ديگر ، مسائل فلسفه اولى دو دسته‌اند :\r\n1 - مسائل فلسفى خالص : يعنى مسائلى كه در تحقيق پيرامون آنها به هيچ وجه به علوم طبيعى و غيره نيازى نيست . اين مسائل در قلمرو فلسفه مىرويند و از جويبار انديشه‌هاى برين عقلى و از رهگذر اسلوب برهانى آبيارى مىگردند . و به عبارت ديگر : اين مسائل فلسفى ، مسائلى هستند كه نه‌تنها از نظر اسلوب و ابزار شناخت ، به علوم طبيعى وابستگى ندارند ، بلكه در اصول موضوعه خود نيز مستقل و خودكفا مىباشند . و عمدهء مسائل فلسفهء اولى كه ستون فقرات آن را تشكيل مىدهند ، اين‌گونه‌اند .\r\n2 - مسائل غير خالص فلسفى : يعنى مسائلى كه به گونه‌اى با علوم طبيعى در ارتباطند ، و احيانا برخى از مبادى و مقدمات آنها از علوم ديگر أخذ مىگردد .\r\nپاره‌اى از مسائل مربوط به جواهر و اعراض از اين قبيل مىباشند . و تحوّل مسائل علوم طبيعى در سرنوشت اين دسته از مسائل فلسفى تأثير خواهد گذاشت ، و آگاهى فيلسوف از آراء علمى ، مفيد و لازم است . و هرگاه خود ، متخصص و صاحب‌نظر در اين علوم نباشد ، از خبرگان و متخصصان كمك مىگيرد « 1 » .\r\n\r\nلزوم آگاهى بر مكاتب فلسفى غرب\r\nآنچه مىتواند براى فيلسوف الهى كه با آراء فلاسفه اسلامى سروكار دارد مفيد باشد آگاهى بر مكاتب فلسفى غرب است ، بدون شك آگاهى بر ديدگاههاى فلسفى فلاسفهء اروپايى ( از قرن هفدهم به بعد ) نظير : دكارت ، لايب نيتس ، كانت\r\n\r\n\r\n","description":"","footnote":"\r\n( 1 ) به مقدمه مقاله هشتم اصول فلسفه و روش رئاليسم ، ج 3 ، رجوع شود . لازم به يادآورى است كه اين جانب آراء استاد شهيد مرحوم مطهرى را در زمينهء رابطهء فلسفه و علوم تجربى در يك مقاله گرد آورده‌ام . طالبان به مجله نور علم ، دورهء سوّم ، شماره ( 11 ) رجوع نمايند .\r\n","page_name":" 23 ","page_number":23},
  {"content":"\r\n\r\nو نظائر آنان ، در ارزيابى مسائل فلسفى سودمند خواهد بود ، و اين در حقيقت همان فلسفهء تطبيقى است ، كه حكيم طباطبائى ( ره ) در « اصول فلسفه » آن را به كار گرفت ، و پس از او برخى از شاگردان ايشان و بيش از همه متفكر شهيد مطهرى ( ره ) اين روش را ادامه داد ، و در پاورقىهاى اصول فلسفه و ساير آثار فلسفى خود و به ويژه بحثهاى شرح منظومه [ شرح مبسوط 
  ] به اين امر اهتمام وزريد ، و در نتيجه بحثهاى فلسفى او از جاذبه و رونق خاصى برخوردار است . در بحثهاى تطبيقى نقاط قوّت و ضعف انديشه‌ها و افكار بهتر نمايان مىشود ، و براى رسيدن به واقع ، راه هموارتر مىگردد .\r\n\r\nانگيزه و روش شرح\r\nكتاب بداية الحكمه هم‌اكنون به عنوان يك متن درسى فلسفه در حوزه علميه قم و مراكز علمى ديگر رسميت يافته است . اين جانب كه توفيق داشته‌ام چندين دوره آن را تدريس نمايم ، پيوسته با اين سئوال مواجب بوده‌ام كه در اطراف اين متن چه كتابهاى را مطالعه نمائيم ؟ پاسخ به اين سؤال دشوار است ؛ زيرا كتابهايى كه مباحث آنها به گونه‌اى مرتبط با مباحث بدايه باشد بسيار است ، مثلا رجوع به اصول فلسفه ، شروح منظومهء شهيد مطهرى و . . . در فهم برخى از مباحث بدايه بسيار مفيد مىباشد ، ولى مراجعه به آنها براى اكثر محصّلان فلسفه و به ويژه مبتديان ، ميسور نمىباشد بدين جهت نگارنده بر آن شد ، تا يادداشتهاى خود را به صورت مجموعه‌اى تنظيم نموده و به عنوان شرح بدايه در اختيار علاقمندان قرار دهد .\r\nروش شرح بدين‌گونه است كه نخست عبارات متن ، ترجمه و مواردى كه نياز به توضيح دارد ، توضيحات مختصرى داخل پرانتز و يا در پاورقى داده شده است ، آنگاه در بخش ديگر مطالب مطرح شده در هرفصل بررسى و شرح گرديده است و همه جا مدارك و مصادر ، در پاورقىها ذكر شده تا طالبان تحقيق بتوانند به آسانى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبه آن مصادر مراجعه نمايند . اين بخش از شرح در عين اينكه مطالب متن را ( در مواردى كه نياز به شرح مفصل بوده است ) توضيح و شرح نموده است به بررسى جامع آن پرداخته و در حدّ امكان ، تاريخ مساله ، انگيزهء طرح آن ، اقوال و آراء مختلف ، نتايج و ثمرات ، و مسايلى از اين قبيل كه در تحقيق جامع بحثهاى فلسفى لازم و مفيد است را يادآور شده است ، و بدين جهت اكثر مباحث مطرح شده در شرح بيشتر براى كسانى مفيد است كه داراى ذوق فلسفى و تفكر عقلانى بوده و خواهان تحقيق بيشتر پيرامون مسائل فلسفى مىباشند ، و به همين جهت مباحث شرح ، به كسانى كه به تحصيل بداية الحكمه اشتغال دارند اختصاص نداشته ، بلكه براى مراحل بعد ، براى مدرّسان نيز سودمند خواهد بود .\r\nعلت انتخاب اين روش در شرح اين است كه معمولا كسانى كه به شروح مراجعه مىكنند دو دسته‌اند :\r\n1 - عده‌اى هدفشان اين است كه بر نكات مبهم يا مشكل متن مورد بحث آگاه گردند .\r\n2 - افرادى كه مايلند به اطلاعات وسيعتر پيرامون مسائل مطرح شده در متن دسترسى پيدا كنند .\r\nبخش نخست ( ترجمه و توضيح ) و قسمتهايى از بخش دوم ( شرح مطالب ) با در نظر گرفتن هدف گروه اوّل ، و قسمتهاى عمده بخش دوّم با توجه به خواست گروه دوّم تدوين گرديده است .\r\nنكتهء لازم به ذكر اين است كه در ترجمهء عبارات متن در عين اينكه به اصل روان بودن و سادگى توجه شده است ، ليكن ترجمه ، كاملا به صورت آزاد انجام نگرفته ، و رعايت اصل انطباق ترجمه با متن نيز مورد توجه قرار گرفته است ، و اگر خواننده گرامى در بخش ترجمه ، روان بودن كامل عبارت را نمىيابد علت آن همان است كه اشاره شد .\r\nدر هرصورت ، در بررسى مطالب ، و نقل و نقد آراء ( در حدّ توان ) دقت لازم\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبه كار گرفته شده است ، ولى مطمئنا ، خالى از كاستى و نقصان نخواهد بود ، از مطالعه كنندگان عزيز تقاضا دارم نگارنده را بر نواقص و كاستىهاى آن مؤاخذه ننموده و در عين حال از يادآورى و تذكر دوستانه خود دريغ ننمايند ؛ زيرا كه : « احبّ اخوانى الىّ من اهدى الىّ عيوبى » .\r\nدر پايان ، وظيفه خود مىدانم از همه دوستانى كه در تنظيم و نشر اين شرح نگارنده را يارى نموده‌اند صميمانه سپاسگذارى نمايم .\r\n« و آخر دعوانا أن الحمد للّه رب العالمين » .\r\n22 / 12 / 1369 ه ش . برابر با 26 شعبان المعظم 1411 ه ق .\r\nقم - حوزهء علميه\r\nعلى ربانى گلپايگانى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمقدمة بداية الحكمة\r\n\r\n","description":"","footnote":"","page_name":" 27 ","page_number":27},
  {"content":"\r\n . \r\n","description":"","footnote":"","page_name":" 28 ","page_number":28},
  {"content":"\r\n\r\nبسم اللّه الرحمن الرحيم مقدّمة في تعريف هذا الفنّ و موضوعه و غايته\r\nالحمد للّه ، و له الثّناء بحقيقته ، و الصّلاة و السّلام على رسوله محمّد خير خليقته و آله الطاهرين من أهل بيته و عترته .\r\nالحكمة الإلهيّة علم يبحث فيه عن أحوال الموجود بما هو موجود ؛ و موضوعها الذي يبحث فيه عن أعراضه الذاتيّة ، هو الموجود ، بما هو موجود ؛ و غايتها معرفة الموجودات على وجه كلّيّ ، و تمييزها ممّا ليس بموجود حقيقيّ .\r\nتوضيح ذلك : أنّ الانسان يجد من نفسه أنّ لنفسه حقيقة و واقعيّة ، و أنّ هناك حقيقة و واقعيّة وراء نفسه ، و أنّ له أن يصيبها ، فلا يطلب شيئا من الأشياء و لا يقصده إلّا من جهة أنّه هو ذلك الشّيء في الواقع ، و لا يهرب من شيء و لا يندفع عنه إلّا لكونه هو ذلك الشيء في الحقيقة ؛\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nفالطفل الّذي يطلب الضرع مثلا ، إنّما يطلب ما هو بحسب الواقع لبن ، لا ما هو بحسب التوهّم و الحسبان كذلك ؛\r\nو الانسان الذي يهرب من سبع ، إنّما يهرب ممّا هو بحسب الحقيقة سبع لا بحسب التوهّم و الخرافة ؛\r\nلكنّه ربما أخطأ في نظره ، فرأى ما ليس بحقّ حقّا واقعا في الخارج ، كالبخت و الغول ، أو اعتقد ما هو حقّ واقع في الخارج باطلا خرافيّا كالنّفس المجرّدة و العقل المجرّد ؛ فمسّت الحاجة ، بادء بدء إلى معرفة أحوال الموجود ، بما هو موجود ، الخاصّة به ؛ ليميّز بها ما هو موجود في الواقع ممّا ليس كذلك و العلم الباحث عنها هو الحكمة الإلهيّة .\r\nفالحكمة الإلهيّة هي العلم الباحث عن أحوال الموجود ، بما هو موجود ؛ و يسمّى أيضا الفلسفة الأولى ، و العلم الأعلى . و موضوعه :\r\nالموجود بما هو موجود . و غايته : تمييز الموجودات الحقيقيّة من غيرها ، و معرفة العلل العالية للوجود ، و بالأخصّ العلّة الأولى التي إليها تنتهي سلسلة الموجودات ، و اسمائه الحسنى ، و صفاته العليا ، و هو اللّه عزّ اسمه .\r\nترجمه و توضيح :\r\n\r\nمقدمه كتاب\r\nدربارهء تعريف اين فن ( فلسفه ) و بيان موضوع و غايت آن مىباشد .\r\nحكمت الهى علمى است كه در آن ( علم ) از احوال موجود « بما هو موجود » بحث مىشود « 1 » و موضوع حكمت الهى كه در اين علم از عوارض ذاتى آن\r\n\r\n\r\n","description":"","footnote":"\r\n( 1 ) آنچه در اين تعريف مهمّ است ، كلمه « بما هو موجود » است ، يعنى موجود مطلق ، اين كلمه ( يا قيد ) ، -\r\n","page_name":" 30 ","page_number":30},
  {"content":"\r\n\r\n( موضوع ) بحث مىشود ، « موجود بما هو موجود » است و غايت حكمت الهى « شناختن موجودات بر وجه ( به گونهء ) كلى « 1 » و تمييز دادن موجودات از آنچه كه موجود حقيقى نيست » مىباشد .\r\nتوضيح مطلب ياد شده اين است كه انسان از درون وجود ( وجدان ) خود مىيابد كه براى نفس ( هستى ) او حقيقت و واقعيتى « 2 » است و نيز مىيابد كه در وراء هستى او ( عالم وجود ) حقيقت و واقعيتى است « 3 » و همچنين مىيابد كه او مىتواند آن واقعيت و حقيقت وراء خود را درك كند « 4 » ، پس بر أساس همين درك وجدانى شيئى از اشياء را طلب نمىكند و به سوى آن توجه نمىكند مگر از اين جهت كه آن چيز ( حقيقت خارجى دارد ) و همان شيء است در خارج و به حسب واقع ، و از چيزى فرار نكرده و روى برنمىتابد مگر براى اينكه آن چيز ( واقعيت خارجى دارد و ) حقيقتا همان چيز است ( نه صرف توهم و پندار ) بنابراين كودكى كه پستان ( شير ) را طلب مىكند همانا طلب مىكند آنچه را كه به حسب واقع پستان و شير است ، نه آنچه را كه به لحاظ توهم و گمان ( حسبان ) پستان و شير مىباشد ، و انسانى كه از درنده\r\n\r\n\r\n","description":"","footnote":"\r\n- فلسفهء اولى را از ساير علوم ممتاز مىسازد ، زيرا علوم ديگر نيز از احوال موجود بحث مىكنند نه معدوم ، لكن از موجود بر وجه كلى ( موجود مطلق ) بحث نمىكنند ، بلكه از موجود خاص بحث مىكنند ، مانند عدد كه موضوع علم حساب و رياضى است ، و كم متصل كه موضوع علم هندسه است . و روان انسان كه موضوع علم روانشناسى است و هكذا .\r\n( 1 ) آنچه بر عهده فلسفه است بيان معيارهاى كلى براى بازشناسى حقايق از موهومات است ، نه بيان همهء خواص و احكام وجودى پديده‌ها و موجودات ، اين‌گونه مباحث ، وظيفهء ساير رشته‌هاى علمى است .\r\n( 2 ) يعنى از سوفسطائيانى نيست كه به طور كلى واقعيت هستى را انكار كرده و حتى براى هستى خود هم واقعيتى قائل نيستند .\r\n( 3 ) بر خلاف كسانى كه واقعيت را منحصر به هستى خود دانسته و به واقعيت ديگرى وراء خود اعتقاد ندارند .\r\n( 4 ) نقطة مقابل ايده‌آليست‌هايى كه به واقعيت وراء خود اعتراف دارند ، لكن معتقدند كه انسان راهى براى درك آنها ندارد . در آينده ( در مرحله يازدهم ، فصل هشتم ) درباره اين سه گروه و آراء آنان بحث خواهد شد ، طالبان مىتوانند به اصول فلسفه ج 1 مقالهء ( 2 ) رجوع نمايند .\r\n","page_name":" 31 ","page_number":31},
  {"content":"\r\n\r\nمىگريزد همانا از آنچه در حقيقت درنده است فرار مىكند نه آنچه كه به لحاظ توهم و خرافه درنده مىباشد « 1 » .\r\nلكن ( باوجود اين‌كه انسان فطرتا حقايق را مىطلبد و بر واقعيت‌ها ترتيب اثر مىدهد ، در عين حال ) گاهى در نظر و تفكر خود اشتباه كرده ، آنچه را حقيقت ندارد امرى حقيقى و واقعيت‌دار در عالم خارج مىداند مانند : بخت و غول « 2 » يا آنكه ( برعكس ) چيزى كه حق است و واقعيت خارجى دارد ، باطل و خرافى مىانديشد مانند : نفس مجرد و عقل مجرد ، پس در آغاز راه « 3 » ، احتياج انسان به تميز دادن ميان واقعيات از پنداريات ، او را ملزم مىكند كه احوال « موجود بما هو موجود » را بشناسد ، آن احوالى كه اختصاص به موجود دارند ( نيستى را شامل نمىشوند ) تا اين‌كه به واسطهء آن احوال خاص موجود ، آنچه را كه در واقع موجود است از آنچه اين‌چنين ( در واقع موجود ) نيست ، تميز دهد ، و علمى كه از احوال خاص موجود بما هو موجود بحث مىكند همان « حكمت الهى » است .\r\n\r\n\r\n","description":"","footnote":"\r\n( 1 ) ممكن است گفته شود گاهى انسان از چيزى وحشت مىكند به گمان اينكه درنده يا جانور خطرناكى است ( مثلا ريسمان سياه را مار مىپندارد و از آن وحشت مىكند ) . پاسخ اين است كه او خود معتقد است كه آن چيز درنده حقيقى است ، اگرچه در مصداق اشتباه كرده است ، و اگر خود مىدانست كه اين مصداق درنده حقيقى نيست ، بلكه درنده پندارى و دروغى است ، هرگز وحشت نمىكرد .\r\n( 2 ) « بخت » يعنى اينكه رابطه‌اى تكوينى و ضرورى ميان يك موجود و غايت مترتب بر آن نباشد ، مانند اين‌كه كسى زمين را حفر مىكند براى يافتن آب ولى قبل از رسيدن به آب گنج مىيابد ، كه آن را بخت سعيد گويند ، يا آنكه در سايه ديوارى مىنشيند براى اينكه استراحت كند ، ديوار بر او فرو مىريزد و آن را بخت بد مىنامند ، در مرحله هفتم فصل ( 9 ) پيرامون اين مطلب بحث خواهد شد .\r\n« غول » حيوانى است پندارى و موهوم كه در ضرب المثل‌ها به كار مىرود . گاهى مطلبى را كه سست و بىپايه است به « نيش غول » تشبيه مىكنند و مىگويند اين مطلب ، مطلبى نيش غولى است ، يعنى پايه و اساس ندارد .\r\n( 3 ) فمست الحاجة بادء بدءاى الحاجة في تمييز الحقيقة عن غيرها ، ألجأت الانسان فى بادى الأمر و قبل كان شىء الى معرفة احوال الموجود بما هو موجود .\r\n","page_name":" 32 ","page_number":32},
  {"content":"\r\n\r\nبنابراين از توضيح ياد شده « 1 » ، روشن شد كه : « حكمت الهى » علمى است كه از احوال « موجود بما هو موجود » بحث مىكند و به نام فلسفهء اولى « 2 » و علم اعلى هم ناميده مىشود و « موضوع » آن موجود بما هو موجود است . و « غايت » آن تمييز دادن موجودات حقيقى از غير آن و نيز شناختن علل و مبادى عالى و برتر ( غير طبيعى ) وجود ( امكانى ) و بالأخص شناخت علت اولى ( آفريدگار يكتا ) و اسماء حسنى و صفات علياى او « 3 » كه سلسله همهء موجودات به او منتهى مىگردد مىباشد ، و او خداوند عزيز است .\r\nشرح مطالب :\r\nدر مقدمهء كتاب پيرامون سه مطلب بحث شده است :\r\nالف : تعريف حكمت .\r\nب : موضوع حكمت .\r\nج : غايت حكمت .\r\nاكنون هريك از اين مطالب را مشروحا مورد بحث قرار مىدهيم :\r\n\r\n\r\n","description":"","footnote":"\r\n( 1 ) اگرچه توضيح مذكور راجع به غايت فلسفه است كه تميز حقايق از پنداريات است ، ولى موضوع و تعريف فلسفه هم از آن روشن مىگردد . زيرا براى رسيدن به هدف مزبور بايستى احوال و احكام كلى « وجود » را بدست آورد ، يعنى « موجود بما هو موجود » را مورد بحث قرار داد و قواعد و خواص كلى آن را شناخت . و اين همان « موضوع » فلسفه است ، و با توجه به اينكه هيچ‌يك از علوم عهده‌دار اين رسالت نيستند ، بنابراين يگانه علمى كه اين رسالت را به عهده دارد همان فلسفهء اولى است .\r\nو اين همان « تعريف » فلسفه است .\r\n( 2 ) وجه اينكه حكمت الهى را فلسفه اولى ناميده‌اند اين است كه درباره اولين امور در « وجود » ( علت نخستين ) و اولين امور در « عموميت » ( وجود ) بحث مىكند . ( الهيات شفاء ص 282 )\r\n( 3 ) فرق ميان اسم و صفت از يك نظر مانند فرق ميان عرض و عرضى ، يا فصل و صورت است ، بنابر اين اسامى خداوند به يك اعتبار اسم و به اعتبار ديگر صفت مىباشند ، مثلا : حى ، عالم ، قادر ، مريد ، سميع و بصير ، اسامى ، و حيات ، علم ، قدرت ، اراده ، سمع و بصر . صفات مىباشند و در هردو صورت اسماء و صفات وجودى خداوند عين ذات او هستند . ( شرح اصول كافى ، صدر المتألهين ، ص 282 ) .\r\n","page_name":" 33 ","page_number":33},
  {"content":"\r\n\r\n\r\nالف : تعريف حكمت\r\nواژهء حكمت داراى دو تعريف است :\r\n1 - تعريف لغوى .\r\n2 - تعريف اصطلاحى .\r\n1 - تعريف لغوى حكمت : كلمهء « حكمت » يكى از واژه‌هاى قرآنى است ، راغب اصفهانى در مفردات ، حكمت را چنين تعريف كرده است : « حكمت عبارت است از رسيدن به حق به كمك علم و عقل ، بنابراين حكمت در مورد خداوند عبارت است از معرفت موجودات و ايجاد آنها در نهايت احكام ، و در مورد انسانها عبارت است از شناختن موجودات و انجام كارهاى نيك ، و اين حكمت همان است كه خداوند لقمان را به آن توصيف كرده ، مىفرمايد :  وَ لَقَدْ آتَيْنا لُقْمانَ الْحِكْمَةَ  و نيز پيامبر گرامى ( ص ) فرموده‌اند : « برخى از شعر حكمت است » يعنى قضيه‌اى راست و مطابق با واقع است ، و اين اشاره است به سخن لبيد شاعر كه گفت « ان تقوى ربّنا خير نفل » : داشتن تقواى الهى بهترين نيكى است » « 1 » .\r\nعلامه ( ره ) در تفسير آيه ( 269 ) سوره بقره  ( يُؤْتِي الْحِكْمَةَ مَنْ يَشاءُ . . . )  فرموده‌اند : حكمت عبارت است از قضاياى صادق و مطابق با واقع از آن نظر كه به نوعى مشتمل بر سعادت انسان مىباشند ، مانند معارف الهى در زمينه مبدء و معاد ، و نيز معارفى كه بازگوكنندهء حقايق عالم طبيعى است از جهت اينكه متضمن سعادت انسان مىباشند ، و حقايق فطرى كه اساس و زيربناى برنامه‌هاى دينى هستند « 2 » .\r\n\r\nواژه فلسفه\r\nاكنون كه با واژه حكمت آشنا شديم لازم است با واژه فلسفه نيز آشنا شويم .\r\n\r\n\r\n","description":"","footnote":"\r\n( 1 ) مفردات ، ماده حكم .\r\n( 2 ) الميزان ، ط بيروت ، ج 2 ، ص 395 .\r\n","page_name":" 34 ","page_number":34},
  {"content":"\r\n\r\nاين لفظ ريشهء يونانى دارد و مصدر جعلى كلمهء « فيلوسوفيا » است ، كلمهء « فيلوسوفيا » مركب است از دو كلمهء « فيلو » و « سوفيا » ، كلمهء فيلو به معنى دوستدارى و كلمهء سوفيا به معنى دانايى است ، پس كلمهء فيلوسوفيا به معنى دوستدارى دانايى است « 1 » .\r\nو افلاطون و ارسطو را « فيلوسوفس » يعنى دوستدار دانايى معرفى مىكنند ، بنابراين كلمه « فلسفه » كه مصدر جعلى عربى است به معنى فيلسوف‌گرى است .\r\nگفته‌اند اولين كسى كه خود را فيلسوف ناميد ، سقراط بود ، و در آن زمان اين كلمه به همان معناى دوستدار دانايى به كار مىرفت ولى كم‌كم به مفهوم « دانشمند » ارتقاء يافت و به تدريج پس از ارسطو اين اصطلاح رائج و شايع گرديد « 2 » .\r\n2 - تعريف اصطلاحى حكمت : آنچه بيان گرديد معنى لغوى حكمت و فلسفه بود ، اينك با معناى اصطلاحى آن آشنا مىشويم . البته بايد توجه داشت كه مقصود ، معناى اصطلاحى اين دو واژه به همان معنايى است كه نخست در يونان قديم و سپس در حوزه‌هاى فلسفى اسلامى تا روزگار ما مطرح بوده است ، نه برخى معانى و اصطلاحات آن در اروپاى جديد .\r\nحكمت و فلسفه در اصطلاح به دو معنا به كار رفته است :\r\n1 - اصطلاح عام . 2 - اصطلاح خاص .\r\n1 - تعريف فلسفه در اصطلاح عام : فلسفه در اصطلاح عام به معناى مطلق علوم عقلى در مقابل علوم نقلى مىباشد ، بنابراين منطق ، رياضيات ، طبيعيات ، و مباحث مربوط به مبدء و معاد را شامل مىشود .\r\nابن خلدون در اين‌باره چنين مىگويد : « علوم عقلى علومى هستند كه براى انسان از آن نظر كه داراى فكر و انديشه است ، طبيعى به شمار مىروند و به علوم فلسفى و حكمى ناميده مىشوند ، اين علوم مشتمل بر چهار علم مىباشند :\r\n\r\n\r\n","description":"","footnote":"\r\n( 1 ) ملل و نحل شهرستانى ، ط بيروت ، ج 2 ، ص 58 .\r\n( 2 ) منطق و فلسفه ، انتشارات صدرا ، ص 125 .\r\n","page_name":" 35 ","page_number":35},
  {"content":"\r\n\r\n1 - منطق ، 2 - طبيعى ، 3 - الهى ، 4 - علم مقادير كه خود بر چهار قسم تقسيم مىشود . الف : هندسه ، ب : علم اعداد ( حساب ) ، ج : موسيقى ، د : هيئت » « 1 » .\r\nفيلسوف شهيد ، مطهرى ( ره ) نيز در اين‌باره فرموده‌اند : « فلسفه در اصطلاح شايع مسلمين ، نام يك فن و دانش خاص نيست ، همه دانشهاى عقلى را در مقابل دانشهاى نقلى از قبيل لغت ، نحو ، صرف ، معانى ، بيان ، بديع ، عروض ، تفسير ، حديث ، فقه ، اصول فقه ، تحت عنوان كلى فلسفه نام مىبردند . بنابراين اصطلاح فيلسوف شدن يعنى جامع همه علوم غير نقلى شدن » « 2 » .\r\nولى مقصود از فلسفه در اصطلاح خاص ، بخش خاصى از علوم غير نقلى است كه از آن به فلسفه اولى ، فلسفه عليا ، علم اعلى ، علم كلى ، الهيات و ما بعد الطبيعة ( متافيزيك ) ياد مىشود « 3 » .\r\n2 - تعريف فلسفه در اصطلاح خاص : براى فلسفه و حكمت در اصطلاح خاص تعاريف گوناگونى شده است « 4 » ، از جمله اين تعاريف همان است كه در متن آمده است و آن اينكه « فلسفه و حكمت الهى علمى است كه از حالات و خواص موجود بما هو موجود بحث مىكند » .\r\nاصولا هدف از تعريف اين است كه معّرف از امور ديگر ممتاز گردد و انسان بتواند تصور روشنى از آن داشته باشد . البته تعريف گاهى مربوط به يك واقعيت تكوينى است و گاهى راجع به يك مفهوم ذهنى و يا اصطلاح علمى ، شكى نيست كه تعريف حقيقى ( تعريف حدّى ) تنها مربوط به حقايق و امور عينى و تكوينى است ، اما تعريف‌هايى كه براى مفاهيم ذهنى و اصطلاحات علمى گفته مىشود ، تعريف‌هاى رسمى ( بيان خواص ) مىباشند ، تعريف‌هايى كه براى فلسفه گفته شده است از اين\r\n\r\n\r\n","description":"","footnote":"\r\n( 1 ) مقدمه ابن خلدون ، ص 478 .\r\n( 2 ) منطق و فلسفه ، ص 127 .\r\n( 3 ) همان مآخذ ، ص 128 .\r\n( 4 ) در اين‌باره به الهيات شفاء ، اسفار ج 1 ، و شرح منظومه سبزوارى ( ره ) رجوع شود .\r\n","page_name":" 36 ","page_number":36},
  {"content":"\r\n\r\nقبيل ( تعريف به خواص ) است .\r\nاز قديم گفته‌اند : « تمايز علوم به تمايز موضوعات آنها است » ، يعنى هرعلمى پيرامون موضوع خاصى بحث مىكند و به همين خاطر در تعريف علوم از ذكر موضوع آنها استفاده مىشود ، و تعريفى كه در متن براى فلسفه ذكر گرديده است ، تعريف به واسطهء موضوع است « 1 » . بنابراين نقطهء امتياز فلسفه از علوم ديگر اين است كه فلسفه از هستى به طور مطلق بحث مىكند ، ولى علوم ديگر دربارهء هستى خاص و مقيد بحث مىكنند ، مثلا در روان‌شناسى پيرامون روان و حالات روحى انسان بحث مىشود ، در فيزيولوژى ، دربارهء بدن و اعضاء و وجهازات دستگاه بدن و چگونگى كار آنها سخن به ميان مىآيد ، در هيئت بحث پيرامون كرات آسمانى است ، و همين‌طور ، زيست‌شناسى ، فيزيك ، شيمى ، حساب ، هندسه ، جغرافيا ، تاريخ ، جامعه‌شناسى و غيره هريك پيرامون موجود و امرى خاص بحث مىكنند . و اين تنها فلسفه اولى و حكمت الهى است كه « موجود مطلق » را مورد توجه قرار داده و قوانين عام آن را بيان مىكند .\r\nبه تعبير فيلسوف شهيد ، مطهرى ( ره ) : « اگر جهان هستى را به بدن انسان تشبيه كنيم ، فرق ميان فلسفه و علوم ديگر اين است كه فلسفه درباره قوانين و احكام مربوط به كل بدن انسان بحث مىكند مثل اين‌كه اين بدن ( اندام ) از كى بوجود آمده است و تا كى ادامه مىيابد ؟ آيا اين اندام يك وحدت واقعى دارد و كثرت اعضاء كثرت ظاهرى و غير حقيقى است ، يا وحدتش اعتبارى است و از حد وابستگى ماشينى ، يعنى وحدت صناعى تجاوز نمىكند ؟ . . . آيا اين اندام در مجموع خود هدفى را تعقيب مىكند يا موجودى است بىهدف ؟ و . . . ولى علوم درباره خواص و احكام مربوط به هريك از اعضاء بدن بحث مىكنند ، بنابراين ( در مقام تشبيه بايد گفت : ) فلسفه يعنى « اندام‌شناسى » و علوم يعنى « عضوشناسى » « 2 » .\r\n\r\n\r\n","description":"","footnote":"\r\n( 1 ) گاهى نيز تعريف ، به واسطه روش و متد خاص علم يا غايت و هدف آن انجام مىشود .\r\n( 2 ) منطق و فلسفه ، ص 130 .\r\n","page_name":" 37 ","page_number":37},
  {"content":"\r\n\r\n\r\nب : موضوع حكمت\r\nاز بحث گذشته ، موضوع فلسفه نيز روشن گرديد ، زيرا همان‌گونه كه ملاحظه گرديد ، تعريف مزبور از طريق بيان موضوع فلسفه بود . بنابراين موضوع فلسفه « موجود بما هو موجود » يعنى هستى به طور مطلق است .\r\nنكته‌اى كه ذكر آن در اين‌جا لازم است اين است كه : در ميان بحثهاى كه متون درسى فلسفه و از آن جمله همين كتاب « بداية الحكمه » مطرح گرديده است ، بحثهايى است مربوط به « ماهيت » ( مرحله پنجم ) و نيز مباحثى مربوط به « عدم » .\r\n( مرحله اوّل ، فصلهاى : ( 10 ) ، ( 11 ) ، ( 12 ) ) ، ممكن است طرح اين بحثها در فلسفه به عنوان يك رشتهء مباحث بيگانه و استطرادى تلقى گردد ، ولى حق اين است كه بحث دربارهء وجود مستلزم طرح اين‌گونه مباحث در فلسفه مىباشد .\r\nتوضيح آنكه : وجود بر دو قسم تقسيم مىگردد : وجود واجب بالذات و وجود ممكن بالذات . قسم دوم وجودى محدود و ناقص است و طبعا جداى از ماهيت و فقدان نيست ، هرموجود امكانى در عين اينكه مرتبه‌اى از كمال وجودى را واجد است ، ولى مرتبه‌اى ديگر را فاقد است و ماهيت‌ها چيزى جز قالب‌هاى ذهنى كه بيانگر محدوديت وجودى هستىهاى امكانى مىباشند ، نيستند . بنابراين لازم است ماهيت به طور مستقل مورد بحث قرار گيرد و احكام آن بررسى شود . و به تعبير استاد مطهرى ( ره ) ، اصولا بحث دربارهء ماهيات ، بحث دربارهء عوارض و احكام موجود بما هو موجود است « 1 » .\r\nو از طرفى فقدان و نقصان هرموجود امكانى به عدم و نيستى بازمىگردد ، - البته نه نيستى مطلق ، بلكه عدم و نيستى خاص - در اين صورت فقدان و نيستى از عوارض موجود امكانى است و به همين جهت هستىشناسى ، به گونه‌اى با نيستى شناسى هم‌آغوش مىگردد . و از آنجا كه نقطه مقابل عدم خاص ، عدم مطلق است ،\r\n\r\n\r\n","description":"","footnote":"\r\n( 1 ) منطق و فلسفه ، ص 131 .\r\n","page_name":" 38 ","page_number":38},
  {"content":"\r\n\r\nبحث از عدم مطلق به ميان مىآيد و اينكه آيا مىتوان از آن خبر داد يا نه ؟ و آيا اعادهء معدوم ممكن است يا نه ؟\r\nبنابراين تصور آنان كه اين مباحث را به كلى از بحثهاى فلسفى بيگانه مىدانند ، تصور صحيح و واقع‌بينانه‌اى نيست .\r\n\r\nعرض ذاتى چيست ؟\r\nبراى تشخيص موضوع هرعلمى ضابطهء معروفى وجود دارد و آن اينكه « موضوع » هرعلمى عبارت از آن چيزى است كه در آن علم از « عوارض ذاتى » آن بحث مىشود . و مصنف نيز همين ضابطه را در بيان موضوع فلسفه يادآور شده‌اند ، از آنجا كه اين مسأله در ابتداى همه يا اكثر كتابهاى درسى حوزوى مطرح گرديده است و تفسير روشنى هم براى آن بيان نگرديده است ، ما آن را به طور فشرده و در عين حال روشن بيان مىكنيم .\r\nقبلا يادآور مىشويم كه جاى بحث دربارهء عرض ذاتى ، منطق و آن هم در كتاب برهان است . يكى از شرايط مقدمات برهان اين است كه محمولات مقدمات ، براى موضوعات آنها ذاتى باشند ، آنجا است كه به تفصيل در اين‌باره بحث شده است ، و گذشته از شيخ الرئيس كه در كتب منطقى خود به تفصيل در اين مورد سخن گفته است ، مرحوم مظفر ( ره ) در المنطق بحث صناعة البرهان ، و علامهء طباطبايى ( ره ) در تعليقهء خود بر اسفار ج 1 با بيانى روشن « عرض ذاتى » را تفسير كرده‌اند .\r\nشيخ در منطق اشارات در اين مورد چنين مىگويد : « هو المحمول الذى يلحق الموضوع من جوهر الموضوع و ماهيته » يعنى عرض ذاتى ، محمولى است كه به خاطر ماهيت و جوهر موضوع لاحق و عارض بر موضوع مىگردد .\r\nمحقق طوسى در شرح عبارات شيخ مىگويد : « محمولى كه عارض موضوع مىگردد ، يا به اين جهت است كه آن موضوع به حسب ذات خود اقتضاى آن را دارد ( اما ان يلحقه لانه هو ) و يا به خاطر امرى ديگر عارض بر موضوع مىشود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو آن امر ديگر ( كه واسطه حمل محمول بر موضوع است ) يا مساوى با موضوع و يا اعم و يا أخص از آن است .\r\nآنچه بدون واسطه بر موضوع حمل مىشود « عرض ذاتى اولى » ناميده مىشود . و قسم دوم كه به واسطه امرى مساوى با موضوع ، بر موضوع حمل مىشود نيز مانند قسم اول عرض ذاتى است و در حقيقت به لحاظ ذات و جوهر موضوع بر آن حمل شده است ، تنها تفاوت اين دو قسم اين است كه قسم اوّل عرض ذاتى بىواسطه و قسم دوم عرض ذاتى با واسطه است آنگاه مىگويد : تعريف اين نوع عرض ذاتى اين است كه « هو المحمول الذى يؤخذ الموضوع فى حدّه » عرض ذاتى محمولى است كه موضوع در تعريف آن به كار مىرود » « 1 » .\r\nاكنون اگر محمول هم داراى محمول ديگرى باشد و براى محمول دوم هم محمول سومى و . . . باشد ، موضوع اول را به ضميمه موضوعهاى ديگر در تعريف محمولهاى دوم ، سوم و ساير محمولات به كار مىبريم و در نتيجه همه اين محمول‌ها ، نسبت به موضوع اول ، عرض ذاتى بشمار مىروند ، همان‌طور كه هرمحمولى عرض ذاتى موضوع خود مىباشد ، مثلا مىگوئيم : انسان متعجب است و متعجب خندان است و خندان دندانهايش نمايان است . موضوع نخست يعنى انسان در تعريف هريك از محمولات سه‌گانه : متعجب ، خندان و نمايان بودن دندان ، به كار مىرود و همهء اين محمولها ، عرض ذاتى انسان مىباشند .\r\nاين مطلب در مورد موضوع نيز جارى است ، يعنى اگر موضوع قضيه ، موضوع ديگرى داشته باشد ، و آن موضوع هم موضوع ديگرى داشته باشد ، تا به\r\n\r\n\r\n","description":"","footnote":"\r\n( 1 ) شرح اشارات ، ج 1 ، ص 59 - 58 . از اين‌جا معلوم مىشود كه تفسيرى كه محقق خراسانى در ابتداى جلد اوّل كفايه براى عرض ذاتى كرده‌اند صحيح نيست ، وى عرض ذاتى را اين‌گونه تفسير كرده است :\r\n« اى بلا واسطة فى العروض » : عرض ذاتى آن است كه عارض شدن بر موضوع نياز به واسطه ندارد ، ولى از كلام خواجه روشن گرديد كه محمولى كه به واسطه امرى مساوى با موضوع ، عارض بر آن مىگردد ، هم عرض ذاتى است .\r\n","page_name":" 40 ","page_number":40},
  {"content":"\r\n\r\nآخرين موضوع منتهى گردد ، آخرين موضوع ، در تعريف ديگر موضوعها به كار مىرود و آن موضوعها همگى عرض ذاتى موضوع آخرين بشمار مىروند . مثلا مىگوئيم : سياهى قابض نور بصر ( جمع‌كننده نور چشم ) است . براى سياهى ( سواد ) كه موضوع اين قضيه است ، موضوع ديگرى است و آن ، « كيف مبصر » است ، كيف مبصر هم موضوع ديگرى دارد و آن « كيف محسوس » است ، كيف محسوس هم موضوع ديگرى دارد و آن « كيف » ( مطلق ) است و كيف هم موضوع ديگرى دارد و آن « ماهيت » است ، و موضوع ماهيت « موجود » است .\r\nاكنون اگر بخواهيم « سواد » ( موضوع قضيه نخست ) را تعريف كنيم ، از آخرين موضوع شروع مىكنيم و آن را به ضميمه ديگر موضوعات در تعريف آن به كار مىبريم .\r\nاز مجموع بحثهاى گذشته روشن شد كه عرض ذاتى عبارت است از « آن محمولى كه موضوع در تعريف آن به كار مىرود » .\r\n\r\nيادآورى دو نكتهء لازم\r\n1 - هرگاه محمولى أخص از موضوع خود باشد ، آن محمول به تنهايى عرض ذاتى موضوع نمىباشد بلكه به ضميمهء محمول ديگر ، كه قسيم محمول اوّل است ، عرض ذاتى موضوع مىباشند . مانند موجود كه به واجب و ممكن تقسيم مىگردد ؛ زيرا هريك از واجب و ممكن به تنهايى عرض ذاتى موجود نمىباشد ، بلكه هردو با هم عرض ذاتى آن هستند . و هرگاه بخواهيم آن دو را با هم در يك قضيه ذكر نمائيم به صورت محمول مردد ( با كلمه او ) ذكر مىكنيم و مىگوئيم : « الموجود ، واجب او ممكن » . اين قضيه در اصطلاح منطق به قضيه حمليّه مرددة المحمول ناميده مىشود .\r\n2 - گاهى حمل به صورت معكوس انجام مىگيرد ، يعنى مفهومى كه بايد در جاى موضوع قضيه ذكر شود ، به جاى محمول ذكر مىشود و بالعكس . مانند :\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nالواجب موجود ، الممكن موجود ، الانسان حيوان ، و به آن « عكس الحمل » گفته مىشود و قضايايى كه در فلسفه به كار مىروند از اين قبيل مىباشند ، مصنف ( ره ) در آينده ( مرحلهء ( 1 ) ، فصل ( 6 ) ) اين مطلب را يادآورى خواهند كرد . بنابراين در اين‌گونه موارد ، ضابطه عرض ذاتى عكس آن چيزى است كه قبلا بيان گرديد ، يعنى عرض ذاتى در مثل اين قضايا . محمولى است كه در تعريف موضوع خود به كار مىرود . و به همين خاطر تعريف جامع عرض ذاتى اين است كه بگوئيم :\r\n« ما يؤخذ الموضوع فى حدّه او يؤخذ هو في حدّ الموضوع » « 1 » : عرض ذاتى آن مفهومى است كه موضوع در تعريف آن به كار مىرود و يا آن مفهوم در تعريف موضوع أخذ مىگردد .\r\nاكنون كه با ضابطهء عرض ذاتى آشنا شديم به روشنى مىتوانيم معناى اين جمله كه ، موضوع فلسفه « موجود بما هو موجود » يا « وجود » است را به دست آوريم ؛ زيرا برخى از عمده‌ترين بحثهاى فلسفى عبارتند از :\r\nاصالت وجود ، وحدت تشكيكى حقيقت وجود ، وجوب و امكان ، وحدت و كثرت ، حدوث و قدم ، ذهنى و خارجى ، مجرد و مادى ، قوه و فعل ، علت و معلول و . . .\r\nبديهى است كه مفهومى كه در تعريف هريك از عناوين ياد شده به كار مىرود . همان مفهوم موجود يا وجود است ، بنابراين همهء اين عناوين از عوارض ذاتى « وجود » بشمار مىروند ، و در نتيجه موضوع فلسفه همان موجود بما هو موجود ، يا « وجود » است .\r\n\r\nج : غايت و هدف حكمت\r\nغايت و هدف در دو مورد به كار مىرود :\r\n1 - در مواردى كه علمى نسبت به علم ديگر جنبهء ابزارى و مقدمى دارد ، مانند منطق نسبت به فلسفه ، اصول فقه نسبت به فقه و ادبيات عربى نسبت به فهم آيات\r\n\r\n\r\n","description":"","footnote":"\r\n( 1 ) شرح اشارات ، ج 1 ، ص 61 ، اسفار ، ج 1 ، ص 32 - 30 ، تعليقه علامه طباطبائى ( ره ) .\r\n","page_name":" 42 ","page_number":42},
  {"content":"\r\n\r\nو روايات در اين‌گونه موارد علم دوّم را غايت علم نخست مىخوانند .\r\n2 - فوائد و نتائجى كه بر يك علم مترتب مىگردد ، مثلا مىگوئيم فوائد روان شناسى يا علم تاريخ چيست ؟ يا اينكه چه فوائدى بر علم اخلاق مترتب مىگردد ؟ .\r\nمقصود از غايت در مورد فلسفه همان معناى دوم است ، زيرا فلسفه نسبت به هيچ علمى نقش ابزار و مقدمه را ندارد ، مصنف ( ره ) در اين‌باره چنين مىگويد :\r\n« اين فن ( فلسفه ) به دليل اين‌كه از نظر موضوع از ساير فنون و علوم كلىتر و اعم است و همهء موجودات به نحوى داخل در موضوع و محمولات آن مىباشند ، غايتى خارج از آن متصور نيست ، كه مقصود اين فن به شمار آيد ، بنابراين فلسفه از نوع علوم آلى نيست ، و تنها نتائج و فوائدى بر آن مترتب مىگردد ( كه غايت آن ناميده مىشوند ) » « 1 » .\r\n\r\nمهمترين فوائد فلسفه\r\n1 - تشخيص امور واقعى از پندارى : اين نتيجه‌اى است كه مصنف هم در اين كتاب و هم در نهاية الحكمه و اصول فلسفه دربارهء آن سخن گفته است ، از آنجا كه فلسفه پيرامون احكام و خواص عام هستى بحث مىكند ، مىتواند معيارها و ضوابط كلى و عامى را در اختيار انسان قرار دهد ، كه با توجه به آنها ، حقايق را از پنداريات و موهومات بازشناسد .\r\n2 - اثبات موضوع علوم : همهء علوم از نظر اثبات موضوع خود نيازمند فلسفه‌اند . علامه ( ره ) در اصول فلسفه در اين‌باره گفته‌اند : در هريك از علوم ديگر كه تأمل كنيم ، خواهيم ديد كه يك يا چند موضوع را مفروض الوجود گرفته ، آنگاه به جستجوى خواص و آثار آن مىپردازند . هيچ‌يك از اين علوم نمىگويد : فلان موضوع موجود است ، يا وجودش چگونه وجودى است ، بلكه آن را به جاى ديگر ( حس يا برهان فلسفى ) احاله مىنمايند « 2 » .\r\n\r\n\r\n","description":"","footnote":"\r\n( 1 ) نهاية الحكمه ، مقدمه .\r\n( 2 ) اصول فلسفه و روش رئاليسم ، ج 1 ، ص 2 .\r\n","page_name":" 43 ","page_number":43},
  {"content":"\r\n\r\n3 - كليت و قطعيت قوانين علمى : يكى ديگر از نتائج بحثهاى عام فلسفى اين است كه نياز علوم ( طبيعى ) را در مورد كليت و قطعيت قوانين علمى برآورده مىسازند ، اين بحث بسيار مهمى است كه فيلسوف شهيد ، مطهرى ( ره ) در مناسبت‌هاى مختلف از آن سخن گفته و بر نيازمندى علوم ( طبيعى ) به فلسفه از اين نظر ، پافشارى و اصرار ورزيده‌اند در جلد اول اصول فلسفه پس از آنكه نيازمندى علوم به فلسفه را از نظر موضوع يادآور شده‌اند ، گفته‌اند : « در ضمن مقالات آينده خواهد آمد كه نيازمندى علوم به فلسفه منحصر به اين جهت كه گفته شد نيست ، بلكه جميع قوانين كلى علمى ، قانونى بودن و قطعى بودنشان متوقف بر يك سلسله اصول كلى است كه فقط فلسفه مىتواند عهده‌دار صحت آن اصول باشد » « 1 » .\r\nو در بحث علت و معلول ، پس از نقد نظريهء گروهى از فيزيكدانهاى جديد كه مسأله عليت را مورد ترديد قرار داده‌اند ، گفته‌اند : « احساس و آزمايش چنان‌كه واضح است به جزئى تعلق مىگيرد ( نه كلى ) و انسان پس از مشاهده و اعمال آزمايش در چند مورد ، نتيجهء آزمايش خود را تعميم مىدهد ، اين تعميم معلول قبلى چند اصل است كه يكى از آنها عبارت است از اصل « تشابه طبيعت » يعنى اين‌كه طبيعت در شرايط كاملا مساوى در همه جا و همه وقت جريان واحدى دارد ، و اصل تشابه طبيعت چيزى جز اصل سنخيت علّى و معلولى نيست ، پس هميشه صحت قانون كلى تجربى موقوف به قبول قبلى اصل سنخيت علّى و معلول است : . . . » « 2 » .\r\n4 - شناخت مبادى عالى وجود و مبدء المبادى : اين نتيجهء ديگر مباحث فلسفى است كه از ديدگاه دينداران از ارزش و الا و بالايى برخوردار است و اين غايت را مصنف در بخش پايانى مقدمه يادآور شده و گفته‌اند : « و معرفة العلل العالية للوجود و بالاخص العلة الاولى التى إليها تنتهى سلسلة الموجودات و اسمائه الحسنى و صفاته العليا و هو اللّه عز اسمه » . . .\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 1 ، ص 11 .\r\n( 2 ) همان مدرك ، ج 3 ، ص 217 - 216 .\r\n","page_name":" 44 ","page_number":44},
  {"content":"\r\n\r\nالمرحلة الأولى في كليّات مباحث الوجود و فيها اثنا عشر فصلا\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\nالفصل الأوّل في بداهة مفهوم الوجود\r\nمفهوم الوجود بديهيّ معقول بنفس ذاته ، لا يحتاج فيه إلى توسيط شيء آخر ؛ فلا معرّف له من حدّ أو رسم ، لوجوب كون المعرّف أجلى و أظهر من المعرّف . فما أورد في تعريفه من أنّ « الوجود ، أو الموجود بما هو موجود ، هو الثابت العين » أو « الذي يمكن أن يخبر عنه » من قبيل شرح الاسم ، دون المعرّف الحقيقيّ . على أنّه سيجيء أنّ الوجود لا جنس له و لا فصل له و لا خاصّة له بمعنى إحدى الكلّيّات الخمس ، و المعرّف يتركّب منها ، فلا معرف للوجود .\r\nترجمه و توضيح\r\n\r\nمرحلهء يكم : دربارهء كليات مباحث وجود است\r\nو اين مرحله از دوازده فصل تشكيل گرديده است .\r\n\r\nفصل اوّل : بديهى بودن مفهوم وجود\r\nمفهوم وجود بديهى است ، يعنى به خودى خود معقول و مفهوم مىگردد و در معقول و مفهوم گرديدن آن ، نياز به واسطه قرار گرفتن مفهوم ديگرى نيست ، پس\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبراى مفهوم وجود ، معرّف حدّى يا رسمى ، متصوّر نيست . زيرا لازم است كه معرّف ( به كسر راء ) روشن‌تر و نمايان‌تر از معرّف ( به فتح راء ) باشد « 1 » . بنابراين آنچه در تعريف مفهوم وجود وارد شده ، مانند اين‌كه : وجود يا موجود بما هو موجود ، چيزى است كه ثابت العين باشد ( ثبوت عينى داشته باشد ) « 2 » يا مفهوم وجود ، آن چيزى است كه مىتوان از آن خبر داد « 3 » .\r\nاين تعريف‌ها از قبيل شرح الاسم است نه تعريف حقيقى ، علاوه بر اين در فصل‌هاى آينده ( فصل « 7 » ) خواهد آمد كه وجود نه جنس دارد نه فصل و نه عرضى خاص به معنايى كه يكى از كليات پنجگانه بشمار آيد و حال آنكه معرّف از كليّات خمس تشكيل ميگردد ( و چون هيچ‌يك از كليّات خمس براى وجود تحقّق ندارد ) ، پس براى وجود معرّفى نخواهد بود .\r\nشرح مطالب :\r\n\r\nبديهى بودن مفهوم وجود :\r\nاولين مسأله‌اى كه در بحثهاى فلسفى مورد توجه قرار مىگيرد ، مسألهء بديهى بودن مفهوم وجود است ، زيرا همان‌گونه كه در مقدمه بيان گرديد ، موضوع فلسفه « وجود » به نحو مطلق است ، و هرمحقق و پژوهشگرى در هرعلمى ، قبل از هرچيز بايد موضوع آن علم را مورد مطالعه قرار دهد و آن را بشناسد .\r\nدر بين حكماء اسلامى ، اتفاق نظر است بر اين‌كه مفهوم وجود بديهى و بى نياز از تعريف است ، و به فرموده شهيد مطهرى « 4 » اين مسأله از مسائلى است كه\r\n\r\n\r\n","description":"","footnote":"\r\n( 1 ) تفتازانى در تهذيب المنطق خود در اين‌باره گفته است : « و يشترط ان يكون [ المعرّف 
  ] مساويا و اجلى فلا يصح بالاعم و الاخص و المساوى معرفة و الاخفى » .\r\n( 2 ) اين تعريف از متكلمان است .\r\n( 3 ) اين تعريف از حكماء نقل شده است . ( كشف المراد ، مقصد اوّل ، فصل اوّل ) .\r\n( 4 ) شرح مبسوط منظومه ، ج 1 ، ص 19 . لكن در اصول فلسفه تنها مسأله‌اى از مسائل وجود كه در فلسفه ارسطو مطرح بوده است را همان اشتراك معنوى وجود دانسته‌اند . ج 3 ، ص 58 .\r\n","page_name":" 48 ","page_number":48},
  {"content":"\r\n\r\nدر فلسفهء ارسطو نيز مطرح بوده است . اصولا از مسائل مربوط به وجود ( كه در مرحله نخست كتاب دربارهء آنها بحث مىشود ) دو مسأله است كه در فلسفهء ارسطو نيز مطرح بوده . يكي همين مسأله بداهت وجود و ديگرى مسأله اشتراك معنوى وجود مىباشد .\r\n\r\nملاك بداهت يا بىنيازى مفاهيم از تعريف\r\nتعريف عبارت است از تجزيه و تحليل عقلانى مفهوم ، و ازاين‌رو در مورد مفاهيم مركب به كار مىرود ، اما مفاهيم بسيط كه عناصر اوليه ذهن بشر را تشكيل مىدهند قابل تعريف نيستند ، اين‌گونه مفاهيم يا اصلا عارض ذهن نمىشوند و ذهن از آنها هيچ اطلاعى ندارد و يا اينكه عارض ذهن مىشوند در حالى كه بديهى و واضح و عارى از هرگونه ابهام و اجمالى مىباشند .\r\nأساسا مفاهيم عام فلسفى ، همگى بديهى التصورند و همهء آنها ابزارهاى اصلى تفكر بشر هستند ، بشر اگر تصورى از وجود و عدم ، وجوب و امكان و امتناع ، وحدت و كثرت و علت و معلول نداشته باشد ، نمىتواند در هيچ موضوعى با روش عقلانى و منطقى فكر كند ، ملاك « نطق » كه ما به الامتياز انسان از ساير حيوانات است ، بر خلاف آنچه عموما فلاسفه مىگويند ، تنها قوه تجريد و تعميم و كلىسازى ذهن نيست ، بلكه واجد بودن اين مفاهيم عام فلسفى است كه معقولات ثانيه و نتيجهء يك نوع فعاليت خاص ذهن مىباشند .\r\nمفهوم وجود و همهء مفاهيم عام فلسفى بسيطند و اگر مركب بودند مىبايست از دو جزء مركب باشند ، يكى جزء اعم ( جنس ) و ديگرى جزء مساوى ( فصل ) و فرض جزء اعم با عمومى بودن آن مفاهيم منافات دارد « 1 » .\r\nاكنون كه با ملاك بديهى بودن مفاهيم عام و بسيط آشنا شديم به بررسى دلايلى كه در متن بر بديهى بودن مفهوم وجود ذكر گرديده است مىپردازيم :\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 71 - 69 .\r\n","page_name":" 49 ","page_number":49},
  {"content":"\r\n\r\n\r\nالف : مفهوم وجود أعرف همهء مفاهيم است .\r\nيكى از شرائط معّرف ( اسم فاعل ) اين است كه براى ذهن از مفهومى كه معرّف ( اسم مفعول ) مىباشد ، روشن‌تر و شناخته شده‌تر باشد ، و از آنجا كه هيچ مفهومى از مفهوم وجود و هستى براى ذهن آشناتر نيست ، بنابراين مفهوم وجود اولا نياز به تعريف ندارد ، چون فرض اين است كه براى ذهن شناخته شده است و ثانيا هيچ مفهوم ديگرى شايستگى اينكه معرّف مفهوم وجود باشد را ندارد .\r\n\r\nب : مفهوم وجود بسيط است .\r\nدر فصل ( 7 ) از همين مرحله اثبات خواهد شد كه مفهوم وجود بسيط است و اجزاء عقلى ( جنس و فصل ) ندارد ، بنابراين نمىتوان براى مفهوم وجود ، معرّف حدّى آورد ، زيرا معرف حدّى از جنس و فصل تشكيل مىشود .\r\nعلاوه بر اين براى وجود ، عرضى خاص به آن معنا كه در مبحث كليات خمس مطرح است نيز نمىباشد ، و در نتيجه وجود معرف رسمى هم ندارد ، زيرا رسم از جنس و عرضى خاص يا عرضى خاص به تنهايى تشكيل مىشود .\r\nمقصود از اين عبارت : « لا خاصة له بمعنى احدى الكليات الخمس » همان است كه بيان گرديد ، يعنى اگرچه وجود براى خود داراى عوارضى هست ، ولى عوارض وجود از قبيل عرضى خاص يا عرضى عام كه در كليات خمس از آن بحث مىشود نمىباشند . اين مطلب را حكيم سبزوارى ( ره ) به طور روشن توضيح داده و گفته است : « وجود داراى عوارضى مانند : وحدت ، تشخص ، شعور ، نوريت و غيره مىباشد كه هريك از نظر مصداق مساوى با وجود است ، ولى اين عوارض ربطى به عرضى خاص و عام مصطلح در كليات خمس منطق ندارند ، زيرا اولا آنچه مقسم كليات خمس است ، ماهيت است نه وجود و ثانيا عرض در باب كليات ، با صرف نظر از معروض ، داراى ماهيت و واقعيتى است . مثلا « ضحك » كه عرضى خاص\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبراى انسان است ، از مقوله « كيف » است و معروض ( انسان ) از مقوله « جوهر » ، و واقعيت آن نيز از سنخ عرض است و واقعيت معروض از سنخ جوهر ، هرچند اين دو واقعيت ، در يك مصداق تحقق يافته‌اند ، ولى عوارض وجود اين‌گونه نيستند ، مثلا وحدت و تشخص كه عارض وجودند ، واقعيتى غير از واقعيت وجود ( معروض ) ندارند و تغاير آنها فقط در ناحيهء مفهوم است ، ساير عوارض وجود نيز همين حكم را دارند » « 1 »\r\nمصنف ( ره ) نيز در اصول فلسفه اين مطلب را با بيانى ديگر يادآور شده و گفته‌اند :\r\n« خاصيت و اثر ، يك پديده‌اى است كه طفيلى پديدهء ديگر بوده و در هستى خود تكيه به وى مىدهد ، چنان كه جاذبه اثر جسم و تيزى اثر زاويه مىباشد ، پس خاصّه و أثر ، پيوسته از موضوع خود كنار و به آن نيازمند و پيوسته مىباشد ، و اين سخن در مورد واقعيت هستى صادق نيست ، زيرا چيزى كه از هستى كنار بيفتد پوچ و باطل خواهد بود و اگر كنار نيفتد اثر و خاصه نخواهد بود ، پس واقعيت هستى ، خاصهء خارج ندارد و اگر چنانچه به برخى از خصوصيات واقعيت ، « اوصاف و خواص » اطلاق كنيم ، نوعى عنايت مجازى به كار برده‌ايم . . . و از همين‌جا روشن است كه واقعيت هستى بايد يا بالذات و خودبخود معلوم ، و يا شناختن وى محال بوده باشد ، و چون ، به واقعيت پى برده‌ايم بايد اين‌گونه نتيجه گرفت كه واقعيت ، بالذات معلوم است و هرگز مجهول نمىشود » « 2 » .\r\n\r\nتعريف شرح الاسمى و لفظى\r\nتعريف لفظى آن است كه از ميان دو لفظ آن را كه براى ذهن آشناتر است معرف ديگرى قرار دهيم بدون آنكه به ماهيت معرّف ( اسم مفعول ) نظر داشته\r\n\r\n\r\n","description":"","footnote":"\r\n( 1 ) حواشى شرح منظومه ، غرر في بداهة الوجود .\r\n( 2 ) اصول فلسفه و روش رئاليسم ، ج 3 ، ص 40 - 37 .\r\n","page_name":" 51 ","page_number":51},
  {"content":"\r\n\r\nباشيم ، مانند اينكه كسى لفظ « سعدانه » را مىشنود و هيچ‌گونه آشنايى با آن ندارد ، ولى با لفظ نبات ( گياه ) آشنا است ، به او گفته مىشود : سعدانه نوعى گياه است ، يا مثلا « فسفر » نوعى از عناصر است .\r\nولى در تعريف شرح الاسمى ، نظر به ماهيت معرّف است ، و از اين جهت هيچ تفاوتى با تعريف حقيقى ندارد و تنها فرق ميان تعريف حقيقى و شرح الاسمى اثبات وجود معرف و عدم اثبات وجود آن است ، ماهيت را اگر قبل از اثبات وجود ( يا مسلم و مفروض گرفتن وجود ) تعريف كنيم ، آن را تعريف شرح اسمى و اگر پس از اثبات وجود ( يا مفروض گرفتن وجود ) تعريف كنيم ، آن را تعريف حقيقى نامند و علت اين فرق در نامگذارى اين است كه ماهيت بدون وجود واقعيتى ندارد و در نتيجه از مرحله اسم تجاوز نكرده و به حقيقت عينى راه نيافته است .\r\nحكيم سبزوارى به همين مطلب اشاره دارد ، آنجا كه مىفرمايد :\r\n « و ما هو الشارح و الحقيقى * و ذو اشتباك مع هل انيق » . \r\n« ما » بر دو قسم است : ماء شارحه و ماء حقيقيه . و اين دو ، با « هل » شبكه‌بندى زيبايى دارند ، يعنى با لفظ « ما » از ماهيت سؤال مىشود ، و با لفظ هل از وجود و در مرحله اول « ماء » شارحه است و پس از آن « هل بسيط » و سپس « ماء حقيقى » و در مرحلهء چهارم « هل مركب » قرار دارد « 1 » .\r\nو به همين جهت است كه گفته‌اند ، « الحدود قبل الهليات البسيطة حدود إسمية و هى بأعيانها بعد الهليات تنقلب حدودا حقيقية » « 2 » يعنى تعريف‌ها قبل از هليات بسيط ( اثبات وجود ) تعريف‌هاى اسمى هستند و همان تعريف‌ها پس از هليات ( اثبات وجود ) به تعريف‌هاى حقيقى منقلب مىشوند .\r\nاز اين‌جا معلوم شد كه تعريف‌هايى كه در متن براى وجود گفته شده است ، تعريف‌هاى لفظى است نه شرح الاسمى ، لكن در كلام شيخ الرئيس كه خود استاد\r\n\r\n\r\n","description":"","footnote":"\r\n( 1 ) منطق منظومه ، غوص في المطالب .\r\n( 2 ) المنطق ، باب سوم ، مقدمه .\r\n","page_name":" 52 ","page_number":52},
  {"content":"\r\n\r\nاين مباحث است عبارتى آمده كه از آن به دست مىآيد كه اصطلاح شرح الاسم را گاهى بر تعريف‌هاى لفظى نيز اطلاق مىكنند ، چنان‌كه گفته است : « ان الموجود لا يمكن ان يشرح به غير الاسم لانه مبدء اوّل لكل شرح فلا شرح له بل صورته تقوم فى النفس بلا توسط شىء » « 1 » يعنى موجود ( وجود ) را به غير از شرح الاسم نمىتوان شرح و تعريف كرد ، زيرا وجود مبدء هرشرح و تعريفى است ، پس براى آن شرح و تعريفى نيست ، بلكه صورت ( مفهوم ) آن بدون توسط چيز ( مفهوم ) ديگرى ، قائم و عارض بر نفس مىگردد .\r\n* * *\r\n\r\n\r\n","description":"","footnote":"\r\n( 1 ) نجات ، ط تهران ، مرتضوى ، ص 200 .\r\n","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\nالفصل الثاني في أنّ مفهوم الوجود مشترك معنوي\r\nيحمل الوجود على موضوعاته بمعنى واحد اشتراكا معنويّا .\r\nو من الدليل عليه : أنّا نقسم الوجود إلى أقسامه المختلفة ، كتقسيمه إلى وجود الواجب و وجود الممكن ؛ و تقسيم وجود الممكن إلى وجود الجوهر و وجود العرض ؛ ثمّ وجود الجوهر إلى أقسامه ، و وجود العرض إلى أقسامه ؛ و من المعلوم أنّ التقسيم يتوقّف في صحّته على وحدة المقسم و وجوده في الأقسام .\r\nو من الدليل عليه : أنّا ربما أثبتنا وجود شيء ثمّ ترددنا في خصوصيّة ذاته ، كما لو أثبتنا للعالم صانعا ثمّ ترددنا في كونه واجبا أو ممكنا ، و في كونه ذا ماهيّة أو غير ذي ماهيّة ؛ و كما لو أثبتنا للانسان نفسا ثمّ شككنا في كونها مجرّدة أو مادّيّة ، و جوهرا أو عرضا ، مع بقاء العلم بوجوده على ما كان . فلو لم يكن للوجود معنى واحد ، بل كان مشتركا لفظيّا متعدّدا معناه بتعدّد موضوعاته ، لتغيّر معناه بتغيّر موضوعاته بحسب الاعتقاد بالضرورة .\r\nو من الدليل عليه : أنّ العدم يناقض الوجود ، و له معنى واحد ، إذ لا تمايز في العدم ، فللوجود الذي هو نقيضه معنى واحد ، و إلّا ارتفع\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nالنقيضان ، و هو محال .\r\nو القائلون باشتراكه اللفظيّ بين الأشياء ، أو بين الواجب و الممكن ، إنّما ذهبوا إليه حذرا من لزوم السنخيّة بين العلّة و المعلول مطلقا « 1 » أو بين الواجب و الممكن « 2 » وردّ بأنّه يستلزم تعطيل العقول عن المعرفة ، فأنّا إذا قلنا : « الواجب موجود » فإن كان المفهوم منه المعنى الذي يفهم من وجود الممكن ، لزم الاشتراك المعنويّ ؛ و إن كان المفهوم منه ما يقابله ، و هو مصداق نقيضه ، كان نفيا لوجوده ، تعالى عن ذلك ؛ و إن لم يفهم منه شيء ، كان تعطيلا للعقل عن المعرفة ؛ و هو خلاف ما نجده من أنفسنا بالضرورة .\r\nترجمه و توضيح\r\n\r\nفصل دوم : مشترك معنوى بودن مفهوم وجود\r\nمفهوم وجود بر موضوعات خود به معناى واحد و به صورت يك مفهوم مشترك معنوى حمل مىشود ، ( بر اين مدعا دلايلى گفته شده است كه برخى را يادآور مىشويم ) :\r\n1 - يكى از دلايل اين مطلب اين است كه ما وجود را به اقسام گوناگون آن تقسيم مىكنيم مانند تقسيم وجود به وجود واجب و وجود ممكن و نيز تقسيم وجود ممكن به وجود جوهر و وجود عرض ، سپس وجود جوهر را به اقسام ( پنجگانه ) آن ( جسم ، ماده ، صورت ، نفس ، عقل ) و وجود عرض را به اقسام ( نه‌گانه ) آن ( كم ، كيف ، أين ، متى ، جده ، وضع ، اضافه ، فعل ، انفعال ) تقسيم مىنمائيم - و از امور معلوم\r\n\r\n\r\n","description":"","footnote":"\r\n( 1 ) هذا على القول باشتراكه اللفظي بين الاشياء ( منه « قدّس سرّه » ) .\r\n( 2 ) هذا على القول باشتراكه اللفظي بين الواجب و الممكن ( منه « قدّس سرّه » ) .\r\n","page_name":" 56 ","page_number":56},
  {"content":"\r\n\r\nو بديهى اين است كه ، تقسيم در صحيح بودن خود مبتنى بر وحدت مقسم و تحقق داشتن آن در همه اقسام است ، ( و چون مقسم در همهء اين اقسام وجود است ، پس وجود در همه محقق است ) .\r\n2 - دليل ديگر بر آن ( مشترك معنوى بودن مفهوم وجود ) اين است كه ما چه بسا وجود چيزى را اثبات مىكنيم ، آنگاه در خصوصيات آن ترديد مىنمائيم ، مانند آنكه براى جهان ، صانع و آفريدگارى را اثبات نمائيم ، آنگاه ، در اينكه واجب است يا ممكن ، داراى ماهيت است يا ماهيت ندارد ، ترديد نمائيم ، و مانند آنكه براى انسان ، وجود نفس را اثبات كرده سپس در اينكه واقعيت نفس مجرد است يا مادى ، جوهر است يا عرض ، شك نمائيم ، با اينكه علم ما ( در هردو مثال ) به اصل وجود آن ( آفريد گار عالم ، نفس ) به قوت خود باقى است ، پس اگر براى وجود معناى واحد و يكسانى نبود ، بلكه مشترك لفظى بود ( و در نتيجه ) معناى آن به واسطهء تعدد مصاديق آن ، متعدد مىشد هرآينه معناى وجود به واسطهء تغير موضوعاتش به حسب اعتقاد ( انسان شك‌كننده نه به حسب واقع ) متغير مىگشت .\r\n3 - و از دلايل بر اين مطلب ( اشتراك معنوى مفهوم وجود ) اين است كه عدم ، نقيض وجود است ، و آن ( فقط ) يك معنا دارد ، زيرا در عدم تمايز راه ندارد ( تا اينكه معانى گوناگونى داشته باشد ) ، پس براى وجود كه نقيض عدم است ( هم فقط ) يك معنا است و گرنه ارتفاع نقيضين ( وجود و يكى از دو معناى عدم ) لازم مىآيد و آن محال است .\r\nو قائلان به اشتراك لفظى مفهوم وجود ميان همه اشياء يا بين واجب و ممكن به خاطر اجتناب از لزوم سنخيت ميان علت و معلول به طور مطلق و يا ميان واجب و ممكن ، به سوى اين نظريه روى آورده‌اند و سخن آنان مردود است ، زيرا اين قول مستلزم تعطيل عقل از معرفت است ، به دليل اينكه ما وقتى مىگوئيم واجب موجود است ، پس اگر معنايى كه از وجود واجب فهميده مىشود همان معنايى است كه از وجود ممكن فهميده مىشود ، لازمه‌اش اشتراك معنوى ( وجود ) است و اگر آنچه از\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nوجود واجب فهميده مىشود ، معناى مقابل وجود ممكن است و آن معناى مقابل ، مصداق نقيض « 1 » وجود است ، اين سخن نفى وجود واجب است ( تعالى عن ذلك ) و اگر از وجود واجب هيچ معنايى فهميده نشود ، اين تعطيل عقل از معرفت مىباشد كه بر خلاف آن چيزى است كه ما به روشنى از درون خود مىيابيم ، ( و آن اين است كه ما از وجود واجب يك نوع معرفت و آگاهى داريم و اين‌گونه نيست كه هيچ چيز در اين مورد نفهميم ) .\r\nشرح مطالب :\r\n\r\nهدف از طرح اين بحث در فلسفه چيست ؟\r\nبحث درباره مشترك لفظى يا مشترك معنوى بودن يك مفهوم ، بحثى است لغوى و ادبى و ربطى به مباحث فلسفى كه پيرامون احكام عينى وجود مىباشند ، ندارد . بنابراين بايد ديد چه انگيزه‌اى موجب طرح اين بحث لغوى در فلسفه گرديده است ؟\r\nممكن است همه يا برخى از مطالبى كه در زير ذكر گرديده ، انگيزهء طرح اين بحث در فلسفه باشد :\r\n1 - رفع يك اشتباه ميان مفهوم و مصداق وجود : همان‌گونه كه مصنف در پايان اين فصل يادآور شده‌اند ، برخى از متكلمان ميان مفهوم و مصداق وجود فرق نگذاشته و گمان كرده‌اند اگر مفهوم وجود در همهء مصاديق خود از واجب تا ممكن و از علت تا معلول يك معنا داشته باشد ، مرز ميان علت و معلول و خالق و مخلوق برداشته\r\n\r\n\r\n","description":"","footnote":"\r\n( 1 ) مصداق نقيض وجود ممكن ، عدم و نيستى است ، زيرا نقيض هرچيزى نفى آن است ، پس نقيض وجود لا وجود است و مصداق لا وجود همان عدم است ، البته اين بنا بر قول كسانى است كه نقيض را به معناى سلب و رفع هرچيز تفسير كرده‌اند ، ولى در آينده ( مرحله ( 8 ) ، فصل ( 9 ) ) خواهد آمد كه نقيض هرچيز رفع آن چيز به معناى إبطال و طرد آن است و در اين صورت عدم خود طارد وجود و نقيض آن است نه اينكه نقيض وجود ، لا وجود است و عدم مصداق آن .\r\n","page_name":" 58 ","page_number":58},
  {"content":"\r\n\r\nمىشود و اين هم بر خلاف عقل و هم بر خلاف شرع است .\r\nو حكماء اسلامى براى رفع اين اشتباه ، مسأله اشتراك معنوى وجود را عنوان كرده و اثبات نموده‌اند كه حكم مفهوم و مصداق از يكديگر جدا است و اشتراك معنوى مفهوم وجود . منافاتى با تفاوت و تمايزى كه ميان مراتب حقيقت وجود عينى است ندارد « 1 » .\r\nالبته اين احتمال در صورتى درست است كه مسأله اشتراك معنوى وجود ، از مسائل مستحدث فلسفى بوده و در فلسفه قبل از اسلام مطرح نبوده باشد ، ولى همان‌گونه كه در فصل قبل يادآور شديم ، به گفته استاد شهيد مطهرى ، اين مسأله در فلسفه ارسطو نيز مطرح بوده است .\r\nدر هرصورت ، مطلب ياد شده براى فلاسفه اسلامى مىتواند به عنوان انگيزه اهميت دادن به اين مسأله بشمار آيد .\r\n2 - پايه‌ريزى بحث وحدت حقيقت وجود : يكى از مسائل مهم فلسفى و به ويژه در حكمت متعاليه ، مسأله وحدت حقيقت وجود است ، و يكى از عمده‌ترين دلائل آن ، همين مسأله اشتراك معنوى وجود مىباشد ، بنابراين حكيمان اسلامى با طرح اين مسأله در حقيقت ، مقدمه و پايهء آن مسأله مهمّ را مستحكم نموده‌اند « 2 » .\r\n3 - عموميت مفهوم وجود : از آنجا كه موضوع فلسفه « موجود بما هو موجود » ( هستى مطلق ) است ، و يك چنين موضوع از عموميت خاصى برخوردار است به گونه‌اى كه موضوعات همه مسائل اين فن ( و علوم ديگر ) را دربر مىگيرد ، فلاسفه خواسته‌اند اثبات كنند كه مبدء اشتقاق آن يعنى « وجود » داراى مفهوم و معناى مشترك و عامى است كه بر همه مصاديق هستى به طور يكسان اطلاق مىگردد « 3 » .\r\n\r\n\r\n","description":"","footnote":"\r\n( 1 و 2 ) شرح مبسوط منظومه ، ج 1 ، ص 37 - 36 .\r\n( 3 ) تعليقه بر نهاية الحكمه ، ص 17 .\r\n","page_name":" 59 ","page_number":59},
  {"content":"\r\n\r\n\r\nفرق ميان مشترك لفظى و معنوى\r\nالفاظ مشترك لفظى و مشترك معنوى از اين نظر كه بر مصداقهاى متعدد اطلاق مىگردند ، يكسانند ، مثلا لفظ آب ، هم بر آب مطلق اطلاق مىشود هم بر آب مضاف ، هم بر آب شيرين و هم بر آب شور ، لفظ شير نيز بر مصاديق مختلفى مانند :\r\nحيوان درنده معروف ، مايع خوراكى معروف و شير آب ، اطلاق مىشود ، لفظ آب مشترك معنوى و لفظ شير مشترك لفظى است ، ولى تفاوت مهم اين دو نوع اشتراك اين است كه در اشتراك معنوى ، لفظ در همه مصاديق يك معنا دارد ، اگرچه هر مصداقى داراى ويژگى خاصى از نظر وجود مىباشد ، لكن در مشترك لفظى معناى لفظ در هرمصداقى غير از معناى آن در مصداق ديگر است . معناى آب در همه مصداق‌ها يك چيز است و آن مايع سيال و بارد بالطبع ( با ويژگى مشترك ديگر ) است ، ولى معناى لفظ شير در هرمصداق ، عبارت از واقعيت و ماهيت همان مصداق است ، يكى حيوان درنده و ديگرى مايع خوردنى ، و سومى مصنوعى از فلز مىباشد .\r\nبنابراين اگر كسى لفظ وجود را نسبت به مصاديق آن مشترك معنوى بداند ، در همه مصاديق يك معنا قائل است . مثلا « منشاء اثر بودن » و تفاوت مصاديق مربوط خصوصيات آن مصاديق است و اگر كسى وجود را مشترك لفظى بداند ، در مورد هر مصداقى ، معناى خاص براى آن قائل است و به عبارت ديگر معنى وجود در هر مصداق عين همان مصداق است . مثلا معنى وجود در جوهر غير از معنى آن در عرض است ، همان‌گونه كه ماهيت و هويت آن دو نيز با يكديگر متفاوت است .\r\nآيا اين مسأله بديهى است يا نظرى ؟ به نظر برخى از محققان ، مشترك معنوى بودن مفهوم وجود از مطالب بديهى است ، صدر المتألهين در اين‌باره مىگويد : « اما كونه مشتركا بين الماهيات فهو قريب من الاوليات » « 1 » مشترك\r\n\r\n\r\n","description":"","footnote":"\r\n( 1 ) اسفار ، ج 1 ، ص 35 .\r\n","page_name":" 60 ","page_number":60},
  {"content":"\r\n\r\nمعنوى بودن وجود ميان ماهيات مطلبى است كه قريب به بديهيات اوليّه است .\r\nمحقق لاهيجى نيز گفته است « و اعلم ان الحق كما صرح به كثير من المحققين هو ان المطلوب في هذه المسألة بديهى جدا و هذه الوجوه تنبيهات » « 1 » :\r\nبدانكه حق همان‌گونه كه بسيارى از محققان تصريح كرده‌اند اين است كه آنچه در اين مسأله در مورد آن بحث مىشود امرى بديهى است ، و وجوهى كه گفته شده است به خاطر يادآورى و تنبيه است .\r\nمصنف نيز در نهاية الحكمه همين مطلب را يادآور شده است « 2 » .\r\n\r\nدلايل اشتراك معنوى وجود\r\n1 - وحدت مقسم در همه اقسام : تقسيم گاهى مربوط به واقعيت خارجى است مانند تقسيم نمودن افراد يك شهر به دو گروه باسواد و بىسواد ، نيكوكار و بدكار و . . و گاهى مربوط به مفهوم ذهنى است مانند تقسيم نمودن مفهوم انسان ( بدون توجه به واقعيت خارجى ) به ديندار و بىدين ، ثروتمند و فقير و . . . شكى نيست كه در هردو صورت ، اين تقسيم آنگاه صحيح است كه مقسم ( انسان ) در همه اقسام باشد ، ولى اگر در يك قسم به جاى انسان موجود ديگرى فرض شود ، تقسيم مزبور صحيح نخواهد بود .\r\nبه عبارت ديگر هيچگاه قسم ، مباين مقسم نخواهد بود ، و به خصوص در تقسيم ذهنى ، قسم همان مقسم است به اضافه قيدى كه ضميمهء آن گرديده است .\r\nاين يك قاعده كلى و روشن در باب تقسيم است .\r\nو با توجه به اين‌كه ما مفهوم وجود را به اقسام مختلفى تقسيم مىكنيم ، وجود واجب ، وجود ممكن ، وجود جوهر ، وجود عرض ، و . . . بنابراين معنا و مفهوم وجود به طور يكسان بايد در تمام اين اقسام باشد ، زيرا اگر معناى وجود در هرقسم غير از\r\n\r\n\r\n","description":"","footnote":"\r\n( 1 ) شوارق الالهام ، ج 1 ، ص 26 .\r\n( 2 ) نهاية الحكمة ، مرحله 1 ، فصل 1 .\r\n","page_name":" 61 ","page_number":61},
  {"content":"\r\n\r\nمعناى آن در قسم ديگر باشد ، لازمه‌اش اين است ، كه هرقسم با مقسم خود هم ( در اصل معنا ) مغايرت داشته باشد ، و همان‌گونه كه گفتيم ، هرگز قسم مباين مقسم خود نخواهد بود .\r\nممكن است گفته شود ، وحدت لفظ و اشتراك آن براى صحت تقسيم كافى است ، و بنابراين صحت تقسيم كشف از اشتراك معنوى « مقسم » نمىكند ، ولى پاسخ اين پندار روشن است ، زيرا همان‌گونه كه اشاره نموديم ، تقسيم يا به اعتبار واقعيت خارجى است و يا به اعتبار مفهوم و معناى ذهنى و تقسيم لفظ خاص ( مانند لفظ وجود يا انسان ) بدون توجه به معناى آن معقول نيست ، مگر آنكه لفظ مطلق را مقسم قرار دهيم كه در اين صورت تقسيم مربوط به معناى لفظ است نه لفظ آن .\r\n( دقت كنيد ! ) .\r\n2 - شك در مصداق مستلزم شك در مفهوم نيست : اگر مفهوم وجود در هرمصداقى عين آن مصداق باشد ، بايستى هرگاه در خصوصيت مصداق ترديد حاصل شود و يا اعتقاد انسان در مورد آن متبدل گردد ، در مفهوم وجود نيز ترديد راه يابد و يا اعتقاد در آن هم تغيير كند ، با آنكه چنين نيست ، مثلا اگر زنگ در به صدا درآيد ، ما به حكم عقل اذعان مىكنيم كه عاملى دگمه را فشار داده است ، فرض كنيم پس از اندكى تأمل معتقد شديم كه آن عامل انسان بوده است نه موجود ديگر ، و پس از اندكى تأمل و توجه به پاره‌اى از قرائن ، معتقد شديم كه آن انسان يكى از دوستان ما است ، لكن بعدا معلوم شد كه او از دوستان نبوده و فرد ديگرى بوده است ، در اين‌جا از لحظهء شنيدن صداى زنگ تا مرحله نهايى ، در مورد مصداق ( عامل فشاردهنده دگمه ) تبدلاتى رخ داده است ، ولى در همه اين مراحل يك مطلب مسلّم و ثابت بوده و آن وجود عامل خارجى است ، ترديد در مصداق و يا تبدل عقيده در مورد آن به هيچ‌وجه موجب ترديد در اصل وجود عامل و معناى آن نگرديده است ، و اين فقط با اشتراك معنوى وجود سازگار است نه با اشتراك لفظى ، اگر معناى وجود در هرمصداقى عين آن مصداق بود ، مىبايست با راه يافتن ترديد و تبدل در ناحيه\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمصداق ، در مورد وجود عامل هم ترديد و تبدل راه يابد ، در حالى كه چنين نيست .\r\n3 - نقيض واحد ، واحد است : سومين دليلى كه بر اشتراك معنوى مفهوم وجود اقامه شده است متبنى بر يك مطلب عقلى است و آن اينكه نقيض واحد ، واحد است و دو مقدمه ديگر اين برهان عبارتند از اينكه :\r\nالف : عدم ، نقيض وجود است ( و اين مطلبى است بديهى ) .\r\nب : عدم يك معنا بيش ندارد ، زيرا تمايز و دو بودن فرع بر ثبوت و شيئيت داشتن است ، و عدم بطلان محض است و ثبوت و شيئيتى ندارد . ( در فصل ( 10 ) از همين مرحله در اين‌باره بحث خواهد شد ) .\r\nهرگاه مقدمهء نخست را به اين دو مقدمه ضميمه كنيم ، نتيجه اين مىشود كه وجود يك معنا بيش ندارد . و با توجه به اين‌كه مقدمه دوم بديهى و مقدمه سوم نيز قريب به بديهى است ، آنچه نياز به توضيح دارد همان مقدمهء نخست ( نقيض واحد ، واحد است ) مىباشد . و در توضيح آن گفته‌اند : « اگر نقيض واحد ، واحد نباشد .\r\nارتفاع نقيضين لازم مىآيد و ارتفاع نقيضين هم محال است ، بنابراين واحد نبودن نقيض واحد هم محال است ، و در نتيجه نقيض آن يعنى واحد بودن نقيض واحد .\r\nصحيح خواهد بود » .\r\nو بيان لزوم ارتفاع نقيضين در صورت متعدد بودن نقيض واحد اين است كه اگر عدم ، دو نقيض ( يا بيشتر ) داشته باشد ، هرگاه يكى از دو نقيض رفع شود ، عدم هم رفع شود ، در نتيجه دو نقيض رفع شده است ، زيرا هريك از دو معناى وجود به طور مستقل نقيض عدم بشمار مىرود .\r\nدر يك صورت هم ، اجتماع نقيضين لازم مىآيد و آن صورتى است كه يكى از دو معناى وجود رفع شود و معناى ديگر آن با عدم باقى بماند . اين فرض در متن ذكر نشده در اسفار ، شرح منظومه و كتب ديگر هم نيامده است ، ولى مرحوم مطهرى در شرح منظومه خود آن را يادآورى نموده‌اند « 1 » .\r\n\r\n\r\n","description":"","footnote":"\r\n( 1 ) شرح مختصر منظومه ، ج 1 ، ص 27 .\r\n","page_name":" 63 ","page_number":63},
  {"content":"\r\n\r\nبطور كلى در اين‌جا چند صورت متصور است :\r\n1 - هردو وجود رفع شوند و عدم باقى باشد .\r\n2 - عكس صورت نخست .\r\nدر اين دو فرض هيچ‌گونه محذورى لازم نمىآيد .\r\n3 - هردو وجود با عدم رفع شوند . ( ارتفاع نقيض‌ها ) .\r\n4 - هردو وجود با عدم ثابت و باقى باشند . ( اجتماع نقيض‌ها ) .\r\nاين دو صورت محال است ، ولى اختصاص به متعدد بودن نقيض واحد ندارد ، بلكه در صورتى كه نقيض واحد ، واحد باشد ارتفاع نقيض‌ها و اجتماع آنها نيز محال است ، چيزى كه هست در صورت واحد بودن نقيض واحد ، تنها دو نقيض رفع يا جمع مىشوند ، و در صورت متعدد بودن نقيض واحد ، بيش از دو نقيض رفع يا جمع مىگردند .\r\n5 - يكى از دو وجود با عدم رفع گردند . ( ارتفاع نقيضين ) .\r\n6 - يكى از دو وجود با عدم باقى بماند . ( اجتماع نقيضين ) .\r\nاين دو صورت از واحد نبودن نقيض واحد ناشى مىگردد .\r\n\r\nبررسى نظريه قائلان به اشتراك لفظى وجود\r\nبرخى از متكلمان مانند ابو الحسن اشعرى و ابو الحسين معتزلى و پيروان آنان معتقدند ، معناى وجود در هرچيزى عين ماهيت آن است و اشتراك تنها در ناحيه لفظ وجود است « 1 » . و دليل اين گروه اين است كه اشتراك معنوى وجود ، موجب برداشته شدن مرز ميان علت و معلول و واجب و ممكن است ، زيرا در اين صورت معناى وجود علت و وجود معلول و معناى وجود واجب و ممكن يكسان و از يك سنخ است .\r\n\r\n\r\n","description":"","footnote":"\r\n( 1 ) شوارق الالهام ، ج 1 ، ص 25 .\r\n","page_name":" 64 ","page_number":64},
  {"content":"\r\n\r\nدر پاسخ اين نظريه سه مطلب را يادآور مىشويم :\r\n1 - اصل سنخيت ميان علت و معلول ، اصلى است عقلى و غير قابل انكار ، زيرا در عير اين صورت بايد هراثر و فعلى از هرفاعل و مؤثرى پديد آيد و اين مطلبى است بر خلاف واقع . و در اين‌باره در مرحله ( 7 ) ( مباحث علت و معلول ) به تفصيل بحث خواهد شد .\r\n2 - اشتراك معنوى وجود ، مربوط به مفهوم وجود است و عليت و معلوليت ، وجوب و امكان ، اوصاف واقعيت عينى وجود مىباشند ، و منشاء اشتباه ، خلط نمودن مفهوم وجود به حقيقت و واقعيت آن است .\r\n3 - گذشته از مطالب ياد شده ، اشكال ديگرى كه بر اين نظريه وارد مىگردد همان تعطيل عقل از معرفت است كه در متن يادآورى شده است . و در بخش ترجمه و توضيح عبارات ، به مقدار لازم بيان گرديد .\r\n* * *\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\nالفصل الثالث في أنّ الوجود زائد على الماهيّة عارض لها\r\nبمعنى أنّ المفهوم من أحدهما غير المفهوم من الآخر ؛ فللعقل أن يجرّد الماهيّة - و هي ما يقال في جواب ما هو - عن الوجود ، فيعتبرها وحدها ، فيعقلها ، ثمّ يصفها بالوجود ، و هو معنى العروض ؛ فليس الوجود عينا للماهيّة و لا جزءا لها .\r\nو الدليل عليه : أنّ الوجود يصحّ سلبه عن الماهيّة ؛ و لو كان عينا أو جزءا لها ، لم يصحّ ذلك ؛ لاستحالة سلب عين الشيء و جزئه عنه .\r\nو أيضا ، حمل الوجود على الماهيّة يحتاج إلى دليل ؛ فليس عينا و لا جزءا لها ؛ لأنّ ذات الشيء و ذاتيّاته بيّنة الثبوت له ، لا تحتاج فيه إلى دليل .\r\nو أيضا ، الماهيّة متساوية النسبة في نفسها إلى الوجود و العدم ؛ و لو كان الوجود عينا أو جزءا لها ، استحالت نسبتها إلى العدم الذي هو نقيضه .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nترجمه و توضيح\r\n\r\nفصل سوم : زيادت و عروض وجود بر ماهيت\r\nمعناى زيادت و عروض وجود بر ماهيت اين است كه ، آنچه از يكى از اين دو فهميده مىشود ، غير از آن معنايى است كه از ديگرى فهميده مىشود ( بحث مربوط به مفهوم وجود است نه واقعيت عينى وجود ) . پس عقل مىتواند ماهيت - و آن عبارت است از آنچه در جواب ما هو گفته مىشود - را از وجود ، مجرد نموده و آن را به تنهايى اعتبار ( ملاحظه ) و تعقل نمايد ، سپس آن ( ماهيت ) را به وجود توصيف نمايد و اين همان معناى عروض ( وجود بر ماهيت ) است . پس ( مفهوم ) وجود نه عين ماهيت است و نه جزء آن .\r\nو دليل بر اين مطلب اين است كه وجود را مىتوان از ماهيت سلب نمود و اگر ( مفهوم وجود ) عين يا جزء ماهيت بود سلب آن از ماهيت صحيح نبود . زيرا محال است كه عين يا جزء يك چيز را از آن سلب نمود ( مانند اينكه حيوان ناطق يا حيوان و يا ناطق را از انسان سلب كنيم و اين معقول نيست ) .\r\nو نيز حمل وجود بر ماهيت ( اثبات وجود براى ماهيت ) احتياج به دليل دارد ( مثل اينكه مىگوئيم نفس موجود است و اين سخن احتياج به دليل دارد ) ، پس وجود ، عين و جزء ماهيت نيست ، زيرا ذات و ذاتيات يك چيز ، بين الثبوت براى آن است ، اثبات آن احتياج به دليل ندارد ( هرگاه بگوئيم انسان حيوان ناطق است .\r\nاحتياج به دليل ندارد . زيرا انسان بودن يعنى حيوان ناطق بودن ) .\r\nو نيز ماهيت در حد نفس خود نسبت به وجود و عدم ، مساوى است و اگر وجود عين يا جزء ماهيت بود ، نسبت آن به عدم كه نقيض وجود است محال مىبود .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nشرح مطالب :\r\n\r\nتاريخ و انگيزه طرح مغايرت ذهنى وجود و ماهيت در فلسفه\r\nگفته شده است كه نخستين كسى كه اين مسأله را در فلسفه مطرح كرده فارابى است « 1 » ، و هدف از طرح آن هم مخالفت با انديشهء آن گروه از متكلمان بوده است كه وجود را در مورد هرماهيتى عين يا جزء آن ماهيت مىدانسته‌اند ، و با توجه به آنچه در فصل گذشته بيان گرديد كه مقصود از اشتراك لفظى مفهوم وجود اين است كه معناى وجود در مورد هرمصداقى عين همان مصداق است ، معلوم مىشود كه اين بحث با بحث گذشته بسيار نزديك است .\r\nاولين مسأله‌اى كه فارابى در فصوص الحكم مطرح نموده است همين مسأله است ، چنان‌كه مىگويد : « الامور التي قبلنا لكل منها ماهية و هويّة و ليست ماهيته هويته و لا داخلة في هويته . . . و لا الهوية داخلة في ماهية هذه الاشياء » « 2 » : امورى ( موجوداتى ) كه در برابر ما هستند ، براى هريك از آنها ماهيت و هويتى است ، و ماهيت آنها عين هويت يا داخل ( جزء ) هويت آنها نيست . . . و هويت ( وجود ) اين موجودات نيز داخل در ماهيت آنها نمىباشد .\r\n\r\nمقصود از زيادى وجود بر ماهيت چيست ؟\r\nمصنف ( ره ) اولين مطلبى كه بيان نموده‌اند ، تفسير زيادى وجود بر ماهيت و عروض آن بر ماهيت است ، و آن اينكه مفهوم ذهنى هريك غير از ديگرى است ، و به عبارت ديگر اين مسأله مربوط به مفهوم وجود است نه واقعيت عينى وجود .\r\nو مقصود اين است كه همان‌گونه كه مفاهيم ماهوى از قبيل : آب ، آتش ، هوا ،\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 28 .\r\n( 2 ) فصوص الحكم ، ط قم ، انتشارات بيدار ، ص 48 .\r\n","page_name":" 69 ","page_number":69},
  {"content":"\r\n\r\nدرخت ، گرمى ، سردى ، طول ، عرض ، و مانند آن ، هريك غير از ديگرى است ، مفهوم وجود نيز با همه مفاهيم ماهوى مغايرت دارد . و اين تفسير و توضيح در واقع دفع يك شبهه است و آن اينكه در فصل آينده ثابت خواهد شد كه وجود اصيل است و ماهيت مفهومى است اعتبارى كه در حقيقت عارض بر وجود است ، با آنكه در اين فصل مىگوئيم وجود عارض ماهيت است ، و اين دو مطلب با يكديگر منافات دارند .\r\nپاسخ اين است كه بحث آينده مربوط به واقعيت وجود است ، ولى اين بحث راجع به مفهوم وجود مىباشد ، و عروض ذهنى وجود بر ماهيت با عروض خارجى ماهيت بر وجود هيچ‌گونه منافاتى ندارد .\r\nاشكال ديگر اينكه وجود و ماهيت به لحاظ واقع و خارج يك چيز مىباشند و متحدند ، بنابراين چگونه مىگوئيم وجود زائد بر ماهيت است ؟\r\nپاسخ اين است كه اين زيادت مربوط به مفهوم وجود و ظرف ذهن است ، و اتحاد و عينيت مربوط به واقعيت خارجى است ، و به گفته حكيم سبزوارى ( ره ) :\r\n « ان الوجود عارض المهية * تصورا و اتحدا هوية » \r\n\r\nدلايل زياديى وجود بر ماهيت\r\nاين مسأله نيز از بديهيات است ، و اگر درست تصور شود ، در تصديق آن جاى هيچ‌گونه تأملى نيست ، زيرا همان‌گونه كه اشاره شد ، مقصود از زيادى وجود بر ماهيت اين است كه آنچه از لفظ وجود فهميده مىشود ، غير از آن چيزى است كه از لفظ انسان ، كبوتر ، درخت ، آسمان ، ستاره ، و . . . فهميده مىشود ، آرى آنان كه وجود را مشترك لفظى مىدانند ، در اين مسأله نيز بايد قائل به عدم زيادى وجود بر ماهيت شوند ، زيرا از نظر آنان معناى وجود در هرمصداق و ماهيتى ، عين همان ماهيت است ، ولى نادرستى اين نظريه در فصل قبل بيان گرديد ، ولى باوجود بديهى بودن اين مسأله ، دلايلى نيز بر آن اقامه شده است :\r\n1 - صحت سلب وجود از ماهيت : شكى نيست كه هيچ معنايى را از خودش\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nنمىتوان سلب كرد ، مثلا معقول نيست كه بگوئيم : انسان ، انسان نيست ، با آنكه وجود را از ماهيت مىتوان سلب كرد ، يعنى صحيح است كه بگوئيم : انسان وجود نيست ( يا انسان موجود نيست ) و اين صحت سلب گواه بر اين است كه معناى وجود با معناى ماهيت متحد نمىباشد .\r\nدر مورد اين دليل نوعى ابهام به نظر مىرسد ، آيا مقصود از صحت سلب وجود از ماهيت ، به اعتبار ذهن است يا به اعتبار خارج ، هرگاه مقصود ، سلب وجود از ماهيت به اعتبار خارج باشد ، قطعا وجود را از ماهيت امكانى كه بالفعل موجود هستند ، نمىتوان سلب كرد ، مثلا در مورد آن فرد از انسان كه وجود دارد ، نمىتوان گفت : وجود ندارد ، مگر اين‌كه مقصود ماهيات امكانى باشد كه وجود بالفعل ندارند ، ولى با توجه به اينكه قبل از وجود ماهيتى در كار نيست اين سخن معناى معقول و صحيحى نخواهد داشت .\r\nو اگر مقصود ، سلب وجود از ماهيت به اعتبار ذهن است ، اين هم دو صورت دارد : يكى اينكه ماهيت وجود ندارد ( موجود نيست ) ، ولى چنين قضيهء ذهنى نيز خواه ناخواه به گونه‌اى ناظر به خارج است و مثلا وقتى مىگوئيم : انسان وجود ندارد ، يا افراد محقق در خارج مراد است ، كه در اين صورت قضيه كاذب است ، يا افراد مقدر و استقبالى ، ولى نسبت به افراد استقبالى و شأنى هنوز ماهيتى در كار نيست .\r\nفرض ديگر ، كه مقصود از سلب وجود از ماهيت به اعتبار ذهن است اين است كه ماهيت ، وجود نيست ( نه اينكه وجود ندارد ) ، يعنى ما وقتى مىگوئيم : انسان وجود نيست ، سلب شيء از نفس ، يا سلب ذاتيات ( جنس و فصل ) از ذات لازم نمىآيد ، پس وجود نه عين ماهيت ( انسان ) و نه جزء ( جنس و فصل ) آن است .\r\nاز ميان احتمالات فوق ، تنها همين احتمال اخير مىتواند به عنوان مفاد و مقصود اين دليل تلقى شود ، ولى ممكن است خصم بگويد : به نظر من همان‌گونه كه سلب ماهيت و ذاتيات ، از ماهيت و ذات صحيح نيست ، سلب وجود از ماهيت هم صحيح نيست . زيرا وجود در هرماهيتى ، عين يا جزء آن ماهيت است . در نتيجه دليل\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنخست چندان صورت دليل و برهان ندارد ، بلكه بيان ديگرى از مدعا است .\r\nآرى تنها در صورتى مىتواند دليل قلمداد گردد كه گفته شود : « ماهيت من حيث هى ، ليست الا هى » نه وجود در معناى ماهيت ملحوظ است و نه عدم و نه هيچ معناى ديگر غير از ذات و ذاتيات آن ، ولى در اين صورت دليل نخست به دليل سوم مذكور در متن بازمىگردد و دليل مستقلى نخواهد بود ( دقت كنيد ! ! ) .\r\n2 - ذات و ذاتيات بيّن الثبوت مىباشند : شكى نيست كه ذات و ذاتيات هر ماهيتى ، براى آن ماهيت ، بيّن الثبوت مىباشند ، يعنى نياز به واسطه‌اى در اثبات ندارند ، مثلا اگر كسى ماهيت انسان را قبول دارد و آن را ادراك نموده است خود به خود ذات و ذاتيات آن را هم ادراك نموده و ديگر براى اثبات اينكه ، انسان ، انسان است ، يا حيوان و ناطق است ، نياز به دليل نيست ، در حالى كه اثبات وجود براى ماهيت ، واسطه‌اى در اثبات مىخواهد و صرف تصور ماهيت در اثبات وجود ، براى آن كافى نيست . حال اين واسطه ممكن است ادراك حسى و مشاهدهء وجود آن ماهيت باشد و يا دليل و برهان عقلى يا امر ديگر . مثلا صرف تصور ماهيت روح ، كافى در اثبات وجود آن نيست بلكه نياز به دليل عقلى يا غير عقلى دارد . از اين‌جا معلوم مىشود كه وجود ، عين يا جزء ماهيت نيست ، و گرنه تصور هرماهيتى در اثبات وجود براى آن كافى بود .\r\nاين دليل ، دليل بسيار روشن و استوارى است و فارابى نيز به آن استناد كرده و گفته است : « اگر هويت و هستى داخل در ماهيت موجودات بود ، مىبايست مقوّم ( ذات و ماهيت ) آنها باشد ، همان‌گونه كه جسم بودن و حيوان بودن مقوم ذات انسان است ، و مىبايست همان‌گونه كه وقتى ماهيت انسان را تصور مىكنيم در جسم بودن و حيوان بودن آن شك نداريم ، در وجود داشتن آن هم شك ننمائيم . و حال آنكه چنين نيست و اگر دليل عقلى يا ادراك حسى بر وجود آن گواهى ندهد ، وجود آن مورد شك خواهد بود ، پس وجود و هويت مقوم ( ذات و ماهيت ) موجودات نمىباشد » « 1 » .\r\n\r\n\r\n","description":"","footnote":"\r\n( 1 ) فصوص الحكم ، ط قم انتشارات بيدار ، ص 48 - 47 .\r\n","page_name":" 72 ","page_number":72},
  {"content":"\r\n\r\n3 - نسبت ماهيت به وجود و عدم يكسان است : اين دليل بسيار روشنى است كه ماهيت با قطع نظر از وجود و عدم ( من حيث هى ) نسبت به وجود و عدم يكسان است ، در حالى كه اگر معناى وجود ، عين يا جزء ماهيت بود ، ديگر نمىبايست ماهيت به عدم هم نسبت داده شود ، زيرا عدم ، نقيض و طارد وجود است ، همان‌گونه كه مثلا انسان نسبت به حيوانيت و عدم حيوانيت ، يكسان نيست و عدم حيوانيت براى آن ممتنع است ( نه ممكن ) ، ولى عدم هستى نسبت به ماهيت ممتنع نيست و گرنه واجب الوجود مىشد و حال آنكه و فرض ما در ماهيت امكانى است\r\n* * *\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\nالفصل الرابع في أصالة الوجود و اعتباريّة الماهيّة\r\nإنّا لا نرتاب في أنّ هناك أمورا واقعيّة ، ذات آثار واقعيّة ، ليست بوهم الواهم ؛ ثمّ ننتزع من كلّ من هذه الأمور المشهودة لنا - في عين أنّه واحد في الخارج - مفهومين إثنين ، كلّ منهما غير الآخر مفهوما و إن اتّحدا مصداقا ، و هما الوجود و الماهيّة ، كالانسان الّذي في الخارج ، المنتزع عنه أنّه انسان و أنّه موجود .\r\nو قد اختلف الحكماء في الأصيل منهما ، فذهب المشاؤون إلى أصالة الوجود ، و نسب إلى الاشراقيّين القول بأصالة الماهيّة . و أمّا القول بأصالتهما معا ، فلم يذهب إليه أحد منهم ؛ لاستلزام ذلك كون كلّ شيء شيئين إثنين ، و هو خلاف الضرورة .\r\nو الحقّ ما ذهب إليه المشاؤون ، من أصالة الوجود .\r\nو البرهان عليه : أنّ الماهيّة من حيث هي ليست إلّا هي ، متساوية النسبة إلى الوجود و العدم ، فلو لم يكن خروجها من حدّ الاستواء إلى مستوى الوجود ، بحيث تترتب عليها الآثار ، بواسطة الوجود ، كان ذلك منها انقلابا ؛ و هو محال بالضرورة ؛ فالوجود هو المخرج لها عن حدّ الاستواء فهو الأصيل .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو ما قيل : إنّ الماهيّة بنسبة مكتسبة من الجاعل تخرج من حدّ الاستواء إلى مرحلة الأصالة فتترتب عليها الآثار ،\r\nمندفع بأنّها إن تفاوتت حالها بعد الانتساب ، فما به التفاوت هو الوجود الأصيل ، و إن سمّى نسبة إلى الجاعل ؛ و إن لم تتفاوت و مع ذلك حمل عليها أنّها موجودة و ترتبت عليها الآثار ، كان من الانقلاب كما تقدّم .\r\nبرهان آخر : الماهيّات مثار الكثرة و الاختلاف بالذات ؛ فلو لم يكن الوجود أصيلا ، لم تتحقّق وحدة حقيقيّة و لا اتّحاد بين ماهيّتين ، فلم يتحقق الحمل ، الذي هو الاتحاد في الوجود ؛ و الضرورة تقضي بخلافه ، فالوجود هو الأصيل الموجود بالذات ، و الماهيّة موجودة به .\r\nبرهان آخر : الماهيّة توجد بوجود خارجيّ ، فتترتب عليها آثارها ، و توجد بعينها بوجود ذهنيّ - كما سيأتي - فلا يترتب عليها شيء من تلك الآثار ؛ فلو لم يكن الوجود هو الأصيل ، و كانت الأصالة للماهيّة ، و هي محفوظة في الوجودين ، لم يكن فرق بينهما ؛ و التالي باطل ، فالمقدّم مثله .\r\nبرهان آخر : الماهيّة من حيث هي تستوي نسبتها إلى التقدّم و التأخّر ، و الشدّة و الضعف ، و القوّة و الفعل ؛ لكنّ الأمور الموجودة في الخارج مختلفة في هذه الأوصاف ، فبعضها متقدّم أو قويّ ، كالعلة ؛ و بعضها بخلاف ذلك ، كالمعلول ، و بعضها بالقوّة ؛ و بعضها بالفعل ؛ فلو لم يكن الوجود هو الأصيل ، كان اختلاف هذه الصفات مستندة إليها ، و هي متساوية النسبة إلى الجميع ؛ هذا خلف . و هناك حجج اخرى مذكورة في المطوّلات .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو للقائلين بأصالة الماهيّة و اعتباريّة الوجود حجج مدخولة ؛ كقولهم : لو كان الوجود أصيلا ، كان موجودا في الخارج ؛ فله وجود ، و لوجوده وجود ، فيتسلسل ؛ و هو محال .\r\nو اجيب عنه بأنّ الوجود موجود ، لكن بنفس ذاته ، لا بوجود آخر ، فلا يذهب الأمر إلى غير النهاية .\r\nو يظهر ممّا تقدّم : ضعف قول آخر في المسألة منسوب إلى المحقق الدواني ، و هو أصالة الوجود في الواجب تعالى و أصالة الماهيّة في الممكنات ؛ و عليه فاطلاق الموجود على الواجب بمعنى : أنّه نفس الوجود ، و على الماهيّات بمعنى : أنّها منتسبة إلى الوجود ، كاللّابن و التامر بمعنى المنتسب إلى اللبن و التمر ؛ هذا . و أمّا على المذهب المختار فالوجود موجود بذاته ، و الماهيّة موجودة بالعرض .\r\nترجمه و توضيح\r\n\r\nفصل چهارم : اصالت وجود و اعتبارى بودن ماهيت\r\nما شك نداريم در اينكه آنجا ( وراى وجود ما ) ، امورى واقعى هستند كه آثار واقعى دارند و آن آثار به توهم و پندار توهم‌كننده نمىباشند ، سپس از هريك از اين امور مشهود براى ما - در عين اينكه آن امر در خارج يكى است - دو مفهوم انتزاع مىكنيم كه هركدام غير از ديگرى است ، اگرچه آن دو مفهوم در مصداق متحد مىباشند و آن دو مفهوم ، وجود و ماهيت هستند ، مانند انسانى كه در خارج وجود دارد و از او ( دو حيثيت ) انتزاع مىشود ، يكى اينكه او انسان است و ديگر اينكه او وجود دارد ( انسان بودن او ملاك امتياز او از موجودات ديگر و موجود بودن او ملاك اشتراك او با ديگر موجودات است ) .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nحكماء در اصالت آن دو ، اختلاف كرده‌اند ، پس فلاسفهء مشاء به اصالت وجود و فلاسفهء اشراق به قول به اصالت ماهيت قائل شده‌اند .\r\nو اما قول به اصالت هردو را هيچ‌يك از حكماء قائل به آن نگرديده است ؛ زيرا اين قول مستلزم اين است كه هرشىء دو شىء باشد و آن بر خلاف ضرورت و بداهت است .\r\nو حق همان است كه حكماء مشاء به آن روى آورده‌اند كه عبارت از اصالت وجود است .\r\nو برهان بر آن ، اين است كه ماهيت به خودى خود و به لحاظ ذات ، نسبت به وجود و عدم يكسان است ( نه وجود در آن أخذ گرديده و نه عدم ، مثلا ماهيت انسان حيوان ناطق است ، نه حيوان ناطق موجود و نه حيوان ناطق معدوم ) ، پس در اين صورت اگر خارج شدن ماهيت از حد استواء به جانب وجود ، به گونه‌اى كه آثار وجودى بر آن مترتب مىگردد ، به واسطه وجود نباشد ( يا بايد به واسطهء عدم به مرتبه وجود راه يافته باشد و يا به خودى خود ، فرض اول كه قطعا باطل است ، زيرا عدم نقيض وجود است و نقيض ، نقيض خود را طرد مىكند نه اينكه از او استقبال كرده و پشتوانه و عامل تحقق آن گردد و فرض دوّم ) انقلاب در ماهيت است و آن هم محال است ( زيرا معناى انقلاب تحقق معلول بدون علت مىباشد ) ، پس وجود يگانه عاملى است كه ماهيت را از حد استواء و لا اقتضائى بيرون مىآورد ، پس همان اصيل است ( لا غير ) .\r\nو آنچه گفته شده است كه ماهيت به خاطر نسبتى كه از جاعل ( خالق ) كسب مىكند ، از حد استواء به مرحلهء اصالت بيرون مىآيد و در نتيجه آثار وجودى بر آن مترتب مىگردد ، مندفع و مردود است ، به اينكه ، اگر ماهيت پس از انتساب به جاعل ، حال و وصفش تغيير مىكند ( بنابراين بايد امرى باشد كه باعث تغييركردن حال آن گردد ) و آن ما به التفاوت همان وجود اصيل است ، هرچند به انتساب به جاعل ناميده شود و اگر حال و وصف آن تفاوت نكرده\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n( و همچنان نسبت به وجود و عدم لا اقتضاء است ) و در عين حال موجود بودن بر آن حمل گرديده و آثار بر آن مترتب شده است ، اين همان انقلاب ماهيت است ، چنان كه گذشت .\r\nبرهان ديگر : ماهيات بالذات محل انگيزش كثرت و اختلافند ( هرماهيتى بالذات از ماهيت ديگر ممتاز مىباشد ) ، پس اگر وجود اصيل نباشد ، وحدت حقيقى ( در خارج ) و اتحاد ميان دو ماهيت ( و مفهوم در ذهن ) تحقق نخواهد يافت و در نتيجه حمل ( يك مفهوم بر مفهوم ديگر ) كه عبارت است از اتحاد ( دو ماهيت و مفهوم ) در وجود تحقق نخواهد يافت و حال آنكه ضرورت و بداهت بر خلاف آن حكم مىكند ( ما حمل و قضاياى بسيارى داريم و همهء علوم و آگاهىهاى ما در قالب حمل و قضيه خودنمايى مىكنند ) ، پس وجود همان امرى است كه اصيل ( يعنى ) موجود بالذات است و ماهيت به واسطهء وجود ، موجود مىباشد .\r\nبرهان ديگر : ماهيت ( گاهى ) به وجود خارجى موجود مىگردد ، پس آثار آن بر وى مترتب مىگردد و ( گاهى ) همان ماهيت به وجود ذهنى موجود مىگردد - چنان كه خواهد آمد ( در مرحله دوّم ) - پس هيچ‌يك از آن آثار خارجى بر ماهيت مترتب نمىگردد ، پس اگر وجود اصيل نباشد و اصالت از آن ماهيت باشد ، در حالى كه آن ( ماهيت ) در هردو وجود ( ذهنى ، خارجى ) محفوظ است ، نبايستى فرقى ميان دو وجود ( ذهنى و خارجى ، از نظر آثار ) وجود داشته باشد ، و تالى ( فرق نداشتن از نظر آثار ) باطل است ، پس مقدم ( اصيل بودن ماهيت ) هم مانند آن ( تالى ، باطل ) خواهد بود .\r\nبرهان ديگر : ماهيت به لحاظ ماهيت بودنش ، نسبتش به تقدم و تأخر ، شدت و ضعف ، قوه و فعل ، مساوى است ، لكن امورى كه در خارج وجود دارند ، در اين اوصاف مختلف مىباشند زيرا برخى از آنها متقدم و اقوى است مانند وجود علت ؛ و برخى بر خلاف آن مىباشد ، مانند وجود معلول ؛ و برخى از آنها ( امور موجود در خارج ) بالقوه هستند ، ( مانند انسان هنگامى كه نطفه است ) و برخى از آنها بالفعل\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمىباشد ( مانند انسان آنگاه كه روح در او دميده مىشود ، يا متولد مىگردد ) پس اگر اصالت از آن وجود نباشد ، اختلاف صفات ياد شده مستند به ماهيت خواهد بود ، در حالى كه ماهيت نسبت به همه آنها وضع يكسانى دارد ، اين خلاف فرض است ( فرض اين است كه اين صفات متفاوتند و لازمه بازگشت آنها به ماهيت عدم اختلاف و تفاوت آنها است ) .\r\nو آنجا ( پيرامون مسألهء اصالت وجود ) ، دلايل ديگرى هم وجود دارد كه در كتابهاى ( فلسفى ) مطول و مبسوط بيان گرديده است .\r\nو براى قائلان به اصالت ماهيت و اعتبارى بودن وجود دلائلى نااستوار گفته شده است ، مانند گفتار آنان كه اگر وجود اصيل باشد ، بايد در خارج موجود باشد ، پس براى وجود ، وجودى هست و براى وجود او هم وجود ديگرى است ، پس تسلسل وجودهاى غير متناهى لازم مىآيد و آن ( تسلسل ) محال است .\r\nو از اين اشكال پاسخ داده شده است به اينكه وجود موجود است ، ولى به نفس ذات خود و نه به وجود ديگر ، پس امر ( وجودها ) تا بىنهايت ادامه نخواهد يافت .\r\nو از مطالب گذشته ، نادرستى سخن ديگرى در اين مسأله كه منسوب به محقق دوانى است ، روشن مىگردد ، و آن اينكه در واجب تعالى وجود اصيل است و در ممكنات ماهيت اصيل مىباشد و در نتيجه اطلاق لفظ موجود بر واجب به معناى اين است كه او نفس وجود است و اطلاق لفظ موجود بر ماهيات ( امكانى ) به معناى انتساب آنها به وجود است ، مانند لابن ( منسوب به لبن ، شيرفروش ) و تامر ( منسوب به تمر ، خرمافروش ) ، اين مطلب را به خاطر بسپار ، ولى بنا بر مذهب مورد اختيار ما ( اصالت وجود ) ، وجود به خودى خود موجود است ( واسطهء در عروض لازم ندارد ) و ماهيت ، موجود بالعرض است ( نه بالذات ، و واسطهء در عروض لازم دارد ، و به عبارت ديگر ، لفظ موجود ، به اين جهت حمل بر انسان يا ماهيت ديگر مىشود كه وجود ضميمه و عارض آن گرديده است ، ولى لفظ موجود بر وجود حمل مىگردد بدون آنكه نياز به ضميمه و عروض چيزى بر آن باشد ) .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nشرح مطالب :\r\n\r\nتاريخ طرح مسأله اصالت وجود در فلسفه\r\nتاريخ طرح اين مسأله به طور كامل روشن نيست ، ولى در عين حال دو مطلب مسلم است : يكى اينكه اين مسأله در فلسفه يونان قبل از اسلام مطرح نبوده و از مسائل مستحدث در فلسفه اسلامى به شمار مىرود ، و ديگر اين‌كه از زمان صدر المتألهين اين مسأله به طور مشخص در فلسفه عنوان شده و در شمار يكى از اساسىترين مسائل فلسفه اسلامى و حكمت متعاليه قلمداد گرديده است ، ولى اين‌كه آيا قبل از او نيز اين مسأله در ميان فلاسفه اسلامى مطرح بوده و كسانى از فلاسفه قائل به اصالت وجود بوده‌اند يا نه ؟ به طور روشن و قطعى نمىتوان داورى كرد .\r\nلكن از برخى از عبارتهاى صدر المتألهين چنين به دست مىآيد كه مسأله اصالت وجود قبل از او در ميان فلاسفه اسلامى مطرح بوده است .\r\nوى پس از آنكه نمونه‌هايى از كلمات شيخ الرئيس را در مورد ملاك تخصص وجود نقل مىكند ، مىگويد : « بسيارى از متأخران ، در فهم مراد شيخ از اين كلمات راه خطا پيموده‌اند و اعتبارى بودن وجود و اين‌كه براى وجود غير از حصص ( مفهوم وجود كه مقيد به ماهيت گردد ، وجود انسان و . . . ) مصداق ديگرى نيست ، را از عبارات او فهميده‌اند ، و من در گذشته طرفدار نظريه آنان بوده و از نظريه اصالت ماهيت و اعتبارى بودن وجود دفاع مىكردم ، تا اين‌كه مشمول هدايت الهى گرديدم ، و دانستم كه امر برعكس است ، و آنچه اصيل است ، و تحقق عينى دارد ، وجود است ، و ماهيات كه برخى از عرفاء آنها را « اعيان ثابته » مىنامند ، هرگز بهره‌اى از وجود ندارند » « 1 » .\r\nدر هرحال برخى از سخنان شيخ الرئيس و شاگردان و پيروان او مانند\r\n\r\n\r\n","description":"","footnote":"\r\n( 1 ) اسفار ، ج 1 ، ص 48 .\r\n","page_name":" 81 ","page_number":81},
  {"content":"\r\n\r\nبهمنيار و خواجه نصير ، بر اصالت وجود گواهى مىدهد ، ولى پاره‌اى از كلمات آنان نيز منطبق بر اصالت ماهيت است ، ولى معروف اين است كه در ميان فلاسفه مشاء ، ميرداماد استاد صدر المتألهين ، از طرفداران جدّى اصالت ماهيت بوده است ، گرچه به گفته برخى از محققان ، پاره‌اى از سخنان او نيز صريح در اصالت وجود است « 1 » .\r\nمسأله ديگر اين است كه قائلان به اصالت ماهيت ، در مورد واجب الوجود تعالى چه نظريه‌اى داشته‌اند ؟ آيا قائل به اصالت وجود بوده‌اند يا اصالت ماهيت ؟\r\nبدون شك از نظر آن گروه از حكيمان و متكلمانى كه در مورد واجب الوجود تعالى قائل به ماهيت نيستند ، مسأله اصالت ماهيت در مورد خدا ، فاقد موضوع است ، در هرصورت گفته شده است كه ميرداماد جز در مورد واجب الوجود ، قائل به اصالت ماهيت بوده ، ولى برخى از متكلمان پا را از اين فراتر گذاشته و در واجب الوجود نيز قائل به اصالت ماهيت شده‌اند « 2 » .\r\nدر ميان فلاسفه اشراق ، نام شهاب الدين سهروردى معروف به شيخ اشراق ، با نظريه اصالت ماهيت مرادف است و او است كه دلائلى را بر اعتبارى بودن وجود اقامه نموده و در آينده ، برخى از دلايل او مورد بررسى و نقد قرار خواهد گرفت ، ولى در عين حال شيخ اشراق در مورد موجودات مجرد ( نفس انسانى و عقول ) نظريه خاصى دارد . وى معتقد است كه نفوس و وجودهاى برتر از آنها ، هستىهاى صرف هستند ( يعنى به قدرى در آنها احكام وجود قوى است كه گويا اصلا ماهيت ندارند ) « 3 » .\r\n\r\n\r\n","description":"","footnote":"\r\n( 1 ) تعليقه بر نهاية الحكمه ، ص 19 .\r\n( 2 ) هستىشناسى در مكتب صدر المتألهين ، ص 54 .\r\n( 3 ) صدر المتألهين پس از نقل اين كلام از وى مىگويد « و لست أدرى كيف يسع له مع ذلك نفى كون الوجود امرا واقعيا عينيا و هل هذا الا تناقض فى الكلام ؟ » اسفار ، ج 1 ، ص 43 .\r\n","page_name":" 82 ","page_number":82},
  {"content":"\r\n\r\n\r\nمقصود از اصيل و اعتبارى چيست ؟\r\nكلمه اصيل و اعتبارى در موارد و معانى مختلفى به كار مىروند ، مثلا در اصطلاحات فلسفى جديد ، اصالت به معنى تقدم و اصل بودن در مقابل نتيجه و فرع بودن استعمال مىشود ، مثلا مىگويند : آيا اصالت با ماده است يا با روح ؟ و مقصود اين است كه آيا ماده به منزله اصل و اساس است و روح خاصيت و نتيجهء تركيبات آن ، يا آنكه روح به منزلهء اساس است و ماده نتيجهء آن مىباشد ؟\r\nاين معنا از اصالت ، در بحث اصالت وجود ، مقصود نيست ، زيرا هريك از وجود يا ماهيت را اعتبارى بدانيم ، براى او به هيچ‌وجه جنبهء تحقق عينى قائل نيستيم . نه به عنوان اصل و اساس بودن و نه به عنوان فرع و نتيجه بودن « 1 » .\r\nكلمه اعتبارى نيز در معانى مختلفى به كار مىرود ، مانند اعتبارى در مورد مفاهيم ذهنى كه در مقابل آن واژه حقيقى به كار مىرود و گفته مىشود ادراكات حصولى بر دو نوعند : حقيقى يا ماهوى و اعتبارى ( معقولات ثانى فلسفى و منطقى ) .\r\nو مانند اصطلاح اعتبارى در مورد عناوين اجتماعى ، مانند : رياست ، وكالت ، وصايت و نظاير آن ، و مانند اعتبارى به معناى آنچه واقعيت مستقل و منحازى ندارد مانند وجود نسبت‌ها و اضافه‌ها كه واقعيت آنها قائم به اطراف نسبت و اضافه است « 2 » .\r\nهيچ‌يك از معانى و اصطلاحات ياد شده ، در بحث كنونى مقصود نيست ، اعتبارى در اين بحث نقطه مقابل اصيل است و با روشن شدن معناى « اصيل » ، معناى اعتبارى هم روشن مىشود .\r\nمعنا و مفاد « اصيل » در اين بحث را به يكى از عبارتهاى ذيل مىتوان بيان كرد :\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 31 .\r\n( 2 ) تفصيل اين بحث در مرحله ( 11 ) ، فصل ( 9 ) خواهد آمد .\r\n","page_name":" 83 ","page_number":83},
  {"content":"\r\n\r\n1 - ما از هريك از موجودات ، در ذهن خود دو حيثيت را مىيابيم كه از يك حيثيت با مفهوم وجود و از ديگرى با مفهوم ماهيت ، ( هستى و چيستى ) تعبير مىكنيم و از طرفى در واقع و نفس الامر ( وراى ذهن ما ) بيش از يك واقعيت تحقق ندارد .\r\nاكنون مىخواهيم بدانيم اين واقعيت محقق در خارج ، ما بازاء و معادل مفهوم و حيثيت وجود است ، و يا ما به ازاء و معادل مفهوم و حيثيت ماهيت ؟ زيرا به حكم اين كه واقعيت خارجى يكى بيش نيست ، نمىتواند معادل هردو حيثيت و هردو مفهوم باشد ، ناچار معادل يكى از آن دو خواهد بود . معادل هركدام كه باشد آن اصيل و ديگرى اعتبارى خواهد بود .\r\nآنچه از عبارت مصنف در متن استفاده مىشود همين معنا است و عبارت وى در نهاية الحكمه بر معناى ياد شده صراحت بيشترى دارد ، چنان‌كه مىگويد : « پس از ابطال سفسطه‌گرى و اثبات واقعيت براى اشياء ، اولين امرى كه ادراك مىكنيم ، اين است كه از طرفى موجودات را از يكديگر متمايز و متفاوت مىيابيم و از طرف ديگر همهء آنها را در يك امر يعنى واقعيت‌دار بودن يكسان و متحد مىبينيم . بنابر اين موجودات داراى دو حيثيت هستند ، يكى حيثيت ماهيت ( ما به الامتياز ) و ديگرى حيثيت وجود ( ما به الاتحاد ) ، و با توجه به اين‌كه هريك از اين موجودات ، يك واقعيت بيش ندارد ، قهرا اين واقعيت واحد ، ما به ازاء و معادل يكى از اين دو حيثيت خواهد بود و اين همان « اصالت » مورد بحث در اين فصل مىباشد و در نتيجه حيثيت ديگر ، امرى اعتبارى است كه از حيثيت اصيل انتزاع مىگردد و نسبت دادن واقعيت به آن مجازى و بالعرض است » « 1 » .\r\n2 - اصالت يعنى منشاء آثار بودن : اين عبارت نيز مىتواند بيان‌كننده مقصود از « اصيل » در اين بحث باشد ، توضيح آنكه ، ما در اصل واقعيت خارجى ( واقعيت خود و اشياء ديگر ) شكى ندارريم ، و نيز شكى نيست كه اين واقعيت عينى داراى خواص و آثارى است ، اكنون بايد ديد آثار و خواص واقعى موجودات از آن وجود آنها\r\n\r\n\r\n","description":"","footnote":"\r\n( 1 ) نهاية الحكمة ، مرحله ( 1 ) ، فصل ( 2 ) و نيز رجوع شود به اصول فلسفه ، ج 3 ، ص 30 - 29 .\r\n","page_name":" 84 ","page_number":84},
  {"content":"\r\n\r\nاست يا از آن ماهيت آنها ، هركدام از اين دو كه منشاء آثار باشد ، همان « اصيل » و ديگرى اعتبارى خواهد بود .\r\nاين تعبير و تفسير از اصالت ، در موارد مختلفى در كلمات مصنف ( ره ) ( و ديگران ) به چشم مىخورد . مثلا در اولين دليل اثبات اصالت وجود آمده است :\r\n« فلو لم يكن خروجها من حد الاستواء الى مستوى الوجود بحيث « تترتب عليها الاثار . . . » و در برهان سوم آمده است : « الماهية توجد بوجود خارجى فتترتب عليها آثارها و توجد بوجود ذهنى فلا تترتب عليها شىء من تلك الاثار . . . » و در برهان چهارم گفته‌اند : « فلو لم يكن الوجود هو الاصيل كان « اختلاف هذه الصفات » مستندة إليها . . . »\r\n3 - معناى ديگرى كه براى اصيل بودن مىتوان گفت ، اين است كه مقصود از اصيل آن است كه بذاته موجود باشد ، يعنى براى انتزاع موجود و حمل موجود بر آن نياز به انضمام امر ديگرى نباشد به عبارت ديگر ، عنوان موجود براى آن از محمولات بالضميمه نباشد ، بلكه از محمولات من صميمه ( خارج محمول ) باشد .\r\nمصنف در نهاية الحكمه ، پس از اثبات اصالت وجود مىگويد : « پس معلوم شد كه وجود اصيل است و ماهيت اعتبارى است ، يعنى وجود بذاته موجود است ، ولى ماهيت به واسطه و انضمام وجود به آن موجود است » « 1 » .\r\nالبته از ميان تفاسير و تعابير ياد شده ، تفسير نخست از همه صحيح‌تر و روشن‌تر است و پس از آن تفسير دوم و بالآخره تفسير سوّم نيز مىتواند به نوعى بيانگر مقصود از « اصالت » در اين بحث باشد .\r\nاقوال معروفى كه در اين مسأله وجود دارد عبارت است از :\r\n1 - اصالت وجود . 2 - اصالت ماهيت .\r\nاما اين‌كه هيچ‌كدام اصالت ندارد ، در حقيقت به سفسطه و انكار واقعيت خارجى برمىگردد . و اعتقاد به اين‌كه هم وجود اصيل است و هم ماهيت ، مستلزم\r\n\r\n\r\n","description":"","footnote":"\r\n( 1 ) همان مآخذ .\r\n","page_name":" 85 ","page_number":85},
  {"content":"\r\n\r\nاين است كه هرواقعيت خارجى در حقيقت دو واقعيت باشد ، زيرا اگر هم مفهوم و حيثيت وجود معادل خارجى داشته باشد و هم مفهوم و حيثيت ماهيت ، بنابراين بايد در خارج دو واقعيت باشد و حال آنكه ، آنچه در خارج تحقق دارد ، در مورد هريك از موجودات ، يك واقعيت بيش نيست .\r\nآرى حكيم سبزوارى ( ره ) از فردى از معاصران خود كه به گفته او ، نسبت به قواعد فلسفى آشنايى كامل نداشته است ، نقل كرده است كه وى معتقد به اصالت هردو بوده و بر نظريه خود چنين استدلال نموده است كه : « چون در عالم هم خير هست و هم شر ، و وجود نمىتواند مبدء شرور باشد ، بنابراين آنچه منشاء و مقتضى شرور است همان ماهيت مىباشد و چون شرور واقعيت دارند ، پس منشاء آنها يعنى ماهيت هم واقعيت خواهد داشت » ، وى سپس بر اين استدلال اشكال نموده و گفته است : « شرور از قبيل عدم ملكه مىباشند ، و علت و منشاء عدم ، عدم است ( يعنى عدم وجود و عدم خير منشاء شر مىگردد ) . و هرگاه عدم بتواند منشاء و علت شرور باشد ، پس چگونه ماهيت اعتبارى نتواند منشاء آن بشمار آيد » « 1 » . ( و به عبارت ديگر درست است كه شرور از ماهيات برمىخيزند ، ولى شرور عدمى هستند و استناد آنها به ماهيات ، مستلزم واقعيت داشتن و اصيل بودن ماهيات نيست ) .\r\n\r\nحكماى مشاء و اشراق\r\nنظريه اصالت وجود به حكيمان مشائى و نظريه اصالت ماهيت به حكيمان اشراقى منسوب است .\r\nدو واژه مشاء و اشراق گاهى در مورد فلاسفه قديم يونان به كار مىرود كه در اين صورت ارسطو به عنوان سردسته حكماى مشاء و افلاطون به عنوان سردسته حكماء اشراق معرفى مىگردند « 2 » . و گاهى فقط در حوزه فلسفهء اسلامى به كار\r\n\r\n\r\n","description":"","footnote":"\r\n( 1 ) حواشى شرح منظومه ، بحث اصالت وجود .\r\n( 2 ) درباره اينكه آيا افلاطون روش اشراقى داشته است يا نه ، به منطق و فلسفه شهيد مطهرى ، -\r\n","page_name":" 86 ","page_number":86},
  {"content":"\r\n\r\nمىروند و در اين صورت ابو على سينا به عنوان رئيس المشائين شناخته مىشود و آن دسته از فلاسفه كه پيرو روش فلسفى او هستند ، به فلاسفه مشاء معروفند ، و شهاب الدين سهروردى نيز به عنوان پيشواى فلاسفه اشراق شناخته مىشود و به « شيخ اشراق » معروف گرديده است . و كلمه « مشاء » و « اشراق » ، در حقيقت بيانگر دو مكتب فلسفى است كه هريك داراى شيوه و متد خاصى در شناخت هستى و آفريدگار جهان مىباشد .\r\nدر روش مشائى ، تكيه اصلى و ابزار مهم معرفت ، عقل و برهان و تفكر عقلانى و برهانى است ، و به انديشه‌هاى ذوقى و عرفانى و مشاهدات قلبى و باطنى ، در مقام بحث و استدلال ، اعتماد نمىشود ( اگرچه ممكن است حكيم مشائى از اين نوع معرفت نيز بهره فراوانى داشته باشد ، ولى به هنگام استدلال تنها از روش برهان و تفكر عقلى بهره‌گير مىشود ، همان‌گونه كه در مقدمه اين مطلب را يادآور شديم ) ، ولى در روش اشراقى ، تكيه‌گاه قوى و اطمينان‌بخش در باب معرفت ، شهود و كشف باطنى و ذوق عرفانى است ، البته حكيم اشراقى عقل و تفكر عقلانى را نفى نمىكند ، بلكه آن را نارسا و ناتوان مىداند و معتقد است :\r\n « پاى استدلاليان چوبين بود * پاى چوبين سخت بىتمكين بود » \r\nو او به حكيم مشائى هشدار مىدهد كه تنها با اعتماد بر ابزار عقل و برهان نمىتوان « مجموعهء گل » را شرح كرده بلكه بايد « مرغ سحر » بود تا بتوان آن را شرح كرد .\r\n شرح مجموعهء گل مرغ سحر داند و بس * كه نه هركو ورقى خواند معانى دانست\r\nاى كه از دفتر عقل آيت عشق آموزى * ترسم اين نكته به تحقيق نتانى دانست \r\n\r\n\r\n","description":"","footnote":"\r\n- ص 142 ، رجوع شود .\r\n","page_name":" 87 ","page_number":87},
  {"content":"\r\n\r\nمقصود حافظ از « مجموعه گل » ، ذات مستجمع جميع صفات كماليه است و مقصودش از « مرغ سحر » ، عباد و سلاك مستغفرين بالاسحارند ، مقصود دلهاى لبريز از شوق و سرگرم به راز و نياز و تهذيب و تصفيه و سير و سلوك است .\r\nگويا خواجه شيراز ، بو على را در آخر اشارات كه به « مقامات العارفين » پرداخته ، مخاطب قرار داده كه خواسته است بر مبناى موازين عقلى و فلسفى مراحل و منازل اهل سلوك را شرح كند و به تعبير لسان الغيب خواسته است از دفتر عقل آيت عشق بياموزد ، به همين جهت مورد انتقاد خواجه شيراز قرار گرفته است « 1 » .\r\nاما اينكه چرا روش نخست را روش « مشائى » و روش دوّم را روش « إشراقى » ناميده‌اند ، به خاطر اين است كه كلمه « مشاء » مشتق از « مشى » ( رفتن ) است ، و از طرفى تفكر عبارت است از : حركت عقل كه پس از توجه به مجهول به سوى مبادى و معلوماتى كه در خزانه ذهن موجود است ، حركت مىكند ( حركت ذاهبه ) ، آنگاه در ميان معلومات به حركت و جستجو مىپردازد ( حركت دائره ، دورانى ) و سرانجام پاسخ مناسب را به دست آورده و به جانب مطلوب حركت مىكند ( حركت راجعه ) و در نتيجه فكر از سه حركت تشكيل مىگردد ، و چون در روش نخست ، تنها بر تفكر و تعقل اعتماد مىشود ، آن را روش فكرى يا مشائى ناميده‌اند .\r\nدر مورد اصطلاح « اشراق » نيز يادآور مىشويم كه إشراق به معناى نورانيت و درخشش است ، و كسانى كه به تصفيه نفس و تزكيه دل مىپردازند ، نوعى نورانيت و درخشش باطنى بر ايشان حاصل مىشود كه در پرتو آن حقايق برين را مشاهده و لمس مىكنند ، و در نتيجه به آنان « إشراقى » يعنى صاحبان اشراق باطنى مىگويند .\r\nآنچه در مورد وجه تسميهء « مشاء » و « إشراق » بيان گرديد ، توضيح كلامى است كه حكيم سبزوارى به صورت فشرده در اين‌باره آورده‌اند « 2 » .\r\n\r\n\r\n","description":"","footnote":"\r\n( 1 ) به اصول فلسفه و روش رئاليسم ، ج 5 ، ص 100 رجوع شود .\r\n( 2 ) شرح الاسماء الحسنى ، حكيم سبزوارى ، ص 76 .\r\n","page_name":" 88 ","page_number":88},
  {"content":"\r\n\r\n\r\nبراهين اصالت وجود\r\n1 - نسبت ماهيت به وجود و عدم يكسان است : نخستين برهانى كه در متن بر اصالت وجود اقامه گرديده است ، از محكم‌ترين و در عين حال از روشن‌ترين برهانهاى اين نظريه است . تكيه‌گاه اين برهان مطلبى است كه مورد قبول هردو گروه ( قائلان به اصالت وجود و اصالت ماهيت ) مىباشد . و آن اينكه ماهيت به خودى خود ( من حيث هى ) در مقايسه با وجود و عدم ، نسبت يكسان دارد ، و جز ذات و ذاتيات خود ، هيچ وصف وجودى به آن نسبت داده نمىشود ، نه علم و آگاهى ، نه حركت و رشد و نمو ، نه گرمى و نه سردى و نه هيچ واقعيت عينى ديگر . و حال آنكه ماهيتى كه تحقق خارجى دارد ، صفات مزبور را داراست .\r\nو با توجه به اينكه ماهيت نمىتواند منشاء پيدايش اين صفات باشد ، پس راهى جز اينكه منشاء آنها را وجود بدانيم ، نيست . زيرا غير از وجود و ماهيت ، امر سوّمى در كار نيست كه بتوان آن را منشاء آثار و صفات حقيقى وجود دانست ، تنها مفهوم ديگرى كه در اين‌جا متصور است ، مفهوم « عدم » است و ناگفته پيدا است كه عدم و نيستى ، نقطهء مقابل هستى و آثار عينى وجودى است و نمىتواند منشاء آنها بشمار آيد . پس نتيجهء اين مقدمات به طور روشن اين است كه منشاء همه آثار واقعى موجودات ، حيثيت وجودى آنها است ، نه حيثيت ماهيتى آنها ، و اين همان معناى اصالت وجود و اعتبارى بودن ماهيت است « 1 » .\r\n\r\nدو اشكال و پاسخ آنها\r\nبر اين برهان دو اشكال وارد گرديده است ، يكى همان است كه در متن ذكر\r\n\r\n\r\n","description":"","footnote":"\r\n( 1 ) صدر المتألهين اين برهان را در مشاعر ، چهارمين برهان قرار داده و به گونه‌اى ديگر تقرير كرده است ، ( شرح مشاعر لاهيجى ، ص 48 ) و فيلسوف شهيد مطهرى نيز تقرير جالب ديگرى براى اين برهان ذكر نموده‌اند ، به شرح مبسوط منظومه ، ج 1 ، ص 174 - 164 رجوع شود .\r\n","page_name":" 89 ","page_number":89},
  {"content":"\r\n\r\nشده و حاصل اين است كه ماهيت من حيث هى ، اگرچه نمىتواند منشاء آثار وجودى باشد ، ولى پس از انتساب به جاعل و آفريدگار ، از حالت لا اقتضائى بيرون آمده و صلاحيت اينكه مبدء آثار واقعى وجود گردد را پيدا مىكند .\r\nپاسخ اين اشكال همان‌گونه كه در متن آمده است روشن است ، زيرا ماهيت ، پس از انتساب به جاعل از دو حالت بيرون نيست : 1 - تفاوتى در آن راه يافته است .\r\n2 - به همان وضع قبلى خود باقى است . در صورت دوّم باز اشكال اينكه ماهيت نمىتواند مبدء و منشاء آثار واقعى گردد ، به قوت خود باقى است . و در صورت نخست ، سؤال مىشود كه « ما به التفاوت » چه چيز است ؟ و به عبارت ديگر ، در انتساب ماهيت به جاعل چه چيز بر آن افزوده شده است ؟ يا عدم است و يا وجود ، امر سومى در كار نيست ، قطعا عدم كه نمىتواند باشد ، پس « ما به التفاوت » همان وجود است ، و همان است كه ماهيت در پرتو آن صلاحيت پيدا كرده كه آثار واقعى وجودى به آن نسبت داده شود . پس وجود اصيل است نه ماهيت .\r\nاشكال ديگر را محقق لاهيجى كه از طرفداران اصالت ماهيت است وارد نموده است . وى نخست دليل نظريه اصالت وجود را چنين تقرير كرده است : « اگر از طرف جاعل چيزى به ماهيت ضميمه نگردد ، ماهيت بر عدم باقى است » ، سپس اشكال كرده ، مىگويد : « شما ماهيتى را در خارج فرض كرده‌ايد ، آنگاه مىگوئيد از طرف جاعل به آن ، وجود ضميمه مىشود و اين سخن نادرستى است زيرا اگر ماهيت در خارج تحقق دارد ، پس موجود است و ديگر نيازى به ضميمه شدن وجود نيست ، بنابراين آنچه از جاعل صادر گرديده است همان ماهيّت است » « 1 » .\r\nولى پاسخ اين اشكال روشن است ، زيرا هرگز قائلان به اصالت وجود نمىگويند : وجود از طرف جاعل ، به ماهيت محقق در خارج ضميمه مىگردد ، بلكه\r\n\r\n\r\n","description":"","footnote":"\r\n( 1 ) و مستندهم هو ان الماهية ، ان لم ينضم إليها امر من الجاعل فهى على العدم ، و جوابه انكم فرضتم مهية في الخارج ثم يضم الجاعل الوجود إليها و هذا باطل ، لان المهية اذا كانت اولا فهى موجودة ، اذ لا يفهم من الوجود الا كون الماهية ، فأىّ حاجة الى ضم الوجود إليها ؟ بل نفس المهية انما صدرت من الجاعل . شوارق الالهام ، ج 1 ، ص 52 .\r\n","page_name":" 90 ","page_number":90},
  {"content":"\r\n\r\nسخن آنان اين است كه آنچه از طرف جاعل صادر مىگردد ، وجود است و ماهيات يك رشته مفاهيم اعتبارى و ساخته ذهن مىباشند كه از حدود هستىهاى امكانى حكايت مىكنند .\r\nاين سخن لاهيجى كه ماهيت از جاعل صادر مىشود ، اگر مقصود اين است كه ماهيت ايجاد مىگردد ، يعنى از طرف جاعل ، وجود خاص امكانى موجود مىگردد و ذهن مفهوم و ماهيت خاصى از آن انتزاع مىكند ، سخن درستى است و همان نظريه اصالت وجود است ، و اگر مقصود اين است كه ماهيت منهاى وجود ، از جاعل صادر مىشود ، حرف نادرستى است و صدور چنين گفتارى از محقق والامقامى مانند ايشان بسيار بعيد است .\r\n2 - ماهيت ملاك كثرت است : ماهيت كه در اصطلاح فارسى از آن به چيستى تعبير مىشود ، محور و ملاك كثرت است ، به عبارت ديگر ، زبان حال هرماهيتى نسبت به ماهيت ديگر ، اين است كه « اين أنا من ذاك ؟ » ( من كجا و آن كجا ؟ ) ، اين مطلب هم در مورد حقايق خارجى صادق و جارى است و هم در مورد مفاهيم ذهنى ، در عالم ذهن همه مفاهيم از يكديگر بيگانه‌اند ، مفاهيم درخت ، خاك ، هوا ، آب ، آفتاب ، گرما ، سايه ، ميوه ، روشنايى و . . . هريك مغاير و مباين با ديگرى است ، در عالم خارج نيز ، ويژگى درخت بودن با خصوصيت خاك بودن مباينت دارد و هردو خصوصيت با خصوصيت هوا يا آب بودن مغاير است و هكذا . . .\r\nولى در عين حال ما هم در عالم ذهن و هم در عالم خارج وحدت و اتحادى را ادراك مىكنيم ، همه اين موجودات در عين اينكه از نظر خصوصيت‌ها و ويژگىها مباينت دارند ، ولى در اصل واقعيت‌دار بودن ، اتحاد و اشتراك دارند . ملاك اين وحدت در واقعيت خارجى ، ماهيت نيست ، زيرا جنبهء ماهيتى آنها همان جنبه امتياز و مباينت آنها است ، بنابراين ملاك « وحدت عينى » ، چيزى جز وجود نيست و وحدت هم در واقعيت‌دار بودن آنها است ، پس آنچه واقعيت‌دار است همان وجود است .\r\nاز طرف ديگر در عالم ذهن ما قضاياى بسيارى داريم كه صادق و مطابق با واقع\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمىباشند ، مانند آب روان است ، آتش سوزان است و . . . شكى نيست كه در قضيه ( حمليه ) مفهومى را بر مفهوم ديگر حمل مىكنيم و در هرحمل ، ملاك اتحاد لازم است تا « هو هويت » و « هو ذاك » و « اين همان است » تحقق يابد ؛ و با توجه به اينكه مفهوم و ماهيت معيار و ملاك كثرت و مغايرت است ، بنابراين ملاك اين وحدت و اتحاد چيزى غير از وجود نيست ، و چون مفاد قضاياى حملى ( شايع صناعى ) اين است كه مفهوم موضوع و محمول از نظر مصداق و واقعيت خارجى با يكديگر اتحاد دارند ، نتيجه اين مىشود كه واقعيت خارجى ، معادل و ما به ازاء وجود است و اين هم معناى اصالت است چنان‌كه گذشت .\r\nهمان‌گونه كه ملاحظه گرديد ، ما اين برهان را در دو مورد تطبيق نموديم ، يكى در مورد وحدت يا ما به الاتحاد حقايق خارجى و ديگرى در مورد قضايا و حمل مفاهيم بر يكديگر ، و بدين صورت مقصود عبارت مصنف كه فرمود ، « فلو لم يكن الوجود اصيلا لم تتحقق وحدة حقيقية و لا اتحاد بين ماهيتين » ، روشن گرديد . عبارت « وحدة حقيقية » ، ناظر به وجه نخست و عبارت « اتحاد بين ماهيتين » ، ناظر به وجه دوّم است .\r\n3 - تغاير وجود ذهنى و خارجى در آثار : اين برهان مبتنى بر مقدمه‌اى است كه در مرحله دوّم اثبات خواهد شد و فعلا به عنوان اصول موضوع ، مورد استناد قرار مىگيرد ، و آن اينكه وجود ذهنى و وجود خارجى در مورد يك شىء از نظر ماهييت يكسان مىباشند ، مثلا ماهيت انسان ذهنى و خارجى ، همان حيوان ناطق است .\r\nو از طرفى آثار وجود خارجى بر وجود ذهنى مترتب نمىگردد ، انسان خارجى مىخوابد ، راه مىرود ، غذا مىخورد ، مىخندد ، پير مىشود و . . . و هيچيك از اين آثار بر انسان ذهنى مترتب نيست .\r\nنتيجهء روشن اين دو مقدمه اين است كه ، آثار مربوط به وجود است نه ماهيت ، زيرا اگر آثار از آن ماهيت بود ، با توجه به اينكه ماهيت در ذهن و خارج يكى است ، مىبايست آثار هم يكسان باشد و حال آنكه چنين نيست ، پس مبدء و منشاء\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nآثار همان وجود و هستى است و اين معناى « اصالت » در اين بحث است . و در بحث آينده بيان خواهد شد كه وجود در عين اينكه يك حقيقت دارد ، ولى داراى مراتب مختلف است ، و اختلاف آثار به خاطر همين اختلاف مراتب مىباشد .\r\n4 - اختلاف مراتب موجودات با اصالت ماهيت قابل توجيه نيست : اين برهان را آن‌طور كه حكيم طباطبائى ( ره ) تقرير نموده‌اند ، با برهان نخست تفاوت اساسى ندارد ، زيرا مقدمه ( كبرى ) در هردو برهان اين است كه « ماهيت به خودى خود نسبت به آثار وجودى يكسان است » ، تنها فرق ميان اين دو برهان ، در مقدمه ديگر ( صغرى ) است ، آن هم نه يك فرق اساسى ، بلكه فرق اطلاق و تقييد و عام و خاص ، زيرا در برهان نخست مطلق آثار وجودى مورد نظر بود ، و در اين برهان سه اثر و خاصيت مورد توجه قرار گرفته است : تقدم و تأخر ، شدت و ضعف ، قوه و فعل .\r\nتوضيح اين مقدمه اين است كه : موجودات خارجى از نظر امور ياد شده متفاوت مىباشند ، برخى مقدم ( علت ) و برخى مؤخر ( معلول ) ، برخى از نظر واقعيت شديدتر از برخى ديگرند ، هستى واجب از هستى ممكن أشدّ است ، و برخى هستى بالقوه دارند ( نطفه نسبت به انسان ) و برخى هستى بالفعل دارند ، ( انسان موجود در خارج ) و چون ماهيت در ذات خود نمىتواند ملاك اين تفاوتها باشد ، بنابراين ، منشاء اين تفاوتها چيزى جز وجود نيست ، و از آنجا كه اين تفاوتها حقايق عينى و واقعى هستند ، پس آنچه عينيت و واقعيت دارد ، همان وجود است نه ماهيت .\r\nولى حكيم سبزوارى اين برهان را به گونه‌اى ديگر تقرير نموده است و آن مبتنى بر مقدمه‌اى است كه مورد اختلاف فلاسفه مشاء و اشراق مىباشد و آن عبارت است از « تشكيك در ماهيت » ، كه مشائين آن را نادرست و اشراقيين آن را صحيح مىدانند .\r\nتقرير برهان بر پايه اين مقدمه ، اين است كه در عالم خارج ، موجودات تفاوتهايى از نظر تقدم و تأخر ، شدت و ضعف و قوه و فعل دارند ، و ماهيت نيز تشكيك پذير نيست ، كه بتوان اختلافها و تفاوتهاى مزبور را به مراتب تشكيكى ماهيت استناد\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنمود ، پس آنچه ملاك تفاوتهاى ياد شده است ، همان وجود است و بس « 1 » .\r\n\r\nچرا تشكيك در ماهيت باطل است ؟ .\r\nدليل بر بطلان تشكيك در ماهيت اين است كه تفاوتهاى ياد شده كه به كمال و نقص بازمىگردند ، در مقايسه با ماهيت از سه حال بيرون نمىباشند :\r\n1 - خصوصيت فرد كامل ( تقدم ، شدت ، فعليت ) ، در ماهيت و ذات مأخوذ است ، در اين صورت خصوصيت مصداق ناقص ( متأخر ، ضعيف ، قوه ) ، داخل در ماهيت نخواهد بود و به عبارت ديگر ، مصداق ناقص ، فردى از آن ماهيت بشمار نمىرود و اين بر خلاف فرض و هم بر خلاف واقع است .\r\n2 - عكس صورت اوّل و آن اينكه خصوصيت فردى ناقص در ماهيت مأخوذ باشد و اشكال ياد شده در اين صورت هم وارد خواهد بود .\r\n3 - هردو خصوصيت مأخوذ در ذات باشد ، اين فرض هم باطل است ، زيرا لازمه‌اش اين است كه ذات و ماهيت متقوم از دو امر متضاد باشد و هرماهيت در واقع دو ماهيت باشد .\r\nپس تفاوتهاى مزبور را نمىتوان در ذات و ماهيت جستجو كرد ، بلكه بايد به امرى بيرون از ماهيت مستند نمود ، و بيرون از ماهيت چيزى غير از وجود و واقعيت عينى نيست « 2 » .\r\n\r\nدلايل نظريه اصالت ماهيت\r\nطرفداران نظريه اصالت ماهيت ، دلايلى را بر اثبات نظريه خود و رد نظريه اصالت وجود اقامه نموده‌اند كه همگى را صدر المتالهين در رساله مشاعر به صورت\r\n\r\n\r\n","description":"","footnote":"\r\n( 1 ) شرح منظومه ، مبحث اصالت وجود .\r\n( 2 ) در اين مورد رجوع شود به درر الفوائد ، ج 1 ، ص 32 ، هستىشناسى در مكتب صدر المتألهين ، ص 102\r\n","page_name":" 94 ","page_number":94},
  {"content":"\r\n\r\nسؤالات هشتگانه مورد بررسى و نقد قرار داده است ؛ و در متن به يكى از آنها كه از مهمترين و معروف‌ترين دلايل آنان بشمار مىرود اشاره شده است و حاصل آن اين است كه : اگر وجود اصيل باشد ، تحقق عينى دارد ، يعنى وجود ، وجود دارد ، در اين قضيه دو وجود مطرح است . يكى موضوع و ديگرى محمول ، نقل كلام در وجود دوّم كرده ، مىگوئيم آيا آن هم وجود دارد يا نه ؟ قهرا قائل به اصالت وجود مىگويد : وجود دارد ، پس قضيه ديگرى تشكيل مىشود كه موضوع آن محمول قضيه اول است و محمول آن هم وجود ديگرى است .\r\nسؤال پيشين را در مورد محمول اين قضيه نيز مطرح مىكنيم ، و آن اينكه وجود مذكور در محمول ، وجود دارد يا نه ؟ قهرا پاسخ قائل به اصالت وجود مثبت است . و در نتيجه قضيهء سومى تشكيل مىگردد كه موضوع آن محمول قضيه دوم و محمول آن وجود ديگرى است ، و اين سؤال و جواب تا بىنهايت ادامه دارد . يعنى اگر وجود اصيل باشد و وجود داشته باشد ، تسلسل وجودهاى غير متناهى لازم مىآيد كه محال است ، و به حكم قاعده عقلى و بديهى : « كل مستلزم للمحال فهو محال » ، هرچه مستلزم محال است ، خود آن چيز هم محال است ، قول به اصالت وجود محال و نادرست خواهد بود .\r\nپاسخ اين اشكال همان است كه در متن آمده و آن اينكه : وجود موجود است ولى نه به واسطه وجود ديگر ، بلكه موجوديت وجود ، همان وجود است به عبارت ديگر محمول در قضيه « الوجود موجود » از محمولات « بالضميمه » نيست ، بلكه از محمولات « من صميمه » مىباشد كه از ذات موضوع انتزاع مىگردد و به انضمام چيز ديگرى نياز ندارد . بر خلاف قضيه « الماهيه موجودة » كه محمول از نفس ذات موضوع انتزاع نمىشود ، بلكه از موضوع به انضمام وجود به آن انتزاع مىشود .\r\nنظير قضيه وجود موجود است ، قضاياى ياد شده در زير است :\r\n1 - بياض ابيض است .\r\n2 - معلوم بالذات ( صورت ذهنى ) معلوم است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n3 - كلى منطقى كلى است .\r\nابيض بودن در مثال اوّل از صميم و نهاد ذات بياض انتزاع شده است ، و بياض بذاته ابيض است نه به واسطه انضمام بياض ديگرى به آن . در مثال دوّم ، معلوم بودن براى صور ذهنى ، به واسطه صورت ذهنى ديگرى نيست ، موجودات خارجى براى نفس معلوم هستند به واسطه صورت ذهنى آنها ، ولى صورت ذهنى به خودى خود معلوم است . در مثال سوّم ، كلى منطقى عين همان معناى كليت ( صدق بر كثيرين ) است ، نه مانند كلى طبيعى ( طبيعت و ماهيت ) كه به لحاظ مفهوم ذهنى آن كلى است « 1 » .\r\nنكته لازم به ذكر ، اين است كه در همه اين موارد ، مقصود از « بذاته » و به خودى خود ، اين است كه نياز به انضمام امر ديگر ندارد ، و به عبارت فنى « حيثيت تقيديه » و واسطهء در عروض لازم ندارد ، نه اينكه واسطهء در ثبوت يا « حيثيت تعليله » لازم ندارد .\r\nاز اين بيان پاسخ اشكالى كه قائلان به اصالت ماهيت در اين مورد وارد كرده و در واقع يكى ديگر از دلايل آنان بشمار مىرود ، روشن مىگردد ، و آن اشكال اين است كه ، اگر وجود بذاته موجود است ، پس همهء موجودات واجب الوجود و بى نياز از علت خواهند بود .\r\nپاسخ آن اين است كه مقصود از « بذاته » نفى « حيثيت تعليليه » و نيازمند بودن به علت نيست .\r\nصدر المتألهين در اسفار در پاسخ اين اشكال گفته است : وجود واجب ( بالذات ) آن وجودى است كه در تحقق و هستى خود نياز به فاعل و قابل ندارد ، ولى مقصود از اين‌كه مىگوئيم « وجود بنفس ذاته » موجود است اين است كه هرگاه آن وجود ، « بذاته » ( بدون علت ) يا « بغيره » ( هستىهاى امكانى ) تحقق يافت ، در اتصاف به موجوديت ، نياز به اين ندارد كه وجود ديگرى به آن ضميمه شود ، بر خلاف غير\r\n\r\n\r\n","description":"","footnote":"\r\n( 1 ) به اسفار ، ج 1 ، ص 40 ، شرح مشاعر ، ص 81 ، درر الفوائد ، ج 1 ، ص 28 رجوع شود .\r\n","page_name":" 96 ","page_number":96},
  {"content":"\r\n\r\nوجود ( ماهيت ) كه تحقق و اتصاف آن به موجود بودن پس از انضمام وجود به آن است « 1 » .\r\nو در مشاعر فرموده است : در اين اشكال ، ميان « ضرورت ازليه » و « ضرورت ذاتيه » خلط گرديده است ، وجود واجب از ضرورت ازليه برخوردار است ، ولى موجودات امكانى داراى ضرورت ذاتى ( ما دام الذات ) مىباشند « 2 » . يعنى اينكه مىگوئيم : وجود ، بالذات و بنفسه موجود است و حمل وجود بر آن مقتضاى ذات آن مىباشد ، داراى قيدى است و آن « ما دام الذات » مىباشد ، و اين با ممكن بالذات بودن وجود منافات ندارد ، زيرا مفاد آن اين است كه مادامى كه وجود تحقق دارد ، موجود بودن براى آن ضرورى است .\r\n\r\nاصالت وجود در مكتب اگزيستانسياليسم\r\nدر مكتب اگزيستانسياليسم نيز درباره اصالت وجود بحث شده است ، لكن اصالت وجود در اصطلاح اين مكتب از جهاتى با اصالت وجود در اصطلاح فلسفه اسلامى متفاوت است :\r\n1 - اصالت در اصطلاح اگزيستانسيا ليستها به معناى تقدم زمانى وجود بر ماهيت است ، ولى اصالت در اصطلاح فلسفه اسلامى همان‌گونه كه قبلا بيان گرديد به معنى منشاء آثار بودن است ، و به همين جهت ، در موجودات مجرد نيز كه فارغ از زمان هستند و تقدم زمانى وجود بر ماهيت مفهومى ندارد ، وجود اصيل است يعنى آثار از آن او است .\r\n2 - موضوع بحث آنان محدود به وجود ماهيت انسان است ، در حالى كه در فلسفه اسلامى چنين محدوديتى در كار نيست ، هستى به طور مطلق موضوع بحث است و يكى از احكام عام آن ، همان اصالت و منشاء آثار بودن است .\r\n\r\n\r\n","description":"","footnote":"\r\n( 1 ) اسفار ، ج 1 ، ص 40 .\r\n( 2 ) شرح مشاعر ، ص 83 .\r\n","page_name":" 97 ","page_number":97},
  {"content":"\r\n\r\n3 - معناى ماهيت نيز در اصطلاح اگزيست‌ها و فلاسفه اسلامى متفاوت است ، ماهيت در اصطلاح فلاسفه اسلامى ، همان حدّ ذاتى و وجودى موجودات امكانى است كه از آغاز پيدايش اين موجودات با آنها همراه است ، نه متقدم است و نه متأخر ، ولى ماهيت در اصطلاح مكتب مزبور به معنى صفات و خصوصيات وجودى انسان است كه به تدريج كسب مىكند و در حقيقت به هويت اخلاقى و ملكات نفسانى و روحى در اصطلاح فلاسفه الهى و علماى اخلاق بازمىگردد « 1 » .\r\n* * *\r\n\r\n\r\n","description":"","footnote":"\r\n( 1 ) جهت اطلاع بر تاريخچهء اين مكتب و نوع مادى و الهى آن و نيز ديدگاه آن در مورد انسان و آزادى او به كتاب جبر و اختيار نگارش مؤلف رجوع شود .\r\n","page_name":" 98 ","page_number":98},
  {"content":"\r\n\r\nالفصل الخامس في أنّ الوجود حقيقة واحدة مشككة\r\nاختلف القائلون بأصالة الوجود ، فذهب بعضهم إلى أنّ الوجود حقيقة واحدة مشكّكة ، و هو المنسوب إلى الفهلويّين من حكماء الفرس ؛ فالوجود عندهم ، لكونه ظاهرا بذاته مظهرا لغيره من الماهيّات ، كالنور الحسّي ، الذي هو ظاهر بذاته مظهر لغيره من الأجسام الكثيفة للأبصار .\r\nفكما أنّ النور الحسّي نوع واحد ، حقيقته أنّه ظاهر بذاته مظهر لغيره ، و هذا المعنى متحقق في جميع مراتب الأشعّة و الأظلّة ، على كثرتها و اختلافها ؛ فالنّور الشديد شديد في نوريّته التي يشارك فيها النور الضعيف ، و النور الضعيف ضعيف في نوريّته التي يشارك فيها النور الشديد ، فليست شدة الشديد منه جزءا مقوّما للنوريّة حتّى يخرج الضعيف منه ، و لا عرضا خارجا عن الحقيقة ، و ليس ضعف الضعيف قادحا في نوريّته ، و لا أنّه مركّب من النور و الظلمة لكونها أمرا عدميّا ، بل شدّة الشديد في أصل النوريّة ، و كذا ضعف الضعيف ، فللنور عرض عريض باعتبار مراتبه المختلفة بالشدّة و الضعف ، و لكلّ مرتبة عرض عريض باعتبار القوابل المختلفة من الأجسام الكثيفة ؛\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكذلك الوجود حقيقة واحدة ذات مراتب مختلفة متمايزة بالشدّة و الضعف ، و التقدّم و التأخر ، و غير ذلك ، فيرجع ما به الامتياز فيها إلى ما به الاشتراك ، و ما به الاختلاف إلى ما به الاتّحاد ؛ فليست خصوصيّة شيء من المراتب جزئا مقوّما للوجود ، لبساطته - كما سيجيء - و لا أمرا خارجا عنه ، لأنّ أصالة الوجود تبطل ما هو غيره الخارج عنه ؛ بل الخصوصيّة في كلّ مرتبة مقوّمة لنفس المرتبة - بمعنى ما ليس بخارج منها - .\r\nو لها كثرة طولية باعتبار المراتب المختلفة الآخذة من أضعف المراتب ، و هي التي لا فعليّة لها إلّا عدم الفعليّة و هي المادّة الأولى الواقعة في أفق العدم ، ثمّ تتصاعد « 1 » المراتب إلى أن تنتهي إلى المرتبة الواجبة لذاتها ، و هي التي لا حدّ لها إلّا عدم الحدّ . و لها كثرة عرضيّة باعتبار تخصّصها بالماهيّات المختلفة التي هي مثار الكثرة .\r\nو ذهب قوم من المشّائين إلى كون الوجود حقائق متباينة به تمام\r\n\r\n\r\n","description":"","footnote":"\r\n( 1 ) توضيحه : أنّا إذا اعتبرنا مراتب هذه الحقيقة آخذة من أضعف المراتب ، كانت المرتبة الثانية التي فوقها أشدّ منها و أقوى ، و كانت الثالثة التي فوق الثانية أشدّ ممّا تحتها و أقوى و هكذا حتّى تنتهي إلى المرتبة العليا التي فوق الجميع .\r\nثمّ إذا أخذنا بعض المراتب المتوسطة و قسناها إلى ما فوقها ، كانت التي فوقها مشتملة على ما فيها من الكمال و زيادة ، بخلاف التي تحتها ، فإذن التي تحت محدودة بالنسبة إلى ما فوقها فاقدة لتمام كمالها ، ثمّ إذا قسنا التي فوق إلى التي فوقها كانت أيضا محدودة بالنسبة إلى ما فوقها .\r\nو على هذا القياس ، حتّى تنتهي إلى المرتبة التي هي فوق الجميع ، فما دونها محدودة بالنسبة إليها ، و هي مطلقة غير محدودة به حد عدمي ؛ و إن شئت فقل : « حدّها أنّه لا حدّ لها » .\r\nو أمّا المرتبة التي تحت الجميع ، ففيها كلّ حدّ عدميّ ؛ و ليس لها من الكمال إلّا أنّها تقبل الكمال ، و هي الهيولى الأولى ( منه « قدّس سرّه » ) .\r\n","page_name":" 100 ","page_number":100},
  {"content":"\r\n\r\nذواتها ؛ أمّا كونه حقائق متباينة ، فلاختلاف آثارها ؛ و أمّا كونها متباينة به تمام الذوات ، فلبساطتها و على هذا يكون مفهوم الوجود المحمول عليها عرضيّا خارجا عنها « 1 » لازما لها .\r\nو الحقّ أنّه حقيقة واحدة مشككة ؛ أمّا كونها حقيقة واحدة ، فلأنّه لو لم تكن كذلك ، لكانت حقائق مختلفة متباينة به تمام الذوات ؛ و لازمه كون مفهوم الوجود ، و هو مفهوم واحد - كما تقدّم - منتزعا من مصاديق متباينة بما هي متباينة ؛ و هو محال ؛ بيان الاستحالة أنّ المفهوم و المصداق واحد ذاتا ، و إنّما الفارق كون الوجود ذهنيّا أو خارجيّا ، فلو انتزع الواحد بما هو واحد من الكثير بما هو كثير ، كان الواحد بما هو واحد كثيرا بما هو كثير ؛ و هو محال .\r\nو أيضا ، لو انتزع المفهوم الواحد بما هو واحد من المصاديق الكثيرة بما هي كثيرة ، فأمّا أن تعتبر في صدقه خصوصيّة هذا المصداق ، لم يصدق على ذلك المصداق ؛ و إن اعتبر فيه خصوصيّة ذاك ، لم يصدق على هذا ؛ و إن اعتبر فيه الخصوصيتان معا لم يصدق على شيء منهما ؛ و إن لم يعتبر شيء من الخصوصيتين ، بل انتزع من القدر المشترك بينهما ، لم يكن منتزعا من الكثير بما هو كثير بل بما هو واحد ؛ كالكليّ المنتزع من الجهة المشتركة بين الأفراد الصادق على الجميع ؛ هذا خلف .\r\nو أمّا أنّ حقيقته مشككة ، فلما يظهر من الكمالات الحقيقيّة المختلفة ، التي هي صفات متفاضلة غير خارجة « 2 » عن الحقيقة الواحدة ؛\r\n\r\n\r\n","description":"","footnote":"\r\n( 1 ) إذ لو كان داخلا ، كان جزءا ؛ و ينافي ذلك البساطة ( منه « قده » ) .\r\n( 2 ) إذ لو كانت خارجة من حقيقة الوجود ، كانت باطلة ، لانحصار الأصالة في الوجود ( منه « قدس سرّه » ) .\r\n","page_name":" 101 ","page_number":101},
  {"content":"\r\n\r\nكالشدّة و الضعف ، و التقدّم و التأخر ، و القوّة و الفعل ، و غير ذلك ، فهي حقيقة واحدة متكثّرة في ذاتها ، يرجع فيها كلّ ما به الامتياز إلى ما به الاشتراك ، و بالعكس ، و هذا هو التشكيك .\r\nترجمه و توضيح :\r\n\r\nفصل پنجم : وحدت تشكيكى حقيقت وجود\r\nقائلان به اصالت وجود اختلاف نموده‌اند ، پس برخى از آنان به اين نظريه قائل شده‌اند كه : « وجود ، حقيقتى واحد و مشكّك » است و آن به حكيمان پهلوى فارس نسبت داده شده است . پس وجود در نظر آنان به خاطر اين‌كه به خودى خود ظاهر ( منشاء اثر ) است و ظاهركنندهء غير خود كه ماهيات هستند نيز مىباشد ( آثار وجودى به واسطهء وجود به ماهيات نسبت داده مىشوند و اين همان نظريه اصالت وجود است ) ، مانند نور حسّى است كه به خودى خود ظاهر بوده و غير خود يعنى اجسام كثيف ( نه آنها كه بسيار شفّاف هستند و ديده نمىشوند ) را براى ديدگان ظاهر مىسازد .\r\nپس همان‌گونه كه نور حسّى يك نوع است و حقيقت ( ويژگى بارز ) آن اين است كه به خودى خود نمايان بوده و غير خود را ( هم ) نمايان مىكند ، و اين معنا در همه مراتب شعاعها و سايه‌ها با كثرت و اختلافى كه دارند ، تحقق دارد ، پس نور شديد در نور بودن ، شديد است . همان نور بودنى كه در آن با نور ضعيف شريك است و نور ضعيف ، در نور بودن ضعيف است كه در آن با نور شديد شريك است .\r\nپس شديد بودن نور شديد ، جزء مقوّم حقيقت آن نيست تا اين‌كه نور ضعيف از نور بودن خارج گردد و ( نيز شديد بودن ) وصفى خارج از حقيقت نور هم نيست ( وصف شدت از سنخ نور است نه واقعيت ديگر ) و صفت ضعيف بودن نور ضعيف ، قادح در نور بودن آن نمىباشد و نه ( به معناى اين است كه ) نور ضعيف\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nمركب از نور و ظلمت است ، زيرا ظلمت امر عدمى است ( و نور امر وجودى است و معقول نيست كه واقعيت وجودى ، مركب از امر وجودى و عدمى باشد ؛ زيرا ظلمت يعنى عدم نور ، و معقول نيست كه نور از عدم خود تشكيل گردد ) ، بلكه شدت نور شديد در اصل نور بودن آن است و همچنين است ضعف نور ضعيف ( كه در نور بودن آن است ) ، پس براى نور به اعتبار مراتب مختلف آن به لحاظ شدت و ضعف ، دامنهء پهناورى است ( اين اختلاف ، اختلاف مرتبه‌اى و طولى نور است ) و براى هرمرتبه نيز به اعتبار قابلهاى گوناگون كه همان اجسام كثيف ( غير شفاف ) مىباشند نيز ، دامنهء گسترده‌اى است ( اين اختلاف ، اختلاف عرضى نور است ) .\r\nهمين‌گونه است وجود ( كه آن هم مانند نور حسى ) حقيقتى واحد و داراى مراتب مختلف و متمايز به لحاظ شدت و ضعف و تقدم و تأخر و غير آن ( قوه و فعل ، مجرد و مادى و . . . ) مىباشد ، پس « ما به الامتياز » در اين مراتب گوناگون به « ما به الاشتراك » ، و « ما به الاختلاف » به « ما به الاتحاد » بازمىگردد . پس خصوصيت هيچ يك از مراتب وجود جزء مقوم ( فصل ) وجود نمىباشد ؛ زيرا همان‌گونه كه ( در فصل ( 7 ) از همين مرحله ) خواهد آمد ، وجود بسيط است ، ( مركب از جنس و فصل نيست ) و ( نيز خصوصيت هرمرتبه ) ، امرى خارج از وجود هم نيست ؛ زيرا اصيل بودن وجود هرآنچه غير وجود و خارج از آن است را باطل مىسازد ( چيزى غير از وجود منشاء اثر نيست ) ، بلكه خصوصيت در هرمرتبه ، مقوم همان مرتبه است ( نه به معناى مقوم بودن فصل براى نوع ، زيرا همان‌گونه كه اشاره شد وجود بسيط است ، بلكه ) به معناى اين‌كه آن خصوصيت ، خارج از آن مرتبه نيست ، ( و به عبارت ديگر ، آن مرتبه بودن عين حقيقت وجود همان مرتبه است نه جزء حقيقت آن و نه خارج از حقيقت آن ) .\r\nبراى حقيقت وجود ( در عين واحد بودن دو نوع كثرت است : 1 - كثرت طولى ، 2 - كثرت عرضى ) ، كثرت طولى ( آن ) به اعتبار مراتب مختلف آن‌كه از ضعيف‌ترين مراتب ، يعنى مرتبه‌اى كه هيچ‌گونه فعليتى غير از فعليت نداشتن ، ندارد\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكه همان ماده اولى است كه در افق عدم قرار گرفته است ، آغاز مىشود ، آنگاه مراتب تصاعد يافته و به مرتبه‌اى منتهى مىگردند كه واجب الوجود بالذات است و آن ، مرتبه‌اى است كه هيچ‌گونه حدّى غير از حد نداشتن ندارد . و براى حقيقت وجود كثرت عرضى هم به اعتبار تخصص يافتن حقيقت واحد وجود به ماهياتى كه هر يك با ديگرى اختلاف داشته ، و خاستگاه و برانگيزندهء كثرت مىباشند .\r\nو گروهى از فلاسفه مشاء به سوى اين نظريه روى آورده‌اند كه وجود ( يك حقيقت نبوده ، بلكه ) حقايق متباين به تمام ذوات است ( حقيقت هرمرتبه و هرموجودى ، به كلى با مراتب و موجودات ديگر متباين است ، اين نظريه داراى دو بخش است ، 1 - وجود يك حقيقت نيست ، بلكه حقايق مختلف است 2 - اين حقايق به تمام ذات با يكديگر تباين دارند ) .\r\nاما ( دليل بر ) حقايق متباين بودن وجود به جهت مختلف بودن آثار مراتب وجودى و موجودات است ( و اختلاف آثار دليل بر اختلاف منشاءهاى آثار است ) و اما ( دليل بر ) اينكه اين حقايق به تمام ذوات متباين هستند ، به خاطر بسيط بودن حقايق وجودى است . بنابراين مفهوم وجود كه بر حقايق متباين وجودى حمل مىشود ، مفهومى است عرضى ( نه ذاتى ، و ) خارج از حقايق وجودى ، ( البته نه عرضى مفارق ، بلكه ) عرضى لازم براى حقايق وجودى است « 1 » .\r\nو حق اين است كه وجود حقيقت واحد مشكك است ، اما اينكه حقيقت وجود حقيقت واحد است ، به دليل اينكه اگر حقيقت وجود ، واحد نباشد ، قهرا حقايق متباين به تمام ذوات است و لازمه‌اش اين است كه مفهوم وجود - كه همان‌گونه كه\r\n\r\n\r\n","description":"","footnote":"\r\n( 1 ) مقصود خارج محمول است نه محمول بالضميمه ، و خارج محمول همان مفهومى است كه از مطالعه موضوع و به دون در نظر گرفتن امر ديگر انتزاع مىشود . مانند مفهوم ابيض كه از « بياض » انتزاع مىگردد . مفهوم وجود بنابراين نظريه ، مانند مفهوم عرض است كه بر نه مقوله عرضى حمل مىشود . زيرا اين مقولات نه‌گانه متباين به تمام ذات هستند ، ولى در يك امر غير ذاتى شريكند و آن عبارت است از اين‌كه وجود آنها قائم به غير و « فى موضوع » است ، حقايق وجودى هم در يك چيز شريكند و آن اصيل بودن آنها مىباشد .\r\n","page_name":" 104 ","page_number":104},
  {"content":"\r\n\r\nدر فصل دوم گذشت ، مفهوم واحد است - از مصاديق متباين ، از آن نظر كه متباين مىباشند ، انتزاع گردد ، و اين امرى محال است . دليل محال بودن آن ، اين است كه مفهوم و مصداق از نظر ذات ( ماهيت ) يكى هستند و تنها چيزى كه مايه فرق ميان آن دو مىباشد ذهنى بودن وجود ( مفهوم ) و خارجى بودن وجود ( مصداق ) است . بنابر اين هرگاه واحد بما هو واحد ( مفهوم وجود ) ، از كثير بما هو كثير ( مصاديق خارجى وجود ) انتزاع گردد ، واحد بما هو واحد ، عين كثير بما هو كثير خواهد بود و آن محال است .\r\nو نيز اگر واحد بما هو واحد از مصاديق متعدد و كثير از آن نظر كه متعدد هستند ، انتزاع گردد ، پس يا در صدق اين مفهوم بر مصاديق خود خصوصيت اين مصداق در نظر گرفته مىشود ، در اين صورت بر آن مصداق منطبق نمىگردد و اگر خصوصيت آن مصداق اعتبار شود ، بر اين مصداق منطبق نمىگردد ، و اگر خصوصيت هردو مصداق اعتبار گردد بر هيچ‌يك از آن دو به تنهايى صدق نمىكند ، و اگر خصوصيت هيچ‌كدام اعتبار نشود بلكه از قدر مشترك ميان آن دو انتزاع گردد ، در اين صورت از كثير بما هو كثير انتزاع نگرديده ، بلكه از كثير بما هو واحد ( با در نظر گرفتن جهت جامع ) انتزاع شده است ، مانند مفهوم كلى كه از جهت مشترك ميان افراد انتزاع مىگردد و بر همگى صدق مىكند و اين بر خلاف فرض ( انتزاع مفهوم وجود از مصاديق كثير بما هى كثير ) است .\r\nو اما اينكه حقيقت وجود مشكك است ، به دليل آن چيزى است كه در حقيقت وجود نمايان است و آن عبارت است از كمالات حقيقى و مختلف كه يك رشته صفاتى هستند كه برخى بر برخى ديگر برترى دارند و از حقيقت يكتاى وجود هم خارج نمىباشند ، مانند شدت و ضعف ، تقدم و تأخر ، قوه و فعل و غير آن ( ثابت و سيّال ، مجرد و مادى و . . . ) ، پس حقيقت وجود حقيقتى است يكتا و در عين حال داراى تكثر ذاتى است ، ( يعنى ) همهء آنچه ما به الامتياز است به آنچه ما به الاشتراك است برمىگردد و بالعكس ( عكس لغوى مراد است نه منطقى ) و اين معناى تشكيك ( در حقيقت وجود است ) .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nشرح مطالب :\r\n\r\nزمينهء طرح بحث وحدت تشكيكى حقيقت وجود\r\nنخستين اصلى كه مبدء شروع سير فلسفى ما بشمار مىرود و بايد سرحد فلسفه و سفسطه شمرده شود ، اين است كه : « واقعيتى هست و جهان هيچ در هيچ و موهوم محض نيست » .\r\nاصل ديگرى كه پس از آن مورد توجه قرار مىگيرد ، اين است كه : « ذهن ما از واقعيت عينى ، مفاهيم گوناگون بسيارى مانند : انسان ، درخت ، خورشيد ، سنگ ، عدد ، مقدار و هزارها مفهوم ديگر را انتزاع و ادراك مىكند » و در نتيجه اصل نخستين « موجود و واقعيتى داريم » به صورت « موجوداتى داريم » در ذهن جلوه مىنمايد .\r\nاكنون بايد ببينيم اين كثرتى كه بر ذهن جلوه مىكند ، حقيقى است يا موهوم ؟ يعنى اين كثرت ذهنى ، نماينده كثرت واقعى موجودات است يا آنكه ذهن ، به غلط كثرات مىبيند و موجودات فرض مىكند و اين كثرت ذهنى به هيچ‌وجه نماينده كثرتى در واقع و نفس الامر نيست . اين مسأله به نام « وحدت يا كثرت واقعيت » مورد بحث قرار مىگيرد .\r\n\r\nتفاوت مسأله بر مبناى اصالت وجود و اصالت ماهيت\r\nبدون شك اين مسأله بر مبناى نظريه اصالت وجود و اصالت ماهيت ، دو چهره كاملا متفاوت پيدا مىكند ؛ زيرا واقعيتى كه از وحدت يا كثرت آن بحث مىشود ، بر مبناى اصالت وجود ، وجود است و بر مبناى اصالت ماهيت ، ماهيت مىباشد ، بنا بر اصالت ماهيت ، پاسخ به اين سؤال كه آيا واقعيت عينى همانند مفاهيم ذهنى متكثر است يا بر خلاف مفاهيم ذهنى واحد مىباشد ؟ بسيار روشن است ؛ زيرا ماهيات به تمام ذات با يكديگر متفاوت هستند و در نتيجه واقعيت خارجى ( ماهيات ) متكثر خواهند بود .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nولى بر مبناى اصالت وجود پاسخ به سؤال ياد شده ، نياز به دقت دارد ؛ زيرا اگر پاسخ داده شود كه ، واقعيت خارجى ( حقيقت هستى ) واحد است ، اين سؤال مطرح مىشود كه پس چرا در ذهن ما مفاهيم گوناگونى از آن ظاهر مىگردد ؟ و به عبارت ديگر ، چرا ذهن ما از اين واقعيت واحد ، انواع كثيره و افراد مختلفه دريافت مىكند ؟ و اگر آن واقعيت عينى ( حقيقت هستى ) كثير است ، پس چگونه در ذهن ما يك مفهوم و معناى عام از اين واقعيت عينى فهميده مىشود . ( بحث اشتراك معنوى وجود قبلا گذشت ) .\r\n\r\nآراء و اقوال در مسأله\r\nاكنون كه زمينه اين بحث كاملا روشن گرديد به نقل و بررسى اقوال و آراء مطرح شده پيرامون آن مىپردازيم :\r\n1 - وحدت وجود و موجود : قائلان به اين نظريه ، معتقدند كه در دار وجود ، يك وجود و يك موجود بيش نيست ؛ زيرا از طرفى ماهيت امرى اعتبارى است ، پس كثرت مفهومى را نمىتوان دليل بر كثرت واقعيت عينى دانست ، بنابراين كثرت موجود كه در ذهن ما خودنمايى مىكند ، توهم و اشتباه ذهن است ، پس واقعيت عينى را يك چيز تشكيل مىدهد و آن هستى و وجود است .\r\nاين نظريه به همين صورت كه مطرح شد ، از نظر ادراك حسى و ادراك عقلى قابل قبول نيست ، همان‌گونه كه از نظر مبانى دينى هم قابل قبول نمىباشد ، و به تعبير حكيم سبزوارى : « اشكال و قدح در اين طريقه بسيار است » « 1 » . و به تعبير فيلسوف شهيد ، مطهرى : « اين نظريه به اين شكل قابل توجيه فلسفى نيست » « 2 » .\r\nاين نظريه به صورت ياد شده منسوب به صوفيه و برخى از عرفا است و اينكه چه عاملى موجب گرايش آنان به آن گرديده است ، از حوصله بحث كنونى ما بيرون\r\n\r\n\r\n","description":"","footnote":"\r\n( 1 ) اسرار الحكم ، ط تهران ، اسلاميه ، ص 31 .\r\n( 2 ) شرح مبسوط منظومه ، ج 1 ، ص 224 .\r\n","page_name":" 107 ","page_number":107},
  {"content":"\r\n\r\nاست « 1 » .\r\nصدر المتألهين ( رحمه اللّه ) در اين‌باره توجيهى دارد كه انرا يادآور مىشويم :\r\n« بايد دانسته شود كه اينكه ما براى حقيقت وجود قائل به مراتب متكثره مىباشيم با آنچه در صدد اثبات آن هستيم و در آينده اثبات خواهيم نمود منافات ندارد ، و آن عبارت است از « وحدت وجود و موجود » از نظر ذات و حقيقت . اين همان نظريه‌اى است كه مورد قبول اوليا و عرفاء و بزرگان از اهل كشف و يقين است ، و ما در آينده اقامه برهان خواهيم نمود بر اينكه : هرچند موجودات متكثر و متمايز مىباشند ، لكن همگى مراتب تعين‌هاى حق تعالى و ظهورات نور و شئونات ذات او مىباشند ، نه اينكه امورى مستقل و ذواتى منفصل ( و جداى از واجب الوجود ) باشند » « 2 » .\r\nحاصل كلام صدر الحكماء اين است كه ما در عين قبول « وحدت حقيقت وجود و موجود » ، نوعى كثرت مرتبه‌اى را هم قائليم و اين در حقيقت ، نظريهء ديگرى در اين مسأله است كه بعدا يادآور خواهيم شد .\r\n2 - وحدت شهود : گاهى نظريهء وحدت وجود به معناى وحدت شهود مطرح مىگردد . و به گفته شهيد مطهرى ، مقصود از وحدت وجود در كلمات عرفاى دست اول ، همان وحدت شهود بوده است ، و مقصود اين است كه عارف به مرحله‌اى از معرفت نائل مىگردد ، كه جز واجب الوجود تعالى به واقعيت ديگرى توجه ندارد ، و در نظر او همه چيز آئينهء خدانما است . « رسد آدمى به جايى كه به جز خدا نبيند » ، البته رسيدن به اين مقام تنها در پرتو هدايت‌هاى عقل امكان‌پذير نيست ، بلكه به يك رشته رياضت‌هاى دينى و تصفيه و تهذيب نفس نيز احتياج دارد .\r\nسعدى در بوستان در اين‌باره چنين مىگويد :\r\n\r\n\r\n","description":"","footnote":"\r\n( 1 ) علاقمندان مىتوانند به اصول فلسفه ، جلد سوم ، پاورقى صفحة 46 مراجعه نمايند .\r\n( 2 ) اسفار ، ج 1 ، ص 71 .\r\n","page_name":" 108 ","page_number":108},
  {"content":"\r\n\r\n ره عقل جز پيچ‌درپيچ نيست * بر عارفان جز خدا هيچ نيست\r\nتوان گفتن اين با حقايق‌شناس * ولى خرده گيرند اهل قياس\r\nكه پس آسمان و زمين چيستند * بنى آدم و ديو و دد كيستند ؟ \r\nآنگاه در پاسخ مىگويد :\r\n پسنديده پرسيدى اى هوشمند * جوابت بگويم گر آيد پسند\r\nكه هامون و دريا و كوه و فلك * پرى ، آدميزاد و ديو و ملك\r\nهمه هرچه هستند از آن كمترند * كه با هستىاش نام هستى برند \r\nبدون شك اين معنا از وحدت وجود ، بسيار مطلوب است و در متون دينى و به ويژه دعاهاى مأثور از معصومان فوق‌العاده مورد توجه قرار گرفته است . قرآن كريم خداوند را به عنوان نور آسمان و زمين معرفى نموده است ،  اللَّهُ نُورُ السَّماواتِ وَ الْأَرْضِ  « 1 » ، يعنى اگر با ديدهء واقع‌بين به آفرينش بنگريم ، در همه چيز جلوه‌اى از كمال و جمال غير متناهى خدا را مىبينيم ، و امام حسين ( عليه السّلام ) در دعاى عرفه مىفرمايد « كيف يستدل عليك بما هو في وجوده مفتقر اليك ، أيكون لغيرك من الظهور ما ليس لك حتى يكون هو المظهر لك ، متى غبت حتى تحتاج إلى دليل يدلّ عليك . . . » « 2 » .\r\nاين نوع معرفت درباره آفريدگار و آفريده در دو مرحله تجلى مىكند ، يكى در مرحلهء نظر و ديگرى در مرحلهء عمل و اين بحث دامنه گسترده‌اى دارد كه در جاى مناسب درباره آن بحث خواهيم كرد . ( انشاء اللّه تعالى ) .\r\n3 - وحدت وجود و كثرت موجود : اين نظريه ، همان است كه در مسألهء قبل مطرح گرديد ، يعنى اصالت وجود در واجب و اصالت ماهيت در ممكنات و از آنجا كه اصالت ماهيت باطل است ، بنابراين نظريهء فوق نيز ارزش بحث ندارد و به تعبير حكيم سبزوارى ، « بر خلاف آنچه طرفداران اين نظريه در مباحث مربوط به توحيد ،\r\n\r\n\r\n","description":"","footnote":"\r\n( 1 ) سوره نور ايه 35 .\r\n( 2 ) مفاتيح الجنان ، اعمال روز عرفه .\r\n","page_name":" 109 ","page_number":109},
  {"content":"\r\n\r\nاز آن به عنوان توحيد خاصى و توحيد حقيقى ياد نموده‌اند ، در واقع به نوعى عقيده ثنويت و شرك خفى بازمىگردد » « 1 » .\r\n4 - كثرت وجود و موجود : يعنى به عدد موجودات ، وجودهاى مختلف هست ، و موجودات از نظر هستى كاملا مباين با يكديگر مىباشند ، اين نظريه ، به حكماء مشاء نسبت داده شده است ، ( و عند مشائية حقايق تباينت ) ، و از اين نظريه در بحثهاى خداشناسى و توحيد ، به « توحيد عامى » ياد مىشود ، يعنى اعتقاد عامه مردم در مورد خدا و موجودات عالم به همين نحو است ، مرحوم سبزوارى پس از نقل آن مىگويد : « و نافع است ايشان را به شرائط اعمال صالحه و اعتقاد اجمالى ( به اين ) كه : القول منّا قول آل محمد ( صلّى اللّه عليه و آله و سلّم ) » « 2 » ؛ آنچه مىگوئيم و به آن پايبنديم همان است كه اهل بيت پيامبر ( عليهم السّلام ) آن را مىگويند و به آن عقيده دارند .\r\n5 - وحدت تشكيكى حقيقت وجود : اين نظريه همان است كه مورد قبول صدر المتألهين ( رحمه اللّه ) و پيروان او است و از آن به « وحدت در عين كثرت و كثرت در عين وحدت » ياد مىشود . و ما قبلا كلام صدر المتألهين را در اين‌باره نقل نموديم .\r\nاين نظريه هم مايهء عرفانى و ذوقى دارد و هم پايه عقلى و برهانى و هم پشتوانه دينى و ايمانى ، و به عبارت ديگر ، ايمان و قرآن ، ذوق و عرفان ، عقل و برهان ، همگى اين نظريه را تأييد و تمجيد مىنمايند ، و اين است معناى اين‌كه « حكمت متعاليه » به جمع ميان عرفان و ايمان و برهان توفيق حاصل نموده است ، و اين از ابتكارات و افتخارات اين فيلسوف بزرگ اسلامى بشمار مىرود .\r\n\r\nتمايز يا اختلاف تشكيكى چيست ؟\r\n\r\n\r\n","description":"","footnote":"\r\n( 1 ) اسرار الحكم ، ط تهران ، اسلاميه ، ص 30 - 28 .\r\n( 2 ) همان مأخذ .\r\n","page_name":" 110 ","page_number":110},
  {"content":"\r\n\r\nدر اين‌جا لازم است اين مطلب را يادآور شويم كه تمايز و اختلاف دو امر از يكديگر ، انواع و صور مختلفى دارد :\r\n1 - تمايز به تمام ذات : اختلاف و تمايز به تمام ذات ، مربوط به ماهيات بسيطه است ، مانند اجناس عاليه ، كه هيچ ما به الاشتراك ذاتى ندارند و به تمام ذات از يكديگر متمايز مىباشند .\r\n2 - تمايز به فصول : اختلاف و تمايز به فصول ، مربوط به ماهياتى است كه مركب از جنس و فصل مىباشند و مندرج در يك جنس هستند ، كه تمايز آنها به فصول ، كه جزء مختص ذات و ماهيت آنها است ، مىباشد ، مانند تمايز انواع مختلف حيوانى .\r\n3 - تمايز به عوارض فردى : اين نوع اختلاف و تمايز مربوط به افراد يك نوع است كه از نظر ماهيت ، اشتراك و اتحاد كامل دارند و اختلاف و تمايز آنها به عوارض فردى است ، مانند تمايز افراد انسانى .\r\n4 - تمايز و اختلاف تشكيكى : تا قبل از شيخ اشراق ، انواع اختلاف و تمايز منحصر به موارد سه‌گانه فوق بود ، ولى حكيم اشراقى نوع ديگرى از تمايز را مطرح نمود ، كه بعدا به تمايز تشكيكى معروف گرديد ، و آن اينكه : در موارد قبلى ما به الامتياز غير از ما به الاشتراك بود ، ولى در تمايز تشكيكى همان چيزى كه ما به الاشتراك است ، همان چيز ما به الامتياز مىباشد . و از آنجا كه وى به اصالت ماهيت معتقد بود ، اين نوع از اختلاف را نيز مربوط به ماهيت مىدانست . و در نتيجه مورد مخالفت فلاسفهء مشاء قرار گرفت ، و در فصل قبل دليل بر نادرستى « تشكيك در ماهيت » را بيان نموديم . ولى طرفداران نظريه اصالت وجود ، اصل سخن شيخ اشراق را پذيرفتند ، ولى آن را مربوط به وجود دانستند و گفتند ؛ همه موجودات از واجب تا ممكن و علت تا معلول و . . . در اصل حقيقت وجود شريكند ، ولى در همين حقيقت نيز اختلاف دارند ، زيرا اين حقيقت داراى مراتب كامل و ناقص و شديد و ضعيف است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاز اين‌جا معلوم مىشود كه نسبت نظريه تشكيك در حقيقت وجود به حكماى پهلوى صحيح نيست ؛ زيرا مقصود از اين حكيمان ، همان حكماى ايران قديم است و شيخ اشراق نيز از اين دسته از حكماى ايران و مبتكر « اختلاف تشكيكى » است ، ولى وى اين اختلاف را مربوط به ماهيت مىدانست نه وجود « 1 » .\r\n\r\nچرا اين اختلاف را تشكيكى مىگويند ؟\r\nدر اين‌جا اين سؤال مطرح مىشود كه چرا اين نوع از اختلاف را ، اختلاف تشكيكى مىنامند ؟\r\nقطب الدين رازى شارح شمسيّه ، در اين‌باره كلامى دارد كه حاصل آن اين است كه : از آنجا كه اين نوع از مفاهيم دو جنبه دارند ، يكى جنبهء اشتراك و ديگرى جنبهء اختلاف ، در اين صورت هرگاه به جنبه اشتراك آن توجه شود . گمان مىشود كه اين مفهوم از مفاهيم متواطى و متوافق است كه همه افراد و مصاديق آن مندرج در يك معنا هستند و هرگاه به جنبهء اختلاف آن توجه شود ، گمان مىشود كه اين مفهوم از مفاهيم مشترك لفظى است كه هرمصداقى معناى خاصى دارد ، در نتيجه نوعى شك و ترديد در مورد مفاهيم ياد شده پديد مىآيد ، و گويا اين مفاهيم ، مفاهيمى شك‌انداز مىباشند ، به همين جهت به مفاهيم « مشكك » ناميده شده‌اند » « 2 » .\r\n\r\nمثالهايى براى وحدت يا اختلاف تشكيكى\r\nطرفداران وحدت تشكيكى حقيقت وجود ، براى تقريب اين مطلب بسيار دقيق به اذهان ، دست به تمثيل زده و مثالهايى براى آن ذكر نموده‌اند . يكى از اين مثالها « نور حسى » است كه در متن توضيح داده شده است .\r\nمثال ديگر ، اختلاف مراتب اعداد است ؛ زيرا شكى نيست كه هرمرتبه\r\n\r\n\r\n","description":"","footnote":"\r\n( 1 ) به شرح مبسوط منظومه ، ج 1 ، ص 220 رجوع شود .\r\n( 2 ) شرح شمسيه ، ص 29 - 28 .\r\n","page_name":" 112 ","page_number":112},
  {"content":"\r\n\r\nاز اعداد غير از مرتبهء ديگر است ، ولى ملاك اختلاف همان چيزى است كه ملاك اشتراك نيز هست و آن تركيب هرمرتبه از وحدات است ، عدد از تكرار واحد تشكيل مىگردد ، و در نتيجه ، همه مراتب اعداد در اين معنا كه از تكرار واحد تشكيل مىگردند مشتركند ، ولى در عين حال اختلاف آنها نيز در همين معنا ( تكرار واحد ) است ، عدد كوچكتر از تكرار واحد سهم كمترى دارد و عدد بزرگتر ، از آن سهم بيشترى دارد .\r\nصدر المتألهين ( رحمه اللّه ) در اين‌باره كلامى دارد كه حاصل آن را يادآور مىشويم :\r\n« مقوم هرمرتبه‌اى از عدد چيزى جز وحدت متكرره ، نيست ، پس هرگاه به عدد يك ، يكى مثل آن افزوده شود ، عدد دو تشكيل مىگردد و آن نوعى از عدد است و اگر به عدد يك دو مثل آن ضميمه گردد ، عدد سه پديد مىآيد و به همين نحو با افزودن واحد به صورت مكرر ، انواع غير متناهى اعداد تحقق مىيابد ، آنگاه مىگويد اين مطلب ( حقيقت عدد تكرر واحد است ) بر درستى نظريه‌اى كه ما در باب وجود برگزيده‌ايم گواهى مىدهد ، و آن اينكه : « اختلافى كه در حقيقت وجود مشاهده مىشود ، از واقع شدن هرمرتبه‌اى از آن در جايگاه خاص خود ناشى مىگردد ؛ زيرا هرمرتبه از وجود ، مستلزم معنا و ماهيتى است كه در مرتبه ديگر يافت نمىشود ، بنابراين وحدت مطلق در باب اعداد ، نظير هستى مطلق در باب وجود است ، و وحدت صرف كه مقدم بر همه مراتب عدد و مبدء پيدايش آنها است ، نظير هستى واجب است كه مبدء پيدايش همه مراتب هستى است و مفاهيم و محمولات خاص كه در هرمرتبه از عدد انتزاع مىشود ، نظير ماهياتى است كه در تحقق عينى با مراتب وجود متحد مىباشند ، و بالاخره همان‌گونه كه اختلاف در باب اعداد به نفس ما به الاتفاق است ، همين‌گونه است تفاوت در هستىها كه به نفس هويت و وجود آنها است كه همگى در سنخ وجود متوافقند » « 1 » .\r\n\r\n\r\n","description":"","footnote":"\r\n( 1 ) اسفار ، ج 2 ، ص 99 .\r\n","page_name":" 113 ","page_number":113},
  {"content":"\r\n\r\nمثال سوم در اين مورد ، حركت سريع و حركت بطيئ است ، زيرا ما به الاشتراك و ما به الاختلاف در آن ، همان معنا و حقيقت حركت است ، كه عبارت است از خروج تدريجى شيء از قوه به فعل و هرگز امتياز حركت تند و سريع از حركت كند و آهسته به امر ديگرى خارج واقعيت حركت نيست ، و به عبارت ديگر ، اين‌چنين نيست كه وصف تندى و سرعت مقوم معنا و حقيقت حركت باشد ؛ زيرا در اين صورت ديگر حركت آهسته ، حركت نخواهد بود ، و اين بر خلاف فرض است ، و نيز اين‌چنين نيست كه حركت كند ، تركيبى از حركت و سكون باشد ، زيرا سكون مقابل حركت است ، و هيچگاه موجودى از امر مقابل خود تشكيل نمىگردد . پس حركت سريع و بطيئ در حركت بودن اشتراك و در نفس حركت بودن اختلاف دارند « 1 » .\r\n\r\nكثرت طولى و كثرت عرضى وجود\r\nحقيقت وجود دو نوع كثرت دارد : يكى كثرت طولى است و مقصود از كثرت طولى همان كثرت مراتب وجود است كه قوىترين و كامل‌ترين مرتبه آن ، مرتبه واجب الوجود بالذات است كه صرف وجود و فعليت است و ضعيف‌ترين و ناقص‌ترين آن مرتبه هيولى اولى است كه صرف قوه است ، و مصنف اين مطلب را در پاورقى توضيح داده است .\r\nدوم كثرت عرضى است و آن كثرتى است كه ما به الامتياز غير از ما به الاشتراك است ، يعنى وجود به اعتبار اضافه و نسبتى كه به ماهيات مختلف دارد ، متصف به چنين كثرتى مىگردد ، اگرچه از نظر مراتب در يك مرتبه باشند مانند وجود جمادات يا وجود نباتات و مانند آن ، كه اگرچه از نظر مرتبه وجودى در يك مرتبه قرار دارند ، ولى اصناف و افراد گوناگون دارند . در اينكه ملاك تخصص و در نتيجه تكثر وجود چيست ؟ در فصل آينده بحث خواهد شد .\r\n\r\n\r\n","description":"","footnote":"\r\n( 1 ) در اين‌باره در مرحله ( 10 ) فصل ( 14 ) بحث خواهد شد .\r\n","page_name":" 114 ","page_number":114},
  {"content":"\r\n\r\nاز كثرت طولى به كثرت نورى و از كثرت عرضى به كثرت ظلمانى تعبير مىشود و كثرت نخست ذاتى وجود است ، ولى با وحدت آن منافات ندارد ، زيرا حقيقت همه آنها يك چيز است .\r\n زلف آشفته او موجب جمعيت ما است * چون چنين است پس آشفته ترش بايد كرد \r\nو كثرت دوّم اگرچه با وحدت منافات دارد ولى ذاتى وجود نيست ، بلكه كثرت عرضى است . و در تشبيه مانند شيشه‌هاى گوناگونى است كه نور خورشيد در آنها ظاهر مىگردد و مىتابد .\r\n همچو آن يك نور خورشيد سما * صد بود اندر ميان خانه‌ها\r\nليك يك باشد همه انوارشان * چونكه برگيرى تو ديوار از ميان \r\n\r\nدليل نظريه تباين حقايق وجودى\r\nاين نظريه در واقع از دو مدعا تشكيل گرديده است :\r\n1 - وجود و واقعيت خارجى داراى حقايق مختلفه است .\r\n2 - هريك از اين حقيقت‌ها به تمام ذات ، مباين با ديگرى است .\r\nبر مدعاى اول چنين استدلال كرده‌اند كه ، موجودات خارجى هريك داراى آثار و خواص ويژه‌اى است ، بنابراين آثار موجودات خارجى مختلف مىباشد ، و از طرفى اختلاف آثار از اختلاف مبدء و منشاء آثار حكايت مىكند ، بنابراين واقعيت‌هاى خارجى حقيقت‌هاى وجودى مختلفى مىباشند .\r\nو بر مدعاى دوّم نيز چنين استدلال كرده‌اند كه ، هستى امرى بسيط است و هرگاه واقعيت‌هاى بسيط با يكديگر مختلف باشند ، قطعا اختلاف آنها به تمام ذات خواهد بود ، مانند اجناس عاليه در مورد ماهيت كه تمايز آنها به تمام ذات است .\r\nپاسخ اين استدلال اين است كه ، اگرچه اختلاف آثار ، كاشف از اختلاف مبدء و منشاء آثار است ، ولى به هيچ‌وجه مستلزم اختلاف تباينى نيست ، بلكه اعم از\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاختلاف تباينى و اختلاف تشكيكى و مرتبه‌اى است .\r\nصدر المتألهين ( رحمه اللّه ) در اين‌باره مىگويد : « و اما كون اختلاف اللوازم دليلا على اختلاف الملزومات ، فالحق دلالته على قدر المشترك بين التخالف النوعى و التخالف بحسب القوة و الضعف و الكمال و النقص » « 1 » : اينكه اختلاف لوازم و آثار دليل بر اختلاف ملزومات باشد ، حق اين است كه اين مطلب بر قدر مشترك ميان اختلاف نوعى و اختلاف به حسب قوت و ضعف و كمال و نقص ، دلالت دارد .\r\n\r\nدلايل وحدت تشكيكى حقيقت وجود\r\nاين نظريه نيز از دو مدعا تشكيل شده است :\r\n1 - واقعيت و هستى عينى يك حقيقت دارد .\r\n2 - اين حقيقت واحد داراى مراتب تشكيكى است .\r\nدر متن بر اثبات مدعاى نخست دو برهان اقامه گرديده است . و هردو برهان ، مبتنى بر مسأله‌اى است كه در فصل دوّم اثبات گرديد و آن مسأله « اشتراك معنوى مفهوم وجود است » .\r\nبرهان اوّل : اگر موجودات خارجى به تمام ذات مختلف باشند ، در نتيجه بايستى مفهوم وجود كه واحد است از اين مصاديق مختلف بدون اينكه جهت جامعى در نظر گرفته شود انتزاع گردد ، و انتزاع مفهوم واحد از مصاديق مختلف بدون در نظر گرفتن جهت جامع محال است ؛ زيرا مفهوم وجود بر هريك از اين مصداقها منطبق مىگردد و مفهوم و مصداق از نظر ذات با يكديگر تفاوتى ندارند . تنها فرق ميان مفهوم و مصداق ، اين است كه مفهوم ، وجود ذهنى دارد و مصداق ، وجود خارجى ( اين مطلب در دليل سوم اصالت وجود هم اشاره شد و در مرحله آينده به تفصيل بحث خواهد شد كه وجود ذهنى و خارجى از نظر ماهيت يكسان مىباشند ) ، و از آنجا كه بنابراين نظريه مصداقها به تمام ذات با يكديگر متباين هستند و مفهوم\r\n\r\n\r\n","description":"","footnote":"\r\n( 1 ) اسفار ، ج 2 ، ص 100 .\r\n","page_name":" 116 ","page_number":116},
  {"content":"\r\n\r\nوجود با اينكه واحد است ، بر همهء آنها منطبق مىگردد ، لازمه آن اين است كه واحد عين كثير ( مفهوم واحد عين مصداقهاى كثير ) و كثير ( مصداقهاى وجود ) عين واحد ( مفهوم وجود ) گردد ، و اين در حقيقت اجتماع نقيضين است ؛ زيرا آنچه واحد است از آن نظر كه واحد است كثير نيست و آنچه كثير است از آن نظر كه كثير است واحد نيست . و اين امر محال از فرض تباين موجودات خارجى ناشى گرديد ، و چون هرچه مستلزم امرى محال باشد ، محال و غير ممكن است ، پس تباين موجودات به تمام ذات محال و غير ممكن است ، و در مقابل اين فرض ( تباين كلى و به تمام ذات ) دو فرض ديگر وجود دارد :\r\n1 - تباين به جزء ذات .\r\n2 - اختلاف تشكيكى در حقيقت واحد .\r\nفرض نخست باطل است زيرا وجود امرى بسيط است ، و اين مطلب مورد قبول هردو گروه مىباشد ، پس فرض دوم صحيح خواهد بود .\r\nبرهان دوّم : اگر مفهوم وجود كه واحد است از مصاديق مختلف وجود ، از آن نظر كه مختلف مىباشند ( يعنى اختلاف به تمام ذات دارند ) انتزاع شده باشد ، آنگاه كه اين مفهوم را مىخواهيم بر مصاديق آن منطبق سازيم ، سه فرض متصور مىشود :\r\n1 - خصوصيت مصداق « الف » ، در آن ملاحظه مىگردد ، در اين صورت بر مصداق « ب » منطبق نخواهد شد .\r\n2 - خصوصيت مصداق « ب » ملاحظه مىشود ، در نتيجه بر مصداق « الف » منطبق نمىگردد .\r\n3 - خصوصيت هردو به صورت مركب ملاحظه مىشود ، در اين صورت بر هريك از آن دو به طور جداگانه منطبق نخواهد شد .\r\nو اين سه فرض همگى باطل است ؛ زيرا ما مفهوم وجود را بر هريك از مصاديق آن منطبق مىنمائيم ، بنابراين در انتزاع مفهوم وجود از مصاديق مختلف خارجى ، جامع ميان آنها ملاحظه شده است ، و اين همان نظريه وحدت حقيقت\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nوجود است .\r\nاشكالى كه متوجه اين دو برهان مىشود ، اين است كه چنانچه در فصل ( 8 ) ( مبحث نفس الامر ) خواهد آمد ، مفهوم وجود و ساير مفاهيم عام فلسفى كه به معقولات ثانى فلسفى ناميده مىشوند ، از قبيل مفاهيم ماهوى نيستند كه از مطالعه مصاديق خارجى در ذهن آمده باشند ، بلكه ذهن ، اين مفاهيم را به گونه‌اى ديگر مىسازد كه بعدا توضيح خواهيم داد .\r\nو از طرفى مقدمه‌اى كه هردو برهان بر آن مبتنى گرديد اين بود كه ، اگر مصاديق وجود به تمام ذات مختلف و متباين باشند ، لازمه‌اش اين است كه مفهوم واحد ( مفهوم وجود ) از مصاديق متباين به تمام ذات انتزاع گردد ، ولى با توجه به اينكه مفهوم وجود به صورت مستقيم از مصاديق خارجى انتزاع نگرديده است ، اين مقدمه پابرجا نخواهد بود .\r\nولى هردو برهان را مىتوان اين‌گونه تصحيح كرد كه ، مسأله انتزاع را حذف نمائيم ، و به جاى آن بر اصل انطباق مفهوم وجود بر مصاديق خارجى تكيه گردد .\r\nو در حقيقت روح هردو برهان را همين مطلب تشكيل مىدهد ، و نيازى به طرح مسألهء انتزاع نيست گويا شهيد مطهرى ( رحمه اللّه ) متوجه اين اشكال بوده است ؛ زيرا پس از شرح برهان و توضيح كلام مرحوم سبزوارى مىگويد : « اينجا كلمه « انتزاع » را تعبير كرده است ، ولى ما اگر كلمه « صدق » را تعبير بكنيم ، روشنتر است » « 1 » و در اصول فلسفه نيز واژهء « انطباق » را به كار برده‌اند « 2 » .\r\n\r\nنظريه تباين وجودات و اصل عليت\r\nفيلسوف شهيد مطهرى ( رحمه اللّه ) برهان ديگرى نيز بر « وحدت حقيقت وجود » اقامه نموده‌اند و آن اينكه : اگر وجودات حقايق متباينه بوده باشد ، هيچگونه\r\n\r\n\r\n","description":"","footnote":"\r\n( 1 ) شرح مبسوط منظومه ، ج 1 ، ص 244 .\r\n( 2 ) اصول فلسفه و روش رئاليسم ، ج 3 ، ص 53 .\r\n","page_name":" 118 ","page_number":118},
  {"content":"\r\n\r\nمناسبت و ارتباط واقعى بين وجودات نخواهد بود ؛ زيرا طبق اين فرض ، وجودات همه نسبت به يكديگر بيگانه محض هستند و نسبت تمام وجودات با يكديگر متساوى است و آن نسبت متساوى همانا نسبت نداشتن با يكديگر است . و حال آنكه در ميان وجودات ارتباط واقعى و نظام حقيقى در كار است و بعضى از وجودات با بعض ديگر نسبت و رابطه واقعى دارند ، كه آن نسبت و رابطه را با بعضى ديگر ندارند ، در ميان وجودات رابطه على و معلولى در كار است و اين رابطه واقعى است ( نه ذهنى ) ، و حال آنكه طبق نظريه تباين وجودات مىبايست هيچ نسبتى بين آنها در كار نباشد ، پس نظريه تباين وجودات مستلزم انكار قطعى روابط على و معلولى اشياء است « 1 » .\r\nمدعاى دوم اين نظريهء اين بود كه حقيقت واحد وجود ، داراى كثرت تشكيكى و مرتبه‌اى است ، دليل بر اين مدعا روشن است و آن همان اختلاف كمالات حقيقى و صفات عينى هستى است كه برخى شديد و برخى ضعيف ، بعضى متقدم و بعضى ديگر متأخر ، پاره‌اى بالقوه و پاره‌اى ديگر بالفعل و . . . مىباشند و اين صفات و آثار عينى از متن هستى خارجى سرچشمه مىگيرند ، بنابراين حقيقت هستى در عين اينكه واحد است ، ولى داراى مراتب مختلف مىباشد .\r\n* * *\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 52 ، در شرح مبسوط منظومه ج 1 ص 231 نيز برهان ديگرى بر اين نظريه اقامه نموده‌اند ، رجوع شود .\r\n","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nالفصل السادس في ما يتخصّص به الوجود\r\nتخصّص الوجود بوجوه ثلاثة :\r\nأحدها : تخصّص حقيقته الواحدة الأصيلة بنفس ذاتها القائمة بذاتها .\r\nو ثانيها : تخصّصها بخصوصيّات مراتبها ، غير الخارجة عن المراتب .\r\nو ثالثها : تخصّص الوجود باضافته إلى الماهيّات المختلفة الذوات و عروضه لها ، فيختلف باختلافها بالعرض .\r\nو عروض الوجود للماهيّة و ثبوته لها ليس من قبيل العروض المقولي ، الذي يتوقّف فيه ثبوت العارض على ثبوت المعروض قبله ، فإنّ حقيقة ثبوت الوجود للماهيّة هي ثبوت الماهيّة به ، لأنّ ذلك هو مقتضي أصالته و اعتباريّتها ، و إنّما العقل لمكان انسه بالماهيّات يفترض الماهيّة موضوعة ، و يحمل الوجود عليها ، و هو في الحقيقة من عكس الحمل .\r\nو بذلك يندفع الاشكال المعروف في حمل الوجود على الماهيّة ، من أنّ قاعدة الفرعيّة أعنى أنّ « ثبوت شيء لشيء فرع ثبوت المثبت له » توجب ثبوتا للمثبت له قبل ثبوت الثابت ؛ فثبوت الوجود للماهيّة\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nيتوقف على ثبوت الماهيّة قبله ؛ فإن كان ثبوتها عين ثبوته لها ، لزم تقدّم الشيء على نفسه ؛ و إن كان غيره ، توقف ثبوته لها على ثبوت آخر لها ؛ و هلّم جرّا ، فيتسلسل .\r\nو قد اضطرّ هذا الاشكال بعضهم إلى القول بأنّ القاعدة مخصّصة بثبوت الوجود للماهيّة و بعضهم إلى تبديل الفرعية بالاستلزام ، فقال : « الحق أنّ ثبوت شيء لشيء مستلزم لثبوت المثبت له و لو بهذا الثابت ، و ثبوت الوجود للماهيّة مستلزم لثبوت الماهيّة بنفس هذا الوجود ، فلا اشكال » .\r\nو بعضهم إلى القول بأنّ الوجود لا تحقق له و لا ثبوت في ذهن و لا في خارج ، و للموجود معنى بسيط يعبّر عنه بالفارسية ب « هست » ، و الاشتقاق صوري ؛ فلا ثبوت له حتّى يتوقّف على ثبوت الماهيّة .\r\nو بعضهم إلى القول بأنّ الوجود ليس له إلّا المعنى المطلق ، و هو معنى الوجود العامّ ، و الحصص ، و هو المعنى العامّ مضافا إلى ماهيّة ماهيّة بحيث يكون التقييد داخلا و القيد خارجا ؛ و أمّا الفرد ، و هو مجموع المقيّد و التقييد و القيد ، فليس له ثبوت .\r\nو شيء من هذه الأجوبة « 1 » على فسادها لا يغني طائلا . و الحقّ في الجواب ما تقدّم ، من أنّ القاعدة إنّما تجري في « ثبوت شيء لشيء » لا في « ثبوت الشيء » ، و بعبارة اخرى : مجرى القاعدة هو الهليّة المركّبة ، دون الهليّة البسيطة ، كما في ما نحن فيه .\r\n\r\n\r\n","description":"","footnote":"\r\n( 1 ) و الأبحاث السابقة تكفي مؤونة إبطال هذه الأجوبة ( منه « قده » ) .\r\n","page_name":" 122 ","page_number":122},
  {"content":"\r\n\r\nترجمه و توضيح :\r\n\r\nفصل ششم : ملاكات تخصص وجود\r\nتخصص وجود به وجوه سه‌گانه است :\r\n1 - تخصص حقيقت اصيل و واحد وجود به واسطهء ذات قائم به خود .\r\n2 - تخصص حقيقت وجود به واسطهء خصوصيات مراتب آن حقيقت كه آن خصوصيات خارج از واقعيت مراتب نمىباشند .\r\n3 - تخصص وجود به واسطهء اضافه و نسبت آن به ماهيات كه بالذات با يكديگر اختلاف دارند و به واسطهء عارض شدن وجود بر ماهيات ، پس به خاطر اختلاف ( بالذات ) ماهيات ، وجود هم اختلاف بالعرض پيدا مىكند .\r\nو عارض شدن وجود بر ماهيت و ثابت شدن آن براى ماهيت ، از قبيل عروض مقولى كه در آن ثبوت عارض متوقف بر ثبوت معروض در مرحله قبل از ثبوت عارض است نمىباشد ؛ زيرا حقيقت ثبوت وجود براى ماهيت ، ثبوت ماهيت به واسطهء وجود است ( پس براى ماهيت قبل از ثبوت وجود براى آن ، ثبوتى نيست ) زيرا اين مطلب همان چيزى است كه مقتضاى اصيل بودن وجود و اعتبارى بودن ماهيت است و فقط عقل به خاطر انسى كه با ماهيات دارد ، ماهيت را به عنوان موضوع فرض مىكند و وجود را بر آن حمل مىكند و اين نوع حمل در حقيقت عكس حمل است . ( نه حمل طبيعى ) .\r\nو به اين بيان ، اشكال معروف در مورد حمل وجود بر ماهيت دفع مىگردد .\r\nبيان اشكال اينكه : قاعدهء فرعيت ، يعنى اينكه « ثبوت چيزى براى چيزى فرع ثبوت مثبت له است » ، ايجاب مىكند كه « مثبت له » قبل از ثبوت ثابت ، داراى ثبوت باشد ، پس ثبوت وجود براى ماهيت ، متوقف است بر ثبوت ماهيت قبل از ثبوت وجود براى آن ، پس اگر ثبوت ( قبلى ) ماهيت ، عين ثبوت ( بعدى ) وجود براى آن است ،\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nتقدم شيء بر نفس لازم مىآيد ( تقدم وجود بعدى كه براى ماهيت ثابت گرديده است ) و اگر ثبوت قبلى ماهيت غير از ثبوت بعدى آن به واسطهء وجود است ، قهرا ثبوت آن براى ماهيت متوقف است بر ثبوت ديگرى ( كه قبلا ) براى ماهيت ثابت گرديده است ، و امر اين وجودها و ثبوتها به همين ترتيب امتداد پيدا كرده تسلسل لازم مىآيد .\r\nو اين اشكال برخى از صاحب‌نظران ( فخر رازى ) را ناچار كرده است كه بگويد : « قاعدهء فرعيت در مورد ثبوت وجود براى ماهيت تخصيص خورده است » و برخى ديگر ( محقق دوانى ) را وادار كرده است به اينكه ، قاعدهء فرعيت را به قاعدهء « استلزام » تبديل نموده و گفته است حق اين است كه ثبوت چيزى براى چيز ديگر ، مستلزم ثبوت مثبت له است اگرچه ثبوت مثبت له به واسطهء همين ثبوت باشد ( نه ثبوت قبلى ) و ثبوت وجود براى ماهيت ، مستلزم ثبوت ماهيت است به واسطهء همين وجود ( نه وجود قبلى ) ، پس اشكال تسلسل وارد نخواهد شد .\r\nو ( همين اشكال ) برخى ديگر ( مير صدر دشتكى شيرازى ) را مجبور كرده است به پذيرش اين نظريه ، كه براى وجود هيچ‌گونه ثبوت و تحققى نيست نه در خارج و نه در ذهن ، و كلمه موجود ( كه لفظ مشتق از وجود است ) مفهوم بسيطى است كه در فارسى از آن به كلمه « هست » تعبير مىشود ( بنابراين معناى موجود اين نيست كه « ذات له الوجود . مانند عالم كه گفته مىشود : ذات له العلم ) و اشتقاق لفظ موجود از مادهء وجود ، صورى و ظاهرى است ( نه حقيقى ) ، پس براى وجود ثبوتى نيست تا اينكه ثبوت آن براى ماهيت متوقف باشد بر ثبوت ( قبلى ) ماهيت .\r\nو ( اشكال مزبور ) برخى را ناگزير نموده است به قبول اين گفتار ، كه براى وجود نيست ( مگر دو معنا ، يكى ) معناى مطلق كه همان معناى عام وجود است و ( ديگرى ) حصص وجودى و آن عبارت است از معناى عام وجود آنگاه كه به ماهيت‌هاى مختلف اضافه و نسبت داده شود ، به گونه‌اى كه تقيد به آن ماهيت ، داخل در معناى حصّه باشد ، ولى خود قيد ( ماهيت منتسب اليه ) خارج باشد ، اما فرد وجود كه عبارت است از مجموع مقيّد ( وجود ) و تقييد ( انتساب و اضافه به ماهيت ) و قيد\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n( ماهيت ) ثبوتى براى آن نيست .\r\nو هيچ پاسخى از اين پاسخها با توجه به اشكالاتى كه به آنها متوجه است ( در دفع اشكال مزبور ) فايده‌اى نمىبخشد ، و حق در جواب ، همان‌گونه كه مقدم گرديد ، اين است كه قاعده فرعيت تنها در مورد ثبوت چيزى براى چيزى ( ماهيت ) جارى مىگردد نه در مورد ثبوت ماهيت و به عبارت ديگر : مجراى قاعده فرعيت ، هليّه مركبه است نه هليه بسيطه ، مانند آنچه در بحث كنونى ما است ( ثبوت وجود براى ماهيت ) .\r\nشرح مطالب :\r\nپس از آنكه اثبات شد كه آنچه واقعيت خارجى را تشكيل مىدهد همان وجود و هستى است ( اصالت وجود ) و نيز پس از اثبات اينكه واقعيت هستى داراى يك سنخ و يك حقيقت است ولى در عين حال داراى تفاوتها و تمايزهايى نيز هست .\r\nاكنون اين سؤال مطرح مىشود كه ملاك اين تفاوتها و تمايزها چيست ؟ و به چه ملاكهايى در حقيقت بسيط و واحد هستى ، اين اختصاصها و امتيازها پديد مىآيد ؟\r\nدر متن سه ملاك براى تخصص و تمايز وجودها بيان گرديده است :\r\n1 - هستى مستقل و قائم به ذات : نخستين ملاك تخصص و امتياز ، استقلال و قوام حقيقت وجود به ذات خويش مىباشد ، مقصود از حقيقت وجود در عبارت متن ، حقيقت وجود لا به شرط نيست ، بلكه مقصود عالىترين و برترين مرتبه تشكيك است كه هيچ حدى براى آن متصور نيست غير از يك حدّ ، و آن اينكه « هيچ حدى ندارد » ؛ زيرا اگر مقصود حقيقت وجود به طور لا به شرط باشد ، جامع همه مراتب هستى مىباشد و ديگر به عنوان مرتبه خاصّى بشمار نمىرود . اين مطلبى است كه مصنف علامه خود بر آن تصريح نموده است « 1 » .\r\n\r\n\r\n","description":"","footnote":"\r\n( 1 ) در تعليقه بر اين كلام اسفار « و ليعلم ان تخصص كل وجود اما بنفس حقيقته . . . » چنين آورده‌اند : -\r\n","page_name":" 125 ","page_number":125},
  {"content":"\r\n\r\nصدر المتألهين نيز در مشاعر تصريح نموده است كه اولين ملاك تخصص وجود ، همان هستى واجب ( مستقل و قائم به ذات ) مىباشد « 1 » .\r\n2 - خصوصيات مراتب تشكيكى حقيقت وجود : همان‌گونه كه در بحث گذشته اثبات گرديد ، حقيقت وجود در عين وحدت و يكتايى ، داراى مراتب مختلف كمال و نقص و غنى و فقر و شدت و ضعف است . و نيز بيان گرديد كه خصوصيت‌هاى مراتب ، عين واقعيت آن مراتب است ، يعنى واقعيت وجود در هرمرتبه و خصوصيت آن مرتبه ، دو امر جدا از هم نيستند ، بلكه مانند زمان متقدم و متأخر مىباشند كه واقعيت زمان متقدم و تقدم آن ، و نيز واقعيت زمان متأخر و ويژگى تأخر ، يك چيز هستند ، به گونه‌اى كه اگر ويژگى تقدم را از زمان متقدم سلب نمائيم ، ديگر آن زمان ، تحقق نخواهد داشت ، نه اينكه اصل زمان بودن آن محفوظ است و تنها تقدم از آن سلب گرديده است و همان‌گونه كه خصوصيت هرمرتبه از عدد ، عين واقعيت آن عدد است ، و سلب خصوصيت از آن مرتبه مساوى با سلب واقعيت آن مرتبه مىباشد .\r\nبنابراين هرمرتبه از مراتب تشكيكى وجود ، ويژگى و خصوصيتى دارد كه عين واقعيت و حقيقت آن مرتبه است و به واسطهء آن ويژگى و خصوصيت از مراتب ديگر ممتاز و متخصص مىگردد .\r\nممكن است گفته شود ، ملاك نخست در واقع به ملاك دوم بازمىگردد و مصداقى از آن بشمار مىرود ، زيرا همان‌گونه كه توضيح داده شد . مقصود از حقيقت واحد و قائم به ذات وجود ، همان اعلى مرتبه تشكيك يعنى واجب الوجود است .\r\nجواب اينكه ، اگرچه از اين نظر كه واجب الوجود عالىترين مرتبه تشكيك\r\n\r\n\r\n","description":"","footnote":"\r\n- « المراد بنفس الحقيقة هى الحقيقة المأخوذة به شرط لا التى هى أعلى مراتب التشكيك و ليس لها من الحد الا انها لا حد له و لو كانت مأخوذة لا به شرط جامعت ساير المراتب و لم تكن مرتبة مقابلة لساير المراتب » اسفار ، ج 1 ص 45 .\r\n( 1 ) شرح مشاعر ، ص 139 .\r\n","page_name":" 126 ","page_number":126},
  {"content":"\r\n\r\nاست ، مشمول ملاك دوم خواهد بود ، ولى در عين حالى اين مرتبه از خصوصيتى برخوردار است كه به خاطر آن شايسته است به صورت ملاك جداگانه مطرح گردد ، و آن اينكه تنها اين مرتبه است كه حقيقت وجود صرف مىباشد و هيچ‌گونه حد و خليطى ندارد ، ولى هريك از مراتب ديگر صرف حقيقت وجود نيست ، بلكه حقيقت وجود همراه با نوعى فقدان و عدم مىباشد .\r\nبه عبارت ديگر ، مرتبه وجود واجب در عين اينكه مرتبه به شرط لا ( نسبت به نقائص و فقدانها ) است ، ولى به گونه‌اى لا به شرط نيز مىباشد . و به تعبير على ( عليه السّلام ) با ديگر مراتب « بينونت عزلى » ندارد . بلكه « معيّت قيوميه » با آنها دارد ، ولى ديگر مراتب داراى اين ويژگى نيستند .\r\nحاصل آنكه مرتبه هستى واجب ، خصوصيت مرتبه‌اى آن ، همان « حقيقت صرف » بودن است و اين حقيقت صرف ، واجد همه مراتب هستى امكانى هست و به همين جهت ان را به عنوان مرتبه‌اى مقابل مراتب ديگر بشمار نمىآورند « 1 » .\r\n3 - اضافه و انتساب وجود به ماهيات : ملاك ديگر تخصص وجود ، اضافه و انتساب آن به ماهيات است و از آنجا كه هريك از ماهيات با ماهيات ديگر تمايز بالذات دارد ، وجود هم كه به آنها اضافه و انتساب پيدا مىكند ، تخصص و تمايز پيدا مىكند . بنابراين ، اين نوع تخصص براى وجود ، به اعتبار واقعيت و حقيقت وجود نيست ، بلكه به اعتبار ماهيات است كه عارض بر وجود مىگردند ، و در نتيجه اين تخصص ، تخصص بالذات نيست ، بلكه تخصص بالعرض است .\r\nاكنون اين سؤال مطرح مىشود كه ماهيات هيچ‌گونه اصالتى ندارند و يك رشته قالب‌هاى ذهنى و مفاهيمى هستند كه بيانگر جنبه‌هاى فقدان و نقصان موجودات امكانى هستند ، در اين صورت چگونه مىتوانند ملاك تخصص وجود بشمار آيند ؟ و آيا مقصود از اين تخصص ، تخصص واقعيت عينى وجود است يا تخصص در عالم ذهن و مفهوم ؟ .\r\n\r\n\r\n","description":"","footnote":"\r\n( 1 ) تفصيل اين بحث در مرحله دوازدهم خواهد آمد .\r\n","page_name":" 127 ","page_number":127},
  {"content":"\r\n\r\nعبارتى كه در متن آمده است با قسم دوّم سازگار است ؛ زيرا گفته شده است :\r\n« تخصص الوجود باضافته الى الماهيات المختلفة الذوات و عروضه لها . . . » ، شكى نيست كه عروض وجود بر ماهيات ، در ذهن است نه در خارج « 1 » ، بنابراين ، اين نوع تخصص وجود ، تخصص مفهومى و ذهنى وجود است نه تخصص مصداقى و خارجى آن . در نتيجه ملاك تخصص مصداقى و خارجى وجود دو چيز است :\r\n1 - حقيقت قائم به ذات وجود .\r\n2 - خصوصيات مراتب تشكيكى وجود .\r\nو اين دو ملاك آنگاه همه مصاديق خارجى وجود را شامل مىگردند كه همهء تفاوتهايى كه در واقعيت‌هاى خارجى مشاهده مىگردد ، مربوط به مراتب طولى وجود باشد ، و مثلا تفاوتهايى كه در افراد يك نوع ، مانند افراد نوع انسان و انواع ديگر حيوان وجود دارد ، همگى تفاوتهاى مرتبه‌اى وجود باشند ، ولى اگر گفته شود : كثرت يا تفاوت طولى مراتب وجود اين موارد را شامل نمىگردد ، سؤال مىشود كه ملاك تخصص و تفاوت اين موجودات چيست ؟\r\nاز كلامى كه صدر المتألهين ( رحمه اللّه ) در مشاعر ، در اين خصوص ذكر نموده‌اند به دست مىآيد كه ملاك تخصص در اين موارد ( موجوداتى كه در عرض يكديگرند و ترتب طولى ندارند ) ، عوارض وجودى آنها است ، نامبرده در اين‌باره چنين گفته‌اند : « او بامور لاحقة كافراد الكائنات » : يا تخصص افراد وجود به امورى است كه عارض بر وجود مىگردد مانند افراد موجودات مادى . مقصود از « امور لاحقه » ، همان عوارض فردى هريك از افراد پديده‌هاى مادى است .\r\nلكن در آينده ( مباحث وحدت و كثرت خواهد آمد كه ، يگانه ملاك تشخص ، همان وجود هرپديده است ، و عوارض فردى چيزى جز نشانه‌ها و امارات تشخص نيستند ، بنابراين باز هم ملاك تخصص ، به وجود و مراتب وجودى برمىگردد ، در\r\n\r\n\r\n","description":"","footnote":"\r\n( 1 ) صدر المتألهين ( رحمه اللّه ) خود تصريح نموده‌اند كه مقصود از اين ملاك ، تخصص وجود در اعتبار عقل است نه به اعتبار شئون واقعى وجود . اسفار ، ج 1 ص 46 .\r\n","page_name":" 128 ","page_number":128},
  {"content":"\r\n\r\nنتيجه نبايد مراتب وجود را به مراتب طولى كه ميان آنها رابطهء عليت و معلوليت برقرار است ، منحصر نمائيم ، بلكه اعم از مراتب طولى و مراتب عرضى است و هر موجودى در هرمرتبه‌اى از هستى كه قرار دارد ، جايگاه ويژه‌اى دارد كه ملاك تخصص و تشخص آن مىگردد . و در اين صورت هيچ‌گونه اشكالى بر عبارت متن وارد نخواهد بود ؛ زيرا در متن سه ملاك براى تخصص وجود بيان گرديده است ، كه دو ملاك آن مربوط به تخصص عينى و خارجى وجود است و يك ملاك آن مربوط به تخصص مفهومى و ذهنى وجود مىباشد .\r\n\r\nقاعده فرعيت و اشكال عروض وجود بر ماهيت\r\nاين اشكال در واقع ناظر به سومين ملاك تخصص وجود است و آن اينكه هرگاه عروض وجود بر ماهيت ، موجب تخصص وجود گردد ، در اين صورت با توجه به قاعده « فرعيت » ، اشكالى پيش مىآيد و آن اينكه : قاعده فرعيت اقتضاء دارد كه هرگاه چيزى بر چيز ديگر عارض گردد ، بايد قبل از عروض عارض و ثبوت ثابت ، معروض له و مثبت له ثابت بوده باشد ، در ضرب المثل عربى گفته مىشود « ثبت العرش ثم انقش » و در ضرب المثل فارسى مىگويند « برادريت را ثابت كن سپس ادعاى ارث كن » .\r\nاين تفاهم عرفى ريشه عقلى دارد كه همان مفاد قاعده فرعيت است ، در اين صورت بايستى قبل از عروض وجود بر ماهيت ، معروض ثبوت داشته باشد ، و ثبوت داشتن ماهيت به معناى وجود داشتن آن است ، بنابراين قبل از عروض و ثبوت وجود براى ماهيت ، ماهيت ثبوت و وجود دارد . اين ثبوت و وجود قبلى از دو حال بيرون نيست :\r\n1 - مستند به وجودى است كه عارض بر ماهيت مىشود .\r\n2 - مستند به ثبوت و وجود ديگرى است .\r\nدر صورت اوّل ، تقدم شىء ( وجود و ثبوت ماهيت كه معروض وجود است ) بر\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنفس ( وجود عارض ) لازم مىآيد ؛ زيرا فرض اين است كه ثبوت و وجود معروض ، همان وجود و ثبوت عارض است و تقدم شيى بر نفس دور و محال است .\r\nدر صورت دوّم ، نقل كلام در آن وجود ديگر كه ثبوت ماهيت معروض مستند به آن است مىشود ؛ زيرا ثبوت و عروض آن بر ماهيت ، فرع ثبوت قبلى ماهيت است ، و آنچه در رابطه با عروض وجود نخست بر ماهيت بيان گرديد ، در اين صورت نيز وارد مىگردد ، و اين سخن به جايى ختم نمىگردد ، يعنى ثبوت و عروض وجود براى ماهيت مستلزم ثبوت‌ها و وجودهاى غير متناهى است و محال بودن آن بديهى و واضح است .\r\nحاصل اشكال اين است كه ، ما نمىتوانيم قضيه‌اى به نام « الماهية موجودة » داشته باشيم ؛ زيرا محمول در اين قضيه وجود و موضوع ماهيت است ، و در مورد موضوع بيش از سه فرض متصور نيست :\r\n1 - ماهيت من حيث هى مقصود است ، اين فرض باطل است ؛ زيرا ماهيت من حيث هى ، نه موجود است و نه معدوم .\r\n2 - ماهيت معدوم مقصود است ، اين فرض هم باطل است ؛ زيرا وجود ، نقيض عدم است و هيچگاه نقيض بر نقيض خود حمل نمىشود .\r\n3 - ماهيت موجود مقصود است ، اين فرض همان است كه قاعده فرعيت آن را اقتضاء دارد و اشكال مذكور متوجه آن مىگردد ؛ زيرا وجودى كه براى ماهيت ثابت است ، آيا عين وجودى است كه محمول است ؟ ( اين دور است ) و يا وجود ديگرى است ؟ در مورد ثبوت آن وجود ديگر براى ماهيت ، بار ديگر همه فرضها و احتمالات گذشته تكرار مىگردد و اين مستلزم تسلسل مىباشد .\r\nپاسخ اشكال : قضيهء « الماهية موجودة » ، در حقيقت عكس حمل است ، و واقع قضيه اين است كه ، « الوجود يعرض له ماهية » بنابراين مقصود از قضيهء مذكور اين است كه ماهيت در پرتو وجود ثبوت پيدا مىكند ، نه اينكه ماهيت ثابت موجود مىگردد ؛ زيرا اين چيزى است كه نظريه اصالت وجود و اعتبارى بودن ماهيت\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nآن را اقتضاء دارد ، پس ماهيت منهاى وجود ، نه در ذهن و نه در خارج هيچگونه ثبوتى ندارد ، ثبوت آن ، همان ثبوت وجود است ، و ماهيت بيانگر محدوديت وجود مىباشد .\r\nپس وقتى مىگوئيم انسان موجود است ، مقصود اين است كه مرتبه و مصداقى از وجود امكانى از علت و آفريدگار صادر گرديده ، كه داراى محدوديت وجودى خاصى است و ماهيت انسان بيانگر اين محدوديت مىباشد ، پس ثبوت انسانيت همان ثبوت وجود امكانى خاص است نه چيز ديگر .\r\nهمان‌گونه كه در مقدمه كتاب يادآورى گرديد در اين‌گونه موارد بايد قضيه حمليه مرددة المحمول به كار رود و گفته شود الوجود الامكانى انسان او غيره ، كه وجود ، موضوع و ماهيت ، محمول خواهد بود . لكن أنس ذهن به ماهيات ، سبب مىشود كه قضيه به صورت معكوس تشكيل گردد ، و ماهيت ، موضوع و وجود محمول قرار گيرد ، و در اين صورت ، گمان مىرود كه اين قضيه از مصاديق قاعده فرعيت بوده و اشكال ياد شده خودنمايى مىكند .\r\nپاسخهاى ديگر از اشكال : پاسخ ياد شده ، پاسخى است كه صدر المتألهين از اشكال داده است . و پاسخ صحيح از اشكال همان است ، ولى قبل از او ديگران نيز پاسخهايى به اشكال ياد شده داده‌اند كه هيچ‌يك از آنها تمام نيست :\r\n1 - تخصيص قاعده فرعيت : فخر رازى در پاسخ اشكال گفته است ، قاعده فرعيت را در مورد حمل وجود بر ماهيت تخصيص مىزنيم ( معروف است كه ما من عام الا و قد خص ) .\r\nنادرستى اين پاسخ روشن است ؛ زيرا قواعد عقلى تخصيص‌پذير نيستند ، تخصيص مربوط به علوم اعتبارى است كه بر مبناى ملاكات عقلائى و غير آن استوار است ، اين‌جا است كه نخست قانون را به صورت عام وضع مىكنند آنگاه مواردى را تخصيص مىزنند ، ولى در علوم حقيقى و به ويژه در علوم عقلانى كه قواعد آن بر مبناى ملاكات عقلى استوار است ، تخصيص معنا ندارد . هرممكن الوجودى در هستى خود نياز به علت\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدارد . اين يك قانون عقلى است ، ديگر نمىتوان آن را تخصيص زد ، اگر صحيح است ( كه هست ) ، كلى است و اگر صحيح نيست هم كلى است .\r\n2 - استلزام به جاى فرعيت : محقق دوانى در پاسخ اشكال ، قاعده فرعيت را نفى كرده و گفته است قاعدهء عقلى كه در باب حمل وجود دارد . قاعده « استلزام » است نه قاعدهء « فرعيت » . و در قاعدهء استلزام ، آنچه لازم است اين است كه در ظرف ثبوت محمول ، موضوع هم داراى ثبوت باشد ، اعم از اين‌كه موضوع قبلا ثابت باشد و به ثبوت ديگرى ثابت باشد ، و يا آنكه به واسطه همين ثبوت ( ثبوت محمول ) داراى ثبوت گردد .\r\nاشكال اين پاسخ اين است كه ، در مواردى كه « ثبوت شيء لشيء » باشد ، قاعدهء استلزام كافى نيست . بلكه موضوع بايد داراى ثبوتى غير از ثبوت محمول ( وجود ) باشد ، و اگر مقصود وى اين است كه در مثال « الماهية موجودة » ، اين خصوصيت وجود دارد كه قاعدهء فرعيت جارى نيست ، سخن درستى است ، ولى نه به اين معنى كه « ثبوت شيء لشيء » هست ، ولى قاعدهء فرعيت جارى نيست ، بلكه به خاطر اين‌كه « ثبوت شيء » است نه « ثبوت شيء لشيء » .\r\nلازم به يادآورى است كه در فصل چهارم از مرحلهء ( 8 ) وجه نادرستى اين دو پاسخ بيان گرديده است .\r\n3 - وجود هيچگونه ثبوتى ندارد : سيد مدقق مير صدر دشتكى شيرازى ، از طرفداران جدى اصالت ماهيت است ، وى بر مبناى خود اشكال را خوب پاسخ داده است ، و آن اينكه اشكال در صورتى وارد است كه وجود داراى ثبوت باشد ، اينجا است كه گفته مىشود : ثبوت وجود براى ماهيت ، فرع ثبوت ماهيت است ، ولى از آنجا كه وجود هيچگونه ثبوتى ندارد ، و اصالت از آن ماهيت است ، ديگر مجالى براى اشكال مذكور باقى نمىماند .\r\nآنگاه در پاسخ اين اشكال كه كلمه « موجود » مشتق است ، و مشتق مركب از ذات و مبدء اشتقاق است ، در اين صورت معناى موجود اين است : ذاتى كه وجود\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدارد ، و اين همان ثبوت وجود براى ماهيت است ، مىگويد : ما قبول نداريم كه مشتق حتما بايد مركب باشد « 1 » ، و اصولا اشتقاق در اين جا ( كلمه موجود ) حقيقى نيست ، بلكه صورت اشتقاق را دارد نه واقعيت آن را .\r\nهمان‌گونه كه اشاره گرديد ، اين پاسخ بر مبناى اصالت ماهيت صحيح است و روح جواب با پاسخ صدر المتألهين يك چيز است ، تنها فرق آن دو ، در اين است كه صدر المتألهين وجود را اصيل مىداند ، و براى ماهيت ثبوت قائل نيست ( مگر ثبوت مجازى ) و صدر الدين دشتكى براى وجود ثبوتى قائل نيست ، مگر ثبوت مفهومى و مجازى « 2 » .\r\n4 - وجود افراد عينى ندارد : گروهى از متكلمان در پاسخ اشكال گفته‌اند ، آنچه براى وجود ثبوت و تحقق دارد دو چيز است :\r\n1 - معناى مطلق و عام وجود .\r\n2 - حصص « 3 » يعنى معنى و مفهوم مقيد وجود ، كه از اضافه آن به ماهيت پديد مىآيد .\r\nو اين هردو ثبوت ، ثبوت مفهومى و ذهنى است نه ثبوت خارجى ، ثبوت خارجى مربوط به افراد است ، كه ، مركب از مجموع مقيد ( وجود ) و قيد ( انسان يا ماهيات ديگر ) و تقيّد ( نسبت مقيد به قيد ) مىباشد و براى وجود چنين چيزى تحقق ندارد .\r\nاين پاسخ علاوه بر اين‌كه خود مطلب نادرستى است ، بيگانه از اشكال است ؛ زيرا اشكال مربوط به ثبوت خارجى وجود نيست ، بلكه مربوط به عالم ذهن است ، و همان‌گونه كه يادآور شديم ، روح اشكال اين است كه قضيهء « الماهية\r\n\r\n\r\n","description":"","footnote":"\r\n( 1 ) مير سيد شريف نيز قائل به بساطت مشتقات است ، به اسفار ، ج 1 ، ص 41 و شرح مشاعر ص 117 رجوع شود . استاد شهيد مطهرى ( رحمه اللّه ) بررسى جامعى درباره مفهوم مشتق نموده‌اند به شرح مبسوط منظومه ج 2 ، ص 208 رجوع شود .\r\n( 2 ) اسفار ، ج 1 ، ص 44 تعليقه حكيم سبزوارى .\r\n( 3 ) « و الحصة الكلى مقيدا يجى - تقيد جزء و قيد خارجى » ، شرح منظومه بحث وحدت و كثرت وجود .\r\n","page_name":" 133 ","page_number":133},
  {"content":"\r\n\r\nموجودة » قضيهء صحيحى نيست ، خواه كسى معتقد باشد كه وجود تحقق خارجى دارد يا مفهومى است اعتبارى .\r\nصدر المتألهين در اين‌باره مىگويد : « و فيه ان منشاء الاشكال هو اتصاف الماهية بالوجود سواء كانت له افراد عينية او لم يكن له الا الحصص » « 1 » .\r\n* * *\r\n\r\n\r\n","description":"","footnote":"\r\n( 1 ) اسفار ، ج 1 ، ص 43 .\r\n","page_name":" 134 ","page_number":134},
  {"content":"\r\n\r\nالفصل السابع في أحكام الوجود السلبية\r\nمنها : أنّ الوجود لا غير له ؛ و ذلك لأنّ انحصار الأصالة في حقيقته يستلزم بطلان كلّ ما يفرض غيرا له أجنبيّا عنه ، بطلانا ذاتيّا .\r\nو منها : أنّه لا ثاني له ؛ لأنّ أصالة حقيقته الواحدة ، و بطلان كلّ ما يفرض غيرا له ، ينفي عنه كلّ خليط داخل فيه أو منضمّ إليه ، فهو صرف في نفسه ؛ و صرف الشيء لا يتثنى و لا يتكرّر ، فكلّ ما فرض له ثانيا عاد أوّلا ، و إلّا امتاز عنه بشيء غيره داخل فيه أو خارج عنه ، و المفروض انتفاؤه ؛ هذا خلف .\r\nو منها : أنّه ليس جوهرا و لا عرضا ؛ أمّا أنّه ليس جوهرا ، فلأنّ الجوهر ماهيّة إذا وجدت في الخارج وجدت لا في الموضوع ، و الوجود ليس من سنخ الماهيّة و أمّا أنّه ليس بعرض ، فلأنّ العرض متقوّم الوجود بالموضوع ، و الوجود متقوّم بنفس ذاته ، و كلّ شيء متقوّم به .\r\nو منها : أنّه ليس جزءا لشيء ؛ لأنّ الجزء الآخر المفروض غيره ، و الوجود لا غير له .\r\nو ما قيل : « إنّ كلّ ممكن زوج تركيبيّ من ماهيّة و وجود » ، فاعتبار عقليّ ناظر إلى الملازمة بين الوجود الامكانيّ و الماهيّة ، لا أنّه تركيب من\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nجزئين أصيلين .\r\nو منها : أنّه لا جزء له ؛ لأنّ الجزء إمّا جزء عقليّ ، كالجنس و الفصل ؛ و إمّا جزء خارجيّ ، كالمادّة و الصورة ؛ و إمّا جزء مقداريّ ، كأجزاء الخط و السطح و الجسم التعليميّ ؛ و ليس للوجود شيء من هذه الأجزاء .\r\nأمّا الجزء العقليّ ، فلأنّه لو كان للوجود جنس و فصل ، فجنسه إمّا الوجود ، فيكون فصله المقسّم مقوّما ؛ لأنّ الفصل بالنسبة إلى الجنس يفيد تحصّل ذاته لا أصل ذاته ، و تحصّل الوجود هو ذاته ، « هذا خلف » ؛ و إمّا غير الوجود ، و لا غير للوجود .\r\nو أمّا الجزء الخارجيّ ، و هو المادّة و الصورة ، فلأنّ المادّة و الصورة هما الجنس و الفصل مأخوذين به شرط لا ، فانتفاء الجنس و الفصل يوجب انتفائهما .\r\nو أمّا الجزء المقداري ، فلأنّ المقدار من عوارض الجسم ، و الجسم مركّب من المادّة و الصورة ، و إذ لا مادّة و لا صورة للوجود فلا جسم له ، و إذ لا جسم له فلا مقدار له .\r\nو ممّا تقدّم يظهر أنّه ليس نوعا ، لأنّ تحصّل النوع بالتشخّص الفرديّ ، و الوجود متحصّل بنفس ذاته .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nترجمه و توضيح :\r\n\r\nفصل هفتم : احكام سلبى وجود\r\n1 - يكى از اين احكام سلبى اين است كه براى وجود ، « غير » نيست ، و آن به جهت اين است كه منحصر بودن اصالت در حقيقت وجود ، مستلزم بطلان ذاتى « 1 » هرچيزى است كه به عنوان غير و بيگانه براى وجود فرض شود .\r\n2 - و از احكام سلبى وجود اين است كه براى وجود ، ثانى و دوم نيست ، زيرا اصيل بودن حقيقت يكتاى وجود ، و باطل بودن هرچيزى كه به عنوان غير براى وجود فرض شود ، هرنوع خليط و جزء داخل در حقيقت وجود و يا منضم به وجود را از آن نفى مىكند ، پس وجود ، در ذات خود صرف و خالص است ( هيچ خليط و ضميمه‌اى ندارد ) و صرف و خالص هرچيز تثنيه‌بردار و تكرارپذير نيست ، پس هر چه به عنوان دومى براى وجود فرض شود به همان اوّل برمىگردد ، و گرنه بايستى دوّمى از اوّلى به واسطهء امر ديگرى كه داخل يا خارج وجود است ، ممتاز گردد و فرض اين است كه چنين امرى منتفى است ، پس دوّم داشتن وجود ، خلاف فرض است .\r\n3 - و از احكام سلبى وجود اين است كه وجود نه جوهر است و نه عرض .\r\nاما اينكه جوهر نيست براى اينكه جوهر ماهيتى است كه هرگاه در خارج موجود گردد ، بدون موضوع موجود مىشود و وجود از سنخ ماهيت نيست .\r\nو اما اينكه وجود عرض نيست ، براى اينكه عرض در وجود خود قائم به\r\n\r\n\r\n","description":"","footnote":"\r\n( 1 ) مقصود از بطلان ذاتى نفى منشاء اثر بودن چيزى غير از وجود است و با توجه به اصالت وجود هر چيز ديگرى باطل الذات خواهد بود ، بنابراين ثبوت ماهيت كه بواسطهء وجود است نه بالذات و بالعرض است نه بالحقيقه ، به عنوان « غير » براى وجود بشمار نمىرود . البته مقصود غير به لحاظ واقعيت و داراى اثر بودن است نه به لحاظ مفهوم و ذهن .\r\n","page_name":" 137 ","page_number":137},
  {"content":"\r\n\r\nموضوع است و وجود متقوم به ذات خود مىباشد و هرچيزى متقوم به وجود است .\r\n( علاوهء بر اين ، عرض از سنخ ماهيت است و وجود از سنخ ماهيت نيست ) .\r\n4 - و از احكام سلبى وجود اين است كه وجود ، « جزء » براى چيز ديگر نخواهد بود ، زيرا ( در اين صورت آن چيز ، جزء ديگرى هم دارد ) و آن جزء مفروض ، غير از وجود است و ( همان‌گونه كه قبلا بيان گرديد ) براى وجود غيرى نيست .\r\nو آنچه گفته شده است كه : هر ممكنى زوج تركيبى از ماهيت و وجود است ( و در نتيجه ، وجود به منزله يك جزء براى موجود امكانى بشمار آمده است ، اين سخن اشاره به ) نوعى اعتبار عقلى است كه ناظر به ملازمه ميان وجود امكانى و ماهيت است ( زيرا هرموجود امكانى داراى محدوديتى است كه از آن به ماهيت يا چيستى آن موجود تعبير مىشود ) نه اينكه واقعا موجود امكانى مركب از دو جزء اصيل و واقعى است .\r\n5 - و از احكام سلبى وجود اين است كه براى وجود ، « جزء » ، متصور نيست .\r\nزيرا « جزء » ( بر سه قسم است ) : يا جزء عقلى است مانند جنس و فصل ، و يا جزء خارجى است مانند مادّه و صورت و يا جزء مقدارى است مانند اجزاء خط و اجزاء سطح و اجزاء جسم تعليمى ( حجم ) و براى وجود ، هيچ‌يك از اين اجزاء متصور نيست :\r\nاما جزء عقلى ، زيرا اگر براى وجود ، جنس و فصل باشد ، جنس آن ، يا « وجود » است ، و در اين صورت فصل مقسّم وجود ، فصل مقوّم خواهد بود ، زيرا فصل نسبت به جنس ، تحصل ذات آن را افاده مىكند نه اصل ذات و ماهيت آن را ، و تحصّل ( ذات ) وجود ، همان ( افاده و تحقق ) ذات وجود است . و اين‌كه ( فصل وجود مفيد و مقوم اصل ذات آن باشد ) بر خلاف فرض است ، زيرا فرض اين است كه فصل وجود ، مقسّم آن است نه مقوّم آن .\r\nو يا اينكه جنس وجود ، چيز ديگرى « غير از وجود » است ، و براى وجود غير ، نيست .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nو اما جزء خارجى : كه ماده و صورت است ( براى وجود نيست ) ؛ زيرا ماده و صورت همان جنس و فصل هستند « 1 » كه مأخوذ و ملحوظ به شرط لا مىباشند ، پس انتفاء جنس و فصل موجب انتفاء ماده و صورت مىباشد .\r\nو اما جزء مقدارى ( براى وجود نيست ) ؛ زيرا كه مقدار از عوارض جسم است و جسم مركب از ماده و صورت است « 2 » و چون براى وجود ماده و صورت نيست ، پس جسميت هم براى ( حقيقت ) وجود نيست و چون جسميت براى وجود نيست ، پس داراى مقدار هم نيست .\r\nو از آنچه گذشت ، ظاهر مىگردد كه وجود ، نوع هم نيست زيرا تحصل نوع به تشخص فردى است و حال آنكه وجود به نفس ذات خود متحصل است .\r\nشرح مطالب :\r\nاحكامى كه در فصلهاى قبل دربارهء وجود بيان گرديد ، همگى احكام ايجابى بودند ، كه برخى مربوط به مفهوم وجود بود مانند فصلهاى : ( 1 ) ، ( 2 ) و ( 3 ) ، و برخى دربارهء واقعيت عينى وجود بود مانند فصلهاى : ( 4 ) و ( 5 ) و فصل ششم از يك جهت ناظر به واقعيت عينى وجود بود ( ملاك اوّل و دوّم تخصص وجود ) و از جهت ديگر ناظر به مفهوم ذهنى وجود ( ملاك سوّم تخصص وجود ) .\r\nاينك در اين فصل برخى از احكام سلبى وجود مورد بحث قرار مىگيرد و آنچه در متن آمده است پنج حكم سلبى است و همگى مربوط به وجود عينى و خارجى مىباشند نه مفهوم آن .\r\n\r\n1 - وجود ، غير ندارد .\r\n\r\n\r\n","description":"","footnote":"\r\n( 1 ) در اين‌باره در مرحله پنجم ، فصل ( 4 ) به تفصيل بحث خواهد شد .\r\n( 2 ) در اين‌باره در مرحلهء ششم فصل ( 4 ) بحث خواهد شد .\r\n","page_name":" 139 ","page_number":139},
  {"content":"\r\n\r\nمقصود اين است كه در عالم هستى و دار تحقق و واقعيت ، غير از حقيقت وجود چيز ديگرى نيست كه جداى از وجود داراى آثار واقعى باشد ، زيرا آنچه مىتوان به عنوان غير براى وجود بشمار آورد يكى « عدم » است و ديگرى « ماهيت » ، شكى نيست كه عدم نقطهء مقابل واقعيت و آثار واقعى وجودى است ، و نمىتوان آن را غيرى كه داراى آثار واقعى و وجودى است قلمداد كرد ، و ماهيت نيز چنان كه در فصل چهارم بيان گرديد مفهومى است اعتبارى كه منهاى وجود هيچ واقعيتى ندارد ، بنابراين حقيقت وجود غير ندارد . و اين مطلبى است كه با توجه به اصل « اصالت وجود » بديهى و واضح است .\r\n\r\n2 - وجود ، ثانى و دوّم ندارد .\r\nمطلب قبل اين بود كه غير از وجود در عالم واقعيت و هستى ، چيز ديگرى نيست ، اكنون بحث اين است كه واقعيت و حقيقت هستى ، دوّم و ثانى ندارد . به گونه‌اى كه دو تا حقيقت وجود باشند كه هردو در اصل حقيقت وجود مشترك بوده و هريك از آن دو ، به خاطر دارا بودن واقعيتى غير از حقيقت وجود از ديگرى ممتاز گردد ، چنين مطلبى باطل است ، زيرا قبلا روشن گرديد كه وجود ، غير ندارد ، در اين صورت نمىتوان دو حقيقت وجود فرض كرد كه هركدام داراى ما به الامتياز واقعى باشد . زيرا ما به الامتياز داشتن فرع اين است كه چيزى غير از حقيقت وجود ، تحقق داشته باشد ولى وجود ، غير ندارد پس ما به الامتيازى غير از وجود تحقق ندارد و در نتيجه دوّم و ثانى براى آن متصور نيست .\r\nبنابراين ، اين حكم سلبى نتيجه دو اصل اصالت وجود ، و وحدت حقيقت وجود است ، هرگاه غير از وجود ، چيزى اصالت ندارد و نمىتواند منشأ آثار واقعى باشد ، و نيز وجود يك حقيقت بيش ندارد ، در اين صورت فرض ثانى داشتن حقيقت وجود ، فرضى بىپايه و نادرست است . و به تعبير حكيم سبزوارى دوئيت و كثرت براى يك حقيقت آنگاه متصور است كه واقعيتى غير از آن ، با آن آميخته يا ضميمه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nگردد ، و اين در صورتى است كه براى آن حقيقت غيرى در كار باشد ، و چون براى حقيقت وجود ، غير نيست پس آميخته شدن يا ضميمه شدن چيز ديگرى با آن متصور نيست ، پس دوئيت و كثرت هم در آن راه ندارد .\r\n و ما له تكثّر قد حصلا * ففيه ما سواه قد تخلّلا\r\nانّ الوجود ماله من ثانى * ليس قرى وراء عبّادان « 1 » \r\nدر متن ، به قاعدهء معروف « صرف الشيء لا يتثنى و لا يتكرر » استناد شده است ، و هرگاه صرف ، وصف حقيقت وجود باشد ، و با توجه به اينكه حقيقت وجود صرف كه هيچگونه حدّ عدمى در آن راه نداشته باشد منحصر در ذات واجب الوجود تعالى است ، استدلال مزبور بيانگر وحدت واجب الوجود است كه در مرحلهء دوازدهم توضيح اين دليل خواهد آمد .\r\nولى چنين به نظر مىرسد كه بحث كنونى ما ، اعمّ از واجب الوجود و ممكن الوجود است ، موضوع بحث اصل حقيقت هستى است نه صرف حقيقت هستى ، و دليل بر اين‌كه حقيقت وجود ثانى ندارد يكى اين است كه وجود ، غير ندارد ، و ديگرى اين است كه حقيقت وجود واحد است ، دو حقيقت وجود در كار نيست تا براى حقيقت وجود ، دوّم و ثانى فرض شود .\r\n\r\n3 - وجود ، جوهر و عرض نيست .\r\nهمان‌گونه كه اشاره شد اين احكام سلبى وجود ، مربوط به اصل حقيقت وجود است ، نه مرتبه خاص از آن ، در حقيقت هستى ، جوهريت و عرضيت راه ندارد .\r\nزيرا جوهر و عرض وصف ماهيات هستند . و ماهيت امرى است ذهنى و به مرتبه‌اى از وجود اختصاص دارد ، و حكم حقيقت وجود به طور مطلق نمىباشد .\r\nبا اين بيان ، پاسخ اشكالى كه در ذهن برخى خودنمايى مىكند ، روشن\r\n\r\n\r\n","description":"","footnote":"\r\n( 1 ) شرح منظومه ، مقصد 6 ، فريدهء 1 .\r\n","page_name":" 141 ","page_number":141},
  {"content":"\r\n\r\nگرديد ، و آن اشكال « 1 » ، اين‌كه چگونه مىگوئيد وجود جوهر و عرض نيست ؟ با آنكه انسان مثلا جوهر است و علم و قدرت او عرض ( كيف ) است ، و همين‌گونه است ساير موجودات امكانى كه برخى جوهر و برخى عرض مىباشند ؟\r\nپاسخ اين است كه ما دربارهء هستى به طور مطلق بحث مىكنيم ، و اين احكام سلبى مربوط به هستى مطلق و لا به شرط است ، نه هستى به شرط لا ( واجب الوجود ) و نه هستى به شرط شيء ( هستى امكانى ) ، و هستى در اين لحاظ نه جوهر است و نه عرض ، زيرا كه در اين لحاظ ماهيت ندارد . ماهيت مربوط به مرتبهء خاصى از وجود است ، نه هستى به طور مطلق و لا به شرط .\r\nاز اين بيان ، معلوم مىشود ، دليلى كه براى سلب عرض از وجود اقامه شده است ، دليل ديگرى غير از اينكه : وجود ماهيت ندارد پس جوهر و عرض هم نيست ، نمىباشد ، زيرا اگر مقصود ، هستى به طور مطلق و لا به شرط نباشد ، در اين صورت عرض كه قائم به موضوع است وجود خاص و به شرط لا و به عبارت ديگر مرتبه‌اى خاص از وجود است كه قائم به موضوع است ؛ زيرا مفهوم عرض عنوان عام است براى نه مقوله كه همگى در وجود خارجى خود قائم به موضوع هستند ، پس دليل صحيح همان است كه بيان گرديد . كه جوهر و عرض وصف ماهيت است ، و ماهيت حكم مرتبه‌اى از وجود ( وجود به شرط شيء ) است ، نه حكم اصل حقيقت وجود ( وجود مطلق يا مطلق وجود ) .\r\n\r\n4 - وجود جزء واقعيتى نيست .\r\nاين حكم هم با توجه به اينكه براى وجود ، غير نيست كاملا روشن است ، زيرا در صورتى مىتوان وجود را به عنوان جزء واقعيت ديگرى بشمار آورد كه غير\r\n\r\n\r\n","description":"","footnote":"\r\n( 1 ) اين اشكال در برخى از دوره‌هاى تدريس بداية الحكمه از طرف بعضى شركت‌كنندگان در درس مطرح گرديد و به گونه مذكور در شرح پاسخ داده شد ، و بعد از مراجعه به شرح منظومه فيلسوف شهيد مطهرى ، عين اين سئوال و جواب مشاهده گرديد . علاقمندان مىتوانند به شرح مبسوط منظومه ، ج 2 ، ص 140 - 139 مراجعه نمايند .\r\n","page_name":" 142 ","page_number":142},
  {"content":"\r\n\r\nاز واقعيت وجود ، واقعيت ديگرى هم تحقق داشته باشد ، و آن واقعيت از دو چيز تشكيل شده باشد ، كه يك جزء آن ، وجود است ولى قبلا ثابت گرديد كه وجود ، غير ندارد .\r\n\r\n5 - وجود ، جزء ندارد .\r\nحقيقت وجود كه اصيل و واحد است ، بسيط هم مىباشد ، يعنى مركب از اجزاء نيست ، نه اجزاء عقلى دارد و نه اجزاء خارجى و مقدارى ، مقصود از اجزاء عقلى ، جنس و فصل است و مقصود از اجزاء خارجى ماده و صورت كه واقعيت جسم از آن دو تشكيل شده است . ( بنابر نظريه فلاسفه مشاء ) و مقصود از اجزاء مقدارى ، اجزاء تشكيل‌دهندهء كم است ، مانند اجزاء خط ، و اجزاء سطح - و اجزاء حجم ( جسم تعليمى ) .\r\nدليل بر اينكه وجود ( هستى مطلق ) جنس و فصل ندارد : اين است كه در اين صورت وجود يك نوع مركب از جنس و فصل خواهد بود ( مانند ماهيت انسان كه مركب از حيوان و ناطق است ) و با توجه به اين‌كه وجود ، غير ندارد ، پس فصل و جنس او هم بايد از سنخ وجود باشد .\r\nو از طرفى در بحثهاى منطق ثابت شده است كه فصل نسبت به نوع و جنس دو حكم متفاوت دارد . زيرا نسبت به نوع ، مقوم ذات و حقيقت آن است و نسبت به جنس ، محصّل آن است يعنى جنس از نظر ماهيت و حقيقت ذات خود نياز به فصل ندارد ، زيرا مثلا حيوان كه جنس انسان است از نظر ذات و ماهيت ، تقرر و تقوم يافته و هيچ‌گونه ابهامى ندارد ، زيرا آنچه ذات و ماهيت حيوان را تشكيل مىدهد ، جنس و فصل آن است كه عبارت است از « جسم نام حساس متحرك بالارادة » . و به تعبير حكيم سبزوارى :\r\n إبهام جنس حسب الكون خذا * اذ امره الدائر بين ذا و ذا \r\nيعنى ابهامى كه جنس دارد ، مربوط به ذات و ماهيت آن نيست ، بلكه مربوط\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبه كون و تحصل آن است ، زيرا امر جنس از نظر تحقق و تحصل مردّد بين انواع مختلف است ، و اين ابهام را فصل بر طرف مىكند ، ناطق كه به حيوان ضميمه شد ، نوع انسان تحقق مىيابد ، و ابهام جنس از اين جهت بر طرف مىشود .\r\nپس فصل نسبت به جنس ، محصّل و مقسّم است نه مقوّم ، ولى نسبت به ماهيت نوع ، مقوّم است نه مقسّم . « ناطق » حيوان را تحصّل و تحقق مىدهد و آن را به انسان و غير انسان تقسيم مىكند ، ولى نسبت به انسان مقوم ذات و ماهيت آن است .\r\nاكنون مىگوئيم فرض اين‌كه « ناطق » هم مقوّم ذات « انسان » باشد و هم محصّل و مقسّم آن محال است ؛ زيرا مقسّم بودن فصل براى نوع فرع تقوم ذاتى داشتن آن است ، ( فصل مقسّم ، ماهيتى را كه تقوم ذاتى دارد ، تقسيم مىكند و تحصل مىبخشد ) و حال آنكه ناطق مقوّم ذات انسان است ، يعنى ذات انسان بدون ناطق تقوم ندارد . و اين اجتماع نقيضين است ، ذات انسان هم تقوم دارد . ( زيرا ناطق مقسّم و محصّل آن است ) و هم تقوم ندارد . ( زيرا ناطق مقوّم آن است ) .\r\nاين اشكال در مورد وجود و فرض جنس و فصل براى آن وارد مىشود ، زيرا وجود ( طبق اين فرض ) ، نوعى است مركب از جنس و فصل ، و فصل و جنس ، آن هم از سنخ و حقيقت وجود است ، در نتيجه فصل وجود هم مقوم آن است و هم مقسّم آن ، زيرا فرض اين است كه نوع و جنس چيزى غير از حقيقت وجود نيست . بنابر اين فصل در عين اينكه براى وجود ( به لحاظ اينكه وجود نوع است ) مقوم است ، مقسّم هم مىباشد . ( به لحاظ اينكه وجود جنس است ) و مقوم بودن و مقسم بودن يك فصل براى يك حقيقت ، مستلزم اجتماع نقيضين است .\r\nپس حقيقت وجود ، اجزاء عقلى ( جنس و فصل ) ندارد . و در مرحلهء پنجم ثابت خواهد شد كه ماده و صورت همان جنس و فصل هستند و تفاوت آنها به « به شرط لا » و « لا به شرط » است . جنس ، مادهء لا به شرط است و مادّه همان جنس به شرط لا ، و فصل ، صورت لا به شرط است و صورت همان فصل به شرط لا ، بنابراين همان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nگونه كه وجود اجزاء عقلى ندارد . اجزاء خارجى ( ماده و صورت ) هم ندارد .\r\nو مقدار و كميت نيز از عوارض جسم است و جسم هم مركب از ماده و صورت است ، بنابراين هرگاه حقيقت وجود مركب از ماده و صورت نيست ، قهرا جسم هم نخواهد بود و طبعا كميت و مقدار هم ندارد و در نتيجه ، اجزاء مقدارى هم نخواهد داشت .\r\nباز هم يادآور مىشويم كه مقصود مرتبه‌اى از وجود ( مثلا وجود مادى ) نيست تا اشكال شود كه موجودات مادى داراى مقدار و اجزاء مقدارى هستند ، و جسم مركب از ماده و صورت است ، بلكه مقصود ، حقيقت وجود به طور مطلق و لا به شرط است ، همان كه در بحث اصالت وجود ، اصالت آن و در بحث وحدت حقيقت وجود ، وحدت تشكيكى آن اثبات گرديد .\r\nاز اين‌جا معلوم شد كه وجود نوع هم نيست ، زيرا نوع يعنى ماهيت مركب از اجزاء ، و وجود ماهيت نيست و مركب از اجزاء نمىباشد .\r\n* * *\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\nالفصل الثامن في معنى نفس الأمر\r\nقد ظهر ممّا تقدّم أنّ لحقيقة الوجود ثبوتا و تحقّقا بنفسه ، بل الوجود عين الثبوت و التحقق ؛ و أنّ للماهيّات - و هي التي تقال في جواب ما هو و توجد تارة بوجود خارجي فتظهر آثارها و تارة بوجود ذهنيّ فلا تترتب عليها الآثار - ثبوتا و تحققا بالوجود ، لا بنفس ذاتها ، و إن كانا متحدين في الخارج ؛ و أنّ المفاهيم الاعتباريّة العقليّة - و هي التي لم تنتزع من الخارج ، و إنّما اعتبرها العقل بنوع من التعمّل لضرورة تضطرّه إلى ذلك ؛ كمفاهيم الوجود و الوحدة و العليّة و نحو ذلك - أيضا لها نحو ثبوت بثبوت مصاديقها المحكيّة بها ، و إن لم تكن هذه المفاهيم مأخوذة في مصاديقها أخذ الماهيّة في أفرادها و في حدود مصاديقها .\r\nو هذا الثبوت العام ، الشامل لثبوت الوجود و الماهيّة و المفاهيم الاعتباريّة العقلية ، هو المسمّى ب « نفس الأمر » التي يعتبر صدق القضايا بمطابقتها فيقال : إنّ كذا كذا في نفس الأمر .\r\nتوضيح ذلك : أنّ من القضايا ما موضوعها خارجيّ به حكم خارجيّ ؛ كقولنا : « الواجب ، تعالى ، موجود » و قولنا : « خرج من في البلد » و قولنا : « الانسان ضاحك بالقوّة » و صدق الحكم فيها بمطابقته للوجود\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nالعينيّ ؛\r\nو منها : ما موضوعها ذهنيّ به حكم ذهنيّ ، أو خارجيّ مأخوذ به حكم ذهنيّ ؛ كقولنا : « الكلّي إمّا ذاتيّ أو عرضيّ » و « الانسان نوع » و صدق الحكم فيها بمطابقته للذهن ، لكون موطن ثبوتها هو الذهن ؛ و كلا القسمين صادقان بمطابقتهما لنفس الأمر ف « الثبوت النفس الأمريّ » أعمّ مطلقا من كلّ من « الثبوت الذهنيّ » و « الخارجيّ » .\r\nو قيل : إنّ نفس الأمر عقل مجرّد فيه صور المعقولات عامّة ، و التصديقات الصادقة في القضايا الذهنيّة و الخارجيّة تطابق ما عنده من الصور المعقولة .\r\nو فيه : أنّا ننقل الكلام إلى ما عنده من الصور العلميّة ، فهي تصديقات تحتاج في صدقها إلى ثبوت لمضامينها خارج عنها تطابقه .\r\nترجمه و توضيح :\r\n\r\nفصل هشتم : معناى نفس الامر\r\nاز بحثهاى پيشين روشن شد كه براى حقيقت وجود به نفس ذات خود ثبوت و تحققى هست ، بلكه وجود عين ثبوت و تحقق است و ( نيز روشن شد ) كه براى ماهيات - و آن عبارت از چيزى است كه در جواب ما هو گفته مىشود و گاهى به وجود خارجى يافت مىشود و در نتيجه آثار اين وجود بر آن مترتب مىگردد و گاهى به وجود ذهنى موجود مىگردد ، و آثار وجود خارجى بر آن مترتب نمىگردد - ثبوت و تحققى به واسطهء وجود است نه به عين ذات ماهيات ، هرچند آن دو ( وجود و ماهيت ) در خارج با يكديگر متحدند .\r\nو ( نيز از بحثهاى گذشته روشن شد ) كه مفاهيم اعتبارى عقلى و آنها مفاهيمى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهستند كه از خارج انتزاع نگرديده و فقط عقل با نوعى عمل فكرى و به خاطر ضرورتى كه او را وادار به اعتبار و تصور اين مفاهيم كرده است ، آنها را اعتبار مىنمايد ، مانند مفاهيم : وجود ، وحدت ، عليت و مانند آن ، براى اين مفاهيم نيز يك نحوه ثبوتى به واسطهء ثبوت مصاديقى كه از طريق اين مفاهيم حكايت مىشوند ، مىباشد ، اگرچه نسبت اين مفاهيم به مصاديق خود ، مانند نسبت ماهيات به افراد خود كه در تعريف مصاديق خود أخذ گرديده‌اند ، نبوده ( و اين‌چنين ) ملحوظ و مأخوذ نمىباشند .\r\nاين ثبوت عام كه شامل ثبوت وجود ، و ماهيت ، و مفاهيم اعتبارى عقلى مىباشد نفس الامر ناميده مىشود ، همان نفس الامرى كه صدق و درستى قضايا با مطابقت با آن سنجيده مىشود ، و گفته مىشود : اين مطلب اين‌گونه است در نفس الأمر ( انسان متفكر است در نفس الامر ) .\r\nتوضيح اين مطلب اين است كه : برخى از قضايا موضوع آنها خارجى است و محكوم به حكم خارجى هم مىباشد ، مانند : واجب تعالى موجود است : هركس در شهر بود بيرون رفت ، و انسان ضاحك بالقوه است ، و صدق و درستى حكم در اين قضايا به واسطهء مطابقت داشتن آن باوجود عينى است .\r\nو برخى از قضايا ، قضايايى است كه موضوع آنها ذهنى ، و ( محكوم ) به حكم ذهنى ، يا ( موضوع آنها خارجى ) و مأخوذ ( محكوم ) به حكم ذهنى مىباشند ، مانند :\r\nكلى ، يا ذاتى است و يا عرضى ( موضوع و حكم هردو ذهنى است ) و : انسان نوع است ( گرچه انسان تحقق خارجى دارد ولى در مورد حكم مذكور در قضيه ، امرى ذهنى است ) و صدق و درستى حكم در اين قضايا به واسطه مطابقت داشتن آن با ذهن است ، زيرا جايگاه ثبوت اين قضايا همان ذهن است ، و در عين حال هردو نوع قضايا به واسطه مطابق بودنشان با نفس الامر صادق مىباشند . پس ثبوت نفس الامرى از هريك از ثبوت ذهنى و خارجى أعم مطلق است .\r\nو گفته شده است كه نفس الامر ، عقل مجردى است كه در آن صورتهاى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nعلمى همهء معقولات وجود دارد ، و تصديقات و احكام صادق در قضاياى ذهنى و خارجى با صور معقول و معلوم نزد آن عقل مجرد ، مطابقت دارند .\r\nو در اين نظريه اين اشكال وجود دارد كه ما نقل كلام مىكنيم در همان صورتهاى علمى كه نزد آن عقل مجرد است . ( و مىگوئيم ملاك صدق و درستى آنها چيست ؟ ) زيرا آن صورتهاى علمى نيز تصديقات و احكامى هستند كه در صدق و درستى خود ، احتياج به ثبوت مضمونهاى آنها دارند ، ثبوتى كه خارج از آن تصديقات است و آن تصديقات با آن امر ثابت مطابقت مىكنند ( و در نتيجه حكم به صادق بودن آنها مىشود ، بنابراين صور علمى موجود در عقل مجرد خودكفاء نبوده و براى بدست آوردن صدق آنها نفس الامر ديگرى لازم است ) .\r\nشرح مطالب :\r\n\r\nنفس الامر چيست ؟\r\nكلمهء نفس الامر « از كلمات رائج در بحثهاى مختلف علمى و بويژه مباحث منطق و فلسفه مىباشد ، و از آن به عنوان « مناط صدق قضايا » ياد مىشود ، يعنى ملاك تميز دادن ميان قضاياى صادق از قضاياى كاذب ، مطابقت و عدم مطابقت آنها با نفس الامر است .\r\nاكنون بايد ديد « نفس الامر » چيست ، كه مىتواند معيار تشخيص صدق و كذب قضايا بشمار آيد ؟ مصنف نفس الامر را به عنوان « ثبوت عام » يا مطلق ثبوت تعريف كرده‌اند كه شامل ثبوت وجود و ماهيت و مفاهيم اعتبارى عقلى مىگردد . و در توضيح آن يادآور شده‌اند كه : ثبوت بر سه قسم يا داراى سه مرتبه است :\r\n1 - ثبوت وجود : يعنى مفهوم وجود حكايت از امرى مىكند كه داراى ثبوت و بلكه عين ثبوت است . اين مطلب در بحث اصالت وجود اثبات گرديد .\r\n2 - ثبوت ماهيت : يعنى مفاهيم ماهوى مانند مفهوم انسان ، زمين ، خورشيد ،\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدرخت كره آب و . . . همگى داراى مرتبه‌اى از ثبوت مىباشند ، اگرچه ثبوت آنها « بالذات » نيست ، بلكه ثبوت « بالعرض » است ، زيرا اين مفاهيم از محدوديت موجودات امكانى حكايت مىكنند ، محدوديت به فقدان و نيستى بازمىگردد .\r\n3 - ثبوت مفاهيم اعتبارى : مقصود از مفاهيم اعتبارى ، مفاهيمى است كه از مطالعهء مستقيم موجودات خارجى براى ذهن حاصل نشده‌اند ، بلكه پس از حاصل شدن مفاهيم ماهوى ، براساس يك تحليل و فعاليت خاص عقلانى ، پديد مىآيند و در عين حال بر موجودات خارجى منطبق مىگردند ، ولى نحوهء انطباق آنها بر موجودات خارجى با انطباق مفاهيم ماهوى متفاوت است ، مفاهيم ماهوى بيانگر اجزاء ذات و ماهيت مصاديق خود مىباشند ، ولى مفاهيم اعتبارى از ماهيت و ذات مصاديق خود حكايت نمىكنند بلكه بيانگر مرتبه و ويژگى وجودى مصاديق خود مىباشند . مثلا مفاهيم وجوب و امكان « 1 » ، قوه ، فعل ، حدوث ، قدم ، علت ، معلول و نظاير آنها ، مفاهيم اعتبارى ( معقولات ثانى فلسفى ) هستند ، كه بر موجودات خارجى منطبق مىگردند ، چنان‌كه مىگوئيم . خدا واجب الوجود است ، انسان ممكن الوجود است ، نطفه ، انسان بالقوه است ، كودك ، انسان بالفعل است ، آتش علت است ، حرارت معلول است . و . . . ، مفاهيم ياد شده بيانگر ويژگى وجودى مصاديق خود مىباشند ، وجوب يعنى هستى مستقل و امكان يعنى وجود رابط و وابسته ، « قوه » ناظر به مرتبهء ضعيف وجود و « فعليت » ناظر به مرتبه قوى وجود است و . . . اگرچه ضعف وجود و ربط آن ، در حقيقت به فقدان و نيستى بازمىگردد .\r\nدر هرصورت تفاوت روشن اين دو دسته مفاهيم دو چيز است :\r\n1 - مفاهيم ماهوى از مطالعهء مستقيم موجودات خارجى بدست مىآيند ولى مفاهيم اعتبارى در مرتبه دوم و از طريق يك نوع كار و فعاليت خاص عقلانى كه در مورد مفاهيم ماهوى انجام مىگيرد حاصل مىشوند .\r\n\r\n\r\n","description":"","footnote":"\r\n( 1 ) مقصود وجوب و امكان بر مبناى اصالت وجود ، و در اصطلاح حكمت متعاليه است كه وجوب و امكان ، وصف وجود است نه وصف ماهيت نه بر مبناى اصالت ماهيت و در اصطلاح غير حكمت متعاليه .\r\n","page_name":" 151 ","page_number":151},
  {"content":"\r\n\r\n2 - مفاهيم ماهوى در عين اينكه بيانگر جنبهء فقدان و عدمى مصاديق خود مىباشند ، ناظر به ماهيت و چيستى آنها هستند و در تعريف آنها به كار مىروند ، مثلا مىگوئيم : انسان حيوان ناطق است ، ولى مفاهيم اعتبارى ناظر به ماهيت و چيستى مصاديق خود نيستند ، بلكه ناظر به ويژگى وجودى آنها مىباشند و به همين جهت به عنوان « حد تام » در تعريف مصاديق خود به كار نمىروند ، مثلا در تعريف آتش نمىگوئيم : علت است ، اگرچه آتش ، خصوصيت عليت را دارا است ، لكن اختصاص به آن ندارد و مميز و معرف آن نخواهد بود .\r\nاكنون كه مقصود از مفاهيم اعتبارى روشن شد ، مىگوئيم : اين مفاهيم نيز نوعى ثبوت دارند ، يعنى « محكى عنه » آنها از ثبوت برخوردار است ، زيرا همان گونه كه معلوم شد ، « محكى عنه » اين مفاهيم ، مراتب وجود و ويژگىهاى آنها است ، و وجود عين « ثبوت » است .\r\nاصولا قسم اوّل ( وجود ) و قسم سوّم ( مفاهيم اعتبارى ) تفاوت جوهرى ندارند ، تفاوت آنها به عموم و خصوص است ، زيرا مفهوم وجود هم از مفاهيم اعتبارى ( معقولات ثانى فلسفى ) است . پس محكى عنه وجود ، مطلق واقعيت و ثبوت عينى است و محكى عنه ساير مفاهيم اعتبارى ، واقعيت و ثبوت عينى خاص يا مرتبه‌اى از واقعيت عينى است .\r\n\r\nانواع نفس الامر در قضايا\r\nمطالب ياد شده ، مربوط به ثبوت و نفس الامر در باب مفاهيم و تصورات بود ، اكنون بايد بيبنم اقسام و انواع نفس الامر و ثبوت در قضايا چيست ، تا به واسطهء آن صدق و كذب قضايا را تميز دهيم .\r\nنخست بايد انواع قضايا را مورد توجه قرار دهيم ، در منطق قضايا « 1 » را به\r\n\r\n\r\n","description":"","footnote":"\r\n( 1 ) لازم به يادآورى است كه اين تقسيم مربوط به قضاياى حمليه موجبه است . و ملاك تقسيم ظرف وجود و تحقق موضوع است .\r\n","page_name":" 152 ","page_number":152},
  {"content":"\r\n\r\nاعتبار موضوع به سه قسم تقسيم كرده‌اند :\r\n1 - قضاياى خارجى : هرگاه موضوع در قضيه امرى است كه تحقق خارجى دارد ( خواه در زمان گذشته يا در زمان حال يا در زمان آينده ) و حكم در قضيه هم ناظر به واقعيت خارجى موضوع است ، آن را قضيه خارجيه گويند ، مانند : ديروز باران باريد ، امروز هوا گرم است ، فردا به مدرسه خواهم رفت . موضوع در اين قضايا ، « باران » ، « هوا » و « متكلم » است و به باريدن ، گرمى ، و رفتن حكم شده است كه همگى اوصاف همان موضوعهاى خارجى مىباشند ، هرچند زمان تحقق اين اوصاف ، متفاوت است .\r\nثبوت يا نفس الامر در اين قضايا ، همان تحقق و واقعيت خارجى است ، هرگاه موضوع تحقق خارجى داشته باشد . و « محكوم به » يا محمول هم در خارج براى موضوع تحقق يابد ، قضيه صادق و در غير اين صورت كاذب خواهد بود .\r\n2 - قضاياى ذهنى : هرگاه موضوع در قضيه ، امرى است كه واقعيت و ثبوت خارجى ندارد و تنها در ظرف ذهن موجود است ، و حكم مذكور در قضيه نيز به اعتبار همان واقعيت ذهنى موضوع باشد ، قضيه را ذهنى گويند ، مانند : كلّى ، ذاتى يا عرضى است ، موضوع در اين قضيه مفهوم « كلى » است و محكى عنه اين مفهوم در خارج تحقق ندارد و ظرف وجود آن فقط ذهن است ، و از طرفى حكم به ذاتى يا عرضى بودن آن هم ، ناظر به ثبوت ذهنى موضوع است . بنابراين نفس الامر در اين قضيه همان ثبوت ذهنى و مفهومى آن است .\r\nاصولا همهء بحثهايى كه مربوط به شناخت ( منطق ) است و در باب معرّف و حجت مورد بحث قرار مىگيرند ، قضاياى ذهنى مىباشند . اين‌كه مىگوئيم :\r\nمعرف چيست ؟ و از چه تشكيل مىشود ؟ و چه شرائطى دارد ؟ و يا قياس چيست ؟\r\nاقسام آن كدام است ؟ و قياس منتج چه شرائطى دارد ؟ همهء اينها به قضاياى ذهنى مربوط است « 1 » .\r\n\r\n\r\n","description":"","footnote":"\r\n( 1 ) به شرح مبسوط منظومه ، ج 2 ، ص 382 - 381 رجوع شود .\r\n","page_name":" 153 ","page_number":153},
  {"content":"\r\n\r\nملاك ذهنى بودن قضيه چيست ؟ از مطالب گذشته معلوم شد كه ملاك ذهنى بودن قضيه تنها اين نيست كه موضوع ( مفهومى كه موضوع قرار گرفته است ) از مفاهيم ذهنى باشد و داراى مصداق خارجى نباشد . خواه مصداق خارجى براى آن ممكن باشد ولى تحقق خارجى نداشته باشد ، مانند « كوه ياقوت » ، يا ممتنع الوجود باشد . مانند « شريك البارى » ، بلكه ملاك عمده در قضاياى ذهنى ، اين است كه آيا حكم در قضيه ، ناظر به مصاديق ذهنى موضوع است و يا مصاديق خارجى آن ؟ هرگاه حكم ، از مصاديق ذهنى مفهوم موضوع باشد ، آن قضيه ذهنى است ، خواه مصاديق خارجى براى آن ممتنع باشد يا ممكن ، و در صورت دوم تحقق خارجى داشته باشد يا نداشته باشد . و هرگاه حكم ناظر به مصاديق خارجى باشد آن قضيه خارجى است .\r\nخواه مصداق خارجى ممتنع الوجود باشد يا ممكن ، و خواه تحقق داشته باشد يا نه ؛ بنابراين : قضيهء : انسان نوع است ، قضيهء ذهنى است . اگرچه موضوع ، داراى مصداق خارجى است لكن حكم به نوع بودن انسان از آن مصداق ذهنى انسان است ، نه مصداق خارجى آن ، و قضيهء « شريك البارى ممتنع » قضيه خارجى است ، زيرا حكم به امتناع شريك البارى ، از آن مصداق خارجى شريك البارى است نه مصداق ذهنى آن . از اين قبيل است ، قضيه اجتماع نقيضين غير از اجتماع ضدين است البته ممكن است قضايايى را كه تحقق موضوع آن در خارج ممتنع است ، به قضاياى سالبه برگردانيم كه در اين صورت از مورد بحث خارج مىشوند . ( بحث در مورد قضاياى موجبه است ) .\r\nاز اين بيان ، اشكالات و مناقشاتى كه در برخى از كلمات ، از جمله حكيم سبزوارى « 1 » ، مرحوم مظفر « 2 » ، مرحوم ملا عبد اللّه يزدى « 3 » و . . . وجود دارد واضح و آشكار مىگردد .\r\n\r\n\r\n","description":"","footnote":"\r\n( 1 ) نامبرده مثالهايى را كه براى قضيهء ذهنيه در بخش حكمت منظومه ذكر نموده است ، صحيح است مثالها عبارتند از : الكلى اما ذاتى و اما عرضى ، و الذاتى اما جنس و اما فصل ( غرر فى بيان مناط الصدق فى القضية ) ، ولى مثالهايى كه در بخش منطق منظومه ذكر نموده‌اند صحيح نيستند ، آن مثالها عبارتند از : كل اجتماع النقيضين مغاير لاجتماع المثلين و كل جبل ياقوت ممكن . ( فى بعض احكام الموضوع )\r\n( 2 ) وى همان دو مثال حكيم سبزوارى ( ره ) در بخش منطق منظومه را ذكر نموده و افزوده است : فان مفهوم اجتماع النقيضين و جبل الياقوت غير موجودين فى الخارج ، و لكن الحكم ثابت لهما فى الذهن .\r\n( المنطق ، ج 2 ، تقسيمات الحملية ) .\r\n( 3 ) نامبرده در تعريف قضيه ذهنيه مىگويد « حكم در آن بر موضوع ذهنى است مانند شريك البارى ممتنع ، بمعنى ان كل ما يوجد فى العقل و يفرضه العقل شريك البارى فهو موصوف فى الذهن بالامتناع فى الخارج و هذا انما اعتبروه فى الموضوعات التى ليست لها افراد ممكنة التحقق فى الخارج » . ( الحاشية ، مبحث قضايا ، ص 73 ) .\r\n","page_name":" 154 ","page_number":154},
  {"content":"\r\n\r\nبنابراين « نفس الامر » و ثبوت در قضاياى ذهنى ، واقعيت ذهنى موضوع و حكم است ، كه اگر قضيه با اين واقعيت ذهنى مطابقت داشته باشد ، صادق و گرنه كاذب خواهد بود . مثلا هرگاه بگوئيم : هر قضيه‌اى يا موجبه است يا سالبه ، يا حمليه است يا شرطيه ، اين دو قضيه صادق خواهند بود ، و هرگاه بگوئيم ؛ قضيه حمليه بدون تحقق موضوع هم صادق است ، يا قضيه سالبه در صدق خود نياز به موضوع دارد ، اين دو قضيه كاذب خواهند بود .\r\n\r\nنسبت نفس الامر به ذهن و خارج :\r\nاز بيان گذشته ، معلوم شد كه نفس الامر اعم مطلق از ذهن و خارج است ، زيرا نفس الامر به معناى مطلق ثبوت و واقعيت است ، خواه ثبوت و واقعيت ذهنى باشد و يا واقعيت و ثبوت خارجى ، پس هرچه ثبوت ذهنى دارد ، مطابق با نفس الامر است ، و هرچه ثبوت خارجى دارد نيز مطابق با نفس الامر است . لكن هرچه نفس الامر دارد مطابق با ثبوت ذهنى فقط يا ثبوت خارجى فقط نيست . چنان‌كه مىگوئيم : هر انسانى حيوان است و هركبوترى حيوان است ، ولى هرحيوانى انسان يا كبوتر نيست .\r\n3 - قضاياى حقيقى ( حقيقيه ) : قسم سوم از قضاياى حمليّهء موجبه ، قضاياى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nحقيقيه است كه در متن ذكرى از آن به ميان نيامده است . لكن با توجه به اينكه قضاياى حقيقيه قسم ديگرى از قضاياى حمليه موجبه مىباشند ، بايد ديد نفس الامر در آنها چيست ؟ و مناط صدق و كذب آنها كدام است ؟\r\nنخست بايد ماهيت قضاياى حقيقيه را بررسى نمائيم ، در اين‌باره دو يا سه نظريه وجود دارد :\r\n1 - قضاياى حقيقيه در اين جهت كه محكوم عليه در آنها مصاديق خارجى موضوع است نه مصاديق ذهنى آن ، مشابه با قضاياى خارجيه‌اند و تنها تفاوت آنها در اين است كه در قضاياى خارجيه بر مصاديق « محققة الوجود » حكم مىشود ، ولى در قضاياى حقيقيه ، محكوم عليه اعم است از مصاديق « محققة الوجود » و « مقدرة الوجود » به عبارت ديگر : قضاياى حقيقيه ، به قضاياى شرطيه لزوميه بازمىگردند ، و مقدم در آنها ، وجود خارجى موضوع است ، پس هرگاه گفته شود : « كل مربع شكل » معناى آن اين است كه هرچه تحقق پيدا كند و عنوان مربع بر آن صدق كند ، قطعا شكل خواهد بود ، هرچند ممكن است آنچه براى آن فرض وجود مىشود ، اصلا در خارج محقق نگردد ولى در هرصورت قضيه صادق است ، زيرا در صدق قضاياى شرطيه تحقق موضوع معتبر نيست . آنچه معتبر است صدق ملازمه و نسبت اتصال ميان مقدم و تالى است .\r\nاز جمله كسانى كه معتقد به اين نظريه است ، « كاتبى » مؤلف « شمسيه » در منطق است ، وى اصولا قضاياى ذهنيه را نام نبرده و به ذكر قضاياى خارجيه و حقيقيّه اكتفاء نموده است و در تعريف قضيهء حقيقيه مىگويد « قولنا كل ج ب يستعمل تارة بحسب الحقيقة و معناه ان كل ما لو وجد كان ج من الافراد الممكنة فهو بحيث لو وجد كان ب . . . » « 1 » .\r\nمرحوم سبزوارى نيز همين تعريف را در مورد قضاياى حقيقيه به كار برده و گفته است : « و هى التى حكم فيها على الافراد الموجودة في الخارج محققة كانت\r\n\r\n\r\n","description":"","footnote":"\r\n( 1 ) شرح شمسية ، ص 75 .\r\n","page_name":" 156 ","page_number":156},
  {"content":"\r\n\r\nاو مقدرة . . . » « 1 » .\r\nمرحوم مظفر نيز همين تعريف را برگزيده است « 2 » .\r\nمحقق طوسى ( رحمه اللّه ) در اساس الاقتباس ، از قضاياى حقيقيه ذكرى به ميان نياورده و گفته است : مقصود از وجود موضوع در حمليهء موجبه ، اعم از وجود خارجى و ذهنى است . « مراد آن است كه موضوع موجود بود بوجودى كه از اين اقسام عامتر است » « 3 » .\r\nاز ظاهر اين كلام استفاده مىشود كه وى نيز قضاياى حقيقيه را نوعى از قضاياى خارجيه تلقى نموده است .\r\n2 - محكوم عليه در قضاياى حقيقيه ، نه وجود خارجى است و نه وجود ذهنى ، بلكه عبارت از طبيعت موضوع است . البته طبيعت بما هى هى حكم خاصى ندارد ، و حكم خواه‌ناخواه مربوط به مصاديق خارجى موضوع است ، لكن اين نه بدين خاطر است كه حكم ، از آغاز ناظر به افراد خارجى موضوع است و مفهوم موضوع از قبيل عنوان مشير و جمع در تعبير مىباشد ، بلكه حكم در حقيقت متعلق به طبيعت و ذات موضوع شده است و قهرا مصاديق خارجى را نيز شامل مىشود ، و به همين جهت شمول حكم نسبت به افراد محقق در خارج و افراد مقدر يكسان است ، نه به جهت اينكه براى افراد مقدّر ، فرض وجود شده است ، بلكه بدين جهت كه محكوم عليه طبيعت است ، و هرفرد و مصداقى كه مندرج در آن باشد ، ( خواه محقق و خواه مقدّر ) متعلق حكم مذكور در قضيه خواهد بود .\r\nاز كسانى كه بر اين نظريه پافشارى زياد نموده است ، متفكر شهيد مطهرى ( رحمه اللّه ) است ، ايشان معتقدند كه قضيه حقيقيه براى نخستين بار توسط بو على در منطق مطرح گرديد ، و او همين معنا را از آن در نظر داشت ، ولى بعدها\r\n\r\n\r\n","description":"","footnote":"\r\n( 1 ) شرح منظومه ، بخش حكمت ، غرر في بيان مناط الصدق في القضايا .\r\n( 2 ) المنطق ، ج 2 ، تقسيمات الحملية .\r\n( 3 ) اساس الاقتباس ، ط دانشگاه تهران ، ص 90 .\r\n","page_name":" 157 ","page_number":157},
  {"content":"\r\n\r\nمرحوم سبزوارى آن را به‌طور نادرست ( و به معناى نخست ) تفسير نمود و پس از او همين معنى نادرست در علم اصول نيز مورد قبول واقع شد ، و قضاياى حقيقيه به صورت قضيهء شرطيه تفسير گرديد « 1 » . در اين‌جا مناسب است قسمتى از عبارات وى را در مورد معناى قضيهء حقيقيه نقل نمائيم :\r\n« قضيه حقيقية قضيه‌اى است كه حكم روى مفهوم كلى ، يعنى روى يك طبيعت مىرود ، از آن حيث حكم روى اين طبيعت مىرود كه اين طبيعت اين طبيعت هست ، يعنى مناط حكم ، نفس اين طبيعت است كه معنايش اين است كه اين طبيعت هرجا و هروقت محقق شود اين حكم براى او هست يعنى شما از اوّل نخواسته‌ايد حكم را روى افراد ببريد ، بعد بخواهيد براى افراد يك تعبير جامعى پيدا بكنيد ، بلكه يك طبيعت را موضوع قرار داده و حكم را روى آن طبيعت برده‌ايد و لهذا قهرا در قياسات ، قضيهء ما مىشود قضيّهء حقيقية و در استقرائيات قضيهء ما مىشود قضيه خارجيّه . . . ، در قضاياى حقيقيه حكم واقعا رفته است روى يك طبيعت كلى ، يعنى محمول چسبيده است به خود اين طبيعت ، قهرا اين طبيعت ، هرجا و هر زمان كه محقق شود اين حكم را دارد » « 2 » .\r\n3 - تفتازانى در تعريف قضيه حقيقيه چنين مىگويد « و لا بد في الموجبة من وجود الموضوع اما محققا و هى الخارجية او مقدرا فالحقيقية او ذهنا فالذهنية » « 3 » :\r\nوجود موضوع در قضيه موجبه لازم است ، يا محقق ( در خارج ) و اين قضيه خارجيه است و يا مقدر ( موضوع فرضى ) و اين حقيقيه است و يا در ذهن و اين قضيه ذهنيه است .\r\nظاهر عبارت وى كه موضوع قضيه حقيقيه را وجود فرضى موضوع دانسته\r\n\r\n\r\n","description":"","footnote":"\r\n( 1 ) شرح مبسوط منظومه ، ج 1 ، ص 288 ، ولى قبلا عبارت كاتبى در اين‌باره نقل گرديد ، بنابراين تفسير نخست از قضاياى حقيقيه اختصاص به حكيم سبزوارى ندارد .\r\n( 2 ) شرح مبسوط منظومه ، ج 2 ، ص 374 - 372 .\r\n( 3 ) تهذيب المنطق ، ص 70 .\r\n","page_name":" 158 ","page_number":158},
  {"content":"\r\n\r\nاست ، اين است كه تفاوت قضيهء حقيقيه و خارجيه نه به گونه‌اى است كه در تفسير نخست گفته شد ( اعم بودن موضوع حقيقيه از خارجيه ) و نه به صورتى است كه در نظريه دوّم بيان گرديد ( حكم در حقيقيه متعلق به طبيعت است نه وجود موضوع اعم از محقق و مقدر ولى در خارجيه متعلق به وجود محقق موضوع است ) ، بلكه تفاوت اين دو ، در اين است كه محكوم عليه در خارجيه وجود محقق ( خارجى ) موضوع است و در حقيقيه وجود مقدّر ( فرضى ) موضوع . اگرچه مىتوان كلام او را به گونه‌اى تفسير كرد كه با همان نظريه نخست هم‌آهنگ باشد و آن اينكه مقصود از وجود فرضى موضوع اين است كه حكم مشروط به وجود موضوع است يعنى هروقت براى موضوع فردى تحقق يابد ، حكم مذكور در قضيه براى آن ثابت است ، و در نتيجه قضيه حقيقيه به قضيه شرطيه بازمىگردد .\r\n\r\nنفس الامر در قضاياى حقيقيه :\r\nبنابر آنچه در معناى نفس الامر گفته شد ، كه نفس الامر به معنى « ثبوت » است ، شكى نيست كه نفس الامر در قضاياى حقيقيه بنا بر تفسير اوّل همان « وجود » است ، يعنى تحقق حكم براى موضوع در ظرف وجود موضوع خواه موضوع ، در خارج محقق گردد يا تحقق خارجى پيدا نكند . و بنا بر تفسير دوّم « طبيعت موضوع » است ، يعنى تحقق حكم براى طبيعت و ذات موضوع مانند اين‌كه مىگوئيم : آهن ، هرگاه حرارت داده شود منبسط مىگردد ، بنا بر قول اوّل معناى قضيه اين است كه براى هرآهنى كه فرض وجود شود ، حكم انبساط به هنگام حرارت ثابت است ، و معناى آن بنا بر قول دوّم اين است كه طبيعت « 1 » آهن اقتضاء دارد كه به هنگام حرارت منبسط گردد . در هرصورت ، نفس الامر در قضاياى حقيقيه نيز چيزى غير\r\n\r\n\r\n","description":"","footnote":"\r\n( 1 ) جهت آگاهى بر اينكه مقصود از طبيعت چيست ؟ ماهيت آهن است ، يا ساختمان و عناصر تشكيل دهنده آن ؟ به شرح مبسوط منظومه ، ج 2 ، ص 378 - 372 رجوع شود .\r\n","page_name":" 159 ","page_number":159},
  {"content":"\r\n\r\nاز ثبوت نيست « 1 » ، يا ثبوت حكم براى موضوع موجود در خارج ( اعم از محقق و مقدر ) و يا ثبوت حكم براى « طبيعت موضوع » .\r\nاز اين بيان روشن شد كه كلام مرحوم سبزوارى در بحث نفس الامر كه گفته‌اند ملاك صدق در قضاياى حقيقيه ، مانند قضاياى خارجيه ، مطابقت داشتن نسبت قضيه با خارج است و تنها فرق آن دو اعميّت وجود در حقيقيه از افراد محقق و مقدر است ، ولى ملاك صدق در قضيه ذهنيه ، مطابقت داشتن نسبت با « نفس الامر » است . خالى از اشكال نيست ، زيرا ملاك صدق در همهء قضايا « نفس الامر » است ، و نفس الامر به معنى ثبوت است ، و ثبوت هرنسبتى به حسب خود مىباشد ، لازم نيست همه جا امرى در خارج ثابت باشد ، مفاهيم و ماهيات نيز براى خود يك نحو ثبوت دارند .\r\nو نسبت و حكم در قضيه با آن سنجيده مىشود و صدق و كذب قضيه روشن مىگردد .\r\nگذشته از اين ، ميان كلام ايشان در منطق و حكمت هم نوعى تنافى به چشم مىخورد ، زيرا در منطق « نفس الامر » را از ويژگىهاى قضاياى حقيقيه بشمار آورده‌اند .\r\nاستاد شهيد مطهرى ( رحمه اللّه ) در باب نفس الامر در مورد قضاياى حقيقيه نظريه خاصى ابراز نموده‌اند ، و حاصل آن اين است كه مقصود از نفس الامر ، همان مقتضاى ذات موضوع است كه عقل هرگاه آن را مطالعه نمايد ، بدون ملاحظه امر ديگرى ، محمول را از آن انتزاع مىكند ، و بر آن حمل مىنمايد ، مانند حكم به ممكن بودن انسان ، يا نابينا بودن زيد ، كه محمول ، وجود و واقعيتى منحاز و مستقل از موضوع ندارد . پس نمىتوان گفت ملاك صدق حكم در آن ، وجود و ثبوت خارجى محمول براى موضوع است ، و نيز حكم از آن مفهوم موضوع هم نيست تا بگوئيم ملاك صدق ، ثبوت محمول براى مفهوم ذهنى موضوع است ، بلكه حكم زائيده ذات و طبيعت موضوع است ، كه عقل با مطالعه آن ، محمول ياد شده را از آن انتزاع نموده و بر آن حمل مىكند « 2 » .\r\n\r\n\r\n","description":"","footnote":"\r\n( 1 ) از اينكه مصنف علامه ملاك صدق و كذب قضايا را ثبوت ذهنى يا خارجى موضوع دانسته‌اند ، معلوم مىشود كه ايشان قضاياى حقيقيه را داخل در قضاياى خارجيه ( كليه نه شخصيه ) مىدانسته‌اند .\r\n( 2 ) به شرح مبسوط منظومه ، ج 2 ، ص 411 - 403 رجوع شود .\r\n","page_name":" 160 ","page_number":160},
  {"content":"\r\n\r\nدر اين‌باره دو نكته را يادآور مىشويم :\r\n1 - لازمه اين سخن اين است كه قضاياى حقيقيه به محمولات عن صميمه يا خارج محمول اختصاص داشته باشد ، و در محمولات بالضميمه جارى نباشد ، با آنكه معروف اين است كه قضاياى رائج در علوم قضاياى حقيقيه‌اند ، و بدون شك اين قضايا مربوط به محمولات بالضميمه هستند نه محمولات عن صميمه و خارج محمول .\r\n2 - در مثال : « الانسان ممكن » در حقيقت محمول از مفاهيم عام و معقولات ثانيه فلسفى است ، و امكان اگرچه بنا بر نظريه اصالت ماهيت ، وصف ماهيت است و معنايى سلبى مىباشد ، ولى بنا بر اصالت وجود ، وصف امكان ، مانند وصف وجوب ، صفت واقعيت عينى است ، نه ماهيت ، و در نتيجه هرچند امكان و وجوب از محمولات بالضميمه نيستند ولى ثبوت آنها به معنى تحقق و عينيت خارجى است ، پس نفس الامر در آنها مطابقت نسبت و حكم در قضيه با واقعيت عينى مىباشد ، و ديگر واقعيت ديگرى غير از ثبوت خارجى يا ذهنى در كار نيست كه به عنوان نفس الامر و ملاك صدق و كذب قضايا بشمار آيد . مثال « زيد اعمى » در حقيقت به قضيهء سالبه باز مىگردد . ( زيد ليس ببصير ) و در اين صورت از مورد بحث بيرون خواهد بود .\r\nحاصل سخن آنكه : آنچه مصنف علامه ( رحمه اللّه ) در تعريف نفس الامر و ملاك صدق و كذب قضايا گفته‌اند روشن‌ترين و جامع‌ترين تعريف مىباشد .\r\n\r\nنفس الامر در مقابل فرض فارض\r\nبرخى در تفسير نفس الامر گفته‌اند : مقصود اين است كه حكم مذكور در قضيه امرى فرضى نيست ، و واقعيت آن به فرض فارض بستگى ندارد ، مثلا هرگاه بگوئيم : « زيد نويسنده است در نفس الامر » مقصود اين است كه ثبوت نويسندگى براى زيد امرى فرضى نيست بلكه زيد به اعتبار واقعيت و ذات خود ، اين حكم را\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nدارد . اما اگر بگوئيم . « عدد پنج زوج است » اين حكم نفس الامريت ندارد . و صرف يك فرض ذهنى است ، بنابراين كلمهء امر به معناى شيء و كلمهء نفس به معنى ذات است يعنى حكم براى موضوع به حسب ذات و واقعيت آن ثابت است ، و كلمه نفس الامر در اصل « نفسه » بوده است ، مثلا گفته مىشود « زيد كاتب فى نفسه » . ولى به جاى ضمير ، اسم ظاهر ( كلمه امر ) به كار رفته است « 1 » .\r\n\r\nنفس الامر به معنى عقل مجرد\r\nبرخى نيز نفس الامر را به عقل مجرد تفسير كرده‌اند ، و گاهى از آن به عالم « امر » تعبير آورده مىشود . و مرحوم سبزوارى به اين دو تفسير اشاره نموده و گفته است .\r\n « به حد ذات الشيء نفس الامر حدّ * و عالم الامر و ذا عقل يعد » \r\nو مير سيد شريف نيز عبارتى قريب به آن دارد مىگويد :\r\n« هو عبارة عن العلم الذاتى الحاوى لصور الاشياء كلها كلياتها و جزئياتها و صغيرها و كبيرها » « 2 » : نفس الامر عبارت است از علم ذاتى كه دربر گيرندهء صور همه اشياء اعم از كليات و جزئيات و كوچك و بزرگ آنها است .\r\nدر مرحله دوازدهم در بحث مربوط به علم خدا به موجودات قبل از ايجاد آنها خواهد آمد كه برخى آن را از طريق وجود عقل توجيه كرده و گفته‌اند « خداوند به عقل اوّل علم حضورى دارد و به ما سوى آن از طريق ارتسام صور آنها در وجود عقل ، عالم است » .\r\nدر هرصورت اين تفسير از نفس الامر نادرست است ، و اشكال روشن آن همان است كه در متن ذكر شده است .\r\n* * *\r\n\r\n\r\n","description":"","footnote":"\r\n( 1 ) شوارق الالهام ، ص 122 .\r\n( 2 ) التعريفات ، ص 108 .\r\n","page_name":" 162 ","page_number":162},
  {"content":"\r\n\r\nالفصل التاسع [ الشيئيّة تساوق الوجود 
  ]\r\nالشيئيّة تساوق الوجود ، و العدم لا شيئيّة له ، إذ هو بطلان محض لا ثبوت له ؛ فالثبوت و النفي في معنى الوجود و العدم .\r\nو عن المعتزلة : « أنّ الثبوت أعمّ مطلقا من الوجود » ، فبعض المعدوم ثابت عندهم ، و هو المعدوم الممكن ؛ و يكون حينئذ النفي أخصّ من العدم ، و لا يشمل إلّا المعدوم الممتنع .\r\nو عن بعضهم : « أنّ بين الوجود و العدم واسطة » ، و يسمّونها الحال ، و هي صفة الموجود ، التي ليست بموجودة و لا معدومة ؛ كالعالميّة و القادريّة و الوالديّة ، من الصفات الانتزاعيّة ، التي لا وجود منحازا لها فلا يقال :\r\n« أنّها موجودة » ، و الذات الموجودة تتصف بها فلا يقال : « إنّها معدومة » ، و أمّا الثبوت و النفي فهما متناقضان ، لا واسطة بينهما . و هذه كلّها أوهام ، يكفي في بطلانها قضاء الفطرة بأنّ العدم بطلان لا شيئيّة له .\r\nترجمه و توضيح :\r\n\r\nفصل نهم : مساوقت وجود و شيئيت\r\nشيئيت ( چيز بودن ) ، مساوق با وجود است و عدم ، شيئيت ندارد ، زيرا عدم ،\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبطلان محض است و ثبوتى براى آن نيست ، پس ثبوت و نفى معادل با معناى وجود و عدم مىباشند .\r\nاز معتزله نقل شده است كه ثبوت نسبت به وجود ، اعم مطلق است ، ( هر وجودى ثبوت است ولى هرثبوتى وجود نيست ) ، پس برخى از معدومات در نظر آنان ثابت مىباشد و آن عبارت است از معدوم ممكن ( نه معدوم ممتنع الوجود ) و در اين صورت ( كه ثبوت اعم از وجود است ) ، نفى أخص از عدم مىباشد و شامل نمىگردد مگر معدوم ممتنع را .\r\nو از برخى از آنان حكايت شده است كه بين وجود و عدم واسطه است و آن را « حال » ناميده‌اند و آن عبارت است از صفت موجود ، ( هرچند خود ) نه موجود است و نه معدوم ، مانند صفت عالم بودن ، و قادر بودن و پدرى ، كه از صفات انتزاعىاند و براى آنها وجود منحاز و مستقل ( از موصوف ) نمىباشد ، پس گفته نمىشود كه آنها موجود هستند و ( در عين حال ) ذات موجود ، متصف به آنها مىگردد و نيز گفته نمىشود كه آنها معدوم هستند .\r\nو اما ثبوت و نفى : پس آن دو متناقض با يكديگرند و واسطه‌اى ميان آنها نيست . و اين سخنان همگى اوهام و پندارهايى است كه در بطلان و نادرستى آنها كافى است كه فطرت عقلى گواهى مىدهد بر اين‌كه عدم ، بطلان و نيستى است و شيئيتى ندارد . ( پس نه‌تنها خود ثبوت ندارد ، بلكه نمىتواند صفت يك امر موجود و ثابت هم بشمار آيد ) .\r\nشرح مطالب :\r\nدر اين فصل دو مطلب مورد بحث قرار گرفته است :\r\nالف : نسبت ميان وجود و شيئيت .\r\nب : نسبت ميان وجود و عدم .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nاختلاف و نزاع در اين دو مطلب ، ميان حكماء و اكثر متكلمان از يك طرف و گروهى از متكلمان از طرف ديگر واقع شده است .\r\n\r\nالف : نسبت ميان وجود و شيئيت\r\nدر رابطه با اين مطلب نظر حكماء و اكثر متكلمان اين است كه وجود مساوق با شيئيت است ، يعنى هرچه داراى وجود است ، شيئيت دارد و هرچه داراى شيئيت است وجود دارد . و هرچه وجود ندارد شيئيت هم ندارد . ولى برخى از « 1 » متكلمان گفته‌اند : وجود أخص از شيئيت است و در نتيجه برخى از چيزهايى كه وجود ندارند داراى شيئيت مىباشند . مانند آن دسته از معدومات كه ممكن الوجود مىباشند .\r\nاينها هرچند وجود ندارند ولى داراى يك نحوه ثبوت و شيئيت مىباشند . و بنابراين نفى نيز اخص از عدم است ، زيرا آنچه منفى است معدوم نيز هست ، ولى برخى از امورى كه معدوم هستند ، منفى نيستند مانند همان ماهيات امكانى معدوم . پس ماهيات امكانى معدوم ، هم مصداق عدم هستند و هم مصداق ثبوت و شيئيت و نه عنوان نفى بر آنها منطبق مىگردد و نه عنوان وجود . حاصل نظريه اين گروه عبارت است از :\r\n1 - وجود ، أخص مطلق از ثبوت و شيئيت است .\r\n2 - نفى ، اخص مطلق از عدم است .\r\n3 - وجود و نفى ، متباين و متناقض مىباشند .\r\nنادرستى اين نظريه ، به خصوص بر مبناى اصالت وجود ، كاملا روشن است .\r\nزيرا ثبوت ، شيئيت ، و واقعيت همگى از توابع و احكام وجود است بنابراين هرگاه ماهيتى وجود ندارد ، قطعا ثبوت و شيئيت هم ندارد . و در نتيجه نسبت ميان وجود و شيئيت ، تساوق و تساوى است نه عموم و خصوص مطلق .\r\n\r\n\r\n","description":"","footnote":"\r\n( 1 ) اكثر متكلمان معتزلى طرفدار اين نظريه‌اند . شوارق الالهام ، ص 55 .\r\n","page_name":" 165 ","page_number":165},
  {"content":"\r\n\r\n\r\nانگيزهء طرح اين نظريه چيست ؟\r\nاكنون اين سئوال مطرح مىشود كه انگيزهء طرح اين نظريه از طرف برخى از متكلمان چه بوده است ؟\r\nاصولا متكلم در طرح مباحث كلامى و فكرى در صدد دفاع از اصول عقايد و معارف دينى است كه قبلا آنها را مسلم گرفته و پذيرفته است ، اكنون بايد ديد اين دسته از متكلمان با طرح اين نظريه در صدد دفاع از كداميك از اصول اعتقادى - دينى بوده‌اند ؟ آنچه در اين‌باره مىتوان گفت اين است كه : يكى از مباحث مربوط به توحيد و خداشناسى ، مسأله علم ازلى و پيشين خداوند به موجودات است ، همهء متكلمان و حكيمان اسلامى معتقدند كه خداوند قبل از ايجاد موجودات به آنها عالم است ، ولى در اين‌جا يك اصل معروف وجود دارد و آن اينكه « علم تابع معلوم است » با توجه به اين اصل اين اشكال مطرح مىشود كه خداوند قبل از ايجاد موجودات چگونه به آنها علم دارد . آنها هنوز موجود نشده‌اند تا اين‌كه علم خدا به آنها متعلق گردد ؟ اينجا است كه هريك متكلمان و فلاسفه به‌گونه‌اى به توجيه علم پيشين خداوند و پاسخ اشكال ياد شده پرداخته‌اند و از جمله برخى از متكلمان گفته‌اند :\r\n« ماهيات امكانى قبل از آنكه از جانب خداوند موجود گردند ، از يك نوع ثبوت و شيئيت برخوردارند ، و در نتيجه هيچ اشكالى ندارد كه علم خداوند به آنها متعلق گردد » « 1 » .\r\nدر مرحله دوازدهم به طور مشروح در اين‌باره بحث خواهد شد . و روشن خواهد شد كه اولا ، چون خداوند به ذات خود عالم است و ذات حق مبدء و علت وجود همهء موجودات امكانى است ، و علم به علت هم مستلزم علم به معلول است ، بنابراين خداوند قبل از ايجاد موجودات به آنها عالم است ، بدون اينكه نياز به فرض ثبوت براى ماهيات قبل از وجود آنها بشود .\r\n\r\n\r\n","description":"","footnote":"\r\n( 1 ) اسفار ، ج 1 ، ص 77 ، تعليقة حكيم سبزوارى ( رحمه اللّه ) .\r\n","page_name":" 166 ","page_number":166},
  {"content":"\r\n\r\nو ثانيا اصل معروف « العلم تابع للمعلوم » مربوط به علم انفعالى است ، نه علم فعلى و علم خداوند به موجودات قبل از ايجاد علم فعلى است نه انفعالى\r\nو ثالثا : مطلبى كه خود اساس و پايه معقولى ندارد نمىتواند توجيه‌كننده يك اصل مهم اعتقادى و عقلى باشد .\r\nوجه ديگرى نيز براى گرايش به نظريهء مزبور گفته شده است و آن اينكه « يكى از قضاياى معروف اين است كه « المعدوم المطلق لا يخبر عنه » ، از معدوم مطلق خبر داده نمىشود ، ( معدوم مطلق مخبر عنه واقع نمىشود ) . و حال آنكه مخبر عنه در اين قضيه همان « معدوم مطلق » است ، و از طرفى هرچه مخبر عنه واقع شود بايد داراى نوعى ثبوت باشد ، نتيجه اين مىشود كه معدوم داراى نوعى ثبوت است ، و مصداق نفى نخواهد بود » « 1 » .\r\nدر فصل يازدهم از همين مرحله به تفصيل پيرامون شبههء معدوم مطلق بحث مىشود و معلوم خواهد شد كه مقصود از معدوم مطلقى كه از آن به هيچ‌وجه خبر داده نمىشود ، مصداق فرضى آن است ، ولى آنچه در قضيه « المعدوم المطلق لا يخبر عنه » مخبر عنه واقع شده و از آن خبر داده شده است ، مفهوم و عنوان آن است ، و در اين اشكال حكم عنوان به معنون ، و مفهوم به مصداق خلط و اشتباه شده است ، و شكى نيست كه مفهوم معدوم مطلق ، مصداق عدم نيست ، بلكه مصداق وجود است . ( وجود مفهومى ) .\r\n\r\nب : نسبت ميان وجود و عدم\r\nدر اين مورد نيز حكماء اسلامى و اكثريت متكلمان بر اين عقيده‌اند كه نسبت ميان وجود و عدم ، تنافى و تناقض است و همان‌گونه كه جمع ميان آن دو در يك مورد محال است ، رفع آنها نيز از يك مورد و در يك زمان و از يك جهت محال است . لكن برخى از متكلمان در عين اينكه جمع ميان آن دو را در يك مورد و از يك\r\n\r\n\r\n","description":"","footnote":"\r\n( 1 ) شرح منظومه سبزوارى ، امور عامه ، « ان المعدوم ليس بشيء » .\r\n","page_name":" 167 ","page_number":167},
  {"content":"\r\n\r\nجهت و در يك زمان محال دانسته‌اند ، ولى رفع آنها را ممكن دانسته و گفته‌اند : در برخى از موارد نه وجود صدق مىكند و نه عدم و در نتيجه ميان وجود و عدم واسطه قرار دارد ، كه اصطلاحا آن را « حال » ناميده‌اند . از اشاعره ، امام الحرمين و قاضى ابو بكر باقلانى و از معتزله ، ابو هاشم معتقد به اين نظريه مىباشند « 1 » .\r\nاين نظريه نيز به نظر عجيب مىآيد ، آن هم از سوى كسانى كه خود در مباحث كلامى صاحب رأى و نظر بوده‌اند ، بايد ديد چه چيز باعث شده است كه آنان به اين نظريه روى آورند ؟\r\nدر كتابهاى فلسفه و كلام ، شبهات يا دلايل قائلان اين نظريه را نقل و نقد كرده‌اند ، و از آن جمله محقق طوسى ( رحمه اللّه ) در تجريد الاعتقاد و شارحان تجريد به تفصيل دربارهء دلايل آنان بحث نموده‌اند ، ولى با توجه به اينكه چنين نظريه‌اى به خصوص بر مبناى اصالت وجود بسيار موهون و بىپايه است ، بحث مفصل در اين‌باره اتلاف وقت و تضييع عمر بشمار مىآيد و ما تنها به سه دليل از دلايل آنان اشاره مىكنيم :\r\n1 - وجود نه موجود است و نه معدوم : گفته‌اند يكى از مواردى كه نه موجود است و نه معدوم ، وجود است ، شكى نيست كه وجود معدوم نيست ، و از طرفى موجود هم نيست ، زيرا اگر موجود باشد ، با ماهيات در موجود بودن شريك خواهد بود ، و با توجه به اين‌كه در مورد ماهيات ، وجود زائد بر آنها است ، پس در مورد وجود هم وقتى گفته شود موجود است ، وجود زائد بر آن خواهد بود ، و نقل كلام در اين وجود زائد ( وجود محمول ) مىشود ، آن هم موجود است ، وجود ديگرى عارض آن مىگردد و هكذا . . . و اين تسلسل و محال است .\r\nپاسخ اين اشكال با توجه به آنچه در بحث اصالت وجود بيان گرديد روشن است ؛ زيرا اگرچه وجود هم بر ماهيات حمل مىشود و هم بر وجود ، ولى تفاوت آنها اين است كه موجود بودن ماهيات ، به ضميمه وجود به آنها است ، ولى موجود بودن\r\n\r\n\r\n","description":"","footnote":"\r\n( 1 ) شرح تجريد قوشجى ، ص 18 .\r\n","page_name":" 168 ","page_number":168},
  {"content":"\r\n\r\nوجود ، بنفس ذاته مىباشد و به انضمام وجود ديگرى به آن نياز نيست ، همان‌گونه كه « ابيض » هم بر « بياض » حمل مىشود و هم بر « جسم » . ولى حمل آن بر بياض ، به ضميمه شدن « بياض » ديگرى به آن نياز ندارد . لكن حمل آن بر جسم متوقف بر انضمام بياض به « جسم » است .\r\n2 - كلى طبيعى ، يكى ديگر از امورى است كه نه موجود است و نه معدوم .\r\nاما موجود نيست زيرا اگر موجود باشد ديگر كلى نخواهد بود ، آنچه موجود است جزئى و متشخص است ، و اما معدوم نيست زيرا كلى طبيعى ( مانند انسان ) جزء افراد و مصاديق خود مىباشد ، هريك از افراد ، مركب است از « كليت » و « تشخص » و اگر كلى معدوم باشد ، فرد موجود از آن كلى متقوم به امر معدوم خواهد بود ، و تقوم موجود به معدوم محال است .\r\nپاسخ اين است كه كلى طبيعى موجود است ( در مرحله پنجم ، فصل ( 1 ) در اين‌باره بحث خواهد شد ) ، ولى ظرف وجود آن گاهى ذهن است و گاهى خارج ، در خارج موجود است ، ولى نه به وصف كليت ، ولى در ذهن موجود است و به وصف كليت ، و اصولا مقصود از كلى طبيعى طبيعت و ماهيتى است كه هرگاه در ذهن موجود گردد ، متصف به كليت مىگردد ، نه اينكه در خارج به وصف كليت تحقق داشته باشد ، بنابراين منشاء اشكال تصور نادرست از « كلى طبيعى » است « 1 » .\r\n3 - صفات انتزاعى : از موارد ديگر ، صفات انتزاعى مانند : عالميت و قادريت و نظاير آنها است كه در متن به آنها اشاره شده است ، اينها معدوم نيستند ؛ زيرا وصف موجودات واقعى مىشوند ، مانند عالميت زيد ، و قادريت خالد . و از طرفى موجود هم نيستند ؛ زيرا واقعيتى وراى موصوف خود ندارند .\r\nپاسخ اين اشكال يا دليل هم روشن است ، زيرا اين صفات موجودند ، ولى بايد توجه داشت كه حقيقت وجود مشكك و داراى مراتب است ، و صفات انتزاعى نيز از مرتبه‌اى از وجود برخوردارند . يعنى موصوف داراى خصوصيتى است كه صفت\r\n\r\n\r\n","description":"","footnote":"\r\n( 1 ) به شوارق الالهام ، ص 60 - 59 رجوع شود .\r\n","page_name":" 169 ","page_number":169},
  {"content":"\r\n\r\nخاصى از آن انتزاع مىگردد ، به اين دليل كه آن صفت را از موضوع ديگر نمىتوان انتزاع نمود .\r\nبنابراين عالميت يا عالم بودن ، امرى بيرون از واقعيت ذات عالم و صفت علم نيست ولى ذهن با مطالعهء ذات عالم و صفت علم ، مفهومى را به نام « عالميت » يا عالم بودن انتزاع مىكند « 1 » .\r\nكوتاه سخن آنكه ، اگر مقصود از وجود داشتن اين صفات ، وجود مستقل از ذات موصوف و واقعيت صفت است ، پاسخ اين است كه موجود نيستند و مصداق معدوم خواهند بود ، و اگر مقصود اين است كه منشاء انتزاع دارند ، پاسخ مثبت است و اين صفات مصداق موجود خواهند بود . پس ميان موجود و معدوم واسطه‌اى در كار نيست .\r\n\r\nپاسخ مصنف از هردو نظريه\r\nمصنف پس از نقل اين دو نظريه فرموده‌اند ، اينها همگى اوهامى است كه عقل فطرى به روشنى بر نادرستى آنها قضاوت كرده و مىگويد : عدم ، بطلان محض است و هيچگونه شيئيتى ندارد .\r\nاين پاسخ ، نظريهء نخست را كاملا مردود مىسازد ، زيرا در آن نظريه براى عدم فرض شيئيت شده بود ، ولى در نظريه دوّم براى عدم فرض شيئيت نشده است ، بلكه گفته شده است : امورى هست كه نه عدم بر آن صدق مىكند و نه وجود ، نه اينكه عدم بر آن صادق است و در عين حال داراى ثبوت و شيئيت است ، تا در پاسخ گفته شود : عدم بطلان محض است و هيچ‌گونه شيئيتى ندارد . بنابراين نظريه دوّم را بايد به گونه‌اى ديگر پاسخ گفت ، و پاسخ آن همان است كه بيان گرديد .\r\n* * *\r\n\r\n\r\n","description":"","footnote":"\r\n( 1 ) شرح مبسوط منظومه ، ج 2 ، ص 88 .\r\n","page_name":" 170 ","page_number":170},
  {"content":"\r\n\r\nالفصل العاشر في أنّه لا تمايز و لا عليّة في العدم\r\nأمّا عدم التمايز ، فلأنّه فرع الثبوت و الشيئيّة ، و لا ثبوت و لا شيئيّة في العدم . نعم ربّما يتميّز عدم من عدم باضافة الوهم إيّاه إلى الملكات و أقسام الوجود ، فيتميّز بذلك عدم من عدم ؛ كعدم البصر ، و عدم السمع ، و عدم زيد ، و عدم عمرو ، و أمّا العدم المطلق فلا تميّز فيه .\r\nو أمّا عدم العليّة في العدم ، فلبطلانه و انتفاء شيئيّته . و قولهم : « عدم العلة علّة لعدم المعلول » قول على سبيل التقريب و المجاز « 1 » ؛ فقولهم مثلا : « لم يكن غيم فلم يكن مطر » معناه بالحقيقة : أنّه لم يتحقق العلّيّة التي بين وجود الغيم و وجود المطر ؛ و هذا - كما قيل - نظير إجراء أحكام القضايا الموجبة في السالبة ، فيقال : « سالبة حمليّة » و « سالبة شرطيّة » و نحو ذلك ، و إنّما فيها سلب الحمل و سلب الشرط .\r\n\r\n\r\n","description":"","footnote":"\r\n( 1 ) فان قلت : فعلى هذا ، ما ذكرتم مثالا للقضيّة التي موضوعها المفهوم الاعتباريّ العقليّ أيضا يكون على سبيل التقريب و المجاز .\r\nقلت : إنّما مثّلنا بها للقضيّة النفس الأمريّة ، و كون الحمل في القضيّة على التقريب و المجاز لا يخرجها عن الصدق ، و لا يلحقها بالكواذب ؛ و حقيقتها التي هي قولنا : « لم تتحقق العلّية التي بينهما » قضيّة نفس الأمريّة أيضا . ( منه « قده » ) .\r\n","page_name":" 171 ","page_number":171},
  {"content":"\r\n\r\nترجمه و توضيح\r\n\r\nفصل دهم : در عدم ، تمايز و عليت نيست\r\nاما عدم تمايز ، به دليل اين‌كه تمايز فرع ثبوت و شيئيت است و عدم ثبوت و شيئيت ندارد ، آرى چه‌بسا عدمى از عدم ديگر به خاطر اضافهء آن به ملكات و اقسام وجود ، ممتاز مىگردد ، مانند عدم بينائى و عدم شنوايى و عدم زيد و عدم عمرو ( كه هر يك ممتاز از ديگرى است ، ولى اين امتياز به خاطر چيزى كه عدم به آن اضافه شده است يعنى : بينائى و شنوايى ، و زيد و عمرو است و به همين جهت امتياز تنها در عدم مضاف متصور است ) ، اما در عدم مطلق ( كه عدم به ملكات و اقسام وجود اضافه نگرديده ) ، تمايزى نخواهد بود .\r\nو اما عدم عليت در عدم ، به جهت باطل بودن عدم و انتفاء شيئيت از آن است .\r\n( و اگر اشكال شود به اينكه گاهى عدم چيزى به عنوان علت عدم امر ديگر قلمداد مىگردد ، پاسخ اين است كه ) ، گفتهء دانشمندان كه مىگويند عدم علت ، علت عدم معلول است . گفتارى است تقريبى و مجازگونه ( كه براى تقريب مطلب به ذهن به كار مىرود ) بنابراين اين وقتى مىگويند : « ابر موجود نشد پس باران هم نباريد » ( كه عدم ابر علت عدم باران دانسته شده است ) ، معنا و مفاد حقيقى آن اين است كه رابطه عليت و معلوليت كه ميان وجود ابر و وجود باران متصور است ، تحقق نيافته است ، و اين نوع تعبير - چنان‌كه گفته‌اند - مانند جارى نمودن احكام قضاياى موجبه بر قضاياى سالبه است كه گفته مىشود ، سالبهء حمليّه و سالبهء شرطيه و مانند آن با آنكه چيزى كه در اين قضايا متحقق است ، سلب حمل و سلب شرط است ، ( نه حمل سلبى و شرط سلبى ، بنابراين اگر به قضيهء سالبه عنوان حمليه و شرطيه اطلاق مىشود ، از باب تشبيه آن به قضيه موجبه و اجراى حكم موجبه بر آن است ) .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشرح مطالب :\r\n\r\nانگيزهء طرح مباحث عدم در فلسفه\r\nدر اين فصل و دو فصل ديگر از اين مرحله ، درباره « عدم » بحث مىشود « 1 » .\r\nدر اين‌جا اين سؤال مطرح مىشود كه به چه انگيزه‌اى ، فلاسفه مباحث مربوط به عدم را در فلسفه كه موضوع آن « وجود » است مطرح نموده‌اند ؟\r\nبرخى معتقدند طرح اين مباحث در فلسفه جنبهء استطرادى دارد « 2 » و به اصطلاح از باب « الكلام يجر الكلام » مىباشد ، ولى همان‌گونه كه در پيشگفتار ياد آور شديم ، بحث دربارهء عدم نيز به گونه‌اى داخل در موضوع مباحث فلسفه است ؛ زيرا عدم نيز در ذهن موجود است و در نتيجه مفهوم آن داخل در موضوع فلسفه خواهد بود . اكنون دو مطلب ديگر را نيز در اين‌جا يادآور مىشويم كه هريك به نوعى مىتواند بيانگر انگيزهء ورود بحثهاى مربوط به عدم در فلسفه و نيز اهميت آن باشد .\r\n1 - مطلب نخست : اينكه برخى از بحثهاى فلسفه ناظر به آراء و انديشه‌هاى گروهى از متكلمان است و براى ردّ انديشه‌هاى آنان كه به نظر فلاسفه نادرست بوده است ، در فلسفه مطرح گرديده است ، چنان‌كه در مسألهء قبل بيان گرديد كه گروهى از متكلمان براى « عدم » يا ماهيات معدوم ، قائل به ثبوت و شيئيت بودند ، و فلاسفه در ردّ نظريهء آنان بحث « مساوقت وجود و شيئيت » را مطرح نمودند . و نيز بيان گرديد كه يكى از شبهات آنان كه براى « معدوم » قائل به ثبوت شده بودند ، مسأله « معدوم مطلق » و خبر دادن از آن به اينكه نمىتوان از آن خبر داد ، بوده است . به همين جهت ، فلاسفه اين مسأله را مورد بحث قرار داده‌اند تا شبههء معدوم مطلق را پاسخ گويند .\r\n\r\n\r\n","description":"","footnote":"\r\n( 1 ) در فصل گذشته نيز بحث به گونه‌اى مربوط به عدم بود و آن اينكه آيا عدم داراى ثبوت و شيئيت ، هست يا نه ؟ .\r\n( 2 ) درر الفوائد ، ج 1 ، ص 150 .\r\n","page_name":" 173 ","page_number":173},
  {"content":"\r\n\r\nو نيز در مسأله « امتناع اعادهء معدوم » روى سخن با آن دسته از متكلمان است كه « اعادهء معدوم » را ممكن دانسته‌اند . بنابراين طرح اين مباحث به گونه‌اى مكمل مباحث وجود ، و براى اثبات اين مطلب است كه عدم به خودى خود هيچ حكمى ندارد ، و احكامى مانند ، ثبوت ، شيئيت ، تمايز ، عليت ، إخبار و نظاير آن ، همگى از آن وجود است ، و اثبات اين مطلب اقتضاء دارد كه نقيض و نقطهء مقابل وجود يعنى عدم ، مورد بحث قرار گيرد و در ضمن ، به شبهات و اشكالات كسانى كه براى عدم ، واقعيت و حكم و اثر واقعى قائل شده‌اند ، پاسخ داده شود .\r\n2 - مطلب دوّم : اين است كه اصولا مفهوم عدم ، از مفاهيم و معقولات عام فلسفى است ، كه موضوعات بحثهاى فلسفى را تشكيل مىدهند . و به ويژه در مباحث مربوط به شناخت و معرفت‌شناسى ( همان چيزى كه فلسفه نقادى كانت را تشكيل مىدهد ) ، مفهوم عدم نقشى كمتر از مفهوم وجود و مفاهيم ديگر فلسفى مانند :\r\nوجوب ، امكان ، وحدت ، كثرت ، قوه ، فعل ، علت ، معلول و . . . ندارد . فيلسوف شهيد مطهرى در اين‌باره چنين فرموده است :\r\n« شك نيست كه « عدم » ، عينيت واقعى ندارد ولى بدون شك ، در ذهن ما مفهومى دارد كه مغاير با مفهوم « وجود » و نيز مغاير با مفاهيم « ماهيات » است ، و نمىتوان گفت كه قضايايى كه در تركيب آنها « عدم » و « معدوم » دخالت دارد ، كمتر است از قضايايى كه در تركيب آنها « وجود » و « موجود » دخالت دارد ، پس تصورات و انديشه‌هاى ذهنى ما همانطور كه آميخته با يك سلسله ماهيات است ، آميخته به عدم و معدوم نيز هست ، پس عدم و معدوم - همانند ماهيات - هرچند در دفتر واقع حسابى ندارد ولى در دفتر انديشه‌سازى ذهن حساب مهمى دارد ، و ما در پاورقىهاى « اصول فلسفه و روش رئاليسم » گفته‌ايم : كه تا هنگامى كه ذهن و طرز انديشه‌سازى ذهن را كاملا نشناخته‌ايم ، نمىتوانيم فلسفه به معناى واقعى داشته باشيم .\r\nبه عبارت ديگر ، عدم و معدوم در مرحلهء عين و واقع نقشى ندارد ، ولى از اركان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nضرورى « شناخت و معرفت » است ، همان‌طور كه بدون تصور وجود و كليت و جزئيت و ساير معقولات ثانيهء فلسفى و منطقى ، « شناخت » ناميسّر است ، بدون تصور عدم و معدوم هم « شناخت » ناميسّر است » « 1 » .\r\n\r\nچگونگى پيدايش مفهوم عدم خاص و عدم مطلق\r\nدر اينجا لازم است اين مطلب را بررسى كنيم كه اصولا مفهوم عدم از كجا و چگونه وارد ذهن مىگردد ؟ زيرا عدم در خارج از ذهن داراى واقعيتى نيست تا از طريق مطالعه آن ، مفهوم عدم در ذهن آمده باشد . البته اين پرسش به مفهوم « عدم » اختصاص ندارد ، بلكه در مورد همهء مفاهيم اعتبارى ( معقولات ثانى فلسفى ) مطرح مىشود . و ما چگونگى پيدايش مفاهيم اعتبارى را در خاتمه مرحله چهارم بيان خواهيم كرد ، آنچه در اين‌جا يادآور مىشويم دو نكته است :\r\n1 - اين تصور كه همهء مفاهيم ذهنى ، از طريق مطالعهء مستقيم واقعيتهاى خارجى پديد آمده‌اند ، تصور نادرستى است و اين فقط معقولات اولى ( مفاهيم ماهوى ) هستند كه داراى اين خصوصيت مىباشند و نه‌تنها مفهوم عدم ، بلكه همهء مفاهيم اعتبارى نيز از طريق مطالعه مستقيم واقعيت‌هاى خارجى وارد ذهن نمىگردند .\r\n2 - درباره نحوهء پيدايش مفهوم عدم براى ذهن ، مصنف علامه ( رحمه اللّه ) در پاورقىهاى اسفار بيانى دارند كه يادآور مىشويم :\r\n« ما نخست در ميان موجودات ، كثرت را مشاهده مىكنيم ، مثلا وجود زيد و وجود عمرو و افراد ديگر « انسان » را درك مىكنيم ، آنگاه آنها را با يكديگر مقايسه مىنمائيم و در اين مقايسه هرگاه زيد را تصور مىكنيم عمرو را نمىيابيم و هرگاه عمرو را تصور مىكنيم زيد را نمىيابيم ، در اين‌جا ذهن گرفتار يك نوع اشتباه شده و عدم وجدان ( نيافتن ) را به منزلهء وجدان عدم ، تلقى مىكند ، و در نتيجه از وجود\r\n\r\n\r\n","description":"","footnote":"\r\n( 1 ) شرح مختصر منظومه ، ج 1 ، ص 147 .\r\n","page_name":" 175 ","page_number":175},
  {"content":"\r\n\r\nزيد ، عدم عمرو را انتزاع مىكند و از وجود زيد عدم عمرو را . و به اين طريق مفهوم عدمهاى خاص انتزاع مىگردد . آنگاه از اين مفاهيم عدمهاى خاص ، مفهوم عدم مطلق را انتزاع مىكند ، همان‌گونه كه مفهوم كلى را از مطالعه و تصور افراد و مصاديق آن انتزاع مىنمايد . بنابراين تصور و انتزاع مفهوم عدم خاص بر تصور و انتزاع مفهوم عدم مطلق ، مقدم است ، و اعتقاد به اين‌كه نخست « عدم مطلق » تصور مىشود ، آنگاه با نسبت دادن آن به ملكات ، مفهوم عدم خاص انتزاع مىگردد ، توهمى بيش نيست » « 1 » .\r\nاين مطلب مربوط به چگونگى پيدايش مفهوم عدم در مرحله ادراكات تصورى است . و چگونگى پيدايش عدم در مرحلهء تصديقات همان بحثى است كه در اين فصل مطرح گرديده و توضيح آن خواهد آمد .\r\n\r\nدو نظريه در مورد تمايز و عليت در عدم\r\n1 - نظريهء فلاسفه و محققان از متكلمان اسلامى : و آن اينكه در عدم به خودى خود تمايز و عليت راه ندارد ، اگرچه در مورد عدمهاى خاص ، تمايز و عليت به كار مىرود ولى اين به لحاظ خود عدم نيست ، بلكه به لحاظ ملكات و موجوداتى است كه عدم به آنها اضافه شده است و تعبير مجازگونه است ، چنان‌كه بيان گرديد .\r\n2 - نظريهء گروهى از متكلمان كه معتقدند عدم به خودى خود داراى تمايز است .\r\nبدون شك اگر كسى براى عدم هيچگونه واقعيتى قائل نباشد ، تمايز و عليت هم براى آن قائل نخواهد بود . بنابراين سخن حق در اين مسأله همان نظريهء نخست است ، و « تمايز » در واقع از آن وجودها است ، مانند وجود زيد و وجود عمرو ، ولى ذهن به خاطر اشتباهى كه به او دست مىدهد اين تمايز را به عدم زيد و عدم عمرو نسبت مىدهد ، و مىگويد : عدم زيد از عدم عمرو ممتاز است . واقعيت اين قضيه اين\r\n\r\n\r\n","description":"","footnote":"\r\n( 1 ) اسفار ، ج 1 ، ص 349 .\r\n","page_name":" 176 ","page_number":176},
  {"content":"\r\n\r\nاست كه وجود زيد غير از وجود عمرو است ، يا وجود زيد عين وجود عمرو نيست ، ولى ذهن همين واقعيت را گاهى به گونه‌اى ديگر بيان مىكند و آن اينكه عدم زيد غير از عدم عمرو است .\r\nمسألهء عليت در عدم نيز همين‌گونه است ، مثلا وقتى گفته مىشود : عدم ابر علت عدم باران است . يا عدم آتش علت عدم حرارت است ، اين عبارت ، تعبيرى مجازى از رابطهء عليت ميان ابر و باران ، و آتش و حرارت است ، از اين رابطهء واقعى به دو گونه مىتوان تعبير آورد :\r\n1 - ابر تحقق يافت و در نتيجه باران باريد . ( تعبير حقيقى ) .\r\n2 - ابر تحقق نيافت و در نتيجه باران هم نباريد . ( تعبير مجازى ) .\r\nو هردو تعبير بيان‌كنندهء رابطهء عليت ميان ابر و باران است ، كه يك واقعيت تكوينى است .\r\n\r\nتفاوت عدم مضاف و عدم ملكه\r\nيادآورى اين نكته لازم است كه اصطلاح عدم مضاف با اصطلاح عدم ملكه متفاوت است ، عدم مضاف اعم از عدم ملكه است ، مقصود از عدم مضاف ، همان عدم خاص ( در مقابل عدم مطلق ) است ، خواه مضاف‌اليه جوهر باشد يا عرض ، لكن مقصود از عدم ملكه ، عدم يك واقعيت عرضى ( صفت ) از موضوعى است ، كه قابليت پيدايش آن صفت را دارد مانند « عمى » كه عدم صفت يا قدرت بينايى است در انسان ( يا موجود ديگرى كه قابليت و شأنيت بصر از نظر تكوينى در او وجود دارد ) و مانند جهل كه عدم صفت علم در مورد انسان است .\r\nآنچه در اين فصل مورد بحث است ، همان عدم مضاف يا عدم مقيد و خاص است ، نه عدم ملكه به معنايى كه در مبحث وحدت و كثرت از آن بحث مىشود و يكى از اقسام چهارگانهء تقابل بشمار مىرود . در هرصورت آنان كه براى اعدام ملكات و اعدام مضاف حظ و بهره‌اى از هستى قائل هستند ، بايد براى آنها تمايز و عليت\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nهم قائل شوند ، « 1 » مگر آنكه تعبير به اينكه عدم ملكه يا عدم مضاف بهره‌اى از وجود دارد نيز يك نوع تعبير مجازى باشد و مقصود اين باشد كه ملكه يا مضاف‌اليه داراى واقعيت و وجود است .\r\nمحقق طوسى ( رحمه اللّه ) در تجريد الاعتقاد چنين مىگويد : « و قد يتمايز الاعدام و لهذا استند عدم المعلول الى عدم العلة لا غير . . . و عدم المعلول ليس علة لعدم العلة في الخارج و ان جاز في الذهن . . . » « 2 » : گاهى عدمها از يكديگر متمايز مىگردند و به همين جهت عدم معلول فقط به عدم علت استناد داده مىشود نه به عدمهاى ديگر ، و عدم معلول به لحاظ وجود خارجى علت عدم علت خود نيست ، اگرچه در ذهن ( مقام اثبات ) ، جايز است كه عدم معلول ، علت ( دليل ) عدم علت قرار داده شود .\r\nظاهر اين عبارت اين است كه وى براى عدم ، تمايز و عليت واقعى قائل مىباشد ، و به همين جهت مرحوم لاهيجى وى را در شمار قائلان به تمايز اعدام دانسته است « 3 » . ولى با توجه به اينكه عدم به ما هو عدم ، هيچ واقعيتى ندارد ، و تمايز فرع واقعيت داشتن است ، بايد گفت مقصود حكيم و متكلم نامدار شيعه ، همان نظريهء حكماء است كه بيان گرديد ، يعنى تمايز و عليت بالاصاله و بالذات از آن وجود است ، ولى پس از آنكه عدم به وجود اضافه شد ، بالعرض و المجاز كسب نوعى تمايز و عليت مىكند ، شاهد بر اين مطلب اين است كه محقق لاهيجى كه خواجه را از\r\n\r\n\r\n","description":"","footnote":"\r\n( 1 ) صدر المتألهين در مورد فرق ميان عدم مطلق و عدم خاص مىگويد : « ان العدم الخاص كما ان مفهومه كالعدم المطلق باعتبار التمثل العقلى له حصة من الوجود المطلق ، كذالك موصوفه بخصوصه له حظّ ما من الوجود و لهذا حكم بافتقاره إلى موضوع كما تفتقر الملكة إليه » اسفار ، ج 1 ، ص 344 .\r\nمصنف نيز درباره فرق ميان تقابل سلب و ايجاب و عدم و ملكه مىگويد « و اما تقابل العدم و الملكة فللعدم فيه حظ من التحقق لكونه عدم صفة من شأن الموضوع ان يتصف بها فينتزع عدمها منه . . .\r\nبداية الحكمة ، مرحله ( 8 ) ، تمتةّ .\r\n( 2 ) كشف المراد ، ط قم ، مصطفوى ، ص 23 .\r\n( 3 ) شوارق الالهام ، ص 72 .\r\n","page_name":" 178 ","page_number":178},
  {"content":"\r\n\r\nقائلان به تمايز اعدام دانسته است ، نظريه تمايز اعدام را به حكماء و محققان از متكلمان اسلامى نسبت داده است « 1 » .\r\nولى در عين حال ، همين عليت مجازى ميان عدم علت و عدم معلول از نظر مقام ثبوت ، داراى نفس الامريتى است كه قابل تغيير و تبديل نيست ، مثلا نمىتوان عدم معلول را به عنوان علت براى عدم علت تلقى كرد ، آرى از نظر مقام اثبات و دلالت ، هريك از آن دو را مىتوان علت ( دليل ) ديگرى قرار داد . اين مطلبى است كه محقق طوسى با بيانى زيبا يادآور شده است . و مطلبى كه مصنف علامه در پاورقى به صورت « ان قلت و قلت » آورده‌اند ، به همين مطلب بازمىگردد ، كه تعبير مجازى از يك واقعيت ، غير از تعبير كاذب از آن است ، ما اگر بگوئيم عدم معلول ( در خارج ) علت عدم علت است ، كاذب مىباشد ، ولى اگر بگوئيم عدم علت ( در خارج ) علت عدم معلول است ، هرچند تعبيرى مجازى است ، ولى هرگز كاذب نمىباشد و در حد مجاز بودن ، داراى نفس الامر است و مطابق با آن مىباشد .\r\n* * *\r\n\r\n\r\n","description":"","footnote":"\r\n( 1 ) همان مأخذ ، ص 72 .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\nالفصل الحادي عشر في أنّ المعدوم المطلق لا خبر عنه\r\nو يتبيّن ذلك بما تقدم : أنّه بطلان محض لا شيئيّة له بوجه ، و إنّما يخبر عن شيء بشيء .\r\nو أمّا الشبهة بأنّ قولهم : « المعدوم المطلق لا يخبر عنه » يناقض نفسه ، فإنّه بعينه إخبار عنه بعدم الإخبار ، فهي مندفعة ، بما سيجيء في مباحث الوحدة و الكثرة ، من أنّ من الحمل ما هو أوّليّ ذاتي ، يتّحد فيه الموضوع و المحمول مفهوما و يختلفان اعتبارا ؛ كقولنا : « الانسان إنسان » و منه ما هو شائع صناعيّ ، يتّحدان فيه وجودا و يختلفان مفهوما ؛ كقولنا :\r\n« الانسان ضاحك » . و المعدوم المطلق معدوم مطلق بالحمل الأوّليّ ، و لا يخبر عنه ؛ و ليس بمعدوم مطلق ، بل موجود من الموجودات الذهنيّة ، بالحمل الشائع ، و لذا يخبر عنه بعدم الإخبار عنه فلا تناقض .\r\nو بهذا التقريب يندفع الشبهة عن عدّة قضايا توهم التناقض ؛ كقولنا : « الجزئيّ جزئيّ » و هو بعينه « كلّيّ » يصدق على كثيرين ، و قولنا :\r\n« شريك الباري ممتنع » مع أنّه معقول في الذهن فيكون موجودا فيه « ممكنا » ، و قولنا : « الشيء إمّا ثابت في الذهن أو لا ثابت فيه » و اللاثابت في الذهن ثابت فيه ، لأنّه معقول .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nوجه الاندفاع : أنّ الجزئيّ جزئيّ بالحمل الأوّلي ، كلّيّ بالشائع .\r\nو شريك الباري شريك الباري ، بالحمل الأوّليّ ؛ و ممكن مخلوق للباري ، بالشائع . و اللاثابت في الذهن كذلك ، بالحمل الأوّليّ ؛ و ثابت فيه بالشائع .\r\nترجمه و توضيح :\r\n\r\nفصل يازدهم : از معدوم مطلق نمىتوان خبر داد\r\nاين مطلب به واسطهء آنچه در فصل قبل ، بيان گرديد ، روشن مىباشد ؛ زيرا عدم ، بطلان محض است و به هيچ‌وجه شيئيتى ندارد ، و فقط مىتوان از چيزى به واسطهء چيز ديگرى خبر داد ( مخبر عنه و مخبر به بايد داراى شيئيت و ثبوت باشند ) .\r\nاما اشكال ( بر مطلب فوق ) به اينكه سخن آنان كه مىگويند : « از معدوم مطلق خبر داده نمىشود » ، نقيض خود مىباشد ؛ زيرا اين سخن گزارش و اخبار از معدوم مطلق است به اينكه از آن خبر داده نمىشود .\r\nاين شبهه به واسطهء آنچه در بحثهاى مربوط به وحدت و كثرت مىآيد پاسخ داده مىشود و آن اينكه : برخى از اقسام حمل ، « حمل اولى ذاتى » است كه در آن موضوع و محمول از نظر مفهوم با يكديگر متحد مىباشند و اختلاف آن دو به اعتبار است ( نه به لحاظ واقع و نفس الامر ) مانند : انسان ، انسان است ( در اين قضيه ، موضوع و محمول از نظر واقع و نفس الامر هيچ‌گونه تفاوتى با هم ندارند ، تفاوتى اگر هست ، مربوط به فرض و اعتبار است ، و آن اينكه ، گوينده فرض مىكند فردى را كه به گمان او سلب شىء از نفس ممكن است ، آنگاه براى رفع اين توهم مفهوم انسان را بر خود حمل مىكند ، تا بدين وسيله توهم امكان سلب شىء از نفس را دفع\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنمايد ) « 1 » .\r\nو برخى از اقسام حمل « حمل شايع صناعى » است كه در اين حمل ، موضوع و محمول از نظر وجود ( مصداق ) متحدند و از نظر مفهوم مختلف مىباشند ، مانند « انسان خندان است » و معدوم مطلق ، معدوم مطلق است به حمل اولى و از آن خبر داده نمىشود و ( معدوم مطلق ) ، معدوم مطلق نيست بلكه موجودى از موجودات ذهنى است به حمل شايع و به همين جهت از آن خبر داده مىشود به اينكه از آن خبر داده نمىشود ، پس تناقضى در كار نيست ، ( زيرا معدوم مطلقى كه از آن خبر داده نمىشود با معدوم مطلقى كه از آن خبر داده مىشود ، تفاوت دارند ، يكى معدوم مطلق به حمل اولى است و ديگرى معدوم مطلق به حمل شايع . و يكى از شرائط تناقض ، وحدت در حمل است ) .\r\nو به واسطهء اين تقريب ( و تحقيق در مورد معدوم مطلق و اينكه چگونه در عين اينكه از آن خبر داده نمىشود ولى مخبر عنه قرار مىگيرد ) ، شبهه و اشكال در مورد تعدادى از قضايا كه در آنها توهم تناقض شده است دفع مىگردد ، مانند « جزئى ، جزئى است » و آن ( جزئى ) در عين حال كلى است و صدق بر كثيرين مىكند . ( چنان كه مىگوئيم : زيد جزئى است ، اين كتاب جزئى است ، آن اتومبيل جزئى است ) .\r\nو مانند : شريك البارى ، ممتنع ( الوجود ) است ، با اينكه شريك البارى معقول و متصور در ذهن است و در نتيجه موجود در ذهن و ممكن الوجود است ( نه ممتنع الوجود ، زيرا بهترين دليل بر امكان چيزى وقوع آن است ) و مانند : هر چيزى يا ثابت است در ذهن و يا غير ثابت است در ذهن و ( مفهوم ) غير ثابت در ذهن ، ثابت در ذهن است ، زيرا معقول و متصور در ذهن مىباشد .\r\nوجه اندفاع و وارد نبودن اشكال تناقض در اين مثالها اين است كه در مثال\r\n\r\n\r\n","description":"","footnote":"\r\n( 1 ) لازم به ذكر است كه تفاوت موضوع و محمول در حمل اوّلى ذاتى تنها به اعتبار و فرض مانند مثال مذكور در متن ، نيست بلكه گاهى هم به اجمال و تفصيل و ابهام و تحصيل است ، تفصيل اين مطلب در بحث وحدت و كثرت خواهد آمد .\r\n","page_name":" 183 ","page_number":183},
  {"content":"\r\n\r\nاوّل ، جزئى به حمل اولى جزئى است و به حمل شايع كلى است و شريك البارى به حمل اوّلى شريك البارى است و به حمل شايع ( شريك البارى نيست ، بلكه ) ممكن الوجود و مخلوق بارى است ، و لا ثابت در ذهن به حمل اولى لا ثابت در ذهن است و به حمل شايع ثابت در ذهن است .\r\nشرح مطالب :\r\n\r\nشبههء معدوم مطلق\r\nمقصود از معدوم مطلق ، ذات و ماهيتى است فرضى كه از هيچ مرتبه‌اى از مراتب وجود برخوردار نيست ، نه وجود ذهنى دارد و نه وجود خارجى ، نه بالقوه و نه بالفعل .\r\nو به تعبير صدر المتألهين عدم و نيستى مطلق مساوى است با رفع همهء مراتب هستى « 1 » .\r\nشكى نيست كه يك چنين ذات مفروضى ، صلاحيت هيچ حكمى را ندارد و از آن جمله اخبار است ، يعنى قابليت و صلاحيت اينكه مخبر عنه واقع شود و از آن خبر داده شود را ندارد لكن با اندكى تأمل معلوم مىشود كه همين سخن ، خود اثبات يك حكم براى معدوم مطلق و يك نوع اخبار از آن است ، زيرا اينكه مىگوئيم : « معدوم مطلق هيچ حكمى ندارد » يا « از معدوم مطلق خبر داده نمىشود » قضيهء حمليه‌اى است كه داراى « مخبر عنه » و « محكوم عليه » مىباشد و مخبر عنه و محكوم عليه آن ، همان معدوم مطلق است . اگرچه مخبر به و محكوم به آن ، عدم الاخبار و عدم الحكم است . بنابراين در همان حال كه مىگوئيم « از معدوم مطلق خبر داده نمىشود و حكمى براى آن ثابت نيست » ، در واقع از آن خبر داده و براى آن حكمى را اثبات نموده‌ايم و اين تناقضى آشكار است .\r\n\r\n\r\n","description":"","footnote":"\r\n( 1 ) اسفار ، ج 1 ، ص 345 : « مطلق الوجود للشىء المتحقق باى نحو من الانحاء و طور من الاطوار ، يقابله العدم المطلق المساوق لرفع جملة الوجودات » .\r\n","page_name":" 184 ","page_number":184},
  {"content":"\r\n\r\nالبته در اين‌جا دو شبهه است : يكى شبههء « معدوم مطلق » و ديگرى شبههء « مجهول مطلق » . ممتنع بودن إخبار ، مربوط به مجهول مطلق است و آنچه مربوط به « معدوم مطلق » است ، امتناع حكم است ، اگرچه خبر دادن هم يك نوع حكم است و در نتيجه مىتوان گفت شبههء مجهول مطلق ، يكى از مصاديق شبهه معدوم مطلق بشمار مىرود ، ولى خبر دادن با معلوم بودن متناسب است ، و حكم‌كردن با ثبوت داشتن . و به همين جهت در كلام صدر المتألهين اين دو شبهه ، جداى از يكديگر مطرح شده‌اند « 1 » .\r\n\r\nپاسخ شبهه\r\nپاسخ شبهه ، همان تفاوت حمل است كه يكى از انديشه‌هاى ابتكارى صدر المتألهين مىباشد ، وى شرط وحدت حمل را به وحدتهاى هشتگانه معروف در باب تناقض افزود و در نتيجه تناقض آنگاه واقع مىشود كه دو قضيه از نظر حمل اولى ذاتى و حمل شايع صناعى متحد باشند ، ولى اگر حمل در يكى اولى و در ديگرى شايع باشد ، اگرچه از جهات ديگر وحدت داشته باشند ، تناقض رخ نخواهد داد . وى از اين اصل در موارد بسيار بهره گرفته كه از جمله حل اشكال معروف در باب وجود ذهنى است ، كه در مرحلهء آينده شرح آن خواهد آمد . شبههء مجهول مطلق و معدوم مطلق و نظاير آن را نيز با استفاده از همين اصل پاسخ داده است . اينك ترجمه عبارات وى را در اين خصوص يادآور مىشويم « 2 » :\r\n« در گذشته ، اختلاف حمل چيزى را بر چيزى به حمل ذاتى اولى و به حمل عرضى صناعى يادآور شديم و با اين مطلب ، اشكال مجهول مطلق و نظاير آن دفع مىگردد ، در اينجا يادآور مىشويم كه عقل مىتواند همهء مفاهيم حتى مفهوم عدم خود ( عدم عقل ) و عدم عدم و عدم معدوم مطلق . . . را تصور كند ، و نيز مىتواند\r\n\r\n\r\n","description":"","footnote":"\r\n( 1 ) همان مأخذ ، ص 239 و 347 .\r\n( 2 ) به اسفار ، ج 1 ، ص 347 - 345 مراجعه نمائيد .\r\n","page_name":" 185 ","page_number":185},
  {"content":"\r\n\r\nمجهول مطلق و دو مفهوم نقيضين را اعتبار نمايد و احكام خاص هريك را بر آن مترتب سازد . مثل اينكه ، در مجهول مطلق حكم كند به عدم اخبار و در مورد نقيضين حكم كند به نفى اجتماع ، نه به اين معنى كه آنچه را تصور كرده است ذات مجهول مطلق و حقيقت نقيضين است زيرا هرچه در عقل يا وهم تقرر ( تصور ) پيدا مىكند ، خود از موجودات امكانى و معانى ملحوظ بالذات به حسب حمل شايع خواهد بود ، لكن ( اين مفاهيمى كه در ذهن تصور شده‌اند ) فقط عناوين آنها به حمل اولى بر آنها حمل مىشوند ، پس آنچه در ذهن تصور شده است ، به حمل شايع اجتماع نقيضين يا معدوم مطلق بر آن حمل نمىشود ، بلكه عقل از طريق فعاليت و كار ذهنى خاص خود براى هريك از اين عناوين ، فردى باطل الذات و ممتنع التحقق را فرض مىكند ، آنگاه با توجه به همين مفهوم كه آن را عنوان فرد و مصداق فرضى و باطل الذات قرار داده است ، بر آن فرد حكم مىكند به اينكه حكم‌كردن بر آن محال و اخبار از آن ممتنع است ، پس مفهوم مجهول مطلق از اين جهت كه متمثل و متصور در ذهن است مصحح صحت اخبار مىباشد ، اگرچه اين اخبار ، اخبار به عدم اخبار از آن است و امتناع اخبار ، متوجه مفهوم آن نيست بلكه به لحاظ مصداق و فرد فرضى آن مىباشد . و از همين‌جا حكم نظاير مجهول مطلق نيز روشن مىشود ، مانند معدوم مطلق كه حكم مىشود به اين‌كه بر آن حكم نمىشود . . . » .\r\n\r\nبررسى و توضيح\r\nحاصل و لب پاسخ ، اين است كه آنچه در اين قضيه محكوم عليه و مخبر عنه واقع شده است ، مفهوم معدوم مطلق و مجهول مطلق است و آنچه حكم‌كردن و خبر دادن از آن ممتنع است ، مصداق فرضى اين دو مفهوم است . و به عبارت ديگر : آنچه بر آن حكم شده و از آن خبر داده شده است ، به حمل اولى ، مجهول مطلق و معدوم مطلق است ، ولى به حمل شايع از مصاديق موجود است ، پس نه بر معدوم مطلق حكم گرديده و نه از مجهول مطلق خبر داده شده است . بنابراين از معدوم مطلق\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه حمل اولى خبر داده مىشود و از معدوم مطلق به حمل شايع خبر داده نمىشود .\r\nاين بيان با عبارت مصنف در نهاية الحكمه « 1 » كاملا هم‌آهنگ است ، ولى با عبارت متن ( بداية الحكمه ) هم‌آهنگ نيست ، زيرا در متن عكس اين مطلب آمده است : « المعدوم المطلق ، معدوم مطلق بالحمل الاولى و لا يخبر عنه و ليس بمعدوم مطلق بل موجود من الموجودات الذهنيه بالحمل الشايع و لذا يخبر عنه بعدم الاخبار عنه فلا تناقض » .\r\nبه نظر شارح ، هم عبارت نهايه صحيح است و هم عبارت بدايه ، و هردو به يك مطلب باز مىگردند ، توضيح آنكه : وصف اوّلى و شايع گاهى وصف مجموع قضيه واقع مىشوند و گفته مىشود حمل در اين قضيه ، حمل اولى و يا حمل شايع است ، در اين صورت اگر موضوع قضيه مفهوم انسان باشد ، و ما بخواهيم قضيه‌اى تشكيل دهيم كه حمل در آن اولى ذاتى باشد ، بايد محمول آن هم ، همان مفهوم « انسان » باشد ، [ انسان ، انسان است 
  ] ، و در بداية الحكمه ، حمل اولى وصف كل قضيه واقع شده است ، و بر اين اساس گفته‌اند : معدوم مطلق ، معدوم مطلق است به حمل اولى ، يعنى مفهوم موضوع و محمول ، همان معدوم مطلق است ، و شكى نيست كه معدوم مطلق به اين اعتبار ( ذات معدوم مطلق ) ، باطل و پوچ محض است ، و اخبار از آن ممتنع است . و يك چنين ذاتى ، هيچ واقعيتى ندارد ، مگر مصاديق فرضى و تقديرى ، و از مصداق فرضى و تقديرى ، به معدوم مطلق به حمل شايع تعبير مىشود و اين همان عبارت نهاية الحكمه است ، و در اين صورت ، حمل اولى و شايع صفت مجموع قضيه واقع نشده است ، بلكه وصف موضوع قرار گرفته و گفته شده است : معدوم مطلق به حمل شايع ، يعنى مصاديق و افراد فرضى معدوم مطلق ، معدوم مطلق هستند ، يعنى باطل الذات مىباشند و اخبار از آنها ممتنع است .\r\nبراى آنكه اين دو اعتبار كاملا از يكديگر ممتاز گردند بايد در صورتى كه عنوان حمل اولى و حمل شايع وصف مجموع قضيه قرار مىگيرند ، در آخر ذكر\r\n\r\n\r\n","description":"","footnote":"\r\n( 1 ) المعدوم المطلق بالحمل الشايع لا يخبر عنه و بالحمل الاوّلى يخبر عنه با نه لا يخبر عنه .\r\n","page_name":" 187 ","page_number":187},
  {"content":"\r\n\r\nشوند و گفته شود :\r\nالمعدوم المطلق ، معدوم مطلق بالحمل الاولى .\r\nالمعدوم المطلق ، مفهوم ذهنى بالحمل الشايع .\r\nو هرگاه قيد موضوع باشند بعد از موضوع ذكر گردند و گفته شود :\r\nالمعدوم المطلق بالحمل الاولى ، مفهوم ذهنى .\r\nالمعدوم المطلق بالحمل الشايع ، مصداق فرضى باطل الذات .\r\nو در نتيجه مفاد حمل اولى در اعتبار نخست ، همان مفاد حمل شايع در اعتبار دوّم خواهد بود و بالعكس . و سرانجام هردو تعبير بيانگر يك واقعيت مىباشند .\r\nاين جانب نخستين‌بار در بحثهاى منطق متوجه اين مطلب شدم ؛ زيرا مرحوم مظفر در بحث عنوان و معنون و بحث تناقض ، دو عبارت كاملا متفاوت دارد در بحث عنوان و معنون مىگويد : « الجزئى بالحمل الاولى كلى لا جزئى فيصدق على كثيرين » و در بحث تناقض مىگويد : « الجزئى جزئى ، اى بالحمل الاولى و الجزئى ليس بجزئى ، اى بالحمل الشايع ، لان مفهوم الجزئى من مصاديق مفهوم الكلى ، فانه يصدق على كثيرين » .\r\nهمان‌طور كه ملاحظه مىنمائيد ، وى در بحث عنوان و معنون ، « حمل اولى » را وصف موضوع قرار داده و گفته است الجزئى بالحمل الاولى كلى ، و در بحث تناقض حمل اولى را وصف قضيه قرار داده و گفته است الجزئى جزئى بالحمل الاولى . در مورد نخست حكم كرده است به كليت جزئى و در بحث دوم حكم به جزئيت آن نموده است ، و اين دو با يكديگر هيچ‌گونه منافاتى ندارند . چنان كه بيان گرديد .\r\n\r\nسخنى از گورگياس\r\nگورگياس يكى از چهره‌هاى معروف و پيشگامان مكتب سوفسطائى است از وى كلامى نقل شده است كه شباهت زيادى با شبههء معدوم مطلق دارد ، نامبرده\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nبر اثبات مدعاى خود ، يعنى نبودن فرق ميان وجود و عدم ، گفته است : « كسى نمىتواند منكر شود كه عدم عدم است ، ولى همين‌كه اين عبارت را تصديق كرديم ، ناچار تصديق كرده‌ايم كه عدم موجود است ( يعنى قضيه عدم عدم است ، قضيه موجبه است و در آن براى عدم ، اثبات عدم شده است و اثبات شى براى شىء ، فرع ثبوت مثبت له است ، پس در قضيه مزبور براى عدم ، فرض ثبوت و وجود شده است ) پس يك جا تصديق كرده‌ايم كه وجود موجود است و در جاى ديگر اثبات كرده‌ايم كه عدم موجود است ، پس فرقى ميان وجود و عدم نيست و در نتيجه وجود ( مانند عدم ) موجود نيست » « 1 » .\r\nپاسخ اين است كه وى حكم مفهوم عدم را به مصداق آن خلط نموده است ، در قضيهء : عدم عدم است ، هم براى عدم اثبات وجود شده و هم از آن نفى وجود شده است ، لكن اثبات وجود مربوط به مفهوم عدم است ، و مفهوم عدم از مصاديق مطلق هستى است در صورتى كه از مصداق فرضى عدم ، نفى وجود شده است ، پس عدم به حمل اولى ( مفهوم عدم ) موجود است ، ولى عدم به حمل شايع ( مصداق عدم ) ، عدم است ، و نيز مىتوان گفت : عدم عدم است به حمل اولى يعنى ذات عدم همان ذات عدم است و هيچگونه ثبوتى ندارد . و عدم موجود است به حمل شايع ، يعنى مفهوم عدم از مصاديق موجود است .\r\n* * *\r\n\r\n\r\n","description":"","footnote":"\r\n( 1 ) سير حكمت در اروپا ، ج 1 ، ص 13 .\r\n","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\nالفصل الثاني عشر في امتناع اعادة المعدوم بعينه\r\nقالت الحكماء : « إنّ إعادة المعدوم بعينه ممتنعة » ، و تبعهم فيه بعض المتكلمين ، و أكثرهم على الجواز .\r\nو قد عدّ الشيخ « امتناع إعادة المعدوم » ضروريّا ؛ و هو من الفطريّات ، لقضاء الفطرة ببطلان شيئيّة المعدوم ، فلا يتّصف بالاعادة .\r\nو القائلون بنظريّة المسالة احتجّوا عليه بوجوه :\r\nمنها : أنّه لو جاز للمعدوم في زمان أن يعاد في زمان أخر ، بعينه ، لزم تخلّل العدم بين الشيء و نفسه ، و هو محال ، لأنّه حينئذ يكون موجودا بعينه في زمانين بينهما عدم متخلل .\r\nحجّة اخرى : لو جازت إعادة الشيء بعينه بعد انعدامه ، جاز إيجاد ما يماثله من جميع الوجوه ابتداءا و استئنافا ؛ و هو محال . أمّا الملازمة فلأنّ « حكم الأمثال فيما يجوز و فيما لا يجوز واحد » ، و مثل الشيء ابتداء و معاده ثانيا لا فرق بينهما بوجه ، لأنّهما يساويان الشيء المبتدأ من جميع الوجوه . و أمّا استحالة اللازم فلاستلزام اجتماع المثلين في الوجود عدم التميز بينهما ، و هو وحدة الكثير من حيث هو كثير ؛ و هو محال .\r\nحجّة اخرى : إنّ إعادة المعدوم توجب كون المعاد هو المبتدأ ؛\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو هو محال ، لاستلزامه الانقلاب أو الخلف . بيان الملازمة : أنّ إعادة المعدوم بعينه يستلزم كون المعاد هو المبتدأ ذاتا و في جميع الخصوصيّات المشخّصة حتّى الزمان ، فيعود المعاد عين المبتدأ ، و هو الانقلاب أو الخلف .\r\nحجّة اخرى : لو جازت الاعادة لم يكن عدد العود بالغا حدّا معيّنا يقف عليه ، إذ لا فرق بين العودة الأولى و الثانية و هكذا إلى ما لانهاية له ، كما لم يكن فرق بين المعاد و المبتدأ ، و تعيّن العدد من لوازم وجود الشيء المتشخّص « 1 » .\r\nاحتجّ المجوّزون بأنّه لو امتنعت إعادة المعدوم ، لكان ذلك إمّا لماهيّته ، و إمّا للازم ماهيّته ؛ و لو كان كذلك لم يوجد ابتداء ، و هو ظاهر ، و إمّا لعارض مفارق ؛ فيزول الامتناع بزواله .\r\nو ردّ بأنّ الامتناع لأمر لازم لكن لوجوده و هويّته ، لا لماهيّته ، كما هو ظاهر من الحجج المتقدّمة .\r\nو عمدة ما دعاهم إلى القول بجواز الاعادة زعمهم أنّ المعاد ، و هو ممّا نطقت به الشرائع الحقّة ، من قبيل إعادة المعدوم .\r\nو يردّه : أنّ الموت نوع استكمال ، لا انعدام و زوال « 2 » .\r\n\r\n\r\n","description":"","footnote":"\r\n( 1 ) و لا مرجّح لبعض تلك الأعداد ، فالحاصل حينئذ : أنّ التعيّن ؛ أي التشخّص ، ممّا لا بد منه في الوجود ، لأنّ الشيء ما لم يتشخّص لم يوجد ؛ مع أنّه لا مرجّح لتعيّن عدد خاص منها . ( منه « قده » ) .\r\n( 2 ) فان قيل : هذا إنّما يتمّ لو كان الموت استكمالا للروح و البدن جميعا و هو غير مسلّم ؛ و أمّا لو كان استكمالا للروح فقط ، فالاشكال على حاله ؛ لأنّ إعادة البدن حينئذ من إعادة المعدوم .\r\nقيل : شخصيّة الانسان بنفسه ، دون بدنه المتغيّر دائما ؛ فالانسان العائد في المعاد بالنفس و البدن عين الانسان الذي كان في الدنيا ، سواء كان الموت استكمالا للروح فقط ، و كان البدن العائد معها بايجاد جديد ؛ أو كان الموت استكمالا للروح و البدن ، و كان البدن العائد مع الروح هو البدن الدنيوي المستكمل ؛ فالانسان بنفسه و بدنه هو الذي كان في الدنيا بعينه . ( منه « قده » ) .\r\n","page_name":" 192 ","page_number":192},
  {"content":"\r\n\r\nترجمه و توضيح :\r\n\r\nفصل دوازدهم : امتناع اعادهء معدوم\r\nحكماء گفته‌اند : « اعادهء عين معدوم ممتنع است » برخى از متكلمان نيز در اين قول از حكماء پيروى كرده‌اند و اكثر آنان قائل به جواز اعادهء معدوم شده‌اند .\r\nشيخ ( الرئيس ابو على سينا ) ، امتناع اعادهء معدوم را امرى ضرورى و از بديهيات فطرى قلمداد كرده است ، زيرا فطرت عقلى بر بطلان شيئيت معدوم حكم مىكند و در نتيجه ، معدوم متصف به اعاده ( و هيچ حكم ديگرى ) نمىگردد . و قائلان به نظرى بودن مسألهء ( امتناع اعاده معدوم ) به وجوهى بر آن احتجاج و استدلال كرده‌اند :\r\n1 - يكى از آن وجوه اين است كه اگر جائز باشد چيزى كه در زمانى معدوم گرديده است عين آن در زمان ديگر اعاده گردد ، لازم مىآيد كه ميان شىء و نفس آن شىء ( در هستى شىء ) عدم متخلل و واسطه شود و آن محال است ، ( اگر گفته شود چه ملازمه‌اى است ميان جواز اعادهء معدوم در زمان دوّم و تخلل عدم در هستى آن شىء ؟ پاسخ اين است كه ) ، با اين فرض خود آن شىء ( با تمام خصوصيات ) در دو زمان موجود است و ميان آن دو زمان عدم متخلل گرديده است « 1 » .\r\n2 - دليل ديگر اين است كه اگر اعادهء عين چيزى پس از معدوم شدن جائز باشد ، بايد ايجاد موجودى كه از هرجهت مماثل آن است هم جائز باشد ، و ايجاد مماثل آن چيز از تمام جهات محال است ، ( پس اعادهء عين آن هم محال است ) .\r\nوجه ملازمه ميان جواز اعادهء عين معدوم و ايجاد مماثل آن از تمام جهات اين است كه حكم امثال در آنچه جائز است و در آنچه جائز نيست ، يكى است و هيچ فرقى ميان مثل چيزى ابتداءا و اعاده شدهء آن چيز ثانيا ، وجود ندارد ، زيرا آن دو ، با\r\n\r\n\r\n","description":"","footnote":"\r\n( 1 ) قوله : لانه حينئذ . . . بيان ملازمه است ، نه بيان محال بودن لازم .\r\n","page_name":" 193 ","page_number":193},
  {"content":"\r\n\r\nشىء نخست از تمام جهات مساوى هستند ( و دو چيز كه از هرجهت با يك چيز مساوى باشند خود آن دو هم با يكديگر مساوى خواهند بود ) .\r\nو وجه محال بودن لازم ( ايجاد مماثل معدوم ابتداء ) اين است كه ( در اين صورت اجتماع مثلين لازم مىآيد و ) لازمهء اجتماع مثلين در وجود ، عدم تميز ميان آن دو شيىء است ، و عدم تميز ميان دو شيىء به معنى واحد بودن كثير از آن نظر كه كثير است مىباشد . ( زيرا فرض اين است كه دو شيىء وجود دارد ، پس دوئيت محفوظ است و از طرفى هيچ‌گونه امتيازى ميان آن دو نيست و اين با دوئيت سازگار نيست ، پس آنچه فرض كرده‌ايم كه دو شيىء است ، بايد يك شيىء باشد ) و اين محال است ( زيرا اجتماع نقيضين است ) .\r\n3 - دليل ديگر اين‌كه ، اعادهء معدوم موجب مىگردد كه معاد عين مبتداء باشد و اين محال است ، زيرا مستلزم انقلاب ( حيثيت اعاده به حيثيت ابتداء ) يا مستلزم خلف ( رفع يد از مبتداء بودن شيىء و معاد دانستن آن ) است .\r\nبيان ملازمه ( ميان اعاده معدوم و عينيت معاد و مبتداء ) اين است كه ، اعادهء عين معدوم مستلزم اين است كه معاد ، از نظر ذات و همهء خصوصياتى كه موجب تشخص آن مىگردند ، و حتى از نظر زمان ، عين مبتداء باشد ، بنابراين معاد عين مبتداء است و اين يا انقلاب ( در حيثيت ذات ) است و يا خلف ( فرض و هردو باطل است ) .\r\n4 - دليل ديگر اين‌كه ، اگر اعاده معدوم جائز باشد ، شماره عدد عودها به حد معينى نمىرسد كه در آن متوقف گردد ، زيرا هيچ فرقى ميان عود اول و دوّم و عودهاى ديگر تا بىنهايت نيست ، همان‌گونه كه فرقى ميان معاد و مبتداء وجود ندارد ، و حال آنكه تعين عدد از لوازم وجود شيىء متشخص « 1 » ( در خارج ) است .\r\n\r\n\r\n","description":"","footnote":"\r\n( 1 ) و مرجّحى براى برخى از اين شماره‌هاى عدد وجود ندارد . حاصل كلام اين‌كه در تحقق يافتن و موجود شدن چيزى تشخص ، امرى است اجتناب‌ناپذير ، زيرا شيىء تا متشخص نگردد ، موجو نمىشود ، با آنكه مرجحى براى تعين عدد خاصى از اعاده‌ها وجود ندارد . ( علامه طباطبائى « قده » )\r\n","page_name":" 194 ","page_number":194},
  {"content":"\r\n\r\nقائلان به جواز ( اعادهء معدوم ) استدلال كرده‌اند به اين‌كه اگر اعادهء معدوم ممتنع باشد ، يا به خاطر ماهيت معدوم است و يا به خاطر لازم ماهيت ، ( و هيچ‌يك از اين دو فرض ، صحيح نيست ) ، زيرا اگر منشاء امتناع اعاده معدوم ماهيت معدوم يا لازم ماهيت آن باشد ، از ابتداء موجود نمىشد و اين مطلب روشن است ( كه اگر منشاء امتناع اعاده ذات يا لازمهء ذات معدوم باشد هرگز موجود نمىگرديد ) و يا اينكه امتناع به خاطر امرى است عارض بر ماهيت معدوم آن هم عارض مفارق ( نه لازم ) ، در اين صورت هرگاه آن عارض زائل گردد ، امتناع هم بر طرف مىشود ( پس نبايد اعادهء معدوم را مطلقا ممتنع دانست ) .\r\nاين استدلال مردود است ، زيرا امتناع اعادهء معدوم به خاطر امرى است كه لازم اعاده معدوم است ، ولى لازم وجود و هويت ( مجدّد معدوم ) ، نه لازم ماهيت آن ، همان‌گونه كه از دلايل گذشته كه بر امتناع اعاده اقامه گرديد ، كاملا معلوم است . ( در همهء دلايل مزبور سخن در اين بود كه وجود دوبارهء معدوم مستلزم امرى محال است ) .\r\nو عمده چيزى كه آنان را به نظريهء جواز اعاده معدوم سوق داده است ، گمان آنان در مورد معاد است و اينكه معاد كه شرايع حقه ( آسمانى ) قائل به آن هستند ، از قبيل اعادهء معدوم است ( پس براى دفاع از اين اصل دينى بايد اعادهء معدوم را جائز دانست ) .\r\nو اين گمان را مردود مىسازد ، اين مطلب كه مرگ نوعى استكمال نفس است . نه انعدام و زوال آن « 1 » .\r\n\r\n\r\n","description":"","footnote":"\r\n( 1 ) اگر گفته شود : اين سخن در صورتى صحيح است كه مرگ براى نفس و بدن هردو استكمال باشد ، اما اگر فقط براى روح استكمال باشد ، اشكال به قوت خود باقى است ، زيرا اعادهء بدن در اين صورت از قبيل اعادهء معدوم خواهد بود .\r\nدر پاسخ گفته شده است كه شخصيت انسان به نفس او است نه بدن او كه پيوسته در معرض تغير و دگرگونى است ، بنابراين انسانى كه در معاد با نفس و بدن ، بازمىگردد ، عين انسانى است كه در دنيا بوده است ، خواه مرگ فقط استكمال روح باشد و بدن محشور در قيامت به ايجاد جديد -\r\n","page_name":" 195 ","page_number":195},
  {"content":"\r\n\r\nشرح مطالب :\r\n\r\nآراء و اقوال در مورد اعاده معدوم\r\nاعاده معدوم از جمله مسائل مورد اختلاف ميان متكلمان و فلاسفه اسلامى است ، اينك به نقل اقوال و آراء آنان در اين‌باره مىپردازيم :\r\n1 - فلاسفهء اسلامى بالاتفاق اعادهء عين معدوم را ممتنع مىدانند .\r\n2 - بسيارى از متكلمان اشعرى ، درست نقطهء مقابل فلاسفه قرار دارند ، آنان عدم را به معنى باطل و فانى گرديدن ذات موجود تفسير كرده و قائل به جواز اعاده آن گرديده‌اند .\r\n3 - متكلمان معتزلى دو دسته‌اند ، گروهى از مشايخ آنان اعاده معدوم را ممكن دانسته‌اند ، و اين نظريه آنان متفرع بر نظريه‌اى است كه قبلا از آنان در باب معدوم نقل گرديد و آن اينكه آنان براى ماهيات امكانى قبل از وجود قائل به ثبوت و شيئيت هستند و بر اين اساس معتقدند پس از معدوم شدن ، ماهيات آنان بر همان ثبوت قبلى باقى خواهند بود ، و ذات آنان معدوم نشده ، بلكه صفت وجود زائل گرديده است و چون ذات و ماهيت مخصوص به هريك همچنان باقى است ، اعادهء آنها ممكن خواهد بود .\r\n4 - گروهى از متكلمان معتزلى مانند ابو الحسين بصرى و محمود خوارزمى ، اعاده معدوم را ممتنع مىدانند و در تفسير عدم گفته‌اند : مقصود از معدوم شدن موجودات اين است كه اجزاء آنان متفرّق مىگردد و از حيّز انتفاع ساقط مىگردند ، نه اينكه به كلى فانى گردند .\r\n\r\n\r\n","description":"","footnote":"\r\n- موجود گردد ، يا اين‌كه مرگ ، هم استكمال روح باشد و هم استكمال بدن ، و بدن محشور در قيامت همان بدن دنيوى است كه نوعى استكمال پيدا كرده ، پس انسان با نفس و بدن خود در قيامت دقيقا و عينا همان انسان دنيوى است . [ علامه طباطبائى ( قدس سره ) 
  ]\r\n","page_name":" 196 ","page_number":196},
  {"content":"\r\n\r\n5 - متكلمان اماميه نيز دو دسته‌اند ، برخى آن را ممكن و گروهى ممتنع دانسته‌اند ، ابو اسحاق ابراهيم بن نوبخت مؤلف « ياقوت » آن را ممكن دانسته است ولى خواجه نصير الدين ، ابن ميثم بحرانى ، علامه حلى ( رحمهم اللّه ) آن را ممتنع دانسته‌اند و فناء و عدم را به متفرق شدن اجزاء ، تفسير نموده‌اند ، نه معدوم شدن به طور كلى « 1 » .\r\n\r\nمقصود از اعاده معدوم چيست ؟\r\nمهمترين مطلب در اين مسأله ، اين است كه اعاده معدوم كاملا تشريح و تبيين گردد و مقصود از آن روشن شود ، زيرا اگر انسان تصور صحيح و روشنى از آن داشته باشد ، در ممتنع دانستن آن كمترين ترديد و تأملى نخواهد كرد و همان‌گونه كه شيخ الرئيس ادعا نموده است ، اين مسأله را از بديهيات و فطريات عقلى « 2 » خواهد يافت . اكنون ببينيم مقصود از « اعاده » چيست ؟\r\nاعادهء در موارد و معانى مختلفى به كار مىرود .\r\n1 - جمع اجزاء پراكنده : كلمهء « اعاده » گاهى به معنى جمع اجزاء پراكنده و متفرق به كار مىرود ، در امكان اين معنا جاى هيچ‌گونه ترديدى نيست ، هرگاه اعاده كننده داراى قدرت لازم بر انجام اين كار باشد و نيز علم گسترده و جامع نسبت به همه اجزاء پراكنده داشته باشد ، هيچگونه مانع عقلى در تحقق يافتن اعاده نخواهد بود « 3 » . اين معنا از « اعاده » در اين فصل مورد بحث نمىباشد .\r\n2 - ايجاد موجودى مشابه موجود اوّل : برخى كه دقت كافى در اين مسأله نمىكنند ، « اعاده » را به معنى ايجاد موجودى مشابه آنچه معدوم شده است تفسير\r\n\r\n\r\n","description":"","footnote":"\r\n( 1 ) قواعد المرام ، ص 147 ، انوار المكوت ، ص 191 ، كشف المراد ، ص 317 .\r\n( 2 ) نكته جالب اين است كه فخر رازى داراى مشرب كلامى و تفكر جدلى است و در بسيارى از مسائل با حكماء به مجادله برخاسته است ، در اين مسأله با نظريه حكماء موافق بوده و بلكه كلام شيخ را در بديهى بودن آن تصويب و تأييد كرده است . اسفار ، ج 1 ، ص 356 ، شوارق الالهام ، ص 127 .\r\n( 3 ) انوار الملكوت ، ص 191 .\r\n","page_name":" 197 ","page_number":197},
  {"content":"\r\n\r\nمىكنند ، كه موجود دوم از نظر هويت و ذات غير از موجود نخست است ولى از نظر شكل و صورت ظاهرى ، كميت ، رنگ و مانند آن كاملا مشابه موجود اوّل است ، به گونه‌اى كه در نگاه معمولى و تشخيص عرفى ، هيچگونه تفاوتى ميان آن دو به نظر نمىآيد . اين معنا نيز مورد بحث در اعادهء معدوم نيست ، زيرا در امكان ايجاد چنين موجودى هيچ اشكال عقلى وجود ندارد ، و كسى هم منكر آن نشده است .\r\n3 - تكرار وجود يك هويّت : هر موجودى بيش از يك ذات و يك هويت ندارد ، و بنا بر اصالت وجود ، هويت و ذات هرموجودى عين وجود و هستى او است ، بنابر اين همان‌گونه كه هرموجودى بيش از يك ذات و هويت ندارد ، بيش از يك وجود نخواهد داشت .\r\nو از طرفى هريك از موجودات مرتبه‌اى از واقع و هستى را به خود اختصاص داده است و به هيچ‌وجه از آن مرتبه انفكاك نخواهد يافت ، واقعيت هرموجودى ، عين همان مرتبه‌اى است كه آن را پر كرده است ، انسلاخ و انفكاك آن موجود از مرتبه‌اى كه دارد و قرار دادن آن در مرتبه ديگر ، نظير اين است كه مثلا عدد « 4 » را از مرتبه خود برداشته و آن را در مرتبه عدد « 5 » قرار دهيم و در عين حال همان عدد « 4 » باشد ، و در محال بودن اين مطلب جاى هيچ شك و ترديدى نيست .\r\n« اعادهء معدوم » مورد بحث همين معنا است ، يعنى موجودى را كه مرتبه‌اى از واقعيت را به خود اختصاص داده و زمانى را اشغال كرده است ، در مرتبه و زمان ديگر قرار دهيم . صدر المتألهين پس از نقل اين مطلب مىگويد : « اين مطلب همان چيزى است كه عرفاء در مورد آن گفته‌اند « ان اللّه لا يتجلّى في صورة مرتين » « 1 » .\r\nمصنف علامه ( رحمه اللّه ) نيز اين بحث را تحت عنوان « لا تكرر فى الوجود » مطرح نموده و در شرح آن چنين گفته است : « بنابر اصل اصالت وجود ، هويت عينى هرموجودى همان وجود و هستى او است ، و هرهويت عينى بالذات ، ممتنع الصدق بر بيش از يك موجود است و اين همان تشخص وجودى هرموجود است بنابراين\r\n\r\n\r\n","description":"","footnote":"\r\n( 1 ) اسفار ، ج 1 ، ص 353 .\r\n","page_name":" 198 ","page_number":198},
  {"content":"\r\n\r\nاگر براى يك موجود ، دو وجود فرض شود ، هويت عينى آن متعدد خواهد بود . و اين محال است ( اجتماع نقيضين خواهد بود ، هم واحد است و هم واحد نيست ، زيرا كثير و متعدد است ) . و بالجمله محال است كه يك موجود به بيش از يك وجود موجود گردد ، خواه هردو وجود در يك زمان باشند و عدم ميان آن دو فاصله نشود و يا آنكه در دو زمان باشند و عدم ميان آن دو فاصله گردد ، زيرا محذور عقلى در هردو صورت يك چيز است و آن عينيت و وحدت ، با فرض دوئيت و اثنينيّت وجود مىباشد » سپس مىگويد : « اين مطلب كه تقرير نموديم يعنى تكرر وجود براى شىء واحد با فرض تخلل عدم ميان آن دو ، مقصود از اعادهء عين معدوم مىباشد » « 1 » .\r\n\r\nمقصود از معدوم شدن موجود چيست ؟\r\nمطلب ديگرى كه تشريح و توضيح آن لازم است ، اين است كه مقصود از معدوم شدن موجود چيست ؟ و اصولا چگونه عدم بر موجودى طارى مىگردد و به آن نسبت داده مىشود ؟ اين مطلب نيز به معانى مختلفى به كار مىرود كه برخى صحيح و برخى نادرست مىباشد .\r\n1 - عدم به عنوان امرى معارض و مزاحم ، طارى بر وجود مىگردد و به صورت يك دشمن و حريف آن را از متن واقع برمىدارد ، اين معنا همان تصورى است كه در ذهن‌هاى عاميانه و ابتدايى وجود دارد ، در صورتى كه معنائى باطل و بىپايه و پندارى محض است ؛ زيرا عدم عارض بر وجود از دو صورت بيرون نيست :\r\nالف : بر وجود در همان مرتبه و ظرف خاص كه آن را اشغال كرده است طارى مىشود ، چنين چيزى محال است ، زيرا اجتماع نقيضين خواهد بود .\r\nب : عدم طارى بر وجود مىگردد ، لكن در مرتبه و ظرفى ديگر . اين معنا هم محال است ، زيرا هرموجودى غير از مرتبه و وعاء خاص خود ، محال است در مرتبه و وعاء ديگرى موجود گردد ، بنابراين هرگاه هرموجودى تنها يك هستى و يك\r\n\r\n\r\n","description":"","footnote":"\r\n( 1 ) نهاية الحكمه ، مرحلهء ( 1 ) فصل ( 5 ) .\r\n","page_name":" 199 ","page_number":199},
  {"content":"\r\n\r\nهويت دارد و آن وجود و هويتى است كه اسباب و علل آن كه به ذات واجب الوجود منتهى مىگردند ، موجب پيدايش آن گرديده‌اند ، در اين صورت وجود ديگرى براى آن متصور نيست تا عدم ، آن وجود را از آن موجود بردارد و خود جانشين آن گردد .\r\n2 - موجود امكانى در ذات و ماهيت خود اباء از عدم ندارد « 1 » . اين معنا صحيح است و عدم حتى در ظرف وجود هم همراه با موجود است ، مقصود اين است كه اگر موجود امكانى را با قطع نظر از اسباب و علل هستى آن در نظر آوريم و ماهيت و ذات آن را مورد نظر قرار دهيم ، غير از ذات و ذاتيات خود ، هيچ امر ديگرى در ماهيت آن نيست و هيچگونه إبايى از عدم ندارد ، اگرچه با توجه به مبادى و علل وجودش ، وجود براى آن واجب و قطعى است .\r\n3 - عدم سابق و عدم لاحق : هر موجودى قبل از تحقق هستى مخصوص به آن و پس از آن متصف به عدم مىگردد و گفته مىشود هرموجود امكانى محفوف به دو عدم است ، عدم سابق و عدم لاحق ، اين معنا از عدم چيزى جز ساختهء قوّه وهم نيست ، و حقيقت امر اين است كه هرموجودى داراى مرتبه و وعاء خاصى از وجود است و همان‌گونه كه قبلا بيان گرديد طريان عدم بر اين وجود محال است و عدم نيز به خودى خود تمايز و تكثرى ندارد ، ( چنان‌كه در فصل قبل بيان گرديد ) ولى قوهء وهم ، عدم را به اين مرتبه خاص از وجود نسبت مىدهد ، يكى را عدم سابق و ديگرى را عدم لاحق مىنامد و در هرصورت هيچيك از اين دو عدم طارى و عارض بر موجود نمىگردد ، زيرا عدم سابق كه قبل از وجود است و عدم لاحق هم همان معناى نخست از معانى عدم و طريان آن بر وجود است كه قبلا نادرستى آن روشن گرديد « 2 » .\r\n\r\nبررسى نظريهء لاوازيه\r\nاز مباحث گذشته روشن گرديد كه موجود به معناى دقيق فلسفى معدوم\r\n\r\n\r\n","description":"","footnote":"\r\n( 1 ) الممكن من ذاته ان يكون ليس و من علته ان يكون أيس .\r\n( 2 ) در اين‌باره به اسفار ، ج اوّل ص 356 - 353 مراجعه شود .\r\n","page_name":" 200 ","page_number":200},
  {"content":"\r\n\r\nنمىگردد و به هيچ‌وجه ، عدم طارى بر وجود نمىشود ، و مقصود از معدوم « 1 » ، در بحث اعادهء معدوم ، اين است كه موجود ، در مرتبه‌اى ديگر غير از مرتبه و وعاء خاص خود ، تحقق ندارد از نبودن وجود در مرتبه و وعاء ديگر پس از مرتبه و وعاء خاص خود ، به معدوم شدن موجود تعبير مىشود و اين در واقع معدوم شدن موجود نيست ، معدوم شدن موجود به معناى دقيق فلسفى اين است كه در همان مرتبه و وعاء خاص كه شىء وجود دارد ، عدم بر آن طارى گردد و آن موجود را از آن مرتبه بردارد و اين محال و غير ممكن است .\r\nدر اينجا لاوازيه شيمىدان معروف فرانسه در قرن هيجدهم ميلادى نيز خواسته است از طريق علمى اثبات كند كه هيچ موجودى معدوم و هيچ معدومى موجود نمىشود ، وى پس از مطالعات شيمياوى خود به اين نتيجه رسيد كه مجموع مواد و اجرام اين عالم ثابت و لا يتغير هستند ، و تمام موجود شدن‌ها و حادث و فانى شدن‌ها كه در نظر ظاهر بين ما نمودار مىشوند ، در حقيقت كيفيات مختلف تجزيه و تركيبها و انواع گوناگون ارتباطاتى است كه اجرام و مواد ثابت جهان با يكديگر پيدا مىكنند .\r\nاين نظريه از دو جهت قابل مناقشه است :\r\n1 - مطالعات دانشمندان بعدى ، پايهء اصل بقاء ماده را متزلزل ساخته و ثابت كرده است كه فرض « اجسام و مواد فناناپذير » صحت ندارد و فرضا ما ناچار شويم براى موجودات اين جهان يك مايهء اصلى و مادة المواد قائل شويم ، آن مادة المواد به درجات بسيطتر از اجرام و موادى است كه لاوازيه فرض كرده است .\r\n2 - دليل لاوازيه بر فرض صحت اخص از مدعاى اوست ، زيرا مدعاى وى اعم از مواد و اجرام است و شامل همه چيز مىشود ، يعنى وى به جاى اين‌كه بگويد :\r\nاجرام اين جهان ثابت مىباشند ، گفته است همه چيز ثابت و لا يتغير است و به جاى\r\n\r\n\r\n","description":"","footnote":"\r\n( 1 ) همان‌گونه كه مقصود از اعادهء معدوم ، تكرار وجود و تحقق يافتن آن در مرتبه و وعاء ديگر غير از مرتبه و وعاء خاص آن مىباشد .\r\n","page_name":" 201 ","page_number":201},
  {"content":"\r\n\r\nاينكه يك قانون شيمى را بيان كند ، يك اصل مسلم فلسفى را بيان كرده است و دليل وى ( بر فرض صحت ) از عهدهء اثبات اين مدعاى گسترده برنمىآيد « 1 » .\r\n\r\nدلايل امتناع اعادهء معدوم\r\nاز آنچه دربارهء معناى مورد بحث از اعادهء معدوم بيان گرديد ، به خوبى روشن گرديد كه امتناع اعاده معدوم ، يك مطلب كاملا بديهى و از اوليّات به شمار مىرود كه صرف تصور آن كافى در تصديق آن مىباشد ، البته بايد توجه داشته باشيم كه اين مطلب به آن صورت روشن كه بيان شد از ويژگىهاى فلسفهء صدرايى و نگرش خاص آن به وجود است ، كه بر پايهء اصالت وجود و تشكيك در حقيقت وجود استوار است ، و خصوصيت هرمرتبه از مراتب طولى و عرضى وجود عين هويت و واقعيت آن است ، و همان‌گونه كه طريان عدم بر وجود در مرتبه و وعاء خاص آن محال است ، اعادهء معدوم ، يعنى جابجايى مراتب و حلقه‌هاى وجود ، و موجودى را از مرتبه خاص خود كندن و در مرتبه ديگر قرار دادن نيز محال است . آرى ريشه اين نوع نگرش و هستىشناسى فلسفى ، نگرش و هستىشناسى عرفانى است چنان‌كه خود صدر المتألهين ( رحمه اللّه ) تصريح كرده است كه اين كاوش فلسفى پيرامون وجود و امتناع اعادهء معدوم ، از نگرش عرفانى و ذوقى اهل عرفان مايه گرفته است ، آنگاه يادآور مىشود كه در كلمات مشايخ « فلسفهء عاميه » نيز استبصاراتى وجود دارد كه براى اهل بحث و آنان كه داراى طبع مستقيم بوده و از لجاج و عصبيت مصون باشند ، راهگشا و كافى است ، سپس اين دلايل استبصارى را نقل نموده است و آنها همان دلايلى است كه در متن ( بداية الحكمه ) ذكر شده است و اينك شرح و توضيح اين دلايل .\r\nدليل اوّل : اعادهء معدوم مستلزم اجتماع نقيضين است : در اين دليل سه زمان فرض مىشود :\r\n\r\n\r\n","description":"","footnote":"\r\n( 1 ) جهت اطلاع بيشتر در اين‌باره به اصول فلسفه و روش رئاليسم ج 2 ، مقدمهء مقالهء ( 8 ) رجوع نمائيد .\r\n","page_name":" 202 ","page_number":202},
  {"content":"\r\n\r\n1 - زمانى كه شىء موجود است .\r\n2 - زمانى كه معدوم است .\r\n3 - زمانى كه اعاده مىگردد . و از طرفى فرض اين است كه آنچه اعاده شده است از هرجهت با موجود نخست يكسان و بلكه عين آن است ، يعنى خود آن موجود نخست است كه در زمان سوم موجود گرديده است ، پس يك موجود است كه عدم ميان وجود آن فاصله گرديده است ، و به تعبير صدر المتألهين اين واقعيت از نظر زمان بر خودش مقدم گرديده است ، و تقدم شىء بر نفس محال است ، خواه تقدم از نظر مرتبه باشد و يا تقدم از نظر زمان .\r\nآنچه در فهم اين برهان مؤثر و مفيد است ، توجه دقيق و تصور صحيح نسبت به كلمه « عينيت » و « تخلل عدم » در وجود يك شىء است ، هرگاه « معاد » عين « مبتداء » است ، پس در حقيقت يك موجود است نه دو موجود . و از طرفى در زمان دوّم عدم راه يافته و ميان زمان اول و دوم فاصله شده است ، پس در هستى و واقعيت يك موجود عدم فاصله شده است ، نه اينكه عدم ميان دو بخش از يك واقعيت فاصله شده است ، بلكه ميان تمام يك واقعيت و خود آن ، متخلل گرديده ، پس اين موجود در زمان سوم قبلا در زمان اوّل موجود بوده است و اين تقدم شىء بر نفس و محال است .\r\nدر اين برهان ، اعاده زمان فرض نشده است و عينيت معاد و مبتدا از جهات ديگر است . اكنون بايد ديد ملاك امتناع اعاده چيست ؟ همان‌گونه كه يادآور شديم صدر المتألهين ملاك محال بودن آن را تقدم شىء بر نفس از نظر زمان مىداند و آن را به منزله تقدم شىء بر نفس از نظر ذات دانسته است ، كه ملاك امتناع « دور » است ، لكن تقدم شىء بر نفس در دور ( چه در بحث تعاريف و چه در بحث علت و معلول ) به خلف و اجتماع نقيضين بازمىگردد و امتناع آن به همين ملاك است .\r\nمثلا مىگوئيم ، « الف » علت « ب » است ، حال اگر « ب » هم علت « الف » باشد ، لازم مىآيد كه « ب » هم در مرتبهء متأخر از مرتبه « الف » باشد ؛ چون معلول آن است و هم در مرتبهء متقدم بر « الف » باشد ؛ چون علت آن است ، پس « ب » قبل از آنكه موجود\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nگردد موجود است ، پس هم در مرتبه قبل از ذات خود موجود نيست و هم موجود است و اين اجتماع نقيضين است . ولى در اينجا فرض ما بر اين است كه در مرتبه يا زمان قبل موجود است و در اين جهت شك و ترديدى نيست ، بحث بر سر وجود آن در مرتبه و زمان سوّم است پس از معدوم شدن آن در زمان دوّم . در اينجا نبايد گفت : لازم مىآيد تقدم وجود شىء بر خود از نظر زمان ، بلكه بايد گفت تأخر وجود شىء برخود .\r\nبه عبارت ديگر در دور ، وجود معلول در مرتبه متأخر مسلم است ، و بحث در وجود آن در مرتبه متقدم است و در اينجا وجود شىء در زمان متقدم قطعى است و بحث در وجود آن در زمان متأخر است ، بنابراين ملاك محال بودن ، چيز ديگر است و آن همان است كه قبلا در كلام صدر المتألهين بيان گرديد . يعنى اينكه هويت و واقعيت هرموجودى ، همان هستى او در مرتبه و وعاء خاص آن است و فرض اينكه يك موجود در دو مرتبه از واقعيت و دو وعاء از هستى تحقق يابد ، مستلزم تعدد و كثرت واحد بما هو واحد است و اين خلف و اجتماع نقيضين مىباشد .\r\nدليل دوم : اعادهء معدوم مستلزم وحدت كثير است : قاعدهء معروفى است كه « حكم الامثال فيما يجوز و فيما لا يجوز واحد » ، يعنى هرگاه دو موجود از نظر ذات و عوارض وجود مانند يكديگر باشند حكم يكسانى خواهند داشت ، آنچه در مورد يكى ممكن است در مورد ديگرى نيز ممكن است ، و آنچه براى يكى ممكن نيست براى ديگرى هم ممكن نيست .\r\nاين قاعده ، قاعده‌اى عقلى و در عين حال روشن و بديهى است و هرفردى مفاد آن را به صورت فطرى و ارتكازى مىپذيرد . و به همين جهت ، هرگاه دو فرد از يك ماهيت را ببيند كه داراى آثار تكوينى متفاوتى هستند ، بىدرنگ به جستجوى وجه تفاوت و تمايز آن دو مىپردازد ، تا ملاك و علت تفاوت آثار آنها را بدست آورد ، و اين به خاطر همان ادراك فطرى است كه اگر اين دو موجود از هرجهت يكسان بودند ، آثار آنها هم يكسان مىبود .\r\nاكنون مىگوئيم : اگر اعادهء معدوم ممكن باشد ، يعنى ممكن باشد كه عين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nموجود در زمان اوّل بار ديگر پس از معدوم شدن در زمان دوّم ، در زمان سوّم موجود گردد ، در اين صورت بايد ايجاد موجودى ديگر همانند « معاد » هم ممكن باشد ، زيرا فرض ما بر اين است كه اين موجود دوّم از هرجهت مانند « معاد » است و قائل به اعادهء معدوم ، وجود « معاد » را ممكن مىداند ، پس بايد وجود « مماثل » آن را هم ممكن بداند ، ( به استناد همان قاعدهء وحدت امثال ) .\r\nتا اينجا ملازمه ميان مقدم ( جواز اعادهء معدوم ) و تالى ( جواز ايجاد مماثل معاد ) روشن گرديد ، اكنون بايد ديد وجه محال بودن لازم چيست ، زيرا اگر ثابت گردد كه تالى محال است ، مقدم هم باطل و محال خواهد بود و مطلوب ثابت مىگردد . در مورد بيان وجه محال بودن تالى دو تقرير است :\r\n1 - تقرير حكيم طباطبايى ( رحمه اللّه ) به گونه‌اى كه در متن آمده است و آن اينكه اگر ايجاد مماثل « معاد » جائز باشد ، در اين صورت اجتماع مثلين در وجود لازم مىآيد ، و اجتماع مثلين محال است ، زيرا مستلزم اين است كه واحد در عين وحدت كثير باشد ؛ زيرا فرض اين است كه معاد و مماثل هيچ تفاوتى با هم ندارند ، پس يك موجودند زيرا دوئيت و تعدد ، فرع تمايز است و چون تمايزى در كار نيست پس تعدد و دوگانگى هم در كار نيست ؛ ولى از طرفى اينها دو چيزند : يكى معاد است و ديگرى مماثل ، پس يك واقعيت در عين « وحدت » ، دو واقعيت و « كثير » خواهد بود ، و اين محال است . زيرا اجتماع نقيضين است ، هم واحد است و هم واحد نيست ، هم كثير است و هم كثير نيست .\r\nبرخى بر اين تقرير اشكال كرده مىگويند : ما عين فرض مماثل معاد را در مورد موجود « مبتدا » مطرح مىكنيم و مىگوئيم اگر موجود مبتدا ممكن است پس مماثل آن هم ممكن است ، و هرچه شما در اين مورد بگوئيد ما هم همان را در مورد مماثل معاد مىگوئيم .\r\nپاسخ اين است كه در امكان موجود مبتدا هيچ اشكالى نيست ، بلكه آن تحقق يافته است ، سخن در امكان اعاده آن است ، اينجا است كه گروهى موافق\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو گروهى مخالفند و گروه مخالف مىگويد اگر اعاده جايز است پس ايجاد مماثل آن هم بايد ممكن باشد ، زيرا حقيقت اعاده عبارت است از تكرار هستى يك موجود ، هرگاه اين تكرار جايز و ممكن شد ، ديگر از نظر عقلى ، بار نخست و بار دوّم و . . .\r\nهمگى يكسان هستند . به عبارت ديگر : مقصود از « امثال » در اينجا اين است كه « مماثل » هم مانند « معاد » تكرار « مبتدا » بشمار مىرود . و چون قائل به اعاده اصل ، تكرار را در مورد نخست پذيرفته است ، بايد در مورد دوّم هم بپذيرد ، ولى اين نقض بر منكر اعاده وارد نيست ، زيرا او فقط به تحقق بار اوّل قائل است ، و از نظر عقلى هيچ‌گونه مانعى در مورد هستى بار اوّل وجود ندارد و در عين حال « مماثل » با موجود اوّل را ممكن نمىداند ، زيرا مماثل به معنى دقيق فلسفى چيزى غير از تكرار يك واقعيت نيست و مفروض اين است كه او منكر امكان آن است .\r\nآرى اگر او محال بودن مماثل « مبتدا » را به اجتماع مثلين تعليل مىكرد ، بر او نقض مىشد كه اگر مانع از وجود مماثل مبتدا ، اجتماع مثلين است ، اين مانع در مورد مماثل معاد هم تحقق دارد . پس فقط معاد تحقق مىيابد نه مماثل آن ؛ ولى همان‌گونه كه بيان گرديد ، منكر اعاده ، امتناع مماثل مبتدا را به لزوم تكرار هستى و هويت يك ذات و ماهيت تعليل مىكند ، كه همان « اعاده » است ، و او اعادهء به اين معنى را در هرصورت ممتنع مىداند .\r\n2 - تقرير ديگر اين است كه : در صورت ايجاد موجود مماثل با معاد از هر جهت و عدم تمايز ميان آن دو ، ديگر نمىتوان يكى را معاد و ديگرى را مماثل دانست ، نه اينكه تمايزى به حسب واقع هست و ما نمىدانيم ، بلكه به حسب واقع و نفس الامر ميان آن دو هيچگونه تمايزى نيست ، يا بايد بگوئيم هردو معاد هستند و يا هر دو مماثل ، و قائل به اعاده معدوم به هيچيك از اين دو فرض معتقد نمىباشد « 1 » .\r\nدليل سوّم : اعادهء معدوم مستلزم انقلاب يا خلف است : در اين دليل ،\r\n\r\n\r\n","description":"","footnote":"\r\n( 1 ) اسفار ، ج 1 ، ص 359 ، شرح منظومه سبزوارى ، امور عامه ، المعدوم لايعاد ، شرح مبسوط منظومه شهيد مطهرى . ج 2 ص 259 .\r\n","page_name":" 206 ","page_number":206},
  {"content":"\r\n\r\nاعادهء « زمان » نيز فرض شده است و در نتيجه موجود « مبتداء » و موجود « معاد » در ذات و تمام خصوصيات وجودى حتى « زمان » هم يكسان و متحدند ، و از طرفى اين دو با يكديگر تمايز هم دارند ، زيرا يكى متصف به حيثيت ابتداء است و ديگرى متصف به حيثيت « عود » مىباشد . اكنون بيش از سه فرض در اينجا متصور نيست .\r\n1 - موجود واحد ، متصف به هردو حيثيت ( ابتداء و عود ) باشد . اين اجتماع ضدين و باطل است « 1 » .\r\n2 - هردو حيثيت باشد ، لكن حيثيت ابتداء منقلب به حيثيت « عود » گردد ( يا بالعكس ) . و اين همان انقلاب حيثيت و امرى محال است ؛ زيرا حيثيت ابتدائيت مقوم واقعيت و هويت اين موجود است و فرض اينكه هم داراى حيثيت ابتداء باشد و هم منقلب به حيثيت اعاده گردد ، چيزى جز اجتماع نقيضين نيست .\r\n3 - اين موجود واحد ، تنها متصف به يك حيثيت باشد ، و آن هم حيثيت « عود » ، و اين بر خلاف فرض است ، زيرا فرض اين است كه ما موجودى به نام « مبتداء » داريم و موجودى به نام « معاد » و صرف نظركردن از هريك از اين دو حيثيت بر خلاف فرض است .\r\nبيان و تقرير ديگر اين دليل اين است كه هرگاه موجود اوّل با زمان مخصوص آن اعاده گردد ، در نتيجه اين موجود در همان زمان نخست ايجاد و احداث گرديده است ، پس در عين اينكه معاد است ، مبتدا نيز خواهد بود و اين خلف فرض است « 2 » ، ( زيرا فرض اين است كه اين موجود معاد است نه مبتداء ) .\r\nتفاوت اين تقرير با بيان گذشته اين است كه در تقرير گذشته روى حيثيت ابتداء و حيثيت معاد تكيه مىشد ، و در اين بيان به خود زمان ابتداء توجه شده است ، ولى در واقع بيان گذشته هم به همين بيان بازمىگردد ، زيرا حيثيت ابتداء و عود ، از\r\n\r\n\r\n","description":"","footnote":"\r\n( 1 ) اين فرض در متن نيامده است ولى مرحوم سبزوارى در حواشى شرح منظومه آن را يادآور شده است .\r\n( 2 ) قواعد المرام ، ص 147 .\r\n","page_name":" 207 ","page_number":207},
  {"content":"\r\n\r\nهمان زمان انتزاع مىگردد .\r\nدليل چهارم : جواز اعادهء معدوم مستلزم عودهاى غير متناهى است : دليل چهارم نيز مانند دلايل گذشته ، به صورت قياس استثنايى تنظيم گرديده و بر دو پايه استوار است : يكى اثبات ملازمه و ديگرى اثبات نادرستى تالى .\r\nملازمه عبارت است از اينكه ، هرگاه اعاده معدوم جائز باشد ، عود و بازگشت معدوم تعداد معينى نخواهد داشت و تا بىنهايت « عود » امكان‌پذير است ، زيرا همان گونه كه « معاد نخست » با موجود « مبتداء » هيچگونه تفاوتى ندارد ، فرقى ميان معاد اوّل و معاد دوّم و . . . نخواهد بود ، پس از نظر عقل ، تحقق بىنهايت « معاد » امكان پذير است .\r\nاين ملازمه كاملا روشن است ، آنچه مهم است اين است كه دليل بر بطلان لازم يا تالى چيست ؟ يعنى امكان تحقق يافتن بىنهايت معاد چه مانع عقلى دارد ؟\r\nصدر المتألهين در بيان بطلان لازم تنها به اين اكتفاء كرده است كه نادرستى آن واضح و آشكار است « 1 » .\r\nمرحوم آملى در توضيح آن گفته است : اكنون كه تا بىنهايت عود و بازگشت معدوم ممكن است ، از نظر تحقق و وقوع از سه حالت بيرون نيست :\r\n1 - بعضى از آنها واقع مىشود نه همهء آنها ، اين وجه باطل است ، زيرا تخصيص بلامخصص خواهد بود . زيرا از نظر عقل هيچيك از اين عودها يا معادها امتياز و خصوصيتى ندارند كه آن واقع گردد و عودها يا معادهاى ديگر واقع نگردند .\r\n2 - همهء اين عودها و معادها تحقق يابند ، اين وجه هم باطل است ، زيرا وقوع افراد غير متناهى امرى محال است ، غير متناهى عددى هيچگاه تحقق نمىيابد ؛ زيرا آنچه واقع مىگردد از نظر تعداد و شماره متناهى است .\r\n3 - هيچيك از اين عودها ( معادها ) تحقق پيدا نكند و اين در نتيجه همان امتناع اعادهء معدوم است « 2 » ( زيرا امتناع همان‌گونه كه بعدا بيان خواهد شد از وجود\r\n\r\n\r\n","description":"","footnote":"\r\n( 1 ) و هو مستبين الفساد . اسفار ، ج 1 ، ص 354 .\r\n( 2 ) درر الفوائد ، ج 1 ، ص 173 .\r\n","page_name":" 208 ","page_number":208},
  {"content":"\r\n\r\nو وقوع دوباره معدوم ناشى مىگردد ، نه از ذات و ماهيت آن ، يعنى امتناع ذاتى ندارد بلكه امتناع وقوعى دارد . ) .\r\nمرحوم مصنف در تعليل بطلان لازم فرموده‌اند : « و تعين العدد من لوازم وجود الشىء المتشخص » . لازمه تحقق يافتن موجود خارجى به صورت متشخص اين است كه عدد و شمارهء معينى داشته باشد .\r\nاين بيان به اين مقدار كه در متن آمده است ، ناتمام است ، زيرا ممكن است كسى بگويد : چه ملازمه‌اى ميان تشخص وجود يك ماهيت و تعين فردى آن است ، مثلا ماهيت انسان امكان بىنهايت فرد و مصداق را دارد . و از اين بىنهايت تنها مصاديق خاصى به صورت متشخص تحقق پيدا مىكنند ، پس عدم تناهى و تعين عددى با تشخص وجودى يك ماهيت منافاتى ندارد . به عبارت ديگر : منافاتى ندارد كه يك ماهيت بالذات امكان بىنهايت مصداق را داشته باشد ، ولى در هرزمان تعداد معينى از آن تحقق پيدا كند .\r\nمصنف از اين اشكال در پاورقى پاسخ داده و فرموده‌اند « و لا مرجح لبعض تلك الاعداد » ، يعنى ما نحن فيه را نمىتوان به امثال ماهيت انسان يا ساير ماهيات امكانى مقايسه نمود كه بالذات امكان بىنهايت افراد را دارند ، ولى به لحاظ تحقق عينى ، تعداد معينى از آن تحقق مىيابد ، زيرا در ماهيات امكانى ، علل و شرايط و قابليت‌ها تنها در مورد برخى از آنها فراهم گرديده و آن بعض ترجح پيدا مىكند ، ولى در مورد بحث ما هيچگونه رجحانى براى برخى از عودها وجود ندارد كه فقط آن تحقق پيدا كند ، و در نتيجه يا بايد همگى تحقق پيدا كنند و اين محال است ، زيرا تعين عدد لازمه شىء موجود و متشخص در خارج است و يا آنكه هيچيك تحقق پيدا نكند و اين همان امتناع اعاده معدوم است .\r\n\r\nدليل قائلان به امكان اعادهء معدوم و پاسخ آن\r\nقائلان به امكان اعادهء معدوم بر مدعاى خود چنين استدلال كرده‌اند : اگر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاعاده معدوم ممتنع باشد ، بايد ديد منشاء امتناع آن چيست ؟ ملاك امتناع يكى از امور ياد شده در زير است :\r\n1 - ملاك و منشاء امتناع ، ماهيت معدوم است .\r\n2 - منشاء امتناع ، امرى است عارض بر ماهيت معدوم ، لكن از عوارض لازم ذات است كه هيچگاه از ذات جدا نمىگردد .\r\n3 - منشاء امتناع ، امرى است كه عارض بر ذات معدوم مىشود ، ولى عارض مفارق است .\r\nفرض اوّل و دوّم باطل است ، زيرا اگر منشاء امتناع وجود دوبارهء معدوم ، ماهيت يا عارض لازم ماهيت بود ، در مرتبهء اول هم موجود نمىشد ، با آنكه فرض اين است كه قبلا موجود گرديده و سپس معدوم شده است . پس صورت سوّم صحيح است ، ولى چون عارض مفارق سرانجام زايل مىگردد ، بنابراين امتناع اعاده هم زايل مىشود و وجود دوبارهء معدوم ممكن مىگردد . نتيجه اين مىشود كه نبايد گفت اعاده معدوم هيچگاه ممكن نخواهد بود ، بلكه بايد گفت هرگاه مانع منتفى گردد ، امكان وقوعى خواهد داشت .\r\nدر پاسخ اين دليل فرموده‌اند كه منشاء امتناع هيچيك از امور ياد شده نيست ، بلكه امر ديگرى است و آن « لازمهء وجود دوبارهء معدوم » است . چنان‌كه در دلايل چهارگانه‌اى كه بيان شد ، به وضوح معلوم است ، كه همهء اشكالاتى كه بر اعاده معدوم مترتب مىشد ، از وجود دوبارهء آن ناشى مىشود .\r\nوجود دوباره معدوم ، مستلزم تخلل عدم در هستى شىء است ( برهان اوّل ) .\r\nوجود دوبارهء معدوم ، مستلزم وحدت كثير مىباشد ( برهان دوم ) .\r\nوجود دوبارهء معدوم ، مستلزم انقلاب يا خلف است ( برهان سوم ) .\r\nوجود دوبارهء معدوم ، مستلزم تسلسل عودهاى غير متناهى است ( برهان چهارم ) .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nانگيزهء اعتقاد قائلان به جواز اعادهء معدوم\r\nانگيزه آن گروه از متكلمان كه اعاده معدوم را ممكن دانسته‌اند ، دفاع از « اصل معاد » است . آنان با توجه به ظواهر برخى از آيات و روايات ، معتقد شده‌اند به اينكه به هنگام نفخ صور نخست ، عالم به كلى فانى و معدوم مىگردد ، و از طرفى چون « اصل معاد » و زنده شدن دوباره انسانها از اصول قطعى و مسلم در همهء شرايع آسمانى است ، بنابراين براى پذيرفتن اصل معاد راهى جز اينكه اعادهء معدوم را جائز بدانيم وجود ندارد . بنابراين آنچه در اينجا مهم است اين است كه ريشه و منشاء اين اعتقاد را به‌طور صحيح مورد بررسى قرار دهيم تا معلوم شود كه آيا آيات و رواياتى كه اين گروه به آن تمسك كرده و معدوم شدن موجودات را به هنگام نفخ صور نتيجه گرفته‌اند ، واقعا همان مدلول را دارد يا آنكه بر چنين مطلبى دلالت ندارد ؟ در صورت نخست آيا آيات و روايات مخالف با آنها هم وجود دارد يا نه ؟ و اگر دلايل نقلى ( آيات و روايات ) مخالف هم وجود دارد ، از مطالعهء مجموع آنها چه نتيجه‌اى بدست مىآيد ؟\r\nمتأسفانه يكى از روشهاى ناصحيح كه گروهى از متكلمان در مراجعه به آيات قرآن و تفسير آنها به كار گرفته‌اند ، اين است كه به جاى آنكه به‌طور واقع‌بينانه و بدون پيشداورى مجموع آيات مربوط به يك موضوع را مورد مطالعه قرار دهند ، آنگاه به استنتاج بپردازند ، تنها به مراجعه به تعداد اندكى از آيات اكتفاء نموده و چه بسا قبلا عقيده‌اى را در كلام پذيرفته‌اند ، آنگاه براى توجيه آن نمونه‌هايى از آيات را هم پيدا كرده و به ظهور ابتدايى آنها استناد نموده‌اند ، بدون اينكه مجموع آيات مربوط به آن موضوع را مورد مطالعه قرار داده و براى تفسير آيات از خود آيات استمداد جويند و به فرموده على ( عليه السّلام ) قرآن را با قرآن تفسير نمايند « 1 » نه با آراء خاص كلامى خود . و اين شيوهء نادرستى است كه پىآمدهاى نادرستى هم\r\n\r\n\r\n","description":"","footnote":"\r\n( 1 ) ينطق بعضه ببعض و يشهد بعضه على بعض ، نهج البلاغه ، خطبهء 133 .\r\n","page_name":" 211 ","page_number":211},
  {"content":"\r\n\r\nدر كلام و هم در تفسير به دنبال داشته است .\r\nدر هرصورت متكلمان اسلامى در مورد اينكه آيا در پايان جهان ، عالم ماده به كلى معدوم و نابود مىگردد و يا اينكه صرفا اجزاء آن متلاشى و پراكنده مىگردد ( و لا اقل در مورد انسانها امر بدين صورت است ) ، به دو گروه تقسيم شده‌اند ؛ گروهى طرفدار نظريهء نخست و گروهى هم طرفدار نظريهء دوم شده‌اند . و هريك از آن دو ، دلائل مختلفى را بر اثبات مدعاى خود اقامه كرده و به خصوص به ظواهر آيات قرآن استناد نموده‌اند .\r\nعلامه مجلسى ( رحمه اللّه ) در بحار الانوار ، دلايل هردو گروه را نقل و نقد نموده و خود قائل به توقف شده و گفته است اين نظريه امام الحرمين است ، وى گفته است از نظر عقل ، هم ممكن است كه جواهر معدوم گردند آنگاه اعاده شوند و هم ممكن است باقى بمانند و تنها اعراض و خصوصيات آنها زائل گردد و بار ديگر به صورت نخست بازگردند . و دلايل سمعى هم به صورت قاطع بر يكى از اين دو دلالت ندارند ، پس بعيد نيست كه بدنهاى انسانها به صورت خاك مبدل گردد و بار ديگر به صورت نخست بازگردد و نيز محال نيست كه معدوم گردند و دوباره اعاده شوند .\r\nآنگاه پس از نقل و بررسى دلايل طرفين مىگويد : حق اين است كه در اين مسأله نمىتوان رأى جازم داشت زيرا ظواهر با يكديگر تعارض دارند و اكثر متكلمان اماميه معتقدند كه موجودات و به خصوص اجساد به كلى معدوم نمىشوند ، سپس كلام محقق طوسى را نقل كرده كه مىفرمايد « و السمع دل عليه ( الفناء ) و يتأول فى المكلف بالتفريق كما فى قصة ابراهيم ( عليه السّلام ) » : دلايل سمعى بر فناء موجودات دلالت دارند و در مورد مكلف ( انسان ) ادله‌اى كه بر فناء دلالت دارند ، به متفرق شدن اجزاء تأويل مىگردند همان‌گونه كه در داستان ابراهيم كه چگونگى احياى مردگان بيان شده است مقصود تفرق اجزاء است ، نه عدم و نابودى آنها « 1 » .\r\nمصنف علامه ( رحمه اللّه ) در ذيل كلام مزبور تعليقه‌اى دارند كه نقل آن\r\n\r\n\r\n","description":"","footnote":"\r\n( 1 ) بحار الانوار ، ج 6 ، ص 336 - 331 .\r\n","page_name":" 212 ","page_number":212},
  {"content":"\r\n\r\nدر اين‌جا مناسب و مفيد خواهد بود : « اگر همهء موجودات ( ما سوى اللّه تعالى ) معدوم گردند ، ديگر تقدم و تأخر ، دنيا و آخرت ، مبتدا و معاد معنى نخواهد داشت و در نتيجه همهء معارف الهى كه در قرآن و روايات قطعى بر اين مفاهيم مترتب گرديده است ، بىمعنا و باطل خواهد بود ، بنابراين معدوم و نابود شدن موجودات را حتى به صورت احتمال هم نمىتوان پذيرفت ، و ظاهر آن دسته از نصوص دينى كه دلالت بر اين مطلب دارد به واسطه نصوص معارض تبيين و تفسير مىگردند و احاديثى كه در بارهء نفخ صور وارد شده‌اند ، روايات آحاد بوده و به حد تواتر نمىرسند و همهء آنچه به تفصيل در روايات در مورد نفخ صور وارد شده است را از طريق كتاب ( قرآن ) نمىتوان اثبات كرد ، و اخبار آحاد هم تنها در احكام فرعى قابل استناد و حجت مىباشند ولى در معارف و اصول اعتقادى ، دليلى بر حجيت آنها ( از طريق سيرهء عقلا و يا از طريق دلايل شرعى ) وجود ندارد . بنابراين در مورد نفخ صور چون در قرآن آمده است ، بايد به‌طور اجمال ( آنچه از آن اراده شده و مقصود خداوند است ) ايمان داشت و احاديث هم چون با ظواهر آيات ، مخالفتى ندارند ، بايد پذيرفت و طرح آنها جائز نيست ولى علم به مفاد آنها را بايد به خدا و پيامبر ( صلّى اللّه عليه و آله و سلّم ) و امامان معصوم ( عليهم السّلام ) ارجاع داد « 1 » .\r\nمتكلم نامدار شيعه ابن ميثم بحرانى نيز نمونه‌هايى از آيات قرآن را ذكر نموده و آنها را به تفرق اجزاى موجودات و بر هم خوردن تركيب و صورت آنها تفسير نموده است « 2 » .\r\nمحقق لاهيجى نيز اقوال مربوط به اين مسأله و دلايل قائلان به آن اقوال را در گوهر مراد نقل نموده است « 3 » .\r\nفيلسوف شهيد مطهرى ( رحمه اللّه ) نيز دربارهء عدم ارتباط « اصل معاد » به مسألهء « اعادهء معدوم » تحقيق جالبى دارند « 4 » .\r\n* * *\r\n\r\n\r\n","description":"","footnote":"\r\n( 1 ) همان مدرك ، ص 336 .\r\n( 2 ) قواعد المرام ، ص 149 .\r\n( 3 ) گوهر مراد ط اسلاميه ، ص 443 - 440 .\r\n( 4 ) شرح مبسوط ، ج 2 ، ص 286 - 280 ، شرح مختصر ، ج 1 ص 176 .\r\n","page_name":" 213 ","page_number":213},
  {"content":"\r\n . \r\n","description":"","footnote":"","page_name":" 214 ","page_number":214},
  {"content":"\r\n\r\nالمرحلة الثانية في انقسام الوجود إلى خارجي و ذهني و فيها فصل واحد\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\nالفصل الأوّل [ في الوجود الخارجي و الوجود الذهني 
  ]\r\nالمشهور بين الحكماء أنّ للماهيّات ، وراء الوجود الخارجي - و هو الوجود الذي يترتّب عليها فيه الآثار « 1 » المطلوبة منها - ، وجودا آخر لا يترتّب عليها فيه الآثار ، و يسمّى وجودا ذهنيّا . فالانسان الموجود في الخارج قائم لا في موضوع ، بما أنّه جوهر ، و يصحّ أن يفرض فيه أبعاد ثلاثة بما أنّه جسم ، و بما أنّه نبات و حيوان و انسان ، ذو نفس نباتيّة و حيوانيّة و ناطقة ، و يظهر معه آثار هذه الأجناس و الفصول و خواصّها .\r\nو الانسان الموجود في الذهن المعلوم لنا إنسان ذاتا ، واجد لحدّه ، غير أنّه لا يترتّب عليه شيء من تلك الآثار الخارجيّة .\r\nو ذهب بعضهم إلى أنّ المعلوم لنا ، المسمّى بالموجود الذهنيّ ، شبح الماهيّة لا نفسها ؛ و المراد به عرض و كيف قائم بالنفس ، يباين المعلوم الخارجيّ في ذاته ، و يشابهه و يحكيه في بعض خصوصيّاته ؛ كصورة الفرس المنقوشة على الجدار الحاكية للفرس الخارجيّ . و هذا في الحقيقة\r\n\r\n\r\n","description":"","footnote":"\r\n( 1 ) المراد بالأثر في هذا المقام هو كمال الشيء ، سواء كان كمالا أوّلا تتم به حقيقة الشيء كالحيوانيّة و النطق في الانسان ، أو كمالا ثانيا مترتبا على الشيء بعد تمام ذاته ، كالتعجب و الضحك للانسان .\r\n( منه « قده » ) .\r\n","page_name":" 217 ","page_number":217},
  {"content":"\r\n\r\nسفسطة ، « 1 » ينسدّ معها باب العلم بالخارج من أصله .\r\nو ذهب بعضهم إلى إنكار الوجود الذهنيّ مطلقا ، و أنّ علم النفس بشيء إضافة خاصّة منها إليه . و يردّه : العلم بالمعدوم ، إذ لا معنى محصّلا للإضافة إلى المعدوم .\r\nو احتجّ المشهور على ما ذهبوا إليه من الوجود الذهنيّ بوجوه :\r\nالأوّل : أنّا نحكم على المعدومات بأحكام إيجابيّة ؛ كقولنا : « بحر من زيبق كذا » و قولنا : « إجتماع النقيضين غير اجتماع الضدّين » « 2 » ، إلى غير ذلك ؛ و الايجاب إثبات ، و إثبات شيء لشيء فرع ثبوت المثبت له ؛ فلهذه الموضوعات المعدومة وجود ، و إذ ليس في الخارج ففي موطن آخر ، و نسميه الذهن .\r\nالثاني : أنّا نتصوّر امورا تتصف بالكليّة و العموم ؛ كالانسان الكلّيّ ، و الحيوان الكلّيّ ، و التصوّر إشارة عقليّة لا تتحقق إلّا بمشار إليه موجود ، و إذ لا وجود للكلّيّ بما هو كلّي في الخارج ، فهي موجودة في موطن آخر ، و نسميه الذهن .\r\nالثالث : أنّا نتصوّر الصرف من كلّ حقيقة ، و هو الحقيقة محذوفا عنها ما يكثرها بالخلط و الانضمام ؛ كالبياض المتصوّر بحذف جميع\r\n\r\n\r\n","description":"","footnote":"\r\n( 1 ) لمغايرة الصور الحاصلة عند الانسان لما في الخارج مغايرة مطلقة فلا علم بشيء مطلقا و هو السفسطة . ( منه « قده » ) .\r\n( 2 ) فإن قيل : ان ادلّة الوجود الذهني مصبها اثبات الوجود الذهني للماهيّات ، و الممتنعات باطلة الذوات ليست لها ماهيّات ، و إنّما يختلق العقل مفهوما لامر باطل الذات ، كشريك الباري و اجتماع النقيضين و غيرهما .\r\nقلنا : ان لهذا الذي يختلقه العقل ثبوتا ما ، لمكان الحمل ، و اذ ليس في الخارج ففي موطن آخر ، نسميه الذهن ( منه « قده » ) .\r\n","page_name":" 218 ","page_number":218},
  {"content":"\r\n\r\nالشوائب الأجنبيّة ، و صرف الشّيء لا يتثنّى و لا يتكرّر ، فهو واحد ، وحدة جامعة لكلّ ما هو من سنخه ؛ و الحقيقة بهذا الوصف غير موجودة في الخارج ، فهي موجودة في موطن آخر ، نسميه الذهن .\r\nتتمّة\r\nقد استشكل على وجود الماهيّات في الذهن - بمعنى حصولها بأنفسها فيه - إشكالات :\r\nالاشكال الأوّل : أنّ القول بحصول الماهيّات بأنفسها في الذهن يستلزم كون الشيء الواحد جوهرا و عرضا معا ، و هو محال . بيان الملازمة : أنّ الجوهر المعقول في الذهن جوهر ، بناء على انحفاظ الذاتيّات ؛ و هو بعينه عرض ، لقيامه بالنفس قيام العرض بمعروضه .\r\nو أمّا بطلان اللازم ، فللزوم كونه قائما بالموضوع و غير قائم به .\r\nالاشكال الثاني : أنّ الماهيّة الذهنيّة مندرجة تحت مقولة الكيف « 1 » ، بناء على ما ذهبوا إليه من كون الصور العلميّة كيفيّات نفسانيّة ؛ ثمّ إنّا إذا تصوّرنا جوهرا ، كان مندرجا تحت مقولة الجوهر - لانحفاظ الذاتيّات - و تحت مقولة الكيف ، كما تقدّم ؛ و المقولات متباينة به تمام الذوات « 2 » ، فيلزم التناقض في الذات . و كذا إذا تصوّرنا مقولة اخرى غير الجوهر ، كانت الماهيّة المتصوّرة مندرجة تحت مقولتين . و كذا لو تصوّرنا كيفا محسوسا ، كان مندرجا تحت الكيف المحسوس و الكيف\r\n\r\n\r\n","description":"","footnote":"\r\n( 1 ) و هو عرض لا يقبل قسمة و لا نسبة لذاته ( منه « قده » ) .\r\n( 2 ) اذ لو لم تكن متباينة به تمام الذات ، كانت مشتركة في بعض الذات ؛ فكان لها جنس فوقها ، و المفروض انّها أجناس عالية ليس فوقها جنس ، هذا خلف ؛ فهي بسائط متباينة به تمام الذات . ( منه « قده » ) .\r\n","page_name":" 219 ","page_number":219},
  {"content":"\r\n\r\nالنفساني ، و هو اندراج شيء واحد تحت نوعين متباينين من مقولة ؛ و استحالته ضروريّة .\r\nقالوا : و هذا الاشكال أصعب من الأوّل ، إذ لا كثير إشكال في كون شيء واحد جوهرا و عرضا ، لأنّ التباين الذاتيّ الذي بين المقولات إنّما هو بين الجوهر و الكيف و الكمّ و غيرها ؛ و أمّا مفهوم العرض ، بمعنى القائم بالموضوع ، فهو عرض عامّ صادق على تسع من المقولات ؛ و من الجائز أن يعمّ الجوهر الذهنيّ أيضا . و يصدق عليه ؛ لأنّ المأخوذ في رسم الجوهر أنّه « ماهيّة إذا وجدت في الخارج وجدت لا في موضوع » فمن الجائز أن يقوم في الذهن في موضوع ، و هو إذا وجد في الخارج كان لا في موضوع . هذا ؛\r\nو أمّا دخول الماهيّة الواحدة تحت مقولتين ، كالجوهر و الكيف ، و كالكمّ و الكيف ، و المقولات متباينات به تمام الذوات ؛ فاستحالته ضروريّة لا مدفع لها .\r\nو بالتوجّه إلى ما تقدّم من الاشكال و نحوه ، ذهب بعضهم إلى إنكار الوجود الذهنيّ من اصله ، بالقول بأنّ العلم بإضافة من النفس إلى الخارج ، فالمعلوم مندرج تحت مقولته الخارجيّة فقط . و قد عرفت ما فيه .\r\nو بعضهم إلى أنّ الماهيّات الخارجيّة موجودة في الذهن بأشباحها ، لا بأنفسها ، و شبح الشيء يغاير الشيء و يباينه ؛ فالصورة الذهنيّة كيفيّة نفسانيّة ، و أمّا المقولة الخارجيّة فغير باقية فيها ، فلا إشكال . و قد عرفت ما فيه .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nو قد اجيب عن الاشكال بوجوه :\r\nمنها : ما عن بعضهم : أنّ العلم غير المعلوم ، فعند حصول ماهيّة من الماهيّات الخارجيّة في الذهن أمران : أحدهما : الماهيّة الحاصلة نفسها على ما كانت عليه في الخارج ، و هو المعلوم ، و هو غير قائم بالنفس ، بل قائم بنفسه ، حاصل فيه حصول الشيء في الزمان و المكان . و الآخر : صفة حاصلة للنفس ، قائمة بها ، يطرد بها عنها الجهل ، و هو العلم ؛ و على هذا فالمعلوم مندرج تحت مقولته الخارجيّة ، من جوهر أو كم أو غير ذلك ، و العلم كيف نفسانيّ ؛ فلا اجتماع أصلا لا لمقولتين و لا لنوعين من مقولة .\r\nو فيه أنّه خلاف ما نجده من أنفسنا عند العلم ، فإنّ الصورة الحاصلة في نفوسنا عند العلم بشيء هي بعينها التي تطرد عنّا الجهل و تصير وصفا لنا نتّصف به .\r\nو منها : ما عن بعض القائلين باصالة الماهيّة : أنّ الصورة الحاصلة في الذهن منسلخة عن ماهيّتها الخارجيّة ، و منقلبة إلى الكيف . بيان ذلك :\r\nأنّ موجوديّة الماهيّة متقدّمة على نفسها ، فمع قطع النظر عن الوجود لا ماهيّة أصلا ؛ و الوجود الذهني و الخارجي مختلفان بالحقيقة ، فإذا تبدّل الوجود بصيرورة الوجود الخارجيّ ذهنيّا ، جاز أن تنقلب الماهيّة ، بأن يتبدّل الجوهر أو الكم أو غير ذلك كيفا ؛ فليس للشيء بالنظر إلى ذاته حقيقة معيّنة ، بل الكيفيّة الذهنيّة إذا وجدت في الخارج ، كانت جوهرا أو غيره ؛ و الجوهر الخارجي إذا وجد في الذهن ، كان كيفا نفسانيّا ؛ و أمّا مباينة الماهيّة الذهنيّة للخارجيّة ، مع أنّ المدّعى حصول الأشياء بأنفسها في الذهن - و هو يستدعي أصلا مشتركا بينهما - ، فيكفي في تصويره أن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nيصوّر العقل أمرا مبهما مشتركا بينهما ، يصحّح به أنّ ما في الذهن هو الذي في الخارج ؛ كما يصوّر المادّة المشتركة بين الكائن و الفاسد المادّيين .\r\nو فيه أوّلا : أنّه لا محصّل لما ذكره من تبدّل الماهيّة و اختلاف الوجودين في الحقيقة ، بناء على ما ذهب إليه من أصالة الماهيّة و اعتباريّة الوجود .\r\nو ثانيا : أنّه في معنى القول بالشبح ، بناء على ما التزم به من المغايرة الذاتيّة بين الصورة الذهنيّة و المعلوم الخارجيّ ؛ فيلحقه ما لحقه من محذور السفسطة .\r\nو منها : ما عن بعضهم : أنّ العلم لمّا كان متّحدا بالذّات مع المعلوم بالذّات ، كان من مقولة المعلوم ؛ إن جوهرا فجوهر ، و إن كمّا فكمّ ، و هكذا . و أمّا تسميتهم العلم كيفا ، فمبنى على المسامحة في التعبير ؛ كما يسمّى كلّ وصف ناعت للغير كيفا في العرف العامّ ، و إن كان جوهرا .\r\nو بهذا يندفع إشكال : اندراج المقولات الأخر تحت الكيف .\r\nو أما إشكال : كون شيء واحد جوهرا و عرضا معا ، فالجواب عنه ما تقدّم : أنّ مفهوم العرض عرض عام شامل للمقولات التسع العرضيّة و للجوهر الذهني ؛ و لا إشكال فيه .\r\nو فيه : أنّ مجرّد صدق مفهوم مقولة من المقولات على شيء لا يوجب اندراجه تحتها ، كما ستجيء الإشارة إليه .\r\nعلى : أنّ كلامهم صريح في كون العلم الحصولي كيفا نفسانيّا ، داخلا تحت مقولة الكيف حقيقة ، من غير مسامحة .\r\nو منها : ما ذكره صدر المتألّهين ( ره ) في كتبه ، و هو الفرق في إيجاب\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nالإندراج بين الحمل الأوّلي و بين الحمل الشائع ؛ فالثاني يوجبه دون الأوّل . بيان ذلك : أنّ مجرّد أخذ مفهوم جنسي أو نوعي في حدّ شيء و صدقه عليه لا يوجب اندراج ذلك الشيء تحت ذلك الجنس أو النوع ؛ بل يتوقّف الاندراج تحته على ترتّب آثار ذلك الجنس أو النوع الخارجيّة على ذلك الشيء .\r\nفمجرّد أخذ الجوهر و الجسم مثلا في حدّ الانسان - حيث يقال :\r\n« الإنسان جوهر جسم نام حسّاس متحرّك بالارادة ناطق » - لا يوجب اندراجه تحت مقولة الجوهر أو جنس الجسم ، حتّى يكون موجودا لا في موضوع باعتبار كونه جوهرا ، و يكون بحيث يصحّ أن يفرض فيه الأبعاد الثلاثة باعتبار كونه جسما ، و هكذا .\r\nو كذا مجرّد أخذ الكمّ و الاتصال في حدّ السطح - حيث يقال :\r\n« السطح كمّ متصل قارّ منقسم في جهتين » - لا يوجب اندراجه تحت الكم و المتصل مثلا ؛ حتّى يكون قابلا للانقسام بذاته من جهة أنّه كمّ ، و مشتملا على الفصل المشترك من جهة أنّه متّصل ، و هكذا .\r\nو لو كان مجرّد صدق مفهوم على شيء موجبا للاندراج ، لكان كلّ مفهوم كلي فردا لنفسه ، لصدقه بالحمل الأوّلي على نفسه . فالاندراج يتوقف على ترتب الآثار ، و معلوم : أنّ ترتب الآثار إنّما يكون في الوجود الخارجي دون الذهني .\r\nفتبيّن : أنّ الصورة الذهنيّة غير مندرجة تحت ما يصدق عليها من المقولات ، لعدم ترتّب آثارها عليها ؛ لكن الصورة الذهنيّة إنّما لا تترتب عليها آثار المعلوم الخارجيّ من حيث هي وجود مقيس إلى ما\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nبحذائها من الوجود الخارجيّ . و أمّا من حيث إنّها حاصلة للنفس حالا أو ملكة تطرد عنها الجهل ، فهي وجود خارجيّ موجود للنفس ناعت لها ، يصدق عليه حدّ الكيف بالحمل الشائع ، و هو أنّه « عرض لا يقبل قسمة و لا نسبة لذاته » ، فهو مندرج بالذات تحت مقولة الكيف ، و إن لم يكن من جهة كونه وجودا ذهنيّا مقيسا إلى الخارج داخلا تحت شيء من المقولات ، لعدم ترتّب الآثار ؛ اللهم إلّا تحت مقولة الكيف بالعرض .\r\nو بهذا البيان يتّضح : اندفاع ما أورده بعض المحقّقين على « كون العلم كيفا بالذات و كون الصورة الذهنيّة كيفا بالعرض » ، من أنّ وجود تلك الصور في نفسها و وجودها للنفس واحد ، و ليس ذلك الوجود و الظهور للنفس ضميمة تزيد على وجودها تكون هي كيفا في النفس ، لأنّ وجودها الخارجيّ لم يبق بكليّته ، و ماهيّاتها في أنفسها كل من مقولة خاصّة ، و باعتبار وجودها الذهنيّ لا جوهر و لا عرض ؛ و ظهورها لدى النفس ليس سوى تلك الماهيّة و ذلك الوجود ، إذ ظهور الشيء ليس أمرا ينضم اليه ، و إلّا لكان ظهور نفسه ؛ و ليس هناك أمر آخر ؛ و الكيف من المحمولات بالضميمة ؛ و الظهور و الوجود للنفس لو كان نسبة مقوليّة ، كان ماهيّة العلم إضافة ، لا كيفا ؛ و إذا كان إضافة إشراقيّة ، كان وجودا ؛ فالعلم نور و ظهور ، و هما وجود ، و الوجود ليس ماهيّة .\r\nوجه الاندفاع : أنّ الصّورة العلميّة هي الموجودة للنفس ، الظّاهرة لها ، لكن لا من حيث كونها موجودا ذهنيّا مقيسا إلى خارج لا تترتب عليها آثاره ، بل من حيث كونها حالا أو ملكة للنفس تطرد عنها عدما ، و هي كمال للنفس زائد عليها ناعت لها ؛ و هذا اثر خارجيّ مترتب\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nعليها ؛ و إذا كانت النفس موضوعة لها مستغنية عنها في نفسها ، فهي عرض لها ، و يصدق عليها حدّ الكيف . و دعوى : أن ليس هناك أمر زائد على النفس منضمّ اليها ، ممنوعة .\r\nفظهر : أنّ الصورة العلميّة من حيث كونها حالا أو ملكة للنفس كيف حقيقة و بالذات ، و من حيث كونها موجودا ذهنيّا كيف بالعرض ؛ و هو المطلوب .\r\nالاشكال الثالث : أنّ لازم القول بالوجود الذهنيّ و حصول الأشياء بأنفسها في الأذهان كون النفس حارّة باردة ، عريضة طويلة ، متحيّزة متحرّكة ، مربّعة مثلّثة ، مؤمنة كافرة ، و هكذا ، عند تصوّر الحرارة و البرودة ، إلى غير ذلك ، و هو باطل بالضرورة ؛ بيان الملازمة : أنّا لا نعني بالحارّ و البارد ، و العريض و الطويل ، و نحو ذلك ، إلّا ما حصلت له هذه المعاني و قامت به .\r\nو الجواب عنه : أنّ المعاني الخارجيّة ، كالحرارة و البرودة و نحوهما ، إنّما تحصل في الأذهان بماهيّاتها لا بوجوداتها العينيّة ، و تصدق عليها بالحمل الأوّلي دون الشائع ؛ و الذي يوجب الاتصاف حصول هذه المعاني بوجوداتها الخارجيّة و قيامها بموضوعاتها ، دون حصول ماهيّاتها لها و قيام ما هي هي بالحمل الأوّليّ .\r\nالاشكال الرابع : أنّا نتصوّر المحالات الذاتيّة ؛ كشريك الباري ، و اجتماع النقيضين و ارتفاعهما ، و سلب الشيء عن نفسه ؛ فلو كانت الأشياء حاصلة بانفسها في الأذهان ، استلزم ذلك ثبوت المحالات الذاتيّة .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو الجواب عنه : أنّ الحاصل من المحالات الذاتيّة في الأذهان مفاهيمها بالحمل الأوّليّ ، دون الحمل الشائع ؛ فشريك الباري في الذهن شريك الباري بالحمل الأوّلي ، و أمّا بالحمل الشائع فهو كيفيّة نفسانيّة ممكنة مخلوقة للباري ، و هكذا في سائر المحالات .\r\nالاشكال الخامس : أنّا نتصوّر الأرض بما رحبت بسهولها و جبالها و براريها و بحارها ، و ما فوقها من السماء بأرجائها البعيدة ، و النجوم و الكواكب بأبعادها الشاسعة ؛ و حصول هذه المقادير العظيمة في الذهن ، بمعنى انطباعها في جزء عصبي أو قوّة دماغيّة - كما قالوا به - من انطباع الكبير في الصغير ؛ و هو محال . و دفع الاشكال بأنّ « المنطبع فيه » منقسم إلى غير النهاية ، لا يجدي شيئا ؛ فانّ الكف لا تسع الجبل ، و إن كانت منقسمة الى غير النهاية .\r\nو الجواب عنه : أنّ الحق ، كما سيأتي ، أنّ الصور الادراكيّة الجزئيّة غير مادّية ، بل مجرّدة تجرّدا مثاليّا ، فيها آثار المادّة من مقدار و شكل و غيرهما دون نفس المادّة ؛ فهي حاصلة للنفس في مرتبة تجرّدها المثالي ، من غير أن تنطبع في جزء بدنيّ أو قوّة متعلّقة بجزء بدني ؛\r\nو أمّا الأفعال و الانفعالات الحاصلة في مرحلة المادّة عند الاحساس بشيء أو عند تخيّله ، فانّما هي معدّات تتهيّأ بها النفس لحصول الصور العلميّة الجزئيّة المثاليّة عندها .\r\nالاشكال السادس : أنّ علماء الطبيعة بيّنوا : أنّ الاحساس و التخيّل بحصول صور الأجسام المادّيّة بما لها من النسب و الخصوصيّات الخارجيّة في الأعضاء الحاسّة و انتقالها إلى الدماغ ، مع ما لها من التصرف\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nفيها بحسب طبائعها الخاصّة ، و الانسان ينتقل إلى خصوصيّة مقاديرها و أبعادها و أشكالها بنوع من المقايسة بين أجزاء الصورة الحاصلة عنده ، على ما فصّلوه في محله ، و مع ذلك لا مجال للقول بحضور الماهيّات الخارجيّة بأنفسها في الأذهان .\r\nو الجواب عنه : أنّ ما ذكروه من الفعل و الانفعال المادّي عند حصول العلم بالجزئيّات في محلّه ، لكن هذه الصّور المنطبعة المغايرة للمعلومات الخارجيّة ليست هي المعلومة بالذات ، بل هي معدّات تهيّء النفس لحضور الماهيّات الخارجيّة عندها بوجود مثالي غير مادّيّ ، و إلّا لزمت السفسطة لمكان المغايرة بين الصورة الحاصلة في أعضاء الحس و التخيّل و بين ذوات الصور .\r\nبل هذا من أقوى الحجج على حصول الماهيّات بأنفسها عند الانسان بوجود غير مادّيّ ، فإنّ الوجود المادّي لها كيفما فرض لم يخل عن مغايرة ما بين الصور الحاصلة و بين الأمور الخارجيّة ذوات الصور ؛ و لازم ذلك السفسطة ضرورة .\r\nالاشكال السابع : أنّ لازم القول بالوجود الذهنيّ كون الشيء الواحد كليّا و جزئيّا معا ، و بطلانه ظاهر . بيان الملازمة : أنّ ماهيّة الانسان المعقولة ، مثلا ، من حيث تجويز العقل صدقها على كثيرين كليّة ، و من حيث حصولها لنفس عاقلها الشخصيّة و قيامها بها جزئيّة ، متشخّصة بتشخّصها ، متميّزة من ماهيّة الانسان المعقولة لغير تلك النفس من النفوس ، فهي كليّة و جزئيّة معا .\r\nو الجواب عنه : أنّ الجهة مختلفة ، فهي من حيث إنّها وجود ذهني\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمقيس إلى الخارج كليّة ، تقبل الصدق على كثيرين ، و من حيث إنّها كيفيّة نفسانيّة من غير مقايسة إلى الخارج جزئيّة .\r\n\r\n[ تتمه 
  ]\r\nترجمه و توضيح\r\n\r\nمرحلهء دوم : دربارهء تقسيم وجود به وجود خارجى و وجود ذهنى است\r\nو در اين مرحله يك فصل ( و يك تتمّه ) است « 1 » .\r\n\r\nفصل اول : بررسى اقوال و دلايل وجود ذهنى\r\n1 - نظريه مشهور ميان حكماء : مشهور ميان حكماء ( در باب وجود ذهنى ) اين است كه براى ماهيات ، وراى وجود خارجى - و آن ( وجود خارجى ) وجودى است كه در ظرف آن وجود ، آثار « 2 » مطلوب از ماهيات بر آنها مترتب مىگردد - وجود ديگرى است كه در ظرف آن وجود آثار ( مطلوب از ماهيات ) بر آنها مترتب نمىشود و ( اين وجود ) وجود ذهنى ناميده مىشود . در نتيجه ( از باب مثال ) انسان موجود در خارج ( آثار خاصى دارد ، زيرا ) به لحاظ اينكه جسم است ، مىتوان در آن ابعاد سه گانه فرض نمود ، و به لحاظ اينكه نبات و حيوان و انسان است داراى نفس نباتى و حيوانى و ناطقه است و همراه با اين وجود ( خارجى ) آثار « 3 » اين اجناس و فصول\r\n\r\n\r\n","description":"","footnote":"\r\n( 1 ) در مجموع اين مرحله مطالب زير مورد بحث قرار گرفته است :\r\nالف : اقوال در باب وجود ذهنى .\r\nب : دلايل قول مشهور ميان حكماء .\r\nج : دلايل نادرستى دو قول ديگر ( قول به شبح و قول به اضافه ) .\r\nد : بررسى اشكالات وجود ذهنى و پاسخ آنها .\r\n( 2 ) مراد از اثر در اين مقام كمال ( فعليت ) شىء است ، خواه كمال اوّل كه حقيقت شىء به واسطهء آن تمام مىگردد مانند حيوانيت و نطق در انسان ، يا كمال دوّم كه پس از تمام شدن ذات و حقيقت هرچيز بر آن مترتب مىشود ، مانند تعجب و ضحك براى انسان . [ مصنف ( قده ) 
  ]\r\n( 3 ) خاصيت و اثر نبات تغذيه و رشد است و اين اثر بر انسان خارجى مترتب است ، و اثر خاص -\r\n","page_name":" 228 ","page_number":228},
  {"content":"\r\n\r\n( حيوانيت ، نباتيت ، و نفس نباتى ، نفس حيوانى ، نفس ناطقه ) و خواص آنها ظاهر مىگردد و انسان موجود در ذهن كه معلوم ( بالذات ) است ، از نظر ماهيت ، انسان است و حدّ ماهوى انسان را داراست لكن هيچيك از آن آثار خارجى انسان بر آن مترتب نمىگردد .\r\n2 - نظريهء شبح : و برخى از آنان به سوى اين نظريه روى آورده‌اند كه آنچه معلوم ما است ( معلوم بالذات ) و وجود ذهنى ناميده مىشود ، شبح و عكس ماهيت ( خارجى ) است نه خود ماهيت ، و مراد از شبح ، عرض و كيفيتى قائم به نفس است كه در ذات و ماهيت مباين با معلوم خارجى است و ( در عين حال ) با معلوم خارجى مشابهت دارد و در پاره‌اى از خصوصيات ، آن را حكايت مىكند ، مانند شكل و عكس اسب كه بر روى ديوار نقاشى شده است و برخى از خصوصيات اسب موجود در خارج را حكايت مىكند « 1 » .\r\nاين نظريه در مورد وجود ذهنى ، در حقيقت سفسطه است ، كه با قبول آن ، باب علم به اشياء خارجى از أساس بسته مىشود « 2 » .\r\n3 - نظريه اضافه : و برخى از آنان ( گروهى از متكلمان اسلامى ) ، وجود ذهنى را مطلقا ( اعم از وجود ماهيت اشياء خارجى در ذهن يا وجود شبح آنها ) انكار نموده و گفته‌اند علم نفس به چيزى ، اضافه خاصى از نفس نسبت به آن چيز مىباشد ( و در\r\n\r\n\r\n","description":"","footnote":"\r\n- حيوان يا نفس حيوانى داشتن درك حسى و حركت از روى شعور است ، اين خاصّه نيز بر انسان خارجى مترتب مىگردد ، و خاصيت انسانيت يا نفس ناطقه تعقل ، تفكر و ادراك عقلانى است ، اين اثر نيز بر انسان موجود در خارج مترتب مىشود .\r\n( 1 ) اسب موجود در خارج از مقوله جوهر است ولى اسب نقاشى شده بر ديوار يا صفحه كاغذ ، از مقوله عرض ( كيف ) است ولى در عين حال در بسيارى از خصوصيت‌هاى ظاهرى مانند ، رنگ ، بزرگى و كوچكى ، حركت يا سكون و نظاير آنها ، حكايت‌كنندهء اسب خارجى است .\r\n( 2 ) زيرا ( بنابراين نظريه ) صورتى كه از موجود خارجى در نفس انسان حاصل گرديده است با آن‌چه در خارج تحقق دارد ، مغايرت كلى دارد ( هم در ماهيت با آن مغايرت دارد و هم در وجود ) پس مطلقا علم به چيزى حاصل نشده است ( و آن خصوصيات هم كه در ذهن تصور مىشود ، چه بسا ساخته و پرداخته ذهن است و واقعيتى در خارج ندارد ) و اين سفسطه است . ( علامه طباطبائى )\r\n","page_name":" 229 ","page_number":229},
  {"content":"\r\n\r\nنتيجه علم از مقولهء اضافه است نه از مقولهء كيف ) .\r\nو حال آنكه علم به آنچه كه در خارج معدوم است ( مانند انسان دو سر ، انسان شش دست ، عنقا ، دريايى از جيوه ، كوهى از ياقوت و . . . ) اين نظريه را مردود مىسازد ، زيرا اضافهء نفس به چيزى كه معدوم است معناى محصل و معقولى ندارد ( و علم نفس به خود هم اين نظريه را باطل مىنمايد ، زيرا اضافه نفس به خود نيز معقول نيست ) « 1 » .\r\n\r\nدلايل وجود ذهنى :\r\nطرفداران قول مشهور بر ( اثبات ) معناى مورد نظر خود در باب وجود ذهنى به وجوهى استدلال كرده‌اند :\r\n1 - احكام ايجابى صادق بر معدومات : يكى از اين وجوه اين است كه ما بر امورى كه در خارج موجود نيستند ، احكام ايجابى مىنمائيم مانند سخن ما ( كه مىگوئيم ) دريايى از جيوه داراى اين حكم است و ( مانند ) سخن ما ( كه مىگوئيم ) اجتماع نقيضين غير از اجتماع ضدين است « 2 » . و ايجاب به معنى اثبات است و اثبات چيزى براى چيز ديگرى ، فرع ثبوت و تحقق داشتن مثبت له ( شىء ديگر ) است ، پس براى اين موضوعات كه معدوم در خارج هستند ، وجود و ثبوتى است و چون در خارج نيست ، پس در موطن و ظرف ديگرى است ، و ما آن را ذهن مىناميم .\r\n\r\n\r\n","description":"","footnote":"\r\n( 1 ) اين اشكال را حكيم سبزوارى ( ره ) بر آنان وارد نموده‌اند ، ولى ممكن است گفته شود بحث در باب وجود ذهنى مربوط به علم حصولى است ، و علم نفس به خود علم حضورى است ، نه حصولى .\r\n( 2 ) اگر گفته شود : مصب و مجراى ادله وجود ذهنى ، اثبات وجود ذهنى براى ماهيات است و ممتنعات ( مانند اجتماع نقيضين و ضدين ) باطل الذات هستند و براى آنها ماهيتى نيست ( تا گفته شود آن ماهيت در ذهن موجود مىگردد ) و فقط عقل مفهومى را براى امرى كه باطل الذات است مانند شريك البارى و اجتماع نقيضين و . . . ، خلق و اعتبار مىكند .\r\nدر پاسخ مىگوئيم : همين مفهومى كه عقل اعتبار كرده است داراى نوعى ثبوت است ، زيرا حمل ، انجام گرفته است ( و مفاد حمل اثبات شى براى شىء است ) و چون مفاهيم مفروض در خارج ثبوت ندارند ، پس در موطن و ظرف ديگرى ثبوت دارند كه آن را ذهن مىناميم . ( علامه طباطبائى )\r\n","page_name":" 230 ","page_number":230},
  {"content":"\r\n\r\n2 - كلى به وصف كليت در خارج موجود نيست : دومين وجه احتجاج اين است كه امورى را تصور مىكنيم كه متصف به كليت و عموم مىباشند ، مانند انسان كلى و حيوان كلى و تصور اشاره عقلى است كه بدون وجود مشار اليه تحقق پيدا نمىكند ، و از آنجا كه كلى به وصف كليت در خارج ، موجود نيست ، پس آن مشار اليه كلى در موطن ديگرى موجود است و ما آن موطن را ذهن مىناميم .\r\n3 - ماهيت صرف در خارج موجود نيست : سومين وجه و دليل اين است كه ما معناى صرف و خالص از هرحقيقتى را تصور مىكنيم و آن معناى صرف عبارت است از تصور ماهيت مجرد از همهء آنچه با آميختگى و انضمام به ماهيت موجب كثرت آن مىگردد . مانند معناى سفيدى كه با حذف همه شوائب ( زوايد و ضمايم ) بيگانه از ماهيت سفيدى تصور مىگردد ( مثلا موضوع ، زمان ، و مكان خاصى براى آن در نظر گرفته نمىشود ، شدت و ضعف آن ملاحظه نمىگردد و تنها سفيدى صرف و مجرد از همهء خصوصيات تصور مىگردد ) و صرف هرچيز دوئيت و تكرارپذير نيست ، پس آن حقيقت صرف ، داراى وحدتى است جامع همهء آنچه از سنخ آن ماهيت و حقيقت است ، و حقيقت و ماهيت به اين وصف ( صرافت و تجرد از همهء قيود و ضمايم ) در خارج موجود نيست ، پس اين حقيقت در موطن و ظرف ديگرى موجود است كه آن را ذهن مىناميم .\r\n\r\nتتمه : بررسى اشكالات وجود ذهنى .\r\nبر وجود ماهيات در ذهن - به معنى حصول نفس آن ماهيات در ذهن ( نه شبح و عكس آنها ) - اشكالاتى وارد شده است :\r\n\r\nاشكال اول : اجتماع جوهر و عرض در شىء واحد\r\nاعتقاد به حصول خود ماهيات ( نه شبح آنها ) در ذهن مستلزم جوهر و عرض بودن شىء واحد است و آن محال است ، بيان ملازمه ( ميان حصول خود ماهيات در ذهن و جوهر و عرض بودن يك شىء ) ، اين است كه جوهرى كه معلوم و معقول در\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nذهن است ، بنا بر حفظ ذاتيات ( كه مورد قبول حكماء است ) ، جوهر است و در عين حال عرض هم هست ، زيرا قائم به نفس است همان‌گونه كه عرض قائم به معروض خود مىباشد . و اما نادرستى و محال بودن لازم ( جوهر و عرض بودن شىء واحد ) ، به خاطر اين است كه اين جوهر معقول در ذهن هم قائم به موضوع است ( چون عرض است ) و هم قائم به موضوع نيست ( زيرا جوهر است ) .\r\n\r\nاشكال دوم : اندراج شىء واحد در دو مقوله\r\nماهيت ذهنى مندرج در مقوله « كيف » « 1 » است ، بنا بر آنچه حكماء پذيرفته‌اند كه صورتهاى علمى كيفيت‌هاى نفسانى مىباشند ، بر اين اساس هرگاه ما ماهيت جوهرى ( مانند انسان ) را تصور كنيم ، با توجه به محفوظ بودن ذاتيات در وجود ذهنى ، داخل در مقوله جوهر خواهد بود و همان‌گونه كه گفته شد داخل در مقولهء « كيف » نيز هست ، و مقولات به تمام ذات با يكديگر مباينت دارند « 2 » ، در نتيجه تناقض در ذات لازم مىآيد ( زيرا صورت ذهنى انسان مثلا هم جوهر است و هم كيف ، و جوهر و كيف متباين به تمام ذات مىباشند ، پس انسان ذهنى دو ذات كاملا متباين دارد ) .\r\nو همين‌گونه است اگر مقولهء ديگرى غير از مقولهء جوهر را تصور كنيم ( زيرا در اين صورت ) ماهيتى كه تصور شده است ، مندرج در دو مقوله خواهد بود ، ( مقوله كيف و مقوله‌اى كه آن ماهيت مندرج در آن است ) و همين‌طور اگر كيف محسوس را تصور كنيم ، ( صورت ذهنى ) مندرج در ( دو نوع كيف يعنى ) كيف محسوس و كيف نفسانى خواهد بود و آن اندراج يك چيز در دو نوع متباين از يك مقوله است و محال بودن آن ضرورى است ( زيرا دو نوع از يك مقوله اگرچه در جنس شريكند ولى\r\n\r\n\r\n","description":"","footnote":"\r\n( 1 ) كيف عرضى است كه به لحاظ ذات خود قبول قسمت و نسبت نمىكند . ( علامه طباطبائى )\r\n( 2 ) زيرا اگر مقولات به تمام ذات مباين با يكديگر نباشند ، در بعضى ذات با يكديگر مشترك خواهند بود ، و در نتيجه ما فوق آنها جنس ديگرى خواهد بود ، و مفروض اين است كه مقولات اجناس عاليه هستند و ما فوق آنها جنسى نيست ، و اين خلاف فرض است . پس مقولات بسيط و به تمام ذات مباين با يكديگرند . ( علامه طباطبائى )\r\n","page_name":" 232 ","page_number":232},
  {"content":"\r\n\r\nدر فصل متمايز و متباينند ، بنابراين اندراج يك شىء در دو نوع ، مستلزم تناقض در ذات خواهد بود ) .\r\nگفته‌اند : اين اشكال دشوارتر از اشكال اوّل است ؛ زيرا در اينكه شىء واحد جوهر و عرض باشد اشكال زيادى وجود ندارد ، زيرا تباين ذاتى كه بين مقولات است ، فقط بين جوهر و كيف و كم و غير آنها ( ساير مقولات دهگانه ) است و اما مفهوم عرض به معنى قيام به موضوع ، عرضى عام و بر نه مقوله عرضى صادق و منطبق است و جائز است كه نسبت به جوهر ذهنى هم تعميم يابد و بر آن صدق نمايد ، زيرا آنچه در رسم « 1 » جوهر به كار مىرود اين است كه : جوهر ماهيتى است كه هرگاه در خارج موجود گردد ، « لا فى موضوع » است ( نياز به موضوع ندارد ) پس جائز است كه در ذهن قائم به موضوع باشد و در عين حال هرگاه در خارج موجود گردد قائم به موضوع نباشد ( لا فى موضوع باشد ) ، اين مطلب را به خاطر بسپار .\r\nاما محال بودن اندراج يك ماهيت در دو مقوله مانند جوهر و كيف و مانند كم و كيف ، با توجه به اينكه مقولات به تمام ذات متباين با يكديگرند ، ضرورى است و راه دفاع ( توجيهى ) براى آن نيست .\r\nو با توجه به اشكالات ياد شده و مانند آن ، برخى از صاحب‌نظران وجود ذهنى را از اساس انكار كرده‌اند و گفته‌اند : علم اضافه و نسبت نفس به خارج است ، بنابر اين معلوم ، فقط مندرج در مقوله خارجى خود است ( و تحت مقوله كيف نخواهد بود ) و قبلا اشكال آن را دانستى ( كه ما علم به معدومات نيز داريم ، و اضافه نفس امر معدوم معقول نيست ) .\r\nو ( نيز با توجه به اشكالات ياد شده ) برخى ( ديگر ) از صاحب‌نظران معتقد شده‌اند كه شبح ماهيات خارجى در ذهن موجود مىشود نه نفس و ذات آنها ، و شبح شىء ( از نظر ماهيت ) ، مغاير و مباين با آن شىء است ، و در نتيجه صورت ذهنى\r\n\r\n\r\n","description":"","footnote":"\r\n( 1 ) علت اينكه تعبير به رسم نموده اين است كه مقولات ، تعريف حدّى ندارند ؛ زيرا تعريف حدى از جنس و فصل تركيب مىگردد و مقولات جنس برتر ندارند .\r\n","page_name":" 233 ","page_number":233},
  {"content":"\r\n\r\nكيفيت نفسانى است ، اما مقوله خارجى در آن صورت ذهنى باقى نيست ( صورت ذهنى داخل در مقوله خارجى نيست ) ، پس اشكال اندراج صورت ذهنى در دو مقوله ، وارد نخواهد شد . و قبلا اشكال اين نظريه را دانستى ( كه قول به شبح در حقيقت ، انكار علم به خارج است ) .\r\nاز اين اشكال پاسخهايى داده شده است :\r\n\r\n1 - پاسخ فاضل قوشجى و نقد آن :\r\nيكى از اين پاسخها ، كلام برخى از آنان ( فاضل قوشجى م / 879 ) است كه گفته است : علم غير از معلوم است ، پس وقتى ماهيتى از ماهيات خارجى در ذهن موجود مىگردد ، دو امر تحقق مىيابد : يكى از آن دو ، همان ماهيت ( موجود در خارج ) است كه با همان ذات و ماهيتى كه در خارج دارد ، در ذهن موجود گرديده است . و اين همان است كه معلوم ( بالذات و در ظرف ذهن ) است . و آن قائم به نفس نمىباشد بلكه قائم به خود مىباشد و حاصل و متحقق در ذهن است ، مانند تحقق يافتن چيزى در زمان و مكان ( بنابراين ذهن نسبت به امر اوّل به منزلهء مكان به شمار مىرود ) و ديگرى صفتى است كه حاصل براى نفس و قائم به آن است كه به واسطه آن جهل از نفس طرد مىگردد و آن علم است و بر اين اساس ، معلوم ( امر اوّل ) ، مندرج در مقولهء و ماهيت خارجى خود مىباشد ، خواه جوهر يا كم باشد و يا غير آن دو و علم ( امر دوّم ) كيف نفسانى است . و در نتيجه دو مقوله در مورد يك امر و يك واقعيت جمع نشده است ، ( بلكه دو امر است و هريك از آنها تحت يك مقوله است ) .\r\nاشكالى كه در اين نظريه است ، اين است كه فرض تحقق دو امر بر خلاف آن چيزى است كه به هنگام تحقق علم ، از درون و وجدان خود مىيابيم ؛ زيرا همان صورتى كه به هنگام حصول علم براى ما در نفس پديد مىآيد ، عين آن صورتى است كه جهل را از نفس طرد مىكند و صفت ( نفس ) بشمار مىرود و ما به آن متصف\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىگرديم ( پس فرض دو امر و دو واقعيت در ذهن كه يكى علم و از مقوله كيف و ديگرى معلوم و داخل در مقوله خارجى باشد بر خلاف درك وجدانى است و چنين فرضى ارزش علمى ندارد ) .\r\n\r\n2 - پاسخ سيد سند و نقد آن :\r\nوجه ديگر در پاسخ اشكال گذشته ( اندراج صورت ذهنى تحت دو مقوله ) ، كلام برخى از قائلان به اصالت ماهيت ( سيد صدر الدين دشتكى « 1 » شيرازى معروف به سيد سند ( م / 903 ) است و آن اينكه صورتى كه از ماهيت خارجى در ذهن حاصل مىگردد ، منسلخ و پيراسته از ماهيت خارجى بوده و منقلب به كيف مىگردد . به اين بيان كه موجود بودن ماهيت ، متقدم بر خود ماهيت است . بنابراين با قطع نظر از وجود ، اصلا ماهيتى در كار نيست ، ( تا اينكه گفته شود تحت چه مقوله‌اى است ) و وجود ذهنى و خارجى هم حقيقتا با يكديگر مختلف مىباشند ، بنابراين هرگاه با تبدل يافتن وجود خارجى به ذهنى وجود متبدل گردد ، جائز است كه ماهيت ( هم ) منقلب گردد ؛ بدين صورت كه جوهر يا كم يا مقوله ( خارجى ) ديگر ( وقتى به ذهن آمد ) مبدل به كيفت گردد . بنابراين شىء با نظر به ذات و ماهيت آن حقيقت معينى ندارد ، بلكه كيف ذهنى هرگاه در خارج موجود گردد جوهر يا غير آن ( كم ، اضافه و مقولات ديگر ) خواهد بود و جوهر خارجى ( يا مقولات خارجى ديگر ) هرگاه در ذهن موجود شود ، كيف نفسانى خواهد بود .\r\nو اما مباينت ماهيت ذهنى با ( ماهيت ) خارجى با اينكه مدعى اين است كه خود ماهيت اشياء در ذهن حاصل مىشود - و حصول خود ماهيت اشياء در ذهن مقتضى اصل مشتركى ميان آن دو ( موجود ذهنى و خارجى ) مىباشد - ( پاسخ اين اشكال اين است كه ) در تصوير آن اصل مشترك كافى است كه عقل امر مبهمى را تصور نمايد\r\n\r\n\r\n","description":"","footnote":"\r\n( 1 ) از وى به عنوان صدر الدين كبير نيز ياد مىشود ، وى صاحب حواشى بر تجريد الكلام ، و شرح مطالع و شرح شمسيه و شرح مختصر الاصول و غير آن است . سفينة البحار ، ج 2 ، ص 17 .\r\n","page_name":" 235 ","page_number":235},
  {"content":"\r\n\r\nكه مشترك ميان آن دو باشد ( مانند مفهوم شىء ، ) به واسطه اين امر مبهم مشترك تصحيح مىگردد كه آنچه در ذهن موجود گرديده است همان است كه در خارج موجود است ( بنابراين اگرچه موجود ذهنى و خارجى از نظر وجود و ماهيت با يكديگر مباينت دارند ولى هردو تحت عنوان مفهوم شىء مىباشند و مىتوان گفت :\r\nآنچه در ذهن است همان شىء است كه در خارج تحقق دارد ) ، همان‌گونه كه عقل ماده مشترك ميان موجود كائن و موجود فاسد مادى را تصور مىكند ، ( مثلا صورت نطفه فاسد مىگردد و صورت علقه كائن و موجود مىشود ، و عقل ميان اين دو ، ماده يا هيولى را به عنوان امر مشترك تصور مىكند ) « 1 » .\r\nدر پاسخ سيد سند دو اشكال است :\r\nاولا : معناى محصل ( و معقولى ) براى كلام ايشان يعنى متبدل شدن ماهيت و اختلاف حقيقى دو وجود ( ذهنى و خارجى ) ، بنا بر آنچه او آن را پذيرفته است ، يعنى اصالت ماهيت و اعتبارى بودن وجود ، متصور نيست ( زيرا بنا بر اصالت ماهيت ، وجود داراى حقيقت و واقعيتى نيست تا گفته شود آن دو داراى حقيقت مختلف مىباشند ، بلكه وجود مفهومى اعتبارى است كه از ماهيت انتزاع مىگردد ، پس فرض اختلاف وجود ذهنى و خارجى مستلزم فرض اختلاف ماهيت ذهنى و خارجى است ، حاصل آنكه : بنابر اصالت ماهيت وجود ، حكم خاصى از نظر وحدت يا اختلاف حقيقت ندارد . بحث وحدت حقيقت وجود و اختلاف آن مبتنى بر نظريه اصالت وجود است ) « 2 » .\r\n\r\n\r\n","description":"","footnote":"\r\n( 1 ) اصطلاح كون و فساد ، متناسب با نظريه منكران حركت جوهرى است ، ولى بر مبناى اصل حركت در جوهر اصطلاح كون و فساد صحيح نيست ، زيرا صورت قبلى فاسد نمىگردد بلكه به صورت كاملتر متبدل مىگردد ، و به اصطلاح خلع و لبس نيست ، بلكه لبس پس از لبس است . تفصيل اين مطلب در مرحله دهم خواهد آمد .\r\n( 2 ) گذشته بر اين مقايسهء امر مبهم مشترك ميان وجود ذهنى و خارجى مانند مفهوم شىء به ماده اولى كه مشترك ميان صورتهاى مختلف و تبدل آنها به يكديگر ، قياس مع الفارق است ، زيرا ماده اولى اگر چه مبهم است ولى داراى بهره‌اى از واقعيت عينى است ، و مفهوم شىء و مانند آن يك امر ذهنى است -\r\n","page_name":" 236 ","page_number":236},
  {"content":"\r\n\r\nو ثانيا : نظريهء مزبور با توجه به آنچه به آن ملتزم گرديد ، يعنى مغايرت ذاتى ميان صورت ذهنى و معلوم خارجى ، از نظر معنا ( در حقيقت ) همان نظريهء شبح است ، پس محذور سفسطه كه لازمهء قول به شبح مىباشد ، لازمهء اين قول نيز هست ، ( زيرا ملاك مطابقت صورت ذهنى با موجود خارجى يا وجود آن دو است يا ماهيت آن دو ، و در نظريه ياد شده ، صورت ذهنى در هيچيك در اين دو حيثيت با معلوم خارجى مطابقت ندارد ، نه در حيثيت ماهيت و نه در حيثيت وجود ، و هرگاه ميان صورت ذهنى و موجود خارجى مطابقتى در كار نباشد ، علم به خارج تحقق نخواهد يافت ) .\r\n\r\n3 - پاسخ محقق دوانى و نقد آن :\r\nيكى ديگر از وجوهى كه در پاسخ اشكال سابق بيان گرديده است ، كلام برخى از صاحب‌نظران « 1 » است و آن اينكه : از آنجا كه علم ، از نظر ذات و حقيقت با معلوم بالذات ، متحد است ، پس از مقوله معلوم خواهد بود ( و به عبارت ديگر :\r\nماهيت معلوم بالذات با ماهيت معلوم بالعرض متحد است ؛ زيرا فرض اين است كه ماهيت اشياء در ذهن موجود مىشود و ماهيت و ذات علم هم با ماهيت معلوم بالذات متحد است ، پس با ماهيت معلوم بالعرض هم متحد خواهد بود ؛ زيرا اگر « الف » ( علم ) متحد با « ب » ( معلوم بالذات ) باشد ، و « ب » هم متحد با « ج » ( معلوم بالعرض ) باشد ، « الف » متحد با « ج » خواهد بود ، پس ماهيت علم همان ماهيت معلوم خارجى است ) اگر معلوم بالذات ( و معلوم بالعرض ) جوهر باشد ، علم هم جوهر است و اگر « كم » باشد ، علم هم « كم » است . و هكذا ( اگر ماهيت معلوم بالذات و بالعرض اضافه\r\n\r\n\r\n","description":"","footnote":"\r\n- و ما به ازاء خارجى ندارد ، تا به عنوان يك امر مشترك واقعى بشمار آيد . ( به حواشى شرح منظومه ، مبحث وجود ذهنى رجوع شود ) .\r\n( 1 ) مقصود محقق دوانى است ، دوان يكى از قريه‌هاى كازرون فارس است كه زادگاه وى مىباشد ، نامبرده در آغاز بر مذهب تسنن بوده و سپس مذهب شيعه را برگزيده است ، وفاتش بعد از سنهء / 900 هجرى قمرى است . ( تحفة الاحباب ، محدث قمى ، ص 136 ) .\r\n","page_name":" 237 ","page_number":237},
  {"content":"\r\n\r\nباشد ماهيت علم هم اضافه است و . . . ) .\r\nو اما اينكه حكماء و متكلمان علم را « كيف » ناميده‌اند ، اين نامگذارى مبنى بر مسامحه در تعبير است ، همان‌گونه كه در عرف عام هروصفى كه به گونه‌اى ناعت و توصيف‌كننده غير باشد « كيف » ناميده مىشود ، اگرچه خود يك واقعيت جوهرى باشد ( مثلا جسميت جوهر است لكن در عرف عام به عنوان صفت و حالت چيزى بشمار مىآيد و گفته مىشود يكى از صفات درخت جسمانيت آن است ، آنگاه گفته است : ) به اين بيان اشكال اندراج مقوله‌هاى ديگر تحت مقوله كيف دفع مىگردد ، ( زيرا صورت ذهنى اصلا مندرج در مقوله كيف نيست « 1 » ) و اما اشكال جوهر و عرض بودن يك چيز ( صورت ذهنى ) پاسخ آن همان است كه قبلا بيان گرديد و آن اينكه مفهوم عرض ، عرض عام است ( نه جنس عالى و مقوله ) كه شامل مقوله‌هاى نه‌گانه عرضى ( در خارج ) و جوهر ذهنى مىگردد و هيچ اشكالى در آن نيست .\r\nبر اين پاسخ دو اشكال وارد است :\r\nيكى اينكه مجرد صدق و انطباق مفهوم يكى از مقولات بر چيزى موجب اندراج آن چيز تحت آن مقوله نخواهد بود ، همان‌گونه كه اشاره به اين مطلب ( در تبيين پاسخ صدر المتألهين ( رحمه اللّه ) خواهد آمد ( بنابراين ، اينكه محقق دوانى به طور مطلق حكم نمود كه صورت ذهنى مندرج در ماهيت معلوم بالذات و بالعرض است ، صحيح نيست ) .\r\nاشكال ديگر اين است كه كلام حكماء و متكلمان صريح است در اينكه علم حصولى كيف نفسانى است و حقيقتا داخل در مقوله « كيف » است بدون آنكه مسامحه‌اى در كار باشد . ( بنابراين ، داخل بودن « علم » در مقولهء كيف قابل انكار نيست ، و اگر داخل در مقوله معلوم هم باشد ، اشكال اندراج يك شىء تحت دو مقوله به قوت خود باقى است ) .\r\n\r\n\r\n","description":"","footnote":"\r\n( 1 ) نظريه محقق دوانى نقطهء مقابل نظريه سيّد سند است ، او مىگفت صورت ذهنى فقط داخل در مقوله كيف است ، و جوهر خارجى هرگاه در ذهنى موجود شود « كيف » خواهد بود ، و دوانى مىگويد صورت ذهنى فقط تحت مقوله خارجى است و حقيقتا داخل در مقوله كيف نيست .\r\n","page_name":" 238 ","page_number":238},
  {"content":"\r\n\r\n\r\n4 - پاسخ صدر المتألهين :\r\nيكى ديگر از اين وجوه ، پاسخى است كه صدر المتألهين ( رحمه اللّه ) در كتابهاى خود ذكر كرده است و آن فرق نهادن ميان حمل اوّلى و حمل شايع در ايجاب اندراج صورت ذهنى تحت دو مقوله است ؛ زيرا دومى ( حمل شايع ) موجب اندراج مىگردد ولى حمل اولى موجب اندراج نمىگردد « 1 » .\r\nبيان اين مطلب ( ايجاب اندراج شىء واحد در دو مقوله به حمل شايع و عدم اندراج به حمل اولى ) اين است كه مجرد به كار بردن يك « مفهوم » جنسى يا « مفهوم » نوعى در تعريف يك شىء و ( مجرد ) صدق ( و انطباق ) آن مفهوم بر آن شىء ، موجب اندراج آن شىء تحت آن جنس يا آن نوع نمىگردد ، بلكه اندراج تحت آن جنس و نوع بر مترتب شدن آثار خارجى آن جنس يا نوع بر آن شىء توقف دارد .\r\nپس مجرد به كار بردن مفهوم جوهر و جسم مثلا در تعريف انسان - آنگاه كه گفته مىشود : انسان جوهر جسمانى نامى حساس متحرك بالارادهء ناطق است - موجب اندراج انسان تحت مقولهء جوهر يا تحت جنس جسم نمىباشد تا در نتيجه « موجود لا فى موضوع » باشد به اعتبار اينكه جوهر است ، يا به گونه‌اى باشد كه بتوان در آن فرض ابعاد سه‌گانه كرد ، به اعتبار اينكه جسم است و همچنين ( داراى تغذيه و رشد باشد به اعتبار اينكه نامى است و . . . ) .\r\nو نيز مجرد به كار بردن ( مفهوم ) « كم » و ( مفهوم ) « اتصال » در تعريف سطح آنگاه كه گفته مىشود : سطح كم متصل قار منقسم در دو جهت ( طول و عرض ) است ، موجب اندراج سطح ، تحت ( مقوله ) « كم » و ( جنس ) « متصل » نمىگردد ، تا اينكه بذاته قبول قسمت كند به اعتبار اينكه « كم » است و مشتمل بر حدّ مشترك باشد از\r\n\r\n\r\n","description":"","footnote":"\r\n( 1 ) حاصل آنكه صورت ذهنى قطعا مندرج در مقوله كيف مىباشد ، حال اگر مقوله خارجى هم به حمل شايع بر آن منطبق گردد در اين صورت ، شىء واحد مندرج در دو مقوله گرديده است و اگر مقوله خارجى به حمل اولى منطبق بر صورت ذهنى گردد ، اندراج شىء واحد در دو مقوله لازم نخواهد آمد .\r\n","page_name":" 239 ","page_number":239},
  {"content":"\r\n\r\nجهت اينكه متصل است ، و همچنين . . .\r\nو اگر مجرد صدق مفهوم ( مقوله و جنس يا نوع ) بر چيزى در اندراج آن شىء تحت آن مفهوم كافى بود ، مىبايست هرمفهومى كلى فرد و مصداقى براى خود باشد ، زيرا هرمفهوم كلى به حمل اولى بر خود صادق مىباشد ( و حال آنكه چنين نيست ، مثلا هيچگاه انسان كلى مصداق انسان كلى نيست ، بلكه انسان جزئى ( فرد ) مصداق آن است ) ، پس از اينجا نتيجه مىگيريم كه اندراج چيزى تحت يك مفهوم كلى متوقف است بر ترتب آثار ( مطلوب از آن مفهوم و ماهيت بر چيزى كه بر آن منطبق گرديده است ) و معلوم است كه ترتب اين آثار فقط در ظرف وجود خارجى است نه در ظرف وجود ذهنى .\r\nاز مطلب ياد شده روشن گرديد كه صورت ذهنى ، مندرج تحت مفهوم مقوله‌هاى خارجى كه ( به حمل اولى ) بر آن صدق مىكند ، نمىباشد ؛ زيرا آثار ( خارجى و مطلوب ) آن مقوله‌ها مترتب بر صورت ذهنى نمىگردد .\r\nلكن ( در اينجا نكتهء مهمى است كه نبايد از آن غفلت كرد و آن اينكه ) آثار معلوم خارجى از اين جهت بر صورت ذهنى مترتب نمىگردند كه آن صورت ذهنى وجودى است كه با وجود خارجى كه به ازاء آن است مقايسه مىگردد و اما از آن جهت كه صورت ذهنى به صورت « حال » يا « ملكه » « 1 » براى نفس حاصل گرديده است و جهل را از نفس طرد مىكند ، خود ، وجود خارجى است كه موجود براى نفس وناعت ( توصيف كنندهء ) آن مىباشد و تعريف كيف به حمل شايع بر آن صدق مىكند . و تعريف كيف اين است كه كيف عرضى است كه به خاطر ذات خود قبول قسمت و نسبت نمىكند « 2 » ( و اين تعريف بر علم كه همان صورت ذهنى است به لحاظ ناعت بودن آن براى نفس ، منطبق و صادق است ) در نتيجه ، وجود صورت\r\n\r\n\r\n","description":"","footnote":"\r\n( 1 ) صفات نفسانى اگر رسوخ در نفس نكرده باشند « حال » و اگر رسوخ در نفس كرده باشند « ملكه » ناميده مىشوند ، صورت علمى هم اين دو حالت را نسبت به نفس دارد .\r\n( 2 ) از مقولات آنكه بالذات قبول قسمت مىكند مقوله « كم » و آنكه بالذات قبول نسبت مىكند مقولات نسبيه هفتگانه است ، شرح آن در مرحله ششم خواهد آمد .\r\n","page_name":" 240 ","page_number":240},
  {"content":"\r\n\r\nذهنى بالذات ( نه بالعرض و المجاز آن‌گونه كه محقق دوانى مىگفت ) مندرج در مقوله كيف است ، اگرچه از آن جهت كه وجود صورت ذهنى ، وجودى ذهنى بوده و مقايسه با خارج مىگردد داخل هيچ مقوله‌اى ( به حمل شايع ) نيست ، به خاطر مترتب نشدن آثار آن مقوله بر صورت ذهنى ، مگر آنكه بگوئيم بالعرض و المجاز مندرج در مقولهء كيف است .\r\n\r\nاشكال حكيم سبزوارى بر پاسخ صدر المتألهين :\r\nبه واسطه اين بيان ، پاسخ اشكالى كه برخى از محققان ( حكيم سبزوارى ( رحمه اللّه ) بر كيف بالذات بودن علم و كيف بالعرض بودن صورت ذهنى وارد كرده‌اند روشن گرديد ، حاصل اشكال وى اين است كه وجود آن صورتهاى ذهنى در ذات خود و وجود آنها براى نفس يكى است ( وجود فى نفسه آنها عين وجود آنها للنفس است ) و وجود و ظهور آنها براى نفس ، ضميمه‌اى زائد بر وجود نفس نيست تا اينكه آن ضميمه در نفس « كيف » بشمار آيد ؛ زيرا وجود خارجى آن صورتهاى ذهنى ، به‌طور كلى باقى نمانده ( وجود خارجى به هيچ‌وجه در ذهن نيامده است ) و ماهيات آن صورتهاى ذهنى در ذات خودشان ( به اعتبار وجود خارجى ) هريك از مقوله خاصى است ( اگر « جوهر » تصور شده است جوهر و اگر « كم » تصور شده است كم و . . . ) و به اعتبار وجود ذهنى آن ماهيات ، نه جوهرند و نه عرض « 1 » .\r\nو ( به عبارت ديگر : در مورد علم و صور علمى يا معتقد هستيم كه آنها نزد نفس ظاهر مىگردند [ ظهور لدى النفس 
  ] و يا معتقديم كه براى نفس موجود\r\n\r\n\r\n","description":"","footnote":"\r\n( 1 ) حاصل آنكه وراى وجود نفس چيز ديگرى نيست كه آن را « كيف » بدانيم ؛ زيرا در مورد اين صورتهاى علمى يا وجود مورد مطالعه قرار مىگيرد يا ماهيت ، و در صورت اول ، اگر مقصود وجود خارجى است كه در ذهن نيامده است تا ضميمهء نفس گردد ، و اگر مقصود وجود ذهنى است ، باز هم چيزى ضميمه نفس نگرديده است ، و ماهيت آنها هم اگر با توجه به وجود خارجى ملاحظه شود ، مقوله كيف نيست ؛ بلكه مقوله‌اى است كه علم به آن تعلق گرفته است ، و اگر با توجه به وجود ذهنى هم ملاحظه گردد از اين جهت ( به اعتراف خود صدر المتألهين ) تحت هيچ مقوله‌اى نمىباشند .\r\n","page_name":" 241 ","page_number":241},
  {"content":"\r\n\r\nمىگردند [ وجود للنفس 
  ] ، و در هيچ‌يك از اين دو فرض چيزى كه ضميمهء نفس باشد و مندرج در مقوله كيف باشد تحقق ندارد ؛ زيرا اگر بگوئيم كه صورتهاى علمى نزد نفس ظاهر مىگردند ) ظهور آنها نزد نفس غير از همان ماهيات ( خارجى كه براى نفس ظاهر گرديده‌اند ) و وجود ذهنى ( آن ماهيات ) نيست ؛ زيرا ظهور چيزى ، امرى نيست كه ضميمهء آن چيز باشد « 1 » و گرنه ظهور خود خواهد بود ( نه ظهور آن چيز ) و آنجا ( در ظرف ذهن ) چيز ديگرى ( غير از ماهيات خارجى كه نزد نفس ظاهر گرديده‌اند و وجود ذهنى پيدا كرده‌اند ) نيست ( تا اينكه مندرج در مقوله كيف باشد ) و حال آنكه كيف از محمولات بالضميمه است ( مانند سفيدى كه ضميمه جسم مىگردد ) .\r\n( و اگر بگوئيم كه صورتهاى علمى ظهور و وجود براى نفس دارند ) ظهور و وجود براى نفس ( متضمن نوعى نسبت ميان آن صور و نفس است و اين اضافه هم از دو صورت بيرون نيست ، يا اضافه مقولى است يا اضافه اشراقى « 2 » ، حال ) اگر اين نسبت ، نسبت مقولى باشد ، ماهيت علم از مقولهء اضافه خواهد بود نه از مقولهء كيف ، و اگر اضافه ، اضافه اشراقى باشد ، اين اضافه از سنخ وجود است ( نه ماهيت ) ، پس علم نور است و ظهور و اين دو هم وجودند ، ( در نتيجه ) علم ماهيت نخواهد بود ( و مندرج در هيچ مقوله‌اى نخواهد بود ) .\r\n\r\n\r\n","description":"","footnote":"\r\n( 1 ) مثلا وقتى مىگوئيم خورشيد براى ما ظاهر گرديد ، ظهور خورشيد چيزى زائد بر وجود خورشيد نيست ، ولى هرگاه بگوئيم ، انار شيرين است ، شيرينى امرى است زائد بر انار و منضم به آن ، به همين جهت وصف شيرين ، بالذات به شيرينى نسبت داده مىشود و بالعرض به انار ، حال اگر ظهور هم زائد بر ظاهر باشد ، بايد بالذات صفت خود و بالعرض به ظاهر نسبت داده شود ، و حال آنكه چنين نيست ، ظهور زائد بر ظاهر نيست و اولا و بالذات صفت ظاهر مىباشد .\r\n( 2 ) اضافه مقولى نسبتى است قائم به دو طرف ، مانند نسبت پدرى كه قائم به پدر و فرزند است و اضافه اشراقى قائم به يك طرف است ، و حقيقت آن ايجاد و افاضه است ، مانند اضافه موجودات امكانى به واجب الوجود تعالى ، اضافهء مقولى از سنخ ماهيت است ولى اضافه اشراقى از سنخ وجود .\r\n","page_name":" 242 ","page_number":242},
  {"content":"\r\n\r\n\r\nپاسخ اشكال حكيم سبزوارى ( رحمه اللّه )\r\nوجه اندفاع و پاسخ اشكال حكيم سبزوارى اين است ( كه تفاوت نفس در دو حالت قبل از علم و پس از علم قابل انكار نيست ، ما به هنگام علم ، بالوجدان واقعيتى را در نفس خود مىيابيم پس واقعيتى براى نفس تحقق يافته است ) و آن همان صورت علمى است كه براى نفس موجود گرديده و براى آن ظاهر شده است ولى ( بايد توجه داشت كه اين صورت علمى داراى دو حيثيت و دو جنبه است ، يكى حيثيت مقايسه آن با خارج كه حقيقت وجود ذهنى را همين حيثيت تشكيل مىدهد ، و ديگرى حيثيت ناعت بودن و صفت بودن آن براى نفس است . و اينكه مىگوئيم صورتهاى علمى براى نفس موجود مىگردند ) از جهت اينكه آنها موجود ذهنى مقايسه شده با خارجند كه آثار خارج بر آن مترتب نمىگردد ، نيست ، بلكه از جهت حال يا ملكه بودن آنها براى نفس مىباشد ، كه از اين جهت عدم ( جهل ) را از نفس طرد مىنمايد و اين صورت علمى از اين جهت كمال براى نفس بوده ، زائد بر آن وناعت آن مىباشد و اين خود اثر خارجى است كه مترتب بر صورت علمى مىگردد ، و با توجه به اينكه نفس ، موضوع اين صورت علمى است و در تحقق خود بىنياز از آن صورت است ( بنابراين نفس جوهر و ) آن صورت علمى عرض براى نفس است ، و تعريف « كيف » هم بر آن صدق مىكند ( پس علم از مقولهء كيف است ) « 1 » .\r\nو ادعاى اينكه به هنگام تحقق علم چيزى زائد بر نفس كه منضم به آن گردد\r\n\r\n\r\n","description":"","footnote":"\r\n( 1 ) حاصل آنكه ، اولا : واقعيتى وراى نفس تحقق يافته و كمال نفس بشمار مىرود و اين همان صورت علمى است ، نه از جهت اينكه وجود ذهنى است بلكه از جهت اينكه ناعت نفس است .\r\nثانيا : وجود آن وجود لنفسه ( جوهر ) نيست بلكه وجود لغيره ( عرض ) است .\r\nثالثا : در ميان مقوله‌هاى نه‌گانه عرضى تنها حد كيف بر آن منطبق است ، پس صورت علمى ، عرض و از مقولهء كيف است .\r\n","page_name":" 243 ","page_number":243},
  {"content":"\r\n\r\nتحقق ندارد ، ممنوع ( بدون دليل و بر خلاف درك وجدانى ) است « 1 » . پس روشن شد كه صورت علمى از حيثيت و جهت حال و ملكه بودن آن براى نفس ، حقيقتا و بالذات ( مندرج در مقوله ) كيف است ، و از حيثيت موجود ذهنى بودن آن ، كيف بالعرض « 2 » مىباشد و اين همان چيزى است كه مطلوب صدر المتألهين است .\r\n\r\nاشكال سوم و پاسخ آن :\r\nلازمهء نظريهء وجود ذهنى و حاصل شدن نفس و ذات اشياء در اذهان اين است كه به هنگام تصوركردن ( امور متضاد مانند : ) حرارت و برودت و غير آن ( چون :\r\nعرض و طول ، تحيز « سكون » و حركت ، مربع و مثلث ، ايمان و كفر و امور متضاد ديگر ) ، نفس ، گرم و سرد ، عريض و طويل ، متحيز و متحرك ، مربع و مثلث ، مؤمن و كافر و همچنين ( متصف به صفات متضاد ديگر باشد ) و اين مطلب بالضرورة باطل است ( زيرا علاوه بر اينكه مستلزم اجتماع ضدين و اضداد در موضوع واحد است ، بر خلاف درك وجدانى است ) .\r\nبيان ملازمه اين است كه مقصود ما از حار و بارد و عريض و طويل و مانند آن نيست مگر ذاتى كه اين معانى براى آن حاصل گرديده و قائم به آن باشند ( و هرگاه ما معتقد باشيم كه ذات و ماهيت اين امور براى نفس حاصل مىگردند ، پس معتقد به اين هستيم كه معنى و حقيقت آنها براى نفس تحقق يافته است ، مثلا معنا\r\n\r\n\r\n","description":"","footnote":"\r\n( 1 ) لازم به يادآورى است كه حكيم سبزوارى ( ره ) خود در مباحث جوهر و عرض در مبحث « كيف » تصريح نموده است كه « علم » از مقوله كيف است و نظريه كسانى كه آن را از مقوله اضافه يا انفعال دانسته‌اند را نادرست دانسته است . ولى ممكن است گفته شود آنجا بر مبناى مشهور مشى نموده و مقصود وى اين است كه منهاى اشكال خود او ، نظريه كسانى كه علم را از مقوله كيف دانسته‌اند صحيح است .\r\n( 2 ) وجه اينكه وجود ذهنى را كيف بالعرض دانسته‌اند اين است كه دو حيثيت صورت علمى ، متحقق به يك وجود مىباشند ، و با توجه به اينكه از حيثيت ناعت بودن براى نفس ، داخل در مقوله كيف بالذات مىباشد ، از حيثيت ذهنى بودن هم داخل در مقوله كيف است لكن بالعرض . ( اسفار ، ج 1 ، ص 294 ، تعليقه علامه طباطبائى )\r\n","page_name":" 244 ","page_number":244},
  {"content":"\r\n\r\nو حقيقت گرمى و سردى همان‌طور كه براى آب حاصل مىشود براى نفس هم حاصل گرديده است ) .\r\nپاسخ اين اشكال اين است كه معانى ( و ماهيات ) خارجى مانند حرارت و برودت و مانند آن دو ( عرض ، طول ، ايمان ، كفر و . . . ) ، فقط ماهيت آنها در ذهن حاصل مىشود نه وجودات عينى ( و خارجى ) آنها و ( به عبارت ديگر ) آن معانى و ماهيات بر صورتهاى ذهنى به حمل اولى صدق مىكنند نه به حمل شايع و آنچه موجب اتصاف ( ذات به اين معانى ) مىگردد ، حاصل شدن وجود خارجى اين معانى و قيام آنها به موضوعات ( خارجى ) آنها است ( مانند قيام حرارت به آتش يا برودت به آب ) نه حصول ماهيات آن معانى براى صورتهاى ذهنى ( يا براى نفس ) و قيام آن معانى كه به حمل اوّلى آن معانى هستند به موضوعات ( نفس ) « 1 » .\r\n\r\nاشكال چهارم و پاسخ آن :\r\nما محالات ذاتى مانند شريك البارى ، و اجتماع و ارتفاع نقيضين ، و سلب شىء از نفس را تصور مىكنيم ، اگر نفس ( و ماهيت ) اشياء در اذهان حاصل گردد ، مستلزم ثبوت ( و تحقق ) محالات ذاتى است . ( زيرا ذهن هم مرتبه‌اى از واقع عينى است ) .\r\n\r\n\r\n","description":"","footnote":"\r\n( 1 ) از آنجا كه در اين عبارات ضماير بسيارى به كار رفته و پيداكردن مرجع دشوار است ، ما اين قسمت را به عربى شرح مىكنيم : ( ان المعانى الخارجية . . . انما تحصل ) تلك المعانى ( فى الاذهان بما هياتها لا بوجوداتها العينية ) ضمير « ها » فى « ماهياتها » و « بوجوداتها » ترجع الى المعانى ( و تصدق ) تلك المعانى ( عليها ) اى على وجودات الماهيات فى الاذهان ( بالحمل الاولى دون الشايع ، و الذى يوجب الاتصاف ) اى اتصاف الذات التى حصلت لها تلك المعانى ( حصول هذه المعانى بوجوداتها الخارجيّة و قيامها ) اى المعانى بوجوداتها الخارجية ( بموضوعاتها دون حصول ماهياتها ) اى المعانى ( لها ) اى للموضوعات و الموضوع فى محل كلامنا هو النفس ( و قيام ) عطف على حصول ( ما ) اى الماهية التى ( هى هى بالحمل الاولى ) لا بالحمل الشايع .\r\n","page_name":" 245 ","page_number":245},
  {"content":"\r\n\r\nجواب اين اشكال ( از مطالب گذشته روشن گرديد و آن ) اينكه آنچه از محالات ذاتى در اذهان حاصل مىگردد ، مفاهيم آنها به حمل اولى است نه به حمل شايع « 1 » . پس شريك البارى در ذهن ، شريك البارى است ، ولى به حمل شايع كيفيتى نفسانى و ممكن الذات و مخلوق بارى است ( زيرا نفس و همهء صفات نفسانى از پديده‌هاى امكانى و مخلوق آفريدگار يكتا هستند ) و همين‌گونه است حكم در مورد ساير محالات ذاتى ( مثلا اجتماع نقيضين حاصل در ذهن به حمل اولى ، اجتماع نقيضين است ، ولى به حمل شايع تنها مصداق يك نقيض يعنى وجود است ، زيرا مفهوم اجتماع نقيضين موجود در ذهن است ، و از اين نظر ، مصداق عدم نمى باشد ) .\r\n\r\nاشكال پنجم و پاسخ آن :\r\nما زمين پهناور را با همواريها و كوهها و خشكىها و درياهاى آن ، و آسمان را با نواحى دوردست آن و كواكب و ستارگان را با ابعاد دوردست آنها تصور مىكنيم ، و حصول اين مقدارهاى بزرگ در ذهن به معنى انطباع آنها در جزء ( عضو ) عصبى يا قوه دماغى ( مغزى ) آنگونه كه قائلان به انطباع « 2 » گفته‌اند ، از قبيل انطباع عظيم در صغير است و آن ( انطباع بزرگ در كوچك ) محال است . و دفع اين اشكال به اينكه منطبع فيه ( جزء عصبى يا قوهء دماغى ) تا بىنهايت تقسيم مىپذيرد ( و در اثر اين\r\n\r\n\r\n","description":"","footnote":"\r\n( 1 ) حمل اولى و شايع همان‌گونه كه در شبههء معدوم مطلق گذشت ، وصف مجموع قضيه است ، نه وصف موضوع ، يعنى ما مفهومى داريم به نام شريك البارى ، حال اگر بخواهيم با آن قضيه‌اى بسازيم كه حمل در آن اولى باشد ، بايد بگويم : شريك البارى شريك البارى ، ولى اگر بخواهيم قضيه‌اى بسازيم كه حمل در آن شايع باشد بايد بگوئيم : شريك البارى مفهوم ذهنى و كيف نفسانى .\r\n( 2 ) يكى از آراء معروف در ميان قدماء در مورد چگونگى ديدن اشياء ، نظريه « انطباع » است ، بدين صورت كه شبح و عكس مرئى در جزئى از جليديه ( مردمك ) منطبع و منعكس مىگردد ، زيرا جليديه مانند آئينه است كه هرگاه شىء رنگى و داراى نور مقابل آن قرار گيرد ، صورت آن شىء در آن منطبع و منتقش مىگردد ، اين نظريه منسوب به طبيعيون قديم است . ( اسفار ، ج 8 ص 178 ، اصول فلسفه و روش رئاليسم ، ج 1 ، ص 62 )\r\n","page_name":" 246 ","page_number":246},
  {"content":"\r\n\r\nتقسيم‌پذيرى وهمى ، اجزاء آن بسيار گرديده و در نتيجه حجم آن نيز بزرگ مىشود تا آنجا كه تناسب لازم ميان حجم مرئى و حجم عضو منطبع فيه تحقق مىيابد ) ، مفيد چيزى ( سخن قابل قبولى ) نيست ؛ زيرا كف دست گنجايش و ظرفيت كوه را ندارد هرچند تا بىنهايت تقسيم گردد ( زيرا اجزاء و اقسام حاصل از اين تقسيم وهمى ، وهمى مىباشند و انطباع مربوط به دو واقعيت عينى مادى است ، يكى عضو منطبع فيه و ديگرى شىء خارجى و تناسب لازم بايد ميان اين دو واقعيت خارجى برقرار شود ، نه ميان يك واقعيت عينى و يك امر وهمى فرضى ) .\r\nپاسخ اين اشكال اين است كه حق ( در باب واقعيت علم و صور علمى ) همان‌گونه كه ( در مرحله يازدهم ، فصل دوّم ) خواهد آمد اين است كه صور ادراكى جزئى « 1 » مادى نيستند ، بلكه مجرد ( از ماده ) مىباشند ، تجرد مثالى ( نه تجرد عقلى ، و مقصود از تجرد مثالى اين است كه ) در اين صورتهاى ادراكى جزئى آثار ماده از قبيل مقدار ، شكل و غير آن دو ، ( مانند : رنگ ، وضع ، جهت ) هست ولى خود ماده نيست ، پس اين صورتهاى ادراكى ، در مرتبهء تجرد مثالى نفس براى آن حاصل مىشوند ، بدون اينكه در جزء و عضو بدنى يا قوه‌اى كه متعلق به جزء بدنى است ، منطبع گردند .\r\nاما فعل و انفعالات ( و تأثير و تأثرهاى ) كه در مرحله مادى بدن به هنگام\r\n\r\n\r\n","description":"","footnote":"\r\n( 1 ) مقيد نمودن صور ادراكى به جزئيت ، به معناى اين نيست كه صور ادراكى كلى مجرد نيستند ، بلكه مقصود اين است كه همان‌گونه كه صور علمى كلى مجرد از ماده‌اند ، صور ادراكى جزئى نيز مجرد مىباشند ، البته تجرد مراتبى دارد ، تجرد صور ادراكى جزئى ، تجرد مثالى است و تجرد صور ادراكى كلى ، تجرد عقلى . صور ادراكى جزئى خود دو دسته‌اند : 1 - صور ادراكى حسى ، 2 - صور ادراكى خيالى ، صور ادراكى حسى همان است كه از طريق يكى از حواس پنجگانه براى نفس حاصل مىگردد ، و شرط آن اين است كه رابطه‌اى تكوينى و خارجى ميان حواس و شىء خارجى برقرار گردد ، و صور علمى خيالى همان صورتهاى حسى است كه قبلا براى نفس حاصل شده و بار ديگر بدون نياز به رابطهء خارجى ميان حواس و آنچه قبلا مورد ادراك حس قرار گرفته است ، مورد توجه نفس قرار مىگيرد .\r\n","page_name":" 247 ","page_number":247},
  {"content":"\r\n\r\nاحساس چيزى يا تخيل آن رخ مىدهد ( اينها دليل بر مادى بودن صورتهاى ادراكى جزئى نمىباشند . زيرا ) اين فعل و انفعالات تنها تأثيرى كه دارند اين است كه علل معدّه و آماده‌كننده مىباشند و نفس به واسطهء آنها براى حصول صور علمى جزئى مثالى نزد آن ( نفس ) آماده مىگردد .\r\n\r\nاشكال ششم و پاسخ آن :\r\nعلماء طبيعى بيان كرده‌اند كه ادراك حسى و تخيلى به واسطه حاصل شدن صورتهاى اجسام مادى با نسبت‌ها و خصوصيت‌هاى خارجى آنها در اعضاء حاسه ( عصب‌هاى ادراكى ) و انتقال يافتن آن صورتها به مغز ( از طريق آن اعضاى حاسه با تصرفاتى كه آن اعضا به مقتضاى طبيعت و ساختمان وجودى خود در آن صورتها مىكنند ، مىباشد و انسان به خصوصيت مقادير و ابعاد و اشكال آن اجسام با نوعى مقايسه كه ميان اجزاى صورتى كه نزد او حاصل شده است ، انجام مىدهند ، آگاه مىگردد ، بنا بر آنچه كه آنان در محل مناسب خود به تفصيل بيان كرده‌اند « 1 » .\r\n\r\n\r\n","description":"","footnote":"\r\n( 1 ) جهت توضيح اين مطلب ، نظر دانشمندان طبيعى را دربارهء ادراك بصرى ( ديدن ) بازگو ميكنيم :\r\nعدسى چشم از اشيايى كه به آنها نگاه مىكنيم تصوير كوچكى بر روى قسمتى از پرده حساس عقب چشم كه شبكيه نام دارد تشكيل مىدهد ، اعصاب بينايى كه در اين قسمت از سطح شبكيه پراكنده‌اند ، چشم را به مغز ارتباط مىدهند ، مغز اين خبر را طورى تعبير مىكند كه ما در واقع وضع و ابعاد كامل اشياء را چنان‌كه هستند مىبينيم ، بنابراين آنچه را مىبينيم تصويرى نيست كه بر روى پردهء شبكيّه چشم تشكيل مىشود بلكه تعبيرى است كه مغز از اين تصوير مىكند . ( فيزيك سال دوّم ، رياضى فيزيك ، ص 134 ) .\r\nمطلب ياد شده اختصاص به ادراك يا احساس بصرى ندارد ، واقعيت ادراك حسى در همه حواس از همين قبيل است ، اصولا هراحساس داراى دو مقدمه است : يكى تحريك خارجى كه از عوامل خارجى مانند ارتعاشات هوا ( در مورد احساس شنوايى ) و امواج الكترومانيه‌تيك ( در مورد احساس بينائى ) و ذرات بسيار ريز در هوا ( در مورد احساس بويائى ) و مانند آن بر روى اعضاى مخصوص هريك از حواس وارد مىشود ، و ديگرى تأثر و انفعالى كه عضو مربوط به ادراك از عامل و محرك خارجى پيدا مىكند ، پس از حصول اين دو مقدمه ، در مغز انعكاسى ( كه چگونگيش نامعلوم است ) -\r\n","page_name":" 248 ","page_number":248},
  {"content":"\r\n\r\nو باوجود اين تحقيقات علمى در مورد ادراك حسى ، ديگر مجالى براى قول به حضور و حصول نفس ماهيات خارجى در اذهان وجود ندارد ( زيرا در اين تحقيقات علمى هيچگاه سخن از ماهيات به ميان نيامده ، آنچه مطرح است تأثير و تأثر فيزيكى و مادى است ، و اين انفعال و تأثرى كه در عضو بدنى رخ مىدهد به كلى مباين با ماهيت خارجى است ، پس اعتقاد به تحقق ماهيت خارجى در نفس يا ذهن پايه و اساس علمى ندارد ) .\r\nجواب اين اشكال اين است كه آنچه از فعل و انفعال مادى به هنگام حصول علم به جزئيات ، بيان گرديد در جاى خود صحيح و پابرجا است ، لكن ( بايد توجه داشت كه ) اين صورتهاى منطبع در اعضاى بدنى كه مغاير با معلومات خارجى است ، معلوم بالذات ( صورتهاى علمى ) نيستند ، بلكه اين صورتهاى انطباع يافته نفس را آماده مىكنند براى حاضر شدن ماهيات خارجى با وجود مثالى غير مادى نزد نفس ، و گرنه ( اگر همين صورتهاى منطبع ، معلوم بالذات باشند ) سفسطه ( انكار علم به خارج ) لازم مىآيد ، به خاطر مغايرتى كه ميان صورتهاى حاصل در اعضاء حس و تخيل و ذوات صور ( اشياء خارجى ) وجود دارد ( ملاك علم به واقعيت‌هاى خارجى تطابق صورتهاى حاصل براى نفس با واقعيت‌هاى خارجى است ، و با توجه به مغايرت صورتهاى منطبع در اعضاى مادى با واقعيت‌هاى خارجى ، ملاك علم ( تطابق ) وجود ندارد ، پس علم به خارج وجود ندارد و اين همان سفسطه است ) .\r\nبلكه اين تحقيقات علمى قوىترين دليل بر حصول نفس ماهيات ، به وجود غير مادى نزد انسان است ، زيرا وجود مادى اين صورتهاى منطبع در اعضاى بدنى\r\n\r\n\r\n","description":"","footnote":"\r\n- پيدا مىشود كه احساس نام دارد ، پس احساس غير از تحريك خارجى و تأثر عضوى است ، بلكه انعكاس ذهنى ( در مورد ) تأثرى است كه بر يكى از اعضاى بدن عارض شده است ، بنابراين آنچه به واسطهء پىها ( اعصاب ) انتقال مىيابد و در مغز ضبط و نگهدارى مىشود تأثرات عضوى ، يعنى تغييرات بدنى و مادى هستند ، نه احساسها . مبانى فلسفه ، ص 34 - 33 .\r\nلازم به يادآورى است كه مصنف علامه ( ره ) اين اشكال را در اصول فلسفه به شكل روشن‌ترى بيان كرده‌اند . ( ج 1 ، مقاله 3 ، ص 62 ) .\r\n","page_name":" 249 ","page_number":249},
  {"content":"\r\n\r\nهرگونه كه فرض شوند ، خالى از مغايرت ميان اين صورتها و امور خارجى ذوات صور ، نيست و لازمهء ضرورى و قطعى اين مغايرت ، سفسطه است .\r\n\r\nاشكال هفتم و پاسخ آن :\r\nلازمه قول به وجود ذهنى اين است كه شىء واحد ( صورت علمى ) هم كلى باشد و هم جزئى و نادرستى آن ظاهر است ( زيرا اجتماع نقيضين خواهد بود ) .\r\nبيان ملازمه ( ميان قول به وجود ذهنى و كلى و جزئى بودن شىء واحد ) اين است كه مثلا ماهيت انسان معقول و متصور از جهت تجويز نمودن عقل صدق آن را بر كثيرين ، كلى است ، و از جهت حصول آن ( ماهيت انسان ) براى نفس كه عاقل و عالم به آن و شخصى است ، و ( از جهت ) قيام ماهيت انسان ( متصور و معقول ) به نفس ، جزئى و متشخص به تشخص نفس بوده و از ماهيت انسانى كه معقول و متصور براى نفس ديگرى از نفوس انسانى است ممتاز مىباشد ، پس ماهيت انسان ( كه تصور شده و در ذهن موجود گرديده است ) هم كلى است و هم جزئى .\r\nجواب اين اشكال اين است كه ( اگرچه ماهيت انسان ذهنى هم كلى است و هم جزئى لكن ) ، جهت كليت و جزئيت مختلف است ؛ زيرا ماهيت انسان ذهنى ، از آن نظر كه وجود ذهنى مقايسه شده با انسان خارجى است ، كلى است و قبول صدق بر كثيرين مىكند و از اين جهت كه اين ماهيت كيفيت نفسانى است بدون مقايسه كردن آن با خارج ، جزئى است « 1 » .\r\n\r\n\r\n","description":"","footnote":"\r\n( 1 ) يكى از شرائط تناقض وحدت دو قضيه از نظر اضافه و نسبت است و مقصود از « جهت » در عبارت متن هم همين مطلب است نه جهت مصطلح در باب قضايا ، مثلا هرگاه بگوئيم زيد هم پدر است و هم فرزند ، اگر از يك جهت و با اضافه به يك انسان ديگر مثلا عمرو باشد ، تناقض لازم مىآيد ، ولى اگر از دو جهت و به اضافه به دو انسان مثلا عمرو و بكر ، باشد ، تناقض لازم نمىآيد . همين‌گونه است كلى بودن و جزئى بودن مفاهيم كلى ذهنى .\r\n","page_name":" 250 ","page_number":250},
  {"content":"\r\n\r\nشرح مطالب :\r\nلازم به يادآورى است كه در ترجمه و توضيح اين مرحله ، مطالب نيز تا حدود زيادى شرح داده شد ، مثلا دلايلى كه بر اثبات وجود ذهنى اقامه گرديده ، اشكالات هفتگانه وجود ذهنى و پاسخ هريك از آنها ، اشكال حكيم سبزوارى بر صدر المتألهين و پاسخ علامه از اين اشكال ، همهء اينها به مقدار لازم توضيح و تشريح گرديده است و لذا در اين بخش از آن سخن نخواهيم گفت ، آنچه در اين بخش در بارهء آن بحث خواهد شد عبارت است از :\r\nالف - تاريخچهء وجود ذهنى .\r\nب - انگيزه طرح آن در فلسفه .\r\nج - رابطهء بحث وجود ذهنى با مسأله ارزش معلومات .\r\nد - بررسى دلايل و براهين وجود ذهنى .\r\nه - بررسى نظريه شبح .\r\nو اينك بررسى اين مطالب :\r\n\r\nالف - تاريخچهء وجود ذهنى :\r\nمسأله وجود ذهنى از مسائلى است كه توسط فلاسفهء اسلام در فلسفه مطرح گرديده است . اما اينكه ، كداميك از فلاسفه آن را مطرح نموده و در چه تاريخى مطرح شده است به صورت دقيق روشن نيست .\r\nدر كلمات فارابى ( 260 - 339 ه ) دربارهء ادراك و انواع و نحوهء تحقق آن بحث شده است ، اما مسأله‌اى به عنوان وجود ذهنى و ذكر اقوال و دلايل مخالف و موافق به چشم نمىخورد « 1 » .\r\n\r\n\r\n","description":"","footnote":"\r\n( 1 ) فصوص الحكم ، انتشارات بيدار ، فص 49 - 40 ، ص 81 - 75\r\n","page_name":" 251 ","page_number":251},
  {"content":"\r\n\r\nدر كلمات فارابى عنوان « وجود ذهنى » هم به چشم نمىخورد ، ولى اين عنوان در كلمات شيخ الرئيس ( م / 427 ه ) به كار رفته است . وى در رد نظريهء « حال » و ثبوت معدومات ، مىگويد : « علت گرايش قائلان اين نظريه به آن ، جهل و نا آگاهى آنان به اين مطلب است كه « مخبر عنه » اگرچه در خارج معدوم است ، ولى ثبوت و وجود ذهنى دارد ، بنابراين آنچه در مقام اخبار لازم است ، اين است كه « مخبر عنه » در نفس خبردهنده داراى ثبوت باشد و اخبار در حقيقت و بالذات هميشه از همان وجود نفسى ( ذهنى ) است و بالعرض از موجود خارجى خبر مىدهيم » « 1 » . ولى در عين حال شيخ هم اين مسأله را به صورت مستقل در كتب فلسفى خود مطرح نكرده است .\r\nو به گفتهء فيلسوف شهيد مطهرى در كلمات شيخ اشراق ( م / 581 ) نيز بحث وجود ذهنى ديده نمىشود « 2 » .\r\nنخستين فردى كه اين مسأله را به‌طور مشخص و به صورت خاص مطرح نموده است ، فخر رازى « 3 » ( م / 606 ه ) و پس از او خواجه نصير الدين طوسى ( م / 672 ) مىباشد ، آنان اين مسأله را پس از مسأله زيادت وجود بر ماهيت پيش كشيده و بر اثبات وجود ذهنى اقامه برهان نموده‌اند ، عبارت خواجه نصير در اين باب چنين است : « و هو ينقسم الى الذهنى و الخارجى و الا لبطلت الحقيقية و الموجود في الذهن انما هو الصورة المخالفة في كثير من اللوازم » « 4 » : وجود به ذهنى و خارجى تقسيم مىشود و گرنه قضيهء حقيقيه باطل خواهد بود ، و آنچه در ذهن موجود است ، صورت موجود خارجى است كه در بسيارى از لوازم و آثار با موجود خارجى مخالفت دارد . وى در اين عبارت كوتاه سه مطلب را بيان كرده است :\r\n1 - « مدعى » : و هو ينقسم الى الذهنى و الخارجى .\r\n\r\n\r\n","description":"","footnote":"\r\n( 1 ) الهيات شفاء ، مقاله 1 ، فصل 5 ، ص 296\r\n( 2 ) شرح مبسوط منظومه ، ج 1 ، ص 270\r\n( 3 ) المباحث المشرقية ، ج 1 ، ص 41\r\n( 4 ) كشف المراد ، ط مصطفوى ، ص 10\r\n","page_name":" 252 ","page_number":252},
  {"content":"\r\n\r\n2 - دليل بر مدعى : و الا لبطلت الحقيقية .\r\n3 - پاسخ به شبههء خصم : و الموجود في الذهن انما هو . . .\r\nبنابراين مسألهء وجود ذهنى به صورت يك مسألهء خاص و تحت همين عنوان ، در حدود نيمه دوم قرن ششم هجرى توسط فخر رازى در حوزهء بحثهاى عقلى ( كلامى ) مطرح گرديده و پس از آن به صورت يكى از بحثهاى جنجالى و حادّ ، در كلام و فلسفه اسلامى مورد بحث قرار گرفته است .\r\n\r\nب - انگيزه طرح مسأله وجود ذهنى :\r\nهرگاه اشاره‌هاى كه در كلمات شيخ و ديگران ، قبل از طرح مستقل مسألهء وجود ذهنى آمده است را مورد توجه قرار دهيم ، مىتوان گفت : انگيزهء طرح آن ، همان ردّ و ابطال نظريه « حال » و ثبوت معدومات بوده است ، ولى با صرف نظر از اين مطلب ، به دست آوردن انگيزه طرح آن ، كار دشوار و چه بسا غير ممكن است .\r\nولى نكتهء قابل توجه در اينجا اين است كه از زمان صدر المتألهين بحث دربارهء وجود ذهنى به عنوان يكى از مباحث عام و تقسيمات اولى وجود بشمار آمد و اين چيزى است كه تعريف فلسفه آن را اقتضاء مىكند ، زيرا فلسفه ، فن و علمى است كه از وجود و احكام كلى و تقسيمات اولى آن بحث مىكند و يكى از اين احكام و تقسيمات ، وجود ذهنى و عينى است ؛ زيرا همان‌گونه كه وجود و هستى به واجب و ممكن ، علت و معلول ، حادث و قديم و . . . تقسيم مىشود ، به ذهنى و عينى هم تقسيم مىگردد .\r\nصدر المتألهين نخستين بحثى را كه در اسفار مطرح كرده است ، بحث دربارهء وجود و اقسام اولى آن است ، چنان‌كه مىگويد : « المرحلة الاولى : فى الوجود و اقسامه الاولية » آنگاه اين مرحله را به چند منهج تقسيم كرده است : منهج اوّل درباره خود وجود و احكام كلى آن مانند : بداهت مفهوم وجود ، زيادت مفهوم وجود بر ماهيت ، اصالت وجود ، تشكيك در حقيقت وجود و . . . مىباشد . منهج دوّم درباره مواد ثلاث ، وجوب ، امكان ، امتناع ، و منهج سوّم پيرامون وجود ذهنى است .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nالبته حكيم سبزوارى ( ره ) اين مطلب را رعايت نكرده و بحث دربارهء وجود ذهنى را به عنوان يكى از مباحث عام وجود و در عداد مسائل بداهت و زيادت مفهوم وجود ، اصالت وجود و مانند آن مطرح نموده است . وى در آغاز منظومهء حكمت چنين مىگويد : « الفريدة الأولى من المقصد الأوّل فى الوجود و العدم » ، آنگاه اين فريده را به غرر هفده‌گانه تنظيم نموده و بحث وجود ذهنى را در غرر هفتم قرار داده است « 1 » .\r\nلكن حكيم طباطبائى ( ره ) هم در بدايه و هم در نهايه مسأله وجود ذهنى را به عنوان مرحلهء مستقلى مطرح نموده و آن را از تقسيمات اوليهء « وجود » قرار داده است .\r\n\r\nج - رابطهء بحث وجود ذهنى با مسأله ارزش علم\r\nيكى از مسائل مهمّى كه به خصوص در اروپاى معاصر مورد توجه متفكران و صاحب‌نظران قرار گرفته است ، مسأله « ارزش و حدود معرفت » « 2 » است و اينكه علم تا چه اندازه مىتواند واقع‌نما بوده ، واقعيت‌هاى خارجى را به انسان نشان دهد .\r\nاصولا عمده‌ترين بخش فلسفه جديد اروپا را « معرفت‌شناسى » تشكيل مىدهد ، تا آنجا كه كانت فيلسوف معروف آلمانى ( م / 1804 ميلادى ) فلسفه خود را فلسفه نقادى عقل نام نهاد تا روشن سازد كه ابزار مطمئن معرفت جهان چيست ؟ عقل است يا حس ؟ و توانايى عقل چه مقدار است ؟ فقط بر شناخت ظواهر و تحولات ظاهرى جهان توانا است ؛ يا جوهر و ذات موجودات را نيز مىتواند بشناسد ؟ . . .\r\nدر فلسفه اسلامى دربارهء علم بحثهاى بسيار ارزنده‌اى در موارد مختلف مطرح گرديده است ، اين موارد عبارتند از :\r\n\r\n\r\n","description":"","footnote":"\r\n( 1 ) به عبارت روشن‌تر ، طبق اصطلاحاتى كه صدر المتألهين در تنظيم مباحث به كار برده است ، مرحوم سبزوارى بحث وجود ذهنى را در منهج اوّل قرار داده ولى صدر المتألهين آن را در منهج دوّم و به صورت بحثى مستقل جاى داده است .\r\n( 2 ) در اين‌باره به شناخت روشهاى علوم ، تأليف فيليسن شاله ، ترجمه يحيى مهدوى ، ص 204 رجوع شود .\r\n","page_name":" 254 ","page_number":254},
  {"content":"\r\n\r\n\r\n1 - نفس الامر و مناط صدق و كذب قضايا\r\nبحث درباره نفس الامر همان‌گونه كه در مرحله نخست گذشت ، در واقع مربوط به علم است ، و اينكه تصديق‌ها و احكام علمى بشر براساس چه ملاكى ، واقع‌نما و درست يا بر خلاف واقع بوده و اشتباه و خطاست .\r\n\r\n2 - معقولات ثانيه\r\nيكى از بحثهايى كه در فلسفهء اسلامى مطرح گرديده است ، بحث دربارهء معقولات ثانيه است ، آنان نخست معقولات را به دو دسته اولى و ثانوى تقسيم كرده ، آنگاه معقولات ثانيه را به منطقى و فلسفى تقسيم نموده‌اند .\r\nمعقول يعنى مفاهيم كلى علمى و ذهنى ، بحث معقولات درباره اين است كه اين مفاهيم كلى چگونه و از كجا وارد ذهن مىشوند و نحوهء انطباق آنها بر مصاديق خارجى چگونه است ؟ اين بحث از مباحث بسيار مهمّ شناخت است و تنها از اين طريق مىتوان مشكل شناخت را كه در اروپا به صورت يك بن‌بست درآمده است ، حل كرد و ما در جاى مناسب در اين‌باره بحث خواهيم كرد .\r\n\r\n3 - مباحث عقل و عاقل و معقول\r\nيكى از مواردى كه در فلسفهء اسلامى دربارهء « علم » به تفصيل بحث شده است ، مباحث عقل و عاقل و معقول ، يا علم و عالم و معلوم است ، اين مسأله بخصوص در حكمت متعاليه از ارزش و اهميت خاصى برخوردار است ، مرحله يازدهم اين كتاب نيز به همين مسأله اختصاص يافته است و دربارهء تجرد علم و عالم ، تقسيم علم به حصولى و حضورى و تقسيم علم حصولى به كلى و جزئى ، حقيقى و اعتبارى و مباحث مهم ديگر بحث خواهد شد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\n4 - مبحث جواهر و اعراض\r\nدر مبحث جواهر و اعراض نيز آنجا كه از كيف نفسانى سخن به ميان مىآيد ، دربارهء علم و ماهيت آن و اقوال و آراء مطرح شده در اين‌باره گفتگو و بحث شده است .\r\n\r\n5 - مسأله وجود ذهنى\r\nو بالاخره از جمله مواردى كه درباره علم بحث گرديده است ، مسأله وجود ذهنى است ، در اين مسأله ، ملاك واقع‌نما بودن صور علمى ( علم حصولى ) مورد بحث قرار مىگيرد و اين همان مسأله ارزش علم است كه در فلسفه جديد اروپا مورد اهميت بسيار قرار گرفته است .\r\nالبته فلاسفهء اسلامى مستقيما اين مسأله ( ارزش يا واقع‌نمايى علم ) را مورد توجه و بحث قرار نداده‌اند و شايد هم طراحان مسأله وجود ذهنى ، اصولا توجهى به اين مطلب نداشته‌اند ، ولى اين مطلب از مطاوى بحثهاى آنان و به ويژه پاسخهايى كه به اشكالات وارد شده از طرف مخالفان داده‌اند به خوبى به دست مىآيد .\r\nدر ميان فلاسفه اسلامى نخستين فيلسوفى كه به اين مطلب توجه كامل مبذول داشته است ، حكيم طباطبائى است كه در آثار مختلف فلسفى خود ، از پاورقىهاى اسفار گرفته تا بدايه و نهايه و اصول فلسفه ، به سبك بديع و جالب اين مطلب را مورد بررسى و بحث قرار داده است .\r\nبعد از علامه ( ره ) شاگرد گرانقدر وى فيلسوف شهيد مطهرى بيشتر و بهتر از هركس اين مسائل را ارزيابى نموده ، كه در آثار ارزشمند فلسفى او به يادگار مانده است . و ما در اين‌جا بخشى از كلام ايشان را يادآور مىشويم :\r\n« اين بحث وجود ذهنى كه دربارهء ماهيت علم است از هرمبحث ديگرى ارتباط نزديكترى دارد به مسألهء مطروحهء امروز كه دربارهء ارزش و اعتبار علم بحث مىشود ، مسأله اينكه علم به معنى اعم چه اندازه ارزش و اعتبار دارد ؟ تا چه اندازه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nبا واقعيت انطباق دارد ؟ آيا ادراك ، مانند درد و لذت درونى محض است ؟ اگر چنين باشد رابطه آگاهى ما از خارج به كلى قطع مىشود ، و من نمىتوانم بگويم اين چيزى كه ادراك مىكنم همين چيزى است كه در خارج وجود دارد .\r\nاما اگر گفتيم نوعى انطباق برقرار است ، نتيجه‌اش اين است كه آنچه انسان حسّ يا تخيل يا تفكر و تعقل مىكند ، وهم و خيال محض ، يعنى درونى محض نيست و با بيرون رابطهء انطباقى دارد ، در اين صورت بايد ديد نحوه انطباق آن چگونه است ؟\r\nفلاسفهء اسلامى مدعى هستند كه اين رابطه ، رابطهء ماهوى است ، و تنها در رابطهء ماهوى است كه انسان مىتواند از واقع‌بينى و از كشف واقع سخن بگويد ، پس اين فرضيه بر اين اساس است كه ادراكات ما از اشياء يعنى حضور همان ذات اشياء - نه وجود اشياء - در ذهن ما .\r\nپس به عقيده اين آقايان تنها پل ممكنى كه ميان ذهن و عين وجود دارد و مىتواند وجود داشته باشد ، و اگر اين پل وجود داشته باشد رابطهء به اصطلاح واقع بينانه و رئاليستى ميان ذهن و خارج معنى دارد ، پل رابطهء ماهوى ميان ذهن و خارج است . اگر اين رابطه را از انسان بگيريم ، هرنوع رابطهء ديگرى ولو رابطه علت و معلولى را كه بخواهيم ميان ذهن و خارج برقرار كنيم ، اولا خود رابطه قابل برقرار كردن نيست ، و ثانيا به فرض اينكه امكان داشته باشد ، باز پل را خراب كرده‌ايم ، يعنى نمىتوانيم بگوئيم علم ارزش دارد و آنچه انسان درك مىكند همان است كه در خارج است ، همان‌گونه كه افرادى از قبيل دكارت و برگسون و امثال اينها رسيده‌اند به اينجا كه اصلا نه حواس اعتبار دارد و نه عقل انسان ، دكارت مىگويد :\r\nحواس اعتبار ندارد ، آن ديگرى مىگويد : عقل هم اعتبار ندارد ، نه حواس و نه عقل هيچ اعتبار و ارزش نظرى ندارد و فقط ارزش عملى دارند .\r\nدر اينجا ممكن است كسى به يك مكتب سوم كه مكتب تبعيض است قائل بشود و آن اينكه بگويد در بعضى موارد ذهن اعتبار دارد و در بعضى موارد اعتبار ندارد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر ادراك ، اصل ماده و حركت اعتبار دارد ، ولى در امور ديگرى از قبيل صدا ، رنگ ، حرارت ، برودت و مانند آن اعتبار ندارد ، زيرا علم ثابت كرده است كه آنچه وجود دارد ماده است و حركت و در مدارج و مراتب مختلف حركت ، اين تغييرات براى دهن پيدا مىشود ، انسان خيال مىكند كه در خارج رنگ با صورتهاى مختلف وجود دارد ، مىپندارد كه در خارج آواز و صدا هست ، گرمى و سردى و روشنائى تحقق دارد .\r\nولى هيچيك از اينها واقعيت خارجى ندارد .\r\nمكتب تبعيض را قهرا بايد جزء مكتب لا أدرى و سوفسطايى دانست ؛ زيرا اگر بنا شود كه حواس انسان از نظر كشف واقع اعتبار نداشته باشد ، در مورد ماده و حركت هم اعتبار ندارد ، پس از كجا مىگوئيد : ماده و حركت وجود دارد ، مطلب ، تبعيض‌پذير نيست ، يا بايد فلسفه را به‌طور كلى در اينجا رد كرد و رفت در همان گودال لا أدرى و بيشتر از لا أدرى ( سفسطه ) ، و يا بايد اينجا علم يعنى استنباط علماء را تخطئه كرد كه معتقدند در تجربيات خود ، اندام اشياء را مىبينند و اين ديدن را تمام ماهيت و حقيقت شىء مىپندارند و نمىدانند كه اين ، ديدن اين شىء است از زاويهء مخصوص يعنى وقتى كه مثلا ما از يك زاويهء چشم داريم مىبينيم ، فقط يك چيزى را داريم مىبينيم ، فقط ماده و حركت را مىبينيم ، ولى اين دليل نمىشود كه در واقع هيچ كيفيتى وجود ندارد « 1 » . »\r\n\r\nد - بررسى براهين وجود ذهنى\r\nهمان‌گونه كه در متن آمده است و در بخش ترجمه و توضيح بيان گرديد ، در مورد وجود ذهنى ميان متكلمان و فلاسفهء اسلامى سه نظريه مطرح شده است :\r\n1 - نظريه حكماء ، كه وجود ذهنى و وجود خارجى از نظر ماهيت يكسان و متحد مىباشند و آنچه در ذهن موجود مىشود همان ماهيت و ذات اشياء است .\r\n2 - نظريهء آنان كه علم را از مقولهء اضافه مىدانند و به‌طور كلى منكر وجود\r\n\r\n\r\n","description":"","footnote":"\r\n( 1 ) شرح مبسوط منظومه ، ج 1 ، ص 269 - 263 ، نقل به تلخيص .\r\n","page_name":" 258 ","page_number":258},
  {"content":"\r\n\r\nذهنى هستند .\r\n3 - نظريهء كسانى كه وجود ذهنى را پذيرفته‌اند ولى موجود ذهنى را شبح و عكس موجود خارجى مىدانند ، نه عين همان ماهيت خارجى .\r\n\r\nتفاوت براهين وجود ذهنى\r\nدر متن ، سه برهان بر اثبات نظريهء حكماء اقامه شده است . اين براهين تفاوتهايى با يكديگر دارند . برهان اوّل مبتنى بر ادراكات تصديقى است ، ولى دو برهان دوّم و سوّم مبتنى بر ادراكات تصورى مىباشند .\r\nفرق ميان برهان دوم و سوم هم اين است كه برهان دوم مبتنى بر مفاهيم كلى است و برهان سوم مبتنى بر مفاهيم صرف و بسيط . و اگر بر فرض كسى مانند رجل همدانى معتقد به وجود كلى به وصف كليت در خارج باشد ، برهان دوّم عقيم مىگردد ، ولى برهان سوّم به قوت خود باقى است . حكيم سبزوارى درباره تفاوت اين براهين چنين مىگويد :\r\n« فرقهاى اين وجوه سه‌گانه آشكار است ؛ زيرا برخى از آنها مطلوب را از راه لزوم موضوع براى قضيه موجبه اثبات كرده ( برهان اوّل ) و برخى ديگر از راه كليّت ( برهان دوّم ) و برخى از راه وحدت و صرافت ( برهان سوم ) و نيز بعضى از اين وجوه از طريق تصديق ، اثبات مطلوب نموده ( برهان اوّل ) و برخى از طريق تصوّر ( برهان دوّم و سوّم ) ، همچنين مبادى آنها متفاوت است ؛ زيرا قاعدهء فرعيت فقط در برهان اوّل لازم است ، بر خلاف مبادى دو برهان ديگر ، بنابراين اشكال محقق لاهيجى بر مسلك كليت ( برهان دوّم ) به اين‌كه اين دليل در حقيقت همان حكم ايجابى بر معدوم است ( برهان اوّل ) وارد نيست . » « 1 »\r\n\r\n\r\n","description":"","footnote":"\r\n( 1 ) شرح منظومه ، بخش حكمت ، مبحث وجود ذهنى .\r\n","page_name":" 259 ","page_number":259},
  {"content":"\r\n\r\n\r\nارزش براهين وجود ذهنى\r\nاكنون كه با تفاوت براهين وجود ذهنى آشنا شديم لازم است كارآيى آنها را در رد دو نظريهء مقابل يعنى قول به اضافه و شبح مورد بررسى قرار دهيم و ببينيم آيا اين براهين كافى بر اثبات مدعاى حكماء هستند يا نه . به عبارت روشن‌تر در اينجا دو مطلب است :\r\nالف : ابطال دو نظريه مقابل .\r\nب : اثبات نظريهء مورد قبول ( نظريهء حكماء ) .\r\nحكيم علامه اين دو مطلب را كاملا از هم جدا كرده است ؛ زيرا پس از نقل هريك از دو نظريه اضافه و شبح ، نادرستى آن را يادآور شده ، آنگاه دلايل نظريه حكماء را بيان نموده‌اند .\r\nدر ابطال نظريهء اضافه فرموده‌اند : « و يرده العلم بالمعدوم اذ لا معنى محصلا للاضافة الى المعدوم » : يعنى نمىتوان علم را از مقوله اضافه دانست ، زيرا در مواردى كه ما علم به اشياء غير موجود داريم ، اضافه ميان نفس و معلوم خارجى معقول نيست . و در ابطال نظريهء « شبح » فرمودند : « و هذا فى الحقيقه سفسطة ينسد مغها باب العلم بالخارج من أصله » نظريهء شبح به سفسطه بازمىگردد كه باب علم به خارج را به كلى مسدود مىسازد ، زيرا هرگاه وجود ذهنى با وجود خارجى هم از حيثيت وجود و هم از حيثيت ماهيت تفاوت و تغاير داشته باشد ، از كجا كه ما به واقعيت خارجى علم داريم ، ممكن است صور ذهنى ما ساخته‌هاى ذهن ما باشند و هيچگونه ربطى به واقعيت خارجى نداشته باشند .\r\nحال بايد ديد آيا براهين وجود ذهنى ، وافى به مدعاى فلاسفه مىباشد يا نه ؟\r\nمدعاى فلاسفه مركب از دو مطلب است :\r\nالف : هنگام علم چيزى در ذهن موجود مىشود .\r\nب : ماهيت موجود ذهنى و خارجى يكسان است .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nدر اينكه براهين ياد شده وافى به اثبات مطلب نخست مىباشند شكى نيست ، اما آيا از عهدهء اثبات مطلب دوم هم برمىآيند يا نه ؟ درخور دقت و تأمل است .\r\nبا اندكى تأمل معلوم مىشود كه دو برهان دوم و سوم وافى به اثبات مطلب دوّم نمىباشند ، زيرا تنها نتيجه اين دو برهان اين است كه كلى به وصف كليت و صرف هرچيز به وصف صرافت در خارج تحقق ندارد ، و چون ما تصورى از كلى و صرف داريم ، پس اين دو ، در ذهن وجود دارند ، اما اينكه آيا آنچه در ذهن موجود است با موجود خارجى از نظر ماهيت متحد و يكسان مىباشد ؛ از اين دو برهان بدست نمىآيد .\r\nحال بايد ديد آيا برهان سوم دلالت بر دومين مطلب از مدعاى فلاسفه دارد يا نه ؟ برهان سوم عبارت بود از اينكه ما بر امورى كه معدوم هستند و در خارج وجود ندارند ، حكم ايجابى مىكنيم و ايجاب كه همان اثبات است ، فرع اين است كه قبلا « مثبت له » داراى وجود ثبوت باشد ، و چون مفروض اين است كه مثبت له در خارج ثبوت و وجود ندارد ، پس در ذهن موجود است .\r\nاز نظر محقق لاهيجى اين برهان وافى به اثبات هردو بخش از مدعاى حكماء مىباشد . چنان‌كه گفته است : « قائلان به وجود ذهنى دو گروهند ، يكى آنان كه معتقدند صور و اشباح موجودات در ذهن موجود مىشود كه با موجود خارجى در پاره‌اى از عوارض مشابهت دارد ، همان‌گونه كه عكس نقاشى شده اسب بر ديوار ، با اسب خارجى در پاره‌اى عوارض ظاهرى مشابهت دارد و اين نظريه قدماء است .\r\nو ديگرى آنان كه مىگويند : حقايق اشياء و ماهيات آنها در ذهن حاصل مىشوند و اين قول متأخران است .\r\nپس گروه نخست هرگاه بگويند صورت چيزى در ذهن موجود است ، مقصودشان شبح و شبيه آن است ولى مقصود گروه دوّم از صورت . حقيقت و ماهيت آن است . آنگاه مىگويد : تو آگاهى به اينكه وجوهى كه بر وجود ذهن دلالت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدارند ، بر اين دلالت مىكنند كه حقايق و ماهيات اشياء در ذهن موجود مىشوند نه امرى كه از نظر ماهيت با آنها مغايرت دارد و فقط در برخى از عوارض موافق و مشابه با آنها است ، زيرا حكم بر چيزى مستدعى و مستلزم وجود و ثبوت همان چيز است ، نه مستدعى امرى مغاير با آن هرچند در پاره‌اى از اعراض موافق با آن است . » « 1 »\r\nدر عبارات محقق لاهيجى يك نوع ابهامى به نظر مىرسد ، زيرا وى ابتدا مىگويد : « ان الوجوه الدالة على ثبوت الوجود الذهنى انما دلالتها على وجود حقايق الاشياء و مهياتها فى الذهن . . . » سپس مىگويد : « فان الحكم على شىء انما يستدعى وجود ذلك الشىء و ثبوته لا ثبوت امر مغاير له . . . » .\r\nاز اينكه جمله دوم را با « فاء » بر جمله اوّل تفريع نموده چنين به نظر مىآيد كه جمله دوّم علت و توضيح جملهء نخست است ، يعنى علت و وجه دلالت وجوه و دلايل وجود ذهنى بر وجود ماهيات اشياء اين است كه حكم بر چيزى مستدعى وجود و ثبوت خود آن چيز است . در اين صورت سؤال مىشود كه مقصود از شىء كه بر آن حكم مىشود چيست ؟ آيا شىء معدوم است يا شىء موجود ؟ و در صورت اول آيا مقصود معدوم ممكن است يا معدوم ممتنع يا هردو ؟\r\nاگر مقصود ، شىء موجود باشد ، ممكن است طرف بگويد : درست است كه حكم بر چيزى مستدعى ثبوت ماهيت آن است ، ولى ثبوت ماهيت آن در خارج كافى است ، از كجا كه ماهيت آن در ذهن هم داراى وجود و ثبوت است ، شايد آنچه در ذهن است شبحى از ماهيت موجود در خارج باشد .\r\nو اگر مقصود ، معدوم ممتنع الوجود باشد ، اصلا ماهيت و حقيقتى در كار نيست تا بگوئيم بايد آن ماهيت و حقيقت در ذهن موجود گردد .\r\nو اگر مقصود ، معدوم ممكن الوجود است ، در اين صورت يك چنين ماهيتى\r\n\r\n\r\n","description":"","footnote":"\r\n( 1 ) شوارق الالهام ، مقصد اوّل ، فصل اوّل ، مسألهء چهارم .\r\n","page_name":" 262 ","page_number":262},
  {"content":"\r\n\r\nمصاديق مختلفى دارد ، كه برخى موجودند و برخى معدوم ، مثلا كوه ياقوت يا درياى جيوه در خارج موجود نيست ولى مصاديق ديگرى از ياقوت و جيوه تحقق خارجى دارد .\r\nبنابراين ممكن است گفته شود تحقق اين ماهيت در برخى از مصاديق براى درستى و صدق حكم ايجابى براى آن كافى است ، و نمىتوان ثبوت ذهنى آن ماهيت را نتيجه گرفت .\r\n\r\nكلامى از شيخ اشراق\r\nحكيم بلندپايهء اشراق ، شهاب الدين سهروردى ( ره ) در رابطه با اثبات وجود ذهنى كلامى دارد كه به گفته صدر المتألهين ( ره ) اين بيان مخصوص او بوده و قبل از او از فرد ديگرى نقل نشده است ، ما جهت اطلاع خوانندگان گرامى متن عبارات وى را از حكمة الاشراق نقل مىكنيم :\r\n« ان الشيء الغائب عنك اذا ادركته فانما ادراكه على ما يليق بهذا الموضع هو حصول مثال حقيقته فيك فان الشىء الغائب ذاته ان لم يحصل منه اثر فيك فاستوى حالتا ما قبل العلم و ما بعده و هو محال ، و إن حصل منه اثر فيك و لم يطابق فما علمته كما هو ، فلابد من المطابقة من جهة ما علمت ، فالأثر الذى فيك مثاله » « 1 » .\r\nترجمه : چيزى كه غايب از تو مىباشد ، هنگامى كه آن را ادراك مىكنى ، نحوهء ادراك آن به گونه‌اى كه متناسب با اين مقام است ، بدين صورت است كه همانند حقيقت آن در تو حاصل مىگردد ؛ زيرا چيزى كه از تو غايب است اگر اثرى از آن در تو پديد نيايد ، حالت قبل از علم و بعد از علم يكسان خواهد بود ، و آن محال است ، و اگر اثرى از آن در تو حاصل گردد و با آنچه در خارج است مطابقت نداشته باشد پس آن را به گونه‌اى كه واقعا وجود دارد ادراك نكرده‌اى ، بنابراين بايد از آن جهت كه به آن علم حاصل شده است ، با آن مطابقت داشته باشد ، پس اثرى\r\n\r\n\r\n","description":"","footnote":"\r\n( 1 ) شرح حكمة الاشراق ، مقالهء 1 ، ضابط 2 ، ص 40\r\n","page_name":" 263 ","page_number":263},
  {"content":"\r\n\r\nكه از آن در تو پديد آمده است ، مثال و همانند آن شىء است .\r\n\r\nبررسى و تحليل كلام شيخ اشراق\r\nكلام شيخ اشراق نيز خالى از ابهام نيست و نمىتوان آن را دليل بر اثبات اتحاد وجود ذهنى و خارجى از نظر ماهيت بشمار آورد ؛ زيرا معلوم نيست كه مقصود وى از مطابقت داشتن اثرى كه از شىء خارجى در ذهن پديد آمده است با آن شىء ، مطابقت از نظر ماهيت باشد ، بلكه ممكن است مقصود از آن مطابقت در عوارض از قبيل رنگ ، شكل ، حجم و مانند آن باشد . گواه بر اين مطلب اين است كه او خود تصريح كرده است به اينكه آنچه در نفس حاصل مىشود ، مثال معلوم خارجى ، يا مثال حقيقت آن است ، نه نفس حقيقت ، و حال آنكه دومين بخش از مدعاى قول مشهور اين است كه نفس ماهيت و حقيقت شىء خارجى در نفس موجود مىشود نه شبح و مثال آن .\r\n\r\nكلامى از صدر المتألهين\r\nصدر المتألهين ( ره ) در اين‌باره كلامى دارد كه يادآور مىشويم : كلام وى در حقيقت همين كلام شيخ اشراق است ولى او مطلبى را به آن افزوده و ممكن است با توجه به آنچه او به آن افزوده است بتوان اين برهان را تكميل نمود . اينك نقل كلام وى :\r\n1 - هرگاه براى ما نسبت به چيزى علم حاصل مىشود از دو حالت بيرون نيست : چيزى براى ما حاصل گرديده يا چيزى براى ما حاصل نشده است ( تفاوتى در ما پديد آمده يا نه ؟ ) .\r\n2 - اگر چيزى براى ما حاصل نگرديده است آيا چيزى از ما زائل گرديده است يا نه ؟\r\n3 - اگر نه چيزى حاصل شده و نه چيزى زائل گرديده است در اين صورت ،\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nقبل از علم و بعد از آن يكسان خواهد بود و اين محال است .\r\n4 - درك وجدانى گواه بر اين است كه حالت علم از سنخ تحصيل و به دست آوردن است نه از قبيل زوال و از دست دادن چيزى .\r\n5 - بنابراين علم عبارت است از حصول اثر چيزى در نفس .\r\n6 - اثرى كه از هرچيزى در نفس حاصل مىشود غير از اثرى است كه از چيز ديگرى حاصل مىشود و مراد از حصول صورت شىء در عقل همين اثر است .\r\n7 - معادل هرچيزى كه به آن علم حاصل شده است ، صورتى در نفس وجود دارد كه غير از صورتى است كه از شىء ديگر در عقل موجود است ، و هرصورت ، با همهء موجودات خارجى غير از آنچه اين صورت ، صورت آن است مغايرت دارد .\r\n8 - پس بايد صورت هرچيزى عين حقيقت و ماهيت آن باشد .\r\nآنگاه مىگويد : در اين مطلب بايد تأمل نمود زيرا خالى از دشوارى و پيچيدگى نيست « 1 » .\r\nنكته مهم و اساسى در كلام صدر المتألهين ، مطلب شماره ( 6 ) و ( 7 ) است ، زيرا هرگاه هرصورت ذهنى مغاير با صورت ذهنى ديگر باشد و از طرفى هرصورت ذهنى تنها بر يك موجود خارجى منطبق باشد و بر هيچ موجود ديگرى غير از موجودى كه اين صورت ، صورت آن است منطبق نباشد ، نمىتوان علم را « شبح » معلوم خارجى دانست كه در برخى آثار و اعراض مانند رنگ و شكل و مانند آن مطابقت دارد ، ولى در ماهيت مغاير آن است ؛ زيرا شكل و رنگ و حجم ، قابل انطباق بر مصاديق مختلفى است ، در حالى كه فرض اين است كه صورت ذهنى هر موجودى جز بر يك موجود بر چيز ديگر قابل انطباق نيست . اكنون امر دائر ميان دو مطلب است :\r\n1 - وجود صورت ذهنى عين وجود معلوم خارجى است . ( تطابق در وجود )\r\n\r\n\r\n","description":"","footnote":"\r\n( 1 ) رساله تصور و تصديق ص 4 - 3 . اين رساله به ضميمه جوهر النضيد طبع گرديده است .\r\n","page_name":" 265 ","page_number":265},
  {"content":"\r\n\r\n2 - ماهيت صورت ذهنى عين ماهيت معلوم خارجى است . ( تطابق در ماهيت )\r\nمطلب اوّل باطل است ؛ زيرا اگر از نظر وجود تطابق كامل برقرار بود ، مىبايست آثار وجود آنها هم يكسان باشد ؛ و حال آنكه وجود ذهنى فاقد آثار وجود خارجى است ، بنابراين حقيقت علم چيزى غير از تحقق عين ماهيت اشياء در ذهن نيست .\r\nاين برهان كه اساس آن از شيخ اشراق و تكميل آن از صدر المتألهين است ، از بهترين و جامع‌ترين براهين وجود ذهنى است ، كه از عهدهء اثبات هردو بخش از نظريه حكماء به خوبى برمىآيد ، و شگفت اين است كه صدر المتألهين در اسفار از اين برهان ذكرى به ميان نياورده است ، ولى با توجه به اينكه وى رسالهء تصور و تصديق را بعد از اسفار نگاشته است ، ممكن است به هنگام نوشتن اسفار به اين مطلب توجه نداشته و بعدا به آن رسيده است .\r\n\r\nدليل محقق طوسى بر وجود ذهنى\r\nدليلى كه خواجه نصير الدين در تجريد الاعتقاد بر اثبات وجود ذهنى آورده اين است كه ، اگر وجود به خارجى و ذهنى تقسيم نگردد ، قضيهء حقيقيه باطل و بى اثر خواهد بود . ( و هو ينقسم الى الخارجى و الذهنى و الّا لبطلت الحقيقية ) . شرح اين دليل در گرو بيان دو مطلب است :\r\n1 - قضيهء حقيقيه چيست ؟\r\n2 - مقصود از بطلان چيست ؟\r\nدربارهء قضيه حقيقيه در مرحله اول ( مبحث نفس الامر ) به تفصيل بحث گرديد و معلوم شد كه در تفسير آن اقوال مختلفى گفته شده است ، قول مشهور اين است كه موضوع در قضيه حقيقيه افراد و مصاديق خارجى موضوع است ، لكن نه خصوص افراد موجود بالفعل ، بلكه اعم از افراد موجود و افراد مقدّر . و به عبارت\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nديگر : قضيهء حقيقيه به قضيهء شرطيه متصله بازمىگردد كه مقدم آن وجود موضوع و تالى آن حكم مذكور در قضيه ( ثبوت محمول ) مىباشد . صدر المتألهين در تعريف قضيه حقيقيه چنين مىگويد : « معناها كل ما لو وجد و كان متصفا بعنوان كذا فهو بحيث لو وجد صدق عليه محمول كذا » « 1 » .\r\nمعناى قضاياى حقيقيه اين است كه آنچه موجود گردد و متصف به اين عنوان ( عنوان موضوع ) باشد اين محمول خاص بر آن صدق مىكند .\r\nو مقصود از بطلان همان‌طور كه محقق لاهيجى يادآور شده است ، لغويت است نه كذب و مطابق واقع نبودن آنگونه كه محقق دوانى گفته است . توضيح آنكه :\r\nمحكوم عليه در قضاياى خارجيه ، هميشه افراد و مصاديق فعلى موضوع است كه تحقق خارجى دارند ، حال اگر ماهيت و مفهومى كه محكوم عليه و موضوع قضيه موجبه قرار گرفته است ، داراى افراد و مصاديق ذهنى نباشد ، يعنى وجود ذهنى ماهيت را نپذيريم ، در اين صورت حكمى كه بر موضوع اثبات گرديده است تنها منحصر در مصاديق خارجى آن ماهيت مىگردد ، يعنى مصاديقى كه وجود خارجى بالفعل دارند ، در حالى كه فرض اين است كه قضيه ، حقيقيه است نه خارجيه ، و در قضيه حقيقيه حكم منحصر به افراد و مصاديق بالفعل موضوع نيست ، و اين متوقف بر قبول وجود ذهنى براى ماهيت است ، تا اينكه از طريق وجود ذهنى ماهيت ، حكم مذكور در قضيه ، مصاديق غير موجود آن را نيز شامل گردد و اگر گفته شود حكم ، به مصاديق بالفعل موضوع اختصاص دارد اين همان قضيه خارجيه است ، و ديگر نيازى به اعتبار قسم ديگرى براى قضيه به نام قضيه حقيقيه نخواهد بود . حاصل استدلال اينكه :\r\n1 - يكى از اقسام قضيهء موجبه ، قضيه حقيقيه است .\r\n2 - حكم مذكور در قضيه حقيقيه هم شامل افراد محقق و بالفعل مىباشد و هم شامل افراد مقدر و بالقوه .\r\n\r\n\r\n","description":"","footnote":"\r\n( 1 ) اسفار ، ج 1 ، ص 270 .\r\n","page_name":" 267 ","page_number":267},
  {"content":"\r\n\r\n3 - افراد و مصاديق مقدّر و بالقوه ، وجود خارجى بالفعل ندارند . و حال آنكه حكمى كه براى آنها اثبات گرديده است بالفعل است . پس بايد در ظرف اين حكم فعلى افراد نيز داراى وجود فعلى باشند ، و چون در خارج وجود ندارند ، پس در ذهن وجود دارند .\r\n4 - هرگاه گفته شود حكم در قضيه حقيقيه ، از آن افراد و مصاديق بالفعل موضوع است ، اين همان قضيه خارجيه است ، و در اين صورت اعتبار قضيه حقيقيه لغو خواهد بود « 1 » .\r\nصدر المتألهين اين استدلال را ناتمام دانسته و دو اشكال بر آن وارد نموده است :\r\n1 - مفاد قضاياى حقيقيه ( همان‌گونه كه قبلا بيان شد ) اين است كه هرگاه موضوع تحقق يابد حكم براى آن ثابت است و اين‌گونه حكم مستدعى و مستلزم وجود فعلى موضوع نيست ، بلكه وجود تقديرى و فرضى موضوع براى آن كافى است ، و اين وجود تقديرى مىتواند همان وجود خارجى باشد ( ظرف خارج گذشته ، حال و آينده را دربر مىگيرد ) پس اين دليل اصلا وجود ذهنى ماهيت را اثبات نمىكند ( تا اينكه گفته شود عين ماهيت در ذهن موجود مىشود يا مثال و شبح آن ) .\r\n2 - هرگاه اين استدلال صحيح و استوار باشد و لازمهء حكم بر افراد فرضى و تقديرى موضوع وجود فعلى آن افراد در ذهن باشد ، در اين صورت لازم مىآيد كه همهء افراد موضوع كه غير متناهى هستند به‌طور مفصل و جدا جدا در ذهن موجود گردند ؛ زيرا به عقيدهء متأخران حكم در قضاياى محصوره به ذات افراد متعلق مىگردد ، نه به مفهوم و طبيعت كلى . بنابراين صدق حكم مستلزم وجود افراد است و مفهوم كلى كافى نيست .\r\nآنگاه مىگويد : « گرچه اين سخن متأخران دربارهء قضاياى محصوره صحيح نيست و حق اين است كه در قضاياى حقيقيه مانند قضاياى طبيعيه ، حكم به طبيعت\r\n\r\n\r\n","description":"","footnote":"\r\n( 1 ) به شوارق الالهام ، ص 46 - 44 ، رجوع شود .\r\n","page_name":" 268 ","page_number":268},
  {"content":"\r\n\r\nمتعلق مىشود ، با اين تفاوت كه در قضيهء طبيعيه به افراد سرايت نمىكند ، ولى در قضيه محصوره حكم از عنوان به افراد سرايت مىكند .\r\nولى در اين صورت نيز اين دليل تنها در مورد آن مفاهيم و ماهياتى درست است كه هيچ فردى در خارج نداشته باشند ، امّا آن ماهياتى كه برخى از افراد آنها در خارج موجود گرديده است مىتوان گفت : ماهيت و طبيعت به واسطهء وجود افراد موجود مىگردد ، بنابراين هرگاه براى طبيعت ، فرد يا افرادى در خارج وجود داشته باشد مىتوان عموميت حكم ، و تعلق آن به طبيعت و ماهيت را به اعتبار افراد موجود و محقق آن ، توجيه كرد و بر وجود تقديرى و ذهنى آنها دلالت نخواهد داشت » « 1 » .\r\n\r\nه - بررسى نظريهء شبح\r\nدر رابطه با نظريه شبح چند مطلب حائز اهميت و درخور تأمل و بررسى است :\r\n1 - مقصود از شبح چيست ؟\r\n2 - تاريخ پيدايش و طرفداران آن .\r\n3 - دلايل نادرستى آن چيست ؟\r\nاينك به بررسى هريك از موضوعات ياد شده مىپردازيم :\r\n\r\n1 - مقصود از شبح چيست ؟\r\nمصنف علامه در نهاية الحكمه نظريه شبح را دو گونه تفسير نموده است :\r\n1 - آنچه در ذهن موجود مىشود شبح و عكس موجودات خارجى است كه به گونه‌اى آنها را حكايت مىكنند ، اگرچه از نظر ماهيت با يكديگر مباينت دارند ، همان‌گونه كه تمثال و عكس موجودى ( مانند درخت ، ديوار ، انسان ، كبوتر و . . . ) حكايت‌كننده آن مىباشد ، با اينكه از نظر ماهيت با آن مباينت دارد . اين معناى\r\n\r\n\r\n","description":"","footnote":"\r\n( 1 ) اسفار ج 1 ، ص 270 .\r\n","page_name":" 269 ","page_number":269},
  {"content":"\r\n\r\nشبح به فلاسفه پيشين نسبت داده شده است .\r\n2 - گذشته بر اينكه موجود ذهنى شبح و عكس موجود خارجى است ، فاقد خاصيت حكايت از خارج نيز مىباشد و نفس ، در ادراكات خود پيوسته خطا مىكند ، هرچند اين خطا از نظم خاصى پيروى مىكند و موجب اختلال نظام زندگى انسان نمىگردد ، مثلا هرگاه انسان هميشه رنگ سرخ را به صورت رنگ سبز ببيند در نتيجه پيوسته بر آنچه به رنگ سبز مىبيند آثار رنگ سرخ را بار مىكند « 1 » .\r\nدر ميان فلاسفه اسلامى ، هيچكس از نظريهء شبح به معناى دوّم طرفدارى نكرده است ، ولى در اروپاى قديم و جديد طرفدارانى داشته است ، سوفسطائيان قبل از ميلاد و ايده‌آليستها و شكاكان اروپاى جديد از طرفداران سرسخت اين نظريه مىباشند ، و بررسى آن نيازمند بحثى جداگانه است .\r\n\r\n2 - تاريخ پيدايش نظريهء شبح در فلسفه و كلام\r\nاكنون بايد ديد نظريه شبح به معناى نخست ، از چه زمانى در فلسفه اسلامى مطرح گرديده و چه كسانى از آن طرفدارى كرده‌اند ؟ .\r\nنظريه شبح در كلام قدماء : قبلا يادآور شديم كه مسألهء وجود ذهنى از مسائل مستحدثه در فلسفه اسلامى است ، بنابراين مقصود از بررسى كلام قدماء مانند فارابى و بو على در اين‌باره اين نيست كه آن زمان اين مسأله مطرح بوده و ما مىخواهيم ببينيم آنان طرفدار نظريه شبح بوده‌اند ، يا طرفدار وجود ذات ماهيت اشياء در ذهن ، بلكه مقصود اين است كه ببينيم آنان حقيقت علم را چگونه تفسير كرده‌اند و تفسير آنها از حقيقت علم با كداميك از نظريات مطرح شده در باب وجود ذهنى مطابقت دارد ؟ .\r\nدر كلمات آنان واژه‌هايى از قبيل : « صورت » ، « مثال » ، « تمثل » ، « انتقاش » و حتى « شبح » در رابطه با « علم » و ادراك حسّى به چشم مىخورد . ما در اينجا به نقل\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 3 ) .\r\n","page_name":" 270 ","page_number":270},
  {"content":"\r\n\r\nبرخى از عبارات فارابى در اين مورد اكتفاء مىكنيم :\r\n1 - الادراك يناسب الانتقاش : ادراك متناسب و از قبيل انتقاش است .\r\n2 - الحس يأخذ من المحسوس صورة يستوصفها الذكر : حس صورتى را از محسوس مىگيرد و ذكر ( مغز و فكر ) آن را توصيف مىكند . ( اين سخن فارابى با آنچه در علم طبيعى امروز دربارهء ادراك حسى و نحوه تحقق آن گفته‌اند بسيار نزديك است ) .\r\n3 - البصر اذا حدق الشمس تمثّل فيه شبح الشمس : هرگاه چشم به جانب خورشيد بنگرد شبح خورشيد در آن متمثل مىگردد .\r\n4 - البصر مرأة يتشبح فيها خيال المبصر مادام يحاذيه . . . « 1 » : چشم آئينه‌اى است كه هنگامى كه محاذى با چيزى باشد ، شبح مبصر در آن منعكس مىگردد .\r\nدر كلمات بو على هم تعابير ياد شده يا نظير آنها را مىتوان به دست آورد .\r\nعبارت شيخ اشراق را قبلا نقل كرديم ، وى نيز در مورد اثرى كه از موجود خارجى در نفس پديد مىآيد و آن را ادراك مىناميم ، واژهء « مثال » را به كار گرفته است « 2 » .\r\nتحليل و تفسير كلمات قدماء : در اينكه مقصود قدماء از اين واژه‌ها و تعابير كه به ظاهر هم‌آهنگ با نظريه شبح است ، چيست ؟ دو نظريه ابراز شده است :\r\nيكى اينكه مقصود آنان همان تحقق ماهيت و حقيقت اشياء در ذهن است و به كار بردن واژه‌هاى « مثال » و « شبح » و مانند آن كنايه از اين است كه ماهيت موجود در ذهن فاقد آثار ماهيت خارجى است ، همان‌گونه كه شبح و عكس و نقش يك موجود ، فاقد آثار آن است .\r\nاز طرفداران اين نظريه محقق لاهيجى است ، چنان كه مىگويد : « حق اين\r\n\r\n\r\n","description":"","footnote":"\r\n( 1 ) فصوص الحكم ، انتشارات بيدار ، ص 80 - 75 .\r\n( 2 ) شرح حكمة الاشراق ، مقاله 1 ، ضابط 2 ، ص 40 « ان الشىء الغائب عنك اذا ادركته ، فانما ادراكه بحصول مثال حقيقته . . . » .\r\n","page_name":" 271 ","page_number":271},
  {"content":"\r\n\r\nاست كه چون آثار و احكام ماهيت خارجى بر ماهيت موجود در ذهن مترتب نمىگردد ، قدماء لفظ شبح را بر ماهيات ذهنى اطلاق كرده‌اند ، زيرا خصوصيت شبح يك شىء اين است كه اثر آن شىء از او صادر نگردد ، نه اينكه آنان قائل به تحقق اشباح اشياء در ذهن بوده‌اند ، و در باب وجود ذهنى دو مذهب وجود دارد » « 1 » .\r\nولى نظريه ديگر در رابطه با كلمات قدما اين است كه آنان حقيقتا قائل به وجود شبح موجودات در ذهن بوده‌اند ، نه ماهيت و حقيقت آنها .\r\nقاضى بيضاوى در « طوالع الانوار » و تفتازانى در « مقاصد » به طور جزم گفته‌اند كه عقيدهء حكماى قديم همان نظريه شبح بوده است « 2 » .\r\nهرگاه ما كلام محقق لاهيجى را پذيرا شويم و قدماء را طرفدار نظريه « شبح » ندانيم ، نمىتوان به صورت روشن تاريخ دقيق پيدايش اين نظريه را در تاريخ كلام و فلسفه اسلامى به دست آورد . ولى متفكر شهيد مطهرى ( ره ) در اين‌باره كلامى دارد كه يادآور مىشويم :\r\nحاصل كلام ايشان اين است كه نخستين نظريه در باب وجود ذهنى همان نظريه مشهور ميان حكماء است ، يعنى حصول ماهيت اشياء در ذهن ، پس از آن به خاطر اشكالاتى كه به نظر متكلمان بر اين نظريه وارد گرديده است گروهى به كلى وجود ذهنى را انكار كرده و علم را از مقولهء اضافه دانستند و اين نظريه گرچه منسوب به فخر رازى است ، ولى قبل از او ابو الحسن اشعرى بنيانگذار كلام اشعرى نيز علم را نوعى « تعلق » ميان عالم و معلوم دانسته است ، پس از آن ، دلايلى كه حكما بر اثبات وجود ذهنى اقامه كرده‌اند از يك طرف ، و اشكالات متكلمان بر وجود ماهيات در ذهن از طرف ديگر ، موجب پيدايش نظريه شبح گرديده است و طرفداران اين نظريه خواسته‌اند هم به اشكالات متكلمان پاسخ دهند و هم واقع‌نگرى خود را در مورد دلايل وجود ذهنى به اثبات رسانند .\r\n\r\n\r\n","description":"","footnote":"\r\n( 1 ) شوارق الالهام ، ص 52 .\r\n( 2 ) شرح مبسوط منظومه ، ج 1 ، ص 274 .\r\n","page_name":" 272 ","page_number":272},
  {"content":"\r\n\r\nبنابراين ، نظريهء شبح از نظر تاريخى در مرحلهء سوّم مطرح گرديده است و پس از اين مرحله ، همان اختلاف نظر در تفسير كلمات قدماء پيش‌آمده است و برخى معتقد شدند به اينكه اصولا نظريهء قدماء هم چيزى جز نظريهء شبح نبوده است « 1 » .\r\n\r\n3 - دلايل نادرستى نظريهء شبح\r\nبراى ابطال نظريه‌اى به دو شيوه مىتوان عمل كرد . يكى اثبات نظريهء طرف مقابل آن ؛ زيرا هرگاه نسبت ميان دو نظريه به گونه‌اى باشد كه جمع ميان آن دو ممكن نيست ، طبعا اثبات يكى ، نفى و ابطال ديگرى را نتيجه مىدهد و شيوهء دوّم اين است كه خود آن نظريه مورد تحليل قرار گيرد و اشكالات و نارسايىهاى آن بيان گردد .\r\nدر بحث قبل دلايل نظريهء رقيب و مقابل شبح ، يعنى نظريه مورد قبول حكماء را ارزيابى نموديم و نتيجه اين شد كه غير از دليل صدر المتألهين ، هيچيك از آنها ( سه دليل مذكور در متن ؛ دلايل شيخ اشراق ، خواجه و لاهيجى ) نمىتواند بخش دوّم اين نظريه ( اتحاد ماهيات ذهنى و خارجى ) را اثبات كند ، لكن دليل صدر المتألهين وافى و كافى براى اثبات اين مطلب مىباشد ، و با توجه به اينكه جمع ميان نظريه شبح و نظريهء مزبور ممكن نيست قهرا نظريهء شبح نادرست خواهد بود ؛ زيرا ممكن نيست كه وجود ذهنى هم از نظر ماهيت با موجود خارجى متحد و يكسان باشد و هم يكسان نباشد .\r\nاكنون بايد ديد آيا به شيوهء دوّم هم مىتوان قول شبح را ابطال كرد يا نه ؟\r\nو به عبارت ديگر : اگر وجود ذهنى را شبح و پرتو وجود خارجى بدانيم نه عين ماهيت آن ، چه محذورى لازم مىآيد ؟ .\r\nاين جهت را كسى غير از مرحوم علامه مورد توجه قرار نداده است ، و به\r\n\r\n\r\n","description":"","footnote":"\r\n( 1 ) همان مدرك ، ص 275 - 273 .\r\n","page_name":" 273 ","page_number":273},
  {"content":"\r\n\r\nنظر ايشان ، لازمهء قول به شبح ، سفسطه ، و انكار علم به خارج است ، زيرا هرگاه وجود ذهنى و علمى با معلوم خارجى از نظر ماهيت مطابقت نداشته باشد ، اصلا علمى در كار نيست ، زيرا يگانه ملاك فرق ميان علم و جهل همان مطابقت و عدم مطابقت وجود ذهنى با وجود خارجى است ، اگر علم واقع‌نما نيست ، پس علم نيست ، و اصولا راهى براى اثبات جهان خارج وجود نخواهد داشت ، زيرا ما از طريق ادراك و علم ، واقعيت و هستى خارجى را اثبات مىكنيم ، هرگاه علم و ادراكى واقع‌نما نسبت به خارج نداريم ، از كجا وجود آن را اثبات مىكنيم ، شايد در واقع هيچ چيز نيست ، و همهء آنچه در ذهن ما هست ، مفاهيم پندارى و خيالى خود ذهن است ، نه صورتهايى از موجودات خارجى . بنابراين نظريهء شبح به سفسطه منتهى مىگردد . يعنى همان چيزى كه صددرصد در نقطهء مقابل فلسفه قرار دارد .\r\n\r\nيادآورى چند مطلب\r\nدر پايان اين بحث نكاتى را يادآورى مىكنيم :\r\n1 - ماهيت و ذات ، مربوط به موجودات تكوينى و آفريده‌هاى طبيعى است ، نه مصنوعات بشرى . آب ، درخت ، گل ، سنگ ، انسان ، گوزن ، مرغ ، شتر ، ماه ، خورشيد و نظاير آن موجوداتى طبيعى هستند ، كه هريك ماهيت خاصى دارد ، ولى مصنوعات بشرى مانند : اتومبيل ، قطار ، هواپيما ، كفش ، لباس ، خانه ، صندلى ، ميز و مانند آن ، داراى ماهيت به معناى منطقى و فلسفى نيستند ، آرى اجزاء تشكيل‌دهنده آنها داراى ماهيت است ، ولى هيئت خاص تركيبى آنها ماهيت ندارد . در حالى كه ما به همان هيئت تركيبى علم و آگاهى داريم . و چه بسا از اجزاء تشكيل‌دهنده آن به كلى غافليم . پس چگونه مىتوان گفت علم به اين اشياء به معنى وجود ماهيات آنها در ذهن است ؟ اين اشياء ماهيتى ندارند تا در ذهن موجود گردند ، بلكه آنچه غالبا از اين اشياء در ذهن هست همان صورتى است كه از نظر شكل ، رنگ ، مقدار و مانند آن ، با اشياء ياد شده مطابقت دارد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n2 - به اعتراف خود حكماء ، دسترسى به ماهيت و كنه ذات موجودات ، كارى دشوار و بلكه غير ممكن است و به همين جهت در باب تعاريف گفته‌اند : « تعريفها غالبا تعريفهاى رسمى است كه از عوارض خاص تشكيل مىشود نه حدّى كه جنس و فصل و ماهيت معرّف ( به فتح راء ) را بيان كند » . در اين صورت چگونه مىتوان گفت صورتهاى علمى با معلوم‌هاى خارجى از نظر ماهيت اتحاد دارند ، در صورتى اين سخن درست است كه ذهن به ماهيت اشياء راه يافته باشد .\r\n3 - هريك از ما به افراد مختلف يك نوع مثلا انسان ، علم دارد و از هريك از آنها صورت خاصى در ذهن او موجود است ، صورتى از پدر ، صورتى از مادر ، برادر ، خواهر ، فرزند ، دوست ، همسايه ، همكار و . . . شكى نيست كه همهء آنها از نظر ماهيت يكسان و متحدند ، و حال آنكه صورت ذهنى كه به ازاء هريك از آنها است ، نه بر صورتهاى ذهنى ديگر منطبق است و نه بر افراد خارجى ديگر . اكنون بايد ديد ملاك اين امتياز چيست ؟\r\nملاك اين امتياز را نمىتوان ماهيت دانست ، زيرا افراد يك نوع از نظر ماهيت متحد و مشتركند . بلكه بايد گفت : ملاك اين امتياز عوارض خاص هريك از اين معلومات خارجى است ، كه صورت آن در ذهن نمودار گرديده است ، بزرگى و كوچكى ، رنگ پوست يا مو و در يك كلام صفات خاص جسمى يا روحى ، همان گونه كه ملاك امتياز در وجود خارجى بشمار مىروند ، ملاك امتياز در صورتهاى ذهنى نيز مىباشند .\r\n4 - بنابراين نبايد ملاك مطابقت وجود ذهنى و خارجى را تنها ماهيت دانست « 1 » و نه‌تنها اعراض و خصوصيات . بلكه اگر علم و ادراك ، كلى و عقلى است ،\r\n\r\n\r\n","description":"","footnote":"\r\n( 1 ) دليلى كه قبلا از صدر المتألهين نقل كرديم و آن را بهترين دليل قلمداد نموديم . در رابطه با ادراكات عقلى و كلى صحيح است ولى در مورد ادراكات جزئى كافى نيست ، زيرا تمايز اين ادراكات را با يكديگر و تمايز آنها را با ذوات صور ( افراد خارجى غير از آنچه متعلق علم قرار گرفته است ) از طريق مطابقت صورت علمى با معلوم خارجى از نظر ماهيت ، توجيه كرد ؛ زيرا فرض اين است كه همهء اين صورتها و همه ذوات صور ، يك ماهيت دارند ؛ به خاطر اينكه همگى افراد يك نوعند . پس -\r\n","page_name":" 275 ","page_number":275},
  {"content":"\r\n\r\nدر اين صورت يگانه ملاك مطابقت همان ماهيت است ، زيرا در اين فرض ، اعراض و خصوصيات مورد توجه نيست .\r\nو اگر علم و ادراك جزئى ( حسى و خيالى ) است ، هرچند از نظر ماهيت مطابقت وجود دارد ، ولى اين به تنهايى كافى نيست ، علاوه بر اين از نظر صفات و اعراض هم بايد همانندى باشد .\r\n5 - در هرصورت نمىتوان مطابقت وجود ذهنى و خارجى از نظر ماهيت را انكار كرد ( در مواردى كه معلوم خارجى از موجودات طبيعى و داراى ماهيت است ) زيرا نفى مطابقت در ماهيت به منزله اين است كه بگوئيم مثلا انسان موجود در ذهن ، انسان نيست ، بلكه ماهيت ديگرى دارد ، و در نتيجه ما به انسان علم نخواهيم داشت ، بلكه به ماهيت ديگرى علم داريم و اين همان سفسطه است كه مرحوم مصنف به آن اشاره كرده‌اند .\r\n* * *\r\n\r\n\r\n","description":"","footnote":"\r\n- ملاك امتياز ، عوارض مشخصه است ، كه لازمهء وجود خاص هريك از آنها مىباشد .\r\n","page_name":" 276 ","page_number":276},
  {"content":"\r\n\r\nالمرحلة الثالثة في انقسام الوجود إلى ما في نفسه و ما في غيره ، و انقسام ما في نفسه إلى ما لنفسه و ما لغيره و فيها ثلاثة فصول\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\nالفصل الأوّل [ الوجود في نفسه و الوجود في غيره 
  ]\r\nمن الوجود : ما هو في غيره ، و منه : خلافه ؛ و ذلك أنّا إذا اعتبرنا القضايا الصادقة ، كقولنا : « الانسان ضاحك » وجدنا فيها وراء الموضوع و المحمول أمرا آخر به يرتبط و يتّصل بعضهما إلى بعض ، ليس يوجد إذا اعتبر الموضوع وحده ، و لا المحمول وحده ، و لا إذا اعتبر كل منهما مع غير الآخر ، فله وجود ؛ ثم إنّ وجوده ليس ثالثا لهما ، واقعا بينهما ، مستقلا عنهما ؛ و إلّا احتاج إلى رابطين آخرين يربطانه بالطرفين ، فكان المفروض ثلاثة خمسة ، ثم الخمسة تسعة ، و هلّم جرّا ؛ و هو باطل .\r\nفوجوده قائم بالطرفين ، موجود فيهما ، غير خارج منهما و لا مستقل بوجه عنهما ، لا معنى له مستقلا بالمفهوميّة ؛ و نسمّيه : « الوجود الرابط » و ما كان بخلافه ؛ كوجود الموضوع و المحمول ، و هو الذي له معنى مستقل بالمفهوميّة نسمّيه : « الوجود المحموليّ » و « الوجود المستقلّ » ؛ فإذن الوجود منقسم إلى : « مستقل » و « رابط » و هو المطلوب .\r\nو يظهر ممّا تقدّم أوّلا : أنّ الوجودات الرابطة لا ماهيّة لها ؛ لأنّ الماهيّة ما يقال في جواب ما هو ، فلها لا محالة وجود محموليّ ذو معنى مستقل بالمفهوميّة ، و الرابط ليس كذلك .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nو ثانيا : أنّ تحقق الوجود الرابط بين أمرين يستلزم اتحادا ما بينهما ، لكونه واحدا غير خارج من وجودهما .\r\nو ثالثا : أنّ الرابط إنّما يتحقّق في مطابق الهليّات المركّبة ، التي تتضمّن ثبوت شيء لشيء ؛ و أمّا الهليّات البسيطة ، التي لا تتضمّن إلّا ثبوت الشيء ، و هو ثبوت موضوعها ، فلا رابط في مطابقها ؛ إذ لا معنى لارتباط الشيء بنفسه و نسبته إليها .\r\nترجمه و توضيح :\r\n\r\nمرحلهء سوم : دربارهء تقسيم وجود به وجود « فى نفسه » و وجود « فى غيره » ،\r\nو تقسيم وجود « فى نفسه » به وجود « لنفسه » و وجود « لغيره » مىباشد . و اين مرحله از سه فصل تشكيل ميگردد .\r\n\r\nفصل اوّل : وجود مستقل و رابط\r\nقسمى از هستى ، هستى « فى غيره » است و قسمى از هستى ، هستى مخالف آن ( فى نفسه ) مىباشد . و اين تقسيم به اين دليل در مورد وجود جارى است ( به اين دليل وجود به فى غيره و فى نفسه تقسيم مىشود ) كه هرگاه قضاياى صادقه مانند انسان ضاحك است را مورد توجه قرار دهيم ، در اين قضايا وراء موضوع و محمول امر ديگرى را مىيابيم كه به واسطهء آن بعضى از آن دو ( موضوع و محمول ) به بعضى ديگر مرتبط و متصل مىگردد ، ( و اين امر به گونه‌اى است ) كه هرگاه موضوع به تنهايى يا محمول به تنهايى مطالعه شود ، يافت نمىگردد . و نيز هرگاه هر يك از موضوع و محمول را با مفهوم ديگرى مورد توجه قرار دهيم ، ( موضوع را با محمول ديگرى بسنجيم ، يا بالعكس ) امر مزبور را نخواهيم يافت .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنتيجهء اين مطالعه اين است كه اين امر خاص داراى وجودى است .\r\nاكنون ( يادآور مىشويم كه ) وجود اين امر خاص كه وراى موضوع و محمول است ، وجودى مستقل از آن دو كه به عنوان وجود سوّم بشمار آيد و ميان موضوع و محمول به‌طور مستقل تحقق داشته باشد نيست ، و گرنه خود به دو رابط ديگر احتياج دارد كه آن دو رابط ، اين وجود مستقل سوّم را به موضوع و محمول مرتبط سازند و در نتيجه قضيه‌اى كه متشكل از سه جزء فرض شده بود ( موضوع ، محمول ، رابط ميان آن دو ) ، اكنون متشكل از پنج جزء ( موضوع ، محمول ، رابط ميان آن دو ، رابط ميان رابط و موضوع ، رابط ميان رابط و محمول ) مىباشد . ( و هرگاه اين دو وجود رابط هم داراى هستى مستقل باشند ، براى ارتباط آنها به ساير اجزاء قضيه نياز به رابطهاى ديگريست ، و چون قضيه ما از پنج جزء تشكيل گرديده است به نام‌هاى : « الف » ، « ب » ، « ج » ، « د » ، « ه » ، براى ايجاد رابط ميان اين اجزاء پنجگانه ، چهار رابط ديگر لازم است ، 1 - رابط ميان « الف » و « ب » ، 2 - رابط ميان « ب » و « ج » ، 3 - رابط ميان « ج » و « د » ، 4 - رابط ميان « د » و « ه » ) ، پس اجزاء پنجگانه قضيه ، به نه جزء خواهد رسيد و همين‌طور بايد اين مطلب را ادامه داد ( يعنى براى ايجاد ربط ميان اجزاء نه‌گانه قضيه ، هشت رابط لازم است ، و در نتيجه اجزاء قضيه از شماره نه به شمار هفده مىرسد و از ( 17 ) به ( 33 ) و از ( 33 ) به ( 65 ) و همين‌طور تا بىنهايت ادامه مىيابد ، و معناى اين سخن اين است كه هرقضيه از بىنهايت اجزاء تشكيل گرديده است ) و اين امرى باطل و بىاساس است .\r\nبنابراين وجود امر سوّم كه وراى موضوع و محمول است قائم به طرفين و موجود در آنها بوده و خارج از آن دو نيست ، و به هيچ‌وجه مستقل از آنها نمىباشد ( به گونه‌اى كه حتى ) معنا و مفهوم مستقلى هم ندارد ( يعنى ذهن نمىتواند آن را منهاى در نظر گرفتن موضوع و محمول ، ملاحظه و مطالعه نمايد ، البته با وصف رابط بودن ، و اگر مستقلا او را در نظر آورد ديگر معناى رابط نخواهد بود ، بلكه معناى مستقل و بر خلاف فرض است ) و اين نوع از وجود را وجود « رابط » مىناميم ، و آنچه بر خلاف\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآن است مانند : وجود موضوع و محمول ، كه معنا و مفهوم مستقلى دارد ( ذهن مىتواند آن را به‌طور مستقل مطالعه كند ، موضوع را مستقل از محمول و بالعكس ) آن را وجود محمولى « 1 » و وجود مستقل مىناميم .\r\nنتيجهء مطالب ياد شده اين است كه : وجود ، به وجود مستقل و وجود رابط تقسيم مىگردد و آن چيزى است كه مطلوب ما بود .\r\nاز مطالب ياد شده ( چند نكته ) روشن مىگردد :\r\nاولا : براى وجودهاى رابط ، ماهيتى نيست ، زيرا ماهيت آن است كه در جواب « ما هو » به كار مىرود ، ( و آنچه در جواب ما هو گفته مىشود داراى معناى مستقل است ) بنابراين براى ماهيت خواه‌ناخواه وجود محمولى ( است كه ) داراى معنا و مفهوم مستقل مىباشد ، و حال آنكه ، وجود رابط اين‌گونه نيست .\r\nثانيا : تحقق وجود رابط ميان دو امر ، مستلزم نوعى اتحاد ميان آن دو است ، زيرا وجود رابط امرى است كه وجود آن از هستى دو طرف بيرون نيست ( پس به حكم اينكه واقعيت آن در درون واقعيت موضوع و محمول است ، پس وجود مستقل ندارد و به حكم اينكه واقعيت آن يك چيز است ، پس بايد آن دو هم در هستى با يكديگر متحد باشند ، زيرا اگر متحد نباشند ، وجود رابط ميان آن دو ، يك چيز نخواهد بود و اين بر خلاف فرض است ) .\r\nثالثا : وجود رابط فقط در مطابق هليات مركبه كه متضمن ثبوت چيزى براى چيزى هستند ، تحقق دارد ، اما هليات بسيطه كه متضمن چيزى مگر ثبوت شىء كه همان ثبوت موضوع آنها است ، نيستند ، در مطابق آنها ، وجود رابط تحقق ندارد ، زيرا ( حقيقت وجود رابط ، ايجاد ارتباط ميان دو چيز است . مانند سفيدى و جسم ، قيام و انسان و مانند آن ، و اين در صورتى است كه پاى دو چيز در ميان باشد ، يعنى\r\n\r\n\r\n","description":"","footnote":"\r\n( 1 ) ممكن است وجه اينكه آن را محمولى ناميده‌اند اين باشد كه اين نوع مفاهيم صلاحيت اينكه محمول واقع شوند را دارند مانند : الانسان ضاحك ، كه هم مفهوم انسان مىتواند محمول واقع شود ( زيد انسان ) و هم مفهوم ضاحك همان‌طور كه در خود اين قضيه محمول است ، ولى وجود رابط با وصف رابط بودن صلاحيت اين‌كه محمول واقع شود را ندارد .\r\n","page_name":" 282 ","page_number":282},
  {"content":"\r\n\r\nدو واقعيت و دو موجود ، نه ماهيت و هستى يك شىء ، زيرا در اين صورت يك واقعيت است ، ) و ارتباط چيزى به خود و نسبت آن به ذات خود ، معنا ندارد .\r\nشرح مطالب :\r\nدر اين فصل به‌طور كلى دو مطلب مطرح گرديده است :\r\nالف : تقسيم وجود به « فى نفسه » و « فى غيره »\r\nب : نتائج بدست آمده از بحث\r\nو اينك بررسى و شرح دو مطلب ياد شده :\r\n\r\nالف - تقسيم وجود به فى نفسه و فى غيره\r\nناگفته معلوم است كه بحث فلسفى درباره وجود ، مربوط به واقعيت عينى هستى است ، نه مفهوم آن ، زيرا موضوع بحثهاى فلسفه همان‌گونه كه در مقدمه كتاب بيان گرديد ، « هستى مطلق » يا « موجود بما هو موجود » است ، فيلسوف از وجود و احكام كلى و تقسيمات اولى آن بحث مىكند ، و در مرحله نخست اين كتاب درباره يك رشته احكام كلى هستى بحث گرديد و در مرحله دوّم يكى از تقسيمات اولى آن ( تقسيم به خارجى و ذهنى ) بيان شد ، و اكنون در اين مرحله بحث دربارهء تقسيم ديگرى از تقسيمات اولى وجود است و آن اين‌كه ، وجود و هستى از دو قسم بيرون نيست يا « فى نفسه » است يا « فى غيره » .\r\n\r\nاثبات مدعا از طريق تحليل قضايا\r\nاكنون بايد ديد دليل صحت اين تقسيم چيست ؟ و به چه دليل برخى از هستىها « فى نفسه » و مستقل و برخى ديگر « فى غيره » و غير مستقل مىباشند ؟ .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمصنف علامه ( ره ) اين مطلب را از طريق تجزيه و تحليل قضاياى صادقه « 1 » اثبات كرده‌اند ، زيرا قضاياى صادقه واقع‌نما و حكايت‌كنندهء واقعيت خارجى و عينى هستند ، بنابراين هرگاه مفاهيم تشكيل‌دهندهء قضايا دو گونه باشند : 1 - مفاهيم مستقل . 2 - مفاهيم غير مستقل و وابسته ، نتيجه مىگيريم كه محكى عنه اين قضايا ، يعنى واقعيت و هستى خارجى هم دو گونه است : 1 - مستقل و فى نفسه 2 - غير مستقل و فى غيره .\r\nدر قضاياى صادقه « 2 » ، علاوه بر موضوع و محمول ، امر ديگرى تحقق دارد كه رابط ميان موضوع و محمول است ، و واقعيت آن هم مستقل از واقعيت موضوع و محمول نيست . بنابراين در اين‌جا دو مدعا مطرح است :\r\n1 - واقعيت سوّمى وراء موضوع و محمول تحقق دارد .\r\n2 - آن واقعيت مستقل و « فى نفسه » نيست .\r\nدليل بر مدعاى نخست اين است كه ما اگر هريك از موضوع و محمول را به تنهايى تصور كنيم و يا اگر موضوع را با محمول ديگر ( انسان را با قيام نه ضحك ) و يا محمول را با موضوع ديگر ( قيام را با موجود ديگرى غير از انسان ) مقايسه نموده و نسبت دهيم ، آن واقعيتى را كه به هنگام مطالعه موضوع و محمول با يكديگر ( انسان و ضحك ) يافته‌ايم ، نخواهيم يافت و اين خود بهترين شاهد بر اين است كه وراء موضوع و محمول ، واقعيت سوّمى هم تحقق دارد .\r\nدليل بر مدعاى دوّم اين است كه اگر اين امر ثالث بسان واقعيت موضوع و محمول داراى معنا و مفهوم مستقلى باشد ، براى ايجاد ارتباط ميان آن با هريك از موضوع و محمول نياز به واقعيت ربطدهنده داريم و شمارهء اجزاء قضيه از رقم ( 3 )\r\n\r\n\r\n","description":"","footnote":"\r\n( 1 ) اين شيوه استدلال را مصنف ( ره ) در بحث مواد ثلاث ( مرحلهء چهارم ) براى اثبات اينكه وجوب و امكان داراى واقعيت خارجى هستند ، نيز به كار گرفته است .\r\n( 2 ) اگرچه قضاياى كاذبه هم از اين جهت با قضاياى صادقه يكسانند ، ولى چون حكايت از خارج نمىكنند ، صلاحيت براى استدلال را ندارند .\r\n","page_name":" 284 ","page_number":284},
  {"content":"\r\n\r\nبه رقم ( 5 ) و از رقم ( 5 ) به رقم ( 9 ) و همين‌طور تا بىنهايت بالا مىرود . و اين امرى بديهى البطلان است ؛ زيرا هرقضيه از سه ( يا چهار ) جزء بيشتر تشكيل نگرديده است . بنابراين هرقضيه « 1 » به طور كلى از دو واقعيت تشكيل مىشود :\r\n1 - واقعيت مستقل و فى نفسه ( وجود محمولى - موضوع و محمول )\r\n2 - واقعيت غير مستقل و فى غيره ( وجود رابط - نسبت حكميه )\r\n\r\nمشابهت وجود رابط با معناى حرفى\r\nبراى تصوير و تبيين وجود رابط مىتوان از معناى حرفى كمك گرفت ؛ زيرا وابسته بودن وجود رابط به وجود مستقل همانند وابستگى معناى حرفى به معناى اسمى است . مثلا معناى « ابتداء » و « انتهاء » حرفى را به هيچ‌وجه نمىتوان به طور مستقل و بدون معناى اسمى تصور كرد ، وقتى مىگوئيم : « از قم تا كاشان حركت كردم » ، حركت كارى است كه انجام گرفته و قم نقطهء ابتداى حركت و كاشان نقطهء انتهاء آن است ، اين سه مفهوم ( حركت ، قم ، كاشان ) ، معناى اسمى و مستقل هستند كه هريك را مستقلا مىتوان تصور كرد ، ولى معناى ابتداء و انتهاء كه در اين جمله به كار رفته از اجزاء ساختمان آن مىباشند به تنهايى قابل تصور نيستند . ( البته با وصف اينكه معناى حرفى هستند يعنى ابتداء و انتهاى حرفى كه معادل كلمه « از » و « تا » در فارسى و معادل كلمه « من » و « الى » در عربى مىباشند ) .\r\nبه عبارت ديگر ما اگر لفظ « از » و « تا » يا « من » و « الى » را به تنهايى به كار ببريم ، معناى ابتداء و انتهاى خاصى كه در جملهء مزبور به كار رفته است ، فهميده نمىشود ، ( يعنى ابتداء و انتهايى كه مربوط به حركت و قم و كاشان است ) ولى هر يك از مفاهيم « قم » ، « كاشان » و « حركت » به تنهايى بر معناى خود دلالت دارد ، تصوير و تفهيم ابتداء و انتهاى خاص ، با لفظ « از » و « تا » منوط به تصور و لحاظ مفاهيم سه‌گانه قم ، كاشان و حركت است ، به اين طريق كه اين دو مفهوم نقش برقرار\r\n\r\n\r\n","description":"","footnote":"\r\n( 1 ) قضيهء حمليه موجبه كه مطابق هل مركب است .\r\n","page_name":" 285 ","page_number":285},
  {"content":"\r\n\r\nكننده ربط و پيوند ميان آن مفاهيم را ايفاء مىكنند ، پس واقعيت آنها وابستگى و ربط است نه مرتبط و وابسته ، يعنى صفت وابستگى و ربط عين واقعيت آن است نه عارض بر آن .\r\nآرى مىتوان ابتداء و انتهاء را به صورت دو معناى اسمى لحاظ كرد و در اين صورت مفهوم ابتداء و انتهاء ، مانند مفاهيم قم ، كاشان ، حركت ، دو مفهوم مستقل و جداگانه‌اند ، ولى ابتداء و انتهاء به حمل شايع نيستند ، بلكه ابتداء و انتهاء به حمل اوّلى مىباشند ، و به عبارت ديگر : مفهوم و عنوان ابتداء و انتهاء هستند نه مصداق و واقعيت ابتداء و انتهاء . وجود رابط در قضايا نيز همين‌گونه است يعنى ربط خاصى كه ميان موضوع و محمول است و به طور مستقل قابل تصور نيست بلكه تصور آن منوط به تصور مفهوم موضوع و محمول است . و به عبارت ديگر : واقعيت آن عين ربط و وابستگى به دو طرف قضيه يعنى موضوع و محمول است ، نه مرتبط به آنها ، زيد مرتبط به قيام و قيام مرتبط به زيد مىباشد . ولى رابط ميان آنها عين ربط و تعلق است .\r\nو از آنجا كه سخن در ، قضاياى صادقه است و قضاياى صادقه با واقعيت عينى مطابقت دارند . نتيجه مىگيريم كه وجود عينى و خارجى هم دو گونه است :\r\nمستقل و رابط ( فى نفسه و فى غيره ) .\r\n\r\nبررسى اين برهان\r\nبرخى از محققان اين برهان را صحيح ندانسته و گفته‌اند : « از بحث مربوط به قضايا كه بحثى منطقى است نمىتوان تقسيم وجود عينى را به دو قسم مستقل و رابط كه بحثى فلسفى است نتيجه گرفت ؛ زيرا تنها نتيجه‌اى كه از مطالب ياد شده مىتوان گرفت اين است كه وجود محمول و موضوع در خارج مرتبط و متحد با يكديگرند ، ولى اينكه علاوه بر وجود آنها وجود ديگرى هم تحقق دارد كه ربط دهندهء ميان آن دو مىباشد ، استفاده نمىشود ، مثلا وجود عرض در خارج مرتبط\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nو متحد با وجود جوهر است و يا وجود صورت و ماده مرتبط و متحدند ، ولى اين ارتباط و اتحاد مستلزم تحقق وجود رابط ميان آن دو نيست ، بلكه همين مقدار كه عرض از مراتب وجود جوهر يا وجود رابطى و ناعت نسبت به آن است ، براى ارتباط و اتحاد مصداق خارجى آن دو كافى است .\r\nآرى در عالم خارج هم وجود به دو قسم مستقل و رابط تقسيم مىشود . ولى مفاد رابط در اين تقسيم غير از مفاد رابط در قضايا است ، وجود رابط در قضايا قائم به دو طرف است ، ولى وجود رابط در واقعيت عينى قائم به يك طرف ( علت ) است ، وجود رابط در باب قضايا ربطى به وجود رابط در واقعيت عينى ندارد و نمىتوان دوّمى را از طريق اوّلى اثبات نمود ، اثبات وجود رابط به اصطلاح دوّم در گرو بحثهاى عميق و دقيق « علت و معلول » بر مبناى اصالت وجود است » « 1 » .\r\nمتفكر شهيد مطهرى ( ره ) نيز بر اين عقيده است كه تقسيم معروف در باب وجود كه نخست آن را به « فى نفسه » و « فى غيره » و سپس فى نفسه را به « لنفسه » و « لغيره » تقسيم مىنمايند ، صحيح نيست ؛ زيرا مقسم در تقسيم اوّل با مقسم در تقسيم دوم متفاوت است ، مقسم در تقسيم اول مربوط به وجود ذهنى و عالم مفاهيم است . ولى مقسم در تقسيم دوّم ، وجود خارجى و عالم واقع و خارج است .\r\nمفاهيم ذهنى دو دسته‌اند : 1 - مستقل و فى نفسه ( محمولى ) . 2 - رابط و فى غيره . اين تقسيم همين‌جا خاتمه مىيابد .\r\nواقعيت‌هاى خارجى دو دسته‌اند : 1 - مستقل يا واجب . 2 - غير مستقل يا ممكن .\r\nآنگاه واقعيت‌هاى امكانى خود دو دسته‌اند : 1 - لنفسه يا جوهر ، 2 - لغيره يا رابطى « 2 » .\r\n\r\n\r\n","description":"","footnote":"\r\n( 1 ) تعليقه بر نهاية الحكمه ، تعليقه شمارهء ( 38 ) .\r\n( 2 ) شرح مختصر منظومه ، ج 1 ، ص 230 - 229 ، شرح مبسوط منظومه ، ج ( 3 ) ، ص 26 - 24 .\r\n","page_name":" 287 ","page_number":287},
  {"content":"\r\n\r\n\r\nب : نتائج بحث\r\nاكنون كه با مدعى و برهان آن آشنا شديم به بررسى نكاتى كه مصنف ( ره ) بر مطالب قبل مترتب نموده‌اند مىپردازيم :\r\nاز نكات سه‌گانه‌اى كه بر بحث قبل مترتب گرديده است ، نكته دوّم در عين اينكه روشن است و نياز به توضيح ندارد ، صحيح و استوار نيز هست و كسى هم بر آن خرده‌اى نگرفته است . آنچه لازم به بررسى است ، نكته اوّل و سوّم است :\r\n1 - وجود رابط ماهيت ندارد : نكتهء اوّل اين است كه وجود رابط ماهيت ندارد ؛ زيرا ماهيت مفهومى است مستقل كه هرگاه با كلمهء « ما هو » از ذات و ماهيت چيزى سؤال شود ، در پاسخ گفته مىشود : « ما قيل فى جواب ما الحقيقة ، مهية . . . »\r\nبنابراين لازمه ماهيت داشتن استقلال مفهومى داشتن است ، و وجود رابط داراى استقلال مفهومى نيست .\r\nبر اين سخن اشكال شده است كه اگر اسقلال مفهومى نداشتن مستلزم ماهيت نداشتن است ، مقوله اضافه هم نبايد داراى ماهيت باشد ، زيرا مقوله اضافه هم استقلال مفهومى ندارد ، اصولا فرق ميان تقابل تضايف و تضاد اين است كه تصور يكى از دو مفهوم متضاد متوقف بر تصور ديگرى نيست ولى تصور يكى از دو مفهوم متضايف بدون تصور ديگرى ممكن نيست . « ابوت » را نمىتوان بدون تصور « بنوت » تصور كرد و بالعكس « 1 » .\r\nاين اشكال را مصنف ( ره ) در بحث جواهر و اعراض نهاية الحكمه پاسخ داده است و حاصل آن اين است كه : « مقوله اضافه و شش مقوله ديگر عرضى كه به مقولات هفتگانه نسبيه معروفند ، عبارت از نفس نسبتى كه در خارج تحقق دارد نمىباشد ؛ زيرا همان‌گونه كه در بحث وجود رابط و مستقل بيان گرديد ، وجود نسبت وجود رابط و غير مستقل است ، نه بر چيزى حمل مىشود و نه چيزى بر آن حمل\r\n\r\n\r\n","description":"","footnote":"\r\n( 1 ) يشكل اعتبار الاضافه حينئذ من الاجناس العالية ، فليتأمل - تعليقه بر نهاية الحكمه ، شماره ( 40 ) .\r\n","page_name":" 288 ","page_number":288},
  {"content":"\r\n\r\nمىشود . بنابراين ماهيتى ندارد ، زيرا ماهيت آن است كه در جواب ما هو به كار مىرود ، و مقولات نيز ماهيات جنسى ( اجناس عاليه ) مىباشند ، پس نفس نسبت خارجى مقوله نبوده و مندرج در مقوله هم نيست .\r\nگذشته بر اين در مقولهء اضافه ، واقعيت نسبت متكرر است و در ماهيت ، تكرر معنا ندارد . بنابراين مقوله‌هاى نسبى ( و از آن جمله مقوله اضافه ) عبارتند از هيئتى كه از نسبت خاص و قائم به موضوع حاصل مىشوند » « 1 » .\r\nاز اين كلام پاسخ اشكال ياد شده به خوبى روشن مىشود ؛ زيرا اشكال مبتنى بر اين است كه نفس نسبت و وجود رابط ، مقولهء اضافه باشد ، و حال آنكه مقوله اضافه عبارت از نفس وجود رابط نيست ، بلكه هيئتى است كه از نسبت و قيام آن به موضوع تحقق مىيابد .\r\nالبته اين پاسخ مبتنى بر اين است كه نسبت را امرى واقعى و عينى بدانيم ، در اين صورت است كه اين بحث مطرح مىشود كه آيا مقولات نسبيّه نفس اين « نسبت » خارجى هستند و يا آنكه هيئت پديد آمده از قيام آن به موضوع ؟ اما اگر آن را امرى انتزاعى و اعتبارى بدانيم ، در اين صورت نزاع ياد شده فاقد موضوع خواهد بود .\r\n2 - در هليات بسيطه وجود رابط نيست : مصنف فرموده‌اند : در قضايايى كه حمل در آنها حمل بسيط است يعنى وجود مطلق ، محمول قرار مىگيرد نه وجود خاص . و به عبارت ديگر : قضاياى كه مفاد آنها اثبات وجود موضوع است نه اثبات حكمى براى موضوع وجود رابط تحقق ندارد ؛ زيرا وجود رابط - همان‌گونه كه از نامش پيدا است - رابط ميان دو امر بيگانه ، ( دو ماهيت ) است ، و در هليات بسيط يك ماهيت بيش در كار نيست و آن ماهيت موضوع است كه وجود بر آن حمل مىگردد . پس در حقيقت غير از واقعيت موضوع ، واقعيت ديگرى در كار نيست ، تا اينكه نياز به رابط داشته باشد و ربط دادن يك واقعيت به خود هم ، معقول نيست .\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 6 ) ، فصل ( 16 ) .\r\n","page_name":" 289 ","page_number":289},
  {"content":"\r\n\r\nدر نهاية الحكمه چند قضيه ديگر را نيز بر قضاياى هل بسيط عطف كرده و فرموده‌اند : در آنها نيز رابط متصور نيست :\r\nالف : قضاياى حمل اوّلى : مانند انسان انسان است .\r\nب : قضايايى كه در يكى از دو طرف يا هردو طرف آنها مفهوم « عدم » به كار رفته است . مانند : زيد معدوم است و شريك البارى معدوم است ، زيرا در اين قضايا اگر رابطى باشد بايد از سنخ عدم باشد . و عدم شيئيتى ندارد تا بگوئيم قائم به دو عدم يا به يك وجود و يك عدم است .\r\nج : قضاياى سالبه : مانند : ليس الانسان بحجر ، در اين‌جا نيز رابط بايد از سنخ عدم باشد و همان‌گونه كه بيان گرديد ، عدم ، صلاحيت رابط بودن را ندارد .\r\nآرى در همهء اين قضايا مىتوان وجود رابط را اعتبار كرد ، ولى نه به لحاظ واقعيت خارجى بلكه به اعتبار ذهنى « 1 » .\r\nحاصل كلام مصنف ( ره ) اين است كه وجود رابط در قضايا را از دو نظر مىتوان مطالعه كرد :\r\n1 - از نظر مفاهيم ذهنى با قطع نظر از حيثيت حكايت‌كننده بودن قضيه از خارج . از اين نظر ، بايد در همهء قضايا وجود رابط اعتبار شود ، تا اينكه مفاهيم را به يكديگر مرتبط سازد .\r\n2 - از جنبهء حاكى بودن قضيه از خارج . كه در اين صورت وجود رابط تنها در قضايايى كه مفاد آنها هل مركب است ، تحقق دارد . ولى قضاياى هل بسيط ، يا قضاياى حمل اوّلى ، و موجبه‌هايى كه مفهوم عدم در محمول يا موضوع آنها به كار رفته است و قضاياى سالبه ، وجود رابط تحقق ندارد ، چنان‌كه توضيح داده شد .\r\n\r\nكلامى از امام خمينى ( رضوان اللّه عليه )\r\nامام خمينى رضوان اللّه تعالى عليه دربارهء وجود رابط و نسبت در قضايا نظريهء\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 2 ) ، فصل ( 1 ) .\r\n","page_name":" 290 ","page_number":290},
  {"content":"\r\n\r\nخاصى دارد و حاصل آن اين است كه : در هيچ‌يك از انواع قضايا ، هيچ نوع نسبت و رابطى وجود ندارد . نه در قضاياى موجبه و نه در قضاياى سالبه ، نه به اعتبار خارج و نه به اعتبار تصور ذهنى و تكلم و تلفظ و اينك توضيح اين مطلب :\r\nقضايا بر دو قسم شايع صناعى و اولى ذاتى تقسيم مىشوند . قضاياى قسم اوّل نيز دو دسته‌اند : 1 - حمل شايع بالذات ، 2 - حمل شايع بالعرض ، اكنون هر يك از اين اقسام را مورد بررسى قرار مىدهيم تا روشن شود كه نسبت و رابط در آنها تحقق دارد يا نه ؟\r\nاز آنجا كه نقش قضايا حكايت و گزارش از واقعيت خارجى است ، نخست واقعيت عينى ( مطابق به فتح باء ) آنها را مورد مطالعه قرار مىدهيم .\r\n1 - قضاياى حمل اولى : در محكى عنه اين قضايا هيچگونه نسبتى تحقق ندارد مانند : الانسان انسان ، و الانسان حيوان ناطق ، زيرا در مثال نخست مفهوم محمول عين مفهوم موضوع است و فرض وجود رابط در آن مستلزم جواز سلب شىء از نفس است و اينكه به حسب خارج چيزى غير از خودش است ، تا اينكه ميان آن دو ايجاد ربط و اضافه گردد . و در مثال دوم ، حدّ عين محدود است ، و تنها تفاوت آنها به اجمال و تفصيل است . پس مغايرتى در كار نيست تا نياز به ربط و نسبت داشته باشد .\r\n2 - قضاياى هل بسيط : هليات بسيطه هم همين حكم را دارند ؛ زيرا تحقق اضافه و نسبت ميان موضوع و محمول آنها به حسب خارج متصور نيست ، و گرنه بايد در خارج وجود زائد بر ماهيت باشد ، تا اينكه به ايجاد ربط و نسبت ميان آن دو نياز افتد . و اين بر خلاف قول حق است كه وجود و ماهيت در خارج متحد با يكديگرند .\r\n3 - قضاياى حمل شايع بالذات : يعنى قضاياى كه موضوع ، مصداق حقيقى و ذاتى محمول است ، مانند : الوجود موجود ، البياض ابيض ، اللّه تعالى موجود ، زيرا در اين قضايا ، محمول و مصداق هيچگونه مغايرت عينى ندارند تا ربط و نسبت تحقق يابد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n4 - قضاياى حمل شايع بالعرض : مانند : الجسم ابيض ، كه موضوع مصداق ذاتى و حقيقى محمول نيست ، در محكى عنه و مطابق اين قضايا نيز نسبت و ربط تحقق ندارد ؛ زيرا اگر مشتق را مركب دانسته و ذات ( جسم ) را در مشتق ( ابيض ) مأخوذ بدانيم ، حكم اين قضايا ، حكم قضاياى قبل خواهد بود ، زيرا در اين صورت موضوع مصداق حقيقى محمول خواهد بود . و اگر مشتق را بسيط بدانيم و بگوئيم فرق ميان مشتق و مبدء ( ابيض و بياض ) از قبيل فرق ميان « لا به شرط » و « به شرط لا » است ، در اين صورت با توجه به اينكه مشتق مأخوذ به لا به شرط است ، و لا به شرط هم از حمل و اتحاد با غير إبائى ندارد ، موضوع از اتحاد با محمول ابائى نخواهد داشت و در نتيجه ميان موضوع و محمول « هو هويت » تحقق مىيابد ، و قضيه مزبور حاكى همين هو هويت و اتحاد واقعى است ، و با فرض هو هويت و اتحاد عينى ، مجالى براى نسبت و ربط نخواهد بود ، نسبت متفرع بر مغايرت واقعى است .\r\nاز اينجا وضع قضاياى سالبه نيز روشن گرديد ، زيرا از نظر محققان ، مفاد قضاياى سالبه ، سلب الحمل و نفى هو هويت است ، نه حمل سلب يا حملى كه سلب نام دارد .\r\nاكنون كه حكم واقع خارجى روشن گرديد ، وضع قضاياى معقوله و لفظيه هم روشن مىگردد . زيرا شكى نيست كه قضاياى معقوله و لفظيه ، با واقع خارجى مطابقت دارند و در اين صورت جز آنچه را كه در خارج محقق است حكايت نمىكنند ، حال اگر قضاياى معقوله و لفظيه مشتمل بر نسبت باشند ، باوجود اينكه واقعيت خارجى خالى از نسبت است ، همهء اين قضايا كاذب و غير مطابق با واقع خواهند بود ، بنابراين در هيچ‌يك از قضايا نه به اعتبار خارج و نه به اعتبار تعقل و تصور ذهنى و نه به اعتبار لفظ ، نسبتى در كار نيست « 1 » .\r\nاين نظريه با نظريه مصنف از يك جهت موافق و از جهت ديگر مخالف است . جهت موافقت اين است كه قضيه با همه اجزاء و خصوصيات خود حكايت\r\n\r\n\r\n","description":"","footnote":"\r\n( 1 ) تهذيب الاصول ، ج 1 ، ص 24 - 22 .\r\n","page_name":" 292 ","page_number":292},
  {"content":"\r\n\r\nكنندهء خارج است و جهت مخالف اينكه نه‌تنها در مطابق و محكى عنه قضاياى هل بسيط ، نسبت و رابط تحقق ندارد ، بلكه در مطابق و محكى عنه قضاياى هل مركب نيز نسبت و رابط در كار نيست . و سرانجام نتيجه‌اى كه بر اين نظريه مترتب مىگردد ، بر خلاف مقصود مصنف ( ره ) است و آن اينكه نمىتوان از طريق مطالعه قضاياى صادقه تقسيم وجود عينى را به مستقل و رابط اثبات نمود .\r\nولى در عين حال برخى بر اين عقيده‌اند كه هرگاه ما قضيه را از نظر منطق مورد مطالعه قرار دهيم ، در تمام قضايا وجود رابط يعنى نسبت حكميه امرى لازم و ضرورى است ، زيرا در مثل قضيه « الانسان موجود » ، دو مفهوم انسان و موجود مغايرت دارند و بدون رابط نمىتوان قضيه تشكيل داد .\r\nلكن سخن صحيح همان‌گونه كه برخى از محققان گفته‌اند اين است كه ، اگر وجود رابط را همان نسبت حكميه بدانيم ، اشكال فوق بر آن متوجه مىشود و وجود رابط در همهء قضايا تحقق دارد ؛ زيرا قضيه بدون نسبت حكميه ، يعنى مقايسه مفهوم موضوع و محمول تحقق نمىيابد ، ولى اگر وجود رابط را امرى خاص و وراى نسبت حكميه بدانيم ، در اين صورت اشكال فوق وارد نخواهد بود « 1 » .\r\nو در اينكه وجود رابط همان نسبت حكميه است يا امرى وراء آن مىباشد نيز اختلاف نظر است ، ولى صدر المتألهين ( ره ) معتقد است كه اين دو با يكديگر تفاوت دارند « 2 » .\r\n* * *\r\n\r\n\r\n","description":"","footnote":"\r\n( 1 ) درر الفوائد ، ج 1 ، ص 199 .\r\n( 2 ) اسفار ، ج 1 ، ص 79 : « و هو ما يقع رابطة فى الحمليات الايجابية وراء النسبة الحكمية الاتحادية التى تكون فى جملة العقود » .\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\nالفصل الثاني [ كيفيّة اختلاف الرابط و المستقل 
  ]\r\nاختلفوا في أن الاختلاف بين الوجود الرابط و المستقل هل هو اختلاف نوعيّ ، بمعنى أنّ الوجود الرابط ذو معنى تعلّقي لا يمكن تعقّله على الاستقلال ، و يستحيل أن يسلخ عنه ذلك الشأن فيعود معنى اسميّا بتوجيه الالتفات إليه بعد ما كان معنى حرفيّا ؟ أو لا اختلاف نوعيّا بينهما ؟\r\nو الحقّ هو الثاني ، لما سيأتي في مرحلة العلّة و المعلول أنّ وجودات المعاليل رابطة بالنسبة إلى عللها ؛ و من المعلوم أنّ منها ما وجوده جوهري و منها ما وجوده عرضيّ ، و هي جميعا وجودات محموليّة مستقلّة ، تختلف حالها بالقياس إلى عللها و أخذها في نفسها ، فهي بالنظر إلى عللها وجودات رابطة ، و بالنظر إلى أنفسها وجودات مستقلّة ؛ فإذن المطلوب ثابت .\r\nو يظهر ، ممّا تقدّم أنّ المفهوم تابع في استقلاله بالمفهوميّة و عدمه لوجوده الذي ينتزع منه ، و ليس له من نفسه إلّا الابهام .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nترجمه و توضيح :\r\n\r\nفصل دوّم : تفاوت وجود رابط و مستقل\r\nحكماء اختلاف كرده‌اند در اينكه ، آيا اختلاف ميان وجود رابط و مستقل ، اختلاف نوعى است ؟ يعنى آيا وجود رابط داراى معناى تعلقى و ربطى بوده و تعقل آن به صورت مستقل ممكن نيست ، و محال است شأن ( حيثيت ) تعلقى و ربطى بودن از آن كنده شود و در نتيجه پس از آنكه معناى حرفى داشت ، با متوجه ساختن التفات و نظر به آن ، به معناى اسمى بازگردد ؟ يا اينكه ميان آن دو ( وجود رابط و مستقل ) اختلاف نوعى وجود ندارد ؟ ( و بازگشت آن به معناى اسمى از طريق توجه مستقل به آن ممكن است ) .\r\nحق همان وجه دوّم ( عدم اختلاف نوعى و امكان بازگرداندن وجود رابط از معناى حرفى به معناى اسمى ) است ، به دليل آنچه در مرحلهء علت و معلول ( مرحلهء هفتم ) خواهد آمد كه وجودهاى معلولى نسبت به علل آنها وجودهاى رابط مىباشند ( و با توجه به اينكه عالم امكان يك‌پارچه معلول واجب الوجود تعالى است ، همهء هستىهاى امكانى نسبت به هستى واجب تعالى ، هستىهاى رابط مىباشند ) و معلوم است كه برخى از اين هستىهاى معلولى ( امكانى ) داراى ، وجود جوهرى و برخى از آنها داراى ، وجود عرضى است و ( در نتيجه ) همگى هستىهاى محمولى و مستقل هستند ، ( زيرا وجود جوهر و عرض ، وجود محمولى و فى نفسه است نه وجود رابط و فى غيره ، بنابراين ) ، حكم اين هستىهاى معلولى ( امكانى ) در مقايسه آنها با علتهايشان و با حكم آنها با توجه به هستى آنها ( و بدون مقايسه به علتهاى آنها ) مختلف است ، زيرا آنها با توجه به علتهايشان ، وجودات رابط و با توجه به ماهيت و ذاتشان ، وجودات مستقل مىباشند ، پس مطلوب ( امكان اعاده وجود رابط به وجود مستقل با توجه و التفات مستقل ) ثابت گرديد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nو از مطالب ياد شده روشن مىشود كه مفهوم ، در استقلال مفهومى يا عدم استقلال مفهومى تابع وجودى است كه آن مفهوم از آن وجود انتزاع مىگردد و براى مفهوم به لحاظ ذات خود ، چيزى جز ابهام نخواهد بود . ( نمىتوان گفت مستقل است يا غير مستقل ) .\r\nشرح مطالب :\r\nصدر المتألهين معتقد است كه اختلاف ميان وجود رابط و وجود محمولى ، اختلاف نوعى است و اشتراك آنها ، اشتراك لفظى است نه معنوى چنان‌كه مىگويد : « و قد اختلفوا فى كونه غير الوجود المحمولى بالنوع ام لا . . . و الحق هو الأوّل » : اختلاف كرده‌اند در اينكه وجود رابط با وجود محمولى مغايرت بالنوع دارد يا نه ؟ و حق شق اوّل است .\r\nآنگاه يادآور مىشود كه اين سخن با آنچه ما معتقديم كه وجود داراى طبيعت و سنخ واحد است ( وحدت حقيقت وجود ) منافات ندارد ؛ زيرا :\r\n1 - مقصود از تخالف نوعى ، اختلاف در معانى ذاتى و مفاهيم انتزاعى ( ماهيات ) آنها است .\r\n2 - گذشته بر اين اتفاق و اشتراك ميان اين دو وجود ، تنها در لفظ است ( نه در معنا و واقعيت ) « 1 » .\r\nاين كلام و به خصوص بخش اخير آن كه اشتراك وجود رابط و محمولى را از قبيل اشتراك لفظى مىداند ، نظر محققان را به خود جلب كرده و هريك در تفسير آن نظرى ابراز نموده‌اند .\r\nزيرا از نظر صدر المتألهين مفهوم وجود نسبت به مصاديق خود مشترك\r\n\r\n\r\n","description":"","footnote":"\r\n( 1 ) « و الاتفاق النوعى فى طبيعة الوجود مطلقا عندنا لا ينافى التخالف النوعى فى معانيها الذاتيه و مفهوماتها الانتزاعية ، . . . على أنّ الحق أن الاتفاق بينهما فى مجرد اللفظ » . ( اسفار ، ج 1 ، ص 79 ) .\r\n","page_name":" 297 ","page_number":297},
  {"content":"\r\n\r\nمعنوى است و وجود هم در همهء مراتب و مصاديق خود داراى يك حقيقت است و وجود رابط هم مصداق يا مرتبه‌اى از وجود است ، بنابراين سنخ آن با وجود محمولى ، دو تا نيست و مفهوم وجود هم نسبت به اين دو ، مشترك لفظى نخواهد بود !\r\n\r\nكلام حكيم سبزوارى در اين مقام\r\nحكيم سبزوارى در توجيه سخن صدر المتألهين گفته است : « شايد مقصود وى اين باشد كه چون از نظر مراتب وجودى ، ميان اين دو وجود نهايت فاصله است گويا اشتراك آنها اشتراك لفظى است ، نه اينكه حقيقتا لفظ وجود ، نسبت به آن دو ، مشترك لفظى است ؛ زيرا اين بر خلاف نظريهء مصنف ( صدر المتألهين ) است كه معتقد است انتزاعيات ، اضافات و اعدام ملكات نيز سهمى از وجود دارند و با همين سخن ، بحث حكيمان را دربارهء معقولات ثانيه و مقولات نسبيه توجيه كرده است ، با اينكه شأن آنان بحث دربارهء هستىهاى عينى است ، حتى اگر ما براى وجود رابط تنها به واقعيت ذهنى قائل باشيم و واقعيت عينى را نپذيريم نيز ، كافى است كه مفهوم وجود نسبت به آن دو مشترك معنوى باشد ؛ زيرا وجود داراى سنخ واحد است خواه ذهنى باشد يا خارجى ؛ در نهايت شدت باشد يا در غايت ضعف .\r\nبنابراين بهتر است در توجيه كلام صدر المتألهين بگوئيم : مقصود اين است كه مفهوم اين دو وجود كه به منزلهء ماهيت براى آنها است با يكديگر مباينت دارند ، نه اينكه در واقعيت اين دو ، هيچگونه جهت اشتراكى نيست ؛ زيرا ما به الاشتراك در وجود عين ما به الامتياز است « 1 » .\r\nمحقق آملى نيز در حاشيهء خود بر شرح منظومه همين توجيه را برگزيده است « 2 » .\r\nبرخى گفته‌اند ميان دو نظريه صدر المتألهين ( 1 - اشتراك معنوى مفهوم وجود ،\r\n\r\n\r\n","description":"","footnote":"\r\n( 1 ) اسفار ، ج 1 ، ص 80 .\r\n( 2 ) درر الفوائد ، ج 1 ، ص 197 .\r\n","page_name":" 298 ","page_number":298},
  {"content":"\r\n\r\n2 - اشتراك لفظى وجود نسبت به وجود رابط و محمولى ) تنافى وجود ندارد ؛ زيرا آنجا كه وى مفهوم وجود را مشترك معنوى دانسته است ، درصدد ابطال سخن برخى از متكلمان است كه قائل به اشتراك لفظى وجود مىباشند و مورد نزاع در آن مسأله « وجود محمولى » است نه وجود رابط كه نسبت ميان قضايا است ، و اكنون كه وجود را مشترك لفظى دانسته است ، وجود محمولى را با وجود رابط مقايسه مىكند ، پس وجود محمولى در مورد همهء مصاديق آن مشترك معنوى است ، ولى مفهوم وجود نسبت به وجود محمولى و وجود رابط مشترك لفظى است ، در اين صورت هيچگونه تنافى در كلام او نيست « 1 » .\r\nبا توجه به كلام حكيم سبزوارى اين پاسخ را نمىتوان پذيرفت ؛ زيرا بر فرض كه نزاع در مسألهء مشترك معنوى و لفظى وجود ، با متكلمان بوده و مورد نزاع هم وجود محمولى بوده است ، ولى در هرصورت ، صدر المتألهين براى اعدام ملكات ، اضافات و نسب ، و معقولات ثانيه و انتزاعيات بهره و سهمى از واقعيت و هستى قائل است و از نظر او سنخ هستى در همهء مراتب واحد است ، و با قبول اين صغرى كه « نسب و روابط وجودى بهره‌اى از هستى دارند » و اين كبرى كه « وجود در همهء مراتب يك حقيقت دارد » ، چگونه مىتوان مفهوم وجود را نسبت به وجود رابط و محمولى مشترك لفظى دانست ؟\r\nصدر المتألهين در جاى ديگر در اين‌باره تعبير ديگرى دارد ، مىگويد : « ان اطلاق الوجود على الرابط في القضايا ليس بحسب المعنى المستفاد من مطلق الوجود او منه اذا كان محموليا او رابطيا اى ثابتا لغيره ، و كثيرا ما يقع الغلط فى إطلاق لفظ الوجود تارة بمعنى الرابطة التى هى فى حكم الادوات الغير الملحوظة بالذات ، و تارة بمعنى أحد قسمى مفهوم الوجود الذى بمعنى التحقق و كون الشىء ذا حقيقة سواء كان لنفسه او غيره و هو الذى يقال له الوجود الرابطى لا الرابط » « 2 » :\r\n\r\n\r\n","description":"","footnote":"\r\n( 1 ) تعليقه بر نهاية الحكمه ، شمارهء ( 38 ) .\r\n( 2 ) اسفار ، ج 1 ، ص 328 .\r\n","page_name":" 299 ","page_number":299},
  {"content":"\r\n\r\nاطلاق لفظ وجود بر رابط در قضايا به آن معنا كه از مطلق وجود يا از وجود محمولى يا رابطى يعنى وجودى كه ثابت براى غير است ، استفاده مىشود نيست و بسيار اشتباه رخ مىدهد در به كار بردن لفظ وجود به معناى رابط كه در حكم ادوات است و ملحوظ بالذات نيست ، و به كار بردن آن در يكى از دو قسم مفهوم وجود كه به معنى تحقق و حقيقت‌دار بودن شىء است ، خواه تحقق لنفسه باشد و يا لغيره يعنى آن وجودى كه به آن رابطى گفته مىشود نه رابط .\r\nدر اين كلام به دو فرق ميان وجود رابط و مستقل اشاره شده است :\r\n1 - وجود رابط در قضايا ملحوظ بالذات نيست و « ما به ينظر » است نه « ما إليه ينظر » و به عبارت ديگر « ثبوت » است نه « ثابت » ، « ربط » است نه « مرتبط » .\r\n2 - وجود رابط داراى حقيقت و ماهيتى نيست ، ولى وجود مستقل اعم از لنفسه و لغيره داراى حقيقت مستقل است .\r\nاين دو فرق همان توجيه مرحوم سبزوارى را تأييد مىكند كه مقصود از اشتراك لفظى ، بيان غايت تباعد درجه و مرتبهء اين دو وجود است ، و ربط و نسبت به لحاظ نسبت بودن به قدرى ضعيف است كه صلاحيت « محكوم عليه » يا « محكوم به » يا « محكى عنه » قرار گرفتن را ندارد ، زيرا تا هنگامى كه موضوع و محمول تصور نشود ، اصلا ربط و نسبتى در كار نيست تا به صورت مستقل به آن نظر و التفات شود .\r\nآرى پس از تحقق قضيه ، مىتوان نسبت را مورد لحاظ مستقل قرار داد و « محكى عنه » ، يا « محكوم عليه » و « محكوم به » قرار داد « 1 » .\r\nبنابراين مىتوان وجود رابط را با اعاده نظر به وجود محمولى برگرداند ، و اين همان نظريه‌اى است كه مصنف علامه آن را برگزيد ، و اختلاف نوعى را هم به\r\n\r\n\r\n","description":"","footnote":"\r\n( 1 ) ما لم يلحظ حاشيتا الحكم و لم يعقل بالقصد لم يحصل الربط بينهما ليحكم بثبوته للموضوع او المحمول ، فاذا قلنا « ألف ب » فقد عقلنا مفهوم ثبوت « ب » « لألف » على انه مراة لتعرف حال « ألف » و « ب » لا على أنه ملتفت اليه بالقصد . . . نعم اذا قلنا ثبوت « ب لالف » كذا ، فقد جعلناه منظورا اليه بالقصد و قد انسلخ عن كونه بحيث لا يقع الا بين الحاشيتين ، و استصلح ان يصير أحدايهما . . .\r\n( اسفار ، ج 1 ، ص 329 - 328 ) .\r\n","page_name":" 300 ","page_number":300},
  {"content":"\r\n\r\nعدم امكان انسلاخ رابط بودن و اعاده آن به وجود محمولى تفسير كرد ، و در نتيجه از اينكه صدر المتألهين يك جا مىگويد : « وجود رابط و محمولى اختلاف نوعى دارند » ( اسفار ج 1 ، ص 79 ) و جاى ديگر انسلاخ رابط بودن را ممكن مىداند ( اسفار ، ج 1 ، ص 329 ) ، معلوم مىشود كه مقصود از تخالف نوعى در كلام وى غير از آن مطلبى است كه مصنف علامه در تفسير آن گفته‌اند ، و شايد مقصود از تخالف نوعى در كلام صدر المتألهين ، اين است كه وجود رابط به وصف رابط بودن داراى حقيقت و ماهيتى نبوده ، و ثابت براى چيزى نيست ، بلكه نفس ثبوت و نسبت است ، نه ثابت و منسوب ، چنان‌كه در موارد مختلف كلام خود به اين مطلب تصريح كرده است .\r\nمطلبى را كه مصنف در پايان اين فصل به عنوان نتيجه بحث يادآور شده‌اند ، اين است كه مفهوم و ماهيت در ذات خود ، هيچگونه حكمى از نظر استقلال يا عدم استقلال ندارد ، بلكه اين دو ، از احكام وجود مىباشند ، اگر وجود رابط است ، مفهومى كه از آن انتزاع مىشود هم غير مستقل خواهد بود ، و اگر مفهوم از وجود مستقل و محمولى انتزاع شده است ، مستقل خواهد بود .\r\nوى اين مطلب را از مجموع كلمات صدر المتألهين دربارهء وجود رابط استفاده كرده ، و خود در پاورقى اسفار به اين مطلب تصريح نموده است كه : « با توجه به كلام مصنف كه هستىهاى امكانى را نسبت به وجود حق تعالى هستىهاى رابط مىداند ، چنين بدست مىآيد كه « ماهيت من حيث هى » داراى هيچ حكمى نيست نه استقلال و نه عدم استقلال ، بلكه امر استقلال و عدم آن ، دائر مدار وجود مقارن و مقوم ماهيت است . و در نتيجه يك ماهيت از يك نظر ماهيت تام و معناى اسمى خواهد بود ، و از نظر و اعتبار ديگر غير تام و معناى حرفى . » « 1 »\r\n* * *\r\n\r\n\r\n","description":"","footnote":"\r\n( 1 ) پاورقى اسفار ، ج 1 ، ص 327 .\r\n","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\nالفصل الثالث من الوجود في نفسه ما هو لغيره و منه ما هو لنفسه\r\nو المراد بكون وجود الشيء لغيره أن يكون الوجود الذي له « في نفسه » - و هو الذي يطرد عن ماهيّته العدم - هو بعينه يطرد عدما عن شيء آخر ، لا عدم ذاته و ماهيّته ، و إلّا كان لوجود واحد ماهيّتان ، و هو كثرة الواحد ؛ بل عدما زائدا على ذاته و ماهيّته ، له نوع مقارنة له ؛ كالعلم الذي يطرد بوجوده العدم عن ماهيّته الكيفيّة ، و يطرد به بعينه عن موضوعه الجهل ، الذي هو نوع من العدم يقارنه ؛ و كالقدرة فإنّها كما تطرد عن ماهيّة نفسها العدم ، تطرد بعينها عن موضوعها العجز .\r\nو الدليل على تحقق هذا القسم وجودات الأعراض ؛ فإنّ كلا منها كما يطرد عن ماهيّة نفسه العدم ، يطرد بعينه عن موضوعه نوعا من العدم ؛ و كذلك الصور النوعيّة الجوهريّة فإنّ لها نوع حصول لموادّها تكملها و تطرد عنها نقصا جوهريّا ؛ و هذا النوع من الطرد هو المراد بكون « الوجود لغيره » و كونه ناعتا .\r\nو يقابله ما كان طاردا لعدم نفسه فحسب ، كالأنواع التامّة الجوهريّة كالانسان و الفرس ؛ و يسمّى هذا النوع من الوجود « وجودا لنفسه » ؛ فإذن المطلوب ثابت ، و ذلك ما اردناه .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nو ربّما يقسم الوجود لذاته إلى الوجود بذاته ، و الوجود بغيره ؛ و هو بالحقيقة راجع إلى العليّة و المعلوليّة ، و سيأتي البحث عنهما .\r\nترجمه و توضيح :\r\n\r\nفصل سوم : وجود « لنفسه » و « لغيره »\r\nمراد از لغيره بودن وجود شيىء اين است كه وجود « فى نفسه » او - وجود فى نفسه يك ماهيت وجودى است كه عدم را از آن ماهيت طرد مىكند - در عين اينكه عدم را از ماهيت آن شىء طرد مىكند ، عدمى را هم از شىء ديگر طرد مىكند ، نه عدم ذات و ماهيت آن شىء ديگر را و گرنه براى وجود واحد دو ماهيت خواهد بود ، و آن ( بودن دو ماهيت براى يك وجود ) كثير بودن واحد است ( كه محال است زيرا اجتماع نقيضين لازم مىآيد ) ، بلكه عدمى زائد بر ذات و ماهيت آن شىء ديگر كه براى آن عدم نوعى مقارنت با آن شىء مىباشد ، مانند : « علم » كه به واسطهء وجود خود عدم را از ماهيت كيفى خود طرد كرده و به واسطه همين وجود ، جهل كه نوعى عدم مقارن با موضوع علم ( نفس ) است را ( نيز ) طرد مىكند ، و مانند : « قدرت » كه همان‌گونه كه ( با وجود خود ) از ماهيت خود عدم را طرد مىنمايد ، همچنين به واسطهء وجود همين قدرت ، عجز را از موضوع خود ( يعنى نفس ) طرد مىكند « 1 » .\r\nو دليل بر تحقق خارجى اين قسم ( وجود لغيره ) ، وجود اعراض است ، زيرا هريك از آنها همان‌گونه كه از ماهيت خود عدم را طرد مىكند ، به عين همين طرد\r\n\r\n\r\n","description":"","footnote":"\r\n( 1 ) حاصل كلام اينكه وجود لنفسه و لغيره در يك جهت مشابه يكديگرند ، و آن اينكه طرد عدم از ماهيت خود مىكنند ، ولى تفاوت آنها در اين است كه وجود لنفسه طرد عدم از شىء ديگر نمىكند ، ولى وجود لغيره طرد عدم از شىء ديگر هم مىكند ، البته اين عدم ، عدم ذات آن شىء نيست ، زيرا فرض اين است كه آن شىء موجود است ، لكن فاقد وصفى وجودى است و فقدان همان عدم است ، و اين عدم ، مقارن و همراه با آن شىء است كه به واسطهء همان وجود لغيره طرد گرديده است ، و اين مطلب از مثالهايى كه در متن آمده است كاملا روشن مىباشد .\r\n","page_name":" 304 ","page_number":304},
  {"content":"\r\n\r\nعدم از ماهيت خود ، از موضوع خود هم نوعى از عدم را طرد مىكند ( سپيدى ، سياهى ، زبرى ، نرمى ، شيرينى ، ترشى ، بلندى ، كوتاهى و مانند آن همگى وجود لغيره دارند ) ، و همينطور صورتهاى نوعى جوهرى ( هم وجودشان لغيره است ) زيرا براى آنها نوعى حصول براى مواد آنها است كه آن مواد را تكميل مىكنند و از آنها نقصى جوهرى را طرد مىنمايند « 1 » و اين نوع از طرد عدم ( كه با يك وجود ، دو عدم طرد شود يكى عدم ذات و ديگرى عدم وصف از شىء ديگر ) ، همان مراد و مقصود از براى غير خود بودن و ناعت و توصيف‌كننده غير خود مىباشد ، و مقابل اين نوع از وجود ، آن وجودى است كه فقط طردكنندهء عدم خود مىباشد ، مانند انواع تامّه جوهريه از قبيل انسان و فرس ( كه هريك مركب از ماده و صورت مىباشند ) ، و اين نوع از وجود ، وجود لنفسه ناميده مىشود ، پس مطلوب ( در اين فصل كه تقسيم وجود به وجود لغيره و لنفسه است ) ثابت است ، و اين مطلوب همان است كه ما آن را اراده كرده‌ايم .\r\nو چه بسا وجود لنفسه به وجود بذاته و وجود بغيره تقسيم مىشود ، و اين تقسيم در حقيقت راجع به بحث عليت و معلوليت ( در عالم هستى ) است و بحث آن ( در مرحله هفتم ) خواهد آمد « 2 » .\r\n\r\n\r\n","description":"","footnote":"\r\n( 1 ) مثلا انسان از مرحله‌اى كه سلاله‌اى از طين است و بعد به نطفه‌اى در قرارگاه مكين مبدل مىشود و سپس به علقه ، آنگاه به مضغه ، پس از آن عظام ، و سپس رويش گوشت بر استخوانها و سرانجام دميده شدن روح در او ، متبدل مىگردد . در اين فاصله صورتهاى جوهرى يكى پس از ديگرى بسان لباسهاى مختلف بر اندام ماده پوشيده شده و گذشته بر اين‌كه خود تحقق مىيابند ماده را از نقص به كمال سوق مىدهند و به اصطلاح ( با يك تير دو نشان زده مىشود ) .\r\n( 2 ) علاوه بر اين ، اصولا اين تقسيم در طول تقسيم قبل نيست ، زيرا مقسم آن هستى به‌طور مطلق است ، نه فقط هستى و وجود لنفسه يا وجود جوهر ، زيرا وجودهاى لغيره نيز يا علت هستند يا معلول ، مثلا وجود صورت علت است و وجود اعراض معلول ، و همه هستىهاى امكانى معلول و هستى واجب تعالى علت است .\r\n","page_name":" 305 ","page_number":305},
  {"content":"\r\n\r\nشرح مطالب :\r\nپس از آنكه وجود را به فى نفسه يا مستقل و فى غيره يا رابط تقسيم نمودند ، اكنون وجود فى نفسه را به لنفسه و لغيره يا مستقل و ناعتى تقسيم مىكنند ، ولى از آنجا كه وجود فى غيره يا رابط به وصف رابط بودن ، بطور مستقل مورد توجه قرار نمىگيرد ، ديگر داراى اقسامى نخواهد بود ، و تنها اين وجود فى نفسه است كه مىتوان آن را به دو قسم تقسيم كرد و ملاك اين تقسيم همان‌گونه كه در متن آمده است ، اين است كه وجود ، تنها يك عدم را طرد مىكند ، يا دو عدم را . و به عبارت ديگر : فقط به ماهيت خود وجود مىدهد ، كه در اين صورت وجود را « لنفسه » مىنامند ، زيرا فقط وصف خود و براى خود مىباشد ، و اگر دو عدم را طرد مىكند ، يكى عدم ماهيت خود را و ديگرى عدم وصف و كمالى از شىء ديگر را ، و به عبارت ديگر : علاوه بر اينكه به ماهيت خود وجود مىدهد ، صفتى را هم به شىء ديگر مىدهد ، در اين صورت وجود را « لغيره » مىنامند ، زيرا وجود او توصيف‌كننده غير مىباشد .\r\nآنچه مسلم و معروف است اين است كه وجود اعراض ، همگى وجود لغيره مىباشند و معمولا وقتى مىخواهند براى وجود لغيره مثال بزنند ، وجود اعراض را ذكر مىكنند .\r\nولى ملاكى كه براى وجود لغيره بيان گرديد ، به وجود اعراض اختصاص ندارد ، و يكى از اقسام جوهر يعنى « صورت » را هم شامل مىشود ، زيرا وجود صورتهاى جوهرى هم اين ويژگى را دارند ، كه در عين اينكه به ماهيت خود وجود مىدهند ، فقدان و عدم را از ماده و هيولى طرد مىكنند و در نتيجه ماده را از نقص به كمال سوق مىدهند ، بنابراين وجود آنها نيز وجود لغيره است .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nيادآورى دو مطلب\r\nمصنف در نهايه در پايان اين فصل دو مطلب را يادآورد شده‌اند كه ذكر آن در اينجا مناسب است :\r\n1 - مفاهيمى كه از وجود اعراض انتزاع مىشوند ، از مفاهيم ماهوى بشمار نمىروند ، مثلا وقتى سفيدى عارض جسم مىگردد . در اين‌جا سه مفهوم وجود دارد :\r\n1 - مفهوم « بياض » ( سپيدى ) 2 - مفهوم « جسم » 3 - مفهوم « ابيض » ( سفيد ) . مفهوم اول و دوم از مفاهيم ماهوى هستند ، بياض ماهيت عرضى و جسم ماهيت جوهرى دارد . ولى مفهوم سوّم ( ابيض ) ، مفهومى است انتزاعى كه از ويژگى « لغيره » بودن وجود بياض انتزاع گرديده است ، و اين مفهوم از سنخ ماهيت نيست ، نه ماهيت براى جسم و نه ماهيت براى بياض . و اين به خاطر اين است كه وجود بياض از آن جهت كه براى جسم است ( و به همين لحاظ ابيض اشتقاق مىيابد ) نه طرد عدم از ماهيت خود مىكند و نه طرد عدم از ماهيت جسم ، بلكه طرد عدم صفتى از جسم مىكند ، يعنى عدم سفيد بودن .\r\n2 - وجود ناعت يا لغيره با وجود لنفسه كه موضوع و منعوت آن است ، مغايرت ندارد ، بلكه وجود اعراض از مراتب وجود جواهر بشمار مىروند « 1 » .\r\n\r\n\r\n","description":"","footnote":"\r\n( 1 ) زيرا وجود آنها گذشته بر اينكه ناعت وجود جوهر است ، قائم به وجود جوهر هم مىباشد ، بنابراين وجود عرض كه متكى به وجود جوهر است ، از شئون و مراتب آن خواهد بود ، ولى وجود صور جوهرى در عين اينكه ناعت وجود ماده مىباشند ، ولى از مراتب آن نخواهند بود ، زيرا وجود آنها جوهرى و قائم به نفس است ، نه قائم به وجود ماده ، و با توجه به اين بيان پاسخ اشكالى كه در تعليقه بر مصنف شده است كه اگر وجود اعراض از مراتب جوهر است بايد وجود صورت هم از مراتب وجود ماده باشد ، روشن خواهد شد . نهاية الحكمه ، مرحله ( 2 ) ، فصل ( 3 ) ، و تعليقه بر نهايه الحكمه ، شماره ( 43 ) .\r\n","page_name":" 307 ","page_number":307},
  {"content":"\r\n\r\n\r\nجايگاه و تاريخ بحث وجود رابط و رابطى در فلسفه\r\nتقسيم وجود به فى نفسه يا مستقل و محمولى و فى غيره يا رابط ، جايگاه چندان مهمّى در فلسفه ندارد و از بحثهاى مهم و مسائل كليدى آن بشمار نمىرود . آرى تقسيم وجود به مستقل يا واجب و رابط يا ممكن از مباحث مهم و كليدى فلسفه است كه به مناسبتهاى خاص در دو مبحث « مواد ثلاث » و « علت و معلول » مطرح مىگردد ، ولى در هرحال چون از احكام عام هستى و تقسيمات اولى آن بشمار مىرود ، بحث دربارهء آن در شأن و رسالت فلسفه اولى است .\r\nدر مورد تاريخ طرح اين مسأله در فلسفه مىتوان گفت : اين مسأله بدين صورت ظاهرا براى اولين بار توسط حكيم سبزوارى در شرح منظومه و پاورقىهاى خود بر اسفار مطرح گرديده است ، وى سه تقسيم را به صورت طولى براى وجود بدين صورت عنوان كرده است :\r\n1 - وجود فى غيره و وجود فى نفسه .\r\n2 - وجود فى نفسه لنفسه و وجود فى نفسه لغيره .\r\n3 - وجود فى نفسه لنفسه بنفسه و وجود فى نفسه لنفسه بغيره .\r\nولى در عين حال مرحوم سبزوارى هم اين بحث را به صورت يك مسأله مستقل در فلسفه مطرح نكرده است ، بلكه در مبحث مواد ثلاث به عنوان مقدمه و مدخل آن بحث ، تقسيمات ياد شده را يادآور شده است و او در اين جهت از حكيم طوسى ( ره ) پيروى كرده است زيرا او نيز در مقدمهء مبحث مواد ثلاث بطور مجمل و اشاره گونه ، وجود را به رابط و محمولى تقسيم كرده و گفته است : « و اذا حمل الوجود او جعل رابطة تثبت مواد ثلاث فى انفسها « 1 » . . . . » ، هرگاه وجود محمول واقع شود و يا رابطه قرار گيرد ، مواد ثلاث ثابت خواهد شد ، كلمه « حمل الوجود » اشاره به\r\n\r\n\r\n","description":"","footnote":"\r\n( 1 ) كشف المراد ، مقصد اول ، فصل اول ، مسأله ( 22 ) .\r\n","page_name":" 308 ","page_number":308},
  {"content":"\r\n\r\nوجود محمولى است كه در هليات بسيطه محمول واقع مىشود و كلمه « جعل رابطة » اشاره به وجود رابط است كه نسبت در هليات مركبه است .\r\nبنابراين چنين به نظر مىرسد كه اصطلاح رابط و محمولى توسط محقق طوسى و يا قبل از او مطرح شده است ، و وجود فى غيره به وجود رابطى معروف گرديده است ، لكن با توجه به اينكه اصطلاح « رابطى » در مورد وجود اعراض هم به كار مىرفته است ، بعدا توسط ميرداماد ( ره ) ميان رابط و رابطى فرق گذارده شده و اصطلاح « رابط » به وجود فى غيره كه مفاد كان ناقصه يا هليات مركبه است و اصطلاح « رابطى » به وجود محمولى كه مفاد كان تامه يا هليات بسيطه است ، اختصاص داده شده است . و پس از او صدر المتألهين ( ره ) هم به پيروى از استاد خود ، اين فرق را رعايت كرده و پس از او اين دو اصطلاح در فلسفه معروف گرديده‌اند .\r\nلكن صدر المتألهين نيز بحث وجود فى غيره و فى نفسه يا رابط و رابطى را به عنوان يكى از تقسيمات وجود مورد بحث قرار نداده است ، بلكه در آغاز جلد اوّل اسفار به جهت بيان تفاوت اين دو اصطلاح و در اواخر همان جلد به خاطر پاسخ به شبهه تسلسل در مورد وجود رابط در هليات مركبه ، دربارهء آن بحث كرده و براى حل شبههء مزبور تفاوت دو اصطلاح وجود رابط و رابطى را يادآور شده است ، كه وجود رابط نفس ثبوت و نسبت است نه امر ثابت و منسوب ، تا اينكه خود به ثبوت ديگرى نياز داشته باشد و تسلسل لازم آيد .\r\nلكن حكيم طباطبائى هم در نهايه و هم در بدايه ، اين بحث را به صورت مستقل و به عنوان يكى از تقسيمات اولى وجود در مرحله جداگانه‌اى مورد بحث قرار داده است .\r\nبنابراين اگرچه اصل اين مطلب كه وجودى كه در هليات مركبه به كار مىرود ، از سنخ نسبت و ربط و وجود فى غيره است و وجودى كه در هليات بسيطه به كار مىرود ، از سنخ وجود مستقل و فى نفسه است ، در كتب بو على يا قبل از او هم\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبوده است ، و آنان به اين مطلب توجه داشته‌اند ، لكن عناوينى چون : « رابط و محمولى » ، « فى نفسه و فى غيره » ، « رابط و رابطى » در كتب آنان به چشم نمىخورد ، تنها در كلام خواجه به صورت كم‌رنگ و مجمل مطرح گرديده و پس از او به تدريج اين عناوين به صورت روشن و به عنوان اصطلاحات خاص در فلسفه اسلامى مطرح گرديده‌اند ، و سرانجام توسط حكيم طباطبائى ( ره ) به عنوان بحثى مستقل در رديف مباحث عام فلسفه اولى جايگاه خاصى را به خود اختصاص داده است .\r\n* * *\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nالمرحلة الرابعة في المواد الثلاث : الوجوب و الامكان و الامتناع و البحث عنها في الحقيقة بحث عن انقسام الوجود إلى الواجب و الممكن ، و البحث عن الممتنع تبعيّ و فيها تسعة فصول\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\nالفصل الأوّل في تعريف المواد الثلاث و انحصارها فيها\r\nكلّ مفهوم إذا قيس إلى الوجود ، فأمّا أن يجب له ، فهو الواجب ؛ أو يمتنع ، و هو الممتنع ؛ أو لا يجب له و لا يمتنع ، و هو الممكن ؛ فإنّه إمّا أن يكون الوجود له ضروريّا ، و هو الأول ؛ أو يكون العدم له ضروريّا ، و هو الثاني ؛ و إما أن لا يكون شيء منهما له ضروريّا ، و هو الثالث .\r\nو أمّا احتمال كون الوجود و العدم كليهما ضروريين فمرتفع بأدنى التفات .\r\nو هي بيّنة المعاني ، لكونها من المعاني العامّة التي لا يخلو عن أحدها مفهوم من المفاهيم ؛ و لذا كانت لا تعرّف إلّا بتعريفات دوريّة ؛ كتعريف الواجب ب « ما يلزم من فرض عدمه محال » ثمّ تعريف المحال و هو الممتنع ب « ما يجب أن لا يكون » أو « ما ليس بممكن و لا واجب » و تعريف الممكن ب « ما لا يمتنع وجوده و عدمه » .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nترجمه و توضيح :\r\n\r\nمرحلهء چهارم : دربارهء مواد ثلاث : وجوب و امكان و امتناع است .\r\nو بحث از مواد ثلاث در حقيقت بحث از تقسيم وجود به واجب و ممكن است و بحث از ممتنع ، بحث تبعى است نه اصالى . و در اين مرحله چند فصل است :\r\n\r\nفصل اول : تعريف مواد ثلاث\r\nهرمفهومى وقتى با وجود مقايسه شود ، يا وجود براى آن مفهوم واجب است ، پس آن مفهوم واجب است يا وجود براى آن مفهوم ممتنع است پس آن ممتنع خواهد بود و يا اينكه نه وجود براى او واجب است و نه ممتنع و محال و آن ممكن مىباشد ، ( دليل بر اينكه مفهومى كه وجود با او سنجيده مىشود يا واجب است يا ممتنع يا ممكن اين است كه ) ، يا وجود براى آن مفهوم ضرورى و حتمى است و آن همان قسم اول ( واجب الوجود ) است ، و يا عدم و نيستى براى او ضرورى و حتمى است و آن همان قسم دوّم ( ممتنع الوجود ) است ، و يا اينكه هيچ‌يك از آن دو ( وجود و عدم ) براى آن مفهوم و ماهيت ضرورى و حتمى نيست ، و آن همان قسم سوم ( ممكن الوجود ) است . و امّا احتمال ضرورى بودن وجود و عدم ( براى يك ماهيت ) با كمترين توجه مرتفع خواهد بود ، ( زيرا چنين فرضى اجتماع نقيضين است كه بطلانش بديهى است ) .\r\nو معانى و مفاهيم مواد ثلاث بديهى است ، زيرا آنها از معانى و مفاهيم عامه‌اى هستند كه هيچ مفهومى از مفاهيم از يكى از آنها تهى و عارى نخواهد بود و به همين جهت جز با تعريفهاى دورى تعريف نشده‌اند مانند تعريف واجب به چيزى كه از\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nفرض عدم آن محال لازم مىآيد ، آنگاه محال كه همان ممتنع است تعريف شده است به آنچه نيستى آن واجب است يا آنچه كه نه واجب است و نه ممكن ، و مانند تعريف‌كردن ممكن به آنچه وجود و عدمش ممتنع نيست ( در اين تعريفها واجب به واسطهء ممتنع تعريف شده است و سپس ممتنع ، به واجب يا به ممكن ، و در تعريف سوّم نيز ممكن به واسطه ممتنع تعريف گرديده است ) .\r\nشرح مطالب :\r\nمطالبى كه در مقدمه اين مرحله و در فصل اوّل مطرح شده‌اند عبارتند از :\r\nالف - بحث حقيقى و فلسفى تنها مربوط به واجب و ممكن است و بحث از ممتنع تبعى است و نه اصالى .\r\nب - وجه منحصر بودن مواد در سه ماده وجوب و امكان و امتناع .\r\nج - بديهى بودن مفاهيم مواد ثلاث .\r\nدر مورد مطلب اول يادآور مىشويم كه تبعى بودن بحث از ممتنع با توجه به اصالت وجود است ، زيرا بر اين اساس آنچه واقعيت دارد ، وجود است و وجود هم يا ممكن است و يا واجب ، و وجوب و امكان هم وصف وجود مىباشند نه وصف ماهيت .\r\nلكن اگر بخواهيم بر مبناى اصالت ماهيت اين بحث را بررسى كنيم ، بحث از ممتنع هم بسان بحث از واجب و ممكن اصالى خواهد بود ، زيرا بنا بر اصالت ماهيت ، وجود مفهومى انتزاعى بيش نيست و در اين صورت چنين مىگوئيم : انتزاع مفهوم وجود از ماهيت از سه حالت بيرون نيست ، يا واجب و ضرورى است و يا ممكن و يا ممتنع . و در اين صورت هرسه ماده ، هم‌سنگ و هم‌سطح خواهند بود .\r\nصدر المتألهين ( ره ) به‌گونه‌اى اين مطلب را بيان نموده است كه ترجمه\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكلام او را يادآور مىشويم :\r\nحكماء در آغاز كه خواستند شىء را به اين معانى سه‌گانه تقسيم كنند حال ماهيات كليه را در مقايسه با وجود و عدم در نظر گرفتند ، بدون آنكه به واقعيتى كه به برهان ثابت گرديده است ، نظر كنند . در نتيجه حكم كردند به اين‌كه هرمفهومى به لحاظ ذات خود يا مقتضى وجود است يا مقتضى عدم و يا هيچيك از آن دو را اقتضاء ندارد ، پس اقسام سه‌گانه حاصل گرديد ، آنگاه وقتى به مقام برهان رسيدند ، ديدند احتمال اينكه ماهيت اقتضاء وجود خود را داشته باشد ، معقول نيست ، بر اين اساس ، در آغاز واجب را آن‌گونه معنا كردند و آنگاه كه به شرح خواص آن پرداختند ، معناى ديگرى براى واجب الوجود ، براى آنان كشف شد ، و اين عادت آنان است در برخى موارد ، به جهت آسان بودن كار تعليم و ما هم در اكثر مقاصد خود اين روش را پيروى مىكنيم ، نخست در آغاز بحثها و اواسط آنها روش قوم را برگزيده‌ايم ، آنگاه در پايان از آنان جدا شده‌ايم ، تا اينكه طبايع و ذوقها در ابتداى امر از آنچه ما درصدد آن هستيم ابا ننمايند « 1 » .\r\nنكته لازم به ذكر اين است كه اين مواد ثلاث ، همان است كه در منطق نيز در بحث قضايا از آن بحث مىشود . ولى تفاوتى كه در منطق و فلسفه در اين مورد وجود دارد اين است كه هرگاه در منطق به كار مىروند شامل همه مفاهيم مىگردند ، يعنى هرمفهومى كه به عنوان موضوع قضيه به كار مىرود با هرمحمولى كه مقايسه شود ، نسبت ميان آن موضوع و محمول از يكى از اين مواد بيرون نيست ، يا وجوب است يا امكان يا امتناع ، و به همين جهت از آنها به « عناصر عقود » يا كيفيات نسبت ياد مىشود .\r\nاما هرگاه در فلسفه اولى مطرح مىشوند ، تنها به محمول خاصى يعنى مفهوم وجود اختصاص دارند . آنچه بيان گرديد ترجمه و حاصل عبارات صدر المتألهين است كه متن آن را از نظر مىگذرانيم :\r\n\r\n\r\n","description":"","footnote":"\r\n( 1 ) اسفار ، ج 1 ، ص 85 - 84 .\r\n","page_name":" 316 ","page_number":316},
  {"content":"\r\n\r\n« و هى جارية فى جميع المفهومات بالقياس إلى اى محمول كان ، فكل مفهوم اما ان يكون واجب الحيوانية او ممتنعها أو ممكنها ، لكن حيثما يطلق الواجب و قسيماه فى العلم الكلى يتبادر الذهن إلى ما يكون بالقياس إلى الوجود ، فهذه بعينها هى المستعملة فى فن الميزان ، لكن مقيدة بنسبة محمول خاص هو الوجود » « 1 » .\r\nمطلب دوم يعنى انحصار مواد در واجب و ممكن و ممتنع ، امرى روشن و واضح است ، زيرا ما سه مفهوم كلى در اينجا بيش نداريم : 1 - ماهيت ، 2 - وجود ، 3 - عدم . مواد ثلاث از مقايسه دو مفهوم وجود و عدم به ماهيت انتزاع مىشوند ، و چهار احتمال متصور است :\r\n1 - وجود براى ماهيت ضرورى است . ( واجب )\r\n2 - عدم براى ماهيت ضرورى است . ( ممتنع )\r\n3 - هيچكدام براى ماهيت ضرورى نيستند . ( ممكن )\r\n4 - هردو براى ماهيت ضرورى مىباشند .\r\nفرض چهارم اجتماع نقيضين و محال است ، بنابراين تنها سه قسم اوّل تصور معقول دارد . و هرگاه ما واقعيت يا ماهيت موجود را مورد مطالعه قرار دهيم ، تنها دو صورت صحيح خواهد بود ، واجب و ممكن ، چنان‌كه قبلا بيان گرديد .\r\nسومين مطلبى كه در مورد مواد ثلاث مطرح گرديده است ، بديهى بودن مفاهيم آنها است و ما در فصل اوّل از مرحله اوّل كتاب ، كه بديهى بودن مفهوم وجود مورد بررسى قرار گرفت ، يادآور شديم كه همهء مفاهيم عام فلسفى از قبيل : وجود ، عدم ، علت ، معلول ، وحدت ، كثرت ، وجوب ، امكان و امتناع ، مفاهيمى بديهى هستند ، و تا انسان تصورى از اين مفاهيم در ذهن خود نداشته باشد ، نمىتواند دربارهء هيچ موضوعى به شيوه عقلانى و منطقى تفكر نمايد . و به گفته صدر المتألهين ( ره ) پس از مفهوم وجود و شيئيت ، براى انسان هيچ مفهومى بر مفهوم ضرورى و لا ضرورى\r\n\r\n\r\n","description":"","footnote":"\r\n( 1 ) اسفار ، ج 1 ، ص 91 .\r\n","page_name":" 317 ","page_number":317},
  {"content":"\r\n\r\nمقدم نيست و مفاهيم وجوب و امكان و امتناع از دو مفهوم ضرورى و لا ضرورى پديد مىآيند ، هرگاه ضرورت را به هستى نسبت دهيم ، وجوب ، و هرگاه به عدم نسبت دهيم ، امتناع ، و هرگاه لا ضرورت را به يكى از آن دو ( وجوب و عدم ) يا به هردو نسبت دهيم ، مفهوم امكان عام يا امكان خاص پديد مىآيد .\r\nوى پس از بيان مطلب مزبور مىافزايد : « هرگاه مايل باشى كه اين مفاهيم سه‌گانه را تعريف كنى ، پس « وجوب » را بيّن و بديهى بشمار آور ، زيرا كه وجوب به معنى تأكّد وجود است ، و وجود اجلى از عدم است ، سپس مىتوانى امكان را به سلب وجوب از دو طرف ( وجود و عدم ) و امتناع را به اثبات وجوب براى سلب تعريف نمايى » « 1 » .\r\n\r\nمفاهيم مواد ثلاث معقولند نه محسوس\r\nآيا مفاهيم مواد ثلاث از طريق حواس در ذهن حاصل گرديده‌اند ، يا آنكه اين مفاهيم ، مفاهيمى عقلى هستند كه عقل با شيوهء مخصوص به خود آنها را ساخته و به دست آورده است ؟\r\nبر خلاف نظريه برخى از حسيون كه معتقدند پيدايش اين مفاهيم را از طريق يكى از حواس مىتوان توجيه كرد ، يادآور مىشويم كه اين مفاهيم ، مفاهيم حسى نيستند ، و از طريق حواس وارد ذهن نگرديده‌اند .\r\nدر اينكه مفهوم « امتناع » حسى نيست ، شكى نيست ، زيرا امتناع همان‌گونه كه بيان گرديد ، ضرورت عدم و نيستى است ، و خود مفهوم عدم از طريق حسّ در ذهن نيامده است ، تا چه رسد به امتناع كه بيانگر صفت و حالت عدم است .\r\nو از آنجا كه وجوب و امكان هم وصف « وجود » مىباشند و مفهوم وجود نيز به طور مستقيم از طريق يكى از حواس وارد ذهن نشده است ، قطعا امكان و وجوب هم كه وصف آن مىباشند ، از مفاهيم حسى نخواهند بود .\r\n\r\n\r\n","description":"","footnote":"\r\n( 1 ) اسفار ، ج 1 ، ص 84 - 83 .\r\n","page_name":" 318 ","page_number":318},
  {"content":"\r\n\r\nگذشته از اين ، اندك توجهى كافى است كه بفهميم هيچ‌يك از اين مفاهيم ، حسّى نيستند ، زيرا بديهى است كه ضرورت و جبر و خلاف‌ناپذيرى كه بر سراسر موجودات حاكم است ، يك پديده بالخصوص در عرض ساير پديده‌هاى جهان نيست كه قابل درك حسى باشد ، و با اينكه جبر و ضرورت را هرگز لمس نكرده ، نشنيده و نپوشيده‌ايم ، ولى در عين حال تصور روشنى از آنها داريم « 1 » .\r\n* * *\r\n\r\n\r\n","description":"","footnote":"\r\n( 1 ) به اصول فلسفه و روش رئاليسم ، ج 3 ، ص 72 - 71 رجوع شود .\r\n","page_name":" 319 ","page_number":319},
  {"content":"\r\n . \r\n","description":"","footnote":"","page_name":" 320 ","page_number":320},
  {"content":"\r\n\r\nالفصل الثاني [ انقسام كل من المواد الى ما بالذات و ما بالغير و ما بالقياس 
  ]\r\nكلّ واحدة من المواد ثلاثة أقسام : ما بالذات ، و ما بالغير ، و ما بالقياس إلى الغير ؛ إلّا الامكان ، فلا إمكان بالغير و المراد بما بالذات :\r\nأن يكون وضع الذات كافيا في تحققه ، و إن قطع النظر عن كل ما سواه ؛ و بما بالغير : ما يتعلق بالغير ؛ و بما بالقياس إلى الغير : أنّه إذا قيس إلى الغير كان من الواجب أن يتّصف به .\r\nفالوجوب بالذات كما في الواجب الوجود ، تعالى ، فإنّ ذاته بذاته يكفي في ضرورة الوجود له من غير حاجة إلى شيء غيره .\r\nو الوجوب بالغير كما في الممكن الموجود الواجب وجوده بعلّته .\r\nو الوجوب بالقياس إلى الغير كما في وجود أحد المتضائفين إذا قيس إلى وجود الآخر ، فإنّ وجود العلو إذا قيس اليه وجود السفل يأبى إلّا أن يكون للسفل وجود ، فلوجود السفل وجوب بالقياس إلى وجود العلو ، وراء وجوبه بعلته .\r\nو الامتناع بالذات ، كما في المحالات الذاتية ، كشريك الباري ، و اجتماع النقيضين ؛ و الامتناع بالغير ، كما في وجود المعلول الممتنع لعدم علّته ، و عدمه الممتنع لوجود علّته ؛ و الامتناع بالقياس إلى الغير ، كما في\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nوجود أحد المتضائفين إذا قيس إلى عدم الآخر ، و في عدمه إذا قيس إلى وجود الآخر .\r\nو الامكان بالذات ، كما في الماهيّات الامكانيّة ، فإنّها في ذاتها لا تقتضي ضرورة الوجود و لا ضرورة العدم ؛ و الامكان بالقياس إلى الغير ، كما في الواجبين بالذات المفروضين ، ففرض وجود أحدهما لا يأبى وجود الآخر و لا عدمه ، إذ ليس بينهما عليّة و معلوليّة و لا هما معلولا علّة ثالثة .\r\nو أمّا الامكان بالغير فمستحيل ، لأنّا إذا فرضنا ممكنا بالغير ، فهو في ذاته إمّا واجب بالذات ، أو ممتنع بالذات ، أو ممكن بالذات ، إذ المواد منحصرة في الثلاث ؛ و الأوّلان يوجبان الانقلاب ، و الثالث يوجب كون اعتبار الامكان بالغير لغوا .\r\nترجمه و توضيح :\r\n\r\nفصل دوم : اقسام مواد ثلاث « 1 »\r\nهريك از مواد ياد شده بر سه قسم است :\r\n1 - آنچه بالذات به چيزى نسبت داده مىشود يا از او انتزاع مىگردد . ( ما بالذات )\r\n2 - آنچه به سبب شىء ديگر به چيزى نسبت داده مىشود يا از او انتزاع مىگردد . ( ما بالغير )\r\n\r\n\r\n","description":"","footnote":"\r\n( 1 ) در اين فصل نخست هريك از مواد ثلاث به سه قسم : ما بالذات ، و ما بالغير ، و ما بالقياس الى الغير ، تقسيم گرديده‌اند ، سپس مقصود از ما بالذات و ما بالغير و ما بالقياس الى الغير بيان گرديده است ، و پس از آن براى هريك از اقسام ياد شده مثالهايى ذكر گرديده است ، و چون مطلبى كه نياز به شرح داشته باشد ، در اين فصل نيست به ترجمه و توضيح اكتفا مىگردد .\r\n","page_name":" 322 ","page_number":322},
  {"content":"\r\n\r\n3 - آنچه در مقايسه با شىء ديگر به چيزى نسبت داده مىشود يا از آن انتزاع مىگردد . ( ما بالقياس الى الغير )\r\nمگر امكان ( كه داراى سه قسم نيست ) ، زيرا امكان بالغير معقول نيست ( چنان‌كه در آينده بيان خواهد شد ) .\r\nو مقصود از « ما بالذات » ، اين است كه وضع و ملاحظه ذات در تحقق يكى از مواد ثلاث كافى است ، هرچند از ما سواى ذات قطع نظر شده باشد . و مقصود از « ما بالغير » ، آن است كه تحقق يكى از مواد ثلاث ، وابسته به شىء ديگر باشد . و مراد از « ما بالقياس الى الغير » ، اين است كه هرگاه ذات و ماهيتى را با شىء ديگر مقايسه نمائيم ، واجب و لازم است كه آن ذات به مواد ثلاث متصف گردد .\r\nوجوب بالذات ، مانند وجوب در واجب الوجود تعالى ؛ زيرا ذات واجب الوجود تعالى بذاته و بدون احتياج به امر ديگر ، در ضرورى بودن وجود براى او كافى است ، ( زيرا فرض اين است كه واجب الوجود بالذات است ، ذات او عين هستى است ، پس فرض اينكه اتصاف او به ضرورت وجود وابسته به امر ديگر است ، خلاف اين است كه او واجب الوجود بالذات است ) « 1 » .\r\nو وجوب بالغير ، مانند وجوب در موجود امكانى كه وجود او از جانب علت ، واجب و ضرورى گرديده است ( اينكه آيا وجود ممكن از جانب علت و به توسط آن واجب مىگردد يا نه ، در بحث علت و معلول خواهد آمد ، در اينجا اين مطلب به عنوان اصل موضوع پذيرفته شده است ، بر اين اساس موجود امكانى داراى وصف وجوب وجود است ، ولى اين وجوب براى او بالذات نيست ، بلكه به واسطهء علت او است ) .\r\n\r\n\r\n","description":"","footnote":"\r\n( 1 ) اين بحث مربوط به مقام ثبوت است نه مقام اثبات ، ما با فرض اينكه واجب الوجود بالذات داريم ، مىگوئيم ، وجوب براى او ضرورت بالذات دارد اما اينكه آيا واجب الوجود بالذات هست يا نه و دليل بر وجود آن چيست ، خارج از اين بحث است ، در مرحلهء علت و معلول و مرحله دوازدهم ، در اين باره بحث خواهد شد .\r\n","page_name":" 323 ","page_number":323},
  {"content":"\r\n\r\nو وجوب بالقياس الى الغير ، مانند وجوب وجود يكى از متضائفين هنگامى كه با وجود متضائف ديگر مقايسه شود ( مانند وجود بالا - « علو » و پائين - « سفل » ) ، زيرا وجود علو هنگامى كه وجود سفل با او مقايسه گردد ، از وجود داشتن اباء مىكند مگر اينكه سفل هم وجود داشته باشد . پس براى وجود « سفل » وجوب بالقياس به وجود « علو » ثابت است ، علاوه بر وجوب وجود آن به واسطه علت ، ( پس وجود سفل متصف به دو وجوب است ، يكى وجوب بالغير كه از علت او ناشى مىگردد ، و ديگرى وجوب بالقياس كه در مقايسه با وجود « علو » پديد مىآيد ) .\r\nو امتناع بالذات ، مانند امتناع در مورد محالات ذاتى ، نظير شريك البارى و اجتماع نقيضين ، ( اينكه شريك البارى و اجتماع نقيضين محال ذاتى هستند ، از بحث ما بيرون است ، محال ذاتى بودن اجتماع نقيضين ، بديهى است و محال ذاتى بودن شريك البارى هم در الهيات به معنى اخص ، مباحث توحيد واجب الوجود اثبات مىگردد ، در اين‌جا براساس مسلم بودن اين دو مطلب بحث مىشود . بديهى است اگر چيزى بالذات محال و ممتنع باشد ، وصف امتناع بالذات براى آن ثابت خواهد بود و نياز به ملاحظهء امر ديگرى ندارد ) .\r\nو امتناع بالغير ، مانند امتناع در مورد وجود معلول كه به خاطر عدم علت آن ، ممتنع مىباشد و مانند امتناع در مورد عدم معلول كه به خاطر وجود علت آن ، ممتنع مىباشد . ( در اين‌جا ذات ، منشاء امتناع نيست . زيرا فرض اين است كه اگر علت تامه موجود باشد ، معلول موجود مىگردد ، بلكه منشاء امتناع ، عدم تحقق علت تامه است ؛ و نيز امتناع عدم معلول ، از ذات آن ناشى نمىگردد زيرا فرض اين است كه هرگاه علت تامهء آن موجود نباشد ، معلول معدوم خواهد بود ، بلكه منشاء امتناع آن وجود علت تامّه آن مىباشد ) .\r\nو امتناع بالقياس الى الغير ، مانند امتناع وجود يكى از متضائفين هنگامى كه با عدم متضائف ديگر مقايسه گردد و مانند امتناع عدم يكى از متضائفين هرگاه با وجود متضائف ديگر مقايسه شود ( هرگاه فوق معدوم باشد ، وجود تحت در مقايسه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبا عدم فوق ممتنع است ، و بالعكس ، در اين‌باره نيز در مرحله هشتم مباحث وحدت و كثرت بحث خواهد شد و بيان مىگردد كه متضائفان از نظر وجود و عدم متكافىء مىباشند ، در اين‌جا براساس اين قاعدهء مسلّم بحث مىشود ) .\r\nو امكان بالذات ، مانند امكان در ماهيات امكانى ، زيرا اين ماهيات در ذات خود نه اقتضاء ضرورت وجود را دارند و نه اقتضاء ضرورت عدم را .\r\nو امكان بالقياس الى الغير ، مانند امكان در مورد دو واجب الوجود بالذات فرضى ؛ زيرا فرض وجود يكى از آن دو در مقايسه با واجب الوجود ديگر ، نه از وجود ديگرى إباء دارد و نه از عدم آن ، زيرا ميان آن دو عليت و معلوليت برقرار نيست ( يكى علت ، و ديگرى معلول او نمىباشد ) و نه آن دو معلول علت سوّمى هستند ، ( زيرا فرض اين است كه هردو واجب الوجود بالذات هستند ، وجوب وجود بالذات با معلوليّت منافات دارد . بنابراين آن دو واجب الوجود فرضى ، فقط وجوب وجود بالذات دارند ، اما وجوب وجود بالغير و بالقياس ندارند ) « 1 » .\r\n\r\n\r\n","description":"","footnote":"\r\n( 1 ) مثالى كه در متن آمده است ، مثال فرضى است ، حال آيا در عالم هستى مىتوان مثالى براى امكان بالقياس يافت يا نه ؟ ملاك و معيار امكان بالقياس از كلام مصنف علامه به خوبى روشن شد . و آن اينكه امكان بالقياس در صورتى تحقق مىيابد كه ميان دو موجود رابطه عليت برقرار نباشد و نيز آن دو ، معلول علت سوّم نباشند ؛ اكنون آيا در عالم هستى مثال واقعى براى آن يافت مىشود يا نه ؟ زيرا مثال مذكور در متن فرضى است نه واقعى ؟ .\r\nصدر المتالهين ( ره ) آن دسته از موجودات امكانى كه رابطه عليت و معلوليت ميان آنها برقرار نيست را ، مصداق امكان بالقياس دانسته و فرموده است : « و كما فى الموجودات الممكنة بعضها مقيسا الى بعض » ( اسفار ، ج 1 ، ص 159 ) . ولى مرحوم مصنف در نهاية الحكمه فرموده‌اند « و لا امكان بالقياس بين موجودين ، لان الشىء المقيس اما واجب بالذات مقيس الى ممكن او بالعكس و بينهما علية و معلولية و اما ممكن مقيس الى ممكن آخر و هما ينتهيان الى الواجب بالذات » : امكان بالقياس ميان دو موجود تحقق ندارد ، زيرا موجودى كه مقايسه مىشود يا واجب بالذات است كه با ممكن بالذات مقايسه مىشود يا بالعكس ، و ميان واجب بالذات و ممكن بالذات عليت و معلوليت برقرار است ، و يا آنكه موجودى كه مقايسه مىشود ، موجود ممكن است كه با ممكن ديگر مقايسه مىشود .\r\nو آن دو سرانجام به واجب بالذات منتهى مىگردند ، يعنى معلول علت ثالث هستند ، و ميان آنها هم ملازمه وجودى حاكم است . -\r\n","page_name":" 325 ","page_number":325},
  {"content":"\r\n\r\nاما امكان بالغير ، محال است ، زيرا ما هرگاه ممكن بالغير را فرض نمائيم ، اين ممكن در ذات خود يا واجب بالذات است يا ممتنع بالذات و يا ممكن بالذات ، زيرا مواد منحصر در همين سه قسم است ، و قسم اول و دوّم ( وجوب بالذات ، امتناع بالذات ) ، موجب انقلاب در ذات ماهيت مىباشد ، ( زيرا ماهيتى كه در ذات خود ممتنع يا واجب است در صورتى ممكن بالغير خواهد بود كه وصف وجوب ذاتى و امتناع ذاتى از آن گرفته شود ، زيرا ماهيتى كه بالذات واجب يا ممتنع است ، محال\r\n\r\n\r\n","description":"","footnote":"\r\n- آنگاه مثال ديگرى را يادآور شده‌اند . آن مقايسه واجب بالذات با ممكن بالذات معدوم است ، كه برخى از شرائط وجود او تحقق نيافته و موجود نگرديده است ، و در اين صورت واجب بالذات جزء علت آن است نه علت تامهء آن ، و در نتيجه سبب وجوب وجود آن ممكن نمىگردد ( نهاية الحكمه ، مرحله چهارم ، فصل دوم ) :\r\nنكته‌اى كه مىتوان در وجه جمع ميان كلام صدر المتألهين و مصنف علامه بيان كرد ، اين است كه بگوئيم : هرگاه روابط نزديك موجودات امكانى را در نظر آوريم ، برخى از آنها با برخى ديگر هيچگونه عليت و معلوليتى ندارند ، و معلول علت ثالث هم نيستند ، ولى اگر نظام امكانى را به صورت يك واحد يكپارچه در نظر آوريم . همگى مستند به آفريدگار يكتا بوده و معلول يك علت مىباشند .\r\nمصنف ( ره ) در تعاليق خود بر اسفار در اين‌باره كلامى دارد كه يادآور مىشويم :\r\nموجود امكانى را دو گونه مىتوان اعتبار و ملاحظه نمود :\r\n1 - به عنوان ماهيتى موجود ، منفصل و جداى از ماهيات ديگر ، و در اين صورت وقتى او را به واجب تعالى نسبت مىدهيم ، ساير پديده‌هايى كه در پيدايش او تأثير دارند ، علل و شرائط و معدات اويند ، و مجموع اين معدات و شرايط همراه با واجب تعالى علت تامه وجود او بشمار مىرود .\r\nو بحثهاى فلسفى مگر اندكى از آنها مبتنى بر همين اعتبار است ، لازمه اين اعتبار اين است كه ممكن فقط در مقايسه با علت تامه خود يا در مقايسه با آنچه جزء علت تامه او است متصف به وجوب بالقياس مىگردد ، ولى نسبت به ساير موجودات به امكان بالقياس متصف خواهد شد ، ( و اين همان است كه در كلام صدر المتألهين آمده است ) .\r\n( 2 ) - او را به عنوان موجودى مرتبط با ساير موجودات مطالعه نمائيم ، به گونه‌اى كه بدون تحقق آنها موجود نمىگردد ، و در اين صورت وجود او به همه موجودات ديگر در سلسله طوليه و عرضيه نظام وجود ، مرتبط و وابسته است و ايجاد آن به منزله ايجاد همهء آن موجودات است ، و در اين صورت واجب الوجود ( به تنهايى ) علت تامهء آن بشمار مىرود . ( اين همان كلامى است كه مصنف ( ره ) در نهاية الحكمه بيان فرموده است ) . [ اسفار ، ج 1 ، ص 159 
  ] .\r\n","page_name":" 326 ","page_number":326},
  {"content":"\r\n\r\nاست كه بالغير ممكن باشد . ) و قسم سوّم ( امكان بالذات ) ، موجب لغويت اعتبار امكان بالغير است ، ( زيرا مقصود از ممكن بالغير اين است كه ماهيت به واسطه غير امكان وجود پيدا كند ، و مفروض اين است كه ماهيت بالذات امكان وجود را دارد ) .\r\n* * *\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\nالفصل الثالث [ واجب الوجود ماهيّته إنّيّته 
  ]\r\nواجب الوجود ماهيّته إنّيّته بمعنى أن لا ماهيّة له وراء وجوده الخاص به ؛ و ذلك أنّه لو كانت له ماهيّة و ذات وراء وجوده الخاص به ، لكان وجوده زائدا على ذاته عرضيّا له ، و كل عرضي معلّل بالضرورة ، فوجوده معلّل .\r\nو علّته إمّا ماهيّته أو غيرها ، فإن كانت علّته ماهيّته - و العلّة متقدّمة على معلولها بالوجود بالضرورة - كانت الماهيّة متقدّمة عليه بالوجود ؛ و تقدّمها عليه إمّا بهذا الوجود ، و لازمه تقدّم الشيء على نفسه و هو محال ؛ و إمّا بوجود آخر ، و ننقل الكلام إليه و يتسلسل ؛ و إن كانت علّته غير ماهيّته ، فيكون معلولا لغيره ، و ذلك ينافي وجوب الوجود بالذات . و قد تبيّن بذلك : أنّ الوجوب بذاته وصف منتزع من حاق وجود الواجب ، كاشف عن كون وجوده بحتا في غاية الشدّة غير مشتمل على جهة عدميّة ، إذ لو اشتمل على شيء من الأعدام ، حرم الكمال الوجودي الذي في مقابله ؛ فكانت ذاته مقيّدة بعدمه ، فلم يكن واجبا بالذات صرفا له كل كمال .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nترجمه و توضيح :\r\n\r\nفصل سوم : ماهيت نداشتن واجب الوجود بالذات\r\nواجب الوجود ( بالذات ) ، ماهيتش انيّت و وجودش مىباشد ، به معناى اينكه براى او ماهيتى علاوه بر وجود خاص او نيست و اين مطلب به اين جهت است كه اگر براى واجب الوجود علاوه بر وجود خاص او ، ماهيت و ذاتى باشد ، وجود او زائد بر ماهيت و ذاتش و عرضى براى او خواهد بود و هرامر عرضى بالضرورة معلّل مىباشد ، پس وجود او معلل است ، و علت وجود او يا ماهيت او است و يا غير ماهيت او ، پس اگر علت وجود او ماهيت او باشد - و ( اصل كلى در باب علت و معلول اين است كه ) ، علت بالضرورة ، تقدم وجودى بر معلول خود دارد - ماهيت بر وجود تقدم وجودى خواهد داشت ( و تقدم وجودى ماهيت بر وجود نياز به ما به التقدم دارد ، اكنون بايد ديد وجودى كه ماهيت واجب به واسطهء آن بر وجود واجب مقدم مىباشد ، چيست ؟ قطعا از دو صورت بيرون نيست : 1 - همان وجود واجب كه معلول ماهيت واجب است ، ملاك تقدم باشد . 2 - وجود ديگرى غير آن ، چنان‌كه فرمود : ) تقدم ماهيت بر وجود يا به واسطهء همين وجود ( كه معلول ماهيت است ) است ، و لازمه‌اش تقدم شىء بر نفس ( تقدم وجود واجب بر خود ) مىباشد ، و آن ( دور و ) محال است .\r\nو يا اينكه تقدم ماهيت واجب بر وجود واجب ، به واسطهء وجود ديگر است ، و ( در اين صورت ) نقل كلام در اين وجود مىكنيم ( و مىگوئيم آيا اين وجود ماهيت دارد يا ندارد ، اگر بگوئيد : ماهيت ندارد ، اين همان مدعاى ما است كه وجود واجب ماهيت ندارد ، قطعا فرقى ميان اين وجود با وجود اوّل مفروض نيست ، و اگر بگوئيد : اين وجود ماهيت دارد ، در اين صورت وجود او زائد بر ماهيتش خواهد بود ، و معلل و علت مىخواهد ، و علت آن يا ماهيت او است يا غير ماهيت او و . . . ) و تسلسل وجودهاى\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nغير متناهى لازم مىآيد ( و آن هم مانند دور محال است ) .\r\nو اگر ملاك تقدم ماهيت واجب بر وجود او ، امر ديگرى غير از ماهيت او است ، در نتيجه وجود واجب معلول غير خود مىباشد و اين امر ( معلول غير بودن ) با وجوب وجود بالذات منافات دارد .\r\nبا توجه به مطلب ياد شده ، روشن گرديد كه وجوب بالذات ، وصفى است كه از حاق وجود واجب انتزاع مىگردد ، ( زيرا نتيجه مطالب ياد شده ، اين شد كه هستى واجب الوجود ، معلول چيزى نيست و حتى ماهيت هم ندارد ، و وجود صرف و هستى خالص است پس وصف وجوب از مطالعهء وجود خاص او انتزاع مىگردد و ) كاشف از اين است كه وجود واجب صرف و خالص ، در غايت شدت ( و ) غير مشتمل بر جهت عدمى است ، زيرا اگر مشتمل بر چيزى از نيستى باشد ، از كمال وجودى كه نقطه مقابل آن نيستى است محروم خواهد بود ، و در نتيجه ذات او مقيد به عدم آن كمال است ، پس واجب بالذات ( و ) صرف ( وجود ) كه هركمال وجودى براى او است ، نخواهد بود ( و اين خلف فرض است ) .\r\nشرح مطالب\r\nقبل از بررسى برهانى كه در متن بر نفى ماهيت از واجب الوجود بالذات اقامه گرديده است ، چند مطلب را يادآور مىشويم :\r\n\r\nالف - تاريخ و موارد طرح اين بحث در فلسفه\r\nاين بحث را قدماى ما مانند بو على و فارابى مطرح كرده‌اند ولى قبل از آن دو هيچ معلوم نيست كه اين مسأله در فلسفه طرح شده باشد . اين مسأله معمولا در دو مورد مطرح مىگردد :\r\n1 - در الهيات بالمعنى الاخص ؛ زيرا اين مسأله در واقع از مسائل مربوط\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبه واجب الوجود است كه موضوع بحث الهيات بالمعنى الاخص مىباشد .\r\n2 - در امور عامه يا الهيات بالمعنى الاعم ، كه دربارهء وجود ، عدم و ماهيت بحث مىگردد ، و هدف از طرح آن اين است كه مىخواهيم ببينيم آيا وجودى هست كه ماهيت نداشته و هستى محض است يا نه ؟\r\nبو على اين بحث را تنها در الهيات بالمعنى الاخص آورده است ، ولى صدر المتألهين و به دنبال او مرحوم حاجى در هردو مورد پيرامون اين مسأله بحث كرده‌اند « 1 » .\r\nحكيم طباطبائى ( ره ) در اين كتاب ( بداية الحكمه ) فقط در همين مورد دربارهء آن بحث نموده است ، ولى در نهاية الحكمه در مرحله دوازدهم ( الهيات به معنى اخص ) نيز پيرامون آن بحث كرده است .\r\n\r\nب - اهميت و لزوم اين بحث\r\nمصنف در اين‌باره فرموده‌اند : « بحث از اين مسأله در الهيات بالمعنى الاخص به تنهايى كافى نيست ، بلكه لازم است در امور عامه نيز دربارهء آن بحث شود ، حتى بنا بر مسلك صدر المتألهين كه موجود را به واجب و ممكن تقسيم كرده و ملاك اين تقسيم را ملاحظهء ذات هستى ( واجب ) يا ملاحظه هستى در مقايسه با غير ( ممكن ) دانسته‌اند ؛ زيرا لفظ و مفهوم ممكن ، بنابراين داراى دو مصداق است :\r\n1 - آنچه داراى واسطهء در ثبوت است ، يعنى وجود ممكن .\r\n2 - آنچه داراى واسطهء در عروض است ، يعنى ماهيت ممكن .\r\nروى اين اساس ، معناى واجب آن است كه نه واسطهء در ثبوت دارد و نه واسطهء در عروض ، و براهينى كه در مبحث الهيات بالمعنى الاخص بر اثبات وجود واجب اقامه مىگردد ، همگى ناظر به نفى واسطه در ثبوت مىباشند نه واسطهء در عروض ، بنابراين براى نفى واسطهء در عروض از واجب الوجود ، بحث ديگرى لازم\r\n\r\n\r\n","description":"","footnote":"\r\n( 1 ) شرح مبسوط منظومه ، ج 1 ، ص 193 .\r\n","page_name":" 332 ","page_number":332},
  {"content":"\r\n\r\nاست و آن همين بحث است كه در مواد ثلاث مطرح گرديده است .\r\nنكتهء ديگرى كه اهميت اين بحث را روشن مىسازد ، اين است كه در بحث توحيد ، شبههء معروفى است به نام شبههء ابن كمونه كه گفته است ما دو واجب الوجود را فرض مىكنيم كه به تمام ذات و ماهيت ، ممتاز از يكديگرند و لفظ واجب الوجود به عنوان يك مفهوم عرضى ( نه مفهوم جنسى ) بر آن دو منطبق مىگردد ، مانند مفهوم عرض نسبت به مقولات نه‌گانه .\r\nاين شبهه كار را بر فلاسفه دشوار نموده است ، ولى پس از آنكه اثبات گرديد كه واجب الوجود ماهيت ندارد ، پاسخ اين شبهه بسيار آسان خواهد بود و مصنف نيز بر همين مبنا به آن پاسخ داده‌اند ، چنان كه در مرحله ( 12 ) فصل دوم خواهد آمد .\r\nعلاوه بر اين ، يك رشته معارف ديگر مانند بساطت ذات بارى ، عدم توانايى عقل به ادراك كنه واجب الوجود نيز بر اين بحث مترتب مىگردد زيرا آنچه براى عقل ممكن است ، اكتناه ماهيات است و آنچه ماهيت ندارد ، عقل را به كنه او راهى نيست ، و تنها مىتواند آن را از طريق صفات ذاتى و فعلى او بشناسد « 1 » .\r\n\r\nج - مقصود از اينكه ماهيت واجب ، انيّت او است چيست ؟\r\nنكته ديگرى كه لازم به بررسى است ، اين است كه مقصود از اين‌كه ماهيت واجب الوجود انيّت يا وجود او است ، چيست ؟\r\nهمان‌گونه كه مصنف ( ره ) يادآور شده‌اند ، مقصود حكماء اين است كه واجب الوجود ، وراى وجود خاص خود ، داراى ماهيت نمىباشد .\r\nبو على گفته است همان‌گونه كه ما دو نوع واحد داريم ، يكى واحد به معناى ذاتى كه داراى صفت وحدت است ( وحدت زائد بر ذات او است ) و ديگرى واحد به معناى ذاتى كه عين وحدت است ، دو نوع هم وجود داريم ، يكى موجودى كه\r\n\r\n\r\n","description":"","footnote":"\r\n( 1 ) تعليقه بر نهاية الحكمه ، شماره ( 62 ) .\r\n","page_name":" 333 ","page_number":333},
  {"content":"\r\n\r\nذات او غير از وجود او است ( وجود زايد بر ذات او است ) و ديگرى موجودى كه عين وجود است ، و از آنجا كه وجود ممكن يك حقيقت محدود و مقيد است ، از او انتزاع ماهيت مىگردد ، ولى با توجه به اينكه وجود واجب يك حقيقت نامحدود مىباشد از آن هيچ ماهيتى انتزاع نمىگردد .\r\nولى گروهى مانند فخر رازى ، علامه دوانى و غزالى هرچند در عنوان اين بحث با حكماء اتفاق نظر دارند ، ولى تلقى و برداشت آنان از آن چيز ديگرى است ، آنان واجب الوجود را نيز داراى ماهيت مىدانند و تفاوت آن را با ممكنات در اين مىدانند كه ماهيت ممكنات ، « معلومة الكنه » است ، ولى ماهيت و ذات واجب الوجود ، « مجهولة الكنه » مىباشد .\r\nو هرگاه از آنان سؤال شود : پس مقصود از اينكه ماهيت واجب عين « انيّت » او است ، چيست ؟ در جواب مىگويند : مقصود اين است كه ماهيات امكانى با توجه به ذات آنها و قطع نظر از علت آنها ، نسبت به موجوديت و معدوميت ، لا اقتضاء مىباشند ، يعنى از ذات آنها نه وجود انتزاع مىشود و نه عدم ، و آنگاه كه با علتى رابطه يافتند ، وجود انتزاع مىشود ، ولى ذات واجب الوجود ، ذاتى است كه از خود ذات بما هى هى ، وجود انتزاع مىشود « 1 » .\r\n\r\nد - دلايل و براهين اين مطلب\r\nاكنون بايد دلايل و براهين اين مطلب را بررسى نمائيم . بر اين مطلب براهين متعددى اقامه گرديده است كه معروفترين آنها همان است كه در متن آمده است ، و در بخش ترجمه و توضيح به مقدار لازم آن را توضيح داديم و نيازى به تكرار نيست .\r\nاما بر اين برهان اشكالاتى وارد شده است ، از آن جمله ، اشكالى است كه فخر رازى وارد نموده و حكيم طوسى به آن پاسخ داده و صدر المتألهين ( ره ) پاسخ او\r\n\r\n\r\n","description":"","footnote":"\r\n( 1 ) شرح مبسوط منظومه ، ج 1 ، ص 197 - 194 .\r\n","page_name":" 334 ","page_number":334},
  {"content":"\r\n\r\nرا تأييد و تكميل كرده است « 1 » . لكن خود در الهيات بالمعنى الاخص سه اشكال بر آن وارد نموده است :\r\n1 - اشكال نقضى : زيرا موجودات امكانى كه داراى ماهيت مىباشند ، هرچند ماهيت آنها فاعل وجود آنها نيست ، ولى قابل و پذيراى وجود آنها است ، و همان‌گونه كه تقدم وجودى فاعل امرى ضرورى است ، تقدم قابل هم لازم است . « انها منقوضة بالمهية الموجودة التى كانت للمكنات ، اذ كما ان فاعل الشىء يجب تقدمه عليه فكذلك قابل الشىء » « 2 »\r\nدر شرح هدايه گفته‌اند : « ان المهية الممكنة قابلة للوجود و كل قابل لشىء يجب تقدمه بالوجود على ما هو مقبول له ، فيجب تقدمها على الوجود » « 3 » .\r\nلكن خود از اين اشكال پاسخ داده و گفته است ، « هيچ دليلى بر اينكه قابل در همه جا بايد بر مقبول تقدم وجودى داشته باشد وجود ندارد مثلا هيولى با اينكه قابل صورت است ، متأخر از آن مىباشد ، و ماهيت نيز كه قابل وجود است از اين قبيل است ، ماهيت ، بر وجودى كه قابل آن است تقدم وجودى ندارد ، زيرا ماهيت نه در ذهن و نه در خارج از وجود منفك نخواهد بود ، و انفكاك آن از وجود صرفا يك تحليل عقلى است ، يعنى عقل مىتواند ماهيت را بدون توجه به وجود او ، ملاحظه نمايد ، و عدم اعتبار ، به منزله اعتبار عدم نخواهد بود « 4 » .\r\nمصنف علامه ( ره ) نيز در نهاية الحكمه به اين پاسخ اشاره نموده‌اند « 5 » .\r\n2 - اشكال نقدى : مهمترين اشكالى كه بر اين برهان وارد شده است ، همان است كه صدر المتألهين در جلد ( 6 ) اسفار بيان نموده است ، چنان‌كه مىگويد :\r\n« و بالجمله وقع الاشتباه فى هذه الحجة بين عارض المهية و عارض الوجود ، و ليس\r\n\r\n\r\n","description":"","footnote":"\r\n( 1 ) شرح الهداية ، ص 284 ، اسفار ، ج 1 ، ص 98 .\r\n( 2 ) اسفار ، ج 6 ، ص 48 .\r\n( 3 و 4 ) شرح الهداية ، ص 285 - 284 .\r\n( 5 ) نهاية الحكمه ، مرحله ( 12 ) ، فصل 3 .\r\n","page_name":" 335 ","page_number":335},
  {"content":"\r\n\r\nمعنى عروض الوجود للمهية الا المغايرة بينهما فى المفهوم مع كونهما امرا واحدا فى الواقع » « 1 » : در اين استدلال ميان عارض ماهيت و عارض وجود اشتباه گرديده است ، معناى عروض وجود بر ماهيت چيزى جز مغايرت مفهومى آن دو نيست ، با اينكه در واقع امر واحدى هستند .\r\nاين اشكال بر برهان مزبور وارد است ، زيرا قاعدهء « كل عرضى معلل » ، مربوط به عروض حقيقى و خارجى است ، نه عروض ذهنى و اعتبارى ؛ و با قبول اين اصل كه :\r\n « ان الوجود عارض المهية * تصورا و اتحدا هوية » \r\nديگر مجالى براى سخن ياد شده كه عروض وجود بر ماهيت ، به منزلهء معلوليت آن است ، باقى نخواهد بود .\r\nدر هرحال اين برهان با مسلك اصالت وجود ، سازگار نيست ، حال چرا صدر المتألهين ( ره ) در مبحث مواد ثلاث آن را نقد نكرده است ، از دو حال بيرون نيست ، يا اينكه در آن بحث به اين نكته توجه نداشته ، و در مباحث الهيات بالمعنى الاخص متوجه آن گرديده است ، و يا آنكه همان‌گونه كه خود گفته است : او در آغاز مطالب را براساس شيوهء متعارف بحث كرده است ، تا اذهان از قبول آن تحاشى ننمايند ، آنگاه در جاى مناسب براساس مسلك خود مطلب صحيح را بيان نموده است « 2 » .\r\nدر اين‌جا برهان روشن و استوارى بر اين مطلب هست كه مصنف در نهاية الحكمه بيان نموده است ، اين برهان مبتنى بر يك مقدمه است و آن اينكه ، امكان از لوازم ماهيت است ، و در اين‌باره در فصل ( 7 ) از اين مرحله بحث خواهد شد ، ( البته مصنف در نهايه اين بحث را در فصل اوّل بحث نموده و به همين جهت برهان خود\r\n\r\n\r\n","description":"","footnote":"\r\n( 1 ) اسفار ، ج 6 ، ص 50 .\r\n( 2 ) شرح مبسوط منظومه ، ج 1 ، ص 204 - 203 .\r\n","page_name":" 336 ","page_number":336},
  {"content":"\r\n\r\nرا بر آن مبتنى نموده است ) .\r\nبنابراين هرماهيتى ممكن است . عكس نقيض اين قضيه اين است كه آنچه ممكن نيست ، ماهيت ندارد . و در نتيجه چون واجب الوجود ، ممكن الوجود نيست ، بنابراين ماهيت ندارد « 1 » .\r\n* * *\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 4 ) ، فصل ( 3 ) .\r\n","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\nالفصل الرابع واجب الوجود بالذات واجب الوجود من جميع الجهات\r\nإذ لو كان غير واجب بالنسبة إلى شيء من الكمالات التي تمكن له بالامكان العام ، كان ذا جهة إمكانيّة بالنسبة إليه ، فكان خاليا في ذاته عنه متساوية نسبته إلى وجوده و عدمه ، و معناه تقيّد ذاته بجهة عدميّة ، و قد عرفت في الفصل السابق استحالته .\r\nترجمه و توضيح :\r\n\r\nفصل چهارم : واجب الوجود بالذات از جميع جهات واجب الوجود است .\r\nزيرا اگر نسبت به برخى از كمالات كه به امكان عام براى او ممكن است ، واجب الوجود نباشد ، نسبت به آن كمال داراى جهت امكانى مىباشد ، پس در ذات خود خالى از آن كمال ( و فاقد آن كمال ) است ، و نسبت ذات او به وجود و عدم آن كمال مساوى است ، و معناى خالى بودن ذات از آن كمال و متساوى بودن نسبت ذات به وجود و عدم آن ، مقيد ( و محدود ) شدن ذات واجب به يك جهت و حيثيت عدمى است ، و در فصل سابق محال بودن اين مطلب را دانستى ( و آن اينكه اگر واجب الوجود در ذات خود فاقد كمال وجودى باشد ، با توجه به اينكه اين كمال هم مرتبه‌اى از وجود است ، پس واجب الوجود بالذات نخواهد بود . بلكه نسبت به اين\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nكمال وجودى ممكن بالذات است ، و اين مطلب با واجب بالذات بودن او منافات دارد ) .\r\nشرح مطالب :\r\nهدف از اين فصل اثبات اين مطلب است كه همان‌گونه كه واجب الوجود بالذات ، در اصل وجود و هستى خود واجب الوجود بالذات است ، همهء صفات كمال وجودى هم براى او ، بالذات واجب است .\r\nاينكه در عبارت مصنف « امكان » ، مقيد به امكان عام شده است ، براى اين است كه امكان خاص در مورد واجب الوجود بالذات متصور نيست ، زيرا معناى امكان خاص لا اقتضائى و تساوى ذات نسبت به وجود و عدم است ، در اين صورت اگر بگوئيم صفتى براى واجب الوجود امكان خاص دارد ، يعنى ذات واجب نسبت به آن لا اقتضاء است و اين مطلب با اين مدعا كه آن صفت كمال بالذات براى او واجب است ، ناسازگار و متناقض است .\r\nلكن معناى امكان عام لا اقتضائى نسبت به وجود و عدم نيست ، بلكه مفاد آن سلب ضرورت از طرف مقابل قضيه است ، يعنى اگر قضيه موجبه باشد عدم محمول براى موضوع ضرورت ندارد ، و چون عدم ضرورت ندارد پس ممتنع نيست ، بنابراين هرگاه بگوئيم : صفت علم براى واجب الوجود ثابت است به امكان عام ، يعنى تحقق آن ممتنع نيست ، آنگاه مىگوئيم : آنچه براى واجب الوجود ممتنع نيست ، براى او بالذات ثابت و محقق است ، يعنى تحقق آن واجب مىباشد .\r\n\r\nسه مسأله فلسفى\r\nدر مورد صفات واجب الوجود ، سه مسأله فلسفى مطرح است كه گرچه به\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nيكديگر نزديكند لكن هريك دربر گيرندهء نكتهء خاصى مىباشد .\r\n1 - آنچه براى واجب الوجود امكان عام دارد ، بالذات واجب است .\r\n2 - آنچه براى واجب الوجود امكان عام دارد ، بىدرنگ و بدون حالت منتظره تحقق خواهد داشت .\r\n3 - صفات واجب الوجود عين ذات او مىباشند .\r\nدربارهء مسأله سوم در مرحله دوازدهم به تفصيل بحث خواهد شد ، مسأله دوّم نيز نتيجه و لازمهء مسأله نخست است بنابراين آنچه اكنون مورد بحث است همان مسأله اوّل مىباشد كه اثبات آن قهرا مسأله دوّم را نيز به دنبال دارد .\r\nلكن برخى گمان كرده‌اند كه مسأله دوّم عين مسأله اوّل است و اين دو در واقع يك حكم را بيان مىكنند . ولى همان‌گونه كه صدر المتألهين بيان نموده است ، اين دو مسأله عين يكديگر نيستند ، زيرا مسأله دوم اختصاص به واجب الوجود بالذات ندارد ، بلكه در موجودات مجرد از ماده ( در ذات و در فعل - تام التجرد ) نيز اين حكم جارى است ، و آن اينكه : آنچه براى مجردات تام امكان عام دارد ( ممتنع نيست ) بدون حالت انتظار و بىوقفه حاصل مىگردد ، به جهت اينكه حصول تدريجى از خواص و لوازم مادّه است ، و فرض اين است كه آنها مجرد از ماده‌اند .\r\nآرى لازمهء لاينفك قاعدهء نخست ، حكم دوّم است ، ولى اين حكم همان‌گونه كه لازمهء واجب الوجود بودن از تمام جهات است ، لازمهء مجرد بودن از ماده و عوارض آن هم مىباشد ، و به همين جهت مسأله نخست اختصاص به واجب الوجود بالذات دارد ، بر خلاف مسأله دوّم « 1 » كه مجردات تام را نيز دربر مىگيرد .\r\nاز جمله كسانى كه اين دو مسأله را عين يكديگر دانسته‌اند ، اثير الدين ابهرى است چنان‌كه مىگويد : « ان الواجب لذاته واجب من جميع جهاته اى ليس\r\n\r\n\r\n","description":"","footnote":"\r\n( 1 ) و المقصود من هذا ان الواجب الوجود ليس فيه جهة امكانية ، فان كل ما يمكن له بالامكان العام فهو واجب له ، و من فروع هذه الخاصة أنه ليس له حالة منتظرة ، فان ذلك اصل يترتب عليه هذا الحكم و ليس هذا عينه كما زعمه كثير من الناس ، فان ذلك هو الذى يعد من خواص الواجب بالذات دون هذا ، لاتصاف المفارقات النورية به . . . اسفار ، ج 1 ، ص 122 .\r\n","page_name":" 341 ","page_number":341},
  {"content":"\r\n\r\nله حالة منتظرة » « 1 » : واجب الوجود بالذات از جميع جهات واجب الوجود است يعنى حالت منتظره براى او متصور نيست .\r\nحاصل استدلالى كه در متن بر اين مطلب شده است اين است كه :\r\n1 - اگر آنچه براى واجب بالذات امكان عام دارد ، بالذات براى او واجب نباشد ، قهرا آن صفت براى او ممكن خواهد بود ، و در نتيجه در ذات واجب جهت امكانى راه خواهد يافت .\r\n2 - اين امر با واجب الوجود بالذات سازگار نيست ، زيرا هرصفت كمالى از سنخ وجود است و اگر وجود ، براى واجب الوجود بالذات حاصل است ، قطعا اين صفات كمال مفروض هم بالذات براى او حاصل است ، و گرنه واجب الوجود بالذات نخواهد بود . و به عبارت ديگر ، در فصل قبل بيان گرديد كه واجب الوجود ماهيت ندارد ، و با توجه به اينكه ماهيت لازمهء امكان است ، بنابراين محال است كه در واجب الوجود بالذات ، جهت امكانى باشد ، زيرا فرض جهت امكانى در ذات ، مستلزم فرض ماهيت داشتن واجب الوجود است ، وقتى ثابت گرديد كه واجب الوجود ماهيت ندارد ، جهت امكانى هم در ذات او راه ندارد .\r\nبر اين مطلب براهين ديگرى هم اقامه گرديده است كه نيازى به ذكر آنها نيست .\r\n\r\nپاسخ يك اشكال\r\nواجب الوجود همان‌گونه كه صفات حقيقيه مانند علم و قدرت دارد ، صفات اضافيه هم دارد . مانند : خالقيت ، رازقيت ، احياء و اماته . و اين صفات از ذات بما هو انتزاع نمىگردند ، بلكه از مقام فعل و در مقايسه با موجودات امكانى كه افعال بارى\r\n\r\n\r\n","description":"","footnote":"\r\n( 1 ) شرح الهداية ، ص 293 . تفاوت اين دو مسأله را به‌گونه‌اى ديگر نيز مىتوان بيان كرد و آن اينكه :\r\nمسأله نخست مربوط به امكان ذاتى است ، و هرگونه امكان ذاتى را از واجب الوجود بالذات نفى مىكند ، ولى مسأله دوّم مربوط به امكان استعدادى است ، كه از خصوصيات موجودات مادى است .\r\n","page_name":" 342 ","page_number":342},
  {"content":"\r\n\r\nهستند ، انتزاع مىشوند ، بنابراين اتصاف واجب به برخى از صفات ، متوقف بر غير ذات است و در نتيجه اين نوع از صفات ، بالذات براى واجب الوجود حاصل نمىباشند .\r\nپاسخ اين اشكال اين است كه اگرچه اين صفات از مقام فعل انتزاع مىگردند ، ولى صفات فعل سرانجام به ذات و صفات ذات منتهى مىگردند و اصولا اتصاف ذات به صفات فعل ، به لحاظ خصوصيت‌هايى كه در فعل مىباشد ، يعنى حدوث و تأخر آنها از مقام ذات نيست ، زيرا اتصاف ذات به اين صفات ، از اين جهت مستلزم تغيير در ذات و تركب آن از حيثيت‌هاى مختلف است ، بلكه اتصاف واجب الوجود به اين صفات از جهت اين است كه همهء آنها از كمالات ذاتى واجب ناشى مىگردند ، يعنى ذات به گونه‌اى است كه همه كمالات موجود در عالم امكان قائم به او هستند .\r\nبه عبارت ديگر ، صفات اضافى و نسبى در مورد واجب الوجود ، از قبيل اضافه و نسبت مقولى نيستند كه انتزاع آنها متفرع بر دو طرف باشد ، بلكه همهء اضافات در واجب الوجود ، اضافه‌هاى اشراقى است و همه كمالات امكانى فعل و فيض او هستند و مبدئيت ذات براى اين كمالات وجودى مستلزم اين است كه همهء اين كمالات به نحو بساطت و به وجه كاملتر در ذات واجب الوجود تحقق داشته باشد ، و در غير اين صورت فاقد آنها بوده و فاقد كمال نمىتواند معطى آن باشد « 1 » ، و تفصيل اين مطالب در مرحله دوازدهم خواهد آمد .\r\nمرحوم آخوند ملاصدرا پس از يادآورى اشكال مزبور مىگويد : « شيخ الرئيس در الهيات شفاء به اين اشكال ملتزم شده و گفته است : ما از اين مطلب ابائى نداريم كه ذات واجب همراه با يك نوع اضافهء امكانى ملاحظه گردد ؛ زيرا ذات واجب از آن جهت كه علت وجود زيد است واجب الوجود نيست ، بلكه از جهت ذات واجب الوجود است ، آنگاه مىگويد : كسى كه قلب او به انوار حكمت\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 4 ) ، فصل ( 4 ) و مرحله ( 12 ) ، فصل ( 10 ) .\r\n","page_name":" 343 ","page_number":343},
  {"content":"\r\n\r\nمتعاليه روشن گرديده است اين سخن را نمىپسندد ، هرچند بسيارى از مقلدان و پيروان شيخ آن را پذيرفته‌اند .\r\nسپس ، از اشكال پاسخ داده ، مىگويد : حق اين است كه اضافه و نسبت واجب الوجود به ممكنات ، متأخر از ذات و ماهيت آنها نيست ( يعنى نسبت ايجاد واجب به ممكنات ، عين نسبت‌ها و اضافه‌هاى ديگر مانند خالقيت و رازقيت است ، نه دو نسبت كه نخست ايجاد نمايد ، آنگاه متصف به خالقيت و رازقيت گردد ) و اضافهء واجب الوجود به موجودات ، از قبيل اضافه‌هايى كه ميان موجودات است نيست كه اضافه و نسبت ، از منسوب و منسوب اليه متأخر باشد ، بلكه ذات واجب بذاته مصداق همه صفات اضافى است ، يعنى خود ذات واجب به تنهائى كافى براى انتزاع نسبت و منسوب اليه است ، سپس مىگويد : از شيخ با توجه به غور و تعمق او در علوم و با توجه به ذكاوت و حدس قوى او در معارف ، تعجب است كه چگونه اين مطلب را درك نكرده است ، و شگفت‌آورتر اينكه او در كتاب تعليقات ، متوجه اين مطلب بوده و گفته است : ان الاشياء كلها واجبات للاوّل تعالى ، و ليس هناك امكان ألبتة » « 1 » .\r\nنسبت همهء موجودات به واجب الوجود تعالى ، وجوب است ، و در مورد خداوند هرگز امكان راه ندارد .\r\n* * *\r\n\r\n\r\n","description":"","footnote":"\r\n( 1 ) اسفار ، ج 1 ، ص 128 - 127 .\r\n","page_name":" 344 ","page_number":344},
  {"content":"\r\n\r\nالفصل الخامس في أن الشيء ما لم يجب لم يوجد ، و بطلان القول بالأولويّة\r\nلا ريب أنّ الممكن ، الذي يتساوى نسبته إلى الوجود و العدم عقلا ، يتوقف وجوده على شيء يسمّى علّة و عدمه على عدمها .\r\nو هل يتوقف وجود الممكن على أن يوجب العلّة وجوده ، و هو الوجوب بالغير ؟ أو أنّه يوجد بالخروج عن حدّ الاستواء ، و إن لم يصل إلى حد الوجوب ؟ و كذا القول في جانب العدم ، و هو المسمّى بالأولويّة ؛ و قد قسموها إلى الأولويّة الذاتيّة و هي التي يقتضيها ذات الممكن و ماهيّته ، و غير الذاتيّة و هي خلافها ، و قسموا كلا منهما إلى « كافية » في تحقق الممكن و « غير كافية » .\r\nو الأولويّة بأقسامها باطلة :\r\nأمّا الأولويّة الذاتيّة ، فلأنّ الماهيّة قبل الوجود باطلة الذات لا شيئيّة لها حتّى تقتضي أولويّة الوجود كافية أو غير كافية ؛ و بعبارة أخرى : الماهيّة من حيث هي ليست إلّا هي ، لا موجودة و لا معدومة و لا أي شيء آخر .\r\nو أمّا الأولويّة الغيريّة ، و هي التي تأتي من ناحية العلّة ، فلأنّها لمّا لم تصل إلى حدّ الوجوب لا يخرج بها الممكن من حدّ الاستواء ، و لا\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nيتعيّن بها له الوجود أو العدم « 1 » ، و لا ينقطع بها السؤال : إنّه لم وقع هذا دون ذاك ؟ ؛ و هو الدليل على أنّه لم تتمّ بعد للعلّة علّيّتها .\r\nفتحصل : أنّ الترجيح إنّما هو بايجاب العلّة وجود المعلول ، بحيث يتعيّن له الوجود و يستحيل عليه العدم ، أو إيجابها عدمه ؛ فالشيء - أعني الممكن - ما لم يجب لم يوجد .\r\n\r\nخاتمة\r\nما تقدّم من الوجوب هو الذي يأتي الممكن من ناحية علّته ؛ و له وجوب آخر يلحقه بعد تحقق الوجود أو العدم ، و هو المسمّى بالضرورة به شرط المحمول ؛ فالممكن الموجود محفوف بالضرورتين : السابقة ، و اللاحقة .\r\nترجمه و توضيح :\r\n\r\nفصل پنجم : تا وجود ممكن واجب نگردد موجود نمىشود و اولويت باطل است .\r\nشكى نيست كه ( ماهيت ) ممكن ( يعنى ماهيتى ) كه از نظر عقل نسبت او به وجود و عدم مساوى است ، هستى او متوقف بر چيزى است كه علت ناميده مىشود و عدم آن ماهيت متوقف بر عدم آن علت است .\r\n( اكنون بحث در اين است كه ) آيا وجود ممكن متوقف بر اين است كه علت ، وجود او را واجب نمايد ، و آن همان وجوب بالغير است ، يا اينكه ممكن با خارج شدن از حد استواء ( و مرتبه لااقتضائى نسبت به وجود و عدم و راجح گرديدن وجود )\r\n\r\n\r\n","description":"","footnote":"\r\n( 1 ) و ليس بين استواء الطرفين و تعيّن أحدهما واسطة ( منه « قده » ) .\r\n","page_name":" 346 ","page_number":346},
  {"content":"\r\n\r\nموجود مىگردد اگرچه وجود او به مرتبهء وجوب نرسيده باشد ؟ .\r\nو همين‌گونه است سخن در ناحيه عدم ( يعنى آيا عدم ممكن متوقف بر اين است كه عدم آن واجب و ضرورى گردد ، و وجود براى او ممتنع باشد ، يا اينكه بيرون آمدن از حد استواء و لااقتضائى و راجح گرديدن عدم براى معدوم شدن آن كافى است ؟ ) و آن ( كافى بودن خروج از حد استواء براى تحقق وجود و عدم ) « اولويت » ناميده مىشود ، و آن را به اولويت ذاتى - اولويتى كه ذات و ماهيت ممكن آن را اقتضاء مىكند - و اولويت غير ذاتى كه بر خلاف قسم اوّل است ( مقتضاى ذات و ماهيت ممكن نيست ) ، تقسيم كرده‌اند ، و هريك از اين دو ( اولويت ذاتى و اولويت غير ذاتى ) را به اولويتى كه كافى در تحقق ممكن است و اولويتى كه كافى در تحقق ممكن نيست تقسيم نموده‌اند . و اولويت با همه اقسام آن باطل و نادرست است :\r\nاما اولويت ذاتى به جهت اينكه ماهيت قبل از آنكه موجود گردد ، باطل الذات است و شيئيتى براى آن نيست تا اينكه آن ذات و شيئيت ، اولويت وجود را اقتضاء كند ، خواه اولويت كافى باشد يا غير كافى و به عبارت ديگر : ماهيت به لحاظ خود ( و با قطع نظر از وجود و عدم ) ، جز خود چيز ديگرى نيست ، نه موجود است و نه معدوم و نه هيچ چيز ديگر ( مانند اولويت وجود يا اولويت عدم ، لازم به يادآورى است كه عبارت دوّم مكمل و مبين عبارت نخست است ، يعنى مقصود از قبليت ، قبل زمانى نيست ، يعنى حتى ماهيت موجود را هم كه مطالعه كنيم ، اگر نظر به ذات و ماهيت او بيفكنيم ، « ليست الا هى » ، و نسبت به وجودى كه از ناحيهء علت براى او تحقق يافته است ، همچنان لا اقتضاء است ، تا چه رسد به اينكه هنوز وجود براى او تحقق نيافته باشد ) .\r\nاما ( بطلان ) اولويت غيرى - و آن اولويتى است كه از جانب علت حاصل مىگردد - به جهت اين است كه اين اولويت به دليل اينكه به مرحله وجوب نرسيده است ، ممكن ، به واسطهء آن از حد استواء خارج نمىشود ، و به واسطه اين اولويت ، وجود يا عدم براى ممكن معين نمىگردد « 1 » ، و به واسطه آن ( اولويت ) سؤال از اين\r\n\r\n\r\n","description":"","footnote":"\r\n( 1 ) و ميان استواء دو طرف ( وجود و عدم ) و تعين يكى از آن دو واسطه‌اى وجود ندارد ( كه آن را اولويت بناميم ) « علامه طباطبائى » . اين نكته بسيار ظريف و دقيقى است كه در پاورقى به آن اشاره نموده‌اند ، و آن اينكه اولويت يك امر ذهنى است ، نه يك واقعيت خارجى ، ممكن از نظر واقعيت خارجى و نفس الامر عينى از دو حال بيرون نيست : 1 - وجود يا عدم براى او تعين يافته است ، 2 - وجود يا عدم براى او تعين نيافته و همان‌گونه كه هستى او از نظر عقل جائز است ، عدم و نيستى او هم جائز است ، ديگر چيزى به نام اولويت وجود ندارد ، و اگر بر فرض بپذيريم كه اين اوليت داراى واقعيتى است ، همان پاسخ متن را مىگوئيم كه اولويت پاسخگوى اين سئوال كه چرا طرف راجح تحقق يافت ، با فرض اينكه طرف مرجوح هم امكان تحقق داشت ، نمىباشد ، لكن اگر به مرحله ضرورت و وجوب رسيد ، اين سئوال خودبخود قطع مىگردد ، زيرا ضرورت و وجوب يك طرف مساوى با محال بودن طرف مقابل است .\r\n","page_name":" 347 ","page_number":347},
  {"content":"\r\n\r\nكه چرا اين ( وجود ) واقع شد ، نه آن ( عدم ) قطع نمىگردد ، و آن ( قطع نگرديدن سؤال ) دليل بر اين است كه هنوز وصف عليّت براى علت ممكن تمام نگرديده است ( علت تامهء ممكن تحقق نيافته است ) .\r\nپس حاصل و نتيجهء گفتار اين شد كه ترجيح ( برگزيدن علت يكى از دو طرف وجود و عدم را بر ديگرى ) تنها به واسطهء اين است كه ، علت ، وجود معلول را به گونه‌اى واجب نمايد كه وجود براى معلول متعين و عدم براى او محال گردد ، يا به واسطه اين است كه علت ، عدم معلول را واجب نمايد ( به گونه‌اى كه وجود براى او محال گردد ) . بنابراين ، شىء يعنى ممكن مادامى كه وجودش واجب نگردد موجود نمىشود .\r\n\r\nخاتمه : وجوب سابق و لاحق\r\nوجوبى كه بحث آن گذشت ، وجوبى است كه از ناحيهء علت براى ممكن حاصل مىشود و براى ممكن وجوب ديگرى است كه بعد از تحقق وجود يا عدم ، به آن ملحق مىگردد ، و آن ( وجوب ) به ضرورت به شرط محمول ناميده مىشود ( معناى ضرورت به شرط محمول اين است كه هرموضوعى آنگاه كه داراى وصف يا محمولى است ، آن محمول براى او ضرورى است ، مثلا انسانى كه راه مىرود در\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحال راه رفتن و به شرط راه رفتن ، راه رفتن براى او ضرورى است ) بنابراين ممكن موجود ، به دو ضرورت سابق و لاحق محفوف مىباشد . ( دو ضرورت سابق و لاحق او را دربر گرفته است ) .\r\nشرح مطالب :\r\n\r\nقاعدهء الشىء ما لم يجب . . .\r\nدر اين فصل درباره يكى از قواعد معروف فلسفى بحث مىشود و آن قاعده اين است كه موجود ممكن ، در صورتى موجود مىگردد كه هستى او از جانب علت به مرحلهء وجوب برسد و در حقيقت ، بحث اين فصل مربوط به « وجوب بالغير » است ، همان‌گونه كه بحث دو فصل قبل مربوط به « وجوب بالذات » بود .\r\nاين مسأله هم در مبحث مواد ثلاث مورد بحث قرار مىگيرد و هم در مبحث علت و معلول ، و در حقيقت يكى از شاخه‌هاى مسأله عليت است ، يعنى پس از قبول اصل عليّت ، اين بحث مطرح مىشود كه هستى معلول از جانب علت ضرورت مىيابد يا نه ؟ و به همين جهت مصنف نخست به مسأله عليت اشاره كرده ، مىگويند : « لا ريب ان الممكن الذى يتساوى نسبته الى الوجود و العدم عقلا يتوقف وجوده على شىء يسمى علة » . و پس از يادآورى اين اصل عقلانى بديهى مىگويند :\r\n« هل يتوقف وجود الممكن على ان يوجب العلة وجوده و هو الوجوب بالغير . . . . » .\r\nاكثريت حكماء و متكلمان اسلامى طرفدار اين قاعده‌اند و دو اصل ياد شده در زير را پذيرفته‌اند :\r\n1 - الشىء ما لم يجب لم يوجد : ماهيت تا وجودش واجب نگردد ، موجود نمىشود .\r\n2 - الشىء ما لم يمتنع لم يعدم : ماهيت تا وجودش ممتنع نگردد ، معدوم نمىشود .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nولى برخى از فلاسفه و متكلمان ، اين قاعده را انكار كرده و اصل « اولويت » را پذيرفته‌اند .\r\n\r\nاصالت وجود و بطلان اولويت ذاتى\r\nنادرستى نظريهء اولويت ذاتى با توجه به اصل « اصالت وجود » ، از مطالب بديهى بشمار مىروند ، زيرا ماهيت مفهومى است كه از وجود امكانى انتزاع مىشود ، در اين صورت قبل از آنكه وجود از جانب علت افاضه و ايجاد گردد ، ماهيتى نيست تا بگوئيم آن ماهيت به حسب ذات ، اولويت وجود دارد ، حتى اين قضيهء معروف هم كه « الماهية من حيث هى ليست الا هى » و مفاد آن اين است كه ماهيت به لحاظ ذات خود و با قطع نظر از غير ، به جز ذات و ذاتيات چيز ديگرى براى آن ثابت نيست ، اين حكم هم مربوط به مرحله بعد از وجود ماهيت است ، ولى قبل از وجود حتى نمىتوان گفت : « هى هى » و نيز نمىتوان گفت : كه ماهيت مستلزم امكان است و . . .\r\nبنابراين مقصود از ثبوت ذات و ذاتيات ماهيت و نيز ثبوت امكان براى آن قبل از وجود ، اين نيست كه قبل از آنكه موجود گردد اين احكام براى او ثابت است ، بلكه مقصود اين است كه پس از آنكه موجود امكانى را به دو حيثيت وجود و ماهيت تحليل مىنمائيم ، وصف امكان يا ذاتيات آن ، بدون در نظر گرفتن وجود براى ماهيت ثابت است و غير از اين دو ، هيچ امر ديگرى براى آن ثابت نيست .\r\nبا توجه به اين مطلب ، نادرستى اولويت ذاتى مطلبى بديهى است خواه اولويت ذاتى را به اقتضاء ماهيت نسبت به وجود تفسير كنيم ، يا به معنى اولى و اليق بودن وجود براى ماهيت تفسير كنيم چنان كه ميرداماد آن را اين چنين تفسير نموده است ؛ زيرا ماهيت قبل از وجود هيچ ثبوت و شيئيتى ندارد و شايستگى هيچ حكمى را نخواهد داشت .\r\nآنچه بيان گرديد حاصلى كلامى است كه صدر المتألهين در اين‌باره بيان\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nنموده است « 1 » ، و توضيح و شرح اين عبارت مصنف ( ره ) كه فرمود : « فلان الماهية قبل الوجود باطلة الذات لا شيئية لها حتى تقتضى اولوية الوجود كافية او غير كافية » مىباشد .\r\nو حكيم طوسى ( ره ) هم فرموده است « و لا يتصور الاولوية لاحد الطرفين بالنظر الى ذاته » « 2 » : اولويت ذاتى براى يكى از دو طرف ( وجود و عدم ) متصور نيست .\r\n\r\nاولويت غيرى و اشتباه ذهن به خارج\r\nاولويت غيرى هم پندارى بيش نيست ، و اگرچه ممكن است در بادى نظر مطلب موجّه و قابل قبولى به نظر آيد ، لكن با اندكى تأمل و دقت ، نادرستى آن روشن خواهد شد ، و اينك شرح اين مطلب :\r\nقاعدهء عقلى ديگرى كه در اين‌جا مطرح مىگردد اين است كه « ترجّح بلا مرجح » محال است ، يعنى ماهيتى كه مىخواهد موجود گردد ، بدون آنكه وجود او بر عدمش رجحان داشته باشد ، تحقق او محال خواهد بود .\r\nاكنون سخن در اين است كه آيا « اولويت وجود » مىتواند « مرجح » باشد كه « ترجح » وجود را نسبت به عدم از نظر عقل توجيه نمايد يا نه ؟\r\nقائل به اولويت غيرى ، آن را « مرجح » كافى مىداند ، ولى طرفداران قاعده « الشى ما لم يجب لم يوجد » آن را كافى نمىدانند و مىگويند : « تا طرف وجود به مرحلهء ضرورت نرسد ، تحقق معلول از قبيل ترجح بلا مرجح است » . حكيم لاهيجى در اين‌باره چنين مىگويد :\r\n« فرض الاولوية الخارجية ( الغيرية ) لاحد الطرفين لا يجعل الطرف المقابل محالا ممتنع الوقوع . . . مثلا الممكن الاولى له الوجود ، يمكن عدمه كما يمكن\r\n\r\n\r\n","description":"","footnote":"\r\n( 1 ) اسفار ، ج 1 ، ص 201 - 199 .\r\n( 2 ) كشف المراد ، مقصد ( 1 ) ، فصل ( 1 ) ، مسأله 31 .\r\n","page_name":" 351 ","page_number":351},
  {"content":"\r\n\r\nوجوده فليس أحدهما راجحا على الآخر ، فلو فرض وقوع الوجود به مجرد تلك الاولوية المأخوذة مع الذات ، يلزم ترجح احد المتساويين بلا مرجح » « 1 » .\r\nترجمه : فرض اولويت خارج از ذات ( اولويت غيرى ) براى يكى از دو طرف ( وجود و عدم ) ، طرف مقابل را محال و ممتنع الوقوع نمىسازد ، مثلا ممكن كه وجود براى او اولى از عدم است ، همان‌گونه كه وجودش ممكن است ، عدمش نيز ممكن است ، پس يكى از آن دو راجح بر ديگرى نيست ، پس اگر به مجرد اولويتى كه همراه با ذات أخذ گرديده است ، ممكن ، موجود گردد ، ترجّح يكى از دو متساوى بر ديگرى بدون مرجح لازم مىآيد .\r\nجمله كوتاهى كه مصنف ( ره ) در پاورقى آورده‌اند ، اشاره به همين مطلب دارد . و علاوه بر آن بيانگر مطلب ديگرى نيز هست و آن مطلبى است كه متفكر شهيد مطهرى به تفصيل بيان كرده‌اند ، و حاصل آن اين است كه : قائلان به اولويت غيرى امر ذهن را به واقعيت خارجى اشتباه كرده‌اند ، بحث ما مربوط به واقعيت خارجى است و مسأله « اولويت » امرى ذهنى و اعتبارى است ، زيرا هرممكنى براى آنكه موجود گردد ، بايد علت تامه او تحقق يابد و تحقق برخى از اجزاء علت تامه ، در تحقق آن كافى نيست ، زيرا علت ناقصه ، علت بالفعل نيست ، علت شأنى است بنابراين اگر ممكن با علت ناقصه تحقق يابد ، در حقيقت بدون تحقق علت فعلى يا بالفعل تحقق يافته ، و اين به انكار عليت بازمىگردد . و اگر علت تامهء آن تحقق يافته است ، در اين صورت انفكاك معلول از علت محال است و وجود معلول واجب و ضرورى است .\r\nآرى در تحليل و تصور ذهنى ، هرگاه برخى از اجزاء علت تامه معلول تحقق يافت ، درجه احتمال ذهنى نسبت به وجود معلول بالاتر مىرود ، در حالى كه از نظر واقعيت خارجى ، هيچ تفاوتى ميان اينكه هيچ‌يك از اجزاء علت تحقق نيافته باشد و ميان اين‌كه همهء اجزاء آن به استثناى يك جزء تحقق يافته است ، وجود ندارد .\r\n\r\n\r\n","description":"","footnote":"\r\n( 1 ) شوارق الالهام ، ج 1 ، ص 93 .\r\n","page_name":" 352 ","page_number":352},
  {"content":"\r\n\r\nبنابراين قائلان به اولويت ذهن را به خارج اشتباه نموده‌اند « 1 » .\r\n\r\nاشتباه ميان امكان ذاتى و امكان استعدادى\r\nاشتباه ديگرى كه در نظريهء اولويت رخ داده است ، اشتباه ميان امكان ذاتى و امكان استعدادى است . شكى نيست كه هرگاه موجودى برخى از شرايط اسباب وجود آن تحقق يابد ، استعداد و آمادگى بيشترى براى پذيرش فيض وجود از جانب فاعل دارد . در اين صورت نمىتوان گفت ، قبل از تحقق اين شرايط و بعد از تحقق آنها يكسان است و هيچگونه اولويتى براى وجود نسبت به عدم در كار نيست ، ولى بايد توجه داشت كه اين مطلب مربوط به امكان استعدادى است ، نه امكان ذاتى كه مورد بحث ما است . هرگاه معلول پس از تحقق برخى اسباب و شرائط وجود آن ، نه از نظر ذات و نه به لحاظ غير وجودش ضرورى و واجب نيست ، ترجّح وجود او بر عدمش ، بلامرجح و از قبيل تحقق معلول بدون علت خواهد بود .\r\nصدر المتألهين ( ره ) در اين‌باره مىگويد : « و اما القرب و البعد من الوقوع لاجل قلة الشرائط و كثرتها ، فذلك لا يقتضى اختلاف حال فى ماهية الممكن بالقياس الى طبيعى الوجود و العدم ، بل انما يختلف بذلك ، الامكان بمعنى آخر ، أعنى الاستعداد القابل للشدة و الضعف الذى هو من الكيفيات الخارجية ، لا الامكان الذاتى الذى هو اعتبار عقلى » « 2 »\r\nترجمه : نزديكى و دورى ( ماهيت ) نسبت به وقوع ، به خاطر كمى و زيادى شرائط مقتضى اختلاف حال ماهيت نسبت به وجود و عدم نيست ، بلكه به واسطهء اين قرب و بعد ، امكان به معناى ديگر مختلف مىگردد ، يعنى امكان به معنى استعداد كه قابل شدت و ضعف است و از كيفيت‌ها و خصوصيت‌هاى خارجى ماهيت بشمار\r\n\r\n\r\n","description":"","footnote":"\r\n( 1 ) شرح مبسوط منظومه ، ج 3 ، ص 219 - 215 .\r\n( 2 ) اسفار ، ج 1 ، ص 205 . لازم به يادآورى است كه كلام صدر المتألهين ناظر به اولويت ذاتى است نه اولويت غيرى .\r\n","page_name":" 353 ","page_number":353},
  {"content":"\r\n\r\nمىرود ، نه امكان ذاتى كه اعتبار عقلى است .\r\nحاصل كلام در نقد و ارزيابى اولويت غيرى ، امور ياد شده در زير است :\r\n1 - اگر معلول به محض اولويت تحقق يابد ، اصل محال بودن « ترجّح بلا مرجح » نقض مىگردد ، ( حكيم لاهيجى ( ره ) ) .\r\n2 - ميان تساوى نسبت ماهيت به وجود و عدم و وجوب وجود يا عدم براى ماهيت واسطه‌اى وجود ندارد كه آن را اولويت بناميم . ( مصنف علامه ( ره ) در پاورقى ) .\r\n3 - اولويت وجود به هنگام تحقق برخى از اسباب و شرائط ( نه علت تام ) ، امرى است ذهنى نه يك واقعيت عينى خارجى ، پس قائلان به اولويت ، ذهن را به خارج اشتباه كرده‌اند . ( فيلسوف شهيد مطهرى ( ره ) )\r\n4 - اولويت ، پاسخگوى اين سؤال كه چرا يكى از دو طرف وجود و عدم بر ديگرى مقدم گرديده ، نيست ( مصنف علامه ( ره ) در متن )\r\n5 - قائلان به اولويت ، امكان ذاتى را با امكان استعدادى اشتباه نموده‌اند .\r\n( صدر المتألهين ( ره ) ) .\r\n6 - تحقق معلول يا اولويت وجود ، به معناى تحقق معلول بدون تحقق علت تامه او است و آن به معناى وقوع معلول بدون علت بالفعل است ، كه امرى محال مىباشد . ( شارح ) .\r\nنقد كلام مير سيد شريف : از مطالب ياد شده نادرستى سخنى كه مير سيد شريف در اين‌باره آورده است ، روشن گرديد . وى اگرچه اولويت را نادرست مىداند ، لكن گفته است دليلى كه بر نفى اولويت اقامه گرديده و گفته شده است :\r\nتحقق معلول به واسطهء اولويت وجود محال است ، صحيح نيست ؛ زيرا منع و اشكال عقلى در اينكه معلول به واسطه رجحان و اولويتى كه از جانب علت براى آن حاصل مىشود تحقق يابد ، وجود ندارد و هرگز وقوع چنين پديده‌اى بسان تحقق يافتن يكى از دو طرف مساوى يا طرف مرجوح نمىباشد ، وقوع يكى از دو طرف مساوى يا طرف مرجوح از محالات واضح و بديهى است ، ولى وقوع طرفى كه از جانب علت\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nرجحان يافته است ، از محالات بديهى بشمار نمىرود « 1 » .\r\nدر نقد اين كلام دو نكته را يادآور مىشويم :\r\n1 - اولا وقوع طرف راجح ، مادامى كه به مرحلهء وجوب وجود نرسيده است ، محال است و محذور و منع عقلى دارد ، چنان‌كه بيان گرديد .\r\n2 - ثانيا در كلام وى آمده است كه وقوع طرف راجح از محالات بديهى نيست ، مىگوئيم : بديهى نبودن غير از محال نبودن است ، لازم نيست كه همهء مطالب عقلى بديهى باشند ، آرى محال بودن طرف راجح مانند محال بودن طرف مرجوح يا مساوى روشن و واضح نيست ، ولى نه اينكه اصلا محال نمىباشد .\r\n\r\nدليل قائلان به اولويت چيست ؟\r\nاكنون بايد ديد چرا و به چه دليل قائلان به اولويت ، وجوب وجود معلول را انكار ورزيده و به جاى قاعده « الشىء ما لم يجب لم يوجد » به اصل اولويت معتقد گرديده‌اند ؟ .\r\nدليلى كه اين گروه بر نفى قاعدهء ياد شده دارند ، اين است كه ، اين قاعده با اصل اختيار و آزادى انسان و خدا ناسازگار است ؛ زيرا هرگاه بگوئيم : وقوع فعل به مرحلهء وجوب و ضرورت رسيده است ، معنايش اين است كه ديگر ، اختيار از كف فاعل گرفته شده است ؛ زيرا فرض اين است كه اين فعل قطعا بايد تحقق يابد ، و چيزى كه وقوعش حتمى و قطعى است ، نمىتواند اختيارى باشد ، و روى همين مبناء و اساس ، آنان قدرت را هم به صحت « 2 » ( امكان ) فعل و ترك تفسير نموده‌اند ، در حالى كه قائلان به قاعده فلسفى مزبور ، امكان را به اينكه فاعل به گونه‌اى است كه اگر بر انجام فعل اراده كرد ، آن را انجام مىدهد و اگر اراده نكرد ، انجام نمىدهد تفسير نموده‌اند « 3 » .\r\n\r\n\r\n","description":"","footnote":"\r\n( 1 ) شوارق الالهام ، ج 1 ، ص 93 .\r\n( 2 ) القدرة ما يصح معه الفعل و الترك .\r\n( 3 ) القادر من ان شاء فعل و ان لم يشاء لم يفعل ، در اين‌باره در خاتمهء مرحله دهم بحث خواهد شد .\r\n","page_name":" 355 ","page_number":355},
  {"content":"\r\n\r\nولى طرفداران قاعده « الشى ما لم يجب » اين سخن را مردود دانسته و گفته‌اند : اين وجوب از ناحيه علت پديد ميآيد ، يعنى هرگاه علت تامه فعل محقق گرديد ، وقوع آن حتمى و واجب است ، و فرض اين است كه فاعل فعل ( خدا ، انسان ) داراى علم و اراده است و ارادهء او در سلسلهء علت تامه اين فعل قرار دارد ، و در نتيجه ، ضرورت و وجوب ياد شده پس از ارادهء فاعل است نه قبل از آن ، و هرگز چيزى كه در مرتبه بعد است نمىتواند تأثيرگذارنده ( به صورت مؤثر فاعلى ) در چيزى كه مقدم بر او است باشد ، اين جبر زائيده اختيار است ، نه مزاحم و معاند با آن « 1 »\r\n\r\nوجوب سابق و لاحق\r\nدر پايان اين فصل ، اين مطلب يادآورى شده است كه ، هرموجود امكانى پيوسته محفوف و همراه با دو وجوب ( بالغير ) است ، يكى وجوب سابق بر وجود كه از جانب علت حاصل مىگردد ، و ديگرى وجوب بعد از ايجاد كه به وجوب يا ضرورت به شرط المحمول معروف است . اين دو وجوب و ضرورت همان‌گونه كه مصنف ( ره ) در نهايه فرموده‌اند ، از وجود ممكن انتزاع مىگردند ، با اين تفاوت كه ضرورت سابق به لحاظ « استناد » وجود ممكن به علت انتزاع مىگردد و ضرورت لاحق به لحاظ « اتصاف » ماهيت ممكن به وجود خود انتزاع مىشود .\r\nو ضرورت لاحق يا به شرط محمول ، وصفى است كه تمام قضاياى فعليّه متصف به آن مىباشند و يكى از اقسام پنجگانه « ضرورت » هاى منطقى است كه آن ضرورتها عبارتند از : 1 - ضرورت مطلقه يا ازلى ، 2 - ضرورت ذاتيه يا مادام الذات ، 3 - ضرورت وصفيه يا مادام الوصف ( مشروطهء عامه ) 4 - ضرورت وقتيه ، 5 - ضرورت به شرط المحمول « 2 » .\r\n\r\n\r\n","description":"","footnote":"\r\n( 1 ) آنچه ذكر گرديد در واقع يكى از شبهات قائلان به جبر ( جبر فلسفى ) است . جهت اطلاع كامل بر اين شبهه و پاسخ آن به فصل دهم كتاب « جبر و اختيار » نگارش شارح مراجعه نمائيد .\r\n( 2 ) تفصيل اين مطالب را از منطق اشارات ، ص 145 جويا شويد .\r\n","page_name":" 356 ","page_number":356},
  {"content":"\r\n\r\nلكن ضرورت سابق ، داخل هيچيك از اقسام ياد شده نيست ، به همين خاطر نبايد آن را ضرورت منطقى بشمار آورد ، بلكه « ضرورت فلسفى » ناميده مىشود .\r\n\r\nچگونه ضرورت مقدم بر وجود است ؟\r\nهرگاه منشاء انتزاع ضرورت ( اعم از سابق و لاحق ) وجود ماهيت است ، چگونه مىتوان تقدم و سبق آن را بر وجود تصور و توجيه كرد ؟ اين سؤال را با سه بيان مىتوان پاسخ گفت :\r\n1 - مقصود از اين تقدم ، تقدم عقلى و رتبى است ، يعنى عقل ، نخست ماهيت را به صورت عريان و برهنه از وجود و عدم ملاحظه مىكند و حكم به امكان او مىنمايد ، آنگاه مساوى بودن نسبت او را به وجود و عدم ملاحظه مىكند و حكم به نياز او به مرجح مىكند ، سپس منشاء اين رجحان و اينكه بايد علت تامه موجود گردد و همهء روزنه‌هاى عدم به سوى ماهيت مسدود گردد تا موجود شود را در نظر آورده و حكم به ايجاب علت و سپس وجوب معلول مىنمايد ، آنگاه وجود و هستى او را تحقق يافته مىيابد « 1 » .\r\nهمان‌گونه كه ملاحظه مىگردد در اين تجزيه و تحليل عقلانى ، وجوب ممكن مقدم بر وجود او است « 2 » . در شرح اين سخن مىگوئيم : موجود امكانى را در چهار مرحله مورد مطالعه قرار مىدهيم و از مطالعه آن در هرمرحله وصف خاصى را انتزاع مىكنيم :\r\nالف - مطالعه ماهيت آن - وصف امكان كه لازمهء ماهيت است .\r\n\r\n\r\n","description":"","footnote":"\r\n( 1 ) مطالعهء ماهيت - حكم به امكان .\r\nمطالعهء تساوى ماهيت نسبت به وجود و عدم - حكم به نيازمندى ممكن به مرجح .\r\nمطالعه منشاء رحجان وجود - حكم به ضرورت سابق .\r\nمطالعهء وجود بالفعل ممكن - حكم به ضرورت لاحق .\r\n( 2 ) حكيم سبزوارى ، شرح منظومه ، مقصد 1 ، فريده 2 ، احكام وجوب غيرى ، ( متن ) .\r\n","page_name":" 357 ","page_number":357},
  {"content":"\r\n\r\nب - مطالعهء امكان - وصف نيازمندى به علت مرجح .\r\nج - مطالعهء منشاء و عامل رجحان وجود - وصف وجوب و ضرورت سابق .\r\nد - مطالعهء وجود بالفعل آن - وصف وجوب لاحق .\r\n2 - مقصود از وجوب سابق ، آن خصوصيتى است در علت و فاعل ، كه وجود معلول از آن سرچشمه مىگيرد ، و در اين صورت تقدم وجوب بر وجود بسيار روشن است « 1 » .\r\n3 - اگرچه منشاء انتزاع اين وجوب ، وجود خارجى ممكن است ، لكن تقدم و سبق به اعتبار رتبهء عقلى است ، و ميان تقدم رتبى وجوب بر وجود و تقدم خارجى و عينى وجود بر وجوب منافاتى وجود ندارد « 2 » .\r\n* * *\r\n\r\n\r\n","description":"","footnote":"\r\n( 1 ) همان ، ( حاشيه ) .\r\n( 2 ) تعليقه بر نهاية الحكمه ، شمارهء ( 71 ) .\r\n","page_name":" 358 ","page_number":358},
  {"content":"\r\n\r\nالفصل السادس في معاني الامكان\r\nالامكان المبحوث عنه ههنا هو لا ضرورة الوجود و العدم بالنسبة إلى الماهيّة المأخوذة من حيث هي ، و هو المسمّى ب « الامكان الخاص » و « الخاصّي » .\r\nو قد يستعمل الامكان بمعنى سلب الضرورة عن الجانب المخالف ، سواء كان الجانب الموافق ضروريّا أو غير ضروريّ ؛ فيقال :\r\nالشيء الفلاني ممكن أي ليس بممتنع ؛ و هو المستعمل في لسان العامّة ، أعم من الامكان الخاصّ ؛ و لذا يسمّى « امكانا عاميّا » و « عامّا » .\r\nو قد يستعمل في معنى أخص من ذلك ، و هو سلب الضرورات الذاتيّة و الوصفيّة و الوقتيّة ؛ كقولنا : الانسان كاتب بالامكان ، حيث إنّ الانسانيّة لا تقتضي ضرورة الكتابة ، و لم يؤخذ في الموضوع وصف يوجب الضرورة ، و لا وقت كذلك ؛ و تحقق الامكان بهذا المعنى في القضيّة بحسب الاعتبار العقلي ، بمقايسة المحمول إلى الموضوع ، لا ينافي ثبوت الضرورة بحسب الخارج بثبوت العلّة ؛ و يسمّى « الامكان الأخصّ » .\r\nو قد يستعمل بمعنى سلب الضرورة من الجهات الثلاث و الضرورة به شرط المحمول أيضا ؛ كقولنا : « زيد كاتب غدا بالامكان »\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nو يختص بالأمور المستقبلة التي لم تتحق بعد حتّى يثبت فيها الضرورة به شرط المحمول ، و هذا الامكان إنّما يثبت بحسب الظن و الغفلة عن أنّ كل حادث مستقبل إمّا واجب او ممتنع لانتهائه إلى علل موجبة مفروغ عنها ؛ و يسمّى « الإمكان الاستقباليّ » .\r\nو قد يستعمل الامكان بمعنيين آخرين :\r\nأحدهما : ما يسمّى الامكان الوقوعي ، و هو كون الشيء بحيث لا يلزم من فرض وقوعه محال ، أي ليس ممتنعا بالذات أو بالغير ؛ و هو سلب الامتناع عن الجانب الموافق ، كما أنّ الامكان العام سلب الضرورة عن الجانب المخالف .\r\nو ثانيهما : الامكان الاستعدادي ، و هو ، كما ذكروه ، نفس الاستعداد ذاتا ، و غيره اعتبارا ، فإنّ تهيّوء الشيء لأن يصير شيئا آخر ، له نسبة إلى الشيء المستعدّ ، و نسبة إلى الشيء المستعدّ له ؛ فبالاعتبار الأوّل يسمّى « استعدادا » فيقال مثلا : النطفة لها استعداد أن تصير إنسانا ؛ و بالاعتبار الثاني يسمّى « الامكان الاستعدادي » فيقال :\r\nالانسان يمكن أن يوجد في النطفة .\r\nو الفرق بينه و بين الامكان الذاتي : أنّ الامكان الذاتي ، كما سيجيء ، اعتبار تحليلي عقلي يلحق الماهيّة المأخوذة من حيث هي ، و الامكان الاستعدادي صفة وجوديّة تلحق الماهيّة الموجودة ؛ فالامكان الذاتي يلحق الماهيّة الانسانيّة المأخوذة من حيث هي ، و الامكان الاستعدادي يلحق النطفة الواقعة في مجرى تكون الانسان .\r\nو لذا كان الامكان الاستعدادي قابلا للشدّة و الضعف ، فامكان\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nتحقق الانسانيّة في العلقة أقوى منه في النطفة ؛ بخلاف الامكان الذاتي فلا شدّة و لا ضعف فيه .\r\nو لذا ايضا ، كان الأمكان الاستعدادي يقبل الزوال عن الممكن ، فإنّ الاستعداد يزول بعد تحقق المستعدّ له بالفعل ؛ بخلاف الامكان الذاتي فإنّه لازم الماهيّة ، هو معها حيثما تحققت .\r\nو لذا أيضا كان الامكان الاستعدادي ، و محلّه المادّة بالمعنى الأعم « 1 » ، يتعيّن معه الممكن المستعد له ، كالانسانيّة التي تستعد لها المادّة ؛ بخلاف الامكان الذاتي الذي في الماهيّة ، فإنّه لا يتعيّن معه لها الوجود أو العدم .\r\nو الفرق بين الامكان الاستعدادي و الوقوعي : أنّ الاستعدادي إنّما يكون في المادّيّات و الوقوعي أعم موردا .\r\nترجمه و توضيح :\r\n\r\nفصل ششم : اصطلاحات و معانى امكان\r\n1 - امكانى كه در اينجا از آن بحث مىشود ، عبارت است از لا ضرورت وجود و عدم نسبت به ماهيتى كه من حيث هى مأخوذ و ملحوظ است ، و آن ، امكان خاص يا خاصى ناميده شده است .\r\n2 - و گاهى امكان به معنى سلب ضرورت از جانب مخالف ( قضيه ) به كار\r\n\r\n\r\n","description":"","footnote":"\r\n( 1 ) المادّة بالمعنى الأعمّ تشمل المادّة بالمعنى الأخصّ ، و هي الجوهر القابل للصور المنطبعة فيها ، كمادّة العناصر لصورها ؛ و تشمل متعلق النفس المجرّدة ، كالبدن للنفس الناطقة ؛ و تشمل موضوع العرض ، كالجسم للمقادير و الكيفيّات ( منه « قده » ) .\r\n","page_name":" 361 ","page_number":361},
  {"content":"\r\n\r\nمىرود ، خواه جانب موافق ( قضيّه ) ضرورى باشد يا غير ضرورى ، پس ( وقتى ) گفته مىشود : فلان شىء ممكن است ( به امكان عام ) : مقصود اين است كه ممتنع نيست و معناى ياد شده از امكان ، در زبان عامه مردم به كار مىرود ( و ) اعم از امكان خاص ( هم ) مىباشد ، و به همين خاطر ( كه كاربرد عمومى دارد و مفاد آن هم اعم از امكان خاص است ) ، امكان عامى يا عام ناميده مىشود « 1 » .\r\n3 - و گاهى امكان در معناى اخص از دو معناى ياد شده استعمال مىشود ، و آن عبارت است از سلب ضرورتهاى ذاتى و وصفى و وقتى ، مانند اينكه مىگوئيم :\r\nانسان نويسنده است بالامكان و اين هنگامى است كه ( همان‌گونه كه ذات ) انسان بودن اقتضاى ضرورت نويسندگى را ندارد ، در مورد موضوع ( نيز ) وصفى يا وقت خاصى كه موجب ضرورت نويسندگى باشد ، ملاحظه نشده است ، ( در اين‌جا ممكن است گفته شود : چگونه امكان به اين معنا قابل تصور است ، با آنكه به لحاظ واقعيت خارجى اگر اسباب لازم براى نويسندگى تحقق يافته است ، نويسندگى ضرورت بالغير دارد ، و اگر تحقق نيافته است ، عدم آن ضرورت دارد ، و در هردو صورت آنچه مطرح است ، ضرورت است ، حال يا ضرورت وجود يا ضرورت عدم ، و هرچند اين ضرورت ، ذاتى نيست ولى بهرحال با امكان به معناى سلب ضرورت وصفى و وقتى\r\n\r\n\r\n","description":"","footnote":"\r\n( 1 ) وصف خاص و عام براى امكان خاص و امكان عام به لحاظ مفاد يا نسبت مصاديق آنها به يكديگر است ، نسبت ميان آن دو ، عام و خاص مطلق است زيرا در هرقضيه‌اى كه جهت آن امكان خاص باشد ، همانطور كه از جانب موافق سلب ضرورت شده است ، از جانب مخالف هم سلب ضرورت شده است ، ولى در قضيه‌اى كه جهت آن امكان عام است ، آنچه مسلم است اين‌كه از جانب مخالف سلب ضرورت شده است ، اما جانب موافق دو حالت دارد ، يكى اينكه ضرورت نداشته باشد ، و ديگرى اينكه ضرورت ثابت باشد .\r\nمثلا هرگاه بگوئيم : « الانسان كاتب بالامكان العام » جانب موافق يعنى ثبوت كتابت براى انسان ضرورى نيست ، پس امكان است ، ولى اگر بگوئيم : « اللّه قادر بالامكان العام » جانب موافق يعنى قادر بودن خدا ، ضرورى است . پس امكان خاص تحقق ندارد .\r\nبنابراين در مورد امكان عام ، گاهى امكان خاص هم تحقق دارد ، و گاهى تحقق ندارد ولى هميشه در مورد امكان خاص ، امكان عام هم محقق است و وصف خاصى و عامى به خاطر نسبت اين دو معناى امكان به عرف خاص و عام است .\r\n","page_name":" 362 ","page_number":362},
  {"content":"\r\n\r\nمنافات دارد ؟ پاسخ اين اشكال اين است كه ) تحقق امكان به اين معنا در قضيه با توجه به اعتبار عقلى ( و ) به خاطر مقايسه‌كردن محمول به موضوع ، با ضرورت داشتن آن به حسب خارج به خاطر ثبوت و وجود علت ، منافات ندارد .\r\n( و به عبارت ديگر : در توصيف قضيه به امكان به معناى سلب ضرورت ذاتى ، وصفى ، و وقتى ، به واقعيت خارجى توجه نمىشود ، بلكه تنها نسبت ميان محمول و موضوع در عالم ذهن و اعتبار عقلى مورد مطالعه قرار مىگيرد و در اين مطالعه و اعتبار ، علاوه بر اينكه موضوع به حسب ذات اقتضاى ضرورت محمول را ندارد ، وصف خاص يا وقت خاصى كه مقتضى ضرورت محمول باشد نيز مورد توجه قرار نگرفته و اعتبار نشده است . و يك چنين قضيه‌اى حيثيت حكايت‌كنندگى از خارج را ندارد ، تا گفته شود ، با واقعيت خارجى مطابقت ندارد و كاذب است ، بلكه صرفا يك اعتبار عقلى است ، و نفس الامر او هم همان تحليل و اعتبار ذهنى است نه واقعيت خارجى ) . و اين امكان ، امكان اخص ناميده مىشود . ( زيرا أخص از دو معناى قبل است ) .\r\n4 - گاهى امكان به معنى سلب ضرورت از جهات سه‌گانه ( ذات ، وصف ، وقت ) و ( نيز سلب ) ضرورت به شرط محمول به كار مىرود ، مانند اينكه مىگوئيم :\r\nزيد فردا نويسنده است بالامكان ، و ( اين امكان ) به امور مستقبل كه هنوز تحقق نيافته‌اند تا اينكه ضرورت به شرط محمول در آنها تحقق يابد ، اختصاص دارد ، و ( به كار بردن ) اين امكان ( سلب ضرورت به شرط محمول در مورد حوادث استقبالى ) به خاطر غفلت از اين است كه هرحادث استقبالى ( در ظرف زمانى خود ) به خاطر منتهى شدن آن به علل و اسبابى كه موجب ( وجود يا عدم او مىباشند ) و مفروغ عنه هستند ( يعنى آن اسباب يا تحقق مىيابند يا تحقق نمىيابند و اين امر مفروع عنه است و دائر مدار فرض و اعتبار ما نيست ) يا واجب ( الوجود بالغير ) است و يا ممتنع ( الوجود بالغير ، و فرض امكان در مورد اين حادثه‌هاى استقبالى ، فرضى است كه با واقع خارجى مطابق نيست ) و اين امكان ، امكان\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاستقبالى ناميده مىشود . و گاهى امكان به دو معناى ديگر استعمال مىگردد .\r\n5 - يكى از آن دو معنا آن است كه امكان وقوعى ناميده مىشود و آن اين است كه شيىء به گونه‌اى باشد كه از فرض وقوع آن محال لازم نيايد ، يعنى ممتنع بالذات « 1 » يا ممتنع بالغير نباشد . ( در علم اصول مىگويند : آيا تعبد شارع مكلفان را به عمل به ظنّ ممكن است يا نه ؟ .\r\nمقصود اين است كه آيا امكان وقوعى دارد يا نه ؟ آنان كه مىگويند : ممكن نيست ، مقصودشان اين است كه موجب تفويت مصلحت ملزم يا القاء در مفسده مىگردد ، و آن بر مولاى حكيم قبيح است ، و آنان كه آن را ممكن مىدانند مقصودشان امكان وقوعى است ، يعنى يا محذور سابق لازم نمىآيد ، و يا اگر هم لازم آيد به خاطر رعايت حال مكلفان و تسهيل در امر احكام الهى ( مصلحت تسهيل ) ، قبيح و ناروا نخواهد بود ) . و اين معناى امكان عبارت است از سلب امتناع از جانب موافق ( يعنى جانب موافق ممتنع نيست ) ، همان‌گونه كه مفاد امكان عام سلب ضرورت از جانب مخالف مىباشد ( البته مفاد سلب ضرورت از جانب مخالف در قضيه موجبه ، همان سلب امتناع از جانب موافق است ، ولى فرق آن دو در اين است كه امكان عام ناظر به سلب امتناع ذاتى است ، ولى امكان وقوعى ناظر به سلب امتناع غيرى است ، بعد از آنكه امكان ذاتى آن ثابت گرديده است ) .\r\n6 - معناى ديگر از دو معناى اخير امكان ، امكان استعدادى است و آن ، همانطور كه محققان گفته‌اند ، به حسب ذات همان استعداد است ولى به لحاظ اعتبار ،\r\n\r\n\r\n","description":"","footnote":"\r\n( 1 ) امتناع بالذات ، نقطه مقابل امكان ذاتى است ، و آنچه نقطه مقابل امكان وقوعى است همان امتناع بالغير است ، يعنى ماهيت به لحاظ ذات امكان وجود دارد ، لكن وقوع آن مستلزم امر محالى است كه بسبب آن وقوعش محال خواهد بود ، و اين ممتنع بالغير است . مثلا صدور دو معلول در عرض يكديگر از علت واحد و بسيط من جميع الجهات ، محال است . لكن امتناع ذاتى ندارد و تنها امتناع وقوعى دارد ، زيرا مستلزم تركيب در ذات علت بسيط است ، البته بحث دربارهء امكان وقوعى ، پس از امكان ذاتى است ، و بر اين اساس آنچه امكان وقوعى دارد ، نه ممتنع بالذات است و نه ممتنع بالغير ، و ظاهرا مقصود مصنف ( ره ) هم همين مطلب است ، نه اينكه امكان وقوعى نقطه مقابل امتناع ذاتى است .\r\n","page_name":" 364 ","page_number":364},
  {"content":"\r\n\r\nغير از آن است ، زيرا تهيّؤ و آمادگى چيزى براى اينكه مبدل به چيز ديگرى شود ، نسبتى به شىء مستعد دارد و نسبتى هم به شىء مستعد له ، پس ( آن تهيؤ و آمادگى ) به اعتبار اوّل استعداد ناميده مىشود و مثلا گفته مىشود : براى نطفه ، استعداد اين هست كه مبدل به انسان شود ، و ( همين آمادگى و تهيؤ ) به اعتبار دوم ، امكان استعدادى ناميده مىشود ، و گفته مىشود : وجود انسان در نطفه ممكن است ، ( امكان استعدادى انسان در نطفه موجود است ) .\r\n\r\nتفاوتهاى امكان ذاتى و امكان استعدادى\r\nو فرق ميان امكان استعدادى و امكان ذاتى اين است كه امكان ذاتى همان گونه كه ( بيان آن ) خواهد آمد ، اعتبار ( و ) تحليل عقلى است كه به ماهيت مأخوذ من حيث هى ملحق مىگردد ، در حالى كه امكان استعدادى صفتى وجودى است كه به ماهيت موجود ملحق مىشود ، بنابراين امكان ذاتى ( در مورد انسان ) بر ماهيت انسان كه مأخوذ و ملحوظ من حيث هى است ، ملحق مىشود ، و امكان استعدادى ، بر نطفه كه در مجرا و مسير تكون انسان واقع شده است ، ملحق مىگردد .\r\nو به همين جهت ( كه امكان استعدادى امر وجودى و خارجى است و امكان ذاتى امر اعتبارى ) ، امكان استعدادى قابل شدت و ضعف است ؛ زيرا امكان تحقق انسان در علقه ، اقوى از امكان تحقق انسان در مرحلهء نطفه است ، بر خلاف امكان ذاتى ، زيرا در آن شدت و ضعف راه ندارد .\r\nو نيز به همين خاطر ، امكان استعدادى زائل شدن از ممكن را مىپذيرد ( مانند صفت گرمى و سردى كه قابل زوال از موصوف خود مىباشد ) زيرا استعداد ، پس از تحقق بالفعل مستعد له ، زايل و منتفى مىگردد ، ( پس از آنكه نطفه مبدل به انسان گرديد ، ديگر استعداد انسانيت در كار نيست ، بلكه انسان بالفعل محقق است ، و همين‌گونه است هرگاه قبل از آنكه مستعد له فعليت يابد ، به خاطر عروض مانع و آفتى ، موضوع استعداد از بين برود ، در اين صورت نيز استعداد زايل مىگردد )\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبر خلاف امكان ذاتى ( كه هيچگاه از ماهيت زايل نمىگردد ) ، زيرا آن لازم ماهيت است و هرجا آن ماهيت تحقق يابد ، امكان ذاتى هم با او خواهد بود .\r\nو نيز به همين جهت به واسطهء امكان استعدادى و محل آن - يعنى ماده به معنى اعم « 1 » - ممكن مستعد له متعين مىگردد ، مانند انسانيتى كه ماده استعداد آن را دارد ( از اوّل معلوم و معين است كه اين ماده و اين استعداد ، مربوط به چيست و به سمت انسان شدن حركت مىكند ) ، بر خلاف امكان ذاتى كه در ماهيت ( لازمه ماهيت است ) ، زيرا با توجه به اين امكان ، براى ماهيت وجود يا عدم ، تعين ندارد ( معلوم نيست كه اين ماهيت موجود مىشود يا معدوم ، امكان لازم ماهيت به سوى هيچ يك از وجود و عدم گرايش ندارد ولى امكان استعدادى به سوى فعليت خاصى گرايش دارد و آن همان است كه استعدادش در ماده موجود است ) .\r\nو فرق ميان امكان استعدادى و امكان وقوعى ( با اينكه هردو ناظر به وجود ماهيت مىباشند ، نه ذات ماهيت يعنى ماهيت من حيث هى ) ، اين است كه امكان استعدادى فقط در ماديات است و مورد امكان وقوعى اعم ( از ماديات و مجردات است ) .\r\nشرح مطالب :\r\nدر اين فصل پيرامون سه مطلب بحث شده است :\r\n\r\n\r\n","description":"","footnote":"\r\n( 1 ) ماده به معناى اعم ، شامل ماده به معنى اخص كه جوهر پذيراى صورتهاى منطبع در آن است ، مانند مادهء عناصر براى صورت آنها ، مىباشد و شامل متعلق نفس مجرد ، مانند بدن براى نفس ناطقه ( هم ) مىگردد ، و شامل موضوع عرض مانند جسم نسبت به مقادير و كيفيات ( نيز ) مىباشد . [ علامه طباطبائى ( ره ) 
  ] . بنابراين ماده ، دو اصطلاح دارد ، اصطلاح خاص و اصطلاح عام ، در اصطلاح خاص ، همان است كه در مقابل صورت يا همراه با صورت استعمال مىشود و يكى از اقسام پنجگانه جوهر است ، و به هيولى يا ماده اولى ناميده مىشود ، و در اصطلاح عام علاوه بر اين مورد دو مورد ديگر را نيز شامل مىشود ، آنچه نفس مجرد به آن تعلق تدبيرى دارد ، مانند بدن انسان و ديگرى موضوع در مقابل عرض .\r\n","page_name":" 366 ","page_number":366},
  {"content":"\r\n\r\nالف - معانى و اصطلاحات امكان .\r\nب - تفاوتهاى امكان ذاتى و امكان استعدادى .\r\nج - تفاوت امكان استعدادى و امكان وقوعى .\r\nو ما در بخش ترجمه و توضيح ، نكات لازم در تفهيم و تبيين كلام مصنف ( ره ) را بيان نموديم . اينك مطالب ديگرى كه در تكميل اين فصل مفيد است را يادآور مىشويم :\r\n\r\nالف - معانى و اصطلاحات امكان\r\nوقتى در محاورات و مكالمات عرف عام گفته مىشود : فلان چيز امكان دارد يا امكان ندارد ، مقصود اين است كه : تحقق آن محال نيست يا محال است بنابراين معناى امكان در عرف عام ، نقطهء مقابل امتناع است . و اين به خاطر اين است كه قضايا و گزاره‌هايى كه در گفتگوهاى عمومى به كار مىروند ، غالبا به صورت قضاياى ايجابى مىباشند ، و در نتيجه مفاد امكان اين است كه وجود محمول براى موضوع ، ممتنع نيست ، و قهرا جانب مخالف قضيه كه سلب محمول از موضوع است ، ضرورى و قطعى نخواهد بود ؛ زيرا ضرورى بودن سلب محمول از موضوع ، مساوى با امتناع وجود محمول براى موضوع است ، و فرض اين است كه وجود و ثبوت محمول براى موضوع ممتنع نيست .\r\nبر اين اساس معناى امكان در عرف عام اين است كه ، جانب موافق قضيه ( وجود محمول براى موضوع ) ممتنع نيست و جانب مخالف قضيه ( سلب محمول از موضوع ) ضرورت ندارد . و ممتنع نبودن وجود محمول براى موضوع از نظر مصداق بر دو مورد منطبق مىگردد : 1 - ضرورى و واجب است . 2 - ضرورى و واجب نيست .\r\nمثلا وقتى مىگوئيم : اللّه عالم بالامكان العام ، سلب امتناع در جانب موافق منطبق بر وجوب و ضرورت است ، ثبوت علم براى « اللّه » واجب است .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو در مثال : الانسان كاتب بالامكان العام ، سلب امتناع در جانب موافق منطبق با سلب ضرورت و وجوب است ، زيرا نويسندگى براى انسان واجب و ضرورى نيست .\r\nلكن با توجه به اين‌كه قضايا از نظر « كيف » دو گونه‌اند : موجبه و سالبه ، به همين جهت در منطق و فلسفه ، امكان ، همان‌گونه كه جهت قضاياى موجبه است ، جهت قضاياى سالبه هم مىباشد ، و در نتيجه مفاد امكان در قضاياى سالبه ، سلب امتناع عدم محمول يا عدم ضرورت جانب مخالف ، يعنى عدم ضرورت وجود محمول براى موضوع خواهد بود ، به همين خاطر امكان را در معناى ديگرى به كار بردند ، كه مشتمل بر دو سلب ضرورت است ، هم ضرورت وجود را سلب مىكند و هم ضرورت عدم را ، و اين معناى امكان در واقع نماينده دو امكان است ، يكى جهت قضيه موجبه و ديگرى جهت قضيه سالبه ، به عبارت ديگر : مركب از دو معناى امكان عام است و آن را « امكان خاص » ناميدند .\r\nاز اينجا معلوم مىشود كه لفظ امكان خاص نسبت به امكان عام ، از قبيل مشترك لفظى يا مشترك معنوى نيست ، بلكه از قبيل لفظ « منقول » است ، كه از توسعه در معناى امكان خاص پديد آمده است . البته در هردو معناى امكان يك جامع وجود دارد ، و آن « سلب ضرورت » است ، ولى با اين حال لفظ امكان مشترك معنوى نيست ، زيرا مشترك معنوى آن است كه لفظ ، با يك وضع عام همهء مصاديق را شامل شود ، در حالى كه لفظ امكان ، در آغاز در معنى امكان عام رائج بود و سپس در اصطلاح علماى منطق و فلسفه به امكان خاص نقل داده شد .\r\n\r\nامكان أخص و امكان استقبالى\r\nامكان اخص ، صرفا يك اعتبار عقلى و ذهنى است و هيچگونه نظرى به واقعيت خارجى ندارد ، و به همين خاطر ، امكان أخص كاربرد فلسفى ندارد و صرفا در منطق مورد بحث قرار مىگيرد و فلاسفه تنها در بحث از معانى امكان آن را مطرح\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمىنمايند ، لكن در بحثهاى فيلسوفانه خود ، كه پيرامون هستى خارجى و احكام عام آن بحث مىكنند ، به هيچ‌وجه از آن استفاده نمىكنند ، زيرا اين معناى امكان ، چيزى جز اعتبار ذهنى نيست . با توجه به همين مطلب مصنف اشكالى را كه بر امكان أخص شده بود ، پاسخ گفتند كه حكم به امكان به عنوان يك تحليل ذهنى با ضرورت خارجى منافات ندارد .\r\nلكن پاسخ ياد شده در مورد امكان استقبالى صحيح نخواهد بود ، توضيح آنكه : در مورد امكان استقبالى گفته شد كه اين معنى امكان زائيدهء ظن و غفلت و به تعبير ديگر زائيده جهل و ناآگاهى انسان از آينده است ؛ زيرا هرحادثه‌اى در آينده از دو حالت بيرون نيست ، يا وجودش ضرورى است و يا عدمش ، ولى از آنجا كه علم انسان محدود است و از اسباب حوادث به‌طور كامل آگاه نيست و نمىداند آيا اين اسباب تحقق مىيابند يا نه ، به اين جهت مىگويد : وقوع اين حادثه در آينده ممكن است . بنابراين حكم به امكان حادثه‌اى شده است كه در واقع و نفس الامر وجود يا عدم آن حتمى و ضرورى است . و امكان با ضرورت قابل جمع نيست .\r\nاكنون ممكن است در پاسخ گفته شود ، ضرورت وجود يا عدم حادثه در ظرف آينده ، منافات با امكان استقبالى ندارد ، زيرا امكان ، يك حكم و اعتبار عقلى است و ضرورت ، مربوط به واقعيت خارجى است همان‌گونه كه در مورد امكان أخص گفته شد .\r\nولى اين پاسخ در اينجا صحيح نيست ، زيرا امكان استقبالى نيز مانند ضرورت نظر به واقعيت خارجى دارد و حكم به امكان ، مربوط به وقوع حادثه در خارج است ، در اين صورت نمىتوان اشكال تنافى امكان را با ضرورت ، از راه ذهنى بودن امكان و خارجى بودن ضرورت و وجوب بر طرف نمود . بلكه در پاسخ بايد گفت : امكان استقبالى ، در حقيقت به معناى « احتمال » و بيانگر حالت نفس و آگاهى آن از خارج است ، پس نه وصف ماهيت ذهنى است و نه وصف ماهيت خارجى ، بلكه حالت نفس را نسبت به خارج بيان مىكند ، نظير امكان در جملهء معروف شيخ\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nالرئيس كه گفته است « كل ما قرع سمعك من الغرائب فذره فى بقعة الامكان ، ما لم يزدك عنه قاطع البرهان » : هر امر شگفت‌آورى را شنيدى تا وقتى برهان قاطع بر نفى آن اقامه نگرديده است در بوتهء امكان بگذار . مقصود از اين امكان نيز « احتمال » است ، نه امكان ذاتى و غير آن ، يعنى آنچه بر نفى آن برهان و دليل قطعى ندارى به عنوان يك امر محتمل بپذير ، نه به طور قطعى آن را نفى كن ، و نه پذيرا باش .\r\nامكان استقبالى هم چيزى غير از احتمال وقوع حادثه در آينده نيست ، آن هم براى كسى كه علم روشن به وقوع يا عدم وقوع حوادث آينده ندارد .\r\n\r\nامكان استعدادى\r\nمعانى يا اصطلاحات ياد شده از امكان در كلمات شيخ الرئيس مطرح بوده و در مباحث منطقى خود ، آنها را مورد بحث قرار داده است « 1 » . ولى امكان استعدادى را شيخ عنوان نكرده و ظاهرا اوّل كسى كه آن را مطرح نموده ، شيخ اشراق است « 2 » ، و گويا ريشهء پيدايش اين اصطلاح ، مطلبى است كه در كلمات بو على به چشم مىخورد ، و آن اينكه هرحادثى مسبوق به استعداد است و هراستعداد هم حاملى دارد كه همان ماده است ، و به عبارت ديگر : « كل حادث زمانى مسبوق بقوة الوجود و تحملها المادة » .\r\nآنگاه بر اين اصل چنين استدلال شده است كه : اين حادث قبل از تحقق وجود ، نمىتواند واجب يا ممتنع باشد ، زيرا آنچه واجب الوجود است ، حادث زمانى نخواهد بود ، و آنچه ممتنع الوجود است ، هرگز موجود نخواهد شد ، بنابراين حادث زمانى مفروض قبل از پيدايش ، ممكن خواهد بود « 3 » .\r\n\r\n\r\n","description":"","footnote":"\r\n( 1 ) به شرح اشارات ، ج 1 ، ص 156 - 151 ، رجوع نمائيد .\r\n( 2 ) شرح مبسوط منظومه ، ج 3 ، ص 224 .\r\n( 3 ) در اين‌باره در مرحله دهم ( قوه و فعل ) به تفصيل بحث خواهد شد .\r\n","page_name":" 370 ","page_number":370},
  {"content":"\r\n\r\nاكنون اين سخن مطرح مىشود كه ، اين امكان اگر معناى مقابل وجوب و امتناع باشد ، امرى عقلى و اعتبارى ذهنى است و نياز به حامل و موضوع ( ماده ) ندارد ، زيرا وصف ماهيت من حيث هى است ، به همين جهت گفته‌اند : مقصود از اين امكان ، امكان ذاتى و ماهوى نيست ، بلكه مقصود از اين امكان همان « استعداد » است كه در مقايسه با مستعد له ، به امكان استعدادى ناميده مىشود .\r\n « قد يوصف الامكان باستعدادى * و هو بعرفهم سوى استعداد » \r\n\r\nب - تفاوتهاى امكان ذاتى و امكان استعدادى\r\nحكيم طباطبائى ( قده ) فرق اصلى ميان اين دو امكان را در يك چيز خلاصه نموده‌اند و آن اينكه : امكان ذاتى وصف ماهيت من حيث هى است ، ولى امكان استعدادى وصف ماهيت موجود در خارج . و به همين جهت امكان ذاتى امرى اعتبارى و ذهنى است ، ولى امكان استعدادى امرى خارجى و واقعيت‌دار است ، آنگاه سه مطلب ديگر را بر اين مطلب مترتب كرده‌اند كه عبارتند از :\r\n1 - امكان استعدادى شدت و ضعف مىپذيرد . و به عبارت ديگر : تشكيك در آن راه دارد ، ولى امكان ذاتى تشكيك‌پذير نيست .\r\n2 - پس از آنكه ممكن مستعد له تحقق يافت ، امكان استعدادى زائل مىگردد ، ولى امكان ذاتى پس از تحقق يافتن ماهيت هم با آن همراه است و هيچگاه از موضوع خود ( ماهيت ) زائل نمىگردد .\r\n3 - جهت و سمت امكان استعدادى معلوم و معين است ، زيرا امكان استعدادى ، استعداد خاص نسبت به شىء خاص مىباشد ، ولى امكان ذاتى نسبت به وجود و عدم يكسان است ، و سمت و جهت آن از نظر وجود و عدم معلوم نيست ، يعنى اين امكان به خودى خود نسبت به وجود و عدم يكسان و نامعين است .\r\nولى از كلام صدر المتألهين ( ره ) چنين استفاده مىشود كه فرق اصلى ميان اين دو امكان اين است كه امكان ذاتى مخفىتر و پنهان‌تر از امكان استعدادى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nاست توضيح آنكه :\r\nبنابر اصل اصالت وجود و تشكيك در حقيقت وجود ، وجوب و امكان ، وصف وجود و بيانگر مراتب كمال و نقص آن مىباشند ، وجوب يعنى مرتبه‌اى كه هيچگونه نقصى در آن راه ندارد ، و بالذات واجد همهء كمالات است ، و مرتبه امكان ، مرتبه‌اى است كه بالذات واجد هيچ كمال وجودى نيست ، بلكه عين فقر و نياز است .\r\nبر اين اساس ، امكان و فقر زائيدهء بعد و دورى از منبع وجوب و سرچشمه غناء و كمال است .\r\nاكنون اگر برخى شرائط موجود امكانى تحقق يابد و پاره‌اى موانع وصول و بلوغ به سرچشمه كمال بر طرف گردد ، در اين صورت امكان استعدادى تحقق مىيابد ، كه خود مرتبه‌اى از كمال است ، اگرچه مرتبهء بسيار ضعيفى از ان است .\r\nهمان‌گونه كه امكان ذاتى هم وصف كمال ماهيت من حيث هى بشمار مىرود .\r\nبنابراين هم امكان استعدادى و هم امكان ذاتى به گونه‌اى وصف كمال بشمار مىروند ، با اين تفاوت كه امكان استعدادى وصف كمال ماهيت در ظرف خارج است ، و امكان ذاتى وصف كمال ماهيت من حيث هى مىباشد .\r\nپس از اينكه معلوم شد كه ، امكان ، بيانگر نقصان و خفاء و ظلمت وجود است ، شكى نيست كه نقصان و خفاء و ظلمت در امكان ذاتى بيشتر از امكان استعدادى است ، زيرا امكان ذاتى به هيچ‌وجه از فعليت وجودى برخوردار نيست ، ولى امكان استعدادى اگرچه از يك جهت بالقوه و فاقد فعليت است ولى از جهت ديگر داراى فعليت وجود است . مثلا نطفه در انسان بودن بالقوه است ، ولى در نطفه بودن بالفعل است . و به همين جهت امكان ذاتى فاقد هرگونه تعين است ، ولى امكان استعدادى نسبت به مستعد له خاصى تعين دارد « 1 » .\r\n\r\nامكان ذاتى و استعدادى مشترك لفظىاند\r\n\r\n\r\n","description":"","footnote":"\r\n( 1 ) اسفار ، ج 1 ، ص 234 - 233 .\r\n","page_name":" 372 ","page_number":372},
  {"content":"\r\n\r\nاز مطالب ياد شده روشن مىگردد كه امكان ذاتى و امكان استعدادى از قبيل مشترك لفظى مىباشند ؛ زيرا هيچگونه جامع معنوى و مفهومى ميان آن دو نيست ، امكان ذاتى وصف ماهيت است و امكان استعدادى وصف وجود . اگرچه در معناى سلب ضرورت و فعليت به گونه‌اى مشترك مىباشند ، صدر المتألهين در اين‌باره چنين مىگويد : « و بالجملة فاطلاق الامكان على المعنين بضرب من الاشتراك الصناعى ، لاقتضاء أحدهما رجحان أحد الجانبين ، و قبوله الشدة و الضعف ، و عدم لزومه لماهية الممكن و قيامه به محل الممكن لا به ، و كونه من الامور الموجودة فى الاعيان . . . . بخلاف الثانى لانه بخلافه فى جميع تلك الاحكام » « 1 » : حاصل كلام اينكه اطلاق لفظ امكان بر دو معناى ( ذاتى و استعدادى ) به نوعى از اشتراك صناعى ( لفظى ) است ، زيرا يكى از اين دو امكان ( امكان استعدادى ) ، اقتضاء رجحان يكى از دو طرف را دارد ، قبول شدت و ضعف مىكند ، لازمهء ماهيت ممكن نيست ( و زوال پذير است ) ، قائم به محل ممكن است نه به خود ممكن ( ماهيت ممكن ) ، بر خلاف معناى ديگر امكان ( امكان ذاتى ) كه در همه احكام ياد شده ، مخالف با معناى اوّل است .\r\n\r\nج - تفاوتهاى امكان استعدادى و امكان وقوعى\r\nامكان استعدادى و امكان وقوعى در يك جهت مشترك مىباشند و آن اينكه ، ناظر به وجود ماهيت هستند ، نه ماهيت من حيث هى ولى در عين حال دو وجه امتياز هم دارند :\r\n1 - امكان استعدادى وصف ماهيت است به لحاظ وجود فعلى ، ولى امكان وقوعى وصف ماهيت است به لحاظ وجود استقبالى .\r\n2 - امكان استعدادى به موجودات مادى اختصاص دارد ، لكن امكان وقوعى شامل همهء ماهيات امكانى مىباشد .\r\n\r\n\r\n","description":"","footnote":"\r\n( 1 ) همان ، ص 235 .\r\n","page_name":" 373 ","page_number":373},
  {"content":"\r\n\r\n\r\nامكان فقرى\r\nمعناى ديگر امكان كه مصنف در بدايه مطرح نكرده ولى در نهايه متذكر آن گرديده است امكان فقرى است ، چنان‌كه گفته‌اند : « و ربما اطلق الامكان و اريد به ما للوجود المعلولى من التعلق و التقوم بالوجود العلّى و خاصة الفقر الذاتى للوجود الامكانى بالنسبة الى الوجود الواجبى جلّ و علا ، و يسمى الامكان « الفقرى » و « الوجودى » قبال الامكان الماهوى » « 1 » :\r\nگاهى از واژهء امكان تعلّق و تقوم وجود معلول به وجود علت اراده مىشود و آن خاصيت فقر ذاتى وجود امكانى نسبت به واجب الوجود بالذات است ، و به امكان فقرى و وجودى ناميده مىشود ، در مقابل امكان ماهوى .\r\nامكان فقرى يا وجودى ، همان امكان ذاتى است لكن تفاوت آن دو از اينجا ناشى مىشود كه امكان ماهوى وصف ماهيت است و امكان فقرى وصف وجود و به عبارت ديگر : امكان ماهوى متناسب با نظريه اصالت ماهيت است و امكان فقرى مبتنى بر نظريهء اصالت وجود ، و مفاد در هردو مورد سلب ضرورت است ، لكن با دو تفسير مختلف .\r\n* * *\r\n\r\n\r\n","description":"","footnote":"\r\n( 1 ) نهاية الحكمه ، مرحله 4 ، فصل 1 .\r\n","page_name":" 374 ","page_number":374},
  {"content":"\r\n\r\nالفصل السابع في أن الامكان اعتبار عقلي ، و أنّه لازم للماهية\r\nأمّا أنّه اعتبار عقلي ، فلأنّه يلحق الماهيّة المأخوذة عقلا مع قطع النظر عن الوجود و العدم ، و الماهيّة المأخوذة كذلك اعتباريّة بلا ريب ، فما يلحق بها بهذا الاعتبار كذلك بلا ريب ؛ و هذا الاعتبار العقلي لا ينافي كونها بحسب نفس الأمر إمّا موجودة أو معدومة ، و لازمه كونها محفوفة بوجوبين أو امتناعين .\r\nو أمّا كونه لازما للماهيّة ، فلأنّا إذا تصوّرنا الماهيّة من حيث هي ، مع قطع النظر عن كل ما سواها ، لم نجد معها ضرورة وجود أو عدم ، و ليس الامكان إلّا سلب الضرورتين ، فهي بذاتها ممكنة . و أصل الامكان و إن كان هذين السلبين ، لكن العقل يضع لازم هذين السلبين ، و هو استواء النسبة مكانهما ؛ فيعود الامكان معنى ثبوتيّا ، و إن كان مجموع السلبين منفيّا .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nترجمه و توضيح :\r\n\r\nفصل هفتم : امكان اعتبار عقلى و لازمه ماهيت است\r\nاما اينكه امكان اعتبار عقلى است ، براى اين است كه ، امكان بر ماهيتى لاحق و عارض مىشود كه عقل آن را با قطع نظر از وجود و عدم لحاظ كرده است و ماهيتى كه اين‌گونه ملاحظه شده است بدون شك امرى اعتبارى است ( نه داراى واقعيت خارجى ) و آنچه با اين اعتبار لاحق و عارض آن گردد ، بدون شك امرى اعتبارى خواهد بود ، و اين اعتبار عقلى ( براى ماهيت ) منافات با اين ندارد « 1 » كه ماهيت به حسب نفس الامر يا موجود است يا معدوم ، و لازمهء موجود يا معدوم بودن ماهيت اين است كه ماهيت ، محفوف به دو وجوب ( سابق و لاحق ) يا دو امتناع ( سابق و لاحق ) مىباشد .\r\nو اما اينكه امكان لازمهء ماهيت است ، به اين جهت است كه اگر ماهيت را من حيث هى و با قطع نظر از آنچه غير از ماهيت است مطالعه و تصور نمائيم ، همراه با ماهيت ضرورت وجود يا ضرورت عدم را نخواهيم يافت ، و امكان هم چيزى غير از سلب دو ضرورت ( وجود و عدم ) نيست ، پس ماهيت ، در حد ذات خود ممكن است .\r\nو اصل امكان گرچه عبارت از همين دو سلب ( ضرورت ) است ( و امر سلبى را نمىتوان به عنوان لازم بشمار آورد ) ، لكن عقل لازمهء اين دو سلب ( را كه امر ثبوتى است ) و آن استواء نسبت ( ماهيت به وجود و عدم ) است را به جاى آن دو امر سلبى قرار مىدهد و در نتيجه امكان ، مبدّل به معناى ثبوتى خواهد شد ، اگرچه مفاد مجموع دو سلب معناى سلبى است .\r\n\r\n\r\n","description":"","footnote":"\r\n( 1 ) وجه عدم تنافى اين است كه موضوع امكان و وجوب يا امتناع دو چيز است ، آنچه موضوع امكان -\r\n","page_name":" 376 ","page_number":376},
  {"content":"\r\n\r\nشرح مطالب :\r\nدر اين فصل دربارهء امكان دو مطلب مورد بحث قرار گرفته است :\r\nالف - امكان اعتبار عقلى است .\r\nب - امكان لازمهء ماهيت است .\r\n\r\nالف - امكان اعتبار عقلى است\r\nدر رابطهء با مطلب اول يادآور مىشويم كه در پايان اين مرحله ، اين بحث مطرح خواهد شد كه آيا وجوب و امكان واقعيت عينى دارند يا از مفاهيم اعتبارى محض مىباشند ؟ و در اين مورد سه نظريه مطرح شده است :\r\n1 - واقعيت خارجى دارند . ( معقولات اوليه )\r\n2 - اعتبار عقلى محض هستند . ( معقولات ثانيه منطقى )\r\n3 - داراى منشاء انتزاع خارجى مىباشند . ( معقولات ثانيه فلسفى )\r\nمصنف ( ره ) طرفدار نظريه سوّم است ، بنابراين مقصود وى از اينكه امكان را اعتبار عقلى مىدانند اين است كه از معقولات اوليه كه وجود منحاز و عليحده در خارج دارند ، نيست ، نه اينكه به هيچ‌وجه واقعيت نداشته و حتى منشاء انتزاع هم ندارد . البته يك نكته در اين‌جا هست و آن اينكه ، ممكن است بگوئيم آنچه در اين فصل مطرح گرديده ، مربوط به امكان ماهوى است كه وصف ماهيت « من حيث هى » است ، ولى آنچه در خاتمه بيان نموده‌اند كه امكان واقعيت خارجى دارد ، امكان فقرى يا وجودى است كه مبتنى بر نظريه اصالت وجود است ، هرچند اين توجيه\r\n\r\n\r\n","description":"","footnote":"\r\n- است ماهيت من حيث هى است ، و آنچه موضوع وجوب است ماهيت به وصف موجوديت است ، و آنچه موضوع امتناع است ، ماهيت به وصف معدوم بودن است .\r\n","page_name":" 377 ","page_number":377},
  {"content":"\r\n\r\nبا بخش نخست كلام مصنف در خاتمه ، سازگار نيست . در هرصورت توضيح اين مطلب در همان‌جا خواهد آمد .\r\nدليلى كه در متن بر اثبات اين مدعا ذكر گرديده است ، يكى از دلايل روشن و معروف بر اعتبارى بودن امكان است . در كتب ديگر از جمله اسفار و شرح منظومه دلايل ديگرى هم بر اين مدعا اقامه گرديده است .\r\nپرسش و پاسخ : سؤال اين است كه چگونه مىگوئيد : ماهيت منهاى وجود و عدم اعتبار مىشود و در اين اعتبار ، امكان عارض آن مىگردد ؟ و حال آنكه در نفس الامر ، ماهيت يا موجود است و يا معدوم . در نتيجه اگر موجود است همراه با وجوب سابق و لاحق است ، و اگر معدوم است همراه با امتناع سابق و لاحق است ، و در هر صورت مجالى براى امكان نخواهد بود .\r\nپاسخ اين است كه اين سخن مستلزم هيچگونه تناقضى نيست ؛ زيرا ماهيت من حيث هى ، با ماهيت متصف به وجود يا عدم متفاوت است ، و امكان وصف ماهيت من حيث هى است ، ولى وجوب يا امتناع وصف ماهيت موجود يا معدوم است ، و شرط تناقض كه وحدت در موضوع است ، فراهم نمىباشد .\r\nگواهى بر اصالت وجود : بيان فوق در ميان حكماء معروف است و با آن به پرسش مزبور پاسخ داده‌اند ، و صدر المتألهين پس از نقل اين پاسخ يادآور مىشود كه اين سخن حكماء دليل روشنى بر اصالت وجود است ، و اينكه آنچه مستند به فاعل و جاعل است ، وجود است نه ماهيت ، و ماهيت امكانى به حسب ذات خود هرگز از كتم بطون و خفاء بيرون نيامده و نخواهد آمد و پيوسته در همان پنهانى و بطلان خواهد بود ، و هرگاه ماهيت به حسب ذات متصف به وجود نگردد ، قهرا به هيچ‌يك از كمالات وجودى هم متصف نخواهد گرديد ، بنابراين آنچه بالاصاله متصف به كمالات و آثار وجودى است ، نفس وجود است و ماهيت در اين آثار تابع وجود مىباشد ، و هريك از انحاء و مراتب وجود و هستى مستتبع ماهيتى است كه از آن به\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n« تعين » و « وجود خاص » تعبير مىآورند « 1 » .\r\n\r\nب - امكان لازمهء ماهيت است .\r\nامكان از صفات ماهيت است ، ولى ذاتى ماهيت نيست ، يعنى همان‌گونه كه در مرتبه ذات ماهيت ، وجود يا عدم نيست ، امكان هم نيست ، بنابراين امكان وصفى است خارج از ذات ماهيت ، ولى در عين حال لازمهء ماهيت است ، يعنى از صفات و عوارضى نيست كه از ماهيت منفك و جدا گردد و به اصطلاح « عرضى لازم » است نه مفارق ، و عارض وجود هم نيست بلكه عارض ماهيت است .\r\nعارض ماهيت ان است كه ماهيت من حيث هى با قطع نظر از وجود ذهنى يا خارجى ملاحظه گردد و متصف به عرض شود . در اين‌جا دو سؤال مطرح مىشود :\r\n1 - معناى لزوم امكان براى ماهيت چيست ؟\r\n2 - دليل بر لزوم امكان براى ماهيت چيست ؟\r\nمصنف در نهاية الحكمه هردو مطلب را مطرح كرده‌اند ، ولى در بدايه تنها به مطلب اوّل پرداخته‌اند ، ولى در عين حال آنچه را كه در نهايه به عنوان توضيح معناى لزوم يادآور شده‌اند ، در بدايه به عنوان دليل بر لزوم امكان براى ماهيت بشمار آورده است ، و اين يكى از مواردى است كه در نهايه روشن‌تر از بدايه بحث شده است ؛ و ما هردو مطلب را با استفاده از نهايه بررسى مىكنيم :\r\n\r\nمعناى لزوم امكان براى ماهيت\r\nمقصود از لزوم ، معناى معروف آن نيست ، كه لازم از آثار و مقتضيات ملزوم بشمار آيد . به عبارت ديگر : مقصود اين نيست كه ماهيت به خودى خود اقتضاى اثرى را دارد كه امكان ناميده مىشود ؛ زيرا ماهيت من حيث هى ، اقتضاى چيزى را ندارد ، بلكه مقصود اين است كه هرگاه ما ماهيت را من حيث هى ملاحظه كنيم ،\r\n\r\n\r\n","description":"","footnote":"\r\n( 1 ) اسفار ، ج 1 ، ص 198 - 197 .\r\n","page_name":" 379 ","page_number":379},
  {"content":"\r\n\r\nچيزى غير از سلب ضرورت وجود و عدم نمىيابيم ، و اين معناى سلبى همان معناى امكان است .\r\n\r\nدليل بر لزوم امكان براى ماهيت\r\nاگر در مرتبهء ذات كه ماهيت را ملاحظه مىكنيم ، ملازم با امكان نباشد ، پس انفكاك امكان از آن جائز خواهد بود ، و با توجه به اينكه هيچ موردى از يكى از مواد ثلاث ( وجوب ، امكان ، امتناع ) خالى نيست ، هرگاه امكان از ماهيت انفكاك پيدا كند ، وجوب يا امتناع جاى آن را خواهد گرفت ، و در نتيجه ماهيت من حيث هى واجب يا ممتنع خواهد بود ، و وجوب و امتناع وصف وجود و عدم است ، بنابراين بايستى ماهيت من حيث هى موجود يا معدوم باشد ، و حال آنكه ماهيت من حيث هى ، نه موجود است و نه معدوم « 1 » .\r\nپاسخ به يك اشكال : مصنف ( ره ) در ضمن عبارات متن به اشكالى اشاره نموده كه در نهايه آن را به صورت روشن و صريح آورده‌اند ، و آن اين است كه چگونه امكان را مانند وجوب و امتناع ، وصف ماهيت و لازم آن بشمار آورديد و حال آنكه امكان مركب از دو سلب است ، نه يك معناى بسيط كه بتواند مانند وجوب و امتناع از مواد ثلاث تلقى گردد .\r\nو اگر پاسخ دهيد كه دو سلب ، به يك معناى سلبى برمىگردند ، و آن عبارت است از سلب دو ضرورت وجود و عدم و در نتيجه مىتوان دو معناى سلبى را به صورت يك معناى سلبى بيان نمود ، ولى اشكال ديگرى وارد مىشود و آن اينكه در هرصورت امكان معناى سلبى است نه ثبوتى ، و معناى سلبى را نمىتوان به عنوان وصف ماهيت و لازم آن دانست و قسيم وجوب كه معناى ثبوتى است قرار داد .\r\nپاسخى كه در بدايه از اشكال داده‌اند ، اين است كه اين معناى سلبى\r\n\r\n\r\n","description":"","footnote":"\r\n( 1 ) نهاية الحكمه ، مرحلهء ( 4 ) ، فصل ( 1 ) .\r\n","page_name":" 380 ","page_number":380},
  {"content":"\r\n\r\nلازمه‌اى دارد و آن عبارت است از تساوى نسبت ماهيت به وجود و عدم ، و عنوان تساوى يا « استواء » معنايى ثبوتى مىباشد ، بنابراين آنچه به عنوان يكى از مواد ثلاث و لازمهء ماهيت بشمار مىرود ، اصل معناى امكان نيست ، بلكه لازمه آن است ، لكن پاسخى كه در نهايه از اين اشكال داده‌اند دقيق‌تر و علمىتر است و آن پاسخ را حكيم سبزوارى نيز در تعاليق اسفار يادآور شده‌اند « 1 » .\r\n* * *\r\n\r\n\r\n","description":"","footnote":"\r\n( 1 ) به تعليقه بر نهاية الحكمه ، شماره ( 53 ) رجوع شود .\r\n","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\nالفصل الثامن في حاجة الممكن إلى العلّة و ما هي علّة احتياجه إليها ؟\r\nحاجة الممكن إلى العلّة من الضروريّات الأوّليّة ، التي مجرّد تصوّر موضوعها و محمولها كاف في التصديق بها ؛ فإنّ من تصوّر الماهيّة الممكنة المتساوية النسبة إلى الوجود و العدم ، و تصوّر توقّف خروجها من حد الاستواء إلى أحد الجانبين على أمر آخر يخرجها منه إليه لم يلبث أن يصدق به .\r\nو هل علّة حاجة الممكن إلى العلّة هي الامكان ، أو الحدوث ؟\r\nالحق هو الأوّل ، و به قالت الحكماء .\r\nو استدلّ عليه بأنّ الماهيّة باعتبار وجودها ضروريّة الوجود ، و باعتبار عدمها ضروريّة العدم ، و هاتان الضرورتان به شرط المحمول ، و ليس الحدوث إلّا ترتّب إحدى الضرورتين على الأخرى ، فإنّه كون وجود الشيء بعد عدمه ، و معلوم أنّ الضرورة مناط الغنى عن السبب و ارتفاع الحاجة ، فما لم تعتبر الماهيّة بامكانها لم يرتفع الوجوب ، و لم تحصل الحاجة إلى العلّة .\r\nبرهان آخر : إنّ الماهيّة لا توجد إلّا عن إيجاد العلّة ، و إيجاد العلّة لها متوقّف على وجوب الماهيّة المتوقف على إيجاب العلّة ، و قد تبيّن ممّا\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nتقدّم ، و إيجاب العلّة متوقف على حاجة الماهيّة إليها ، و حاجة الماهيّة إليها متوقفة على إمكانها ؛ إذ لو لم تمكن ، بأن وجبت أو امتنعت ، استغنت عن العلّة بالضرورة ؛ فلحاجتها توقّف مّا على الامكان بالضرورة ؛ و لو توقفت مع ذلك على حدوثها ، و هو وجودها بعد العدم ، سواء كان الحدوث علّة و الامكان شرطا ، أو عدمه مانعا ، أو كان الحدوث جزء علّة و الجزء الآخر هو الامكان ، أو كان الحدوث شرطا ، أو عدمه الواقع في مرتبته مانعا ؛ فعلى أيّ حال يلزم تقدّم الشيء على نفسه بمراتب . و كذا لو كان وجوبها أو إيجاب العلّة لها هو علّة الحاجة بوجه .\r\nفلم يبق إلّا أن يكون الامكان وحده علّة للحاجة ، إذ ليس في هذه السلسلة المتصلة المترتبة عقلا قبل الحاجة إلّا الماهيّة و إمكانها .\r\nو بذلك يندفع ما احتجّ به بعض القائلين بأنّ علّة الحاجة إلى العلّة هو الحدوث دون الامكان ، من أنّه لو كان الامكان هو العلّة دون الحدوث ، جاز أن يوجد القديم الزماني ، و هو الذي لا أوّل لوجوده و لا آخر له ؛ و معلوم أنّ فرض دوام وجوده يغنيه عن العلّة ، إذ لا سبيل للعدم إليه حتّى يحتاج إلى ارتفاعه .\r\nوجه الاندفاع : أنّ المفروض أنّ ذاته هو المنشأ لحاجته ، و الذات محفوظة مع الوجود الدائم ، فله على فرض دوام الوجود حاجة دائمة في ذاته ، و إن كان مع شرط الوجود له بنحو الضرورة به شرط المحمول مستغنيا عن العلّة ، بمعنى ارتفاع حاجته بها .\r\nو أيضا سيجيء : أنّ وجود المعلول ، سواء كان حادثا أو قديما ، وجود رابط ، متعلّق الذات بعلّته ، غير مستقل دونها ؛ فالحاجة إلى العلّة\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nذاتيّة ملازمة له .\r\nترجمه و توضيح :\r\n\r\nفصل هشتم : ملاك احتياج ممكن به علت چيست ؟\r\nنياز ممكن به علت از بديهيات اوليّه است كه تنها تصور موضوع و محمول آنها كافى در تصديق به آنها است ، براى اينكه كسى كه ماهيت امكانى كه نسبت متساوى به وجود و عدم دارد را تصور نمايد ، و نيز تصور كند توقف داشتن خروج ماهيت را از حد استواء به سوى يكى از دو جانب ( وجود يا عدم ) بر امر ديگرى كه آن را از حد استواء به سوى يكى از دو جانب بيرون آورد ، در تصديق به مطلب ياد شده ( نياز ممكن به علت ) درنگ نخواهد كرد .\r\n( اكنون بايد ببينيم ) آيا ملاك نياز ممكن به علت ، امكان است يا حدوث ؟\r\nحق فرض نخست ( امكان ) است ، و حكماء قائل به همين قول هستند ، و بر آن استدلال شده است به اينكه ماهيت به اعتبار وجودش ضرورى الوجود و به اعتبار عدمش ضرورى العدم مىباشد و اين دو ضرورت ، همان ضرورت به شرط محمول مىباشند ، و حدوث چيزى جز ترتب يكى از دو ضرورت ( ضرورت وجود ) بر ديگرى ( ضرورت عدم ) نيست ، زيرا حدوث عبارت است از موجود شدن چيزى بعد از عدم آن ( پس آنگاه كه ماهيت موجود نيست ، متصف به ضرورت عدم است و پس از اينكه موجود گرديد متصف به ضرورت وجود مىباشد ) و معلوم است كه ضرورت ، مناط بىنيازى از سبب و ( ملاك ) ارتفاع نيازمندى است ( بنابراين حدوث نمىتواند علت و مناط احتياج ممكن به علت باشد ، زيرا حدوث وصفى است متأخر از ترتب ضرورت وجود بر عدم ، و آنجا كه ضرورت حاكم است ، نياز و احتياجى در بين نيست تا بگوئيم ملاك نيازمندى چيست ؟ ) پس مادامى كه ماهيت ، با وصف امكان اعتبار نشود وجود مرتفع نبوده و نياز به علت تحقق نخواهد يافت .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nبرهان ديگر اين است كه ماهيت موجود نمىگردد مگر از طريق ايجاد علت :\r\nو هستى دادن علت به ماهيت متوقف است بر وجوب ( وجود ) ماهيت ، كه آن وجوب هم متوقف است بر واجب نمودن علت وجود ممكن را ، و اين مطلب از بحثهاى قبل ( قاعدهء الشىء ما لم يجب لم يوجد است ) روشن گرديد و واجب نمودن علت وجود ممكن را متوقف است بر احتياج ماهيت به علت ( زيرا اگر احتياج نداشته باشد ، يعنى وجود براى آن ضرورى باشد ، ديگر ايجاب علت معقول نيست ) و نياز ماهيت به علت متوقف است بر امكان ماهيت ، زيرا اگر ماهيت ، به جهت اينكه واجب يا ممتنع است ممكن نباشد ، بالضرورة از علت بىنياز خواهد بود .\r\nبنابراين ، به طور قطع و به روشنى احتياج ماهيت به علت ، متوقف بر امكان ماهيت مىباشد و اگر اين احتياج علاوه بر متوقف بودن بر امكان بر حدوث ماهيت كه همان وجود ماهيت بعد از عدم است هم متوقف باشد ، خواه حدوث علت احتياج و امكان شرط آن باشد و يا ( حدوث علت احتياج و ) نبود امكان مانع شمرده شود ، يا اينكه حدوث جزء علت نياز و جزء ديگر آن امكان باشد ، و يا اينكه ( امكان علت احتياج و ) حدوث شرط آن يا ( امكان علت احتياج و ) عدم حدوث كه در مرتبه آن حدوث است مانع دانسته شود ، در هرحال تقدم شىء بر نفس به چند مرتبه لازم مىآيد ( مقصود از شىء حدوث است كه به هركيفيت كه در ملاك نيازمندى ممكن به علت تأثير داشته باشد ، به حكم اينكه مؤثر در چيزى در مرتبهء مقدم بر آن است ، پس حدوث ، بر احتياج ممكن به علت مقدم خواهد بود ، و حال آنكه حدوث پس از وجوب وجود و بلكه پس از وجود ماهيت قرار دارد ، و فاصله ميان وجود و احتياج عبارت است از : ايجاب ، وجوب ، ايجاد ، و با توجه به اينكه احتياج قبل از ايجاد و مؤثر در احتياج قبل از آن است ، حدوث به شش مرتبه بر خود مقدم خواه شد . ) همچنين اگر واجب گرديدن وجود ماهيت يا واجب‌كردن علت وجود ماهيت را ، علت و مناط احتياج ممكن به علت باشد به وجهى ( به يك مرتبه يا دو مرتبه و يا به مراتب كمتر ) تقدم شىء بر نفس لازم مىآيد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nپس ( از ميان احتمالات ياد شده احتمال صحيحى ) باقى نمىماند مگر اينكه امكان به تنهايى علت احتياج ممكن به علت باشد ، زيرا در اين سلسلهء متصلهء مترتبهء عقلى ، قبل از احتياج چيزى جز ماهيت و امكان آن نيست .\r\nو به بيان ياد شده ، آنچه برخى از قائلان به اينكه علت احتياج به علت حدوث است نه امكان ، به آن احتجاج نموده است دفع مىگردد ، و آن احتجاج اين است كه اگر امكان علت احتياج باشد نه حدوث ، جائز خواهد بود كه قديم زمانى و آن موجودى است كه براى وجودش اول و آخر ( زمانى ) نيست ، موجود گردد ، و معلوم است كه فرض دوام وجود آن موجود ، او را از علت بىنياز مىسازد ، زيرا ( در اين صورت ) راهى براى عدم به سوى او نيست تا نيازى به برداشتن و ارتفاع آن باشد .\r\nوجه نادرستى اين استدلال اين است كه مفروض اين است كه ذات آن موجود قديم ، منشاء احتياج او به علت است و ذات با وجود دائم و قديم هم محفوظ است ، بنابراين ممكن بر فرض دوام وجود او داراى احتياج هميشگى ذاتى خواهد بود ، اگرچه با شرط وجود براى ممكن ، به نحو ضرورت به شرط محمول ، نيازى به علت نخواهد داشت . بدين معنى كه احتياج او به علت رفع گرديده است . ( و به عبارت ديگر : موضوع احتياج ، ماهيت به وصف امكان است نه ماهيت به وصف وجود ، و ماهيت به وصف امكان ، همان‌گونه كه با وجود غير دائم همراه است ، با وجود دائم نيز همراه مىباشد ) « 1 »\r\nو نيز ( اين استدلال را مردود مىسازد آنچه در مرحله علت و معلول ) خواهد آمد كه وجود معلول خواه حادث زمانى باشد يا قديم زمانى ، وجود رابط و متعلق الذات به علت خود مىباشد كه منهاى علت هيچ ( استقلالى ندارد ، بنابراين احتياج به علت ، ذاتى و ملازم با او است ( و ذاتى به هيچ‌وجه تخلف نخواهد داشت ، خواه وجود از نظر زمان قديم باشد يا حادث ) .\r\n\r\n\r\n","description":"","footnote":"\r\n( 1 ) و ان شئت قلت : ان موضوع الحاجة هو الماهية بما انها ممكنة ، دون الماهية بما انها موجودة ، و الماهية به وصف الامكان محفوظة مع الوجود الدائم كما انها محفوظة مع غيره . ( نهاية الحكمه ، مرحله 4 ، فصل ( 6 ) .\r\n","page_name":" 387 ","page_number":387},
  {"content":"\r\n\r\nشرح مطالب :\r\nدر اين فصل دربارهء دو مطلب كه از احكام امكان است بحث گرديده است :\r\nالف - ممكن در وجود خود احتياج به علت دارد .\r\nب - مناط احتياج به علت امكان است يا حدوث ؟\r\nاكنون نظريه مصنف را پيرامون هردو مطلب مورد بررسى قرار مىدهيم :\r\n\r\nاصل عليت اصلى بديهى است\r\nبه عقيدهء مصنف ( ره ) ، مطلب نخست از امور بديهى و بلكه از اوليّات است ، كه تصور موضوع و محمول و نسبت ، كافى در تصديق آن مىباشد ، مانند محال بودن اجتماع و ارتفاع نقيضين و سلب شىء از نفس و مانند آن .\r\nقضيه مورد بحث ما عبارت است از اينكه : ماهيت امكانى در وجود خود احتياج به علت دارد . ( الممكن يحتاج فى وجوده الى العلة ) . اكنون اگر مفردات اين قضيه را به درستى تصور نمائيم در تصديق به آن درنگ نخواهيم كرد :\r\n1 - ممكن يعنى ماهيتى كه در ذات نسبت به وجود و عدم يكسان است .\r\n2 - وجود يعنى واقعيت عينى منشاء آثار .\r\n3 - علت يعنى موجودى كه وجود ممكن را به او اعطاء مىكند .\r\n4 - احتياج يعنى اينكه ممكن بدون علت ، واجد آثار وجودى نخواهد بود .\r\nبا توجه به اين مطالب چهارگانه كسى كه از فكر سالم و ذوق و طبع سليم برخوردار باشد ، در تصديق اين قضيه كه ممكن در وجود خود احتياج به علت دارد كمترين ترديد يا تأملى نخواهد كرد .\r\nو در فصل پنجم نيز اين مطلب ( بديهى بودن نياز ممكن به علت ) يادآورى\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nگرديد چنان‌كه فرمودند : « لا ريب أن الممكن الذى يتساوى نسبته الى الوجود و العدم عقلا ، يتوقف وجوده على شىء يسمّى علة » .\r\nهمچنين در مرحله هفتم ( مباحث علت و معلول ) فصل اوّل ، بار ديگر اين مطلب يادآورى خواهد شد . در اصول فلسفه نيز قانون عليت را اصلى فطرى و غريزى ، و نيز بديهى عقلى بشمار آورده‌اند ، يعنى از يك طرف انسان و هرموجود زنده با شعور ديگرى در همه كنش‌ها و واكنش‌هاى خود از قانون عليت پيروى مىكند و از طرف ديگر در تحليل عقلانى خود نيز اصل عليت را به صورت يك قانون عقلى بديهى مىيابد و در قبول آن كمترين ترديدى به خود راه نمىدهد .\r\nاين مطلب اختصاص به مصنف ندارد ، بلكه همهء حكماى اسلامى اين اصل را يك اصل قطعى و بديهى مىدانند « 1 » ، و اگر احيانا در عبارتهاى آنان چنين به نظر مىآيد كه آنان درصدد اقامه برهان بر اين اصل عقلى برآمده‌اند ، در حقيقت نمىخواهند بر يك مطلب نظرى اقامه برهان كنند ، بلكه برهان جنبه صورى دارد و هدف تجزيه و تحليل مطلبى است كه عقل به‌طور روشن و بداهت آن را يافته است .\r\nبنابراين اشكالى كه متفكر شهيد سيد محمد باقر صدر ( ره ) بر صدر المتألهين ( ره ) و حكيم طباطبائى ( ره ) وارد كرده‌اند وارد نيست ، نامبرده بر آنان اشكال كرده است كه : « استدلال آنان بر اثبات قانون عليت ، مبتنى بر خود اين اصل است و اين مصادره به مطلوب مىباشد ، آنگاه افزوده‌اند : « به نظر من در فلسفهء عقلى كه قانون عليت را يك قانون عقلى قبلى مىداند بجاى اينكه قانون عليت را از قضاياى عقلى قبلى استنباط كنند بهتر است كه آن را از قضاياى اوليّه عقليه بدانند » « 2 » .\r\nوجه وارد نبودن اين اشكال اين است كه از مطالب ياد شده روشن شد ، كه\r\n\r\n\r\n","description":"","footnote":"\r\n( 1 ) حكيم طوسى در اين‌باره مىگويد « و الحكم باحتياج الممكن ضرورى » . كشف المراد ، مقصد ( 1 ) ، فصل ( 1 ) ، مسأله ( 30 ) .\r\n( 2 ) مبانى منطقى استقراء ، ج 1 ، ص 116 - 114 .\r\n","page_name":" 389 ","page_number":389},
  {"content":"\r\n\r\nآنان نيز اين قانون را بديهى دانسته و دلايلى كه اقامه كرده‌اند صرفا جنبه تحليل و تبيين اين اصل بديهى را دارد و نه نقش يك برهان واقعى .\r\n\r\nمناط احتياج ممكن به علت\r\nدر اين‌باره در ميان متفكران اسلامى سه نظريه ابراز گرديده است :\r\n1 - مناط احتياج ، امكان است ، اين نظريه همهء حكماء اسلامى ، و گروهى از متكلمين است .\r\n2 - مناط احتياج ، حدوث است ، اين نظريه گروهى از متكلمين است .\r\n3 - مناط احتياج هم امكان است و هم حدوث ، اين نظريه گروهى ديگر از متكلمين است و صورتهاى مختلفى دارد :\r\nالف : علت احتياج مركب از دو جزء است ، امكان و حدوث .\r\nب : علت احتياج امكان است و حدوث شرط آن است .\r\nج : علت احتياج امكان است ، و عدم حدوث مانع خواهد بود .\r\nد : علت احتياج حدوث است ، و امكان شرط آن .\r\nه : علت احتياج حدوث است و عدم امكان مانع مىباشد .\r\nدر متن دو دليل ذكر گرديده است كه هردو دليل نظريه متكلمان را باطل مىسازد و بالطبع ، منتج نظريهء حكماء است .\r\n\r\nدليل اول : در ظرف حدوث ، نياز بر طرف گرديده است .\r\nمقصود از ملاك يا علت احتياج به علت ، اين است كه ممكن داراى چه ويژگى و خصوصيتى است كه به خاطر آن در وجودى كه براى او حاصل گرديده است ، نياز به علت دارد ؟ آيا به خاطر خصوصيت ممكن بودن آن است يا به خاطر ويژگى حادث بودن آن ؟ .\r\nاز نظر حكماء ويژگى حدوث نمىتواند پاسخگوى اين سؤال و مناط احتياج باشد ، زيرا حدوث وصف همين وجودى است كه به ممكن اعطاء گرديده است\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nو ممكن ، بالفعل آن را واجد است و پس از آنكه وجود براى ممكن حاصل گرديد ، ديگر در اين وجود خاص ، احتياج به علت ندارد ، زيرا فرض اين است كه اين وجود به او اعطاء گرديده است ، و اعطاى دوباره اين وجود خاص ، از قبيل تحصيل حاصل و محال است . بنابراين در مرتبهء حدوث ، ديگر نيازى در كار نيست ، تا اينكه حدوث را مناط آن بدانيم . ولى در مورد امكان چنين نيست ، زيرا امكان وصف ماهيت موجود نيست ، بلكه وصف ماهيت من حيث هى مىباشد ، و چون در اين مرتبه وجود ممكن تحقق نيافته و ممكن در اين وجود نيازمند به علت است ، بنابراين امكان مىتواند پاسخگوى اين سؤال باشد كه چرا ممكن در وجودى كه از ناحيه علت به او اعطاء گرديده ، نيازمند علت است ؟ و مىتواند ، مناط و علت احتياج ممكن به علت باشد .\r\nپس نكتهء مهم در اين استدلال دو مطلب است :\r\n1 - حدوث ، وصف ماهيت موجود ، يا وصف وجود ماهيت است ، كه مسبوق به عدم مىباشد .\r\n2 - در ظرف تحقق وجود ( و بالطبع حدوث ) ، ممكن ، نيازى به علت ندارد .\r\nوقتى در مرتبهء وجود و حدوث ، نيازى در كار نيست ، طبعا ، نمىتوان حدوث را ملاك نيازمندى دانست .\r\n\r\nدليل دوّم : دخالت حدوث در علت احتياج ، مستلزم تقدم شىء بر نفس است .\r\nمفاد دليل اول اين بود كه حدوث نمىتواند منهاى امكان ملاك نيازمندى ممكن به علت باشد ، و اما اينكه به هيچ‌وجه دخالتى ندارد ، و در حد شرط يا عدم مانع يا جزء علت هم دخالت ندارد ، برهان نخست نظرى به اين جهات نداشت .\r\nو به عبارت ديگر : برهان نخست ، نظريه دوّم را باطل مىسازد . و هدف از اين برهان ، ابطال نظريهء سوّم است ، و آن اينكه حدوث به هيچ‌وجه نمىتواند در ملاك نيازمندى ممكن به علت دخالت داشته باشد . اين برهان دو مرحله دارد :\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nدر مرحله نخست با توجه به آنچه قبلا در قاعدهء « الشىء ما لم يجب لم يوجد » بيان گرديد ، اثبات مىشود كه نيازمندى ممكن به علت ، بر امكان آن توقف دارد . توضيح آنكه : وجود ممكن متوقف است بر ايجاد علت ، و ايجاد علت متوقف است بر وجوب وجود ممكن ، و وجوب متوقف است بر ايجاب علت ، و ايجاب علت متوقف است بر نيازمندى ممكن ، و نيازمندى او به خاطر اين است كه ممكن است ، زيرا اگر واجب باشد يا ممتنع ، نيازى در كار نخواهد بود . بنابراين نيازمندى ممكن به علت بر امكان او توقف دارد .\r\nدر مرحلهء دوّم مىخواهيم اين مطلب را بررسى كنيم كه آيا احتياج ممكن به علت ، متوقف بر حدوث هم مىباشد يا نه ؟ در اين‌جا براساس اينكه علت ؛ تقدم رتبى بر معلول دارد ، مىگوئيم : اگر حدوث ممكن به گونه‌اى در نيازمندى او به علت ، تأثير و دخالت داشته باشد ، بايد در رتبه متقدم بر آن باشد ، و حال آنكه حدوث وصف وجود است و ميان وجود ممكن و احتياج آن به علت ، سه مرتبه « ايجاب » ، « وجوب » ، و « ايجاد » فاصله است ، و به ضميمهء مرتبه « احتياج » و « وجود » فاصله ميان ملاك احتياج و وجود پنج مرحله خواهد بود ، و اگر حدوث در ملاك احتياج دخالت داشته باشد ، تقدم شىء بر نفس به پنج يا شش مرتبه لازم مىآيد ، و اين محال است . پس حدوث در مناط احتياج « ممكن » به علت ، هيچ سهمى ندارد ، و امكان يگانه ملاك و علت احتياج ممكن به علت است .\r\n\r\nقدم زمانى موجب بىنيازى ممكن از علت نيست .\r\nدر اين‌جا از طرف قائلان به نظريهء حدوث شبهه‌اى مطرح گرديده است و آن اينكه : اگر حدوث ملاك نيازمندى ممكن به علت نباشد بلكه تنها ملاك آن امكان باشد بنابراين بايد موجودى كه از نظر زمان حادث نيست هم نيازمند به علت باشد ، در حالى كه اگر موجودى قديم زمانى باشد ، هيچگاه معدوم نبوده است تا بگوئيم در طرد عدم و راه يافتن به قلمرو وجود احتياج به علت دارد .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nبه عبارت ديگر : قديم بودن موجود از نظر زمان ، مساوى با بىنياز بودن او از علت است ، در حالى كه شما مىگوئيد : موجود قديم هم نيازمند علت است و اين خلف و باطل است .\r\nپاسخ اين شبهه با توجه به آنچه بيان گرديد بسيار روشن است ؛ زيرا ملاك نيازمندى ممكن به علت ، امكان او است و امكان لازمه ماهيت است و موجود قديم زمانى هم به حكم اينكه ممكن است ، پيوسته نيازمند علت مىباشد ، و نه‌تنها قديم زمانى بىنياز از علت نيست ، بلكه نيازمندى او به علت از نيازمندى حادث به علت بيشتر خواهد بود ، اينجا است كه فاصله ميان تفكر فيلسوفانه با تفكر سطحى برخى از متكلمان به فاصله زمين تا آسمان و بلكه بيشتر از آن است ، متكلم ظاهربين قديم زمانى بودن ممكن را با نيازمندى آن به علت متناقض مىپندارد ، ولى فيلسوف واقع‌بين و متكلم ژرف‌نگر آن را ملاك نيازمندى بيشتر به علت مىيابد ، و مىگويد :\r\n « سيه‌روئى ز ممكن در دو عالم * جدا هرگز نشد و اللّه أعلم » \r\n\r\nحدوث زمانى در زمان ، معقول نيست .\r\nگذشته بر اين ، خود زمان نيز واقعيتى است خارجى و در زمرهء موجودات امكانى قرار دارد . اگر ملاك نيازمندى به علت ، حدوث زمانى ممكن باشد ، با توجه به اينكه در زمان حدوث زمانى متصور و معقول نيست ، پس بايد زمان بىنياز از علت باشد .\r\nو اينكه زمان نمىتواند داراى حدوث زمانى باشد ، بدين جهت است كه حادث زمانى آن است كه زمانى باشد كه « ممكن » در آن زمان موجود نباشد و در زمان بعد موجود گردد ، و اين مطلب در اجزاء زمان قابل تصور است ، ولى در مجموع زمان يا نخستين جزء زمان قابل تصور نيست ، زيرا اگر بگوئيم زمانى بود كه زمان در آن نبود ، معنايش اين است كه هم زمان بود و هم زمان نبوده و اين اجتماع نقيضين است « 1 »\r\n\r\n\r\n","description":"","footnote":"\r\n( 1 ) در اين‌باره در مرحله نهم ، مباحث قدم و حدوث به تفصيل بحث خواهد شد .\r\n","page_name":" 393 ","page_number":393},
  {"content":"\r\n\r\n\r\nنظريهء امكان وجودى و نيازمندى ممكن به علت .\r\nتا اين‌جا با دو نظريه دربارهء ملاك نيازمندى ممكن به علت آشنا شديم :\r\n1 - نظريهء حدوث . 2 - نظريه امكان ماهوى .\r\nاز اين دو نظريه ، نظريه ، نخست نادرست و نظريهء دوّم استوار و پابرجاست . ولى در اين‌باره نظريهء ديگرى هست كه عميق‌تر از نظريهء دوّم مىباشد و آن نظريهء امكان « وجودى » يا امكان « فقرى » است كه مبتنى بر اصالت وجود و از ثمرات آن مىباشد و براى اولين بار توسط صدر المتألهين مطرح گرديده است .\r\nنظريهء « امكان ماهوى » كه غالبا در كلمات فلاسفه ( اعم از اصالت وجودى و اصالت ماهيتى ) به چشم مىخورد و در برابر نظريهء حدوث متكلمان مطرح مىگردد ، متناسب با اصالت ماهيت است ، كه ماهيت را قابل موجوديت و معدوميت و معلوليت واقعى مىداند و هريك از مفهوم وجود و عدم را مفهومى اعتبارى مىداند كه از دو حالت مختلف ماهيت انتزاع مىشود .\r\nاما بنا بر اصالت وجود در تحقق و معلوليت ، ماهيت از حريم ارتباط با علت بر كنار است و در احتياج و عدم احتياج به علت ، تابع همان وجود و واقعيت است ، اگر وجود غير محتاج و غير معلول بود ماهيت نيز بالتبع ( بلكه بالعرض ) غير محتاج و غير معلول است .\r\nبنابر نظريه اصالت وجود ، رابطه و وابستگى معلول با علت و احتياج او به علت عين هويت و هستى معلول است ، و چنين نيست كه واقعيت معلول چيزى و احتياج به علت ، چيز ديگر و مناط احتياج به علت چيز سومى بوده باشد تا نوبت به اين سؤال برسد كه علت و مناط احتياج فلان شىء به علت چيست ؟ اين سؤال مثل اين است كه بپرسيم : علت اينكه عدد چهار ، عدد چهار است چيست ؟ يا علت اينكه خط ، خط است چيست ؟ .\r\nآرى مىتوانيم سؤال را تغيير داده و از معلول واقعى كه خود وجود است\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nصرف نظر كنيم و طبق عادت ذهن خود ، ماهيت را كه معلول بالمجاز است مورد پرسش قرار دهيم و بپرسيم مناط احتياج به علت چيست ؟\r\nدر جواب اين سؤال مىتوان گفت : علت احتياج ماهيت ( البته احتياج مجازى و بالعرض ) ، « فقر وجودى » است ، يعنى علت اين‌كه ماهيت در موجوديت و معدوميت مجازى خود ، تابع علت خارجى است ، اين است كه نحوهء وجود ماهيت ، نحوهء وجود تعلقى و ربطى است « 1 » .\r\nصدر المتألهين ( ره ) پس از نقل دو نظريه حدوث و امكان ( ماهوى ) مىگويد :\r\n« الحق إن منشاء الحاجة الى السبب لا هذا و لا ذاك ، بل منشأها كون وجود الشىء تعلقيا متقوما بغيره مرتبطا إليه ، و قولهم : ان امكان الماهية من المراتب السابقة على وجودها و ان كان صحيحا الا ان الوجود متقدم على الماهية تقدم الفعل على القوة و الصورة على المادة اذ ما لم يكن وجود لم يتحقق ماهية اصلا . . . .\r\nو الامكان متأخر عن الماهية لكونها صفتها فكيف يكون علة الشىء و هى الامكان فرضا بعد ذلك الشىء اعنى الوجود نفسه ، و الذى ذكروه من قولهم أمكن فاحتاج فوجد صحيح اذا كان المنظور إليه هو حال ماهية الشىء عند تجردها عن الوجود بضرب من تعمل العقل ، و نحن لا ننكر أن يكون امكان الماهية علة للحاجة إلى المؤثر لما مرّ ان امكانها قبل وجودها ، اى اتصافها بالوجود لان هذا الاتصاف ايضا فى الذهن و ان كان بحسب الوجود الخارجى » « 2 » .\r\nترجمه : حق اين است كه منشاء نياز به سبب ، نه اين است ( امكان ) و نه آن است ( حدوث ) ، بلكه منشاء نياز ، تعلقى بودن وجود ممكن و متقوم و مرتبط بودن آن به غير ( علت ) است ، و سخن حكماء كه امكان ماهيت از مراتب سابق بر وجود ماهيت است ، اگرچه صحيح است ، لكن وجود متقدم بر ماهيت است ، مانند تقدم\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 199 - 197 .\r\n( 2 ) اسفار ، ج 3 ، ص 253 .\r\n","page_name":" 395 ","page_number":395},
  {"content":"\r\n\r\nفعليت بر قوه و صورت بر ماده ، زيرا مادامى كه وجودى نباشد ، ماهيتى نخواهد بود ، و امكان هم متأخر از ماهيت است ، زيرا صفت ماهيت است ، پس چگونه علت شىء يعنى امكان بنا به فرض ، پس از آن شىء يعنى پس از وجود ( و در مرتبهء بعد از آن ) قرار دارد ( حاصل آنكه امكان متأخر از ماهيت و ماهيت متأخر از وجود است ، پس امكان متأخر از وجود است ، در اين صورت چگونه مىتواند علت نياز آن وجود كه متقدم بر او است باشد ؟ ) و آنچه حكماء گفته‌اند كه شىء نخست ممكن است آنگاه محتاج است ، سخن صحيحى است ، ولى اگر مقصود حال ماهيت باشد مجرد از وجود و با نوعى تعمّل و تحليل عقلى ( نه به لحاظ وجود خارجى ) و ما ( با توجه به اين تحليل عقلى ) انكار نمىكنيم كه امكان ماهيت علت نياز آن به مؤثر باشد ، زيرا قبلا گفتيم كه امكان ماهيت ، قبل از وجود آن است ، يعنى قبل از اتصاف ماهيت به وجود است ، زيرا اين اتصاف مربوط به ذهن است هرچند ناظر به وجود خارجى مىباشد .\r\nحاصل اين كلام اين است كه ما اگر از وجود خارجى ممكن بحث مىكنيم و مىخواهيم علت احتياج آن را به علت بدست آوريم ، در اين صورت علت احتياج ، « امكان » نيست ، زيرا در خارج ، وجود متقدم بر ماهيت و طبعا متقدم بر امكان است و هيچگاه متأخر نمىتواند مؤثر در متقدم خود باشد . و از آنجا كه موضوع مباحث فلسفى هستى خارجى است ، طبعا بايد محور بحث ما همان وجود خارجى باشد و بر اين اساس نه نظريه حدوث استوار است و نه نظريه امكان ماهوى .\r\nو اگر بحث ما مربوط به مقام ذهن و تجزيه و تحليل‌هاى عقلانى است ، در اين صورت ماهيت بر وجود تقدم دارد و قهرا امكان هم مقدم بر وجود خواهد بود و در همين مقام است كه ماهيت متصف به وجود مىگردد و علت اين اتصاف هم ممكن بودن ماهيت است .\r\nبه عبارت ديگر : نظريهء امكان ماهوى در رابطه با مقام اثبات صحيح است ، نه در مقام ثبوت نظريه صحيح در مقام ثبوت همان « امكان وجودى » است « 1 » .\r\n\r\n\r\n","description":"","footnote":"\r\n( 1 ) و الاولى ان يقال مراد هم بكون الامكان علة الحاجة انه واسطة فى الاثبات للحاجة لا انه واسطة -\r\n","page_name":" 396 ","page_number":396},
  {"content":"\r\n\r\nكلامى را كه از صدر المتألهين نقل نموديم در مباحث مربوط به « قدم و حدوث » بيان كرده‌اند ، ولى در بحث مربوط به مناط احتياج ممكن به علت ، همان نظريه « امكان ماهوى » را يادآورى كرده‌اند ، لكن در بحث ديگر يعنى نيازمندى ممكن به علت در بقاء ، نظريه امكان وجودى را به طور فشرده و اشاره‌گونه مطرح نموده و گفته‌اند : « حاجة الوجود الى العلة و تقومه بها من حيث كونه بذاته و هويته وجودا ضعيفا تعلقيا ظليا و المستفاد من العلة نفسه الضعيفة لا كونه متصفا بالحدوث او القدم » « 1 » : نياز وجود به علت و تقوم وجود به علت از جهت اين است كه آن وجود ، ذات و هويتش وجودى ضعيف و تعلقى و ظلى است ، و آنچه از علت افاده و ايجاد مىگردد ، همان نفس وجود ضعيف معلول است ، نه متصف بودن او به حدوث يا قدم .\r\nاين نظريه در مورد ملاك نيازمندى معلول به علت همان است كه مصنف در پايان فصل يادآور شده و فرموده است « و أيضا سيجيىء أن وجود المعلول سواء كان حادثا او قديما وجود رابط متعلق الذات بعلته غير مستقل دونها فالحاجة الى العلة ذاتية ملازمة له » .\r\n\r\nماديون و ملاك نيازمندى به علت\r\nنظريه ديگرى كه از جانب گروهى از طرفداران قانون عليت در مورد ملاك احتياج به علت ابراز گرديده است ، نظريه مادىگرايان جديد است كه سلسلهء علل و معاليل را غير متناهى مىدانند و به وجود واجب الوجود و علة العلل قائل نيستند .\r\nآنان علت احتياج به علت را موجود بودن مىدانند ، هرچيزى كه موجود است محتاج و متكى به علت است ، موجودى كه متكى به علت نباشد محال است .\r\nدليل آنان بر اين نظريه اين است كه ما تاكنون هرچه ديده و حس كرده و تجربه نموده‌ايم ، وجود اشياء و حوادث را معلول عللى يافته‌ايم ، پس از اينجا\r\n\r\n\r\n","description":"","footnote":"\r\n- فى الثبوت لها ، ( حكيم سبزوارى ، تعليقه بر اسفار ، ج 3 ، ص 253 ) .\r\n( 1 ) اسفار ، ج 1 ، ص 218 .\r\n","page_name":" 397 ","page_number":397},
  {"content":"\r\n\r\nمىفهميم كه موجود بودن ملازم با معلول بودن است .\r\nبر اين استدلال دو ايراد روشن وارد است :\r\n1 - ما اگر صرفا به مقدار شهود و احساس خود قناعت كنيم ، فقط بايد بگوئيم كه بعضى از قضايا و حوادث ، متعاقب بعضى ديگر پيدا مىشوند و نمىتوانيم بگوئيم بعضى علت بعضى ديگر هستند ؛ زيرا ما عليت را نمىتوانيم از طريق احساس درك كنيم .\r\n2 - آنچه ما مىتوانيم به واسطهء احساس و تجربه نتيجه بگيريم اين است كه تمام موجوداتى كه مشابه با موجودات تجربى ما هستند محتاج به علتى مشابه با علل تجربه شده هستند ، ولى موجوداتى كه تحت تجربه ما درنيامده‌اند و مشابه با مشهودات ما نيستند و اساسا ما از وجود آنها اطلاعى نداريم ، خارج از حوزهء نفى و اثبات ما است « 1 » .\r\n* * *\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 196 .\r\n","page_name":" 398 ","page_number":398},
  {"content":"\r\n\r\nالفصل التاسع الممكن محتاج إلى علته بقاء كما أنّه محتاج إليها حدوثا\r\nو ذلك : لأنّ علّة حاجته إلى العلّة إمكانه اللازم لماهيّته ، و هي محفوظة معه في حال البقاء ، كما أنّها محفوظة معه في حال الحدوث ، فهو محتاج إلى العلّة حدوثا و بقاء ، مستفيض في الحالين جميعا .\r\nبرهان آخر : إنّ وجود المعلول - كما تكرّرت الاشارة اليه و سيجيء بيانه - وجود رابط ، متعلق الذات بالعلّة ، متقوّم بها ، غير مستقل دونها ؛ فحاله في الحاجة إلى العلّة حدوثا و بقاء واحد و الحاجة ملازمة .\r\nو قد استدلّوا : على استغناء الممكن عن العلّة في حال البقاء بأمثلة عاميّة ؛ كمثال البناء و البنّاء ، حيث إنّ البناء يحتاج في وجوده إلى البنّاء ، حتّى إذا بناه استغنى عنه في بقائه .\r\nو ردّ : بأن البنّاء ليس علّة موجدة للبناء : بل حركات يده علل معدّة لحدوث الاجتماع بين أجزاء البناء ؛ و اجتماع الأجزاء علّة لحدوث شكل البناء ، ثم اليبوسة علّة لبقائه مدّة يعتدّ بها .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nترجمه و توضيح :\r\n\r\nفصل نهم : نيازمندى ممكن به علت در بقاء\r\nو اين مطلب بدين جهت است كه علت احتياج به علت ، امكان ممكن است كه لازمهء ماهيت آن مىباشد ، و اين علت در حال بقاء با ممكن همراه و محفوظ است همان‌گونه كه اين علت در حال حدوث ، همراه با ممكن و محفوظ است ، پس ممكن در حدوث و بقاء محتاج علت است و در هردو حال وجود خود را از علت استفاضه و طلب مىكند .\r\nبرهان ديگر اين است كه وجود معلول - همان‌گونه كه به صورت مكرر به آن اشاره شد و بيان آن خواهد آمد - وجود رابط و متعلق الذات به علت و متقوم به آن است ، و بدون علت هيچگونه استقلال و واقعيتى ندارد ، پس حال معلول در نيازمندى به علت از نظر حدوث و بقاء يكسان است و نيازمندى به علت ملازم با آن مىباشد .\r\nو بر بىنيازى ممكن از علت در حال بقاء به يك رشته مثالهاى عاميانه استدلال كرده‌اند ، مانند بناء ( ساختمان ) و بنّا ، زيرا بناء در وجود ( حدوث ) خود احتياج به بنّاء دارد . و هنگامى كه بنّاء آن را ساخت ، در بقاء خود بىنياز از بنّاء مىباشد .\r\nاستدلال به مثال ياد شده ( و مانند آن ) مردود است ، زيرا بنّاء علت موجد ( ايجادكننده ) بناء نيست ، بلكه حركات دست او علل معدّة براى حدوث اجتماع بين اجزاء بناء و ساختمان است ، و اجتماع اجزاء علت حدوث شكل بناء و ساختمان مىباشد ، آنگاه خشك شدن اجزاء ، علت بقاء آن بناء تا مدت معينى خواهد بود .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nشرح مطالب :\r\nاگر ملاك نيازمندى معلول به علت حدوث زمانى آن باشد ، ديگر دليلى بر نيازمندى معلول به علت در بقاء وجود ندارد ، و به همين جهت گروهى از طرفداران نظريه « حدوث زمانى » در مسأله نيازمندى ممكن به علت ، به اين مطلب اعتراف نموده و گفته‌اند : ممكن فقط در حدوث خود محتاج به علت است و نه در بقاء و حتى برخى از آنان گفته‌اند : اگر بر فرض واجب الوجود پس از ايجاد عالم ، معدوم گردد ، ضرر و صدمه‌اى به حيات جهان وارد نمىشود ( تعالى اللّه عما يقول الظالمون علوا كبيرا ) « 1 » .\r\nاين انديشه نادرست ، در مسأله جبر و اختيار ، به عنوان مبناى عقلى نظريه تفويض و به خودوانهادگى انسان بشمار مىرود ، انسان فعل و آفريده خداوند است و به حكم بىنيازى فعل و معلول از فاعل و علت خود در بقاء ، انسان در ادامه حيات و هستى خود ، خودكفاء خواهد بود و كارهايى خود را با اراده مستقل خود انجام مىدهد و كارهاى ارادى او از قلمرو ارادهء الهى بيرون است .\r\nقاضى عبد الجبار معتزلى ( م / 415 ه ) دربارهء اينكه فعل تنها در حدوث خود نيازمند فاعل است و نه در بقاء چنين مىگويد : « افعال همگى در نيازمندى به فاعل شريكند ، پس ملاك نيازمندى آنها نيز بايد امرى مشترك باشد و آن چيزى غير از حدوث نيست ، زيرا صفات ديگر غير از آن مورد اتفاق و مشترك ميان آنها نيست » آنگاه بر اين مطلب چنين استدلال مىنمايد :\r\n« دليل بر اين مطلب همان طريقه معروفى است كه در كتب كلامى آمده است و آن اينكه نمىتوان ملاك نيازمندى فعل به فاعل را عدم هميشگى و مستمر ،\r\n\r\n\r\n","description":"","footnote":"\r\n( 1 ) شوارق الالهام ، فصل 1 ، مسأله ( 36 ) .\r\n","page_name":" 401 ","page_number":401},
  {"content":"\r\n\r\nيا بقاء هستى مستمر يك پديده دانست ، زيرا در صورت نخست ، عدم آن پديده بدون فاعل و خودبه‌خود استمرار دارد و در صورت دوم نيز پديده‌اى كه هستى يافته است و استمرار وجود دارد از حيطهء قدرت فاعل بيرون است پس به ناچار ملاك نيازمندى آن حدوث و تجدد هستى آن پديده مىباشد » « 1 » .\r\nنادرستى اين نظريه از آنچه در فصل قبل بيان گرديد كاملا روشن است ؛ زيرا ملاك نيازمندى ممكن به علت ، حدوث آن نيست ، بلكه امكان او مىباشد ، و از آنجا كه اين ملاك ملازم با ماهيت و وجود ممكن است ، و هيچگاه از او جدا نمىشود ، طبعا نيازمندى ممكن به علت هم امرى مداوم و هميشگى است ، و هيچ تفاوتى در حدوث و بقاء ممكن از اين جهت نخواهد بود .\r\nدر متن ، دو برهان بر اينكه ممكن در بقاء وجود خود نيازمند علت است اقامه شده است ، دليل نخست مبتنى بر « امكان ماهوى » و دليل دوم مبتنى بر « امكان فقرى » و وجودى ، مىباشد و از آنجا كه در فصل قبل به مقدار لازم پيرامون اين دو مبنا بحث گرديد ، ديگر نيازى به تكرار نيست و ما در اينجا به نقل حاصل كلامى كه صدر المتألهين ( ره ) براساس نظريه « امكان فقرى » در اين مورد بيان كرده‌اند اكتفاء مىنمايم :\r\nهمان‌گونه كه بنا بر نظريه « امكان ماهوى » ، علت نيازمندى ماهيات به علت ، مساوى بودن نسبت آنها به وجود و عدم است ، ولى در صفت « مساوى بودن » ، ديگر نياز به علت ندارند ، بلكه اين صفت لازمه لاينفك ماهيت است ، همچنين بنابر نظريه « امكان فقرى » علت نيازمندى وجود امكانى به علت ، ضعف ، تعلقى و ظلى بودن وجود آنها است ، و آنچه از علت افاضه و اعطاء مىگردد همين وجود ضعيف و ربطى است ، ولى از جانب غير بودن و تعلقى بودن آنها مقوم واقعيت آنها است ، و تعلقى و وابسته بودن آنها به علت ، عارض بر آنها نيست و از آنها جدا نمىگردد ، در اين صورت معقول و متصور نيست كه چنين موجودى بقاء و استمرار\r\n\r\n\r\n","description":"","footnote":"\r\n( 1 ) شرح الاصول الخمسة ، ص 342 ، در اين‌باره به فصل دوازدهم كتاب جبر و اختيار ، رجوع نمائيد .\r\n","page_name":" 402 ","page_number":402},
  {"content":"\r\n\r\nداشته باشد و وابسته و نيازمند به علت نباشد ؛ زيرا نيازمندى و وابستگى ، عين واقعيت او است ، همان‌گونه كه معقول نيست كه هستى واجب بالذات در بقاء و استمرار خود نيازمند به غير خود باشد .\r\nبراساس اصالت وجود ، آنچه مرتبط به علت است ، وجود است نه ماهيت و اين وجود مرتبط به علت ، عين ربط و ارتباط است نه واقعيتى مستقل و منحاز از علت ، كه ارتباط او به علت عارض او گرديده است ، در نتيجه ، افتقار و احتياج به علت پيوسته براى وجود و هستى امكانى ثابت است خواه به هنگام حدوث يا در ظرف بقاء بنابراين چه اندازه سخيف و بىپايه است انديشهء كسانى كه عالم هستى را تنها از نظر حدوث نيازمند به واجب الوجود مىدانند ، و حتى برخى از آنان از روى جهل و عناد تصريح كرده‌اند كه اگر براى واجب الوجود ، عدم روا باشد ، هيچ خدشه‌اى در نظام هستى رخ نخواهد داد و اين نهايت نادانى و تباهى در اعتقاد است « 1 » .\r\nكسانى كه ممكن را در بقاء بىنياز از علت مىدانند ، به يك رشته مثالهاى عاميانه تمسك كرده‌اند ، اين مثالها همگى مربوط به مصنوعات بشرى است ، يكى از آنها مثال بناء و بنّاء است كه در متن آمده است ، مثال ديگر ، لباس و دوزنده آن است ، همهء مصنوعات بشرى از اين قبيل هستند ، و در همه اين موارد ، فعل تنها در حدوث خود به فاعل نياز دارد ، ولى پس از حدوث اگر فاعل ناتوان گردد و يا مرگ او فرا رسد ، لطمه‌اى به فعل نمىرسد و فعل همچنان باقى و پابرجا است ، پس نتيجه گرفته‌اند كه ملاك نيازمندى فعل و معلول به فاعل و علت ، حدوث آن است و در بقاء خود نيازى به فاعل و علت ندارد .\r\nهمان‌گونه كه در متن اشاره شده است ، در اين مثالها ، آنچه به عنوان فاعل يا علت معرفى مىگردد ، مانند بنّاء و خياط و مانند آن ، فاعل حقيقى و علت پديد آورنده و موجد نيستند ، آرى آنها در پيدايش معلول تأثير دارند ، ولى تأثير آنها از\r\n\r\n\r\n","description":"","footnote":"\r\n( 1 ) اسفار ، ج 1 ، ص 220 - 218 .\r\n","page_name":" 403 ","page_number":403},
  {"content":"\r\n\r\nقبيل ايجاد و اعطاء هستى معلول نيست ، بلكه معدّ و زمينه‌ساز پيدايش معلول مىباشند . مثلا در مثال ساختمان ، شكل و هيئت خاص آن ، معلول اجزاء و ابزار طبيعى يا صناعى مختلف و آثار فيزيكى و شيميائى آنها است ، و تنها كارى كه بنّاء انجام مىدهد اين است كه اين اجزاء و ابزار را با نظم و هيئتى خاص به يكديگر مرتبط مىسازد ، ارتباط آنها با توجه به خواص طبيعى موجود آنها سبب بقاء و استمرار بناء تا زمان معينى خواهد بود .\r\nبه عبارت ديگر : در استدلال اين گروه به مثالهاى ياد شده دو خطا رخ داده است : يكى اينكه بنّاء و خيّاط را موجد يا فاعل حقيقى دانسته‌اند ، و حال آنكه بنّاء و خياط ، تركيب‌كننده‌اند نه پديدآورنده و موجد . بنابراين « ما بالعرض » ( فاعل تركيب ) را به جاى « ما بالذات » ( فاعل موجد و پديدآورنده ) قرار داده‌اند .\r\nو ديگر اينكه گمان كرده‌اند كه فعل آفريدگار جهان از قبيل تأليف و تركيب است ، و حال آنكه فعل خداوند « ايجاد » است و « ابداع » ، نه تأليف و تركيب « 1 » .\r\n* * *\r\n\r\n\r\n","description":"","footnote":"\r\n( 1 ) ان نسبة الايجاد إلى المؤلفّ و المركب كالبنّاء للبيت ، و الخياط للثوب ، مغالطة نشأت من عدم الفرق بين ما بالذات و ما بالعرض و أخذ ما ليس بعلة علة ، و البارى أجل من ان يكون فعله مجرد التأليف و التركيب كما زعموه ، بل فعله الصنع و الابداع و انشاء الوجود و الكون . ( اسفار ، ج 1 ، ص 221 )\r\n","page_name":" 404 ","page_number":404},
  {"content":"\r\n\r\nخاتمة\r\nقد تبيّن من الأبحاث السابقة : أنّ الوجوب و الامكان و الامتناع كيفيّات ثلاث لنسب القضايا ؛ و أنّ الوجوب و الامكان أمران وجوديّان ، لمطابقة القضايا الموجّهة بهما للخارج مطابقة تامّة بما لها من الجهة ؛ فهما موجودان لكن بوجود موضوعهما لا بوجود منحاز مستقلّ ، فهما كسائر المعاني الفلسفيّة ، من الوحدة و الكثرة ، و القدم و الحدوث ، و القوّة و الفعل ، و غيرها ، أوصاف وجوديّة موجودة للموجود المطلق ، بمعنى كون الاتّصاف بها في الخارج و عروضها في الذهن ؛ و هي المسمّاة ب « المعقولات الثانية » باصطلاح الفلسفة .\r\nو ذهب بعضهم إلى كون الوجوب و الامكان موجودين في الخارج بوجود منحاز مستقل . و لا يعبؤ به . هذا في الوجوب و الامكان ، و أمّا الامتناع فهو أمر عدميّ بلا ريب .\r\nهذا كلّه بالنظر إلى اعتبار العقل الماهيّات و المفاهيم موضوعات للأحكام ؛ و أمّا بالنظر إلى كون الوجود هو الموضوع لها حقيقة لأصالته ، فالوجوب : كون الوجود في نهاية الشدّة قائما بنفسه مستقلا في ذاته على الاطلاق ، كما تقدمت الإشارة اليه ؛ و الامكان : كونه متعلّق النفس بغيره متقوّم الذات بسواه ، كوجود الماهيّات ، فالوجوب و الامكان وصفان قائمان بالوجود غير خارجين من ذات موضوعهما .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nترجمه و توضيح :\r\n\r\nخاتمهء مرحلهء چهارم\r\nاز بحثهاى گذشته ، روشن شد كه وجوب و امكان و امتناع ، كيفيت‌هاى سه گانه براى نسبت‌هاى قضايا مىباشند ( و در اصطلاح منطق به آنها جهات قضايا مىگويند ) و ( نيز از بحثهاى قبل ) روشن شد كه وجوب و امكان دو امر وجودى هستند ، به دليل اينكه قضاياى موجههء به آن دو ، با خارج مطابقت تامّه دارند ( همان گونه كه موضوع و محمول و نسبت آنها تحقق خارجى دارد جهت آنها هم تحقق عينى دارد ) پس وجوب و امكان در خارج موجودند ، لكن به واسطه وجود موضوع آنها ، نه به وجودى منحاز و مستقل .\r\nبنابراين ، اين دو ( مفهوم و معناى فلسفى ) مانند ساير معانى فلسفى از قبيل وحدت ، كثرت ، قدم ، حدوث ، قوّه ، فعل و غير آنها ( نظير : علت و معلول ، ثبات و تغير ، سبق و لحوق ) ، اوصافى وجودى هستند كه براى موجود مطلق تحقق دارند ، به اين معنا كه اتصاف ( موضوع ) به اين صفات در خارج ، و عروض آنها ( بر موضوع ) در ذهن مىباشد ، و اين معانى به معقولات ثانيهء فلسفى ناميده شده‌اند .\r\nو برخى از فلاسفه به اين نظريه روى آورده‌اند كه وجوب و امكان در خارج وجود منحاز و مستقل ( از موضوع ) دارند ولى به اين سخن اعتنايى نمىگردد .\r\nآنچه گفته شد دربارهء وجوب و امكان بود ، امّا مفهوم امتناع ، بدون شك امرى عدمى است ، ( زيرا امتناع ضرورت عدم است و عدم واقعيتى ندارد ، تا چه رسد به صفت آن يعنى امتناع ) .\r\nمطالب ياد شده ( استدلال بر وجود خارجى وجوب و امكان از طريق مطابقت قضاياى موجهه به امكان و وجوب با خارج ) با توجه به اين است كه عقل ، ماهيات\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nو مفاهيم را موضوعات احكام خود قرار مىدهد ، اما با توجه به اينكه حقيقتا وجود است كه به خاطر اصيل بودنش موضوع احكام عقلى ( و صفات وجودى ) مىباشد ، ( وجوب و امكان ، كيفيت نسبت قضايا و به عبارت ديگر : كيفيت نسبت وجود به ماهيت نخواهند بود ، بلكه ) وجوب به معناى نهايت شدت وجود و قيام آن به خود ، و استقلال ذاتى داشتن به‌طور مطلق است « 1 » .\r\nهمان‌گونه كه در گذشته ( فصل سوّم ) به اين مطلب اشاره شد ، و معناى امكان ( بنابر نظريه اصالت وجود ) وابسته بودن و متقوم الذات بودن وجود است به غير خود ، مانند : وجود ماهيات ، پس وجوب و امكان دو وصف قائم به وجود و غير خارج از ذات موضوع خود ( وجود ) مىباشند .\r\nشرح مطالب :\r\n\r\nوجوب و امكان از معقولات ثانيه فلسفىاند .\r\nآنچه در خاتمهء اين مرحله مورد بحث قرار گرفته ، اين است كه آيا مواد ثلاث و به عبارت صحيح‌تر وجوب و امكان ، واقعيت خارجى دارند يا اينكه دو مفهوم اعتبارى عقلى مىباشند و وراى ذهن و اعتبار عقلى ، هيچگونه واقعيتى براى آنها نيست .\r\nبنابر اينكه واقعيت خارجى دارند ، آيا واقعيت آنها منحاز و مستقل از موضوع آنها است ؟ و يا آنكه وجودى منحاز از موضوع خود ندارند ، و مقصود از واقعيت‌دار بودن آنها اين است كه منشاء انتزاع خارجى دارند . به طور كلى سه فرض يا سه احتمال در اين مورد متصور است :\r\n1 - وجوب و امكان از مفاهيم اعتبارى و ذهنى محض مىباشند .\r\n\r\n\r\n","description":"","footnote":"\r\n( 1 ) كلمهء على الاطلاق در عبارت متن به معناى من جميع الجهات است ، و اشاره است به آنچه در فصل چهارم بيان گرديد كه واجب الوجود بالذات . واجب الوجود من جميع الجهات است .\r\n","page_name":" 407 ","page_number":407},
  {"content":"\r\n\r\n2 - واقعيت خارجى منحاز و مستقل از موضوع دارند .\r\n3 - منشاء انتزاع خارجى دارند ولى خود واقعيت مستقل از موضوع ندارند .\r\nاز احتمالات ياد شده ، احتمال اخير همان است كه صدر المتألهين ( ره ) و پس از او پيروان حكمت متعاليه پذيرفته‌اند .\r\nمشهور اين است كه فلاسفهء مشاء و پيروان ارسطو معتقد به وجود معانى عام فلسفى ، و از آن جمله وجوب و امكان مىباشند ، ولى فلاسفه قبل از ارسطو كه به حكماى رواقى موسومند آنها را مفاهيم اعتبارى عقلى دانسته‌اند « 1 » .\r\nشيخ الرئيس آنجا كه در مورد اين مطلب كه هرامر حادثى مسبوق به ماده است بحث مىكند ، چنين مىگويد : « هرموجود حادثى قبل از حادث شدن يا ممكن الوجود است يا ممتنع الوجود ، ( قطعا ممتنع الوجود نيست زيرا ) ممتنع الوجود ، موجود نمىگردد ، بنابراين قبل از حدوث ، ممكن الوجود است ، اكنون مىگوئيم :\r\nامكان وجود او يا امرى است موجود يا معدوم ، و محال است كه معنايى معدوم باشد ، و گرنه قبل از حدوث ممكن ، امكان تحقق نداشته است ( و اين خلاف فرض است ) پس امكان ، امرى است موجود . . . » « 2 » .\r\nمحقق لاهيجى پس از نقل كلام شيخ مىگويد : مقصود او از وجود امكان ، اين است كه داراى منشاء انتزاع در خارج است نه اينكه وجود منحاز و مستقل دارد « 3 » .\r\nولى حق اين است كه امكان مذكور در كلام شيخ ، امكان ماهوى كه مورد بحث ما است نيست ، بلكه امكان استعدادى است به دليل اينكه در دنباله كلام مزبور گفته است « و نحن نسمى امكان الوجود قوة الوجود ، و نسمى حامل قوة الوجود الذى فيه قوة وجود الشىء موضوعا و هيولى و مادة » : ما امكان وجود را قوهء\r\n\r\n\r\n","description":"","footnote":"\r\n( 1 ) اسفار ، ج 1 ، ص 140 - 139 .\r\n( 2 ) الهيات شفاء ، ص 387 .\r\n( 3 ) شوارق الالهام ، فصل 1 ، مسألهء 20 .\r\n","page_name":" 408 ","page_number":408},
  {"content":"\r\n\r\nوجود ، و حامل آن قوه را هيولى و ماده مىناميم . و قوه همان استعداد يا امكان استعدادى است .\r\nو در هرحال آنچه به مشائين نسبت داده شده است اعتقاد به وجود خارجى امكان و وجوب مىباشد ، لكن مرحوم سهروردى بر اعتبار عقلى بودن آن دو ، اصرار ورزيده است . وى نخست دربارهء امكان سخن گفته ، ويژگىهاى ياد شده در زير را براى آن بيان مىكند :\r\n1 - امكان شىء متقدم بر آن است .\r\n2 - امكان ، ذات و نفس ماهيت نيست بلكه عارض ماهيت است .\r\n3 - امكان ، وصف قائم به نفس نيست .\r\n4 - امكان ، واجب الوجود نيست .\r\nآنگاه نتيجه مىگيرد كه امكان در خارج وصف زائد بر ماهيات ممكنات نيست و ثبوت خارجى ندارد . و سپس وجوب را هم عطف بر امكان كرده مىگويد « و كذا الوجوب » « 1 » .\r\nمحقق طوسى ( ره ) نيز از نظريهء شيخ اشراق جانبدارى كرده و دلايلى را بر عدم وجود خارجى امكان و وجوب اقامه نموده است « 2 » .\r\n\r\nتصالح اتفاقى :\r\nعنوان فوق ، عنوانى است كه صدر المتألهين ( ره ) در اسفار ذكر نموده و معتقد است نزاع دو گروه حكماى مشاء و اشراق لفظى است و مقصود ارسطو و پيروان او كه قائل به وجود عينى آنها هستند ، اين است كه موضوع ، در ظرف خارج متصف به آنها مىگردد ، نه اينكه وجود خارجى مستقل دارند ، و در اين صورت اشكالات متأخران و به خصوص شيخ متأله صاحب اشراق بر آنان وارد نخواهد\r\n\r\n\r\n","description":"","footnote":"\r\n( 1 ) شرح حكمة الاشراق ، انتشارات بيدار ، ص 194 - 193 .\r\n( 2 ) كشف المراد ، ط قم ، مصطفوى ، ص 30 - 28 .\r\n","page_name":" 409 ","page_number":409},
  {"content":"\r\n\r\nبود « 1 » .\r\nپس حاصل نظريه صدر المتألهين ( ره ) اين است كه امكان و وجوب از قبيل سفيدى ، سياهى ، گرمى و سردى و مانند آن نيستند كه خود داراى وجودى جدا از موضوع مىباشند ، هرچند وجود آنها لنفسه نيست بلكه لغيره است ، سفيدى و سياهى در خارج عارض بر جسم مىگردند ، و جسم هم در خارج متصف به آنها مىباشد ، ولى امكان و وجوب در خارج عارض بر موضوعات خود نيستند ، عروض آنها مربوط به تحليل عقلى و ظرف ذهن است ، يعنى عقل ، موجود خارجى را مطالعه كرده و آن را به ماهيت و امكان تحليل مىنمايد آنگاه ماهيت را معروض و امكان را عارض او قرار مىدهد ، همان‌گونه كه واقعيت خارجى را به وجود و ماهيت تحليل مىكند ، و ماهيت را معروض و وجود را بر آن حمل مىكند . ولى در خارج عارض و معروض در كار نيست ، تنها معروض وجود دارد و بس ، لكن در عين حال وصف امكان را از موجود خارجى انتزاع مىكند ، و به اين جهت ، امكان داراى منشاء انتزاع خارجى مىباشد ، يعنى يك مفهوم بىارتباط با واقعيت خارجى نيست ، كه به كلى از واقعيت بىبهره باشد ، به همين جهت گفته مىشود : ظرف اتصاف به امكان در خارج است ولى ظرف عروض امكان بر موضوع خود در ذهن مىباشد همان گونه كه همهء معانى عام فلسفى اينگونه‌اند .\r\n\r\nوجود عينى امكان و وجوب بر مبناى اصالت وجود\r\nاز ويژگىهاى سبك و روش حكيم طباطبائى ( ره ) در بدايه و نهايه اين است « 2 » كه نخست مسائل را به سبك و سياق اصالت ماهيت و سپس متناسب با اصالت وجود\r\n\r\n\r\n","description":"","footnote":"\r\n( 1 ) اسفار ، ج 1 ، ص 140 - 139 .\r\n( 2 ) اگرچه اين روش از ابتكارات صدر المتألهين مىباشد ، ولى از آنجا كه در زمان او اين روش مراحل ابتدايى خود را مىگذرانده است ، اولا به طور مشخص و ملموس نمايان نيست و ثانيا در پاره‌اى مسائل حتى خود صدر ، المتألهين نيز به شيوهء اصالت ماهيت بحث كرده است .\r\n","page_name":" 410 ","page_number":410},
  {"content":"\r\n\r\nبررسى كرده است ، چنان كه اين روش را در مسأله قبل يعنى ملاك نيازمندى ممكن به علت و احتياج ممكن به علت در بقاء ملاحظه نموديم ، در آينده نيز در موارد مناسب همين روش را رعايت خواهند كرد ، چنان‌كه در مرحله دوازدهم در بحث اثبات واجب الوجود تعالى و توحيد واجب الوجود ، براساس هردو شيوه اقامهء برهان نموده‌اند . در اين بحث نيز نخست بر مبناى اصالت ماهيت و سپس بر مبناى اصالت وجود دربارهء وجود عينى وجوب و امكان بحث نموده‌اند .\r\nبر مبناى اصالت ماهيت ، اين ماهيت است كه معروض يا موصوف امكان و وجوب واقع مىشود ، و به تعبير ديگر : ماهيت ، موضوع و وجود ، محمول و امكان و وجوب بيانگر چگونگى نسبت وجود به ماهيت مىباشند ، در اين صورت جاى طرح اين مطلب هست كه عروض امكان بر ماهيت آيا در ذهن است يا در خارج ؟\r\nولى بنا بر اصالت وجود ، ماهيت از گردونهء بحث بيرون مىرود ، آنچه مورد بحث است وجود خارجى است و بس ، امكان و وجوب وصف وجود خارجى هستند ، و قطعا از واقعيت خارجى هم برخوردارند ، و اينكه مىگوئيم وجوب و امكان وصف وجود هستند نه اينكه امر زائد بر هويت و واقعيت وجود بوده و عارض آن مىگردند ، بلكه مرتبه‌اى از واقعيت عينى ، مرتبهء وجوب است و مرتبهء ديگر مرتبهء امكان ، زيرا معناى وجوب ، اطلاق ، شدّت ، غنا و لاحدى است و معناى امكان محدوديت و فقر وجودى است ، مرتبه‌اى از وجود غنى بالذات است و مرتبهء ديگر عين فقر و ربط و نيازمندى و غناى بالذات را « وجوب » ، و ربط و فقر وجودى را « امكان » مىناميم ، بنابراين وجوب و امكان عين واقعيت خارجى هستند ، نه امرى زائد و عارض بر آن .\r\nآرى پس از آنكه پاى ذهن و تحليل عقلى به ميان آمد ، پاى دوئيت و ثنويت هم به ميان مىآيد و از وجود امكانى ماهيت انتزاع مىشود ، آنگاه وجود بر ماهيت حمل مىگردد ، و امكان هم به عنوان كيفيت نسبت يا جهت قضيه به كار مىرود ، آنگاه اين بحث مطرح مىشود كه اكنون كه ماهيت در خارج موجود است ، آيا جهت\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nامكان هم وجود خارجى دارد ، يا صرف اعتبار عقلى است ؟ .\r\n\r\nمعقولات ثانيهء فلسفى چيست ؟\r\nمصنف ( ره ) فرموده‌اند وجوب و امكان مانند ساير معانى فلسفى از قبيل وحدت و كثرت و قدم و حدوث و قوه و فعل و غير آنها ، مفاهيمى هستند كه از آنها به معقولات ثانيه فلسفى ياد مىشود . و قبلا در مرحله يكم فصل هشتم ( مبحث « نفس الامر » ) از اين مفاهيم به مفاهيم اعتبارى عقلى كه از خارج انتزاع نشده‌اند ، و عقل با فعاليت مخصوص خود آنها را ساخته است ياد كردند . و در مرحلهء يازدهم ، فصل نهم نيز علم حصولى را به دو قسم حقيقى و اعتبارى تقسيم نموده و فرموده‌اند :\r\nمفاهيم حقيقى مفاهيمى هستند كه گاهى در خارج موجود مىشوند و آثار وجود خارجى بر آنها مترتب مىشود و گاهى در ذهن موجود مىشوند و آثار وجود خارجى بر آنها مترتب نمىگردد و اين همان ماهيت است .\r\nو مفاهيم اعتبارى مفاهيمى هستند كه دو نحوه وجود ، خارجى و ذهنى ندارند ، و اين مفاهيم را ذهن با عمل و فعاليت مخصوص خود ساخته و بر مصاديق آنها منطبق مىسازد .\r\nاكنون لازم است اين بحث را كه از بحثهاى بسيار ارزنده در معرفت‌شناسى و فلسفه بشمار مىرود ، مطرح نموده و جوانب مختلف آن را بررسى نمائيم :\r\n\r\n1 - معقول چيست ؟\r\nقبل از هرچيز لازم است كلمهء « معقول » را مورد توجه قرار داده ببينيم مقصود از آن چيست ؟ .\r\nمقصود از معقول ، مفاهيم و ادراكات كلى انسان است در مقابل مفاهيم و ادراكات جزئى . يعنى مفاهيمى كه محصول كار قوهء تفكر و عقل مىباشند همان گونه كه مفاهيم جزئى محصول كار قوهء حس و خيال مىباشند .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمفاهيمى كه از طريق يكى از حوّاس پنجگانه ( يا بيشتر ) حاصل مىشود ، مفاهيم جزئى حسّى ناميده مىشوند ، مانند صورت علمى و ادراكى از شكل يك ساختمان كه از طريق قوه باصره در ذهن موجود مىگردد . و يا صورت ادراكى از بوى خاص ، صداى معين ، مزه و طعم مشخص ، نرمى و زبرى خاص كه به واسطهء حواس شامه ، سامعه ، ذائقه و لامسه براى نفس حاصل مىگردد . همهء اينها صورتهاى علمى ، جزئى و حسّى مىباشند .\r\nصور ادراكى خيالى نيز مانند صور ادراكى حسى جزئى هستند و تنها تفاوت آنها در اين است كه در ادراك حسى ، حضور شىء خارجى و ارتباط حواس با آن ، شرط لازم ادراك است ، ولى در ادراك خيالى چنين شرطى لازم نيست ، بلكه همان صورت حسى در حس مشترك يا قوهء ديگر محفوظ مىماند و هرگاه نفس اراده كند آن را ادراك مىكند .\r\nولى علاوه بر ادراك جزئى ( حسى يا خيالى ) نوع ديگرى از ادراك نيز براى انسان تحقق مىيابد كه « كلى » است و به واسطه قواى حسى يا قوّه خيال ( يا قوه وهم ) پديد نمىآيد ، بلكه محصول تفكر و كار قوه عقل مىباشد . ادراكى كه نفس از درخت ، آب ، انسان ، گل ، ميوه ، لباس ، علت ، معلول ، وجود ، عدم و مانند آن دارد ، همگى ادراكات كلى بوده ، و از طريق ادراك مستقيم حواس حاصل نگرديده‌اند ، بلكه همگى نتيجه تفكر و بكارگيرى قوه عقل مىباشند .\r\nهمين مرتبه از ادراك است كه از ويژگىهاى انسان بشمار مىرود و به واسطهء آن از انواع ديگر حيوانى ممتاز مىگردد ، و مقصود از اينكه در تعريف انسان مىگويند : حيوان ناطق ، همين است ، زيرا مقصود از « نطق » نفس ناطقه است ، كه عالىترين مرتبهء آن همان تفكر و ادراك معانى كلى است ، ولى مراتب ديگر نفس كه ادراك حسى ، خيالى و وهمى است ، در حقيقت مراتب حيوانى نفس مىباشند ، نه مرتبهء انسانى او ، و به همين جهت آن مراتب از ويژگىها و مختصات انسان بشمار نمىروند ، مرتبهء انسانى و مختص انسان ، همان مرتبه تعقل و تفكر است .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nبنابراين صور ادراكى جزئى ( حسى و خيالى ) از موضوع بحث معقولات ثانيه بيرون است ، دربارهء مفاهيم زيد ، كعبه ، قم ، روح القدس و مانند آن اين بحث مطرح نيست كه معقول اولى هستند يا معقول ثانوى ؟ .\r\n\r\n2 - معقولات ثانيه در اصطلاح فلاسفه .\r\nاكنون كه معناى معقول روشن شد و موضوع بحث معلوم گرديد ، لازم است نمونه‌هايى از اقوال حكماء را در تفسير معقول ثانى و اقسام آن نقل كنيم و با آراء آنان در اين‌باره آشنا گرديم :\r\nالف : كلام صدر المتألهين ( ره ) : وى در جلد اول اسفار « 1 » ، بحثى را تحت عنوان « تتمهء احكام وجود و عدم » مطرح نموده و در دومين فصل آن ، اين مطلب را مطرح نموده است كه ، وجود در چه شرايطى از « معقولات ثانيه » است و به همين مناسبت معقولات ثانيه را تعريف و تفسير نموده است . نخست در تعريف معقول ثانى فلسفى مىگويد :\r\n« ان كثيرا ما يطلق المعقول الثانى على المحمولات العقلية و مباديها الانتزاعية الذهنية ، و من هذا القبيل الطبايع المصدرية و لوازم الماهيات و النسب و الاضافات . . . فالوجود بالمعنى المصدرى لا ما هو حقيقته و ذاته ، و كذا الشيئية و الامكان و الوجوب و كذا المحمولات المشتقة منها من المعقولات الثانية بالمعنى الاول فى حكمة ما بعد الطبيعة » .\r\nترجمه : بسيارى از موارد معقول ثانى بر محمولات عقلى ( كلى ) و مبادى انتزاعى ذهنى آنها اطلاق مىشود ، و از اين قبيل است طبايع مصدرى ( موجود بودن ، شىء بودن ، فعليت داشتن ، ضرورى بودن ) و لوازم ماهيات ( امكان ، زوجيت ) و نسب و اضافات ( ابوت ، اخوت ) ، . . . . پس وجود به معناى مصدرى ( مفهوم عام وجود يا موجوديت ) نه آنچه حقيقت و ذات آن را تشكيل مىدهد ( وجود عينى و خارجى ) ، و نيز\r\n\r\n\r\n","description":"","footnote":"\r\n( 1 ) اسفار ، ج 1 ، ص 335 - 332 .\r\n","page_name":" 414 ","page_number":414},
  {"content":"\r\n\r\nشيئيت و امكان و وجوب و همچنين محمولاتى كه مشتق از آنها است ( ممكن ، واجب ) ، از معقولات ثانيه به معناى نخست مىباشند كه در حكمت ما بعد الطبيعة ( فلسفهء اولى ) به كار مىروند .\r\nو در تعريف معقول ثانى منطقى مىگويد :\r\n« و قد يطلق على المعانى المنطقية و المفهومات الميزانية التى هى فى الدرجة الثانية و ما بعدها من المعقولية ، و هى المحمولات و العوارض العقلية التى تكون مطابق الحكم و المحكى عنه فى حملها على المفهومات و انتزاعها من الموضوعات هو نحو وجودها الذهنى على ان يكون المعقودة بها من القضايا ذهنيات و هذه هى حكمة الميزان بخلاف الاولى . . . قد تحقق لك ان المعقولات الثانية هى ما يكون مطابق الحكم بها هو نحو وجود المعقولات الاولى فى الذهن و هذا هو المراد بقولهم المعقولات الثانية مستندة الى المعقولات الاولى ، و الوجود و كذا الشيئية و نظائرهما ليس من هذا القبيل » . :\r\nترجمه : و گاهى معقول ثانى ، بر معانى منطقى و مفهومات ميزانى كه در درجهء دوم معقوليت و بعد از آن ( درجه سوم ، چهارم . . . ) قرار دادند ، اطلاق مىشود و اين مفاهيم و معقولات ثانيه ، محمولات و عوارضى عقلى هستند كه مطابق حكم و محكى عنه در حمل اين عوارض بر مفاهيم ، و انتزاع اين عوارض از موصوف‌هاى آنها ، وجود ذهنى آن مفاهيم و محمولات است ، بدين ترتيب كه قضايايى كه با اين مفاهيم منعقد مىگردند ، قضاياى ذهنيه مىباشند و اين معقولات همان مفاهيمى هستند كه حكمت ميزان ( منطق ) را تشكيل مىدهند ، بر خلاف معقولات ثانيه گروه نخست كه حكمت ما بعد الطبيعة را تشكيل مىدهند . . . و اين مطلب محقق گرديد كه معقولات ثانيه ( منطقى ) ، آن مفاهيم و محمولاتى هستند كه مطابق حكم ، و محكى عنه آنها وجود ذهنى معقولات اولى مىباشند و اين مقصود سخن حكماء است كه مىگويند :\r\nمعقولات ثانيه مستند به معقولات اولى مىباشند و وجود و شيئيت و نظاير آن دو ، از اين قبيل نيستند . ( محكى عنه آنها وجود ذهنى معقولات اولى نيست ) .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nوى اصطلاح ديگرى براى معقول ثانى فلسفى را يادآور شده‌اند و آن اينكه :\r\nو المعقولات الثانية بالوجه الاعم لا يلزمها ان لا يقع الا فى العقود الذهنية اذ ربما يكون مطابق الحكم و المحكى عنه بها نفس الحقيقة بما هى هى لا بما هى معقولة فى الذهن و لا بما هى واقعة فى العين كلوازم الماهيات - و ان كان ظرف العروض هو الذهن - فيصدق العقود حقيقية كقولنا : الماهية ممكنة و الاربعة زوج و المعقولات الثانية فى لسان الميزانيين قسم من المعقولات الثانية بهذا المعنى لكن المعقودات بها لا تكون الا قضايا ذهنية كما علمت ، بخلاف ما هو بالمعنى الاعم الدائر بين الفلاسفة ، فان المنعقد بها من القضايا صنفان ، حقيقية و ذهنية صرفة .\r\nترجمه : مقعولات ثانيه به وجه اعم لازم نيست كه فقط در قضاياى ذهنيه به كار روند ، زيرا چه بسا حكم و محكى عنه به واسطهء اين معقولات نفس حقيقت و ماهيت بما هى هى است نه ماهيت به اعتبار معقول بودن آن در ذهن ، و نه به اعتبار اينكه اين معقولات واقع در خارج مىباشند ، مانند لوازم ماهيات - هرچند ظرف عروض اين مفاهيم در ذهن است - و در نتيجه با اين معقولات ، قضاياى حقيقيه تشكيل مىگردد ، مانند : الماهية ممكنة و الاربعة زوج و معقولات ثانيه در اصطلاح اهل منطق قسمى از معقولات ثانيه به اين معنا است ، ولى قضايايى كه در منطق با اين معقولات تشكيل مىشود ، غير از قضاياى ذهنيه نخواهد بود ، بر خلاف معقولات ثانيه به معناى رائج ميان فلاسفه ، زيرا قضايايى كه با اين معقولات تشكيل مىشود ، دو دسته‌اند : حقيقيه و ذهنيه صرف .\r\nحاصل كلام صدر المتألهين ( ره ) : ما متن عبارات صدر المتألهين را نقل و ترجمه كرديم تا اهل تحقيق خود تأمل و دقت نمايند ، و حاصل كلام وى را مىتوان در مطالب ذيل خلاصه كرد :\r\n1 - معقولات ثانيه منطقى ، محمولات و عوارض كلى هستند كه ناظر به مفاهيم ذهنى مىباشند و قضايايى كه با آنها تشكيل مىشود ، قضاياى ذهنيه هستند\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nو مقصود از ثانوى بودن و استناد آنها به معقولات اوليه ، اين است كه مربوط به وجود ذهنى معقولات اوليّه هستند .\r\n2 - در معقولات ثانيه فلسفى دو اصطلاح است :\r\nالف : اصطلاح خاص . ب : اصطلاح عام .\r\nمعقولات ثانيه فلسفى در اصطلاح خاص موارد زير را دربر مىگيرد :\r\n1 - محمولات كلى مانند : واجب ، ممكن و ممتنع ، مثلا مىگوئيم اللّه واجب ، الانسان ممكن ، شريك البارى ممتنع .\r\n2 - مبادى انتزاعى و ذهنى اين محمولات : مانند ، وجوب ، امكان و امتناع . اين مفاهيم مبدء انتزاع مفاهيم قبلى هستند و مقصود از ذهنى بودن آنها اين است كه در خارج وجود منحاز از موضوعات خود ندارند ، نه اينكه ذهنى صرف هستند ، زيرا قبلا بيان گرديد كه وى در مورد مواد ثلاث همين نظريه را دارد .\r\n3 - طبايع مصدريه : ظاهرا مقصود مفاهيمى از قبيل موجوديت ، علت بودن ، معلول بودن و مانند آن است .\r\n4 - لوازم ماهيات ، مانند : زوجيت براى اربعه و امكان براى ماهيت .\r\n5 - نسب و اضافات ، مانند : ابوت ، اخوت و نظاير آن .\r\nو از اين مثالها چنين استفاده مىشود كه مصداق معقولات ثانيه فلسفى دو گونه‌اند :\r\n1 - مصداق آنها واقعيت خارجى دارد و معقول ثانى اگرچه در ذهن ، عارض بر موضوع مىگردد ، ولى در حقيقت وصف واقعيت خارجى است ، مانند وجوب و امكان خصوصا بنا بر اصالت وجود و نيز مانند واقعيت اضافه ، زيرا ابوت وصف موجود خارجى است اگرچه عروض آن مربوط به ذهن است .\r\n2 - مصداق آنها ماهيت من حيث هى است نه وجود ذهنى و نه وجود خارجى ، مانند لوازم ماهيات .\r\nو در نتيجه قضايايى كه از معقولات ثانيه فلسفى تشكيل مىشوند دو\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nدسته‌اند :\r\nالف - قضاياى خارجيه « 1 » . ب : قضاياى حقيقيه .\r\nمعقولات ثانيه فلسفى در اصطلاح عام ، شامل دو دسته قضايا مىشود :\r\n1 - قضاياى ذهنيه كه همان معقولات ثانيه منطقى است .\r\n2 - قضاياى حقيقيه كه مربوط به لوازم ماهيات مىباشد .\r\nب : كلام محقق لاهيجى : از جمله كسانى كه به تعريف و تفسير معقولات ثانيه پرداخته است ، محقق لاهيجى است ، و بر خلاف ابهامى كه در كلام صدر المتألهين ديده مىشود ، وى به روشنى آن را تعريف نموده است و اينك ترجمه كلام او : متكلمان و فلاسفه لفظ معقول ثانى را در دو طايفه از معانى به كار مىبرند :\r\n1 - آنچه آن را موضوع منطق قرار مىدهند ، مانند : كليت ، جزئيت ، ذاتيت ، عرضيت ، جنسيت ، فصليت ، موضوعيت ، محموليت ، قياس بودن ، قضيه بودن و معانى ديگرى كه در منطق پيرامون آنها بحث مىنمايند .\r\n2 - امور عامه‌اى كه در حكمت و كلام دربارهء آنها بحث مىشود ، مانند :\r\nوجود ، شيئيت ، وحدت ، كثرت ، ماهيت ، عليت ، معلوليت و غير اينها از معانى عامى كه در اين كتاب ( تجريد الاعتقاد ) دربارهء آنها بحث خواهد شد .\r\nهردو طايفه در اين معنا مشتركند كه از معانى معقوله‌اى هستند كه ، اشياء خارجى به آنها متصف مىگردد و براى آنها هويت‌هايى خارجى و متأصل و قائم به موضوعات آنها در خارج نمىباشد ، بلكه عروض اين معانى بر موضوعات و قيام آنها به موضوعات در ظرف وجود ذهنى آن موضوعات است .\r\nلكن تفاوت اين دو طائفه در اين است كه ، وجود ذهنى قيد موضوع است ،\r\n\r\n\r\n","description":"","footnote":"\r\n( 1 ) اين مطلب در كلام وى نيامده است ، ولى با توضيحى كه داده شد . مىتوان آن را استفاده كرد ، خصوصا كه ايشان تصريح كرده‌اند كه اعدام ملكات نيز داراى حظى از واقعيت خارجى هستند ، و مفهومى مانند عمى را از صفاتى دانسته‌اند كه هم وجود ذهنى دارد و هم وجود خارجى ، يعنى منشاء انتزاع آن در خارج است .\r\n","page_name":" 418 ","page_number":418},
  {"content":"\r\n\r\nو عقل آنها را از ماهيت موجود در ذهن ، به اعتبار وجود ذهنى نه به لحاظ وجود خارجى انتزاع مىكند ، و به همين جهت ، آنچه معروض اين معانى است ( در ذهن ) ، موصوف آنها در خارج نخواهد بود ، زيرا جنسيت عارض حيوان موجود در ذهن است ، و حيوان در خارج متصف به آن نمىباشد .\r\nولى طائفه دوم هرچند عارض بر موضوعات ذهنى مىگردند ، ولى وجود ذهنى آنها از قبيل قضيهء حينيه است نه از قبيل قضيه شرطيه ، و حاصل آنكه : اين معانى را عقل از ماهيات ، در ظرف وجود ذهنى آنها انتزاع مىكند نه از حيثيت وجود ذهنى آنها بلكه به اعتبار وقوع آنها در خارج ، و به همين جهت موضوعات خارجى به اين دسته از عوارض متصف مىگردند ، اگرچه عروض آنها در ذهن است .\r\nو حاصل اين قسمت از كلام ايشان اين است كه ، معقولات ثانيه منطقى و فلسفى يك وجه اشتراك دارند و يك وجه افتراق :\r\nوجه اشتراك آنها اين است كه عروض آنها بر موضوعاتشان در ذهن است ، و در ظرف خارج هيچيك از آن دو عارض بر موضوعات خود نيستند . وجه افتراق آنها اين است كه اتصاف موضوع به معقولات ثانيه فلسفى در ظرف خارج و به اعتبار وجود خارجى است ، ولى در معقولات ثانيه منطقى ، حتى اتصاف هم مانند عروض در ظرف ذهن و به اعتبار وجود ذهنى است .\r\nاين مطلب را خود وى نيز در قسمت ديگرى از كلامش به گونه‌اى يادآور شده است و در ضمن وجه اينكه اين دو نوع معقولات را معقولات ثانيه مىگويند را هم بيان كرده است و آن اينكه : چون عروض اين محمولات در ذهن است ، و عروض كه عبارت از حمل و اثبات محمول براى موضوع است ، متفرع بر اين است كه موضوع قبلا داراى ثبوت باشد و طبعا بايد قبلا مفهومى در ذهن تعقل و تصور شده باشد تا اينكه اين معقولات عارض آن گردند « 1 » . پس اين مفاهيم در مرتبه دوم قرار دارند .\r\n\r\n\r\n","description":"","footnote":"\r\n( 1 ) فجميع ما لا يكون الخارج ظرفا لوجوده يكون عروضه فى العقل فيكون فى المعقولات الثانية لكونه -\r\n","page_name":" 419 ","page_number":419},
  {"content":"\r\n\r\nج : كلام حكيم سبزوارى ( ره ) : حكيم سبزوارى در منظومه حكمت ، بخش امور عامه ، غررى را به بحث معقول ثانى اختصاص داده و پيرامون آن بحث نموده است ، كلام ايشان در اين‌باره ، بيان حاصل آن چيزى است كه قبلا از صدر المتألهين ( ره ) و لاهيجى ( ره ) نقل گرديد .\r\nوى در تعريف معقول ثانى منطقى مىگويد : « انه العارض الذى عروضه للمعروض و اتصاف المعروض به كلاهما فى العقل » : عارضى است كه عروض آن بر معروض و اتصاف معروض به آن ، هردو در ذهن است . اين همان تعريفى است كه لاهيجى براى معقولات ثانيه منطقى ذكر كردند .\r\nو در تعريف معقولات ثانيه فلسفى مىگويد :\r\n « بما عروضه بعقلنا ارتسم » * « فى العين او فيه اتصافه رسم » \r\n« يعنى معقول ثانى فلسفى آن است كه عروض عارض بر معروض در عقل و ذهن است ، ولى اتصاف معروض به عارض يا در عين و خارج است يا در عقل و ذهن » .\r\nاين بخش از كلام وى مطابق است با دومين تعريفى كه صدر المتألهين براى معقول ثانى فلسفى يادآور شد ، يعنى اصطلاح عام در معقول ثانى فلسفى .\r\nآنگاه يادآور شده‌اند كه ، قضايايى كه از معقولات ثانيه منطقى تشكيل مىشوند ، قضاياى ذهنيه‌اند و قضايايى كه از معقولات ثانيه فلسفى تشكيل مىگردند قضاياى حقيقيه مىباشند . اين مطلب را نيز قبلا صدر المتألهين ذكر كرده‌اند . و بعد\r\n\r\n\r\n","description":"","footnote":"\r\n- فى الدرجة الثانية من التعقل لان عروضه لما كان فى العقل و ثبوت الشىء للشىء يتوقف على ثبوت المثبت له فمعروضه يجب ان يعقل ليعقل عروض العارض له سواء كان منشاء عروضه هو وجود المعروض فى العقل كما فى العوارض الذهنيه كالكلية او لا كما فى ساير الامور الاعتبارية : حتى الاضافات فان الابوة انما تعرض لذات الاب فى العقل و ان كان اتصافها بها فى الخارج فحصلت رعاية وجه التسمية فى الجميع . ( شوارق الالهام ، ج 1 ، ص 71 - 70 ) .\r\n","page_name":" 420 ","page_number":420},
  {"content":"\r\n\r\nوجه تسميه اين دو طايفه از عوارض و محمولات را به معقولات ثانيه بيان كرده و گفته‌اند : « وجه التسميه على الاول ظاهر ، لانه اذا عقل عارضا ، لا يعقل الا عارضا لمعقول اخر ، و اما على الثانى فلانه ما لم يتطرق تحليل العقل و لم يعقل معروض اولا لا يعقل عارض ثانيا » .\r\nترجمه : وجه نامگذارى به معقول ثانى بنا بر اصطلاح نخست روشن است ، زيرا هرگاه مفهومى به عنوان عارض تعقل گردد ، جز به صورت عارض بر معقول ديگر تعقل نمىشود و اما بنا بر اصطلاح دوم ، به جهت اين‌كه اگر تحليل عقلى در كار نباشد به گونه‌اى كه نخست معروض ، تعقل نگردد ، عارض هم در مرتبهء دوم تعقل نخواهد شد .\r\nنكته‌اى را هم در حاشيه يادآور شده‌اند ، و آن اينكه مقصود از ثانوى بودن معقول ، اين است كه در مرتبهء نخست از معقوليت نباشد ، هرچند در مرتبهء سوم يا چهارم يا بيشتر باشد ، مثلا : « نوعيت » را معقول ثانى مىنامند ، و حال آنكه در مرتبهء چهارم از معقوليت است ، زيرا نخست انسان تعقل مىشود ، و اين معقول نخست است ، آنگاه كليت عارض آن مىگردد ، و اين معقول دوم است ، سپس با افراد و مصاديق خود مقايسه مىگردد و ملاحظه مىشود كه ذاتى آنها است و عنوان ذاتيت عارض آن مىگردد و سپس ويژگى اينكه مفهوم انسان بر كثرت متفقة الحقيقه حمل مىگردد ، ملاحظه مىشود و عنوان نوعيت براى آن ثابت مىشود . و اين نظير هيولاى ثانيه است كه مقصود اين است كه ماده اولى نيست اگرچه ماده سوم يا چهارم يا بيشتر باشد « 1 » .\r\nد : معقولات اوليه و ثانويّه در كلام حكيم طباطبائى ( ره ) : حكيم طباطبائى ( ره ) مفاهيم كلى و عقلى را به دو دسته تقسيم كرده‌اند :\r\n1 - مفاهيم حقيقى . 2 - مفاهيم اعتبارى .\r\nمفاهيم حقيقى همان مفاهيم ماهوى هستند كه گاهى در ذهن و گاهى در\r\n\r\n\r\n","description":"","footnote":"\r\n( 1 ) شرح منظومه ، مقصد 1 ، غرر 8 .\r\n","page_name":" 421 ","page_number":421},
  {"content":"\r\n\r\nخارج موجود مىشوند و در اصطلاح معروف حكماء به اين دسته از مفاهيم « معقولات اوليّه » مىگويند .\r\nمفاهيم اعتبارى ( در اصطلاح فلسفه ) آن مفاهيم عقلى و كلى هستند كه داراى چنين ويژگى نيستند ، يعنى مصداق آنها هم در ذهن و هم در خارج تحقق ندارد ، بلكه مصداق آنها يا ذهنى محض است و هيچگاه در خارج تحقق نمىيابد ، اين دسته همان معقولات ثانيه منطقى مىباشند و دسته ديگر مفاهيمى هستند كه مصداق آنها عين خارجيت ( يا بطلان محض به لحاظ خارج مانند مفهوم عدم ) است و اين مفاهيم ، همان معقولات ثانيه فلسفى مىباشند « 1 » .\r\nدر مورد اينكه چرا اين دسته از مفاهيم ( معقولات ثانيه ) را اعتبارى ناميده‌اند ، در اصول فلسفه گفته‌اند : « اين‌گونه مفاهيم اگرچه مهيت و حاكى از خارج نيستند ، ولى يكنوع وصف حكايت براى آنها اثبات نموده و « اعتبار » كاشفيت و بيرون‌نمايى را به آنها مىدهيم و از همين روى نام اعتبارى روى آنها مىگذاريم » « 2 » .\r\nبنابراين اصطلاحى كه مصنف ، در مورد مفاهيمى كه به عنوان معقولات اوليّه ( اولى ) معروفند ، به كار برده است ، اصطلاح « مفهوم حقيقى » يا مفهوم ماهوى است .\r\nبر اين اساس مىتوان گفت : بحث مربوط به معقولات اوليه همان بحث معروف وجود ذهنى است كه مىگوئيم :\r\n « للشىء غير الكون فى الاعيان * كون بنفسه لدى الاذهان » \r\n\r\n\r\n","description":"","footnote":"\r\n( 1 ) الحقيقى هو المفهوم الذى يوجد تارة بوجود خارجى فيترتب عليه آثاره و تارة بوجود ذهنى لا يترتب عليه آثاره ، و هذا هو الماهية ،\r\nو الاعتبارى ما كان بخلاف ذلك و هو اما من المفاهيم التى حيثية مصداقها حيثية انه فى الخارج . . . و اما من المفاهيم التى حيثية مصداقها حيثية انه فى الذهن . . . ( بداية الحكمه ، مرحله 11 ، فصل 9 ) .\r\n( 2 ) اصول فلسفه و روش رئاليسم ، ج 2 ، ص 53 - 52 .\r\n","page_name":" 422 ","page_number":422},
  {"content":"\r\n\r\nبه عبارت ديگر : معقولات اولى ، مفاهيمى هستند كه از راه تماس مستقيم ذهن با واقعيت‌هاى خارجى براى ذهن حاصل مىگردند . البته تماس ذهن با خارج از طريق حواس ( و به ادراك حضورى ) انجام مىگيرد و طبعا اين مفاهيم كلى كه معقولات اوليه نام دارند ، پس از ادراك صورتهاى جزئى حسى و خيالى و يا ادراك حضورى پديد مىآيند ، و اين خود بحث جداگانه‌اى دارد كه در جاى ديگر مطرح خواهد شد .\r\n\r\n3 - جمع‌بندى و نتيجه‌گيرى\r\nاكنون كه با كلمات فلاسفه در مورد تعريف معقولات اوليّه و ثانويّه آشنا شديم ، به جمع‌بندى و نتيجه‌گيرى اين بحث مىپردازيم و ويژگىها و مختصات هر يك از آنها را يادآور مىشويم :\r\n\r\nالف : ويژگىهاى معقولات اوليّه :\r\nاز آنچه بيان گرديد مىتوان معقولات اوليه را با ويژگىهاى زير تعريف نمود :\r\n1 - معقولات اوليه صورتهاى مستقيم و بلا واسطه‌اى هستند كه از اعيان خارجى گرفته شده‌اند و در ساختن آنها صورت ادراكى « كلى » ديگرى وساطت و دخالت ندارد .\r\n2 - معقولات اوليه مسبوق به احساس و تخيل مىباشند ، يعنى اوّل در مرتبهء حس موجود بوده و بعد در مرتبه خيال موجود شده و سپس صورت كلى و عقلانى به خود گرفته‌اند .\r\n3 - معقولات اوليّه جنبهء اختصاصى دارند ، يعنى اختصاص به يك نوع خاص و يا يك جنس خاص و يا حداكثر يك مقوله خاص دارند .\r\nو به عبارت ديگر : معقولات اوليه مناط تمايز و افتراق و تذوّت‌هاى مختلف اشياء و مبين تعين‌هاى جدا جداى آنها مىباشند « 1 » .\r\n\r\n\r\n","description":"","footnote":"\r\n( 1 ) شرح منظومه ( مختصر ) ، ج 1 ، ص 122 - 118 .\r\n","page_name":" 423 ","page_number":423},
  {"content":"\r\n\r\n\r\nب : معقولات ثانيه و مختصّات آنها :\r\nمعقولات ثانيه مفاهيم كلى ذهنى هستند كه داراى مختصاتى كاملا متفاوت با آنچه براى معقولات اوليه بيان گرديد مىباشند :\r\n1 - از سنخ ماهيت نيستند ، كه هم در ذهن و هم در خارج موجود گردند ، بلكه مصداق آنها يا ذهنى محض است و يا خارجى محض .\r\n2 - از راه ارتباط و تماس ذهن با واقعيت‌هاى خارجى پديد نيامده‌اند و مسبوق به احساس و تخيل نيستند .\r\n3 - معقولات ثانيه جنبهء اختصاصى ندارند ، بلكه هريك از آنها بر مجموع موجودات عالم و يا بخش عظيمى از آنها منطبق مىگردد .\r\n\r\nمعقولات ثانيه منطقى و فلسفى\r\nمعقولات ثانيه بر دو دسته‌اند :\r\n1 - معقولات ثانيه منطقى : آن دسته معقولاتى كه مصداق آنها عين ذهنيت است ، يعنى در موطن ديگرى متحقق نمىگردند ، معقولات ثانيه منطقى هستند ، يعنى مسائل مورد بحث در منطق از همين مفاهيم تشكيل مىگردند ، مانند مفهوم كلى ، جنس و نوع ، جزئى در اصطلاح منطق ( مفهومى كه صدق بر كثيرين نمىكند ) .\r\nموضوع ، محمول ، قضيه ، معرّف ، معرّف ، قياس ، استدلال و حجت ، تمثيل ، عكس ، نقيض و ساير مفاهيمى كه در منطق مورد بحث قرار مىگيرند همهء اينها معقولات ثانيهء منطقى هستند ، يعنى داراى سه ويژگى مىباشند :\r\n1 - مفاهيمى كلى هستند .\r\n2 - از راه تماس و ارتباط مستقيم حواس با خارج بدست نيامده‌اند .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n3 - مصداق آنها جز در ذهن ، تحقق ندارد . لازم به يادآورى است كه مقصود از ذهن ، نفس و حالات نفسانى نيست ، زيرا نفس و حالات نفسانى مرتبه‌اى از خارج است ، بلكه مقصود همان صورتهاى ادراكى و مفاهيم ذهنى است . و همان‌گونه كه در بحث وجود ذهنى بيان شد ، صور علمى را به لحاظ مقايسه با خارج ، وجود ذهنى مىناميم ، ولى به لحاظ اينكه وصف ناعت نفس مىباشند ، خود مرتبه‌اى از خارج را تشكيل مىدهند .\r\nمثلا مفهوم انسان كه در ذهن موجود است ، مصداق مفهوم كلى ، نوع و موضوع واقع مىشود و گفته مىشود : انسان كلى و نوع است ، يا انسان موضوع است ، يعنى انسان موجود در ذهن كلى است نه انسان موجود در خارج ، زيرا انسان خارجى شخصى است و انسان موجود در ذهن نوع است ، نه انسان موجود در خارج كه شخص است و انسان موجود در ذهن موضوع مىباشد . ( مقصود موضوع در مقابل محمول است نه موضوع در مقابل عرض )\r\nو نيز انسان موجود در ذهن معرف ( به فتح راء ) و مفهوم ذهنى حيوان ناطق ، معرف ( به كسر راء ) مىباشد .\r\nعنوان قضيه جز در ذهن مصداقى ندارد ، مصداق آن اين است كه مثلا مىگوئيم : انسان نويسنده است . اين جمله مصداق قضيه است ، و اگرچه اين مصداق ناظر به خارج است ، ولى خود مفهوم قضيه نظر به خارج ندارد ، نظر به جمله‌ها و تركيب‌هاى خاص ذهنى دارد .\r\nهمين‌گونه است ساير مفاهيم منطقى كه همگى به مفاهيم ذهنى نظر دارند ، خواه به مفاهيم كلى و يا به مفاهيم جزئى ، بنابراين نبايد معقولات ثانيه منطقى را به معقولات اوليه اختصاص دهيم ، زيرا برخى از معقولات ثانيه منطقى ، ناظر به مفاهيم ذهنى جزئى مىباشند . مانند خود مفهوم جزئى و موضوع هم گاهى مفهوم جزئى است و گاهى مفهوم كلى .\r\n2 - معقولات ثانيه فلسفى : معقولاتى كه مصداق آنها عين خارجيت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nو واقعيت عينى است ، معقولات ثانيه فلسفى ناميده مىشوند . وجود و همهء صفات حقيقى آن مانند عليت ، معلوليت ، وحدت ، كثرت ، قوه ، فعل و نظاير آنها و حتى مفهوم عدم و معدوميت و مفهوم ماهيت نيز معقولات ثانيه فلسفى هستند .\r\nمعقولات ثانيه فلسفى ، همان مفاهيمى هستند كه مسائل فلسفه اولى را تشكيل مىدهند . اين مفاهيم گرچه به طور مستقيم از واقعيت‌هاى خارجى انتزاع نشده‌اند ، و به همين جهت معقولات اوليه نيستند ، ولى از طرف ديگر مانند معقولات ثانيه منطقى هم نيستند كه ناظر به ذهن و مفاهيم ذهنى باشند بلكه ناظر به واقعيت‌هاى خارجى و حكم يا خاصيت عقلانى آنها بشمار مىروند .\r\nبنابراين معقولات ثانيه فلسفى حكم برزخ ميان معقولات اوليّه و معقولات ثانيه منطقى را دارند ، معقولات اولى و معقولات ثانيه منطقى جز در كلى و معقول بودن اشتراكى ندارند ، ولى معقولات ثانيه فلسفى با هريك از آن دو به گونه‌اى مشابهت دارند .\r\nويژگى معقولات ثانيه منطقى ، اين است كه از طريق تماس مستقيم ذهن با خارج ( از طريق حواس ظاهرى يا باطنى ) براى ذهن حاصل نمىشوند ، معقولات ثانيه فلسفى نيز اين‌گونه‌اند .\r\nاز طرفى معقولات اوليّه ناظر به واقعيت‌هاى خارجى هستند ، معقولات ثانيه فلسفى نيز اين‌گونه‌اند . ولى در عين حال با هريك از آن دو هم متفاوت مىباشند :\r\nتفاوت آنها با معقولات ثانيه منطقى اين است كه معقولات منطقى به هيچ وجه ناظر به خارج نيستند و صرفا مربوط به مفاهيم ذهنى مىباشند ، در حالى كه معقولات فلسفى ناظر به واقعيت‌هاى خارجى مىباشند ، نه مفاهيم ذهنى .\r\nو تفاوت آنها با معقولات اوليه اين است كه هريك از معقولات اوليه عنوان خاصى براى نوع خاص يا جنس يا مقولهء خاصى از ماهيات خارجى مىباشند و انطباق آنها بر مصاديق خارجى از قبيل انطباق نوع يا جنس يا مقوله ( جوهر يا عرض ) بر مصاديق خود مىباشد . ولى معقولات ثانيه فلسفى :\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاولا از طريق تماس مستقيم ذهن پديد نيامده‌اند .\r\nثانيا هريك از آنها عنوان خاص براى مجموعه خاصى از موجودات خارجى نيستند ، مثلا عنوان علت يا معلول بر همه يا اكثر واقعيت‌هاى خارجى منطبق مىگردند ، در حالى كه مثلا مقوله جوهر تنها بخش كوچكى از موجودات را شامل مىشود .\r\nثالثا ، انطباق آنها بر مصاديق خارجى خود ، از قبيل انطباق ماهيت نيست و ذات و ماهيت آنها را بيان نمىكند ، بلكه بيانگر خصوصيت و حكم وجودى آنها است . و به اين دليل مربوط به فلسفه مىباشند كه پيرامون وجود و احكام و خواص عام وجودى بحث مىكند .\r\n\r\n4 - تاريخ طرح اين مسأله در فلسفه\r\nدر مورد تاريخ طرح مسائل فلسفى دو نكته را بايد از يكديگر جدا كرد يكى اينكه آن مسأله در چه دوره‌هايى از تاريخ فلسفه مورد توجه بوده ، و در كلمات فلاسفه از آن ياد شده است ، البته نه به صورت يك بحث خاص و با عنوان مشخص ، بلكه تنها به مناسبتهايى مطرح گرديده و در حد همان مناسبت ، مورد توجه قرار گرفته است و ديگرى طرح مشخص مسأله با عنوان خاص و در حد يك مسأله فلسفى مستقل .\r\nاين مطلب را در گذشته راجع به مسأله اصالت وجود و وجود رابط و رابطى ( فى غيره و فى نفسه ) نيز يادآور شديم . و اكنون با توجه به مطلب ياد شده در مورد تاريخ طرح اين بحث در فلسفه متذكر مىشويم كه :\r\nتاريخ طرح غير مشخص اين مسأله در فلسفه اگرچه دقيقا معلوم نيست ، ولى اين مقدار روشن است كه لااقل در كلمات قدماى فلاسفه اسلامى نظير شيخ الرئيس مطرح گرديده است ، البته آنچه بيشتر در كلمات آنان به چشم مىخورد اصطلاح معقولات اولى ، و معقولات ثانيه منطقى است ، مثلا شيخ در تعليقات چنين\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nمىگويد :\r\n« موضوع المنطق هو المعقولات الثانيه المستندة الى المعقولات الاوّل ، من حيث يتوصل بها من معلوم الى مجهول ، و شرح ذلك أن للشىء معقولات اوّل ، كالجسم و الحيوان و ما اشبههما و معقولات ثانية تستند الى هذه و هى كون هذه الاشياء كلية و جزئية و شخصية . . . » « 1 » .\r\nترجمه : موضوع منطق معقولات ثانيه است كه مستند به معقولات اوّلى مىباشند ، از آن جهت كه به واسطه اين معقولات ثانيه از معلومى به مجهولى و اصل مىگرديم ، و شرح اين مطلب اين است كه براى هرموجودى هم معقول اوّل هست مانند جسم ، حيوان و نظاير آنها و هم معقول ثانيه كه مستند به اين معقولات اوليه هستند و معناى معقول ثانى اين است كه اين اشياء ( معقولات اوليه ) كلى و جزئى يا شخصى مىباشند . . .\r\nمحقق طوسى ( ره ) نيز در شرح اشارات پس از يادآورى اينكه موضوع منطق معقولات ثانيه است مىگويد : « معقولات ثانيه عوارضى هستند كه بر معقولات اولى كه همان حقايق موجودات و احكام معقوله آنها است ، ملحق و عارض مىگردند « 2 »\r\nمرحوم سيد صدر الدين دشتكى شيرازى معروف به سيد المدققين در اين باره مىگويد :\r\nتعريف معقولات ثانيه كه از قدماء نقل شده است اين است كه معقولات ثانيه عوارض عقلى هستند كه در خارج از ذهن چيزى در ازاى آنها نيست و مواردى مانند : كلى ، جزئى ، قضيه ، شىء ، ذات ، ماهيت ، علت و معلول و ممكن و نظاير آنها ، را از مصاديق آن دانسته‌اند . و مصنف ( خواجه نصير الدين ) در اين تعريف از آنان پيروى كرده و برخى از اين موارد ياد شده را در كتاب ( تجريد الاعتقاد ) آورده\r\n\r\n\r\n","description":"","footnote":"\r\n( 1 ) تعليقات ، ص 167 .\r\n( 2 ) شرح اشارات ، ج 1 ، ص 9 .\r\n","page_name":" 428 ","page_number":428},
  {"content":"\r\n\r\nاست « 1 » .\r\nاز عبارتهاى گذشته بدست مىآيد كه در ميان قدماء هم اصطلاح معقول اوّل وجود داشته است و هم اصطلاح معقول ثانى ، لكن در مورد معقول ثانى تفكيك لازم ميان معقولات ثانيه منطقى و فلسفى انجام نگرفته است و يك چنين تفكيكى ظاهرا پس از محقق طوسى ( ره ) انجام گرفته است ، و تاريخ طرح مشخص اين مسأله هم در فلسفه از دوره‌هاى بعد از خواجه آغاز مىشود كه نمونه روشن آن را در اسفار ملاحظه نموديم .\r\nچيزى كه سبب تفكيك ميان اين دو اصطلاح ( معقولات ثانيه منطقى و فلسفى ) از يكديگر شده است اشكالى است كه برخى بر حكيم طوسى نموده‌اند ، آنجا كه گفته است : و الشيئية من المعقولات الثانية و ليس متأصلة فى الوجود » « 2 » شيئيت از معقولات ثانيه است و در وجود خارجى خود واقعيت مستقل و منحاذى ندارد . بر او اشكال شده است كه شيئيت با كليت و جزئيت يا جنسيت و نوعيت كه از معقولات ثانيه‌اند تفاوت دارد ، زيرا وصف ماهيت خارجى است ، نه وصف ماهيت و موجود ذهنى ، و در اين صورت نبايد آن را از معقولات ثانيه بشمار آورد .\r\nمدافعان كلام محقق طوسى از اين اشكال پاسخ داده‌اند كه مقصود وى از معقولات ثانيه ، اصطلاح منطقى آن نيست ، بلكه مقصود مفاد و اصطلاح فلسفى آن است . و از آن پس به تدريج در حد يك مسأله خاص در كتب كلام و فلسفه مطرح گرديد .\r\n\r\n5 - نقش معقولات ثانيه در حل مشكل شناخت\r\nاكنون لازم است درباره ارزش اين بحث در رابطه با مسأله شناخت سخن بگوئيم ، زيرا كه مسأله معرفت‌شناسى در يكى دو قرن اخير به شدت انديشه\r\n\r\n\r\n","description":"","footnote":"\r\n( 1 ) شوارق الالهام ، ج 1 ، ص 70 .\r\n( 2 ) كشف المراد ، مقصد 1 ، فصل 1 ، مسأله 18 .\r\n","page_name":" 429 ","page_number":429},
  {"content":"\r\n\r\nصاحب‌نظران و فلاسفه را ( به خصوص در اروپا ) به خود جلب كرده است ، تا آنجا كه متفكر نامدار آلمان يعنى كانت فلسفه خود را ، فلسفه نقادى عقل نام نهاد و هدف او اين بود كه ميزان توانايى فكر را در شناخت هستى بيازمايد و بنماياند . و نتيجهء آزمون او نيز اين شد كه عقل نظرى را از كرسى انديشه و شناخت پائين آورد و به عقل عملى پناه آورد و سرانجام نيز نتوانست مشكل شناخت را حل كند ، ولى حكيمان مسلمان اگرچه به صورت مشخص اين بحث را مطرح نكرده‌اند ، ولى بحثهايى كه در باب وجود ذهنى و معقولات ثانيه انجام داده‌اند ، به خوبى از عهدهء حل آنچه به نام مشكل شناخت از آن ياد مىشود برآمده‌اند .\r\nمشكل شناخت چيست ؟ قبل از هرچيز لازم است مشكل معرفت و شناخت علمى و فلسفى جهان را بشناسيم . مشكل از اين‌جا آغاز مىشود كه علم و معرفت نسبت به چيزى ، جز اين نيست كه صور ذهنى و علمى با واقعيت خارجى مطابقت داشته باشد . به عبارت ديگر حيثيت علم ، حيثيت كاشفيت و حكايت از خارج است و اين در صورتى تحقق مىيابد كه نفس يا ذهن انسان به گونه‌اى با خارج ارتباط و اتصال برقرار نمايد و پس از ارتباط و اتصال صورتى از آن را گرفته و در خود نگهدارى و ضبط نمايد ، آرى فقط در صورت ارتباط نفس يا ذهن با خارج است كه صورتهاى ذهنى كاشفيت از خارج دارند و به تعبير فلسفى علمهاى حصولى ، آنگاه واقعا علم هستند و خارج را به انسان نشان مىدهند كه مسبوق به علم حضورى باشند ، يعنى هرعلم حصولى قبلا علم حضورى است ، شرح اين مطلب در مرحله يازدهم خواهد آمد .\r\nاين مطلب همان‌گونه كه مورد توجه فلاسفه اسلامى و به خصوص حكيم طباطبائى ( ره ) قرار گرفته است ، مورد توجه برخى از فلاسفه جديد اروپا نيز قرار گرفته است ، سخن كسانى مانند هيوم انگليسى همين است و علت اينكه او و حسيّون ديگر تنها به معرفت‌هاى حسى اعتماد نموده و معرفت‌هاى عقلى را مردود دانسته‌اند ، نيز همان اصل ياد شده است ، يعنى اينكه اگر بنا است تنها آنچه را از طريق ارتباط\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nو اتصال ذهن با او بدست آورده‌ايم ، شايستگى عنوان علم را داشته باشد ، قهرا بايد بپذيريم كه ، يگانه معرفت قابل‌اعتماد همان معرفت‌هاى حسى است و طريق معرفت هم منحصر در طريق حسى خواهد بود ، زيرا معرفتهاى غير حسى كه ذهن بدون ارتباط با واقعيت‌هاى خارجى بدست آورده است ، قابل‌اعتماد نبوده و ارزشى فراتر از صورتهاى وهمى و تخيلى ندارند ، زيرا دليلى براى اينكه آنها با واقعيت خارجى مطابقت دارند در دست نيست . اين استدلال يا نظريه داراى دو بخش است :\r\n1 - واقع‌نمايى علم ، در گرو ارتباط با واقعيت‌هاى خارجى است و به همين جهت معرفت‌هاى حسى قابل‌اعتماد مىباشند .\r\n2 - معرفت‌هاى غير حسى ، فاقد ارزش و اعتبارند و يگانه طريق شناخت همان طريق معرفت حسى است .\r\nبخش نخست مطلب صحيح و واقع‌بينانه است ، زيرا همان‌گونه كه اشاره شد ، حقيقت علم جز انكشاف واقعيت‌هاى خارجى در ذهن يا كاشف بودن صور ذهنى از خارج ، چيز ديگرى نيست ، اگر ويژگى انكشاف و كاشفيت را از علم بگيريم ، نه اين است كه علم هست و كاشفيت ندارد ، بلكه اصولا ديگر علمى در كار نيست ، ولى بخش دوّم آن نادرست و غير صحيح است ؛ زيرا لازمهء چنين نظريه‌اى منحصر نمودن علوم و ادراكات بشر در معقولات اوليّه ، و انكار معقولات ثانيه ، اعم از منطقى و فلسفى است و معقولات اوليه پاسخگوى نيازهاى علمى بشر نمىباشند ، و با اين مقدار مصالح علمى نمىتوان كاخ رفيع علم و دانش بشرى را برافراشت ؛ زيرا :\r\nاولا : برخى از اصول عقلى مانند اصل عليت ، سنخيت ، ضرورت على و معلولى و اصل امتناع تناقض ، اصولى هستند كه تكيه‌گاه همه علوم و معارف بشر بشمار مىروند و بدون آنها هيچ استنتاج علمى امكان‌پذير نيست ، در حالى كه هيچ يك از آنها از معقولات اوليه نمىباشند ، و از طريق حسّ بدست نيامده‌اند .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nثانيا : مسائل فكرى بشر در زمينه شناخت هستى و احكام وجود ، منحصر در ابعاد ظاهرى جهان كه در دسترس حواس مىباشد نيست ، فكر بشر پيوسته با يك رشته مسائل مواجه بوده و هست كه به هيچ‌وجه با مطالعات حسى و تجربى نمىتوان آنها را پاسخ داد ، و اينها همان مسائل مربوط به فن اعلى يا فلسفه اولى است ، كه تنها با شيوهء تفكر عقلانى و با استفاده از برهان مىتوان به آنها پاسخ داد و اينها همه فراتر از معقولات اوليه مىباشند .\r\nتئورى كانت در حل مشكل شناخت : همان‌گونه كه يادآور شديم ، « هيوم » معيار و ملاك علم بودن ادراكات و صور ذهنى را خوب تشخيص داد و آن اينكه ادراكات و صورتهاى ذهنى آنگاه علم مىباشند و از ارزش علمى برخوردارند كه ، ذهن آنها را از طريق ارتباط با واقعيت‌هاى خارجى بدست آورده باشد ، در غير اين صورت اعتمادى به آنها نيست و مرز ميان پندار و علم بازشناخته نخواهد شد ، خطاى او در نتيجه‌اى بود كه از اين اصل صحيح گرفت و هرگونه ادراك غير حسى را نفى نمود و ادراكات بشر را منحصر در معقولات اوليه دانست ، و گفتيم كه اين مقدار مصالح علمى براى برافراشتن كاخ رفيع دانش بشر كافى نيست .\r\nكانت كه متوجه اين اشكال و نارسايى نظريهء هيوم گرديد ، درصدد اصلاح آن برآمد و در زمينهء معرفت‌شناسى تئورى خاصى را ارائه داد و آن مقولات دوازده‌گانه معروف خود بود ، توضيح آنكه :\r\nاز نظر كانت علم داراى دو ركن است : 1 - حس ، 2 - فهم . حس همان قوه دريافت تأثيرات و تصويرات است و مايهء وجدان امور مىباشد و نقش آن تنها ساختن و فراهم آوردن ماده و موضوع علم است ، اين قوه فهم است كه آن موضوعات را مىپرورد و از آنها مفاهيم را مىسازد .\r\nپس اگر وجدان حسى نباشد ، فهم ، چيزى ندارد كه از آن علم را بسازد و دستش خالى خواهد بود ، و اگر فهم نباشد ، وجدان حسى نمىتواند مفهومى را به ما بدهد ، بنابراين معلومات ما ماده‌اى دارند و صورتى ، مادهء علم كه همان وجدانيات\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nاست به وسيله حس حاصل مىشود و صورت معلومات يعنى مفهومات به وسيله « فهم » بدست مىآيد و كارى كه قوه فهم انجام مىدهد ، چيزى جز حكم‌كردن نيست و به عبارت ديگر ميان دو مفهوم رابطه موضوع و محمول را برقرار مىسازد .\r\nاز آنجا كه موضوع و محمول در قضايا غالبا تجربى و وجدانى مىباشند ، براى منظور ما مفيد نيستند ، يعنى مفهومات مطلق قبلى را به دست ما نمىدهند ، براى يافتن اين مطلب بايد ببينيم قوه فهم ، چگونه وجدانيات را جمع و متحد كرده و قضايا را ترتيب مىدهد ، در اين مطالعه خواهيم يافت كه ، وجوه ارتباط موضوع و محمول چهار امر است كه عبارتند از : كميت ، كيفيت ، نسبت و جهت . و هريك از اين چهار امر نيز داراى سه وجه است ، زيرا :\r\nاز نظر كميت ، قضيه يا شخصى است يا جزئى و يا كلى .\r\nو از نظر كيفيت هم قضيه يا موجبه است يا سالبه يا معدوله .\r\nو از نظر نسبت ميان موضوع و محمول ، قضيه يا حملى است يا شرطى ( متصل ) يا منفصل .\r\nو از نظر جهت ، قضيه يا احتمالى « 1 » است يا تحققى و ثبوتى « 2 » و يا ضرورى « 3 » .\r\nدر نتيجه در ارتباط ميان موضوع و محمول دوازده وجه پديد مىآيد ، كه عقل آنها را از طريق حس و تجربه بدست نياورده است و براساس اين دوازده وجه دوازده مفهوم ذهنى مطلق حاصل مىگردد كه همگى معلومات قبلى و در حكم قالبهايى هستند كه عقل هرگاه مىخواهد حكمى صادر كند و يا تركيبى بسازد در اين قالبها مىريزد . اين مفهومهاى دوازده‌گانه كه كانت به پيروى از ارسطو آنها را مقوله نام نهاده ، عبارتند از :\r\n1 - وحدت ، 2 - كثرت ، 3 - كليت ( كه اين سه مربوط به كميت قضيه‌اند ) ،\r\n\r\n\r\n","description":"","footnote":"\r\n( 1 ) مريخ محتمل است مسكون باشد .\r\n( 2 ) زمين گرد است .\r\n( 3 ) خدا بايد عادل باشد .\r\n","page_name":" 433 ","page_number":433},
  {"content":"\r\n\r\n4 - ايجاب ، 5 - سلب ، 6 - حصر ( كه اين سه تا هم مربوط به كيفيتند ) ، 7 - ذاتيت و عرضيت ، 8 - عليت و معلوليت ، 9 - مشاركت ( كه اينها هم مربوط به نسبت مىباشند ) ،\r\n10 - امكان و امتناع ، 11 - تحقق ايجابى يا سلبى ، 12 - وجوب و امكان ( كه اين سه تا هم مربوط به جهت قضيه‌اند ) « 1 » .\r\nهيچيك از اين مفاهيم يا مقولات دوازدهگانه كانت از سنخ معقولات اوليه نيستند ، بلكه از سنخ معقولات ثانيه منطقى يا فلسفىاند و به عبارت ديگر ، اگرچه كانت مفاهيم دوازده‌گانه خود را مقوله ناميده است ، ولى با مقولات ارسطويى از نظر واقعيت كاملا متفاوت مىباشند زيرا مقولات ارسطويى از سنخ معقولات اوليه‌اند .\r\nاين بود حاصل نظريه كانت در مورد معقولات ثانيه ولى در عين حال تفاوتهايى ميان نظريه كانت و فلاسفه اسلامى وجود دارد و آن اينكه :\r\n1 - كانت همه اين مفاهيم دوازدهگانه كه معقولات ثانيه‌اند را ، امور صددرصد ذهنى مىداند ، ولى فلاسفه اسلامى معقولات ثانيه را دو دسته نمودند ، منطقى و فلسفى ، و معقولات ثانيه منطقى را ذهنى محض دانسته ، ولى معقولات ثانيه فلسفى را ذهنى محض نمىدانند .\r\n2 - وى معتقد است كه اين معقولات ثانيه ( يا مقولات به اصطلاح وى ) همگى قالبهايى از پيش ساخته‌اند ، و به عبارت ديگر جزء ساختمان طبيعى و ذاتى ذهن مىباشند ، در حالى كه فلاسفه اسلامى معقولات ثانيه را چه فلسفى و چه منطقى جزء ساختمان ذاتى ذهن نمىدانند ، زيرا اصولا آنان به ساختمان ذاتى ذهن قائل نيستند ، از نظر آنان نفس به طور پيشينه چيزى ندارد ، همه مفاهيم تدريجا براى او حاصل مىشوند .\r\nو به عبارت ديگر ، از نظر فلاسفه اسلامى اگر معقولات اوليه نباشد معقولات ثانيه هم نخواهد بود ، ولى كانت معتقد است بدون معقولات اوليه هم ذهن معقولات\r\n\r\n\r\n","description":"","footnote":"\r\n( 1 ) سير حكمت در اروپا ج 2 ، ص 218 - 215 ، فلسفه عمومى ، پول فولكيه ، 228 - 226 .\r\n","page_name":" 434 ","page_number":434},
  {"content":"\r\n\r\nثانيه را داراست ، زيرا اينها فرآورده‌هاى ذاتى ذهن مىباشند .\r\nعدم موفقيت كانت در حل مشكل شناخت : ولى در هرحال تلاش كانت در زمينه حل مشكل شناخت بىنتيجه ماند ، زيرا وقتى اين مفاهيم از پيش ساخته ذهن ، ذهنى محض بوده و هيچ واقعيتى در خارج ندارند ، و در خارج نه عليت و معلوليتى هست و نه ضرورت و امكانى ، در اين صورت ما از كجا مىتوانيم به واقع‌نمايى ادراكات و مفاهيم ذهنى خود اعتماد داشته باشيم ، و بار ديگر برمىگردد به سخن هيوم ، كه ملاك علم بودن ادراكات ذهنى اين است كه ذهن با واقعيت خارجى به گونه‌اى ارتباط داشته باشد ، در غير اين صورت ادراكات و مفاهيم ذهنى قابل‌اعتماد نيستند و اين اشكال بر مقولات دوازدهگانه كانت هم وارد است و كوشش وى بر اينكه با تركيب مفاهيم از پيش ساخته و ادراكات حسى ( معقولات اوليّه ) كاخ علم و معرفت بشرى را برافراشته دارد ، كارساز نخواهد بود .\r\nراه‌حل مشكل شناخت : از مطالب ياد شده روشن شد ، كه در زمينهء شناخت براى فلاسفه جديد اروپا مشكلى مطرح شد ، كه به صورت يك بن‌بست درآمد و سرانجام از عهده گشودن آن برنيامدند .\r\nراه باز شدن اين بن‌بست اين است كه به آن بيگانگى كه كانت ميان ادراكات حسى و مفاهيم ذهنى قائل شده ، قائل نشويم ، بلكه مفاهيم عقلى و غير حسى را نيز به نحوى به واقعيت خارجى مرتبط سازيم و بگوئيم معقولات بر دو دسته‌اند :\r\n1 - معقولات اوليه كه مستقيما از طريق حواس بدست مىآيند .\r\n2 - معقولات ثانيه كه مستند به معقولات اوليه‌اند و با يك واسطه به عالم خارج ارتباط پيدا مىكنند .\r\nبه عبارت ديگر : معقولات ثانيه ، خاصيت ذهنى همان معقولات اوليه‌اند ، معقولات اوليه همان ماهياتند كه در ذهن موجود شده‌اند و همان‌گونه كه اين ماهيات در ظرف خارج خواصى دارند ، در ظرف ذهن هم خواصى دارند و از خواص ذهنى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nآنها ، همان معقولات ثانيه است و در نتيجه معقولات ثانيه ، پيش‌ساخته و ذاتى ذهن نيستند ، بلكه پس از حصول معقولات اوليه حاصل گرديده‌اند و از طريق آنها ، ذهن با خارج ارتباط دارد و از تركيب اين دو دسته معقولات ، معرفت براى بشر فراهم مىآيد و بن بست شناخت گشوده مىشود .\r\nمثلا اگر وصف كليت در قضايا را در نظر آوريم و بگوئيم : كل انسان ناطق ، كليت در خارج وصفى نيست كه ضميمهء انسان باشد ، ولى نقش مفهوم كليت اين است كه حكايت ذهن از خارج را توسعه داده است ، يعنى وقتى انسان در ظرف حس وجود داشت ، بر بيش از يك فرد دلالت نداشت ، ولى وقتى در مرتبه تعقل ذهنى قرار گرفت ، صفت كليت يافته و دائرهء شمولش وسيع مىشود ، و بدين ترتيب معقولات ثانيه در عين اينكه مستقيما از خارج گرفته نشده‌اند و در عين اينكه ذهنى هستند مىتوانند در معرفت ما دخيل باشند .\r\nمثال ياد شده مربوط به معقولات ثانيه منطقى بود . در مورد معقولات ثانيه مانند عليت و معلوليت نيز همين ارتباط مع الواسطه با خارج محقق است .\r\nتصور عليت و معلوليت از طريق ادراك و علم حضورى نفس به ذات خود و افعال و حالات نفسانى پديد آمده است ، زيرا رابطهء عليت اين است كه ، چيزى در وجود و هستى خود وابسته به چيز ديگرى باشد ، به گونه‌اى كه با وجود آن موجود گردد و با عدم آن معدوم شود ، اين رابط در مورد نفس و افعال و آثار آن برقرار است ، انسان در عين اينكه واقعيت نفس خود و افعال و آثار آن را حضورا ادراك مىكند ، وابستگى وجود آنها را به نفس هم مىيابد و اين همان رابطهء عليّت است .\r\nنفس و افعال و آثار آن ، واقعيت مستقل و ما بازاء خارجى دارد ، ولى عليت و معلوليت ، ما بازاء مستقل ندارد و تنها صفت وجودى نفس و افعال و قواى او را بيان مىكند و تصور عليت مترتب بر تصور نفس و قوا و افعال اوست .\r\nالبته بايد توجه داشته باشيم كه ادراك حضورى نفس و قوا و افعال او ، از سنخ معقولات اوليه نيست ، زيرا معقولات ، مربوط به مفاهيم كلى است كه از طريق علم\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nحصولى پديد آمده‌اند ، در حالى كه ادراك حضورى ، امرى جزئى است ولى همين ادراك حضورى در مرحلهء بعد به علم و ادراك حصولى مبدل مىشود و اين در مرحله‌اى است كه انسان معلوم حضورى خود را مورد توجه مستقل قرار مىدهد و آن را حكايت مىكند . و در هرحال هدف از مثال فوق اين است كه عليت و معلوليت اگرچه از معقولات ثانيه است ( معقولات ثانيه فلسفى ) ، ولى مستند به ادراك ديگرى است كه از طريق شهود باطنى حاصل گرديده است و بدين طريق مرتبط با خارج مىباشد و بعد از آنكه رابطهء عليت را در نفس خود يافت ، آن را به همه مواردى كه همان ملاك ، موجود باشد توسعه مىدهد و قانون عليت با ويژگى كليّت مورد توجه و ادراك ذهن قرار مىگيرد ، كه خود عليت ، معقول ثانى فلسفى است و كليت آن معقول ثانى منطقى .\r\nبنابراين براساس بحثهايى كه فلاسفه اسلامى در مبحث وجود ذهنى ( معقولات اوليه ) و در بحث مربوط به معقولات ثانيه مطرح كرده‌اند ، مشكل شناخت حل گرديده و بن‌بستى كه فلاسفه جديد اروپا از عهدهء گشودن آن برنيامده‌اند باز مىگردد « 1 » .\r\n* * * پايان جزء اول و انشاء اللّه جزء دوم از اوّل مرحلهء پنجم كتاب آغاز مىشود .\r\n\r\n\r\n","description":"","footnote":"\r\n( 1 ) آنچه در اين بخش بيان گرديد ، متخذ از شرح مبسوط منظومه متفكر شهيد مطهرى ( ره ) ، بود كه با مقدارى دخل و تصرف و به صورت فشرده و در عين حال روشن و گويا بازگو گرديد ، شكر اللّه سعيه و رفع فى الجنان مقامه ، و دربارهء چگونگى پيدايش مفاهيمى از قبيل : وجود ، عدم ، وحدت ، كثرت ، جوهر و عرض به اصول فلسفه ، ج 2 ، مقاله پنجم رجوع شود .\r\n","page_name":" 437 ","page_number":437},
  {"content":"\r\n . \r\n","description":"","footnote":"","page_name":" 438 ","page_number":438},
  {"content":"\r\n\r\n\r\nفهرست مطالب جزء اوّل\r\nپيشگفتار\r\nتاريخ ولادت و درگذشت علامه طباطبائى 6\r\nادوار تحصيلى و فعاليتهاى علمى مصنف علامه 7 - 6\r\nروش تدريس و تأليفات حكيم طباطبائى 9 - 8\r\nمكتب فلسفى مرحوم علامه 13 - 9\r\nمزاياى بدايه و نهايه و تفاوتهاى آن دو 17 - 13\r\nويژگىهاى مرحلهء ابتدائى حكمت 19 - 17\r\nشرايط لازم براى تحصيل فلسفه 21 - 19\r\nرابطهء فلسفه با علوم طبيعى 23 - 21\r\nلزوم آگاهى بر مكاتب فلسفى غرب 24 - 23\r\nانگيزه و روش شرح 26 - 24\r\nمقدمهء بداية الحكمة\r\nمتن عربى 30 - 29\r\nترجمه و توضيح 33 - 30\r\nشرح مطالب :\r\nتعريف لغوى حكمت 34\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nواژهء فلسفه 35 - 34\r\nتعريف اصطلاحى حكمت 38 - 35\r\nموضوع حكمت 38\r\nعرض ذاتى چيست ؟ 41 - 39\r\nيادآورى دو نكتهء لازم 42 - 41\r\nغايت حكمت 42 - 42\r\nمهمترين فوايد فلسفه 44 - 43\r\nمرحلهء اول : كليات مباحث وجود\r\nفصل اول : بديهى بودن مفهوم وجود\r\nمتن عربى 47\r\nترجمه و توضيح 48 - 47\r\nشرح مطالب :\r\nبديهى بودن مفهوم وجود 49 - 48\r\nملاك بىنيازى مفاهيم از تعريف 49\r\nبررسى دلايل مصنف بر بىنيازى مفهوم وجود از تعريف 51 - 49\r\nتفاوت ميان تعريف شرح الاسمى و لفظى 53 - 51\r\nفصل دوم : مشترك معنوى بودن مفهوم وجود\r\nمتن عربى 56 - 55\r\nترجمه و توضيح 58 - 56\r\nشرح مطالب :\r\nهدفت از طرح بحث بديهى بودن مفهوم وجود در فلسفه چيست ؟ 59 - 58\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nفرق ميان مشترك لفظى و معنوى 61 - 60\r\nدلايل اشتراك معنوى وجود 64 - 61\r\nبررسى نظريهء اشتراك لفظى وجود 65 - 64\r\nفصل سوم : زيادت و عروض وجود بر ماهيت\r\nمتن عربى 67\r\nترجمه و توضيح 68\r\nشرح مطالب :\r\nتاريخ و انگيزهء طرح بحث مغايرت ذهنى وجود و ماهيت در فلسفه 69\r\nمقصود از زيادت وجود بر ماهيت 70 - 69\r\nدلايل زيادت وجود بر ماهيت 73 - 70\r\nفصل چهارم : اصالت وجود\r\nمتن عربى 77 - 75\r\nترجمه و توضيح 80 - 77\r\nشرح مطالب :\r\nتاريخ طرح مسأله اصالت وجود در فلسفه 82 - 81\r\nمقصود از اصيل و اعتبارى چيست ؟ 85 - 83\r\nاقوال معروف در اين مسأله 89 - 85\r\nبراهين اصالت وجود 93 - 89\r\nچرا تشكيك در ماهيت باطل است ؟ 94\r\nدلايل نظريهء اصالت ماهيت 97 - 94\r\nاصالت وجود در مكتب اگزيستانسياليسم 98 - 97\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nفصل پنجم : وحدت تشكيكى حقيقت وجود\r\nمتن عربى 102 - 99\r\nترجمه و توضيح 105 - 102\r\nشرح مطالب :\r\nزمينهء طرح بحث وحدت تشكيكى حقيقت وجود 107 - 106\r\nآراء و اقوال در اين مسأله 110 - 107\r\nاختلاف تشكيكى چيست ؟ 112 - 110\r\nچرا اين اختلاف را تشكيكى گويند ؟ 112\r\nمثالهايى براى وحدت تشكيكى 115 - 112\r\n1 - مثال نور حسّى\r\n2 - اختلاف مراتب اعداد\r\n3 - حركت سريع و بطيىء\r\nكثرت طولى و عرضى وجود 115 - 114\r\nدليل نظريهء تباين حقايق وجودى 116 - 115\r\nدلايل وحدت تشكيكى وجود 119 - 116\r\nفصل ششم : ملاكات تخصص وجود\r\nمتن عربى 122 - 121\r\nترجمه و توضيح 125 - 123\r\nشرح مطالب :\r\nملاكهاى سه‌گانهء تخصص وجود 127 - 125\r\nپاسخ به يك سؤال در مورد سومين ملاك تخصص وجود 129 - 127\r\nقاعدهء فرعّيت و اشكال عروض وجود بر ماهيت 130 - 129\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nپاسخ صحيح به اشكال 131 - 130\r\nپاسخهاى ديگر از اشكال :\r\n1 - پاسخ فخر رازى از اشكال 132 - 131\r\n2 - پاسخ محقق دوّانى 132\r\n3 - پاسخ مير صدر دشتكى 133 - 132\r\n4 - پاسخ گروهى از متكلمان 134 - 133\r\nفصل هفتم : احكام سلبى وجود\r\nمتن عربى 136 - 135\r\nترجمه و توضيح 139 - 137\r\nشرح مطالب :\r\nوجود غير ندارد 140 - 139\r\nوجود ثانى ندارد 141 - 140\r\nوجود جوهر و عرض نيست 143 - 142\r\nوجود جزء ندارد 145 - 143\r\nفصل هشتم : معناى نفس الامر\r\nمتن عربى 148 - 147\r\nترجمه و توضيح 150 - 148\r\nشرح مطالب :\r\nنفس الامر چيست ؟ 150\r\nمراتب سه‌گانهء ثبوت 152 - 150\r\nنفس الامر در قضاياى خارجى 153\r\nنفس الامر در قضاياى ذهنى 155 - 153\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nنسبت نفس الامر به ذهن و خارج 155\r\nاقوال در مورد قضاياى حقيقيه 159 - 155\r\nنفس الامر در قضاياى حقيقيه 162 - 159\r\nنفس الامر به معنى عقل مجرد 162\r\nفصل نهم : مساوقت وجود و شيئيت\r\nمتن عربى 163\r\nترجمه و توضيح 164 - 163\r\nشرح مطالب :\r\nنسبت ميان وجود و شيئيت 165\r\nانگيزهء طرح نظريهء أخص بودن وجود از شيئيت از طرف گروهى از متكلمان 167 - 166\r\nبررسى نظريهء « حال » 170 - 167\r\nفصل دهم : تمايز و عليت در عدم\r\nمتن عربى 171\r\nترجمه و توضيح 172\r\nشرح مطالب :\r\nانگيزهء طرح مباحث عدم در فلسفه 175 - 173\r\nچگونگى پيدايش مفهوم عدم در ذهن 176 - 175\r\nنظريهء فلاسفه و متكلمان پيرامون تمايز و علت در عدم 177 - 176\r\nتفاوت عدم مضاف و عدم ملكه 179 - 177\r\nفصل يازدهم : معدوم مطلق قابل اخبار نيست\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nمتن عربى 182 - 181\r\nترجمه و توضيح 184 - 182\r\nشرح مطالب :\r\nمقصود از معدوم مطلق چيست ؟ 184\r\nشبههء معدوم مطلق و مجهول مطلق 185 - 184\r\nپاسخ شبهه 186 - 185\r\nوجه جمع ميان عبارت مصنف علامه و مرحوم مظفر دربارهء حمل اولى و شايع 188 - 186\r\nسخنى از گورگياس 189 - 188\r\nفصل دوازدهم : امتناع اعادهء معدوم\r\nمتن عربى 192 - 191\r\nترجمه و توضيح 195 - 193\r\nشرح مطالب :\r\nآراء و اقوال دربارهء اعادهء معدوم 197 - 196\r\nمقصود از اعادهء معدوم چيست ؟ 199 - 197\r\nمقصود از معدوم شدن موجود چيست ؟ 200 - 199\r\nبررسى نظريهء لا وازيه 202 - 200\r\nدلايل امتناع اعادهء معدوم :\r\n1 - اعادهء معدوم مستلزم اجتماع نقيضين است 204 - 202\r\n2 - اعادهء معدوم مستلزم وحدت كثير است 206 - 204\r\n3 - اعادهء معدوم مستلزم انقلاب يا خلف است 208 - 206\r\n4 - اعادهء معدوم مستلزم عودهاى غير متناهى است 209 - 208\r\nبررسى دليل قائلان به جواز اعادهء معدوم 211 - 209\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nانگيزهء اعتقاد قائلان به جواز اعادهء معدوم 213 - 211\r\nمرحلهء دوم : تقسيم وجود به ذهنى و خارجى\r\nفصل اوّل و تتمهء آن\r\nمتن عربى 228 - 217\r\nترجمه و توضيح :\r\nاقوال در مورد وجود ذهنى 230 - 228\r\nدلايل وجود ذهنى 231 - 230\r\nبررسى اشكالات وجود ذهنى :\r\nاشكال اوّل : اجتماع جوهر و عرض 232 - 231\r\nاشكال دوّم : اندراج شىء واحد در دو مقوله 234 - 232\r\nپاسخ فاضل قوشجى از اين اشكال و نقد آن 235 - 234\r\nپاسخ سيد سند و نقد آن 237 - 235\r\nپاسخ محقق دوانى و نقد آن 238 - 237\r\nپاسخ صدر المتألهين 241 - 239\r\nاشكال حكيم سبزوارى بر صدر المتألهين 242 - 241\r\nپاسخ علامه به حكيم سبزوارى 244 - 243\r\nاشكال سوّم و پاسخ آن 245 - 244\r\nاشكال چهارم و پاسخ آن 246 - 245\r\nاشكال پنجم و پاسخ آن 248 - 246\r\nاشكال ششم و پاسخ آن 250 - 248\r\nاشكال هفتم و پاسخ آن 250\r\nشرح مطالب :\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nتاريخچهء وجود ذهنى 253 - 251\r\nانگيزهء طرح مسألهء وجود ذهنى 254 - 253\r\nرابطهء بحث وجود ذهنى با مسأله ارزش علم 258 - 254\r\nتفاوت براهين وجود ذهنى 259 - 258\r\nارزش براهين وجود ذهنى 263 - 260\r\nكلام شيخ اشراق و تحليل آن 264 - 263\r\nكلامى از صدر المتألهين 266 - 264\r\nدليل محقق طوسى بر وجود ذهنى 269 - 266\r\nبررسى نظريهء شبح :\r\n1 - مقصود از شبح چيست ؟ 270 - 269\r\n2 - تاريخ پيدايش نظريهء شبح 273 - 270\r\n3 - دلايل نادرستى نظريهء شبح 274 - 273\r\nيادآورى چند مطلب در ذيل نظريهء حكماء 276 - 274\r\nمرحلهء سوم : تقسيم وجود به فى نفسه و فى غيره و . . .\r\nفصل اول : وجود مستقل و رابط\r\nمتن عربى 280 - 279\r\nترجمه و توضيح 283 - 280\r\nشرح مطالب :\r\nتقسيم وجود به فى نفسه و فى غيره 283\r\nاثبات مدعا از طريق تحليل قضايا 285 - 283\r\nمشابهت وجود رابط با معناى حرفى 286 - 285\r\nنقد برخى از محققان بر برهان مصنف 287 - 286\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nنتائج بحث :\r\n1 - وجود رابط ماهيت ندارد 289 - 288\r\n2 - در هليات بسيطه وجود رابط نيست 290 - 289\r\nنظريهء امام خمينى ( ره ) دربارهء وجود رابط 292 - 290\r\nمقايسهء نظريهء مرحوم امام با نظريه مرحوم مصنف 293 - 292\r\nفصل دوم : تفاوت وجود رابط و مستقل\r\nمتن عربى 295\r\nترجمه و توضيح 297 - 296\r\nشرح مطالب :\r\nاختلاف وجود رابط و محمولى از نظر صدر المتألهين 298 - 297\r\nكلام حكيم سبزوارى در اين مقام 298\r\nبررسى سخن برخى از صاحب‌نظران در اين‌باره 299 - 298\r\nسخنى ديگر از صدر المتألهين 301 - 299\r\nفصل سوم : وجود لنفسه و لغيره\r\nمتن عربى 304 - 303\r\nترجمه و توضيح 305 - 304\r\nشرح مطالب :\r\nملاك تقسيم وجود محمولى به لنفسه و لغيره 306\r\nمفاهيمى كه از وجود اعراض انتزاع مىشوند ماهيت ندارد 307\r\nوجود اعراض از مراتب وجود جواهر است 307\r\nجايگاه و تاريخ بحث وجود رابط و رابطى در فلسفى 310 - 308\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nمرحلهء چهارم : در مواد ثلاث وجوب ، امكان و امتناع 311\r\nفصل اول : در تعريف مواد ثلاث و انحصارش در سه 314\r\nفصل دوم : انقسام هريك از مواد به ما بالذات و ما بالغير و ما بالقياس 322\r\nفصل سوم : ماهيت نداشتن واجب الوجود بالذات 330\r\nفصل چهارم : واجب الوجود بالذات از جميع جهات واجب الوجود است 340\r\nفصل پنجم : تا ممكن واجب نگردد موجود نمىشود و اولويت باطل است 346\r\nفصل ششم : اصطلاحات و معانى امكان 361\r\nفصل هفتم : امكان ، اعتبار عقلى و لازمهء ماهيت است 376\r\nفصل هشتم : ملاك احتياج ممكن به علت چيست ؟ 385\r\nفصل نهم : نيازمندى ممكن به علت در بقاء 400\r\n\r\n\r\n","description":"","footnote":"","page_name":" 449 ","page_number":449}
  ]