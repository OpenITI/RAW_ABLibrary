[
  {"content":"\r\n\r\nتاريخ ايران باستان\r\nيا\r\nتاريخ مفصل ايران قديم\r\nبا 69 گراور و 2 نقشه\r\nتاليف\r\nحسن پيرنيا ( مشير الدوله سابق )\r\nجلد دوم\r\nشامل : بقيهء دورهء اول پارسى - دورهء مقدونى و يونانى تا آخر سلطنت اسكندر\r\nدنياى كتاب\r\n\r\n","description":"","footnote":"","page_name":" هوية الكتاب 1 ","page_number":1},
  {"content":"\r\n\r\nدنياى كتاب\r\nنام كتاب : تاريخ ايران باستان ( جلد دوم )\r\nنويسنده : حسن پيرنيا ( مشيروالدوله )\r\nناشر : دنياى كتاب\r\nچاپ : پيك ايران\r\nتيراژ : 3000 نسخه\r\nنوبت چاپ : هشتم 1375\r\nليتوگرافى : لادن\r\nايران - تهران ، دنياى كتاب ، خيابان جمهورى شرقى تلفن : 3119719\r\nدفتر مركزى : خيابان فخررازى ، خيابان شهيد وحيد نظرى ، پلاك 194 ، تلفن : 6499327\r\nشابك : 5 - 13 - 5870 - 964\r\nISBN : 964 - 5870 - 13 - 5\r\nشابك دوره : x - 16 - 5870 - 964\r\nISBN Set : 964 - 5870 - 16 - x\r\n\r\n","description":"","footnote":"","page_name":" هوية الكتاب 2 ","page_number":2},
  {"content":"\r\n . \r\n","description":"","footnote":"","page_name":" هوية الكتاب 3 ","page_number":3},
  {"content":"\r\n . \r\n","description":"","footnote":"","page_name":" هوية الكتاب 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مندرجات جلد دوم\r\nفصل ششم - سلطنت اردشير اول ، دراز دست مبحث اوّل - نام و نسب او نام 907\r\nنسب 908\r\nمبحث دوّم - كارهاى اوّلى اردشير قتل أردوان 908\r\nغلبه بر ويشتاسپ 910\r\nپناهيدن تميستوكل به اردشير 911\r\nمبحث سوّم - روابط ايران و يونان مخاصمه يونان با پارسيها 922\r\nاتّحاد دلس 922\r\nجنگ آتن با ايران 9260\r\nمبحث چهارم - شورش مصر و تسخير آن از نو احوال مصر 927\r\nشورش مصر 460 - 454 ق . م 930\r\nياغيگرى مگابيز 933\r\nمبحث پنجم - دنبالهء روابط ايران و يونان مخاصمهء آتن با ايران\r\nصلح سيمون 449 ق . م 936\r\nروابط ايران و يونان پس از صلح سيمون 940\r\nآغاز جنگهاى پلوپونس 941\r\nسفارتهاى يونان در دربار شوش 942\r\nدعوت بقراط به ايران 944\r\nمبحث ششم - اردشير دراز دست و يهوديان كتاب عزرا 946\r\nباب سوّم 946\r\nباب چهارم 947\r\nباب پنجم و ششم 948\r\nمبحث هفتم - فوت اردشير ، صفات او 951\r\nفصل هفتم - خشيارشاى دوم و سغديان مبحث اوّل - خشيارشاى دوّم نام و نسب 953\r\nقتل خشيارشاى دوّم 953\r\nمبحث دوّم - سغديان\r\n\r\n","description":"","footnote":"","page_name":" فهرست 1 ","page_number":5},
  {"content":"\r\n\r\nنام و نسب 954\r\nقتل سغديان 954\r\nفصل هشتم - داريوش دوم مبحث اوّل - نام و نسب او نام 956\r\nنسب 956\r\nمبحث دوّم - ياغيگريها و كنگاشها ياغيگرى آرسيتس 957\r\nياغيگرى پىسوت‌نس 959\r\nكنگاشها 960\r\nمبحث سوّم - شورشها شورش مصر 962\r\nشورش ماد 964\r\nمبحث چهارم - روابط ايران و يونان 964 اتّحاد ايران با اسپارت 966\r\nسياست كوروش ، خاتمه جنگ پلوپونس 979\r\nاحوال آتن 983\r\n« واى بر مغلوبين » 985\r\nمبحث پنجم - كارهاى ديگر داريوش ، فوت او بناى معبد يهود در اورشليم 987\r\nشورش كردوخ‌ها 989\r\nفوت داريوش دوّم 989\r\nصفات او 989\r\nفصل نهم - سلطنت اردشير دوم مبحث اوّل - نام و نسب نام 991\r\nنسب 992\r\nمبحث دوّم - وقايع به دو سلطنت سوء قصد نسبت به اردشير 992\r\nمبحث سوّم - ياغيگرى كوروش ، جنگ او با اردشير تداركات او 995\r\nعزيمت كوروش بجنگ اردشير 401 ق . م 998\r\nمضامين نوشته‌هاى كزنفون از سارد تا كيليكيّه 999\r\nاز كيليكيّه تا ايسّوس 1001\r\nاز ايسّوس تا فرات 1005\r\nاز فرات تا كارماند 1008\r\nقضيّهء ارن‌تاس 1010\r\nتداركات اردشير 1011\r\nجنگ كونّاكسا 1012\r\nروايت كزنفون 1012\r\nروايت كتزياس و دىنن 1020\r\nروايت ديودور 1025\r\nروايت ژوستن 1027\r\nكشتگان جنگ كونّاكسا 1028\r\nخلاصه جنگ كونّاكسا و اثرات آن 1028\r\n\r\n","description":"","footnote":"","page_name":" فهرست 2 ","page_number":6},
  {"content":"\r\n\r\nمبحث چهارم - تمجيد كزنفون از كوروش كوچك 1030\r\nمبحث پنجم - رفتار اردشير پس از جنگ 1033\r\nمبحث ششم - عقب‌نشينى يونانيها احوال يونانيها پس از جنگ 1038\r\nمتاركه ، قرارداد تيسافرن با يونانيها 1042\r\nروانه شدن يونانيها با تيسافرن 1045\r\nرسيدن يونانيها برود زهاب 1048\r\nكشته شدن صاحبمنصبان يونانى 1051\r\nكشته شدن كل‌آرخ بروايت پلوتارك 1053\r\nتمجيد كزنفون از كل‌آرخ 1055\r\nتكذيب كزنفون از م‌نن 1055\r\nحزن و اندوه يونانيها 1058\r\nنطق صاحبمنصبان يونانى 1060\r\nحملات مهرداد بيونانيها 1062\r\nتغييرات در ترتيب قشون 1065\r\nعبور از كوههاى كردوك 1067\r\nيونانيها در سرحدّ ارمنستان 1073\r\nعبور از ارمنستان 1076\r\nيونانيها به كلخيد ميروند 1083\r\nرفتن يونانيها به بيزانس و تراكيّه 1088\r\nكيفيّت نوشته‌هاى كزنفون 1093\r\nمبحث هفتم - اوضاع دربار مسموم كردن استاتيرا 1096\r\nزواج اردشير با آتس‌سا 1097\r\nمبحث هشتم - مخاصمهء اسپارت ، جنگ ايران و لاسدمون ، فرمان اردشير اوضاع آسياى صغير 1099\r\nتيسافرن و درسيلّيداس 1101\r\nآمدن آژزيلاس بآسياى صغير 1102\r\nاقدامات تيت‌رستس 1105\r\nرفتن آژزيلاس بايالت فرناباذ 1106\r\nاحضار آژزيلاس 1110\r\nاقدامات ديگر اردشير بر ضدّ اسپارت 1111\r\nاردشير جنگ را بيونان ميبرد 1113\r\nمذاكرات آنتالسيداس 1114\r\nصلح آنتالسيداس ، فرمان اردشير 1117\r\nاثرات صلح آنتالسيداس 1119\r\nمبحث نهم - فرونشاندن شورش قبرس 1123\r\nتبرئه تيرىباذ 1127\r\nمبحث دهم - سفر جنگى اردشير بولايت كادوسيان 1128\r\nمبحث يازدهم - لشكركشى ايرانيان به مصر احوال مصر 1131\r\n\r\n","description":"","footnote":"","page_name":" فهرست 3 ","page_number":7},
  {"content":"\r\n\r\nعزم بر تسخير مصر 1134\r\nمبحث دوازدهم - شورش چند ايالت غربى 1137\r\nحملهء مصريها به فينيقيّه 1139\r\nمبحث سيزدهم - قضاياى داتام 1141\r\nمبحث چهاردهم - روابط ايران و يونان پس از صدور فرمان صلح 1148\r\nمبحث پانزدهم - جنايتهاى دربارى ، فوت اردشير ، خانواده و خصائل او قتل داريوش 1152\r\nقتل آرياسپ و آرسان 1157\r\nفوت اردشير 1158\r\nخانوادهء اردشير 1158\r\nخصائل اردشير دوّم 1158\r\nمبحث شانزدهم - نوشته‌هاى تورية 1159\r\nحكايت نحميا 1161\r\nفصل دهم - سلطنت اردشير سوم و آرسس مبحث اوّل - اردشير سوّم نام و نسب ، رسيدن او بتخت 1164\r\nكشتار در خانوادهء سلطنت 1165\r\nاسكات شورشهاى داخلى 1166\r\nياغيگرى ارته‌باذ 1166\r\nشورش صيدا و قبرس 1167\r\nفرونشاندن شورش فينيقيّه و قبرس 1169\r\nتسخير مصر 344 ق . م 1172\r\nشفاعت من‌تور از ارته‌باذ 1180\r\nدفع هرمياس ياغى 1180\r\nبهبودى اوضاع ايالات 1181\r\nآواز قوّت يافتن مقدونيّه 1181\r\nكشته شدن اردشير 1183\r\nصفات اردشير سوّم 1184\r\nموزوله 1185\r\nمبحث دوّم - سلطنت آرسس نام ، نسب 1186\r\nكشته شدن او 1187\r\nفصل يازدهم - سلطنت داريوش سوم مبحث اوّل - نام و نسب ، وقايع به دو سلطنت نام ، نسب و مقام او 1188\r\nقتل باگواس 1189\r\nمبحث دوّم - نظرى بتاريخ مقدونيّه مقدّمه 1190\r\nقسمت اولى - مقدونيّه قبل از فيليپ دوّم 1191\r\nقسمت دوّم - كارهاى فيليپ دوّم\r\n\r\n","description":"","footnote":"","page_name":" فهرست 4 ","page_number":8},
  {"content":"\r\n\r\nوقايع اوايل سلطنتش 1194\r\nآتن و فيليپ دوّم 1198\r\nجنگ مقدّس 1198\r\nجنگ فيليپ با آتن 1201\r\nجدال خرونه 1203\r\nنتيجهء جدال خرونه 1205\r\nآغاز لشكركشى بآسيا 1206\r\nكشته شدن فيليپ 1207\r\nاوضاع دربار فيليپ 1209\r\nقسمت سوّم - اسكندر سوّم ( كبير ) نام ، نسب 1212\r\nافسانه‌هائى راجع بنژاد او 1213\r\nكودكى و جوانى اسكندر 1217\r\nكارهاى اسكندر در به دو سلطنت 1223\r\nاسكندر در تراكيّه 1227\r\nجنگ اسكندر با مردم ترىبالّ 1228\r\nعزيمت اسكندر به ايلّيريّه 1229\r\nقيام تبىها بر اسكندر 1230\r\nتقاضاى اسكندر از آتن 1235\r\nشور براى لشكركشى به ايران 1238\r\nمبحث سوّم - لشكركشى اسكندر بايران ، جنگهاى ايران و مقدونى قسمت اوّل - از داردانل تا كيليكيّه ( 234 - 333 ق . م ) امور ايران 1242\r\nعبور اسكندر از هلّس‌پونت 1244\r\nشور سرداران ايران 1247\r\nجنگ گرانيك ( 334 ق . م ) 1250\r\nروايت ديودور 1251\r\nروايت آرّيان 1254\r\nجهات شكست قشون ايران 1258\r\nنتيجهء جنگ گرانيك 1260\r\nتسخير مىلت 1264\r\nتسخير هاليكارناس 1268\r\nفرستادن قشون به فريگيّه 1275\r\nعبور از پام‌فيليّه و پىسيديّه 1278\r\nكارهاى مم‌نن 1280\r\nاثر فوت مم‌نن در دربار ايران 1282\r\nاسكندر در فريگيّه و پافلاگونيّه 1283\r\nعبور اسكندر از دربند كيليكيّه 1285\r\nمرض اسكندر 1287\r\nتصرّف معابر ديگر 1291\r\nقسمت دوّم - از كيليكيّه تا مصر تداركات داريوش 1291\r\nحركت سپاه ايران 1295\r\nعبور از فرات و وقايع بعد 1299\r\nرسيدن يونانيها باردوى داريوش 1300\r\nحركت اسكندر از كيليكيّه 1301\r\nتلاقى دو لشكر 1304\r\nترتيبات جنگى طرفين 1306\r\nنطق‌هاى اسكندر 1308\r\n\r\n","description":"","footnote":"","page_name":" فهرست 5 ","page_number":9},
  {"content":"\r\n\r\nجدال ايسّوس 333 ق . م 1309\r\nغارت اردوى ايران 1313\r\nپس از جدال ايسّوس 1316\r\nحركت اسكندر به طرف سوريّه 1321\r\nنامهء داريوش به اسكندر ، روايت آرّيان 1323\r\nجواب اسكندر بنامهء داريوش 1324\r\nروايت كنت‌كورث 1325\r\nروايت ديودور 1326\r\nاسكندر در فينيقيّه 1327\r\nكشته شدن آمين‌تاس در مصر 1328\r\nسرداران داريوش در آسياى صغير 1329\r\nنزاع صور با اسكندر 1330\r\nمحاصرهء صور 1331\r\nموقع شهر صور 1332\r\nجنگهاى صور با اسكندر 1332\r\nتسخير صور 332 ق . م 1341\r\nجهات سقوط صور 1343\r\nنامهء داريوش به اسكندر 1344\r\nسرداران اسكندر در آسياى صغير 1346\r\nتحقيقات راجع به داريوش 1346\r\nعزيمت اسكندر به غزه 1347\r\nمحاصرهء غزه 1347\r\nتسخير غزه 1350\r\nرفتن اسكندر به مصر 332 ق . م 1352\r\nرفتن اسكندر بمعبد آمّون 1353\r\nبناى اسكندريّه 1357\r\nقسمت سوّم - از فينيقيّه تا اربيل فوت ملكه ( زن داريوش ) 1359\r\nپيشنهاد داريوش به اسكندر 1364\r\nاسكندر در بين النّهرين 1371\r\nعبور اسكندر از دجله 1372\r\nخوف مقدونيها و اثر آن 1374\r\nحركت اسكندر به طرف گوگمل 1376\r\nمقدّمات جدال گوگمل 331 ق . م 1377\r\nروايت آرّيان 1379\r\nروايت كنت كورث 1380\r\nوحشت مقدونيها 1382\r\nاضطراب اسكندر ، مجلس مشورت 1383\r\nصف‌آرائى طرفين 1386\r\nجدال گوگمل 1388\r\nداريوش در اربيل 1394\r\nقسمت چهارم - از اربيل تا تخت‌جمشيد حركت اسكندر به طرف بابل 1395\r\nورود به بابل 1396\r\nاحوال يونان 1400\r\nحركت اسكندر به طرف شوش 1405\r\nحركت اسكندر به طرف پارس 1409\r\nاسكندر در دربند پارس 1413\r\nدربند پارس و معبر ترموپيل 1418\r\nاسكندر در تخت‌جمشيد 1419\r\nروايت ديودور 1422\r\nروايت پلوتارك 1424\r\n\r\n","description":"","footnote":"","page_name":" فهرست 6 ","page_number":10},
  {"content":"\r\n\r\nروايت آرّيان 1425\r\nروايت كنت كورث 1426\r\nقسمت پنجم - از تخت‌جمشيد تا حوالى دامغان اسكندر در تعقيب داريوش 1429\r\nروايت آرّيان 1429\r\nگرفتار شدن داريوش 1431\r\nروايت كنت كورث 1433\r\nكيدبسّوس و نبرزن 1436\r\nگرفتار شدن داريوش 1439\r\nاسكندر در تعقيب داريوش 1441\r\nكشته شدن داريوش 330 ق . م 1442\r\nروايات ديگر 1444\r\nتاريخ واقعه 1445\r\nمبحث چهارم صفات داريوش 1446\r\nخانوادهء داريوش 1449\r\nباب دوّم - قسمت تمدّنى تذكّر 1450\r\nفصل اول - وسعت دولت هخامنشى و تشكيلات آن مبحث اوّل - وسعت دولت هخامنشى 1450\r\nكتيبهء نقش رستم 1451\r\nكتيبه‌هاى مقبرهء تخت‌جمشيد 1458\r\nمبحث دوّم - تشكيلات شاه و دربار 1460\r\nتشكيلات ادارى 1467\r\nماليّه 1470\r\nايالت اولى 1471\r\nايالت دوّم ، ايالت سوّم ، ايالت چهارم ، ايالت پنجم ، ايالت ششم 1472\r\nايالت هفتم ، ايالت هشتم ، ايالت نهم ، ايالت دهم ، ايالت يازدهم ، ايالت دوازدهم ، ايالت سيزدهم ، ايالت چهاردهم 1473\r\nايالت پانزدهم ، ايالت شانزدهم ، ايالت هفدهم ، ايالت هيجدهم ، ايالت نوزدهم ، ايالت بيستم 1474\r\nموجودى خزانه‌ها 1478\r\nمقايسهء فهرست داريوش با نوشته‌هاى هرودوت 1478\r\nسپاه 1480\r\nبحريّه 1484\r\nداورى 1487\r\nراهها و چاپارخانه‌ها 1489\r\nمسكوكات هخامنشي 1493\r\nمقادير 1495\r\nتقويم 1498\r\nفصل دوم - طبقات ، فلاحت ، تجارت ، صنايع مبحث اوّل - طبقات 1500\r\nمبحث دوّم - فلاحت 1502\r\n\r\n","description":"","footnote":"","page_name":" فهرست 7 ","page_number":11},
  {"content":"\r\n\r\nمبحث سوّم - تجارت و صنايع 1507\r\nآيا در دولت هخامنشى گمرك ميگرفته‌اند ؟ 1513\r\nفصل سوم - مذهب ، اخلاق ، عادات مبحث اوّل - مذهب مقدّمه 1515\r\nنوشته‌هاى هرودوت 1518\r\nنوشته‌هاى سترابون 1519\r\nنوشته‌هاى پلوتارك 1521\r\nنتيجه 1528\r\nنظر شاهان هخامنشى نسبت بمذاهب خارجه 1531\r\nمبحث دوّم - اخلاق و عادات 1533 هرودوت 1534\r\nكزنفون 1537\r\nنوشته‌هاى سترابون 1543\r\nفصل چهارم - زبان و خط مبحث اوّل - زبان 1547\r\nمبحث دوّم - خطّ 1551\r\nفصل پنجم - صنعت معمارى و حجارى ، آثار و كتيبه‌ها مبحث اوّل - معمارى و حجّارى 1555\r\nمبحث دوّم - آثار و كتيبه‌ها اوّل - آثار پاسارگاد 1562\r\nدوّم - آثار بيستون 1567\r\n1 - حجّاريها 1567\r\n2 - كتيبه‌ها 1570\r\nكتيبهء بزرگ 1570\r\nكتيبهء كوچك 1576\r\nسوّم - آثار تخت‌جمشيد 1577\r\nحال كنونى خرابه‌ها الف - صفّه صفّه و حصار 1579\r\nپلّكان بزرگ ، سردر بزرگ 1580\r\nاپدانه 1581\r\nقصر صد ستون 1583\r\nاندرون 1585\r\nسه‌درى 1585\r\nتپه مركزى 1586\r\nصحن كوچك 1586\r\nهدش 1587\r\nصحن دوّم 1588\r\nتچر 1589\r\nقصر جنوب شرقى 1590\r\nبارو 1591\r\nدخمه‌ها 1591\r\nب - آثار شهر 1592 سور 1593\r\nمحلّهء جنوبى 1593\r\n\r\n","description":"","footnote":"","page_name":" فهرست 8 ","page_number":12},
  {"content":"\r\n\r\nمحلّهء شمالى 1594\r\nكتيبه‌هاى تخت‌جمشيد 1 - از داريوش بزرگ 1595\r\n2 - از خشيارشا 1597\r\n3 - از اردشير سوّم 1600\r\nچهارم - نقش رستم 1600\r\nكتيبه‌هاى نقش رستم 1602\r\nپنجم - آثار شوش 1602\r\nكتيبه‌هاى شوش 1603\r\n1 - از داريوش بزرگ 1603\r\nكتيبه‌هاى ديگر داريوش 1608\r\n2 - از خشيارشا 1610\r\n3 - از اردشير دوّم 1611\r\n4 - از اردشير سوّم 1611\r\nششم - آثار ديگر هخامنشى 1612\r\nكتيبهء كرمان ، كتيبه‌هاى الوند ، كتيبه‌هاى همدان 1612\r\nكتيبهء وان ، كتيبه‌هاى سوئز 1614\r\nاشيائي كه داراى كتيبه مىباشد 1615\r\nهفتم - آثار فيروزآباد ، سروستان و فراش‌آباد فيروزآباد 1616\r\nسروستان ، فراش‌آباد 1617\r\nهشتم - كتيبه‌ها به زبان و خطّ غيرفارسى 1618\r\nكاوشهاى نوين در ايران 1619\r\nضميمهء كتاب دوّم دودمان هخامنشى 1624\r\nكتاب سوم دورهء مقدوني و يونانى باب اوّل - سلطنت اسكندر فصل اول - تسخير ممالك شرقى ايران مبحث اوّل - اسكندر در پارت ، گرگان و هرات تذكّر 1633\r\nعقيدهء مقدونيها پس از فوت داريوش ، مقدار غنائم 1635\r\nاسكندر در پارت 1636\r\nانطق اسكندر خطاب بسربازان مقدونى 1637\r\nرفتن اسكندر به گرگان 1640\r\nاسكندر در گرگان 1643\r\nمطيع كردن مردها 1645\r\nتغيير اخلاق اسكندر 1650\r\nحركت اسكندر به باختر به قصد بسّوس 1653\r\nروايت كنت كورث 1654\r\nمبحث دوّم - اسكندر در سيستان كنگاش بر ضدّ اسكندر 1656\r\nمحاكمهء فيلوتاس 1660\r\nنطق فيلوتاس 1665\r\nنطق بلون 1669\r\nاستنطاق با انواع زجرها 1670\r\nقتل فيلوتاس 1673\r\n\r\n","description":"","footnote":"","page_name":" فهرست 9 ","page_number":13},
  {"content":"\r\n\r\nروايت پلوتارك 1674\r\nروايت ديودور 1675\r\nروايت آرّيان 1675\r\nقضاياى ديگر 1676\r\nقتل آلكساندر لن‌سست 1677\r\nمحاكمهء آمين‌تاس 1677\r\nقتل پارمن‌ين 1679\r\nتقسيم فرماندهى سواره نظام 1682\r\nتشكيل گروهان بىديسيپلين 1682\r\nمبحث سوّم - اسكندر در آگرياسپ ( آرياسپ ) رّخج ، پاراپاميزاد و باختر عزيمت اسكندر به آگرياسپ 1683\r\nاسكندر در رخّج و پاراپاميزاد 1685\r\nاوضاع باختر 1690\r\nورود اسكندر به باختر 1693\r\nفصل دوم - تسخير ايالات شمال شرقى ايران مبحث اوّل - از باختر تا سغد حركت اسكندر به طرف سغد 1694\r\nبسّوس و اسكندر 1696\r\nروايت كنت كورث 1697\r\nكشتن برانخيدها 1699\r\nمجروح گشتن اسكندر 1701\r\nحركت اسكندر به طرف مركند 1701\r\nشورش سغد 1703\r\nتسخير شهر كوروش و يك شهر ديگر 1704\r\nتسخير شهر مماسن‌ها 1705\r\nشورش مركند 1706\r\nبناى اسكندريّهء اقصى 1706\r\nمعارضهء سكاها با اسكندر 1707\r\nجنگ سپىتامن با منه‌دم 1710\r\nآمدن رسولان سكائى نزد اسكندر 1711\r\nمبحث دوّم - وقايع سغد و باختر مراجعت اسكندر باينطرف سيحون 1718\r\nورود سپاهيان جديد 1720\r\nرفتن اسكندر به باختر ، قتل بسّوس 1720\r\nآمدن رسولان سكائى نزد اسكندر 1722\r\nشورش سغد از نو 1722\r\nشكست سپىتامن و قتل او 1724\r\nروايت كنت كورث 1725\r\nقتل كليتوس 1727\r\nروايت كنت كورث 1730\r\nروايت آرّيان 1734\r\nتسخير كوهى در سغد 1735\r\nزواج اسكندر با ركسانه 1736\r\nروايت كنت كورث 1736\r\nاسكندر و ركسانه 1738\r\nتسليم شدن قلعهء خوريان 1739\r\nمبحث سوّم - اسكندر ميخواهد ، كه او را بپرستند ، كنگاش نوجوانان دعوى الوهيّت 1740\r\nكنگاش بر ضدّ اسكندر 1746\r\n\r\n","description":"","footnote":"","page_name":" فهرست 10 ","page_number":14},
  {"content":"\r\n\r\nمحاكمهء كنگاشيان 1748\r\nكشته شدن كنگاشيان و كالّيس‌تن 1753\r\nروايت پلوتارك 1754\r\nروايت آرّيان 1756\r\nبرگشتن اسكندر به باختر براى لشكركشى بهند 1757\r\nضميمه فصل دوّم - وقايعى كه كنت كورث ذكر كرده عزيمت اسكندر به كس‌نيپ 1758\r\nنورا 1758\r\nرفتن اسكندر به غبزه 1760\r\nفصل سوم - لشكركشى اسكندر بهند مبحث اوّل - از باختر تا سند ( 327 ق . م ) مقدّمه 1762\r\nتداركات اسكندر براى سفر هند 1762\r\nعزيمت اسكندر به طرف هند 1764\r\nعبور از نيكه 1766\r\nجنگ با آسپيان 1766\r\nجنگ با آس‌ساكنيان 1768\r\nروايت كنت كورث 1770\r\nروايت ديودور 1772\r\nتسخير بازير 1773\r\nتسخير آارن 1773\r\nروايت ديودور 1775\r\nشهر نيسا و اسكندر 1776\r\nروايت پلوتارك 1779\r\nروايت كنت كورث 1779\r\nمبحث دوّم - از سند تا هيفاز ( 327 - 326 ق . م ) رسيدن اسكندر به سند 1780\r\nروايت كنت كورث 1780\r\nعبور از سند ، ورود به تاكسيل 1780\r\nروايت پلوتارك 1784\r\nعبور از هيداسپ 1785\r\nقوا و ترتيب جنگى طرفين 1788\r\nجدال دو لشكر 1789\r\nشخص پروس 1791\r\nاسكندر و پروس 1791\r\nروايت پلوتارك 1792\r\nروايت كنت كورث 1793\r\nجدال اسكندر و پروس 1793\r\nرفتن اسكندر بولايت گلوزس 1798\r\nعبور اسكندر از رود آل‌سه‌زينس 1799\r\nجنگ با كاتيان واكسى دراك و مالّيان 1800\r\nتسخير شهر سنگاله 1801\r\nروايت ديودور 1802\r\nروايت كنت كورث 1805\r\nمبحث سوّم - تصميم ببازگشت ( 326 ق . م )\r\n\r\n","description":"","footnote":"","page_name":" فهرست 11 ","page_number":15},
  {"content":"\r\n\r\nرسيدن اسكندر بكنار رود هيفاز 1806\r\nاعلام بازگشت 1810\r\nروايت ديودور 1810\r\nروايت پلوتارك 1811\r\nروايت كنت كورث 1812\r\nمبحث چهارم از رود هيفاز تا اوقيانوس هند ( 326 - 325 ق . م ) بازگشت برود هيداسپ 1818\r\nحركت بحريّه 1820\r\nآسيب يافتن كشتىهاى اسكندر 1821\r\nرفتن اسكندر بولايت مالّيان 1822\r\nعبور از هيدرااتس ، تسخير شهر برهمن‌ها 1823\r\nتعقيب مالّيان ، تسخير پايتخت آنها 1824\r\nتسخير قلعه ، قتل‌عام 1826\r\nزخم اسكندر ، تذكّر آرّيان 1826\r\nشايعه مرگ اسكندر 1827\r\nروايت پلوتارك 1829\r\nمطيع شدن مردم اكسي دراك و مالّيان 1829\r\nشورش يونانيهاى باختر 1830\r\nهمچشمى يونانى و مقدونى 1831\r\nاسكندر در محلّ تلاقى آل سه‌زين و سند 1832\r\nبناى دو شهر 1833\r\nمطيع كردن موسيكانوس و اكسى كانوس و سامبوس 1834\r\nفرار پتاليان 1835\r\nروايات ديگر 1836\r\nجنگ با سيب‌ها 1836\r\nرسيدن اسكندر بمصبّ سند 1845\r\nروايت كنت كورث 1848\r\nحكماى هند و اسكندر 1851\r\nفصل چهارم مراجعت اسكندر به ايران مبحث اوّل - عبور از مكران و بلوچستان ( 325 ق . م ) جنگ اسكندر با اورىتيان و آرابيت‌ها 1855\r\nروايات ديگر 1856\r\nاسكندر در بلوچستان 1858\r\nسختى راهها و مشقّات قحطى 1858\r\nتلفات لشكر 1860\r\nروايات ديگر 1861\r\nمبحث دوّم - اسكندر در كرمان و پارس ( 325 ق . م ) اسكندر در كرمان 1863\r\nمجازات ولات 1864\r\nروش ظفرمندى 1866\r\nروايات مورّخين ديگر 1867\r\nعزل و نصب‌ها و آمدن نه‌آرخ 1869\r\nاسكندر در پاسارگاد 1870\r\nروايت پلوتارك 1872\r\nروايت كنت كورث 1872\r\nورود اسكندر بتخت‌جمشيد 1875\r\nنقشه‌هاى اسكندر 1876\r\nخودكشى كالانوس 1877\r\nروايات ديگر 1878\r\n\r\n","description":"","footnote":"","page_name":" فهرست 12 ","page_number":16},
  {"content":"\r\n\r\nمبحث سوّم - اسكندر در شوش ( 325 ق . م ) جلوگيرى از خودسرى ولات 1879\r\nروايات ديگر 1880\r\nزواج مقدونيها با زنان پارسى 1883\r\nحقد و حسد مقدونيها نسبت به اپىگونها 1884\r\nكشتىرانى در كارون و دجله 1885\r\nوقايع شهر اپيس ، شورش سپاه 1886\r\nنطق اسكندر خطاب بلشكرش 1887\r\nبهت مقدونيها ، آشتي كردن طرفين 1890\r\nروايات ديگر 1892\r\nروايت پلوتارك 1892\r\nروايت ديودور 1893\r\nروايت كنت كورث 1893\r\nاحضار آن‌تىپاتر 1899\r\nافسانه آمازون‌ها 1900\r\nمبحث چهارم - اسكندر در بغستان ، نيسا و همدان - مرگ هفس تيون ، قربانى كوّسيان روايت ديودور 1901\r\nروايت پلوتارك 1902\r\nروايت كنت كورث 1903\r\nروايت آريان 1905\r\nكوسّيان 1907\r\nمبحث پنجم - كارهاى اسكندر در بابل ، فوت او ( 324 - 323 ق . م ) روايت ديودور 1909\r\nآمدن سفراى خارجه نزد اسكندر 1910\r\nمراسم دفن هفس تيون 1911\r\nفوت اسكندر 1913\r\nفوت سىسى گامبيس 1915\r\nروايت آرّيان 1915\r\nمراسم دفن هفس تيون 1916\r\nآمدن سفراء 1917\r\nرفتن هراكليد به گرگان 1917\r\nرفتن اسكندر به بابل 1918\r\nپس از ورود به بابل 1919\r\nجاه‌طلبي اسكندر 1920\r\nتحقيقات در باب عربستان 1921\r\nخصايص فرات 1923\r\nورود سپاهيان جديد 1925\r\nبر تخت نشستن شخصى مجهول الهويّة 1926\r\nآخرين ضيافت اسكندر و فوت او 1926\r\nشايعات در باب فوت اسكندر 1927\r\nروايت پلوتارك 1930\r\nروايت كنت كورث 1935\r\nروايت ژوستن 1936\r\nفصل پنجم - خصائل اسكندر ، كارهاى او خصائل اسكندر 1939\r\nكارهاى او 1940\r\nتوضيحات 1948\r\nغلط نامه 1950\r\n\r\n","description":"","footnote":"","page_name":" فهرست 13 ","page_number":17},
  {"content":"\r\n\r\nفهرست گراورهاى جلد دوم ( 45 ) - تميستوكل 912\r\n( 46 ) - پريكلس 925\r\n( 47 ) - تخت‌جمشيد ، مقبره شمال و شرقى 958\r\n( 48 ) - قطعه‌اى از روكوب درى در شوش 969\r\n( 49 ) - فيروزآباد ، پيشانى اصلى قصر كه به شكل سابقش از نو ساخته شده 982\r\n( 50 ) - عنوان داريوش دوّم بخطّ مصرى 987\r\n( 51 ) - فيروزآباد ، آتشكده 993\r\n( 52 ) - فيروزآباد ، جبههء عمارت 1002\r\n( 53 ) - شوش ، كاشىكارى 1013\r\n( 54 ) - شوش ، فرش عمارت از كاشى 1023\r\n( 55 ) - سروستان ، جبههء عمارت 1035\r\n( 56 ) - نقش رستم ، آتشكده 1046\r\n( 57 ) - تخت‌جمشيد ، پلّكان بزرگ صفّه 1057\r\n( 58 ) - تخت‌جمشيد ، قسمتى از مدخل عمارت به حال كنونى 1068\r\n( 59 ) - تخت‌جمشيد ، آثارى از طالار بزرگ 1079\r\n( 60 ) - شوش ، صورت قلعهء شوش بر لباس كمانداران 1090\r\n( 61 ) - ارّابه و ارّابه‌رانها 1109\r\n( 62 ) - شوش ، سرشيرى 1121\r\n( 63 ) - دخمه‌اى در نقش رستم 1133\r\n( 64 ) - تخت‌جمشيد ، پلّكان قصر داريوش اوّل 1144\r\n( 65 ) - تخت‌جمشيد ، قراولان 1165\r\n( 66 ) - پاسارگاد ، باقىماندهء دخمه‌اى 1778\r\n( 67 ) - فروهر 1186\r\n( 68 ) - تخت‌جمشيد ، درب مقبره يكى از شاهان هخامنشى 1197\r\n( 69 ) - مجسّمه دموستن 1204\r\n( 70 ) - مجسّمه اسكندر مقدونى 1215\r\n( 71 ) - نقش رستم ، مدخل يكى از مقابر 1221\r\n( 72 ) - فيروزآباد ، نماى عمارت از پهلو 1228\r\n( 73 ) - فيروزآباد ، كيفيّات درها 1240\r\n( 74 ) - پاسارگاد ، تخت‌سليمان 1253\r\n( 75 ) - شاپور ، آثارى در مركز خرابه‌ها 1265\r\n( 76 ) - تخت‌جمشيد ، طالار خشيارشا ، جنگ شير با گاو نر 1279\r\n( 77 ) - تخت‌جمشيد ، گاو نر هندى 1289\r\n( 78 ) - تخت‌جمشيد ، شتر دوكوهانهء باخترى 1302\r\n( 79 ) - جدال اسكندر با داريوش سوّم در ايسّوس 1311\r\n( 80 ) - سر يكنفر پارسى از طلا 1315\r\n\r\n","description":"","footnote":"","page_name":" فهرست 14 ","page_number":18},
  {"content":"\r\n\r\n( 81 ) - شكار پلنگ 1330\r\n( 82 ) - نمونه ارّابه زرّين 1349\r\n( 83 ) - زنان در حال سوارى 1369\r\n( 84 ) - شوش ، نمونه‌اى از كاشىسازى 1386\r\n( 85 ) - مجسّمه كوچكى از مفرغ كه در لوور پاريس است 1406\r\n( 86 ) - شوش ، پايهء ستونى 1423\r\n( 87 ) - آتش زدن تخت‌جمشيد بدست اسكندر مقدونى 1428\r\n( 88 ) - تخت‌جمشيد ، قطعه‌اى از زينت پلّكان قصر شماره 2 1441\r\n( 89 ) - سر گاو نر از ممزوج 1454\r\n( 90 ) - مجسّمه كوچكى از مفرغ 1463\r\n( 91 ) - ظروف سفالين از خاك سياه و زرد 1471\r\n( 92 ) - ظرف سفالي از خاك سياه 1480\r\n( 93 ) - ظرف سفالين از خاك سياه 1490\r\n( 94 ) - ظرف سفالين از خاك سياه 1494\r\n( 95 ) - دريك طلا 1496\r\n( 96 ) - دوسيكلىهاى نقره 1500\r\n( 97 ) - چهار درخمى يكي از ولات آسياى صغير 1504\r\n( 98 ) - سكه نقره مال‌تس 1507\r\n( 99 ) - دو دريكى طلا 1510\r\n( 100 ) - سكّه‌هاى نقره يكى از ولات غيرمعلوم ايران 1512\r\n( 101 ) - سيكل پارسى از نقره 1513\r\n( 102 ) - سيكل نقره 1514\r\n( 103 ) - سيكل نقره 1518\r\n( 104 ) - نمونه خطّ ميخى پارسى 1553\r\n( 105 ) - ظرف سفالين از خاك زرد 1557\r\n( 106 ) - بيرق آسورى 1561\r\n( 107 ) - ظرف سفالين از خاك زرد 1563\r\n( 108 ) - ظرفى از خاك سرخ 1572\r\n( 109 ) - ظرف سفالين از خاك زرد 1589\r\n( 110 ) - فراش‌آباد ، آثار عمارتى 1613\r\n( 111 ) - جواهر پارسى 1622\r\n( 112 ) - جواهر پارسى 1631\r\n( 113 ) - قبر اسكندر 1938\r\nفهرست نقشه‌هاى جلد دوم نقشه عقب‌نشينى يونانيها 1038\r\nنقشه دولت اسكندر مقدونى قبل از فوتش 1934\r\n\r\n","description":"","footnote":"","page_name":" فهرست 15 ","page_number":19},
  {"content":"\r\n\r\n\r\n[ تتمه كتاب دوم 
  ]\r\n\r\n[ تتمه باب اول - قسمت تاريخى 
  ]\r\nبسمه تعالى\r\n\r\nفصل ششم - سلطنت اردشير اول ، درازدست\r\n\r\nمبحث اول - نام و نسب او\r\n\r\nنام\r\nنام اين شاه را چنين نوشته‌اند : در كتيبه‌هاى شاهان هخامنشى - أرت خشتر « 1 » ، در نسخهء بابلى كتيبه‌ها - ارت خشت‌سو « 2 » ، به زبان عيلامى - ارته خچرچه « 3 » ، بمصرى در روى گلدانى - ارته خسش « 4 » ، هرودوت - آرتاكسرك سس « 5 » ، كتزياس - آرت‌كسرك سس « 6 » ، پلوتارك - آرتاكسرك سس ماك روخير « 7 » و لفظ آخرى بمعنى درازدست است ، در تورية - ارت خستتا « 8 » ( كتاب نحميا ) . مورّخين قرون اسلامى اسم او را چنين ذكر كرده‌اند :\r\nابو ريحان بيرونى در آثار الباقيه « 9 » - اردشير ، كىاردشير بهمن ، ارطحشتت الاوّل و اردشير بن اخسورش الملقّب بمقروشير ، اى طويل اليدين ، مسعودى در مروج الذّهب « 10 » - بهمن بن اسفنديار ، شهرستانى - بهمن بن دارا « 11 » ، ثعالبى در غرر اخبار ملوك الفرس و سيرهم - بهمن بن اسفنديار ، حمزهء اصفهانى - كىاردشير بن اسفنديار بن كشتاسب و يسمّى بهمن ايضا « 12 » ، ابن اثير در تاريخ كامل - بهمن بن اسفنديار و نيز اردشير بن بهمن « 13 » ، ابن عبرى در مختصر الدّول - ارطحتست الطويل اليدين . در داستانهاى ما او را اردشير درازدست بهمن گفته‌اند و معلوم است ، كه اغلب مورّخين قرون اسلامى از داستانها متابعت كرده‌اند .\r\n\r\n\r\n","description":"","footnote":"\r\n( 1 ) -  Artakhshathra . \r\n( 2 ) -  Artakhshatsou . \r\n( 3 ) -  Artakhtchartcha . \r\n( 4 ) -  Artakhsash . \r\n( 5 ) -  Artaxerxes . \r\n( 6 ) -  Artoxerxes . \r\n( 7 ) -  Makrocheir . \r\n( 8 ) -  Artakhshathta . \r\n( 9 ) - طبع ليپ سيك ص 89 ، 111 .\r\n( 10 ) - طبع قاهره ج 1 ص 98 .\r\n( 11 ) - يوستى نامهاى ايرانى ص 34 .\r\n( 12 ) - تاريخ سنى ملوك الارض و الانبياء طبع برلن ص 20 .\r\n( 13 ) - طبع قاهره ج 1 ص 118 - 119 .\r\n","page_name":" 907 ","page_number":20},
  {"content":"\r\n\r\nاين اردشير را يونانىها دراز دست گفته‌اند ، زيرا چنان كه پلوتارك نوشته ( اردشير - بند 1 ) دست راستش از دست چپ درازتر بود . نلدكه گويد : اوّل كسى ، كه اين لقب او را ذكر كرده ، دىنن « 1 » بوده و يونانىهاى ديگر از او نقل‌قول كرده‌اند . دىنن اين لقب را بمعنى بسط يد يا اقتدار استعمال ميكرده ، ولى بعدها يونانىها آن را بمعنى تحت اللفظ فهميده‌اند ( تتبّعات تاريخى راجع بايران قديم ، صفحهء 78 ) . اما اينكه ابو ريحان بيرونى و ابن عبرى اين شاه را طويل اليدين ناميده و عقيده داشته‌اند ، كه هردو دست او دراز بوده ، معلوم نيست از چه مآخذى چنين استنباط كرده‌اند . سترابون در كتاب پانزدهش داريوش اوّل را دراز دست نوشته و ، چنان كه گويد ، دست‌هاى شاه مزبور ، وقتى كه مىايستاده ، بزانوهايش ميرسيده ، ولى اين خبر به نظر صحيح نمىآيد .\r\n\r\nنسب\r\nاين شاه پسر خشيارشا بود . اسم ملكه مادر او را يونانيها آمس تريس « 2 » نوشته و او را دختر اتانس ( هوتانه ) ، كه از خانوادهء هخامنشى و يكى از هفت نفر هم‌قسم پارسى در قضيّهء بردياى دروغى بود ، دانسته‌اند ( صفحات 520 - 522 ) .\r\nاردشير چهار برادر داشت و دو خواهر ( يوستى ، نام‌هاى ايرانى ، صفحهء 398 ) .\r\nداريوش و ويشتاسپ برادران ارشد بودند و چنين به نظر مىآيد ، كه داريوش قبل از سلطنت خشيارشا تولّد شده بود و بنابر ترتيبى ، كه دربارهء خشيارشا اجرا شد ، نمىتوانست بعد از او بر تخت نشيند .\r\n\r\nمبحث دوم - كارهاى اولى اردشير\r\n\r\nقتل اردوان\r\nپس از قتل خشيارشا اردوان خواست شخصى را بتخت بنشاند ، كه جوان و بىتجربه باشد و از اين نظر بهمدستى مهرداد خواجه ، اردشير\r\n\r\n\r\n","description":"","footnote":"\r\n( 1 ) -  Dinon . \r\n( 2 ) -  Amestris  در يوناني اسم اين ملكه را هامس تريس و اسم شهرى را در مشرق آسياى صغير ، كه همين نام داشته ، هاماستريس نوشته‌اند و ، اگر ( يس ) آخر كلمه را كه يونانى است ، حذف كرده در نظر آريم ، كه چون در زبان يونانى ( ش ) نبوده بجاى آن ( س ) استعمال مىكردند ، هاماستر مىشود ، كه جزئي اختلافى با هماستر دارد . بنابراين ظنّ قوى مىرود ، كه اسم اين ملكه هماستر يعنى هماى مملكت بوده .\r\n","page_name":" 908 ","page_number":21},
  {"content":"\r\n\r\nرا ، كه خيلى جوان بود ، بتخت نشانيد . در مدّت چند ماه اردوان راتق و فاتق و شاه حقيقى بود ، تا اينكه خواست اردشير را هم از ميان بردارد ، ولى اين دفعه گرفتار شد .\r\nكتزياس تفصيل قضيه را چنين نوشته . آمتيس ، كه دختر خشيارشا و خواهر اردشير بود ، مورد شكايت شوهرش بغابوخش ( مگابيز يونانيها ) واقع شد . اردشير خواهر خود را سخت ملامت كرد و باوجود اين ترضيهء خاطر شوهرش به عمل نيامد و بغابوخش بقدرى كينهء زن را در دل گرفت ، كه به زودى بغض خود را شامل شاه هم كرد و ، چون اردوان هم نسبت بشاه سوءقصد مىورزيد ، اين دو نفر به يكديگر نزديك شده براى اجراى مقصود واحد هم‌قسم گشتند . بعد بغابوخش از ترس يا جهت ديگرى نزد شاه رفته سرّ را افشاء كرد و به حكم اردشير اردوان را گرفته بمحبس انداختند .\r\nپس از آن از تحقيقات و استنطاقات ، قضيهء كشته شدن خشيارشا كشف و شركت مهرداد خواجه معلوم شد . در نتيجه خواجه را ، بجرم شركت در قتل مذكور و قتل داريوش برادر شاه ، با زجرهاى شديد كشتند ، ولى اردوان ، چون صاحب قوم و قبيلهء متنفّذى در باختر بود ، چندى در حبس بماند ، تا آنكه او را هم در جدال سختى با سه نفر از پسرانش كشتند و بغابوخش ، كه در اين جدال زخم برداشته بود ، بدست يك نفر طبيب يونانى آپولّونيدس « 1 » نام معالجه شد و با زن خود آشتى كرد .\r\nديودور سيسيلى شرح قضيّه را طور ديگر نوشته . اين مورّخ گويد ( كتاب 11 ، بند 69 ) : اردوان يكنفر گرگانى بود ، كه ميخواست بتخت برسد . با اين مقصود شبانه داخل اطاق خشيارشا گرديده او را كشت . بعد خواست سه پسر او را هم بكشد و ، چون ويشتاسپ والى باختر غائب بود ، به داريوش و اردشير پرداخت و به اردشير چنين وانمود ، كه خشيارشا را داريوش كشته و بر اثر اين تهمت اردشير در خشم شده برادر خود را كشت . بعد اردوان به اردشير حمله كرد ، ولى او بمقام مدافعه برآمده زخم خفيفى برداشت و ضربتى مهلك به اردوان زده كار او را بساخت .\r\nژوستن اين واقعه را چنين ذكر كرده ( كتاب ، 3 بند 1 ) : اردشير از اردوان خواست ،\r\n\r\n\r\n","description":"","footnote":"\r\n( 1 ) -  Apollonides . \r\n","page_name":" 909 ","page_number":22},
  {"content":"\r\n\r\nكه قشون خود را سان بدهد و در حين سان ديدن به او گفت ، جوشن من خيلى كوتاه است .\r\nاردوان در حال جوشن خود را كند ، كه بشاه تقديم كند و ، چون برهنه ماند ، اردشير شمشير خود را كشيده به تن او فرو برد و امر كرد ، پسران او را گرفتند .\r\nپلوتارك از قول ، دىنن نوشته ، كه اردوان در مدّت هفت ماه نيابت سلطنت ميكرد و بعضى گمان مىكنند ، كه نيابت او از طرف ويشتاسپ پسر خشيارشا والى باختر بوده .\r\n\r\nغلبه بر ويشتاسپ\r\nپس از قتل اردوان اردشير به ويشتاسپ ، كه والى باختر بود ، پرداخت . توضيح آنكه قشونى بر ضدّ او فرستاد ، ولى جنگ ، باوجود اينكه طولانى و خونين بود ، نتيجه نداد . بعد اردشير قشون بيشترى جمع كرده باز با ويشتاسپ جنگيد و اين دفعه غالب آمد ( حوالى 463 ق . م ) . اين فتح سلطنت اردشير را بر تمام ممالك وسيعهء ايران مسلم داشت . سپس اردشير خواست اصلاحاتى كند ، تا از جنگ‌هاى خانگى مصون بماند و با اين مقصود ولاتى را ، كه بر عليه او بودند ، تغيير داده كسانى را ، كه طرفدار او و لايق بودند ، بايالات فرستاد . بعد اصلاحاتى نيز در ماليه و قشون اجراء ، خرابيهاى زمان پدر خود را ترميم و از تعدّيات جلوگيرى كرد . كلية اردشير را مورّخين چنين توصيف كرده‌اند ، كه ميخواسته اسباب امنيّت و آسايش مردم را فراهم كند ، ولى تا چه اندازه در اين راه موفق شده ، معلوم نيست . اصولا اطلاعات ما بر وقايع مذكوره خيلى كم است و اخبار گوناگون ، كه ذكر شد ، همينقدر مىرساند ، كه در اواخر سلطنت خشيارشا حكومت شاه رو بضعف گذارده و خودسرى در مركز و ايالات شروع شده بود . اين اخبار مؤيد نظرى است ، كه بالاتر راجع به خشيارشا ذكر شد صفحهء ( 905 ) . بهرحال قتل خشيارشا ، كشته شدن داريوش و جنگ اردشير با ويشتاسپ از وقايعى است ، كه جلب توجه مىكند ، زيرا در دورهء هخامنشى اين گونه پيش‌آمدها تا اين زمان نظير نداشت . بنابراين بايد گفت ، كه در زمان خشيارشا ، پس از شش يا هفت سال ابتداى سلطنت او ، ايران در مرحلهء جديدى داخل گشته : از زمان تأسيس دولت ماد تا اينوقت ايران همواره توسعه مييافت و بر قدرتش مىافزود ، ولى از اين زمان انحطاط\r\n\r\n","description":"","footnote":"","page_name":" 910 ","page_number":23},
  {"content":"\r\n\r\nشروع مىشود و نه فقط ايران ديگر بسط نمىيابد ، بل ايالات اروپائى ، يعنى تراكيّه و مقدونيّه را گم مىكند و در آسيا و افريقا هم شورش‌هائى پىدرپى در ايالات روى ميدهد . بنابراين ميتوان گفت ، كه دورهء مادى و دورهء اوّل پارسى ، يعنى دو دوره‌اى ، كه متمّم يكديگرند ، به دو قسمت متمايز تقسيم ميشوند : تا اوايل سلطنت خشيارشا و از اين زمان ببعد .\r\nبنابر آنچه راجع بابتداى سلطنت اردشير ذكر شد ، بايد گفت ، كه او در 464 ق . م بر تخت نشسته و نلدكه هم در كتابش همين سنه را ذكر كرده ( تتبّعات تاريخى راجع بايران قديم ، صفحهء 78 ) .\r\nاز وقايع سلطنت اردشير اوّل آمدن تميستوكل بدربار ايران است . اگرچه اينواقعه در جنب وقايع ديگر اهميتى ندارد ، ولى چون اين قضيّه در ابتداى سلطنت اردشير روى داده و ميخواهيم ، تا ممكن است ، وقايع را به ترتيب تاريخ ذكر كنيم ؛ اين قضيّه را هم ذكر كرده بعد بوقايع ديگر ، كه بمراتب مهمتر است ، خواهيم پرداخت .\r\n\r\nپناهيدن تميستوكل به اردشير\r\nتميستوكل پس از جنگ سالامين شهرتى تام در يونان يافت و بعدها اوّل شخص دولت آتن شد ، ولى ، چنان كه پلوتارك گويد ، ( تميستوكل ، بند 1 - 38 ) شخصى بود بسيار جاه‌طلب و خودپسند ، يا بقول هرودوت بىاندازه طمّاع . او پس از جنگ پلاته امير البحر سفائن آتن در جزائرى ، كه جزو اتحاد دلس « 1 » بودند ، گرديد و در آنجا به اين بهانه ، كه اشخاصى باطنا طرفدار ايرانند ، بناى تعقيب اين و آن را گذارد . هركس كه پول ميداد ، پاك و الّا از مسكن و مأواى خود آواره ميشد . تميستوكل در اين روش خود بالاخره متعرّض شاعرى تىمو كران « 2 » نام گرديد ، و حال آنكه ميهمان او بود و با او سابقه و دوستى مفصلى داشت . جهت پيچيدگى تميستوكل با او از اينجا بود ، كه دشمن شاعر سه تالان به او وعده كرده بود . وقتى كه تىمو كران از قضيّه آگاه شد ، خشمگين گرديد و كارهاى بىرويهء او را به آتنىها اطلاع داد . از طرف\r\n\r\n\r\n","description":"","footnote":"\r\n( 1 ) - اتّحاد دلس را آتن تشكيل كرده بود ، چنان كه پائين‌تر بيايد .\r\n( 2 ) -  Timoereon . \r\n","page_name":" 911 ","page_number":24},
  {"content":"\r\n\r\n( 45 ) - تميستوكل مجسّمهء او از مرمر كه در واتيكان است ( از كتاب اسكاريگر ، تاريخ عمومى )\r\nديگر نفوذ تميستوكل در آتن باعث حسد كسانى شد ، كه طرفدار حكومت ملّى بودند و ميخواستند بلند شوند . رفتار خود تميستوكل هم بمقاصد آن‌ها كمك ميكرد ، زيرا تميستوكل بقدرى در هر موقع از خدمات خود به آتن در مجالس خصوصى و عمومى صحبت ميكرد و كارهاى خود را به چشم ميكشيد ، كه بالاخره آتنىها را خسته كرد و دشمنانش بناى ستيزه را گذارده گفتند ، كه تميستوكل راه با ماديها ( يعنى پارسىها ) داشته و دارد و قرار دادند ، كه از آتن اخراج شود . پس از آن او به آرگس « 1 » رفته در آنجا با كمال بىطاقتى انتظار پيش‌آمد مساعدى را داشت ، ولى چيزى نگذشت ، كه اسرار پوزانياس « 2 » ، چنان كه بالاتر گذشت ، افشا شد و او را بمحكمه جلب كردند . براى فهم مطلب لازم است گفته شود ، كه پوزانياس در ابتداء مذاكرات خود را با دربار ايران از تميستوكل پنهان ميداشت ، ولى ، پس از اينكه تبعيد شده به آرگس رفت ، چون نارضامندى او را از آتنىها مشاهده كرد ،\r\n\r\n\r\n","description":"","footnote":"\r\n( 1 ) -  Argos . \r\n( 2 ) -  Pausanias . \r\n","page_name":" 912 ","page_number":25},
  {"content":"\r\n\r\nبه او گفت : در ازاى آنقدر خدمات ، كه تو به آتن كردى ، چه قدردانى از آتنىها ديدى ؟\r\nو بعد كاغذ شاه را به او نشان داده بهمراهى با مقاصد خود دعوتش كرد . تميستوكل حاضر نشد شركت كند ، ولى قول داد سرّ او را نگاهدارد . بعد پس از مرگ پوزانياس ، چنان كه ذكر شد ، اسنادى بدست آمد ، كه دربارهء تميستوكل بدگمانى ايجاد كرد .\r\nدر اين موقع لاسدمونيها و دشمنان آتنى تميستوكل حملات سخت به او كردند ، ولى او در ابتداء در آرگس مانده كتبا جواب اتّهامات را ميداد و ميگفت ، كه او نزاده براى اينكه برده شود ، در اين صورت چگونه راضى مىشود ، كه وطن خود را بنده گرداند ، ولى دشمنان او ، چنان مردم را بر ضدّ او برانگيختند ، كه بالاخره حكمى صادر شد ، او را تحت الحفظ براى محاكمه به آتن آرند . چون اين خبر به تميستوكل رسيد ، بجزيرهء كرسير « 1 » فرار كرده از آنجا به اپير « 2 » رفت . بعد بواسطهء تعقيب آتنىها به آدمت « 3 » پادشاه م‌لس « 4 » پناه برد .\r\nچون آدمت سابقا خواهشى از آتن كرده و دولت مذكور بپيشنهاد تميستوكل آن را نپذيرفته بود ، تميستوكل ، براى اينكه از كينه‌توزى آدمت مانع شود ، طفل او را در بغل گرفته نزد پادشاه رفت و بپاهايش افتاده پناه يافت . بعد تميستوكل زن و اطفال خود را هم در نهان از آتن بيرون برد و بر اثر اين كار سيمون ، كه شخص اوّل آتن بود ، حكم قتل او را صادر كرد . از جهت شنيدن اين خبر يا بسببى ديگر ، كه معلوم نيست ، تميستوكل از اينجا بقول توسيديد به پيدن « 5 » بندر مقدونيّه فرار كرد ( بعضى نوشته‌اند نزد هى يرون جبّار سىسيل رفت و بعد به اين بندر درآمد ) و از اينجا خود را به شهر كوم « 6 » واقع در آسياى صغير ، كه تابع ايران بود ، رسانيد . در اينجا دوستانش بكمك او آمدند : زمانيكه حكومت آتن حكم ضبط دارائى او را داده بود ، اينها قسمتى را از اموال او پنهان كرده بودند و در اينموقع اين مال را به اختيار او گذاردند . پلوتارك گويد ( تميستوكل ، بند 30 ) دارائى او در حين دخول به خدمت آتن سه تالان بود و در موقع ضبط آن يكصد تالان ( تقريبا دوميليون و هشتصدهزار ريال ) . وقتى كه تميستوكل به\r\n\r\n\r\n","description":"","footnote":"\r\n( 1 ) -  Corcyre  اين جزيره را اكنون كورفو نامند و در درياى ينيان است .\r\n( 2 ) -  Epire . \r\n( 3 ) -  Admet . \r\n( 4 ) -  Molosse . \r\n( 5 ) -  Pydne . \r\n( 6 ) -  Cumes ( Cymes ) . \r\n","page_name":" 913 ","page_number":26},
  {"content":"\r\n\r\nكوم درآمد ، دريافت ، كه در ساحل و همه‌جا اشخاصى زياد مواظب‌اند ، كه او را دستگير كنند ، زيرا شاه دويست تالان وعده كرده بود به كسى ، كه او را گرفته تسليم كند . بنابراين تميستوكل به شهر كوچك اژس « 1 » ، كه جزو االى « 2 » بود ، فرار كرده بشخصى نىكوژن « 3 » نام ، كه با رجال مهمّ دربار شاه روابط گرمى داشت ، پناهنده گرديد . در اين‌جا تميستوكل در خواب ديد ، كه اژدهائى دور بدن او پيچيده از گردنش بالا ميرود ، تا او را بگزد ، ولى در حال اژدها بعقابى مبدّل گرديده او را در زير پر خود گرفت « 4 » و بعد او را برداشته بشاهرائى نهاد و در همين‌حال يك كادوسهء زرّين پديدار شد ( عصاى رسولان را يونانيها كادوسه مىناميدند ، در صفحهء 866 توصيف شده ) . پس از اينكه تميستوكل بيدار شد ، حسّ كرد ، كه غم و الم او به آخر رسيده و بعد ميزبان او ، يعنى نيكوژن ، طرحى ريخت ، كه او را سالما بدربار شاه برساند . راجع به اين طرح پلوتارك گويد ( تميستوكل ، بند 31 ) :\r\nاغلب ملل بيگانه و خصوصا پارسىها بالطبع يك تعصّب مفرطى نسبت بزنان خود و زنان غيرعقدى و كنيزانى كه خريده‌اند ، ابراز ميكنند و از اين‌جهت زنان خود را چنان نگاه ميدارند ، كه كسى نميتواند آنها را ببيند و حتّى در خانه‌هاى خودشان آنها محجورند . در موقع مسافرت‌ها هم زنان خود را در گردونه‌هائى ، كه از هرطرف بسته است ، حركت ميدهند . نيكوژن تميستوكل را در چنين گردونه‌اى جا داده باشخاصى ، كه با او روانه كرد ، سپرد ، اگر در راه كسى سؤالاتى كند ، جواب دهند : اين زنى است از يونيّه ، كه براى يكى از رجال دربار مىبرند .\r\nتوسيديد گويد ، كه تميستوكل بپارس وقتى رسيد ، كه خشيارشا درگذشته و پسرش اردشير بتخت جلوس كرده بود ، ولى دىنن عقيده داشت ، كه تميستوكل خشيارشا را ديده بود . ديودور اين قضيّه را مربوط به زمان خشيارشا دانسته . بهرحال پس از ورود بايران تميستوكل موقع بسيار مشكلى داشت ، تا اينكه بالاخره نزد اردوان رئيس قراولان\r\n\r\n\r\n","description":"","footnote":"\r\n( 1 ) -  Eges . \r\n( 2 ) -  Eolie . \r\n( 3 ) -  Nicogene . \r\n( 4 ) - بالاتر گفته شده و نيز پائين‌تر بيايد ، كه عقاب زرّين با بالهاى گشاده علامت شاهان هخامنشى بود ( كزنفون - سفر جنگى كوروش ، كتاب 1 ، فصل 10 ) . بنابراين ، تعبير خواب چنين بوده ، كه او بواسطه حمايت شاه از رنج و محن خواهد رست .\r\n","page_name":" 914 ","page_number":27},
  {"content":"\r\n\r\nمخصوص رفته گفت ، من يونانى هستم و لازم است راجع بمطلبى ، كه شاه علاقهء كامل به آن دارد ، بحضور شاه برسم . اردوان جواب داد : اى بيگانه ، قوانين انسان در همه‌جا يكى نيست ، آنچه براى جمعى خوب است ، براى عدّه‌اى بد است ، ولى چيزى كه براى همه خوب مىباشد ، اين است ، كه هر قوم قوانين مملكت خود را رعايت كند . شما يونانيها آزادى و برابرى را از هرچيز برتر ميدانيد ، يكى از بهترين قوانين ما اين است ، كه شاه را محترم بداريم و او را صورت خدائى بدانيم ، كه حافظ همه‌چيز است ، پس اگر خواهى عادات ما را بجا آورده او را بپرستى ، مانند ما ميتوانى او را ببينى و با او حرف بزنى ( مقصود از پرستيدن ، كه يونانىها استعمال ميكنند به زانو درآمدن يا به خاك افتادن است . م . ) . اگر عقيدهء ديگرى دارى ، بايد بتوسط شخصى با او حرف بزنى ، زيرا عادت پارسى بر اين است ، كه كسى نميتواند شاه را ببيند ، مگر اينكه اوّل او را پرستش كند . تميستوكل در جواب چنين گفت :\r\nاردوان ، من باينجا با اين مقصود آمده‌ام ، كه افتخارات و قدرت شاه را زياد كنم .\r\nالبته اطاعت از قوانين شما خواهم كرد ، زيرا ارادهء خدائى ، كه دولت پارس را به اين اندازه بلند و بزرگ كرده ، چنين است . من چنان كنم ، كه شاه مورد پرستش مردمانى بيشتر گردد . در اينموقع اردوان سؤال كرد : بشاه بگوئيم ، كه تو كيستى ، زيرا ، چنان كه ميبينم ، تو يك شخص متعارف نيستى . تميستوكل جواب داد : « امّا در اين باب بايد بگويم ، كه كسى جز شاه نخواهد دانست ، من كيستم » . در اينجا پلوتارك گويد ( تميستوكل ، بند 32 ) كه اين حكايت از فانياس « 1 » يونانى است ، ولى اراتس‌تن « 2 » در كتاب خود راجع بثروت نوشته ، كه يكى از زنان غيرعقدى اردوان از اهل ارىتره تميستوكل را به او معرّفى كرد . بارى ، چون تميستوكل بحضور شاه رسيد ، به زانو درآمد و در اين‌حال ساكت بماند ، تا اينكه شاه بمترجم امر كرد اسم او را بپرسد . تميستوكل جواب داد : « اى شاه بزرگ ، من تميستوكل آتنىام ، كه از آتن اخراج شده‌ام و اكنون هم مرا تعقيب ميكنند . من پناه بشما آورده‌ام\r\n\r\n\r\n","description":"","footnote":"\r\n( 1 ) -  Phanias . \r\n( 2 ) -  Eratosthene . \r\n","page_name":" 915 ","page_number":28},
  {"content":"\r\n\r\nو حقيقت اين است ، كه من بدىهاى زياد دربارهء پارسىها كردم ، ولى ، وقتى كه سلامت يونان و وطنم بمجاهدات من تأمين شد ، نيكوئىهاى بيشترى هم بپارسيها كردم ، زيرا مانع شدم ، كه يونانىها پارسىها را تعقيب كنند . امروز حسّيّات من موافق وضع من است و من آمده‌ام ، تا ، اگر غضب شما نسبت به من فرو نشسته ، از مراحم شما برخوردار باشم و ، اگر هنوز كينهء شما باقى است ، پوزش بخواهم .\r\nخود دشمنان من شاهدند ، كه چه خدماتى بشما كرده‌ام . بدبختى من محرّك رحم و شفقت شما باد ، نه باعث اشتعال حسّ انتقام . اوّلى حيات يكنفر درخواست‌كننده را ، كه بشما پناه آورده ، نجات مىدهد و دوّمى باعث فناى دشمن علنى يونان خواهد شد » . پس از اين سخن ، تميستوكل ، براى اينكه رنگ مذهبى و تقدّس بگفته‌هاى خود بدهد ، خوابى را ، كه در خانهء نيكوژن ديده بود ، بيان كرده گفت ، غيب‌گوى زوس « 1 » ( خداى بزرگ يونانىها ) در معبد ددن « 2 » به من گفت : « بايد نزد پادشاهى روى ، كه هم اسم خداى بزرگ است » و چنين پادشاه شاه پارس است ، زيرا فقط زوس و شاه پارس را « شاه بزرگ » ميخوانند . اردشير ، هرچند از بزرگى دل و جرئت تميستوكل در حيرت شد ، ولى در اين بار حضور چيزى نگفت . امّا در ميان محارم خود از اين قضيّه اظهار خوشنودى كرد ، چه آن را از خوش‌بختى خود دانست . بعد پلوتارك گويد : « اردشير از اهريمن درخواست كرد ، كه همواره در مغز دشمنانش چنين فكرهائى ايجاد و به آنها الهام كند ، كه اين نوع مردان بزرگ را از محيطشان دور دارند » . روز ديگر در طليعهء صبح اردشير محارم خود را طلبيده فرمود تميستوكل را حاضر كنند . او منتظر پيش‌آمد خوبى نبود ، چه ، همين كه قراولان دانستند ، كه او تميستوكل است ، با نظر بد به او نگريستند و حتّى بعضى به او فحش دادند . ركسانس « 3 » رئيس هزار نفر مسلّح ، هنگامى كه تميستوكل از پيش او ميگذشت و شاه بر تخت نشسته ، دربار منعقد و سكوت\r\n\r\n\r\n","description":"","footnote":"\r\n( 1 ) -  Zeus ( Jupiter ) . \r\n( 2 ) -  Dodon .  معبد ددن در اپير واقع بود .\r\n( 3 ) -  Roxanes . \r\n","page_name":" 916 ","page_number":29},
  {"content":"\r\n\r\nمحض حكمفرما بود ، آهى كشيده خيلى آهسته به او گفت : « اى مار خوش‌خطّ و خال يونان ، خوش‌بختى شاه است ، كه تو را بدينجا كشانيده » ولى پس از آنكه تميستوكل بحضور شاه درآمد و او را پرستيد ، شاه سلامى به او داده با ملاطفت به او گفت : « من دويست تالان به تو مقروضم ، زيرا دويست تالان وعده كرده بودم به كسى ، كه تو را گرفته بياورد ، و اكنون ، كه خودت آمده‌اى ، حق است ، كه اين دويست تالان را بخودت بدهم » . بعد شاه وعده كرد بخشش‌هاى بيشتر بكند و به او اطمينان داده گفت ، آزادانه عقايد خود را نسبت بيونان بگويد . تميستوكل جواب داد : « چنان كه بايد قالى را خوب باز كرد ، تا شخص بتواند نقش‌ونگار آن را ببيند ، نطق هم بايد باز شود ، تا نقش‌ونگارهائى ، كه پسنديده و جالب منافع است ، درست مفهوم باشد . شاه را اين تشبيه خوش آمد و پرسيد ، چقدر وقت براى اين كار لازم است . تميستوكل جواب داد ، يك سال و در اين مدّت زبان پارسى را بقدرى آموخت ، كه توانست بىمترجم با شاه صحبت كند . اشخاصى ، كه دور از دربار بودند ، تصوّر ميكردند ، كه تميستوكل فقط در باب كارهاى يونان با شاه حرف مىزند ، ولى تغييراتيكه راجع بمحارم شاه روى داد ، باعث بدگمانى و خشم رجال دربار گرديد ، زيرا پنداشتند ، كه تميستوكل دربارهء آنها سعايتى كرده . كلية تلطّفاتى ، كه شاه دربارهء تميستوكل مبذول ميداشت ، بمراتب بيش از آن بود ، كه در دربار ايران نسبت بخارجىها ميكردند ، مثلا اردشير او را بشكارها و تفريحات دربارى ميطلبيد و بىتكلّف او را مىپذيرفت . حتّى گويند ، كه اردشير او را بملكه مادر خود معرّفى كرد .\r\nبالاخره مغان به حكم شاه فلسفهء خود را به او آموختند . در اين‌وقت دمارات لاسدمونى ( پادشاه سابق اسپارت ) در دربار پارس بود . روزى اردشير به او گفت ، از من چيزى بخواه و او اظهار كرد : آن خواهم ، كه شاه اجازه دهد من كلاه او را بر سر نهاده مانند شاه در كوچه‌هاى سارد بگردم . ميتروپوستس « 1 » عموزادهء شاه دست او را گرفت و گفت : دمارات ، هرگاه تو اين كلاه را بر سر نهى ، مغز بزرگى را نخواهد\r\n\r\n\r\n","description":"","footnote":"\r\n( 1 ) -  Mithropaustes . \r\n","page_name":" 917 ","page_number":30},
  {"content":"\r\n\r\nپوشيد . اين‌كه سهل است ، اگر برق را هم بدست گيرى ، زوس نخواهى شد .\r\n( براى فهم مطلب بايد بخاطر آورد ، كه بعقيدهء يونانيان ، زوس خداى بزرگ آنان برق را بدست داشت و ، هر زمان كه ميخواست ارباب انواع يا انسان را تهديد كند ، برق ميفرستاد . م . ) . اردشير از اين درخواست دمارات چنان خشمگين گشت ، كه تصوّر ميرفت از تقصير او هيچگاه درنخواهد گذشت ، ولى تميستوكل از او شفاعت كرد و باز دمارات مورد عطوفت شاه گرديد . ( اين قسمت از حكايت به نظر افسانه ميآيد و بهرحال بايد راجع به خشيارشا باشد ، كه پس از مراجعت از اروپا چندى در سارد اقامت داشت . م . ) . مراحم شاه نسبت به تميستوكل به اين اندازه بود ، كه بعدها هر زمان شاهان مىخواستند ، اشخاصى را از يونان به خدمت خود جلب كنند ، ميگفتند ، دربارهء آنان بيش از آنچه دربارهء تميستوكل شد ، خواهند كرد و نيز گويند ، در اين‌وقت كه تميستوكل باعلى درجهء بزرگى رسيد و همه طالب توجه و دوستى او بودند ، روزى كه با اولاد خود غذا صرف ميكرد و از تجمّلات و سفرهء رنگين خود در شگفت بود ، رو به اطفال خود كرده گفت : « دوستان من ، ما فنا بوديم ، اگر فنا نشده بوديم » ( اگرچه پلوتارك اين عبارت را معنى نكرده ، ولى معلوم است ، كه مقصود تميستوكل چنين بوده : اگر ما نزد يونانيها بىاعتبار نشده بوديم ، حالا اين اعتبار و ثروت را در دربار ايران نداشتيم . م . ) . بروايت پلوتارك شاه براى نان‌خانهء تميستوكل اين سه شهر را به او اعطاء كرد : ماگنزى بررود م‌آندر ، « 1 » لامپساك « 2 » ، ميونت « 3 » ولى بعضى دو شهر ديگر را ، كه پركت « 4 » و پالس‌سپ‌سس « 5 » ميناميدند ، علاوه كرده گويند ، اين دو شهر هم براى اثاث البيت و لباس به تميستوكل داده شده بود . ( توسيديد در بند 138 كتاب اوّل خود ماليات ماگنزى را پنجاه تالان نوشته ، كه تقريبا معادل 600 هزار ريال كنونى مىشود . م . ) . « 6 » بعد تميستوكل\r\n\r\n\r\n","description":"","footnote":"\r\n( 1 ) -  Magnesie sur Meandre . \r\n( 2 ) -  Lampsaque . \r\n( 3 ) -  Myonte . \r\n( 4 ) -  Percote . \r\n( 5 ) -  Palessepses . \r\n( 6 ) - اگرچه واضح است ، باز تصريح مىشود ، كه مقصود از دادن شهرها به تميستوكل اين بوده ، كه تميستوكل حاكم ، يا چنان كه يونانيها ميگفتند ، جبّار اين شهرها باشد .\r\n","page_name":" 918 ","page_number":31},
  {"content":"\r\n\r\nزن ايرانى از يك خانوادهء اشرافى گرفت و بامر شاه بآسياى صغير رفته مدّت‌ها با نهايت خوشى و اطمينان خاطر در آنجا بزيست . در اين مدت همواره مورد ملاطفت شاه و ، مانند يكى از رجال بزرگ پارس ، طرف توجه بود . قابل ذكر است ، كه تميستوكل در ماگنزى مانند ولات و حكّام سكه زده است و دو نمونه از اين سكه‌ها بدست آمده . از يكى از نمونه‌ها معلوم است ، كه او استفاده هم ميكرده ( نلدكه ، تتبّعات الخ ، صفحهء 80 ) . در اين زمان اردشير بامور آسياى عليا ( يعنى باختر . م . ) اشتغال داشت و بامور يونان توجهى نميكرد ، ولى شورش مصر با كمك آتنىها و پيشرفت‌هاى بحريهء يونان در قبرس و كيليكيّه اردشير را مجبور كرد ، توجّهء خود را به طرف مغرب معطوف و جلوگيرى از قوى شدن يونان كند . در اين احوال از دربار حكمى به تميستوكل رسيد ، كه رياست دسته‌اى را از قشون ايران برعهده گرفته با يونانيها بجنگد . تميستوكل در موقع بدى واقع شد ، چه ، باوجود رنجش‌هائى كه از يونانيها داشت ، نمىخواست بر آنان قيام كند و بدست خود خطّ بطلان بر خدمات نمايان خود بيونان بكشد ، بخصوص كه فرماندهان قشون آتن اشخاصى بودند مانند سيمون ، كه اقبال همه‌جا با آنها بود . بنابراين تصميم كرد خود را بكشد و با اين مقصود دوستان خود را طلبيده و با آنها وداع كرده خون گاو آشاميد ، يا بقول بعضى زهر قوى خورد و در سنّ 65 سالگى درگذشت .\r\nشاه ، وقتي كه خبر فوت تميستوكل را شنيد و جهت آن را دانست ، او را بيش از زمان حياتش ستود و نسبت بخانواده و دوستان او نيكيها كرد . تميستوكل را در ماگنزى دفن كردند و اهالى آن مقبرهء قشنگى براى او ساختند . در خاتمه پلوتارك گويد ، كه تا زمان او اعقاب تميستوكل داراى امتيازاتى در ماگنزى ميباشند .\r\nاين است آنچه پلوتارك دربارهء تميستوكل گويد . روايت ديودور هم تقريبا چنين است ، ولى در بعض جاها تفاوتهائى با نوشته‌هاى پلوتارك دارد ، كه ذكر مىكنيم . مورّخ مذكور گويد ( كتاب 11 ، بند 57 ) وقتى كه تميستوكل در نهان بدربار ايران رسيد و بحضور شاه باريافت ، دشمنى نيرومند در اينجا براى او پيدا شد . توضيح آنكه\r\n\r\n","description":"","footnote":"","page_name":" 919 ","page_number":32},
  {"content":"\r\n\r\nپسران مان‌دان « 1 » دختر داريوش در جنگ سالامين كشته شده بودند و اين زن از مصيبت وارده خيلى بىتابى ميكرد . بنابراين ، وقتى كه شنيد تميستوكل بدربار ايران آمده ، نزد شاه رفت و اشگ‌ريزان درخواست كرد ، از تميستوكل انتقام پسران او را بكشد . شاه اين خواهش مان‌دان را جدا رد كرد ، ولى ، چون اين زن مورد احترام مخصوص پارسىها بود ، مردم بهيجان آمده و در دربار جمع شده مجازات تميستوكل را خواستند . بالاخره قرار شد محكمه‌اى از بزرگان پارس تشكيل شود ، تا هر حكم كه صادر شد ، اجراء كنند . مردم از اين امر شاه خوشوقت گشتند ، ولى در تشكيل ديوان مذكور چندى تعلّل شد و ، پس از اينكه تشكيل گرديد ، تميستوكل به زبان پارسى حرف زد و بقدرى خوب از خود دفاع كرد ، كه او را بيگناه دانستند . شاه از اين پيش‌آمد خوشنود گشت و هدايائى به تميستوكل داد .\r\nراجع بفوت تميستوكل ديودور چنين گويد ( همان‌جا ، بند 58 ) چون خشيارشا ميخواست باز با يونانيان جنگ كند تميستوكل را دعوت كرد ، كه سردارى كل قشون را عهده‌دار شود . تميستوكل راضى شد ، به اين شرط كه شاه قسم بخورد بىاو جنگ را شروع نخواهد كرد . بعد براى تأييد اين قسم قرار شد گاو نرى را قربان كنند و تميستوكل يك كاسهء بزرگ از اين خون آشاميد و هم در زمان بمرد . بر اثر فوت او ، چون خشيارشا قسم ياد كرده بود ، بىاو جنگ نكند ، از خيال جنگ با يونان منصرف شد . ولى كرنليوس نپوس « 2 » گويد ( تميستوكل ، بند 9 - 10 ) « من روايت توسيديد « 3 » را در اينجا هم ترجيح مىدهم . او گويد ، كه تميستوكل از مرضى درگذشت ، ولي انكار نميكند ، كه در باب سم خوردن او شايعه‌اى بوده » .\r\nتفاوت بيّن بين روايت پلوتارك و ديودور در اين است ، كه اوّلى اين قضيه را مربوط باوائل سلطنت اردشير ميداند ولى دوّمى عقيده دارد كه اين قضيّه مقارن سال دوّم المپياد هفتادوهفتم روى داده ، كه تقريبا 471 ق . م مىشود و با اواخر سلطنت خشيارشا مصادف است . چون نوشته‌هاى پلوتارك بيشتر مورد\r\n\r\n\r\n","description":"","footnote":"\r\n( 1 ) -  Mandane . \r\n( 2 ) -  Cornelius Nepos . \r\n( 3 ) -  Thucydide . \r\n","page_name":" 920 ","page_number":33},
  {"content":"\r\n\r\nتوجه مىباشد ، ظنّ قوى اين است ، كه روايت او صحيح‌تر باشد و نيز اين تصوّر ، كه خشيارشا ميخواسته باز جنگى را با يونان شروع كند ، بعيد است . امّا در باب فوت او معلوم است ، كه توسيديد آن را از مرضى دانسته ، اگرچه روايت زهر خوردن او را هم ذكر مىكند . نيز بايد گفت ، كه توسيديد هم آمدن تميستوكل را بدربار ايران به زمان اردشير مربوط داشته و گويد ، كه او پس از ورود بآسيا نامه‌اى بشاه نوشته خدمات خود را بشاه و پارسيها بيان كرد و اردشير جواب داد ، كه آزاد است ، هرچه خواهد بكند . بعد تميستوكل در مدّت يكسال زبان پارسى را آموخته نزد شاه رفت ( كتاب 1 ، بند 138 ) در آخر حكايت ، توسيديد گويد ، كه موافق اظهار اقرباى تميستوكل ، آنها استخوان‌هاى او را در نهان به آتّيك برده دفن كردند ، زيرا آتنيها ، از آن‌جا كه او را خائن ميدانستند ، اجازهء دفن را نميدادند ( همان‌جا ) . بارى ، از تمامى روايات مذكوره آنچه استنباط مىشود ، اين است : تميستوكل پس از رانده شدن از يونان ، چون خواسته داراى ثروت و زندگانى خوبى شود ، بدربار ايران پناه آورده و ضمنا اردشير را بر ضدّ يونان تحريك ميكرده ، ولى اردشير نميخواسته با يونان بجنگد و از راه بزرگ‌منشى و ميهمان‌نوازى تميستوكل را پذيرفته و معاش او را مرتّب كرده . بعد كه ديده بودن او در دربار باعث زحمت خودش و رنجش درباريان است ، محترمانه او را بآسياى صغير تبعيد كرده و حكومت چند شهر را به او داده و تميستوكل در پيرى از مرضى درگذشته . باقى گفته‌ها شاخ و برگهاى داستانى است .\r\nدربارهء تميستوكل پلوتارك حكاياتى ذكر كرده ، كه احوال اين مرد نامى يونان را خوب مينمايد . از جمله اينها است : 1 - وقتى كه آتنىها او را امير البحر كردند ، سپرد كه نوشتجات اين اداره را توقيف كرده ، روزى كه بكشتى خواهد نشست ، نزد او آورند ، تا آتنيها مشاهده كنند ، كه چقدر نوشته باسم او ميرسد و با چه عدّه‌اى زياد از مردم بايد در باب كارها مكاتبه و مذاكره كند . 2 - تميستوكل ميگفت : آتنيها مرا نه قدر دانند و نه محترم دارند . من بچنارى مانم ، كه بسايهء آن در موقع احتياج پناه مىبرند و بعد شاخه‌هاى آن ، بل خود تنه‌اش را مىاندازند . 3 - روزى يكى از سرداران آتنى در حضور او خودستائى كرده گفت ، خدمات من مانند خدمات تو است .\r\n\r\n","description":"","footnote":"","page_name":" 921 ","page_number":34},
  {"content":"\r\n\r\nتميستوكل جواب داد : وقتى بين روز عيد و روز بعد از عيد مناظره درگرفت و روز كار بروز عيد چنين گفت : « من هيچ فراغت ندارم و حال آنكه تو بجز مشغول كردن مردم بعيش و خوشى كارى ندارى ، هرچه من جمع كنم تو خرج كنى » روز عيد جواب داد : « اگر من نبودم ، تو اصلا وجود نداشتى » . 4 - تميستوكل پسرى داشت ، كه نزد مادر خيلى عزيز و گرامى و بواسطهء او نزد پدرش گستاخ بود .\r\nبنابراين تيمستوكل همواره ميگفت : « هيچ يونانى به قدر پسرم بر من مسلّط نيست ، زيرا آتنيها بر ساير يونانيها مسلّطاند و من - بر آتنىها و زنم - بر من و پسرم - بر زنم » .\r\n5 - روزى يكى از اهالى سريف « 1 » به او گفت ، افتخارات تو از خودت نيست ، بلكه از وطن تو است . تميستوكل جواب داد : « صحيح است ، ولى ، اگر من از اهل سريف بودم ، نامى نميگشتم ، چنان كه ، اگر تو هم آتنى بودى ، به جائى نميرسيدى »\r\n\r\nمبحث سوم - روابط ايران و يونان\r\n\r\nمخاصمهء يونان با پارسىها\r\nچنان كه از قضيّهء تميستوكل استنباط مىشود ، اردشير جنگهائى در مشرق ايران كرده يا شايد اشاره‌اى ، كه پلوتارك به آن كرده ، همان جنگهائى است ، كه او با برادر بزرگتر خود ويشتاسپ داشته . بهرحال كيفيّات اين جنگها را نميدانيم . بيشتر جالب نظر است ، مخاصمه‌اى ، كه بين يونان و ايران بوده ، زيرا مورّخين يونانى اطلاعاتى راجع بروابط يونان و ايران اين زمان داده‌اند .\r\n\r\nاتّحاد دلس « 2 »\r\nاگرچه آتن و اسپارت هر دو در زمان خشيارشا با ايران ميجنگيدند ، ولى اهميّت آتن در اين جنگها بمراتب بيشتر بود .\r\nراست است ، كه اسپارتيها شجاع و دلير بودند و موافق قوانين خود ، وقتى كه بجنگ ميرفتند ، ميبايست فتح كنند يا كشته شوند ، ولى ، چنان كه از وقايع جنگهاى ايران و يونان ديده مىشود ، فكر آتنىها بيش از قوّه كار ميكرد : در جنگ ماراتن طرز\r\n\r\n\r\n","description":"","footnote":"\r\n( 1 ) -  Seriphe . \r\n( 2 ) -  Delos . \r\n","page_name":" 922 ","page_number":35},
  {"content":"\r\n\r\nجنگ آتنىها ، كه فكر ميلتياد آتنى بود ، باعث بهره‌مندى آنان گرديد ، در جنگ سالامين فكر تميستوكل ، كه بحريهء قوى و بزرگ ايران را در جاى تنگى مانند سالامين بجنگ كشانيد ، يونانيها را نجات داد و نيز ، وقتى كه خشيارشا تصميم بر مراجعت بآسيا كرد ، آريستيد آتنى مانع از خراب كردن پل شد ، تا مبادا خشيارشا جدّا پافشارد و جنگ ببهره‌مندى ايران خاتمه يابد . بنابراين آتن داراى سه مرد بود ، كه هرسه در تاريخ معروف گشته‌اند : ميلتياد ، تميستوكل و آريستيد .\r\nپس از خاتمهء جنگهاى ايران و يونان اوضاع داخلى آتن رونقى يافت ، توضيح آنكه بيشتر غنائم بعد از جنگ پلاته نصيب آتنىها شده بود و اينها ، بجاى اينكه اين ثروت را بمخارج شخصى برسانند ، به مصرف كارهاى عمومى رساندند و هم در اين زمان بمساعى تميستوكل ديوار آتن ساخته شد . اين ديوار را آتن براى حفظ خود در مواقع جنگ لازم ميديد ، ولى اسپارت با نظر بد به آن مينگريست . بالاخره آتنىها طورى بچابكى اين كار را انجام دادند ، كه اسپارت مجال نيافت ممانعت كند .\r\nسپس بنادر خودشان را هم محكم كردند ، يعنى بندر جديدى ، كه هنوز هم موسوم به پيره است ، ساخته آن را با ديوارهائى به آتن اتصال دادند . پس از آن چون آتنيها قوّت گرفتند ، در صدد برآمدند ، كه با ايران ستيزه كنند ، زيرا ، اگرچه از جنگ‌ها بهره‌مند بيرون آمده و موقتا ايران را عقب نشانده بودند ، ولى اميدوار نبودند ، كه اين اوضاع دوامى بيابد و ميخواستند بايران مجال ندهند ، كه از نو جنگ تعرّضى پيش گيرد و همواره او را بحفظ سواحل درياها و متصرّفاتش مشغول داشته از طرف ديگر بر مستملكات خودشان بيفزايند . از تمام اين ملاحظات گذشته ، آتن دولت دريائى بود و ميدانست ، كه بحريّهء قوى لازم دارد ، ولى ميخواست تمام مخارج اين بحريه به او تحميل نگردد . با اين خيال و براى حمله بايران آتنىها اتحادى با سايرين بستند ، كه معروف به اتّحاد دلس گرديد ، زيرا مقرّ آن در معبد آپلّن در جزيرهء دلس بود . آتنىها به يونانيهاى ديگر ميگفتند ، كه اين اتّحاد را تشكيل ميكنند ، تا مستعمرات يونانى را از قيد ايران خارج\r\n\r\n","description":"","footnote":"","page_name":" 923 ","page_number":36},
  {"content":"\r\n\r\nكنند ، ولى معلوم است ، كه مقصودشان اين بود ، كه اين مستعمرات را تابع خود گردانند .\r\nشهرهائى كه در اين اتّحاد داخل شدند ، عبارت بودند از : بعض شهرهاى يونانى ، جزائر بحر الجزائر ، مستعمرات ينيانى در آسياى صغير ، جزيرهء گس و ردس و غيره . موافق نظامنامه‌اى ، كه آريستيد آتنى ملقّب به عادل براى اين اتّحاد نوشت ، شهرهاى متحد ميبايست سپاه و پول و كشتىهاى جنگى بدهند .\r\nآريستيد خزانه‌دار اين اتّحاد گرديده خزانه را بجزيرهء دلس برد و پس از آن طولى نكشيد ، كه قوّه حاضر شد و رياست آن با سيمون يا كيمون « 1 » پسر ميلتياد گرديد و اتّحاد مزبور در 476 راى داد ، كه جنگ با ايران شروع شود . سيمون سردار قابلى بود و پيشرفت‌هائى حاصل كرد ، توضيح آنكه ايرانيها را از تراكيّه و بحر الجزائر و مستعمرات يونانى در آسياى صغير براند و مستملكات آتن را توسعه داد . در اين احوال چون متحدين از دوام جنگ خسته شدند ، آتن قرار داد ، كه بجاى سپاه و كشتىها مبلغى بآتن بپردازند ، تا خود آتن لوازم جنگ را تهيه كند .\r\nمتحدين اين تكليف را پذيرفتند ، يعنى درواقع باج‌گذار آتن شدند و اين شهر پاىتخت دولت بزرگى شد . اين بود بطور اجمال احوال يونان ، وقتى كه نوبت سلطنت به اردشير رسيد . اگر بخواهيم بيش از اين از اوضاع آتن صحبت كنيم ، از موضوع خارج خواهيم شد ، ولى بايد بخاطر آورد ، كه پس از جنگ‌هاى ايران و يونان در زمان خشيارشا تا جنگ‌هاى پلوپونس ، دوره‌اى براى آتن افتتاح شد ، كه بهترين دورهء تاريخ آن است . در اين دوره اشخاص نامى زياد در آتن پيدا شدند و كارهاى درخشان براى آتن كردند ، اسامى بعضى را بالاتر ذكر كرده‌ايم . نامىترين بعض ديگر سيمون و پريكلس « 2 » بودند . از سيمون بالاتر صحبت شد . بودن او در رأس حكومت آتن چندان طولانى نبود و پس از اينكه او را از جهت وهنى ، كه به آتن از طرف اسپارتىها وارد شده بود ، تبعيد كردند و هواخواهانش اقتدارى را كه داشتند از دست دادند ، پريكلس روى كار آمد . او پسر كسان‌تيپ و از طرف مادر از خانوادهء\r\n\r\n\r\n","description":"","footnote":"\r\n( 1 ) -  Cimon . \r\n( 2 ) -  Pericles . \r\n","page_name":" 924 ","page_number":37},
  {"content":"\r\n\r\nآلكمئونيد « 1 » ، يعنى نجيب‌زاده بود . كسان‌تيپ همان كسى است ، كه در جدال ميكال فرماندهى لشكر آتن را داشت . پريكلس در مدّت سى سال در مشاغل مختلف بود و حكمران واقعى آتن بشمار ميرفت ، چنان كه توسيديد گويد ، كه اين مدّت را بايد سلطنت پريكلس ناميد . نظر و عمل او را مورّخين بسيار ستوده‌اند . اين ناطق معروف ، آتن را اوّل دولت ( 46 ) - پريكلس ( از كتاب اسكاريگر ، تاريخ عمومى )\r\nدريائى يونان كرد و پايهء بحريّهء آن را بر مبنائى محكم نهاد . بعد بمستملكات آتن توسعه داده شهر آتن را با عمارات و ابنيهء تاريخى آراست و ادبيّات و صنايع آن را تشويق كرد . راجع به او نيز بايد گفت ، كه قسمتى از جنگهاى آتن با ايران در زمان او روى داد . اين جنگ‌ها ، اگرچه بگفته‌هاى يونانيها براى آتنىها درخشان بود ، ولى فايده‌اى براى آتن نداشت زيرا ، دولت هخامنشى داراى وسايل بىحدّوحصر بود و ميتوانست جنگ‌ها را بدرازا بكشاند . از طرف ديگر آتن مجبور بود همواره پول و سپاه بخارج يونان بفرستد . بالاخره ، چنان كه پائين‌تر بيايد ، آتن ديد ، كه چون نهايتى براى اين جنگ‌ها نيست ، عقد عهدى را استقبال كرد . در باب پريكلس نيز بايد گفت ، كه در زمان او آتن در جنگ‌هاى درونى يونان داخل شد و ، چنان كه خواهد آمد ، بواسطه سياست دربار ايران با حال فلاكت‌بارى از اين جنگ بيرون آمد . باوجود\r\n\r\n\r\n","description":"","footnote":"\r\n( 1 ) -  Alcmeonides . \r\n","page_name":" 925 ","page_number":38},
  {"content":"\r\n\r\nاين جنگ‌ها پريكلس در بستر مرگ مىگفت : « يك زن آتّيكى بواسطه من عزادار نشد » و مقصودش اين بود ، كه تمام اين جنگ‌ها را من باقتضاى سياست دولت كردم ، نه از جهت نظر شخصى يا منافع خصوصى .\r\n\r\nجنگ آتن با ايران\r\nدر اين زمان سيمون پسر ميلتياد با دويست كشتى ترىرم عازم سواحل آسيا شد و يكصد كشتى هم از ينيانها و يونانىهاى ديگر آسيا گرفته شهرهاى ساحلى كاريّه و ليكيّه را تسخير كرد ( ديودور ، كتاب 11 ، بند 60 ) پارسىها قبلا قواى زيادى بسردارى تيت‌رس تس « 1 » پسر خشيارشا ، از زن غيرعقدى او ، آماده كرده بودند و تلاقى فريقين در نزديكى جزيرهء قبرس روى داد . در اينجا قواى بحرى ايران مركّب از سيصد كشتى ترىرم و قواى يونانى عبارت از 250 كشتى از همان نوع بود . پس از جنگى سخت يونانيها فايق آمده عدّه‌اى از كشتىهاى ايران را غرق كردند و يكصد فروند كشتى با سپاهيانى ، كه در سفائن بودند ، گرفتند . باقى سفائن فرار كرده بقبرس پناه بردند و بعد ايرانيها كشتىها را گذاشته پنهان شدند و سفائن مزبوره بدست يونانىها افتاد . پس از اين فتح ، سيمون بقواى برّى ايران ، كه در پام‌فيليّه « 2 » در كنار رود اورىم‌دن « 3 » بود ، حمله كرد و حيله‌اى به كار برد ، كه باعث شكست ايرانىها گرديد ، توضيح آنكه ، در كشتىهائى ، كه از ايرانىها گرفته بود ، عدّه‌اى يونانى نشانده به آنها لباس پارسى پوشيد و ايرانىها ، چون فريب خورده پنداشتند ، كه در اين كشتىها سپاهيان پارسى هستند بمقام مدافعه برنيامدند . پس از آن يونانىها ناگهان بر ايرانيها تاخته بقدرى پيش رفتند ، كه به چادر فردات « 4 » برادرزادهء خشيارشا رسيده سر او را بريدند و از قشون ايران ، آنهائى كه مقتول يا مجروح نشده بودند ، فرار كردند ( ديودور ، كتاب 11 ، بند 61 ) . در نتيجهء اين جنگ ايرانىها كشتىهاى خود را با غنائم زياد از دست دادند و بيست‌هزار نفر اسير شدند . سيمون پس از جنگ ستونى بيادگار فتحى ، كه در يك روز در دريا و خشكى كرده بود ، در كنار رود اورىم‌دن برپا و بعض اسلحهء ايرانى را ، كه در جزو غنائم بدست يونانىها افتاده بود ، بر آن نصب كرد .\r\n\r\n\r\n","description":"","footnote":"\r\n( 1 ) -  Tithraustes . \r\n( 2 ) -  Pamphylie . \r\n( 3 ) -  Eurimedon . \r\n( 4 ) -  Phredate . \r\n","page_name":" 926 ","page_number":39},
  {"content":"\r\n\r\nتاريخ اين جنگ را محقّقين 466 ق . م ميدانند و چون معلوم نيست ، كه خشيارشا در كدام ماه اين سال كشته شده ، بعضى مانند ژوستن ( كتاب 2 ، بند 15 ) اين واقعه را به زمان سلطنت او و برخى مثل ديودور ، چنان كه بالاتر اشاره شد ، به زمان سلطنت اردشير درازدست مربوط ميدارند . سال بعد سيمون به طرف خرسونس تراكيّه رفته آن‌جا را هم از پارسىها انتزاع كرد . چون بايد وقايع مرتبا ذكر شود ، اكنون مقتضى است ، كه موقتا روابط ايران و يونان را به همين حال گذاشته بگذارشات مصر نظر افكنيم .\r\n\r\nمبحث چهارم - شورش مصر و تسخير آن از نو\r\n\r\nاحوال مصر\r\nچنان كه بالاتر گذشت ، باوجود طغيان مصر در سال آخر سلطنت داريوش اوّل و پس از فرونشاندن شورش آن در ابتداى سلطنت خشيارشا ، اوضاع مصر به همان حال سابق باقى ماند ، يعنى امراء و روحانيّون مصر به همان حقوق و اختيارات خودشان ابقا شدند ، ولى اين رفتار در احوال روحى مصرىها تغييرى نداد و مصر در زمان اردشير درازدست باز شوريد . جهت آن را بعضى رفتار بد هخامنش والى مصر دانسته‌اند . ممكن است چنين باشد ، ولى ، براى فهم شورش‌هاى پىدرپى مصر بايد كلية روابط مصر و ايران را در نظر گرفت . از اين نظر آنچه از نوشته‌هاى مورّخين قديم مانند هرودوت و سايرين استنباط مىشود چنين است :\r\nمصريها كليّة حكومت مردمان آسيائى را بر خود يك نوع مجازات آسمانى ميدانستند .\r\nدر هر دوره چنين بود و در دورهء هخامنشى هم چنان . باوجود اينكه داريوش بزرگ براى استمالت مصريها خودش بمصر رفت ، از روحانيّون و نجباى مصر جذب قلوب كرد ، در سوگوارى مصريها براى گاو مقدّس شركت يافت و ، چنان كه كتيبهء ( سوئز ) نشان ميدهد ، خود را فرعون مصر خواند و القاب و عناوين فراعنه را اختيار و مذهب سائيس را برقرار و كارهاى عامّ المنفعه براى مصريها كرد ، باز مصريها در سال آخر سلطنت او شوريدند . جهت اين بود ، كه مصريها بواسطهء قدمت تاريخى بر خود مىباليدند و خودشانرا بالاتر از ملل ديگر ميدانستند ، مثلا هرودوت ، كه مقارن اين زمان\r\n\r\n","description":"","footnote":"","page_name":" 927 ","page_number":40},
  {"content":"\r\n\r\nبمصر مسافرت كرده ، چنين نوشته : « مصريها گويند ، فراعنهء بزرگ آنان در جهانگيرى از پارسىها هم گذشته‌اند ، زيرا آنها در مملكت سكاها و كلخيدها بودند و تا تراكيّه تاخته و در درياى جنوبى ( شايد مقصود درياى عمان باشد ) ، تا هرجا كه ممكن بود برانند ، پيش رفتند و تمام ممالك ، نظر به آثارى كه مانده ، كارهاى بزرگ آنان را شاهدند .\r\nداريوش را نشايد ، كه در رديف سزوستريس « 1 » قرار گيرد . مصرىها قديم‌ترين مردم روى زمين و ملّتى هستند ، كه تاريخشان تا 17 هزار سال قبل صعود مىكند و شامل 340 نسل است . قدمت اين مملكت به اندازه‌ايست ، كه در ابتداء خود خدايان آن را اداره ميكردند . خدايان تمام ملل از خدايان مصر بوجود آمده‌اند » . معلوم است ، كه اين عقايد مصريها نتيجهء گفته‌هاى داستانى بوده و تاريخ ياد ندارد . كه فراعنهء مصر چنين جهانگيريهائى كرده باشند و بر فرض هم ، كه اين گفته‌ها مبنائى داشت ، باز حدود مصر ، چنان كه خود مصريها معين كرده‌اند ، بحدود دولت هخامنشى در زمان داريوش بزرگ نميرسيد . چنين بود حسّيّات مصرىها نسبت بايرانيها . حالا بايد ديد ، كه نظر و حسّيّات ايرانيها نسبت بانها چگونه بوده . موافق اسنادى ، كه از حفريّات و كاوشها در مصر بدست آمده معلوم مىشود ، كه از شاهان ايران كبوجيه و داريوش اوّل القاب و عناوين فراعنه را پذيرفته خود را فرعون مصر ، زادهء نيت مادر خدايان و برادر ( را ) خداى آفتاب خوانده‌اند . شاهان ديگر ، كه بعد از داريوش آمده‌اند ، يعنى خشيارشا و اردشير درازدست ، القاب و عناوين فراعنه را استعمال نكرده‌اند و در متن‌هاى مصرى آنها را فقط فرعون بزرگ يا پادشاه جنوب و شمال خوانده‌اند ، ولى بعد باز مىبينيم ، كه داريوش دوّم خود را فرعون مصر دانسته و عناوين و القاب آنها را پذيرفته ، چنان كه اسم او را در نوشته‌اى ، كه در اآزيس ( يا واحه ) بزرگ يافته‌اند و متن آن مذهبى است ، گاهى اينتاريوش و گاه مريامن‌را « 2 » ضبط كرده‌اند « 3 » . جهات اين تغييرات را صحيحا نميدانيم ، ولى عللى كه به نظر مىآيد ، بايد\r\n\r\n\r\n","description":"","footnote":"\r\n( 1 ) -  Sesostris . \r\n( 2 ) -  Meriamon - Ra . \r\n( 3 ) - تورايف - تاريخ مشرق قديم - جلد 2 .\r\n","page_name":" 928 ","page_number":41},
  {"content":"\r\n\r\nچنين باشد : جهت تغيير اوّلى از شورش مصر در زمان خشيارشا بوده ، يعنى رفتار اين شاه در مصر مانند رفتار او در بابل بود و مصر هم بر اثر شورش ، ديگر دولتى بشمار نمىآمد . از طرف ديگر استنباط مىشود ، كه اصلا پارسىها ، وقتى كه بمصر درآمده‌اند ، نظر بمعتقداتشان ، كه خدا را موجودى مجرّد و لا مكان مىدانستند ، با نظر حقارت بمذهب مصريها و هيكل خدايان آنها ، به شكل نيم انسان و نيم حيوان نگريسته از پرستش گاو و گربه و غيره تنفّر داشته‌اند . ولى سياست در ابتدا اقتضا مىكرده ، كه آداب مذهبى مصريها را بجا آرند ، در پيش گاو مقدّس به زانو درآيند و مراسم دربار مصر را رعايت كنند . از اين‌رو خود را فرعون خوانده و القاب و عناوين آنها را پذيرفته‌اند ، ولى بعدها ، كه حكومت ايران در مصر محكم گرديده ، شاهان ايران اشمئزاز داشته‌اند ، از اينكه خود را زادهء مادر خدايان دانسته در پيش گاو به زانو درآيند « 1 » .\r\nاين بوده ، كه القاب و عناوين فرعون مصر را ترك كرده‌اند . بعد وقتى فرا رسيده ، كه بواسطه ضعف حكومت مركزى ( از شاهان ضعيف النّفس هخامنشى ) و بخصوص پس از عدم بهره‌مندى ايرانيان در يونان ، مصريها هم به حركت آمده‌اند و دربار ايران خواسته ، از راه رعايت مراسم دربار مصر و آداب مذهبى آنان ، قلوب مصريها را جذب كند . لذا باقتضاى سياست ، داريوش دوّم باز القاب و عناوين فراعنه را پذيرفته . بهرحال ، چيزى كه محقّق مىباشد ، اين است ، كه مصريها پس از جنگ ايران و يونان ، در زمان اردشير درازدست شوريدند و بهانه هم بدرفتارى والى ايران در مصر بود ، ولى ترديدى نيست ، كه اين شورش ، علاوه بر جهاتى كه ذكر شد ، نيز بر اثر عدم بهره‌مندى ايران در يونان روى داد و يونانيان در آن دست داشتند ، زيرا ، چنان كه بالاتر گفته شد ، سياست يونان هم نسبت بايران اين رفتار را از طرف آنها اقتضا ميكرد و اين نكته منحصر بموردى نيست ، كه ميخواهيم وقايع آن را ذكر كنيم .\r\nكلية از ديرگاهى حتى در زمان كبوجيه يونانىها بمصريها كمك ميكردند ، تا نفوذ\r\n\r\n\r\n","description":"","footnote":"\r\n( 1 ) - لقب خداوندگار ، كه در القاب شاهان اشكانى يا ساسانى ديده مىشود از اثر آمدن اسكندر به ايران و پس از او از سلطهء سلوكيها است ، چنان كه در جاى خود بيايد . شاهان هخامنشى اين نوع عناوين نداشته‌اند .\r\n","page_name":" 929 ","page_number":42},
  {"content":"\r\n\r\nايران را در مصر براندازند و تجارت مصر را بدست گرفته آن را در منطقهء نفوذ خود درآورند .\r\n\r\nشورش مصر 460 - 454 ق . م\r\nمصريها در ابتداى سلطنت اردشير شوريده قواى خود را جمع كردند و پادشاهى براى خود برگزيدند ، كه موسوم به ايناروس « 1 » و بقول توسيديد ( كتاب اوّل ، بند 104 ) پسر پسامتيك و امير ليبيا بود . اين شخص علاوه بر قواى مصر قوّه‌اى هم از سپاه خارجى ترتيب داد و داراى لشكرى نيرومند گرديد . بعد او سفيرى به آتن فرستاده كمك آن را براى استرداد استقلال مصر درخواست كرد و بقول ديودور ( كتاب 11 ، بند 71 ) وعده داد ، كه اگر در اين جنگ موفق شود ، آتنىها را در اداره كردن مصر شريك خود كند . آتنيها فورا دريافتند ، كه براى ضعيف كردن ايران ، بايد بمصر كمك كنند و بنابراين بقول توسيديد دويست كشتى ترىرم و بقول ديودور سيصد كشتى از نوع مزبور براى مصريها فرستادند .\r\nاردشير ، چون از شورش مصر آگاه شد ، امر كرد سپاهيان زياد در تمام ايالات ايران بگيرند و نيز در صدد تشكيل بحريّهء بزرگى برآمد . در ابتدا شاه ميخواست خود براى فرونشاندن شورش مصر حركت كند ، ولى ، پس از اينكه درباريان حركت او را صلاح ندانستند ، هخامنش برادر خشيارشا يا عموى خود را بسردارى معيّن كرد « 2 » . سپاه ايران مركّب از سيصد هزار نفر بود و هخامنش ، همين كه بساحل نيل رسيد ، فرصتى براى استراحت بسپاه خود داد .\r\nمصريها ، اگرچه قوى بودند و سپاهيان زياد از ليبيا در قشون خود داشتند ، باوجود اين تعلّل كردند ، تا كمك يونانيها برسد و ، پس از اينكه آتنىها در رسيدند و پنجاه كشتى از بحريّهء ايران تلف شد ، مصرىها جنگ را شروع كردند . در ابتداء بهره‌مندى با ايرانيها بود ، ولى باز آتنىها بكمك مصرىها شتافته پافشردند ، تا اينكه\r\n\r\n\r\n","description":"","footnote":"\r\n( 1 ) -  Inaros . \r\n( 2 ) - هخامنش را بعضي برادر اردشير دانسته‌اند ، ولى ظنّ قوى مىرود ، كه عموى او بود ، زيرا هرودوت ، كتزياس و ديودور چنين نوشته‌اند .\r\n","page_name":" 930 ","page_number":43},
  {"content":"\r\n\r\nهخامنش كشته شد ، لشكر ايران هزيمت يافته به طرف منفيس « 1 » رفت و بقصر سفيد پناه برد . اين قصر مقرّ ولات ايران در مصر بود و آن را سخت محكم كرده بودند .\r\nاز اينجا معلوم مىشود ، كه تمام مصر بر ايرانيها نشوريده بود و شورش بمصبّ نيل و اطراف آن محدود بوده . بعد ديودور گويد ( كتاب 11 ، بند 74 ) : اردشير ، چون از عدم بهره‌مندى ايرانيان آگاه شد ، سفيرى به لاسدمون با هدايائى فرستاد ، تا اهالى لاسدمون را بر آتن برانگيزد و آنها مجبور شوند از مصر دست كشيده براى حفظ خانهء خود به آتن برگردند . اين سفير موفّق نشد ، زيرا لاسدمونىها هنوز لشكركشى خشيارشا را بيونان فراموش نكرده بودند و از اين جهت تكليف اردشير را نپذيرفتند . توسيديد اسم اين سفير را مگاباز « 2 » نوشته ( كتاب 1 ، بند 11 ) .\r\nاو گويد ، كه سفير پول زيادى خرج كرد ، ولى بىبهره‌مندى برگشت . پس از آن اردشير ارته‌باذ والى كيليكيّه و مگابيز ( بغابوخش ) والى سوريّه را مأمور كرد ، كه هرچه زودتر قشونى جمع كرده بكمك ايرانىهاى محصور بشتابند . اين دو سردار لشكرى از سيصد هزار نفر سپاهى ترتيب دادند ، ولى چون بحريّه نداشتند ، مجبور شدند يك سال تأمل كنند ، تا سيصد فروند كشتى در كيليكيّه و قبرس و فينيقيه براى آنها بسازند و ضمنا در اين مدّت سپاهيان خود را بمشق و ورزش داشته آنها را براى تحمّل سختيهاى جنگ آماده كردند در اين احوال ايناروس جدّ داشت ، كه قصر سفيد را بگيرد ، ولى ايرانيان با رشادت حملات دشمن را دفع كرده مواقع خود را نگاه داشتند ( كتاب 11 ، بند 75 ) . سال ديگر ، همين كه بحريّه حاضر شد ، ارته‌باذ عازم مصبّ نيل گرديد و مگابيز به طرف منفيس پاىتخت مصر حركت كرد .\r\nپس از ورود اين قوّه بمصر ، قشون مصرى و يونانى از منفيس باستقبال قشون ايران شتافت و ، پس از آن جنگ سختى شد ، كه ايرانيان غالب آمده سپاهيان ايناروس را ريزريز كردند و او با يونانيها فرار كرده به شهر بيب‌لس « 3 » كه در جزيرهء پرس‌پىتس « 4 » واقع بود ، پناه برد . اين جزيره از دو شعبهء نيل تشكيل شده و در هر دو شعبهء رود مزبور كشتىرانى مىشود . يونانيها براى اينكه كشتىهايشان\r\n\r\n\r\n","description":"","footnote":"\r\n( 1 ) -  Menphis . \r\n( 2 ) -  Megabaz . \r\n( 3 ) -  Byblos . \r\n( 4 ) -  Prosopitis . \r\n","page_name":" 931 ","page_number":44},
  {"content":"\r\n\r\nاز تعرّض پارسىها سالم بماند ، سفائن خود را بيكى از دو شعبهء مزبور نيل كشيدند و سپاه پارس بمحاصرهء ايناروس و همراهان او و آتنىها پرداخت . اين محاصره يك سال و نيم به طول انجاميد و در اين مدّت پارسىها تمام مصر را باطاعت درآوردند . فقط آميرته « 1 » در دلتاى نيل مقاومت ميكرد و پارسىها بدين سبب ، كه اين صفحه تماما پر از باتلاق بود ، نميتوانستند بر او دست بيابند . محاصرهء جزيرهء پرس‌پىتس طول كشيد و پارسىها ، چون ديدند با وسائل عادى نميتوانند داخل جزيره شوند ، بالاخره تصميم كردند باينكه يكى از شعبه‌هاى نيل را بخشگانند ، تا بىمانع داخل جزيره گردند . با اين مقصود نهرهاى زياد كنده آب نيل را در آن انداختند و كشتىهاى آتنى به خاك نشست .\r\nپس از آن پارسىها بجزيره حمله كردند و ايناروس يگانه چاره را در اين ديد . كه تسليم شود و در نتيجهء مذاكرات ، خود او با همراهانش و پنجاه نفر يونانى تسليم شدند ، به اين شرط كه جان آنها در امان باشد ، ولى بشوش رفته بعد بامر شاه مرخّص گردند . باقى سپاهيان يونانى بعدّهء شش هزار نفر نخواستند تسليم شوند و ، براى اينكه كشتىهاى آنها بدست ايرانيان نيفتد ، سفائن خود را آتش زدند . بر اثر اين اقدام چون ارته‌باذ و مگابيز ديدند ، كه آنها مصمم‌اند از جان گذشته بجنگند ، راضى گشتند باينكه با آنها مساعدت كنند ، تا به اوطان خود برگردند . آتنىها اين شرط را پذيرفته از راه سيرن بيونان برگشتند ( ديودور ، كتاب 11 ، بند 77 ) .\r\nتوسيديد گويد ( كتاب 1 ، بند 110 ) عدّهء يونانىهائى كه برگشتند ، خيلى كم بود و غالب يونانىها تلف شده بودند . پس از تسليم شدن ايناروس و مصريها و يونانىها پنجاه كشتى آتنى به رود نيل داخل شد . توضيح آنكه آتن اين سفائن را بكمك آتنىها و مصريها فرستاده بود و آنها از تسليم شدن قشون مصر و يونانى خبر نداشتند .\r\nسفائن ايران در حال به آنها حمله كرد ، سپاهيان برّى هم كمك كردند و در نتيجه اين پنجاه كشتى آتنى تلف شد ( 454 ق . م ) . از شرح مذكور معلوم است ، كه شورش مصر شش سال طول كشيده و پس از آن اين مملكت قديم تاريخى از نو يكى\r\n\r\n\r\n","description":"","footnote":"\r\n( 1 ) -  Amyrteus  ( بمصرى آمون الرّوت يا آمون‌روت ) .\r\n","page_name":" 932 ","page_number":45},
  {"content":"\r\n\r\nاز ايالات ايران گرديده ( توسيديد ، همان‌جا ) . بهره‌مندى ايرانيان در جنگ دوّم خود با مصريها و آتنىها نشان داد ، كه ايرانيان ، اگر سرداران لايق داشته باشند ، از عهدهء يونانىها بر مىآيند ، چه ترديدى نيست ، كه شكست اوّلى ايرانيها در اين شورش از عدم ورزيدگى قشون ايران بود و ، همين كه اين قشون در مدّت يكسال مشق كرده داراى سردارى مانند مگابيز گرديد ، تفوّق با ايرانيها شد . بعض مورّخين جديد به اين عقيده‌اند ، كه اگر اردشير شخصى بود بااراده ، مىتوانست پس از اين بهره‌مندى آتنىها را از مستعمرات يونانى آسياى صغير هم رانده از نو حكومت ايران را در آن‌جاها استوار و حتّى خود يونان را تهديد كند .\r\nآميرته در باتلاقهاى مصبّ نيل بماند و ايرانىها بواسطه سختى موقع متعرّض او نشدند ، ولي ظنّ قوى اين است ، كه او هم بعدها معدوم يا دستگير شده ، زيرا هرودوت گويد ( كتاب 3 ، بند 15 ) پارسىها عادتا با احترام به اولاد شاهان مينگرند . موارد زياد نشان ميدهد ، كه اين رفتار قاعده‌ايست در نزد آنها . از جمله تانّيراس « 1 » پسر ايناروس بود و پوسيريس « 2 » پسر آميرته . اينها به همان حكومت پدرانشان برقرار شدند ، و حال آنكه كسى به قدر ايناروس و آميرته بپارسيها زيان نرسانيد . از اين جملات معلوم مىشود ، كه ايرانىها پسر را بجاى پدر بحكومت باتلاقهاى مصبّ نيل برقرار كرده‌اند . راجع به مگابيز ، كه فاتح مصر در دفعهء سوّم بود ، بالاتر گفته شده ، كه او پسر زوپير بود و نوهء مگابيزى ، كه در كشتن بردياى دروغى شركت داشت و ، چنان كه گذشت در زمان داريوش تراكيّه و مقدونيّه را فتح كرد .\r\n\r\nياغىگرى مگابيز\r\nكتزياس گويد بنابر شرائط تسليم شدن ايناروس و پنجاه نفر آتنى مگابيز ( بغابوخش ) آنها را به دربار شوش برد . در ابتداء آمس‌تريس مادر هخامنش خواست ، كه بتلافى قتل پسرش ، والي سابق مصر ، ايناروس و يونانيها را تماما بكشد . بغابوخش مانع شده گفت من به يونانىها قول داده‌ام ، كه در امان خواهند بود و به اين شرط تسليم گشته‌اند . اين بود ،\r\n\r\n\r\n","description":"","footnote":"\r\n( 1 ) -  Thannyras . \r\n( 2 ) -  Pasiris . \r\n","page_name":" 933 ","page_number":46},
  {"content":"\r\n\r\nكه شاه از قتل آنها صرف‌نظر كرد ، ولى پس از پنج سال اصرار و ابرام بالاخره ملكه موفّق شد و شاه ايناروس و پنجاه نفر يونانى را به او تسليم كرد . پس از آن آمس تريس ايناروس را بدار آويخت و يونانىها را سر بريد . بغابوخش از اين اقدام بر خود پيچيد و اجازه خواست از دربار خارج شود ، بعد بسوريّه رفته در آنجا با دو پسر خود علم مخالفت برافراشت و اردشير ازيريس « 1 » نام مصرى را با قشونى براى دفع او فرستاد . او زخمى از زوبين بغابوخش برداشته اسير شد و سپاهيان شاه هم شكست خوردند . اردشير ازيريس را از بغابوخش خواست و او پس از اينكه زخم اسير التيام يافت وى را بدربار پس فرستاد . بعد اردشير منس‌تان پسر آرتاريوس « 2 » والي بابل را در دفعهء دوّم با سپاه زياد به قصد او روانه كرد و او هم زخم برداشته اسير شد .\r\nدر اين احوال والي ، كه برادر شاه بود ، واسطه شد ، كه شاه سردار ياغى را عفو كند و او باز در دربار حاضر شده خدمتگذار باشد . در اين اقدام نفوذ آمتيس « 3 » زن بغابوخش ، كه خواهر شاه بود ، مؤثر افتاد و اردشير از تقصير او درگذشت . پس از آن بغابوخش به دربار آمده مقرّب گرديد . چنين بود ، تا روزى در شكارگاه شيرى بشاه حمله كرد و بغابوخش او را كشت . شاه ، كه كينهء او را در دل داشت ، از اين اقدام خشمگين گرديد و به اين بهانه ، كه چرا قصد شكار شاه را داشته ، امر كرد سر او را ببرند . باز زن او و ملكه واسطه شدند و شاه او را ببخشيد ، ولى گفت در ايران نمانده در شهرى سيرتا « 4 » نام در كنار درياى سرخ سكنى گزيند و خواجه‌اى را ، كه با او همراه و موسوم به آرتكسارس « 5 » بود ، به ارمنستان تبعيد كرد ( پرسىكا ، فصل 40 ) . بغابوخش چندى در كنار درياى مزبور بماند و ، چون ديد ، كه نميتواند آب و هواى عربستان را تحمّل كند ، گفت هرچه باداباد و لباس مريض جذامى را در بر كرده متنّكرا بدربار آمد . زن او آمتيس از قضيه آگاه شده از شاه عفو او را درخواست كرد . شاه از عجز و الحاح و تضرّع و زارى خواهر خود چنان رقت يافت ، كه بغابوخش را باز پذيرفته يكى از محارم خود قرار داد . بعد ديگر حادثه‌اى روى نداد و بغابوخش در سنّ 76 سالگى فوت كرد و ، چنان كه كتزياس گويد ، شاه و تمام\r\n\r\n\r\n","description":"","footnote":"\r\n( 1 ) -  Ousiris . \r\n( 2 ) -  Artarius . \r\n( 3 ) -  Ametis . \r\n( 4 ) -  Cyrta . \r\n( 5 ) -  Artoxares . \r\n","page_name":" 934 ","page_number":47},
  {"content":"\r\n\r\nدرباريان از فوت او اندوهناك شدند .\r\nبغابوخش سردارى بود قابل و در مذاكرات ماهر . او يكى از رجال بامسلك و جوان‌مرد ايران آن‌روز بود و خدمات نمايان به اردشير كرد ، چه در اوّل سلطنت اين شاه ، همين كه بر خيالات اردوان آگاهى يافت با تنفّر از او دورى جسته شاه را از كنكاش او آگاه كرد و بعد هم شورش مصر را فرونشاند . ياغىگرى او در سوريّه ، چنان كه از وقايع برميآيد ، براى جدا كردن اين ايالت از ايران نبوده ، بلكه رفتار ظالمانهء ملكه ، كه بر خلاف شرافت‌مندى نيز بود ( زيرا قول سردار ايران را نقض مىكرد ) او را چنان مكدّر و خشمناك گردانيد ، كه به اين كار دست زد ، ولى بعد ، كه از او دلجوئى شد ، باز براى خدمتگذارى حاضر گرديد .\r\n\r\nمبحث پنجم - دنبالهء روابط ايران و يونان\r\n\r\nمخاصمهء آتن با ايران\r\nآتنىها ، پس از اينكه تمام كشتىهايشان را در مصر از دست دادند و تيرشان در اين مملكت به سنگ آمد ، خواستند بمستملكات ايران در جاهاى ديگر دست اندازند . با اين مقصود عهد صلحى با لاسدمونىها براى پنجسال بستند ، تا تمام حواسشان را به طرف ايران متوجه دارند . پس از آن سيمون پسر ميلتياد فرمانده بحريّه شده با دويست كشتى ترىرم به طرف قبرس راند . در اين‌وقت فرماندهان قواى پارس اين‌ها بودند : ارته‌باذ با سيصد كشتى ترىرم در آب‌هاى قبرس لنگر انداخته بود و بغابوخش با سيصد هزار سپاهى پياده‌نظام در كيليكيّه توقف داشت . وقايعى كه پس از آن روى داد ، بقول توسيديد ( كتاب 1 ، بند 112 ) چنين بود : سيمون به قبرس رسيده دو شهر ساحلى آن‌را موسوم به كىتىيوم « 1 » و مالوم « 2 » محاصره كرد ( اوّلي در ساحل شرقى واقع بود ، دوّمى در ساحل غربى ) و در حين محاصره درگذشت . بعد ، چون يونانىها آذوقه نداشتند ، مجبور شدند محاصره را ترك كنند . ديودور گويد ( كتاب 12 ، بند 3 ) كه پس از آن ، چون به آتنىها خبر رسيد ، كه بحريّهء پارس بكمك جزيره مىآيد ،\r\n\r\n\r\n","description":"","footnote":"\r\n( 1 ) -  Citium ( Kition ) . \r\n( 2 ) -  Malum . \r\n","page_name":" 935 ","page_number":48},
  {"content":"\r\n\r\nباستقبال آن شتافته جدالى كردند ، كه در نتيجه بعض سفاين ايران غرق و برخى اسير شدند . كشتىهائى ، كه فرار كرده بودند ، پناه به جائى بردند ، كه بغابوخش اردو زده بود . آتنىها در تعقيب كشتىها به خشكى درآمده با ايرانىها جنگيدند و ، اگرچه آناكسىكرات « 1 » سردار آتنىها كشته شد ، ولى بالاخره فتح نصيب آتنىها گشت . توسيديد گويد ، كه جدال دريائى و برّى در يك زمان روى داد . پس از آن بقول ديودور آتنىها بكشتىهاى خود نشسته به آب‌هاى قبرس برگشتند ( 450 ق . م ) .\r\n\r\nصلح سيمون 449 ق . م\r\nسال بعد بگفتهء ديودور ( كتاب 12 ، بند 4 ) آتنىها شهر نامى قبرس را موسوم بسالامين محاصره كردند . چون اين شهر ساخلو كافى و اسلحه و آذوقهء وافى داشت ، حملات يونانىها را دفع كرد . در اين احوال طرفين متخاصمين خواهان صلح شدند . اگرچه ديودور گويد ، كه اردشير بواسطهء شكست بغابوخش در كيليكيّه طالب صلح بود ، ولى از جريان وقايع پيداست ، كه آتن هم مىخواست زودتر با ايران كنار بيايد ، زيرا ميديد ، كه در خارج يونان جنگ با ايران به درازا ميكشد و بواسطهء وسائل زياد ، كه در دست دولت ايران است ، بالاخره از عهدهء ايران برنخواهد آمد و نيز اوضاع داخلى يونان اقتضا مىكند ، كه آتن قشون خود را از خارجه بطلبد . بنابراين ، از فتحى كه در آبهاى قبرس و كيليكيّه نصيب آن دولت شده بود ، استفاده كرده يكى از رجال بزرگ خود كالّياس پسر هيپ‌پونيكوس « 2 » را به دربار شوش فرستاد ، تا عهدى بين دولتين منعقد كند . سفير مزبور قرارى با ايران داد ، كه به عهد كالّياس موسوم است و صلحى ، كه بر اثر آن بين ايران و آتن برقرار شد ، معروف است به صلح سيمون . شرائط اين معاهده بقول ديودور ( كتاب 12 ، بند 4 ) چنين بوده : آتن جزيرهء قبرس را به ايران واگذارد و متعهد شد ، كه آتنىها هيچگاه با اسلحه در متصرّفات شاه اردشير داخل نشوند . از طرف ديگر اردشير قبول كرد ، كه تمام شهرهاى يونانى در آسيا موافق قوانين خودشان اداره شوند و ولات پارس با لشكرشان دور تر از سه روز راه به طرف دريا نروند ( يعنى لشكر آنها بايد بمسافت سه روز راه از درياى بحر الجزائر اردو زند ) و هيچ كشتى پارسى\r\n\r\n\r\n","description":"","footnote":"\r\n( 1 ) -  Anaxicrate . \r\n( 2 ) -  Callias fils d'Hipponicus . \r\n","page_name":" 936 ","page_number":49},
  {"content":"\r\n\r\nبين فازليس « 1 » و جزائر سىيانه « 2 » بحرپيمائى نخواهد كرد ( 449 ق . م ) . فازليس شهرى بود در پام‌فيليّه و جزائر سىيانه ( يا كيانه ) را جزائر آبى نيز گويند . اين جزائر در نزديكى بوسفور تراكيّه ( بوغاز اسلامبول كنونى ) واقع‌اند . شرائط معاهده بقول مورّخ مذكور چنين بوده ، ولى بعض مورّخين و نويسندگان جديد اين عهد را طور ديگر نوشته‌اند . بعقيدهء آنها اردشير استقلال آن شهرهاى يونانى را ، كه در آسياى صغير واقع و جزو اتّحاد دلس بودند ، شناخته متعهد شد ، كه كشتيهاى جنگى ايران بآب‌هاى يونان نرود . اين نظر با نوشتهء ديودور اختلاف دارد .\r\nكلية بايد گفت ، كه محقّقا معلوم نيست مفاد عهد چه بوده . در اين باب و نيز راجع به آنكه ، آيا واقعا چنين عهدنامه‌اى بامضاى اردشير رسيده ، بين مورّخين عهد قديم و بعض نويسندگان جديد اختلاف‌نظر ديده مىشود . توضيح آن‌كه توسيديد ، كه معاصر اردشير درازدست بود و از حيث درست‌نويسى در ميان مورّخين يونانى درجهء اوّل را حائز است ، ذكرى از آن نكرده ، و حال آنكه معاصر اين واقعه بوده . هرودوت ( در كتاب هفتم ، بند 151 ) اشاره به رفتن سفارت كالّياس به دربار ايران كرده ، ولى راجع بعهدنامه يا امضاى آن ساكت است . ت‌اپمپ « 3 » يونانى اصالت چنين عهدنامه‌اى را تكذيب كرده گويد از قرارداد مذكور فقط سوادى موجود است . از مورّخين قرون بعد فقط ديودور ، كه تقريبا چهار قرن بعد ميزيسته شرح مذكور را نوشته ( كتاب 12 ، بند 4 ) ولى كنت كورث ( كتاب سوّم ) صريحا رسمى شدن اين عهدنامه را تكذيب كرده . بنابراين روشن است ، كه اكثر مورّخين قديم ساكت‌اند يا رسميّت يافتن چنين عهدى را تكذيب ميكنند .\r\nباكثريت اگر اهميتى ندهيم ، اين نكته ، كه از دو مورّخ معروف معاصر ، يكى بكلّى ساكت است و ديگرى فقط رفتن سفارت را بشوش ذكر كرده ، بىآنكه نتيجه را ذكر كرده باشد ، مخصوصا جالب دقت است و نمىتوان آن را بىاهميت دانست . بعض محقّقين جديد هم به اين عقيده‌اند ، كه چنين قراردادى بامضاى اردشير نرسيده . نلدكه\r\n\r\n\r\n","description":"","footnote":"\r\n( 1 ) -  Phaselis . \r\n( 2 ) -  Cyanees . \r\n( 3 ) -  Teepompe .  ( مورّخ قرن چهارم ق . م )\r\n","page_name":" 937 ","page_number":50},
  {"content":"\r\n\r\nبه عكس عقيده دارد ، كه بايد اين قرارداد صحّت داشته باشد و دلائلى ، كه عالم مذكور اقامه مىكند ، چنين است : اولا اينكه ت‌اپمپ گفته از اين قرارداد فقط سوادى در دست است ، جهت اين است ، كه در آتن رسم بود قراردادهاى منعقد را بر سنگى بكنند . وقتى كه طرف متعاهد قراردادى را نقض ميكرد ، آتنىها سنگ را مىشكستند و ، چون در 411 ق . م اين قرارداد را ايران باطل كرد ، در آتن سنگ را شكستند . ثانيا ممكن نبود آتنىها صلحى با ايران بكنند ، بىاينكه وثائقى براى خود و متحدينشان از ايران تحصيل كرده باشند . اين است دلائل عالم مزبور « 1 » ولى به نظر نمىآيد ، كه اين دلائل اقناع‌كننده باشد . اوّلا اگر رسم آتنىها اين بود ، كه قراردادهاى خودشان را با دول خارجه بر سنگى بكنند ، ميبايست بدوا سندى بامضا رسيده باشد ، تا آن را بر سنگ كنده باشند ، زيرا شكّى نيست در اينكه سفير آتن سنگى بدربار ايران با خود نياورده بود ، يا بر فرض اينكه آورده بود ، اردشير بر سنگ امضاء نكرده يا مهر خود را به آن نزده بود . پس ، اگر بالفرض سنگ را شكستند ، اصل سند ، كه لابد نوشته‌اى بر پوست يا لوحه بوده ، ميبايست در جائى محفوظ مانده باشد . ثانيا اينكه عالم مذكور گويد ، آتن البتّه وثائقى مىگرفت ، تا قرارداد صلح را قبول كند ، دليلى است نظرى ، كه ممكن است بواسطه پيش‌آمدهائى عملى نشده باشد . از شتابى كه آتن در امضاى مسوّده كالّياس كرده ، پيداست ، كه دولت آتن عجله داشته با ايران صلح و قشون خود را بداخله احضار كند . بنابراين طبيعى است تصوّر كنيم ، كه سفير آتن با مسوّدهء قرارداد به يونان برگشته و آتن آن را امضاء كرده ، ولى بعد ، چون اوضاع يونان تغيير كرده ، نتوانسته همان نوشته يا نسخهء ديگر آن را به مهر اردشير برساند ، يعنى دربار ايران وعده‌اى داده و ، بعد كه ديده يونانىها بهم خواهند افتاد و آتن مجبور است قشون خود را بداخله احضار كند ، در باب امضا بتعلّل قائل شده و دولت آتن هم نتوانسته فشارى براى امضا وارد آرد . نظر مذكور از اينجا نيز تأييد مىشود ، كه چنان كه نوشته‌اند در آتن\r\n\r\n\r\n","description":"","footnote":"\r\n( 1 ) -\r\n Noeldeke . Et . His . s . la Perse Ancienne . p . 82 - Paris 1896 . \r\n","page_name":" 938 ","page_number":51},
  {"content":"\r\n\r\nاز نتيجهء سفارت كالّياس ناراضى بوده‌اند و تأديه يك جزاى نقدى بعهدهء سفير آتن تعلّق يافته « 1 » و ديگر اينكه از اين ببعد تا آمدن اسكندر بايران روابط ايران و يونان در مرحلهء جديدى داخل شده . توضيح آنكه در يونان هميشه هواخواهان ايران ، چنان كه گذشت ، زياد بودند ، ولي از اين ببعد بواسطه نفاق داخلى يونان بر عدّهء آنها افزود و خردخرد نفوذ ولات ليديّه در امور يونانى ترقّى كرده بدرجه‌اى رسيد ، كه قبل از جنگهاى خشيارشا با يونان هم ايرانىها انتظار آن را نداشتند . شرح اين وقايع در جاى خود بيايد . عجالة بايد گفت ، كه عهد كالّياس ، چه بامضاى اردشير رسيده و چه نرسيده باشد ، براى ايران موهن بوده و ضعف اردشير را مينموده ، ولى اين را هم بايد گفت ، كه چنين عهدى ممكن نبود پايدار باشد ، زيرا عملى نبود دولتى را ، كه تمام آسياى صغير را در تحت اقتدار خود داشت ، از تسلّط بر يك نوار ساحلى در قسمتى از آن بازدارند ، چنان كه چيزى نگذشت ، كه ايرانىها يونانىهاى آسياى صغير را باز باطاعت خود درآوردند . ديودور خبرى را ذكر كرده ، كه مىرساند ، پارسىها همانوقت هم خيال نداشته‌اند از مستملكات يونانى در آسياى صغير صرف‌نظر كنند . مورّخ مذكور راجع بسال سوّم هشتادوچهارمين المپياد ( 442 ق . م ) گويد : تقريبا تمام ملل در صلح و مسالمت مىزيستند . پارسىها دو عهد صلح با يونانىها بسته بودند : يكى با آتنىها و متحدين آنها راجع باستقلال يونانىهاى آسيا و ديگرى با لاسدمونىها در باب اينكه يونانىهاى آسيا در تحت حكومت پارسىها خواهند ماند ( كتاب 12 ، بند 26 ) .\r\nاز جريان وقايع نيز پيدا است ، كه ولات ايرانى در آسياى صغير ، پس از اين عهد هم ، از يونانىهاى جزائر بحر الجزائر آنهائى را ، كه بر ضدّ حكومت ملّى بوده با آتن ستيزه مىكردند و بهمراهى ولات ايرانى متوسّل مىشدند ، تقويت ميكردند ، چنان كه بقول ديودور ( كتاب 12 ، بند 27 - 28 ) وقتى كه اهالى جزيرهء سامس با آتن مخالفت مىورزيدند ، پىسوت‌نس « 2 » والى ليديّه پول به آنها ميداد ( 441 ق . م ) .\r\n\r\n\r\n","description":"","footnote":"\r\n( 1 ) -\r\n Robert - William Rogers , A Hitory Of Ancient Persia , p . 189 - 199 \r\n( مؤلف مزبور اين جزاى نقدى را پنجاه تالان نوشته ) .\r\n( 2 ) -  Pissuthnes . \r\n","page_name":" 939 ","page_number":52},
  {"content":"\r\n\r\n\r\nروابط ايران و يونان پس از صلح سيمون\r\nچنان كه از منابع يونانى مستفاد مىشود ، پس از صلحى كه بر اثر آمدن كالّياس به دربار ايران برقرار شده بود ، باز ولات ايران در آسياى صغير سعى داشته‌اند شهرهائى را ، كه جزو اتّحاد دلس بودند ، بايران برگردانند ، مثلا بدستيارى و كمك پىسوت‌نس والى ايران در سارد ، حكومت عدّهء قليل ( اوليگارشى ) در جزيرهء سامس برقرار شد ( 440 - 339 ق . م ) . در ابتدا از ترس بحريّهء فينيقى آتنىها بحريّه‌اى باينجا نفرستادند ، ولى بعد ، چون ايرانىها كمكى به سامس نكردند ، مجدّدا اين جزيره بتسخير آتنىها درآمد . در 430 ق . م . طرفداران ايران در ك‌ل‌فن اين شهر را به تصرف ايتام‌نس « 1 » والى ايران دادند و در اين موقع شهر ن‌سيوم « 2 » هم ، كه تابع شهر مذكور بود ، باطاعت ايران درآمد و قشونى ، كه پىسوت‌نس فرستاده بود در اينجا اقامت گزيد .\r\nقابل ذكر است ، كه در جزو قشون ايران عدّه‌اى از يونانىهاى آركادى بودند و اين اوّل دفعه است ، كه ذكرى از سپاهيان اجير يونانى در قشون ايران مىشود و ، چنان كه بيايد ، از اين ببعد اين موضوع قوّت ميگيرد و يكى از جهات سستى قوّهء نظامى ايران ميگردد . سپاهيان يونانى را در جزو قشون خشيارشا و مردونيه نبايد به حساب آورد ، زيرا اين‌ها از شهرهائى آمده بودند ، كه تابع ايران يا ، چنان كه مىگفتند ، متحد ايران بشمار مىرفتند . بعد اهالى ن‌سيوم از امير البحر آتنى پاخس « 3 » كمك طلبيدند و او ، چون نتوانست با جنگ قشون ايران را شكست دهد ، هيپ‌پياس رئيس سپاهيان آركادى را نزد خود طلبيد و بر خلاف قولى ، كه داده بود ، او را گرفت . پس از آن ناگهان بر استحكامات ايرانيها تاخته موفّق شد و تمام ايرانىها و آركادىها را كشت و هيپ‌پياس را هم معدوم كرد . سپس هر دو شهر مزبور به « اتّحاد آتنى » بازگشتند ( توسيديد ، كتاب سوّم ، بند 34 ) . باوجود اين زدوخوردها چون صلاح آتن نبود ، كه در اين زمان با ايران داخل جنگ شود ، اين گونه اقدامات ولات ايران را در آسياى صغير از امور محلّى شمرده روابط صلح‌آميز خود را با دربار ايران حفظ ميكرد .\r\n\r\n\r\n","description":"","footnote":"\r\n( 1 ) -  Itamnes . \r\n( 2 ) -  Notium . \r\n( 3 ) -  Paches . \r\n","page_name":" 940 ","page_number":53},
  {"content":"\r\n\r\n\r\nآغاز جنگهاى پلوپونس « 1 »\r\nپس از آن طولى نكشيد ، كه جنگ پلوپونس در يونان شروع گرديد و بر اثر آن تمام يونانىها ، چه آنهائيكه در داخل يونان سكنى داشتند و چه يونانىهاى خارج ، به دو دسته تقسيم شده بجان يكديگر افتادند . اگرچه شرح جهات و كيفيّات اين جنگ خارج از موضوع اين كتاب است ، ولى باز براى فهم وقايعى ، كه مربوط بايران مىباشد ، لازم است جهات اين جنگ را بخاطر آوريم . چنان كه بالاتر ذكر شد ، آتن پس از جنگهاى ايران و يونان بواسطه لياقت رجالى مانند تميستوكل ، آريستيد ، سيمون ، مىرونيد « 2 » و ناطقينى مثل پريكلس « 3 » ، ايزوكرات « 4 » و پيروان او در يونان برترى يافت و اتّحادى موسوم به اتّحاد دلس منعقد كرد و نيز دولت آتن ديوارهاى آتن و بنادر آن را بساخت و داراى بحريّهء قوى گرديد ، ولى طولى نكشيد ، كه اين قوّت آتن باعث تشويش همسايگان او مانند تب و كرنت شد و ، چون اسپارت هم با نظر خصومت به قوّت يافتن آتن و ساخته شدن ديوارهاى آن مىنگريست ، تبىها و كرنتىها بالطبع متمايل به اسپارت شده با آن عهد اتّحادى بستند ، تا از بزرگ شدن آتن جلوگيرى كنند ، چه همه بيم آن را داشتند ، كه آتن پس از چندى شهرها يا دولت‌هاى كوچك يونان را بلعيده بعد اسپارت را هم مطيع خود كند . معلوم است ، كه هواخواهان آتن هم تصميم بر تقويت آن كردند و بدين منوال تمام يونان به دو قسمت تقسيم شد : 1 - تمام شبه‌جزيرهء پلوپونس با يونان مركزى در تحت رياست اسپارت درآمد . 2 - جزائر درياى اژه ( بحر الجزائر ) با سواحل اين دريا در تحت فرماندهى آتن قرار گرفت . خصومتى ، كه از تباين منافع حاصل شد ، بر ضدّيت‌هائى ، كه از ديرگاه بين يونانىها وجود داشت ، افزود ، چنان كه بىترديد مىتوان گفت ، كه جنگ پلوپونس از سه سرچشمه آب مىخورد : 1 - از سايش يا اصطكاك منافع مادّى 2 - از ضدّيت قومى بين ينيانها و دريانها ( آتنىها ينيانى و لاسدمونىها دريانى بودند ) . 3 - از مباينت حكومت ملى با حكومت اشرافى ، چه از آنچه در فوق ذكر شده\r\n\r\n\r\n","description":"","footnote":"\r\n( 1 ) -  Peloponese . \r\n( 2 ) -  Myronide . \r\n( 3 ) -  Pericles . \r\n( 4 ) -  Isocrate . \r\n","page_name":" 941 ","page_number":54},
  {"content":"\r\n\r\nمعلوم است ، كه آتن نمايندهء اوّلى بود و اسپارت نمايندهء دوّمى . بنابراين جاى تعجب نيست ، كه جنگ دو گروه يونانى با يكديگر محدود به خاك يونان نگشت ، بل به تمام صفحات يونانىنشين ، يعنى بسواحل آسياى صغير و تراكيّه و قبرس و ايطاليا و غيره سرايت كرد و در شهرهاى يونانى مردم به دو بخش تقسيم شده در سر حكومت ملّى يا اشرافى چنان بجان يكديگر افتادند ، كه تاريخ كمتر نظاير آن را نشان ميدهد .\r\nجهت بلاواسطهء جنگ شورشى بود ، كه كرسير « 1 » مستعمرهء كرنت بر ضدّ شهر مادرى خود كرد . كرنتىها شكايت اين قضيّه را به اسپارت بردند و دولت مزبور چاره را در جنگ ديد . نايرهء اين جنگ 27 سال مشتعل بود ( 431 - 404 ق . م ) .\r\nولات ايرانى در آسياى صغير بخصوص تيسافرن ، چنان كه بيايد ، از مشغول شدن يونان به خود فرصتى يافته كارهائى با آتن و اسپارت كردند ، كه شرح آن را توسيديد « 2 » و كزنفون « 3 » ، شاهدين جنگهاى مزبور ، نوشته‌اند و در جاى خود ذكر خواهد شد .\r\n\r\nسفارت‌هاى يونان در دربار شوش\r\nاز منبع يونانى چنين مستفاد مىشود ، كه پس از اشتعال نائرهء جنگ آتن و اسپارت ، هر دو سفارت‌هائى بدربار شوش فرستاده‌اند ، ولى معلوم نيست ، كه نتيجهء اين سفارتها چه شده و اردشير چه جوابى داده . توسيديد در اين باب چنين نوشته : ( كتاب دوّم ، بند 67 ) در آخر همان جنگ تابستان آريس‌ت‌اس « 4 » كرنتى و سفراى لاسدمون ، آنه‌ريست « 5 » و نيكولا « 6 » و پرات‌دام « 7 » با تيمو گراس « 8 » ، كه از اهل ت‌ژه بود ، به طرف آسيا حركت كردند . پولّيس « 9 » آرگسى هم خودش رأسا به اين سفارت ملحق شد . اينها نزد شاه ميرفتند ، تا از او خواهش كنند پول و كمك برساند . سفراء در ابتداء به تراكيّه رفتند ، تا با سىتاك‌لس « 10 » مذاكره كرده و او را از اتّحاد آتن بازداشته بكمك پوتىده « 11 » ، كه در محاصرهء آتنىها بود ، جلب كنند و نيز ميخواستند اين شخص عبور سفرا را\r\n\r\n\r\n","description":"","footnote":"\r\n( 1 ) -  Corcyre  ( كرفو امروزى ، كه در درياى ينيانى واقع است ) .\r\n( 2 ) -  Tlmcydide . \r\n( 3 ) -  Xenophon . \r\n( 4 ) -  Aristeos . \r\n( 5 ) -  Aneriste . \r\n( 6 ) -  Nicolas . \r\n( 7 ) -  Pratodame . \r\n( 8 ) -  Timogoras . \r\n( 9 ) -  Pollis . \r\n( 10 ) -  Sitacles . \r\n( 11 ) -  Potidee . \r\n","page_name":" 942 ","page_number":55},
  {"content":"\r\n\r\nاز هلّس‌پونت تسهيل كند ، تا سفرا بتوانند نزد فرناس پسر فرناباذ « 1 » رفته اظهارات خود را بتوسّط او بشاه برسانند ، ولى ، نمايندگان آتن ، چون در اين موقع نزد سىتاك‌لس تراكى بودند ، از پسر او سادكس « 2 » خواستند سفراى مذكور را به آنها تسليم كند و گفتند ، كه اگر نكنى ، ممكن است پيشنهاد اينها در دربار شاه پذيرفته گردد و به شهر تو ، كه آتن است ، زيان برسد . سادكس اين تكليف را پذيرفت و ، چون سفرا از تراكيّه عبور ميكردند ، تا بكشتى نشسته از هلّس‌پونت بگذرند ، آنها را گرفته بآتنىها تسليم كرد و اينها سفرا را بآتن بردند . آتنىها از ترس اينكه مبادا آريس‌ت‌اس ، اگر خلاصى يابد ، باز كارهائى بر ضدّ آتن بكند ، بىمحاكمه و بىاينكه بگذارند ، حرفى بزند ، او را كشتند . با اين اقدام آتنىها خواستند معامله متقابله با لاسدمونىها كرده باشند ، زيرا لاسدمونىها تجّار آتن و متّحدين آن را بدره‌ها ميانداختند . جهت اين بود ، كه لاسدمونىها آتنىها و متّحدين آتن و حتّى اهالى شهرهاى بيطرف را دشمنان خود ميدانستند و در دريا آنها را بدست آورده ميكشتند . بعد توسيديد شرحى راجع بسفارت‌ها نوشته ، كه مضمونش اين است ( كتاب 4 ، بند 50 ) : در سال هفتم جنگ شاه سفارتى به لاسدمون فرستاد با نامه‌اى ، كه به زبان آسورى انشاء كرده بودند ، و سفير - آرتافرن‌نامى - مأموريت داشت بگويد ، كه از طرف لاسدمونيها سفراى متعدّد بدربار ايران آمده و هر يك اظهاراتى كرده‌اند ، ولى اظهارات آنها بقدرى مختلف و متناقض است ، كه شاه نفهميد چه ميخواهند . بنابراين شاه يكنفر پارسى را نزد آنها ميفرستد ، تا ابلاغ كند ، كه اگر لاسدمونيها مطلبى دارند ، شخصى را كه مورد اطمينان است ، با آرتافرن بفرستند ، تا مطالب لاسدمونيها را روشن سازد . آتنىها آرتافرن را در اين ، كه بر رود ستريمون است ، در تراكيّه گرفته بآتن فرستادند و در آنجا ، پس از اينكه نامه شاه را گشوده از مضمون آن مطلّع شدند ، سفرائى معيّن كردند ، كه با آرتافرن به افس رفته از آنجا عازم دربار ايران گردند ، ولى وقتى كه سفراى آتن به افس رسيدند ، شنيدند ، كه اردشير پسر خشيارشا درگذشته و بنابراين آرتافرن را وداع گفته بآتن\r\n\r\n\r\n","description":"","footnote":"\r\n( 1 ) -  Pharnace fils de Pharnabaze . \r\n( 2 ) -  Sadocos . \r\n","page_name":" 943 ","page_number":56},
  {"content":"\r\n\r\nبرگشتند . اين است قول توسيديد . اما راجع باينكه نامه شاه به زبان آسورى بوده ، بايد در نظر داشت ، كه لوازو « 1 » مترجم توسيديد گويد ، مقصود از آسورى پارسى است ، زيرا يونانىها وقتى پارسىها را ، از اين جهت كه آسور را داشتند .\r\nآسورى ميناميدند ، چنان كه بسبب داشتن ماد مادى هم ميگفتند ، ولى گمان نميرود كه اين نظر صحيح باشد ، زيرا هيچگاه مورّخين يونانى پارسيها را آسورى نناميده‌اند .\r\nاگر نامه شاه به زبان آسورى انشاء شده باشد ، جهتش از اين‌جا بوده ، كه زبان آسورى همان زبان بابلى است و زبان مزبور در آسياى غربى خيلى متداول بود « 2 » . بنابراين دربار ايران تصوّر كرده ، كه در يونان هم به اين زبان از زبان پارسى آشناتراند .\r\nچون در اين مبحث از روابط ايرانيان با يونانيان صحبت شد ، بىمورد نيست ، كه كلمه‌اى چند نيز از دعوت بقراط طبيب يونانى بايران ، چنان كه شايع است ، گفته و نظر خود را اظهار داشته بگذريم ، بخصوص كه در اين فصل از روابط ايران و يونان ، ديگر صحبتى نخواهد بود .\r\n\r\nدعوت بقراط « 3 » بايران\r\nاز وقايع سلطنت اردشير طاعونى است ، كه در جاهائى از ايران پديد آمد و به جاهاى ديگر سرايت كرد ( حوالى 430 ق . م ) .\r\nراجع به اين واقعه گويند ، كه اردشير چون وصف بقراط ، طبيب معروف يونانى ، را شنيده بود ، نامه‌اى نوشته او را بدربار خود طلبيد و وعده‌هاى زياد از پول و ملك و مقام به او كرد ، ولى بقراط بر خلاف يونانيهاى آسياى صغير ، كه عاشق طلاى ايران بودند ، اعتنائى بوعده‌هاى اردشير نكرده جواب داد ، كه وظيفه‌اش را در معالجه هموطنان خود ميداند ، نه مداوا و معالجه پارسىها ، كه دشمنان علنى يونانيان هستند . اردشير از اين جواب در خشم شده از اهالى گس خواست ، كه او را به ايران بفرستند و تهديد كرد ، كه اگر نفرستند\r\n\r\n\r\n","description":"","footnote":"\r\n( 1 ) -  Loiseau . \r\n( 2 ) - عهدنامه امزس دوّم فرعون مصر را با پادشاه هيت‌ها ، كه در مدخل ( صفحه 51 ) ذكر شده بايد بخاطر آورد .\r\n( 3 ) - بقراط  ( Hippocrate )  نخستين طبيب يوناني بود ، كه پايه طب را براساس علمى نهاده و حدّى بين طب و فلسفه معيّن كرد . زمان زندگانى او را بين 460 و 356 ق . م ميدانند . اين بقراط را با رياضىدان يوناني ، كه همين اسم داشت و با بقراط طبيب معاصر بود ، نبايد مخلوط كرد .\r\n","page_name":" 944 ","page_number":57},
  {"content":"\r\n\r\nشهرشان خراب خواهد شد ، ولى اين تهديد اثرى در اهالى شهر مزبور نكرد و بقراط بايران نيامد . اين حكايت و بخصوص آخر آن داستانى به نظر ميآيد ، زيرا چيزهاى بسيارى ، كه راجع بزندگانى بقراط طبيب گفته‌اند ، داستان است و مدركى نداريم ، كه اين حكايت را از ساير گفته‌ها مستثنى بدانيم . اگر يك پرده نقّاشى اين حكايت را تصوير مىكند « 1 » ، اين معنى را مدركى براى صحّت اين خبر نميتوان قرار داد . از مورّخين معروف عهد قديم هم كسى اين خبر را ذكر يا تأييد نكرده .\r\n\r\nمبحث ششم - اردشير درازدست و يهوديان\r\nبعض مؤلفين شرقى ، مانند مسعودى ، برحسب روايتى برگشتن بقاياى اسراى يهود را از بابل به بيت المقدس از وقايع سلطنت اردشير درازدست دانسته‌اند ( مروج الذّهب ، ج 1 ، صفحه 99 ) « 2 » . برخى از نويسندگان جديد رفتن عزرا و نحميا را به بيت المقدس براى تزيينات معبد اورشليم و تعمير حصار و دروازه‌هاى آنشهر نيز به زمان اين شاه مربوط داشته‌اند . بالاخره عدّه‌اى از نويسندگان جديد ساخته شدن معبد اورشليم را معطوف به زمان داريوش بزرگ ميدارند و اين واقعه را بين 520 و 516 ق . م ذكر ميكنند ( كلمان‌هوار ، ايران قديم ، صفحه 82 « 3 » ، و . ر . راجرس ، يك تاريخ ايران قديم ، صفحه 179 ) « 4 » .\r\nمعلوم است ، كه مدارك نويسندگان جديد در اين عقيده كتاب عزرا و نحميا بوده ، زيرا منبع ديگرى براى اين نوع اطلاعات در دست نيست ، ولى وقتى كه بكتابهاى مذكور رجوع ميكنيم به خوبى ديده مىشود ، كه اين مطلب روشن نيست .\r\n\r\n\r\n","description":"","footnote":"\r\n( 1 ) - ژىرو ده‌ْروسّى  ( Girodet de Roussy )  نقّاش فرانسوى ( 1767 - 1824 ) پرده‌اى كشيده ، كه اين حكايت را تصوير مىكند ، يعنى فرستاده اردشير پولى براى بقراط آورده و او آن را رد كرده . اين پرده نقّاشى اكنون در شعبه طب دار العلوم پاريس است .\r\n( 2 ) - چاپ قاهره 1303 هجرى قمرى .\r\n( 3 ) -  Clement Huart . La Perse Antique , p . 82 . \r\n( 4 ) -  R . W . Rogers . A . History Of Anc . Per . p . 179 - 189 . \r\n","page_name":" 945 ","page_number":58},
  {"content":"\r\n\r\nدلايل اين نظر چنين است ، كه ذكر مىشود :\r\n\r\nكتاب عزرا\r\nدر باب اوّل اين كتاب از فرمان كوروش راجع ببرگشتن اسراى يهود از بابل به اورشليم و ظروفى ، كه شاه مذكور به يهودىها پس داده است ، ذكرى شده و ، چون مفاد اين باب را بالاتر ( صفحات 401 - 402 ) ذكر كرده‌ايم ، تكرار زايد است .\r\nدر باب دوّم گفته شده است : « اينانند اهل ولايت‌ها ، كه از اسيرى اشخاصى ، كه نبوكدنصّر پادشاه بابل باسيرى برده بود ، بيرون آمدند و هركدام از ايشان باورشليم و يهودا و شهر خود برگشتند » . بعد ، از اقوام و اشخاصى اسم برده افزوده‌اند ، « تمامى جماعت باهم 42360 نفر بودند سواى غلامان و كنيزان ايشان ، كه 7337 نفر بودند و مغنّيان و مغنّيات ايشان 200 نفر » . پس از آن عدّه اسبها و قاطرها و شتران و خرها را معيّن كرده‌اند ، كه رويهمرفته 7136 رأس ميشده . نيز در همين باب گفته شده است : « و چون ايشان به خانه خداوند ، كه در اورشليم است ، رسيدند ، بعض رؤساء آبا هداياى تبرّعى براى خانه خدا آوردند ، تا آن را در جايش برپا كنند . برحسب قوّه خود 60 هزار درهم طلا و پنج‌هزار مناى « 1 » نقره و صد دست لباس كهانت بخزانه بجهة كار دادند . پس كاهنان و لاويان و بعضى از قوم و مغنّيان و دربانان و نتينم در شهرهاى خود ساكن شدند و تمامى اسرائيل در شهرهاى خود مسكن گرفتند » .\r\n\r\nباب سوّم\r\n« و چون ماه هفتم در رسيد بنى اسرائيل در شهرهاى خود مقيم بودند و تمامى قوم مثل يكمرد در اورشليم جمع شدند » . بعد اسامى اشخاصى ، كه باجراى مراسم مذهبى و قربانى و غيره پرداخته‌اند ، ذكر شده و سپس گفته‌اند :\r\n« و چون بنّايان بنياد هيكل خداوند را نهادند ، كاهنان را با لباس خودشان با كرناها ، و لاويان بنى آساف را با سنج‌ها قرار دادند ، تا خداوند را برحسب رسم داود پادشاه\r\n\r\n\r\n","description":"","footnote":"\r\n( 1 ) - منا بمعنى منه است و آن را معادل يكصد شاقل يا 16 تومان ( 160 ريال ) دانسته‌اند ( قاموس ، كتاب مقدّس ، ترجمه و تأليف مستر هاكس امريكائي ، 1928 ، ص 836 ) .\r\n","page_name":" 946 ","page_number":59},
  {"content":"\r\n\r\nتسبيح بخوانند و بر يكديگر ميسرائيدند و خداوند را تسبيح و حمد ميگفتند ، كه او نيكو است ، زيرا رحمت او بر اسرائيل تا ابد الآباد است و تمامى قوم بآواز بلند صدا زده خداوند را بسبب بنياد نهادن خانه خداوند تسبيح ميخواندند ، و بسيارى از كاهنان و لاويان و رؤساء آبا ، كه پير بودند و خانه اوّلين را ديده بودند ، در حينيكه بنياد اين خانه در نظر ايشان نهاده شد ، بآواز بلند گريستند و بسيار با آواز شادمانى صداهاى خود را بلند كردند ، چنان كه مردم نتوانستند صداى شادمانى و آواز گريستن قوم را تشخيص دهند ، زيرا خلق صداى بسيار بلند ميدادند ، چنان كه آواز ايشان از دور شنيده ميشد » .\r\n\r\nباب چهارم\r\nدر اين باب گفته شده : « و چون دشمنان يهودا و بنيامين شنيدند ، كه اسيران هيكل يهوه خداى اسرائيل را بنا ميكنند ، آنگاه نزد زرّ بابل و رؤساى آبا آمده گفتند ، كه همراه شما بنا خواهيم كرد ، زيرا ما مثل شما از زمان اسرحدّون پادشاه آشور ، كه ما را بدينجا آورد ، خداى شما را ميطلبيم و براى او قربانى ميگذرانيم . اما زرّ بابل و يشوع و ساير رؤساى آباى اسرائيل بايشان گفتند ، شما را با ما در بنا كردن خانه خداى ما كارى نيست ، بلكه ما تنها آن را براى يهوه خداى اسرائيل ، چنان كه كوروش پادشاه ، سلطان فارس ، امر فرموده است ، بنا خواهيم كرد . آنگاه اهل زمين دستهاى قوم يهودا را سست كردند و ايشان را در بنا كردن بتنگ ميآوردند و بضدّ ايشان مدبّران اجير ساختند ، كه در تمام ايام كوروش پادشاه فارس تا سلطنت داريوش پادشاه فارس قصد ايشان را باطل ساختند و ، چون اخشورش پادشاه شد ، در ابتداى سلطنتش بر ساكنان يهودا و اورشليم شكايت نوشتند و در ايام ارتخشثتابشلام و ميتردات و طبئيل و ساير رفقاى ايشان به ارتخشثتا پادشاه فارس نوشتند و مكتوب بخطّ آرامى نوشته شد و معنيش در زبان آرامى . رحوم فرمانفرمائى و شمشائى كاتب رساله بضدّ اورشليم به ارتخشثتا پادشاه بدين مضمون نوشتند . . . .\r\nاين است سواد مكتوبى ، كه ايشان نزد ارتخشثتا پادشاه فرستادند : بندگانت ، كه ساكنان ماوراءنهر ميباشم و اما بعد ، پادشاه را معلوم باد ، كه يهوديانى كه از جانب تو نزد ما آمده‌اند ، باورشليم رسيده‌اند و آنشهر بد و فتنه‌انگيز را ميسازند\r\n\r\n","description":"","footnote":"","page_name":" 947 ","page_number":60},
  {"content":"\r\n\r\nو حصارها را برپا ميدارند و بنيادها را مرتب ميكنند . الآن پادشاه را معلوم باد ، كه اگر اين شهر بنا شود و حصارهايش تمام گردد ، جزيه و خراج و باج نخواهد داد و بالاخره بپادشاهان زيان خواهد رسيد . پس ، چونكه ما نمك‌خانهء پادشاه را ميخوريم ، ما را نشايد ، كه ضرر پادشاه را ببينيم . لهذا فرستاديم ، تا پادشاه را اطلاع دهيم ، تا در كتاب تواريخ تفتيش كرده شود و از كتاب تواريخ دريافت كرده بفهمى ، كه اين شهر فتنه‌انگيز است و ضرر رساننده بپادشاهان و كشورها .\r\nدر ايام قديم در ميانش فتنه ميانگيختند و به همين سبب اين شهر خراب شد . بنا براين شاه را اطلاع ميدهيم ، كه اگر اين شهر بنا شود و حصارهايش تمام گردد ، تو را باينطرف شهر نصيبى نخواهد بود . پس پادشاه به رحوم فرمانفرما و شمشائى كاتب و ساير رفقاى ايشان ، كه در سامره ساكن بودند ، و سائر ساكنان ماوراءنهر جواب فرستاد ، كه سلامتى و اما بعد مكتوبى ، كه نزد ما فرستاده‌ايد در حضور من واضح خوانده شده و فرمانى از من صادر گشت و تفحّص كرده دريافت كردند ، كه اين شهر از ايام قديم با پادشاهان مقاومت ميكرده و فتنه و فساد در آن واقع ميشده و پادشاهان قوى در اورشليم بوده‌اند ، كه بر تمامى ماوراءنهر سلطنت ميكردند و جزيه و خراج و باج بايشان ميدادند ، پس فرمانى صادر كنيد ، كه آن مردمان را از كار بازدارند و تا حكمى از من صادر نگردد ، اين شهر بنا نشود . پس با حذر باشيد ، كه در اين كار كوتاهى نكنيد ، زيرا چرا اين فساد بر ضرر پادشاهان پيش رود . پس چون نامهء ارتخشثتا پادشاه بحضور رحوم و شمشائى كاتب و رفقاى ايشان خوانده شد ، ايشان بتعجيل نزد يهوديان باورشليم رفتند و آنها را با زور و جفا از كار بازداشتند . آنگاه كارخانه خدا ، كه در اورشليم است ، تعويق افتاد و تا سال دوّم سلطنت داريوش پادشاه فارس معطّل ماند » .\r\n\r\nباب پنجم و ششم\r\nدر اين باب گفته شده : « آنگاه دو نبى ، يعنى حجّى و زكريّا براى يهوديانى ، كه در يهودا و اورشليم بودند ، بنام خداى اسرائيل ، كه با ايشان ميبود ، نبوّت كرد و زرّ بابل و يشوع برخاسته به بنا نمودن خانهء خدا ، كه در اورشليم است شروع كردند . . . . »\r\nسپس مضمون باب پنجم چنين است : والى ماوراءنهر مانع شده پرسيد ، كى\r\n\r\n","description":"","footnote":"","page_name":" 948 ","page_number":61},
  {"content":"\r\n\r\nبشما اجازهء ساختن معبد را داده كار را توقيف كنيد ، تا اين مطلب بسمع داريوش پادشاه برسد . بعد والى ماوراءنهر مطلب را به داريوش اطلاع داده افزود كه يهوديان ميگويند ، در زمان كوروش چنين حكمى صادر شده ، خوب است در خزانهء پادشاه ، كه در بابل است ، تفحّص كنند ، تا معلوم شود ، كه چنين حكمى صادر شده يا نه . آنگاه داريوش امر كرد در كتابخانهء بابل ، كه خزانه‌ها در آنجا بود ، تفحّص كردند و در قصر احمنا « 1 » ، كه در ولايت ماديها است ، طومارى يافتند و تذكره در آن بدين مضمون بود . . . . ( مضمون فرمان كوروش در صفحه 401 ذكر شده ) . پس از آن داريوش مفاد فرمان كوروش را بوالى ماوراءنهر اطلاع داده امر كرد ، كه هركس بر خلاف اين فرمان عمل كند از خانه‌اش تيرى گرفته و او را بر آن آويخته مصلوب دارند و خانهء او ، از جهت ضديتى كه كرده ، مزبله شود . بر اثر اين حكم والى ماوراءنهر فورا اقدام كرد و خانهء خدا ساخته شد .\r\nبنابر آنچه از كتاب عزرا ذكر شد ، روشن است ، كه در زمان كوروش برحسب حكم او ساختن معبد شروع گشته ، ولى بعد بين آنهائى ، كه از بابل بفلسطين مراجعت كرده بودند و كسانى كه در محلّ مانده باسارت ببابل نرفته بودند ، اختلافى روى داده و بواسطه ضدّيت اين دو دسته با هم ساختن معبد بتأخير افتاده . پس از آن از زمان كوروش تا زمان داريوش اوّل و بعد از او تا خشيارشا اين كار متوقف بوده تا در زمان اردشير اوّل ( درازدست ) اشخاصى ، كه از بابل به بيت المقدس رفته بودند خواسته‌اند ساختن معبد را دنبال كنند ، ولى باز معاندين آنها به اردشير نامه نوشته ذهن او را مشوب داشته‌اند و اين دفعه حكم صريح صادر شده ، كه معبد را نسازند و بالاخره در زمان داريوش دوّم معبد را بانتها رسانيده‌اند ، ولى در اينجا يك عيب توجه خواننده را جلب مىكند و آن اين است ، كه گفته شده زرّ بابل و يشوع اسراى يهود را از بابل به بيت المقدس بردند و همان زرّ بابل و يشوع به حكم داريوش ساختن معبد را بانتها رسانيدند و روشن است ، كه در اين‌صورت لازم ميآيد ، عمر زرّ بابل و يشوع را لااقل يكصدوپنجاه سال بدانيم ، و حال آنكه چنين عمرى طبيعى نيست . بنابراين نتيجه چنين مىشود ، كه اگر اسامى شاهان هخامنشى و ترتيب سلطنت آنها را چنان دانيم ، كه در كتاب عزرا ضبط شده و كاملا موافق\r\n\r\n\r\n","description":"","footnote":"\r\n( 1 ) - بايد مصحّف هگ‌متان ( همدان ) باشد .\r\n","page_name":" 949 ","page_number":62},
  {"content":"\r\n\r\nتاريخ است ، بايد براى زرّ بابل يك عمر غيرطبيعى قائل شويم و اگر آنها را داراى عمر طبيعى بدانيم ، ترتيب شاهان بهم مىخورد و در اين‌صورت بايد بگوئيم ، كه مقصود از داريوش در دفعه اولى كبوجيه است ، از اخشورش گئومات ، از ارتخشثتا داريوش اوّل و از داريوش در دفعه دوّم خشيارشا و چنين حدسى دور از حقيقت است زيرا چگونه ميتوان پذيرفت ، كه مقصود از داريوش در دفعهء اولى كبوجيه باشد و از اخشورش گئومات وقس عليهذا . داريوش با كبوجيه چه شباهتى دارد ؟ حتّى يك حرف مشترك در اين دو اسم نيست و چنين است نيز اخشورش و گئومات ، و غيره .\r\nبنابر آنچه ذكر شد بايد گفت ، كه اينجاى كتاب عزرا روشن نيست و چون ترتيب شاهان هخامنشى موافق تاريخ ذكر شده و نميتوان بىمدرك اسمى را به اسمى ديگر مبدّل داشت ، باز طبيعىتر اين است ، كه بگوئيم مقصود از زرّ بابل و يشوع در زمان داريوش دوّم پسران آنها يا اشخاصى از خانواده آنان بوده .\r\nامّا ارتخشثتاى باب هفتم كتاب عزرا كه پائين‌تر بيايد همان اردشير دوّم باحافظه است عزرا از طرف شاه مزبور مأمور گشته ، نقره و طلا براى خانه خدا ببرد و آن خانه را آراسته شريعت موسى 4 را مستقر دارد . اسمى هم از زرّ بابل يا يشوع در اين باب برده نشده است ، كه باعث اشكال گردد . نحميا هم چنان كه در جاى خود بيايد معاصر عزرا بوده و از طرف اردشير دوّم براى تعمير ديوارهاى بيت المقدس به آن .\r\nشهر رفته . بنابراين رفتن عزرا و نحميا باورشليم مربوط به زمان اردشير دوّم است نه اردشير اوّل ، چنان كه بعضى تصوّر كرده‌اند . شرح اين قضيّه در جاى خود بيايد .\r\nچون از مراجعت اسراى يهود از بابل باورشليم صحبت شد ، بىمناسبت نيست باز تذكّر دهيم ( بالاتر به اين مطلب اشاره شده است ) ، كه پس از صدور فرمان كوروش تمام يهوديانى ، كه در بابل بودند ، حاضر نشدند باورشليم برگردند ، زيرا عدّه زيادى از آنها در مدّت اسارت داراى كارهاى صنعتى و تجارتى شده بودند و ماندن را در بابل برفتن باورشليم ترجيح ميدادند . اسنادى ، كه از حفريات بابل بدست آمده ، مىرساند ، كه از يهوديان اسير دو نفر صاحب دو بانك معتبر بوده‌اند ، يكى را بانك « اجىبى و پسران » ميناميدند و ديگرى را « پسران موراشوازنيپ‌پور « 1 » » بانك\r\n\r\n\r\n","description":"","footnote":"\r\n( 1 ) -\r\n Hilprecht and A . T . clay . Business Documents Of Murashou son of Nippur . Philadelphia , 1898 . \r\n.\r\n","page_name":" 950 ","page_number":63},
  {"content":"\r\n\r\nاجىبى ، چنان كه در جاى خود گذشت ( صفحهء 391 ) ، خيلى معتبر بود .\r\n\r\nمبحث هفتم - فوت اردشير ، صفات او\r\nاردشير در 424 ق . م درگذشت . ( بعضى 425 ق . م نوشته‌اند ) . اين نخستين شاه هخامنشى بود ، كه از بسط ايران به طرف مغرب صرف‌نظر كرد و بسخنان فراريهاى يونانى ، كه هميشه در دربار ايران بودند ، وقعى ننهاد ، چنان كه راجع به تميستوكل هم همين رويّه را داشت . در زمان اردشير قبرس به ايران برگشت و اين واقعه بواسطه نزديكى جزيرهء مزبور به فينيقيّه و مصر مهم بود . راجع به شخص اردشير بايد گفت ، كه در داستان‌هاى ما او را شاهى رعيّت‌پرور و دادگستر خوانده‌اند . از مورّخين يونانى ديودورسىسىلى گويد ، كه اردشير در به دو سلطنت سيره خود را بر خلاف سيره خشيارشا قرار داد ، خواست اصلاحاتى كند و بمطالب مردم و ايالات برسد . پلوتارك گويد : « از حيث رأفت و جوانمردى او سرآمد شاهان پارس بود » ( اردشير باحافظه ، بند 1 ) . كرنليوس‌نپوس او را مردى دلير دانسته ( كتاب 1 ، بند 3 ) . اردشير ميل داشته ، كه در جنگ‌ها شركت كند ، ولى به شكار ، چنان كه كتزياس گويد ، چندان رغبت نشان نميداده ، بلكه بيشتر مايل بوده ، كه اوقات خود را در ميان زنان غيرعقدى بگذراند .\r\nمدّت سلطنت اردشير را ديودور سىسىلى ( كتاب 11 ، بند 69 ) چهل سال دانسته ، قانون بطلميوس 41 و كتزياس ( پرسىكا ، فصل 43 ) « 1 » چهل‌ودو ، ولى ظن قوى اين است ، كه چهل سال و چند ماه بوده .\r\nاردشير در به دو سلطنت در شوش ميزيست ، ولى بعد براى اقامت بابل را اختيار كرد و بيشتر اوقات خود را در اين شهر ميگذرانيد . شايد به همين جهة در ميان زوجات او زنان بابلى زياد بودند . زنانش نفوذى نسبت بوى نداشتند ، ولى آمس‌تريس « 2 » مادر او و آمتيس « 3 » خواهرش خيلى متنفّذ بودند . گاهى اردشير در تحت نفوذ مادر درميآمد و اين زن هم در مواردى نفوذ خود را بخير و صلاح مملكت به كار نميبرد . از اين شاه\r\n\r\n\r\n","description":"","footnote":"\r\n( 1 ) -  Persica . \r\n( 2 ) -  Amestris . \r\n( 3 ) -  Amytis ( Ametis ) . \r\n","page_name":" 951 ","page_number":64},
  {"content":"\r\n\r\nآثارى نمانده ، جز اينكه در روى سه گلدان اسم او را نوشته‌اند و كتيبه‌اى هم در تخت‌جمشيد از او كشف شده ، كه به زبان بابلى است و در فصل كتيبه‌ها در باب دوّم اين كتاب بيايد .\r\nخانوادهء اردشير ، چنان كه از نوشته‌هاى مورّخين يونانى استنباط مىشود ، اين‌ها بودند : زن عقدى يا ملكه داماسپيا نام داشت ( كتزياس قطعه ، 30 ژيلمر ) « 1 » كه بايد يونانى شدهء جاماسپيه باشد . در ميان زنان اردشير اين زن متنفذ بود و اردشير از اين زن فقط يك پسر داشت ، كه خشيارشا مىناميدند . از زنان غيرعقدى نيز اولادى داشت ، كه عدّه‌شان به 17 ميرسيد . از اين عدّه آنهائى ، كه اسمشان در تاريخ مانده « 2 » اين چند نفرند : 1 - سغديانس « 3 » يا سكوديانس « 4 » از زن بابلى آلوگونه « 5 » نام .\r\n2 - اخس « 6 » از كسمارتىدين « 7 » كه نيز بابلى بوده . 3 - بغ‌پائوس « 8 » و پروساتس « 9 » از زن بابلى آنديا يا آندريا « 10 » نام . 4 - آرسىتس از زنى ، كه اسمش معلوم نيست و نيز بابلى بود .\r\nبىمناسبت نيست گفته شود ، كه تصوّر ميكنند ، اخس يونانى شده وهوك است و ، چنان كه گذشت ، اين اسم را داريوش اوّل در كتيبهء بيستون بزرگ ذكر كرده ( پدر اردومنش ، صفحهء 534 ) . راجع به پروساتس بايد در نظر داشت ، كه اين اسم را هم يونانى شدهء پروشات يا پروشاتّو مىدانند و شايد بپارسى قديم بمعنى پرشاد بوده ( مدرك لوحه بابلى است - راجرس ، يك تاريخ ايران قديم ) .\r\nسترابون اسم اين زن را ، كه در زمان دو شاه ( داريوش دوّم و اردشير دوّم ) آن‌قدر در دربار نفوذ داشت ، فارسيريس « 11 » نوشته ، ولى پلوتارك اسم اوّلى را ذكر كرده .\r\nنظر باينكه كتزياس همين زن را ، كه بعدها ملكه گرديد ، ديده بود و اسم او را پروساتس نوشته شكّى نيست ، كه نوشتهء سترابون را نمىتوان صحيح دانست . راجع ببرادران و خواهران اردشير بايد گفت ، كه برادران او اين‌ها بودند : داريوش ، ويشتاسپ ، تيت‌رس‌تس « 12 » ، آرتاريوس « 13 » و خواهران او اين‌ها : آمتيس « 14 » ( بقول كتزياس ) و ردگونه « 15 » ( يوستى ، نام‌هاى ايرانى ، صفحهء 398 - 399 ) .\r\n\r\n\r\n","description":"","footnote":"\r\n( 1 ) -  Ctesias . Fr . 30 , Gilmore . \r\n( 2 ) -  Ctesias . Fr . 30 , Gilmore . \r\n( 3 ) -  Sogdianos . \r\n( 4 ) -  Sekydianos . \r\n( 5 ) -  Alugune . \r\n( 6 ) -  Ochos . \r\n( 7 ) -  Cosmartidin . \r\n( 8 ) -  Bagapaeus . \r\n( 9 ) -  Parysates . \r\n( 10 ) -  Andia ( Andria ) . \r\n( 11 ) -  Pharsiris . \r\n( 12 ) -  Tithraustes . \r\n( 13 ) -  Artarios . \r\n( 14 ) -  Ametis . \r\n( 15 ) -  Rodogune . \r\n","page_name":" 952 ","page_number":65},
  {"content":"\r\n\r\n\r\nفصل هفتم - خشيارشاى دوم و سغديان\r\n\r\nمبحث اول - خشيارشاى دوم\r\n\r\nنام و نسب\r\nاسم اين شاه را چنين نوشته‌اند : كتزياس - كسرك‌سس ( پرسىكا ، قسمت 44 ) . ديودور - نيز چنين ( كتاب 12 ، بند 64 ) .\r\nابو ريحان بيرونى در آثار الباقيه - خسرو الثانى ( و معلوم است ، كه مقصود همين شاه بوده ، زيرا او اسم خشيارشاى اوّل را « اخشورش بن دارا و هو خسرو الاوّل » نوشته ) . ابو الفرج بن عبرى - اخشيرش الثانى . اين شاه در داستان‌هاى ما فراموش شده و مورّخينى ، كه از مدارك شرقى استفاده كرده‌اند ، مانند طبرى و مسعودى و حمزهء اصفهانى و ثعالبى و ابن اثير و غيره اسم او را ذكر نكرده‌اند . او چنان كه ذكر شد ، يگانه پسر اردشير درازدست از داماسپيا بود .\r\n\r\nقتل خشيارشاى دوّم\r\nمدّت سلطنت اين شاه خيلى كوتاه بود ، توضيح آنكه سغديان ، برادر او - از آلوگونه زن غيرعقدى اردشير - با خواجه‌اى فارناسياس « 1 » نام همدست شده شبى ، كه خشيارشا در حال مستى باطاق خوابش رفت ، بخواب‌گاه درآمد و او را در خواب كشت . نعش شاه مقتول را با نعش اردشير و داماسپيا ، كه نيز در روز فوت اردشير درگذشته بود ، يك‌جا براى دفن در مقبرهء شاهان هخامنشى بپارس بردند .\r\nمدّت سلطنت خشيارشا را كتزياس 45 روز دانسته ( پرسىكا ، قسمت 44 ) « 2 » ولى ديودور اين مدّت را يكسال نوشته ، اگرچه گويد ، كه بعضى مدّت سلطنت او را دو ماه ميدانند ( كتاب 12 ، بند 71 ) . يوستى در تأليف خود عقيدهء كتزياس را متابعت كرده ( اساس فقه اللغهء ايرانى ، ج 2 ص 461 ) « 3 » .\r\n\r\n\r\n","description":"","footnote":"\r\n( 1 ) -  Pharnacias  ( مصحّف فرناك است ) .\r\n( 2 ) -  ctesias 31 - 76 . Gilmore . \r\n( 3 ) -\r\n Ferd . Justi . Grundriss der Iran . Phil . t . II . p . 161 . \r\n","page_name":" 953 ","page_number":66},
  {"content":"\r\n\r\n\r\nمبحث دوم - سغديان\r\n\r\nنام و نسب\r\nاسم اين شاه را چنين نوشته‌اند : ديودورو ( اوسويوس ) - سغديانس « 1 » .\r\nكتزياس - سكوديانس « 2 » . ابو ريحان بيرونى - صغدناتوس « 3 » .\r\nابن عبرى - سغدينوس . ابو ريحان او را پسر خشيارشاى دوّم يا چنان كه گويد خسرو ثانى دانسته ، ولى معلوم است ، كه او پسر اردشير درازدست بود نه خشيارشاى دوّم . اشتباه ابو ريحان از مداركى بوده ، كه در دست داشته . از سغديان كتيبه‌اى نمانده تا اسم او بپارسى قديم معلوم باشد ، باوجود اين گمان ميكنند ، كه نام او به پارسى قديم سوغوديان بوده ، زيرا سغد را بپارسى قديم سوغود ميناميدند . در داستانهاى ما از سغديان يا سوغوديان ذكرى نشده و نويسندگان قرون اسلامى ، كه از مدارك شرقى استفاده كرده‌اند ، نيز اسم او را ذكر نكرده‌اند . مادر او ، چنان كه گذشت ، آلوگونه نامى از اهل بابل بود .\r\n\r\nقتل سغديان\r\nاين برادركش پس از اينكه بتخت نشست اوّل كارى كه كرد خواجه‌اى بغ‌راز « 4 » نام را كشت . خواجهء مزبور نسبت باردشير خيلى باوفا و نزد وى مقرّب بود و پس از فوت اردشير مأمور شد جنازهء او و ملكه را بمقبرهء شاهان هخامنشى در پارس برد . چون سغديان از ديرگاه كينهء او را در دل داشت ، همين كه خواجه بپاى تخت برگشت ، به اين بهانه ، كه چرا بىاجازه برگشته ، حكم باعدامش داد ( او را سنگسار كردند ) . چون بغ‌راز مورد محبّت همه بود سپاهيان بسبب اين قضيه و از جهت برادركشى سغديان از او سخت دلگير شدند . در ابتدا سغديان خواست با پول و هدايا سپاهيان را رو به خود كند ، ولى كينهء او از دل‌ها زائل نشد . بعد ، چون سغديان ديد ، كه مردم از او ناراضىاند ، بتصوّر اين‌كه تحريكاتى از طرف برادران او مىشود ، نسبت به آنها و خصوصا نسبت به اخس ، كه در اين زمان والى باختر بود ، ظنين گرديده بدربار احضارش كرد . اخس وعده كرد\r\n\r\n\r\n","description":"","footnote":"\r\n( 1 ) -  sogdianos . \r\n( 2 ) -  Secydianos . \r\n( 3 ) - آثار الباقيه ، صفحهء 111 ، چاپ ليپ‌سيگ ، 1923 .\r\n( 4 ) -  Bagorazes . \r\n","page_name":" 954 ","page_number":67},
  {"content":"\r\n\r\nحركت كند ، ولى چون قصد سغديان را دريافت تعلّل ورزيد ، تا آنكه لشكرى بزرگ آراسته به طرف پاىتخت حركت كرد و چيزى نگذشت ، كه ارباريوس « 1 » سردار سواره‌نظام ، آركسانس « 2 » والى مصر و يكى از خواجه‌هاى مقرّب اردشير ، آرتكسارس « 3 » نام ، با وى همدست شده تاج شاهى بر سرش نهادند . پس از آن اخس خواست سغديان را دستگير كند و با اين مقصود او را نزد خود طلبيده وعده‌ها به او كرد و حتّى قسم خورد ، كه سوء قصدى بحيات او ندارد . سغديان در ترديد افتاد و ، باوجود اينكه دوستان صميمىاش او را از رفتن نزد اخس باز ميداشتند ، بالاخره از ترس فريب اخس را خورده نزد وى رفت و گرفتار شده محكوم باعدام گرديد و ، چنان كه كتزياس نوشته ، او را در خاكستر خفه كردند . مورّخ مذكور گويد :\r\nترتيب خفه كردن در خاكستر چنين بود ، كه اطاق يا برجى را پر از خاكستر ميكردند و بعد محكوم باعدام را در آن ميانداختند و او خردخرد در خاكستر فرو ميرفت ، تا اينكه خفه ميشد . مدّت سلطنت سغديان بقول كتزياس شش ماه و نيم و بقول ديودورسى سىلى ( كتاب 12 ، فصل 71 ) هفت ماه بود . بىمناسبت نيست گفته شود ، كه در قانون نجوم بابلي اسم خشيارشاى دوّم و سغديان اصلا ذكر نشده و شايد از اين جهت است ، كه سلطنت هر دو بيش از هشت ماه طول نكشيده .\r\nقتل دو شاه و قتل‌هاى ديگر ، كه پىدرپى در اين زمان روى مىدهد و پائين‌تر نيز بيايد به خوبى مىنمايد ، كه انحطاط در خانوادهء هخامنشى شروع شده بود . و از اين ببعد انحطاط اين خانواده بالا خواهد گرفت ، تا اينكه دولت هخامنشى بدست اسكندر منقرض خواهد شد .\r\n\r\n\r\n","description":"","footnote":"\r\n( 1 ) -  Arbarius  ( بعضى اربازيوس نوشته‌اند ) .\r\n( 2 ) -  Arxanes  ( ارسامن نيز نوشته‌اند ) .\r\n( 3 ) -  Artoxares . \r\n","page_name":" 955 ","page_number":68},
  {"content":"\r\n\r\n\r\nفصل هشتم - داريوش دوم\r\n\r\nمبحث اول - نام و نسب او\r\n\r\nنام\r\nاخس ، همين كه بتخت نشست ، خود را داريوش ناميد . اسم او را چنين نوشته‌اند : اردشير دوّم در كتيبهء شوشى - داريوهوشهى يا ، اردشير سوّم در كتيبهء تخت‌جمشيد - داريوشهىها « 1 » . توسيديد ( كتاب 8 ، بند 5 ) - دارىيس « 2 » ، پلوتارك و ژوستن مانند توسيديد . در تورية - داريوش ( كتاب عزرا ، باب 5 و 6 ) . ابو ريحان بيرونى در آثار الباقيه ( صفحهء 111 ) « 3 » - دار الثانى ( ولى سلطنت او را بعد از كبوجيه دانسته و اشتباه است ) ، مسعودى ( مروج الذّهب ، صفحهء 100 ) - داراء بن بهمن بن اسفنديار . طبرى و حمزهء اصفهانى دار ابن اردشير بهمن بن اسفنديار ( هر سه از داستانها متابعت كرده‌اند ) ، ابن اثير علاوه كرد ، كه ملّقب به جهرآزاد يعنى چهرآزاد بوده و آن را كريم الطّبع ترجمه كرده ( صحيح نيست ، چهرآزاد موافق داستانها لقب هماى دختر اردشير بود ) . در داستانهاى ما دارا يا داراب را پسر اردشير درازدست بهمن بن اسفنديار بن گشتاسپ يا بشتاسپ گفته‌اند .\r\nبعض نويسندگان قرون اسلامى مانند ابن اثير ، براى عدم اختلاط اين شاه با دارا پسر دارا ( داريوش سوّم ) او را داراى اكبر نيز ناميده‌اند ، چنان كه يونانيها براى تمييز اين شاه از داريوش اوّل او را ن‌تس « 4 » خوانده‌اند ، كه بمعنى حرامزاده است ، زيرا مادر او را زن غيرعقدى اردشير ميدانستند و به همين جهت ابو الفرج بن عبرى اسم او را داريوش نوثوس نوشته .\r\n\r\nنسب\r\nبالاتر گفته شد ، كه او پسر اردشير درازدست بود ، از زنى از اهل بابل موسوم به كسمارتىدين « 5 » . داريوش دوّم نوزده سال سلطنت كرد و اين است وقايع سلطنتش :\r\n\r\n\r\n","description":"","footnote":"\r\n( 1 ) - يوستى - نام‌هاى ايرانى ، طبع ماربورگ ، سنهء 1895 ، صفحهء 78 .\r\n( 2 ) -  Dareios . \r\n( 3 ) - چاپ ليپ‌سيك 1923 .\r\n( 4 ) -  Nothos . \r\n( 5 ) -  Cosmartydene . \r\n","page_name":" 956 ","page_number":69},
  {"content":"\r\n\r\n\r\nمبحث دوم - ياغيگريها و كنكاش‌ها\r\nداريوش سيرهء خود را بر سيرهء خشيارشاى اوّل قرار داده زمام امور را بدست زنان و خواجه‌سرايان سپرد . يكى از آنها آرتكسارس « 1 » نام داشت و ، چنان كه بالاتر گفته شد ، در زمان اردشير درازدست به ارمنستان تبعيد شده بود . دوّمى را آرتابازان « 2 » ميناميدند و سوّمى را آتواوس « 3 » . نفوذ اين سه نفر باهم به قدر نفوذ پروشات زن شاه نبود . اين زن ، كه ملكه و زن شاه بود ( كتزياس او را خالهء داريوش دانسته ، ولى دىنن گويد كه خواهرش بود ) . از حيث حيله ، تزوير و دسائسى ، كه همواره به كار ميبرد ، و نيز در قساوت قلب و خون‌ريزى ، چنان كه بيايد ، مثل و مانند نداشت .\r\nكتزياس طبيب يونانى اردشير دوّم اين ملكه را ديده بود و مورّخ مذكور گويد ، خود پروشات به من گفت ، كه سيزده پسر و دختر براى شاه زائيده و اكثر آن‌ها مرده‌اند « 4 » .\r\nاز وقايع سلطنت داريوش شورش‌هاى پىدرپى بود ، كه اتفاق افتاد و ياغىها بكمك يونانيها متوسّل شدند ، ولى هر دفعه به راه‌نمائى تيسافرن داريوش به يونانيها پول داده آنها را از دور ياغىها بپراكند و بعد غالب آمد ( تيسافرن « 5 » پسر ويدرن و برادر استاتيرا زن اردشير دوّم يا عروس داريوش دوّم بود ، شرح كارهاى او پائين‌تر بيايد ) .\r\n\r\nياغىگرى آرسىتس\r\nبرادر شاه آرسىتس بر او ياغى شد و با پسر بغابوخش ( مگابيز يونانىها ) كه آرتىفيوس نام داشت ، همدست گرديد ( بنابراين آرتىفيوس برادر زوپير بوده ) . داريوش اردشير نامى را ( آرتاسيراس يونانىها ) با قشونى به قصد او فرستاد و اين سردار دو نوبت شكست خورد ، زيرا سپاهيان اجير يونانى جزو ياغىها بودند ، ولى در دفعهء سوّم اردشير فتح كرد ، توضيح آنكه پولى به يونانىها داد و آنها آرتىفيوس را رها كردند . بعد اردشير\r\n\r\n\r\n","description":"","footnote":"\r\n( 1 ) -  Artoxares . \r\n( 2 ) -  Artabazanes . \r\n( 3 ) -  Athous . \r\n( 4 ) - اپّر مستشرق فرانسوى تصوّر كرده ، كه پروشات بمعنى پرشاد است .\r\n( 5 ) -  Tissaphernes .  .\r\n","page_name":" 957 ","page_number":70},
  {"content":"\r\n\r\n( 47 ) - تخت‌جمشيد ، مقبرهء شمال و شرقى ( فلاندن و كست ، ايران قديم ، گراور 166 )\r\n\r\n","description":"","footnote":"","page_name":" 958 ","page_number":71},
  {"content":"\r\n\r\nجنگ كرده غالب آمد . در اين احوال ، چون سردار ياغى ديد ، يونانىها از دور او پراكنده‌اند و آرسيت هم كمكى به او نميكند ، حاضر شد تسليم شود ، به شرط اينكه جانش در امان باشد . اردشير قبول كرد و پس از آن ، چون داريوش خواست او را بكشد ، پروشات گفت ، صلاح نيست ، تأمل كن ، تا خود آرسىتس نيز بدام بيفتد .\r\nنظر ملكه صائب بود ، زيرا پس از چندى آرسىتس ، چون ديد شاه قول خود را نگاه داشته ، تسليم شد . بعد داريوش ، چون هر دو ياغى را در اختيار خود ديد ، به حال آن‌ها رحم آورده خواست قول خود را حفظ كند ، ولى اين دفعه پروشات كشتن آن‌ها را لازم ديد و هرقدر شاه مماطله كرد ، او بر اصرار و ابرام خود افزود ، تا آنكه داريوش با نهايت اكراه بقتل آن‌ها راضى شد و شبى هر دو را از خواب بيدار كرده بىدرنگ در خاكستر خفه كردند . سپس فارناسياس ، يكى از هواخواهان سغديان ، كه در قتل خشيارشا شركت داشت ، سنگسار گرديد . بعد خواستند به م‌نستان « 1 » كه در قتل خشيارشا شركت كرده به سغديان گفته بود نزد داريوش نرود بپردازند ، ولى او بخودكشى اقدام كرده از كينه‌توزى پروشات برست .\r\n\r\nياغىگرى پىسوت‌نس « 2 »\r\nاين شخص والى ليديّه بود ، بعد به خيال استقلال افتاد و ليكون « 3 » نام آتنى را با سپاهيان يونانى به خدمت خود اجير كرد . داريوش تيسافرن را با دو نفر ديگر ، سپيت‌رادات « 4 » و پارمىسس « 5 » نامان ، به آسياى صغير براى دفع پىسوت‌نس فرستاد و وعده كرد ، كه ، اگر تيسافرن او را از ليديّه خارج كند ، حكمرانى اين ايالت از آن او خواهد شد . تيسافرن پس از ورود به آسياى صغير ليكون را به طرف خود جلب كرد و بسپاهيان اجير يونانى پول داده از دور پىسوت‌نس بپراكند . در اين حال والى ياغى مجبور شد با تيسافرن داخل مذاكره شود و با اين شرط تسليم گرديد ، كه جان وى در امان باشد . تيسافرن قبول كرده او را نزد داريوش فرستاد و او امر كرد وى را در خاكستر خفه كردند ( 424 - 414 ق . م ) . ليكون آتنى در ازاى اين خيانت بحكومت چند شهر منصوب شد\r\n\r\n\r\n","description":"","footnote":"\r\n( 1 ) -  Menostane . \r\n( 2 ) -  Pisauthnes . \r\n( 3 ) -  Lycon . \r\n( 4 ) -  Spithradate  ( مصحّف سپهرداد است ) .\r\n( 5 ) -  Parmises . \r\n","page_name":" 959 ","page_number":72},
  {"content":"\r\n\r\n( كتزياس ، قطعهء 31 ، بند 83 ، ژيلمر ) « 1 » . با كشته شدن پىسوت‌نس قضيّهء او خاتمه نيافت ، توضيح آنكه چندى بعد پسر او آمرگس « 2 » ، كه بقول توسيديد ( كتاب 8 ، بند 5 ) پسر طبيعى پىسوت‌نس بود « 3 » ، در كاريّه ياغى شده مدّتى در مقابل تيساقرن پافشرد . جهت اين بود ، كه آتنيها به او كمك ميكردند . بالاخره پلوپونسىها او را در يازس « 4 » ، يكى از شهرهاى ينيانى گرفته به تيسافرن تسليم كردند ، تا اگر صلاح بداند او را نزد شاه بفرستد ( 412 ق . م ) . توسيديد گويد ( كتاب 8 ، بند 28 ) كه پلوپونسيها در اينموقع يازس را غارت كرده پول زياد از آنجا بدست آوردند ، زيرا اين محل از قديم الايّام با ثروت بود . بعد آنها چنين كردند : سپاهيان اجير آمرگس را ، كه از پلوپونس بودند جزو قشون خود كردند ، ولى شهر را با تمامى سكنهء آن از آزادها و بندگان و اسرا به تيسافرن تسليم داشتند و در ازاى آن موافق قرارداد بهر سرى از سكنه يك در يك گرفتند ( 18 فرانك و نيم طلا يا 90 ريال ) « 5 » .\r\n\r\nكنكاش‌ها\r\nچنان كه بالاتر ذكر شد ، سه خواجه يعنى آرتكسارس ، آرتابازان و آتواوس در دربار داريوش مقتدر بودند و بعد از پريزاد نفوذى فوق‌العاده نسبت به داريوش داشتند . پس از چندى اوّلى از اقتدار زياد مغرور گشته خواست تخت را تصاحب كند و با اين مقصود كنكاشى ترتيب داد ، تا داريوش را بكشد ، ولى نقشه‌اش به زودى كشف و خود او گرفتار شده به حكم پروشات نابود گرديد . شرح قضايا را كتزياس چنين نوشته ( كتزياس ، قطعهء 32 ، بند 54 - 56 ) « 6 » چون پروشات حسّ كرد ، كه اين خواجه ، چنان كه ملكه مايل بود ، در مقابل احكام او خم نميشود ، بناى دسائس را بر ضدّ او گذارده\r\n\r\n\r\n","description":"","footnote":"\r\n( 1 ) -  Ctesias . Fr . 31 83 . Gilmore . \r\n( 2 ) -  Amorges . \r\n( 3 ) - يعنى از زن غيرعقدى بوده .\r\n( 4 ) -  Jasos . \r\n( 5 ) - اگر نوشته‌هاى كتزياس را صحيح بدانيم ، از اسم آمرگس چنين به نظر ميايد ، كه اين خانواده سكائى بوده ، يعنى از سكاهاى هومه‌ورك داريوش اوّل ، كه در كتيبهء بيستون بزرگ ذكر شده . يوستى پىسوت‌نس را پسر ويشتاسپ و نوهء خشيارشاي اوّل ، كه والي باختر بود دانسته ( نامهاى ايرانى ، صفحهء 399 ) . اين نظر مبانيت با عقيدهء يوستى ندارد ، زيرا ممكن بوده ، كه پىسوت‌نس‌زن سكائى داشته باشد .\r\n( 6 ) -  Ctesias . Fr . 32 54 - 56 , Cilmore . \r\n","page_name":" 960 ","page_number":73},
  {"content":"\r\n\r\nبشاه گفت : اين مرد خطرناك است و هم مضحك : خطرناك است از اين جهت ، كه هواى سلطنت دارد . مضحك است از اين‌رو ، كه باوجود اينكه خواجه است ، زن گرفته و بزنش گفته ريش و سبيل مصنوعى براى او درست كند . بر اثر اين حرف شاه از خواجه ظنين شد و بعد پروشات اين خواجه را بكشت .\r\nپس از آن قضيّهء ديگرى روى داد : ارشك پسر شاه ، كه بعدها پس از جلوس بتخت موسوم به اردشير گرديد ، استاتيرا « 1 » دختر ايدرنس ( ويدرن ) يكى از بزرگان پارسى را ازدواج كرد . برادر استاتيرا ، كه نامش ترىتخم « 2 » بود ، آمس‌تريس دختر شاه را بزنى داشت و پس از فوت ايدارنس ، نظر به نزديكى او بخانوادهء سلطنت ، ترىتخم بجاى پدر والى گرديد . او خواهرى داشت ركسانه « 3 » نام ، كه از حيث زيبائى بىمانند بود ، و بعلاوه مانند بهترين مردان زمان خود مهارت غريبى در تيراندازى و انداختن زوبين و ساير عمليات جنگى نشان ميداد . ترىتخم بواسطهء اين صفات خواهرش عاشق او گرديده از زن خود دختر شاه نفرت يافت و ، براى اينكه او را تلف كند ، سيصد نفر از رفقاء و ملتزمين خود را جمع كرده از آن‌ها خواست اين زن را در كيسه كرده سيصد تير به طرف او بيندازند . از اين اقدام مقصود ترىتخم اين بود ، كه هر سيصد نفر را در اين كار شريك كرده باشد ، تا همه با او هم‌داستان گردند .\r\nكنكاش مزبور قبل از آنكه اجراء شود ، افشاء شد و شاه و پروشات ، كه روز روشن در نظرشان از شنيدن اين خبر تيره و تاريك شده بود ، به اودياس‌تس « 4 » يكى از نديمان خاصّ ترىتخم نوشتند ، كه ، اگر بتواند آمس‌تريس را نجات دهد ، از هيچگونه عنايت دربارهء او مضايقه نخواهند كرد . اودياس‌تس با كسان خود بر ترىتخم ياغى شد ، جدالى سخت روى داد و ، چنان كه كتزياس گويد ، ترىتخم 37 نفر را بدست خود كشت و بالاخره كشته شد . مهرداد پسر اودياس‌تس كه ميرآخور ترىتخم و در اين موقع غائب بود ، وقتى كه از قضيّهء كشتن شدن آقايش آگاه شد ، پدر خود را نفرين كرده با سپاهيان خود به طرف شهر زاريس شتافت و آن را گرفته\r\n\r\n\r\n","description":"","footnote":"\r\n( 1 ) -  Stateira . \r\n( 2 ) -  Tritukhmes . \r\n( 3 ) - اين اسم بايد يوناني شدهء روشنك باشد .\r\n( 4 ) -  Oudiastes . \r\n","page_name":" 961 ","page_number":74},
  {"content":"\r\n\r\nاعلام كرد ، كه نگاه خواهد داشت ، تا به پسر ترىتخم تسليم كند ، زيرا اين شهر ميراث او است . داريوش اين شورش را فرونشاند و پروشات به قتل ترىتخم اكتفا نكرده مادر و نيز دو برادر او را كه ( ست‌رس‌تس ) و ( هلىكس ) نام داشتند با دو خواهرشان زنده بگور كرد و ركسانه را به حكم ملكه ريزريز كردند . از خواهران ترىتخم فقط استاتيرا زن ارشك مانده بود و داريوش ميخواست ، كه او را هم بكشد ، ولى شوهرش آنقدر عجز و الحاح و گريه و زارى در پاى شاه و ملكه كرد ، تا ملكهء سنگ‌دل را برقّت آورد و او بشاه گفت ، از قتل اين زن بايد دست بازداشت . شاه بعد از قدرى مقاومت بالاخره پذيرفت ، ولى در دم آخر بملكه گفت : « روزى از اين كردهء خود پشيمان خواهى شد » . بعدها وقتى كه اردشير بتخت نشست اودياس‌تس را به حكم شاه با زجر كشتند و حكمرانى او را به پسرش مهرداد ، كه نسبت بخانوادهء استاتيرا باوفا مانده بود ، دادند .\r\n\r\nمبحث سوم - شورشها\r\n\r\nشورش مصر\r\nبالاتر گفته شد ( صفحهء 933 ) كه آميرته « 1 » در دلتاى نيل مصون ماند و بواسطهء باتلاقهاى اين صفحه ايرانيها متعرض او نشدند و نيز تذكر داديم ، كه موافق نوشته‌هاى هرودوت ( كتاب 3 ، بند 15 ) بايد او هم بعدها دستگير شده باشد ، زيرا مورّخ مذكور گويد ، كه پارسيها پوسىريس « 2 » پسر او را بجاى پدر بحكومت شناختند .\r\nپس از آن در زمان داريوش دوّم مصريها باز شوريده دور آميرته نامى جمع شدند ، او ايرانىها را از مصر بيرون كرده خود را پادشاه مصر خواند ( 414 - 410 ق . م ) و پس از اينكه مقام خود را محكم ديد خواست ، حمله به فينيقيه برد . از اين وقايع بايد استنباط كرد ، كه اين آميرته پسر پوسىريس و نوهء آميرته اوّل بوده .\r\nبر اثر وقايع مصر داريوش مجبور شد ، بحريّه‌اى كه ميخواست به اختيار لاسدمونيها بگذارد ، براى دفاع فينيقيه به كار اندازد . جنگ با مصر صريحا معلوم نيست ، چه\r\n\r\n\r\n","description":"","footnote":"\r\n( 1 ) -  Amirteus . \r\n( 2 ) -  Pausiris . \r\n","page_name":" 962 ","page_number":75},
  {"content":"\r\n\r\nنتيجه داده ، زيرا مورّخين يونانى در اين باب بشرح نپرداخته‌اند ، ولى نوشته‌اى از الفان‌تين مستعمرهء يهودى در مصر به زبان آرامى بدست آمده ، كه معروف بكاغذ حصيرى استراسبورگ است « 1 » . مضمون اين سند مىرساند ، كه راپورتى بوده راجع بوقايع اين زمان ، زيرا از سند مزبور ديده مىشود ، كه شورش به تمام مصر سرايت كرده و حتّى كاهنان دورترين نقاط مصر از طرف جنوب در آن شركت داشته سعى كرده‌اند ، كه بساخلو ايران در مصر آب و آذوقه نرسد . والى كه ارشام نام داشته بدربار رفته ، شايد براى اينكه از اوضاع مصر شاه را آگاه كند . سند ديگرى هم بدست آمده ، كه از كاغذهاى حصيرى آسوآن يعنى مستعمرهء نظامى يهودى است . « 2 » تاريخ اين سند از سال 17 سلطنت داريوش دوّم است و بنابراين در 408 ق . م يهودىهاى مزبور داريوش را پادشاه مصر ميدانستند . در اآزيس بزرگ ، كه بالاتر ذكرش گذشته ، اسنادى يافته‌اند مذهبى ، كه اسم داريوش را دارد . در اين اسناد اسم شاه را مريامن را اين‌تاريوش « 3 » نوشته‌اند . بنابر آنچه بالاتر راجع بالقاب و عناوين شاهان هخامنشى در مصر گفته شده ( صفحهء 570 ) معلوم مىشود ، كه داريوش خواسته از مصريها جذب قلوب كند و باز عناوين فراعنه را پذيرفته و نيز بايد در نظر داشت ، كه مان‌تن مورّخ مصرى مدّت سلطنت داريوش دوّم را به سمت فرعون مصر نوزده سال نوشته و پس از او آميرته سلسلهء 28 را افتتاح كرده ، ولى سلطنت اين سلسله ، كه فقط از يك نفر تشكيل شده بود ، بيش از شش سال دوام نداشته و پس از آن مان‌تن سلسلهء 29 را با اسم نفريت ( نافرطاس\r\n\r\n\r\n","description":"","footnote":"\r\n( 1 ) -  Strasburg . \r\n( 2 ) - تورايف - تاريخ مشرق قديم ، ج 2 ، صفحهء 219 . توضيح آنكه پسامتيك دوّم فرعون مصر ( 594 - 589 ق . م ) براى جنگ با اهالى نوبي سپاهيان اجير از يهودىها گرفت و اينها در جزيرهء الفان‌تين و نيز در محلى موسوم به سن‌ين ( آسوان ) مستعمراتى بنا كردند . موافق مداركى ، كه از اين محلها بدست آمده ، معلوم گشته ، كه چون ايرانيها با يهوديها با ملاطفت رفتار ميكردند ، مصريها اينها را از طرفداران جدّى ايران ميدانستند .\r\n( 3 ) -  Meriamen - Ra - Intariush  ( مريامن را ، از عناوين فراعنه مصر است و چنان كه بالاتر ذكر شد ( را ) را زادهء نيت مادر خدايان ميدانستند ) .\r\n","page_name":" 963 ","page_number":76},
  {"content":"\r\n\r\nابو ريحان بيرونى ) شروع كرده . بنابراين اطّلاعات چنين به نظر ميايد ، كه تقريبا تا آخر سلطنت داريوش دوّم يعنى 404 ق . م مصر جزو يا دست‌نشاندهء ايران بوده . اين حدس از اينجا تأييد مىشود ، كه باسم آميرته آثارى در معابد مصر كشف نشده و فقط در يك نوشته ، كه از الفان‌تين است ، تاريخ را سال پنجم سلطنت او ضبط كرده‌اند و ، اگر اين نظر را رعايت كنيم ، كه مصر تا آخر سلطنت داريوش دوّم تابع ايران بوده ، سال پنجم مزبور ظاهرا با 401 يا 400 ق . م مطابقت مىكند . كلية اطّلاعات ما بر اين شورش مصر و اينكه چه وقايعى منجّزا روى داده خيلى كم است و اين سال بايد سال 401 ق . م ، يعنى سال سوّم پس از فوت داريوش باشد . اين آميرته ، چنان كه گفته شد ، بايد پسر پوسيريس باشد و نام مصرى او را آمون‌روت نوشته‌اند .\r\nبنابراين آميرتئوس يونانى شدهء آمون‌روت يا آمون‌الرّوت است . ابو ريحان بيرونى در فهرست فراعنهء مصر اسم او را آمرطيوس نوشته و قبل از او ترتيب سلطنت فراعنه را چنين ذكر كرده : آماسيس ( كه معاصر كوروش بزرگ و كبوجيه بود ) بعد : اهل فارس الى داريوش و پس از آن آمرطيوس . معلوم است ، كه مقصود ابو ريحان از داريوش همين داريوش يعنى داريوش دوّم بوده . امّا اينكه اين شورش به دلتا ( مصبّ نيل ) محدود شده يا تمام مصر را فروگرفته و نيز اينكه نتيجه چه شده ، معلوم نيست ( آثار الباقيه ، صفحهء 91 ) « 1 » . گوت‌شميد ابتداى سلطنت آميرته را در 407 ق . م مىدانست .\r\n\r\nشورش ماد\r\nموافق نوشته‌هاى كزنفون ماد هم در زمان داريوش دوّم شوريده ، زيرا نويسندهء مذكور راجع بوقايع سالى ، كه مطابق 409 ق . م است ، گويد در اين سال مادىها بر داريوش شوريدند و بعد مطيع گشتند ( تاريخ يونان ، كتاب 1 ، فصل 2 ) « 2 » از كيفيّات اطلاعى نداريم .\r\n\r\nمبحث چهارم - روابط ايران و يونان\r\nوقايع داخلى ايران را پىدرپى ذكر كرديم ، تا بعد ، كه بروابط ايران و يونان\r\n\r\n\r\n","description":"","footnote":"\r\n( 1 ) - چاپ ليپ‌سيگ 1923 .\r\n( 2 ) -  Hellinica , 1 - 2 . \r\n","page_name":" 964 ","page_number":77},
  {"content":"\r\n\r\nرسيديم ، وقايع آن را مرتّبا شرح دهيم « 1 » . پس از بهره‌مندى تيسافرن در گرفتن پىسوت‌نس داريوش بوعدهء خود وفا كرده او را والى ليديّه و فرناباذ را والى ايالتي كرد ، كه در ساحل هلّس‌پونت واقع بود « 2 » . در اين زمان ، چنان كه بالاتر گذشت ، جنگهاى درونى يونان شروع شده بود و آتن و اسپارت با ابرامى هرچه تمامتر باهم مىجنگيدند و هر يك از طرفين ميخواستند براى غلبه بر ديگرى كمكى از ايران بگيرند ، ولى تيسافرن از به دو ورود بايالت خود سياست خود را بر اين قرار داد ، كه تا ممكن است بهيچ‌كدام از طرفين كمك نكند و ، اگر ديد طرفى دارد فائق ميآيد ، به طرف ديگر كمك كند ، تا زمانى كه طرف قوى ضعيف گردد و ، چون ضعيف بواسطه كمك ايران قوى شد ، از رسانيدن كمك دريغ دارد ، تا باز از قوّت او بكاهد و بدين منوال نه غالب معلوم گردد و نه مغلوب و جنگ هم به درازا كشد . تيسافرن چنين حساب مىكرد ، كه در نتيجهء جنگ طولانى يونان بقدرى ناتوان خواهد گشت ، كه هيچ‌يك از دول آن ديگر در فكر حمله بمستملكات ايران در آسياى صغير نخواهد بود .\r\nبنابراين سياست در اوايل جنگ مزبور تيسافرن چنين تشخيص داد ، كه ايران هيچگونه كمكى به آتن يا اسپارت نكرده آنها را به خود واگذارد و داريوش هم با اين نظر موافق بود ، ولى پس از آنكه سفر جنگى آتنىها بجزيرهء سيسيل كاملا بعدم بهره‌مندى آنها خاتمه يافت ، تيسافرن بدربار ايران پيشنهاد كرد ، كه دولت به اسپارتيها كمك بكند . جهات اين پيشنهاد چنين بود : اولا آتن در درياها بر اسپارت برترى داشت و مانع بود از اينكه مستعمرات يونانى در آسياى صغير در تحت اطاعت ايران درآيند ، از طرف ديگر دربار ايران نميخواست از باج مستعمرات يونانى صرف‌نظر كند و از ولات خود آن را مطالبه ميكرد . ثانيا ليكون آتنى و سپاهيان اجير آتن به پىسوت‌نس ، بر ضد داريوش كمك كرده بودند و آمرگس پسر پىسوت‌نس ، كه با داريوش مخالفت ميكرد ، با سپاهيان آتنى در جزيرهء يازس\r\n\r\n\r\n","description":"","footnote":"\r\n( 1 ) - مآخذ ما در اين مبحث كتاب‌هاى توسيديد و كتاب اوّل و دوّم كزنفون است ، كه تاريخ يونان را نوشته و نيز كتاب 12 و 13 ديودورسى سىلى . معلوم است ، كه از وقايع آنچه راجع بايران بوده ، استخراج شده .\r\n( 2 ) - ( فريگيّهء سفلى ) - كرسى اين ايالت راداس كيليون ميناميدند .\r\n","page_name":" 965 ","page_number":78},
  {"content":"\r\n\r\nنشسته بود . بالاخره ايرانىها خوب بخاطر داشتند ، كه زحمات وارده بر آن‌ها از زمان داريوش اوّل تا آن روز ، با پيش‌قدمى آتنىها شروع مىشد و غالبا موافق منظور آن‌ها خاتمه مىيافت .\r\n\r\nاتّحاد ايران با اسپارت\r\nبنابر جهاتى كه ذكر شد ، دربار ايران پيش‌نهاد تيسافرن را پذيرفت و او با خالسيداس « 1 » نمايندهء اسپارت معاهده‌اى بست ، كه مضمون آن ، چنان كه توسيديد گويد ( كتاب هشتم ، بند 18 ) ، چنين بود : 1 - تمام ممالك و شهرهائى ، كه در تصرّف شاه‌اند يا متعلّق باجداد او بودند ، در تحت اطاعت او باقى خواهند ماند . 2 - شاه و لاسدمونيها و متحدين آنها مانع خواهند شد از اينكه آتنىها از اين شهرها ، كه منبع عايدات آنها است ، چيزى بهر اسم و رسم كه باشد ، دريافت دارند . 3 - شاه و لاسدمونيها و متحدين آنان معا با آتنىها جنگ خواهند كرد و جائز نخواهد بود ، كه شاه يا لاسدمونيها و يا متحدّين آنان بىرضايت يكديگر با آتنىها صلح كنند .\r\n4 - اگر كسانى از اتباع شاه بر ضدّ او باشند ، دشمن لاسدمونيها و متحدين آنان نيز بشمار خواهند رفت . 5 - اگر كسانى از اتباع لاسدمونيها بر ضد آنان قيام كنند ، دشمن شاه نيز محسوب خواهند شد ( 414 ق . م ) .\r\nدر آتن همين كه شنيدند اسپارتىها با ايران داخل مذاكره شده‌اند ، متوحش گشتند ، ولي كارى نتوانستند بكنند . اتّحاد ايران با اسپارت باعث شد ، كه جزيرهء خيوس و شهر مىلت بر آتنىها شوريده به تيسافرن تسليم شدند و تيسافرن ارگى در مىلت ساخته ساخلوى در آنجا گذاشت . بعد بحريّهء اسپارت حمله بجزيرهء يازس كرد و ، چون آتنىها نتوانستند كارى كنند ، سپاهيان اجير يونانى ، كه دور آمرگس جمع شده بودند ، به تيسافرن اظهار انقياد كردند ، ولى سپاهيان ايرانى نسبت به آمرگس باوفا ماندند . بعد لاسدمونىها ، چنان كه بالاتر ذكر شد ، بهر سرى يك در يك گرفته آنها و ساير سكنهء يازس را به تيسافرن واگذاردند و او آمرگس را بشوش فرستاد و در آن‌جا گويا او را هم مانند پدرش كشتند . پس از آن\r\n\r\n\r\n","description":"","footnote":"\r\n( 1 ) -  Chalcideos . \r\n","page_name":" 966 ","page_number":79},
  {"content":"\r\n\r\nلاسدمونيها پنداشتند ، معاهده‌اى ، كه بين خالسيداس و تيسافرن منعقد شده ، ناقص است و ، چنان كه مىشايست و مىبايست ، بنفع اسپارت بسته نشده . اين بود كه از حضور ترامنس « 1 » يكى از رجال خود در توريوم « 2 » استفاده كرده معاهدهء ديگرى منعقد كردند . مضمون معاهده اين بود : ( توسيديد كتاب هشتم ، بند 37 ) :\r\n« نظر بموافقتى كه بين لاسدمونيها و متّحدين آنان از يك طرف و شاه داريوش و اولاد شاه مزبور و تيسافرن از طرف ديگر به عمل آمده ، بين آنها صلح و مودّت بشرائط ذيل برقرار خواهد بود : 1 - تمام صفحات و شهرهائى ، كه متعلق بشاه است يا متعلّق به پدر و اجداد او بود معرض جنگ يا خسارتى از طرف لاسدمونيها يا متحدين آنها واقع نخواهند شد . 2 - لاسدمونيها يا متّحدين آنان هيچ‌گونه باجى از اين ممالك نخواهند گرفت . شاه داريوش يا تبعهء او با لاسدمونيها و متحدين آنان در جنگ نخواهند شد و خسارتى به آنها وارد نخواهند كرد . 3 - اگر لاسدمونيها و متّحدين آنها از شاه خواهشى كنند يا شاه از لاسدمونيها و متّحدين آنان تقاضائى كند و تقاضاى طرفى را طرف ديگر بپذيرد ، آنچه در نتيجهء آن كنند صحيح خواهد بود . 4 - طرفين معا با آتنىها و متحدين آنان جنگ خواهند كرد . 5 - اگر بخواهند صلح كنند ، عهد صلح بايد با شركت يكديگر منعقد شود .\r\n6 - هر سپاهى ، كه بتقاضاى شاه در خاك او اقامت كند ، مخارجش را بايد شاه بپردازد . اگر شهرى ، كه با شاه معاهده‌اى منعقد كرده ، بر ضدّ حكومت او باشد ، ساير شهرها مخالفت و از حقوق شاه دفاع خواهند كرد . 7 - اگر شهرى ، كه جزو مملكت شاه يا در تحت اطاعت او است ، به خاك لاسدمونىها يا متحدين آنان تجاوز كند ، شاه مخالفت و از حقوق آنان دفاع خواهد كرد » . از مقايسهء اين معاهده با معاهدهء اوّلى روشن است ، كه لاسدمونيها و متحدين آنان خواسته‌اند از مسؤليّت خود بكاهند و با اين نظر هر تعهّدى كه لاسدمونيها راجع بعدم تجاوز بمستملكات شاه كرده‌اند ، نسبت بخودشان و متحدينشان است ، نه نسبت به آتنيها\r\n\r\n\r\n","description":"","footnote":"\r\n( 1 ) -  Theramenes . \r\n( 2 ) -  Thurium . \r\n","page_name":" 967 ","page_number":80},
  {"content":"\r\n\r\nو متحدين آنان . بنابراين لاسدمونىها مسؤل تجاوزات آتنىها به خاك ايران و خسارات وارده از اين جهت نشده‌اند و ديگر اينكه مخارج قشون لاسدمونى ، كه بميل شاه داخل خاك ايران مىشود ، بعهدهء شاه است و نيز طرفين حق دلتنگى يا رنجش از يكديگر از بابت عواقب تقاضائى ، كه كرده‌اند ، ندارند . علاوه بر اين بايد در نظر داشت ، كه در معاهدهء اوّلى بند اوّل فوق‌العاده بنفع ايران بود و ، چون نميتوان گفت ، كه لاسدمونيها بمعنى آن پى نبرده معاهده را امضاء كرده بودند ، اين بند مىرساند ، كه در آن موقع لاسدمونىها احتياج شديد بكمك ايران داشته‌اند .\r\nدر معاهدهء ثانوى اين بند به شكل ديگر ابقاء شده . توضيح آنكه در بند يك معاهدهء اوّلى تصريح شده : « تمام ممالك و شهرهائى ، كه در حيطهء اقتدار شاه‌اند يا متعلّق باجداد او بوده‌اند ، در تحت حكومت او باقى خواهند بود و ، چون در زمان داريوش اوّل تراكيّه و مقدونيّه و جزائر بحر الجزائر و در زمان خشيارشا چندى تسّالى و تب و غيره ، يعنى يونان شمالى و وسطى ، جزو ايران بودند ، اين مادّه بايران حقّ ميداد ، كه اين ولايات را استرداد كند . در معاهدهء دوّم لاسدمونيها و متحدين آنان متعهد ميشوند ، كه ممالك شاه به همان حدودى ، كه در معاهدهء اوّلى تصريح شده ، معرض جنگ و خسارات واقع نگردد و عبارت « باقى خواهد بود » حذف و تا يك اندازه بنفع اسپارت اصلاح شده است .\r\nبارى ، پس از آنكه تيسافرن تا اندازه‌اى به مقصود خود رسيد ، يعنى شهر مىلت و جزيرهء خيوس تابع ايران شدند ، جزيرهء يازس هم به تصرف ايران درآمد و آمرگس دستگير گرديد ، از احتياج او به لاسدمونيها كاست و نسبت به آنها سرد شد ، بخصوص كه در اين موقع آلسيبياد « 1 » آتنى در نزد تيسافرن بر ضد اسپارتيها كار ميكرد .\r\nدر اينجا مقتضى است اين شخص را معرفى كنيم . آلسيبياد اصلا آتنى و از شاگردان سقراط حكيم و مورد محبت و توجه او بود . بعد او بواسطهء لياقت ذاتى و كفايتش رئيس حزب ملى گرديد ، ولى چون باعلى درجه خودخواه و جاه\r\n\r\n\r\n","description":"","footnote":"\r\n( 1 ) -  Aleibiades . \r\n","page_name":" 968 ","page_number":81},
  {"content":"\r\n\r\nطلب بود ، پابند اصلى از اصول اخلاقى نبود و ثبات قدم در مسلكى نداشت ، چنان كه براى كسب شهرت و جلب توجه عامه نسبت به خود از هيچ وسيله مضايقه نميكرد . مثلا سگى داشت گران‌بها ، كه به 6 هزار درهم ( تقريبا دوهزار و پانصد تومان يا 25 هزار ريال ) خريده بود و از حيث هوش و قشنگى و ساير صفات در آتن مثل و مانند نداشت . آلسيبياد روزى دم چنين سگى را ، ( 48 ) - قطعه‌اي از روكوب درى در شوش طول 48 سانت ، عرض 40\r\n( لوور ، نقّاشى سن الم گوتيه )\r\nكه در تمام آتن معروف بود ، بريد ، تا اين قضيّه نقل مجالس پاىتخت و باعث شهرت او گردد . اين كار او ضرب المثل شد ، چنان كه امروز هم ، اگر در اروپا بخواهند كسى را چنين معرفى كنند ، كه طالب شهرت است نه خواهان نام و افتخار حقيقى ، گويند « دم سگ را بريده » . اينشخص دولت آتن را بجنگ با سيسيل تحريك كرد ، ولى سفر جنگى او بشكست فاحش آتنىها تمام شد و او را مقصر دانسته از آتن بيرون كردند . در اين احوال او به طرف لاسدمونيها رفت و براى آنها كار كرد . بعد بقول توسيديد ( كتاب هشتم ، بند 45 ) پس از فوت خالسيداس مذكور لاسدمونيها از او ظنين شده در صدد كشتنش برآمدند .\r\nدر اين‌وقت او براى حفظ جان خود نزد تيسافرن رفت و شروع بتحريكات بر ضدّ\r\n\r\n","description":"","footnote":"","page_name":" 969 ","page_number":82},
  {"content":"\r\n\r\nاسپارت كرده به او گفت : صلاح ايران نيست ، اين‌قدر همراهى با اسپارت كند .\r\nشما بايد هر دو طرف را نگاه داريد ، تا يكى بر ديگرى نچربد و بعدها ، اگر طرفى تخطّى به خاك شما كرد ، شما بتوانيد طرف ديگر را بر ضدّ آن برانگيزيد . آتن براى شما به قدر اسپارت خطر ندارد ، چه او دولت دريائى است و جزائر را ميخواهد ، ولى اسپارت ، اگر قوى گردد ، بقارّه دست خواهد انداخت . او امروز مستعمرات يونانى را در آسياى صغير بشما ميدهد ، تا آن را از چنگ آتن بيرون آرد ، ولى ، همين كه رقيب خود را از ميان برد ، اين مستعمرات را بطريق اولي در دست شما ، كه خارجى هستيد ، نخواهد گذاشت . اين حرفهاى آلسيبياد در مزاج تيسافرن اثر كرد ، زيرا سياست او نيز اقتضا ميكرد ، كه نگذارد هيچ‌كدام از طرفين قوى گردد . بر اثر اين تحريكات تيسافرن به اسپارتيها اعلام كرد ، كه خزانهء ايران بعد از اين بجاى يك درهم روزانه نيم درهم بهر سپاهى اسپارتى خواهد داد و ، براى اينكه اسپارتىها راضى باشند ، هديه‌اى براى سردار اسپارتى فرستاد ( درهم به پول امروز معادل 93 سانتيم طلا بود ، كه تقريبا چهار ريال و نيم مىشود ) اين قضيّه هنگامه‌اى برپا نكرد و به آرامى گذشت . بعد تيساقرن ديد موقع رسيده ، كه قدرى هم آتنىها را استمالت كند ، تا از پيش‌رفت‌هاى اسپارت زياد مأيوس نشوند . بنابراين به آلسيبياد آتنى ميدان داده چنين وانمود ، كه در تحت نفوذ او رفته . چون شخص مذكور هم تلاش ميكرد ، كه تيسافرن را از اتّحاد با اسپارت منصرف سازد و از طرف ديگر روابط خود را با آتن اصلاح كند ، با اين مقصود بسپاهيان آتنى در سامس رسانيد ، كه او نزد تيسافرن خيلى مقرّب است و والى بحرفهاى او گوش ميدهد . آتنىهاى مزبور از شنيدن اين خبر قوّت قلب يافته درصدد تخريب حزب ملّى آتن برآمدند ، زيرا آلسيبياد صريحا اظهار ميكرد ، كه اگر مىخواهد به وطن خود برگردد ، فقط براى اين است ، كه حكومت ملى يعنى حكومتى را ، كه او را بيرون كرده ، براندازد و با حكومت عدّهء قليل همراهى كند . بالحاصل پيشنهاد آلسيبياد را در ميان قشون آتنى در جزيرهء سامس موضوع شور قرار دادند و ، بعد اين خبر به شهر سرايت كرد و چند تن از معروفين سامس براى مذاكرات\r\n\r\n","description":"","footnote":"","page_name":" 970 ","page_number":83},
  {"content":"\r\n\r\nنزد آلسيبياد رفتند و او گفت : اگر ميخواهيد ، حالا تيسافرن و بعد شاه دوستان شما باشند ، بايد حكومت ملى را براندازيد و اين يگانه وسيله‌ايست ، كه بوسيلهء آن جلب اعتماد شاه را خواهيد كرد . پس از آن اشخاص مزبور به سامس مراجعت كرده طرفداران زياد يافتند و بعد در قشون آتن اعلام كردند ، كه اگر آلسيبياد برگردد و حكومت ملى ملغى شود ، شاه دوست آتنىها گرديده پول خواهد داد .\r\nاكثر آتنىها از اين پيشنهاد رضايت نداشتند ، ولى چون ميديدند ، كه به اين وسيله از شاه كمك‌خرج دريافت خواهند كرد ، ساكت ماندند و اين پيشنهاد قبول شد .\r\nبعد ، هم قسم‌ها رسولانى به آتن فرستادند ، تا در آنجا براى برگشتن آلسيبياد و تغيير حكومت ملّى اقدام كنند . در قشون آتنى سردارى بود فرىنيخوس « 1 » نام ، كه ميدانست آلسيبياد نه طرفدار حكومت ملى است و نه خواهان حكومت عدّهء قليل ، بلكه تمام مقصود او از اين تشبّثات اين است ، كه به آتن برگردد و متنفّذ شود .\r\nبنابراين او در نظر گرفت ، كه با نقشهء آلسيبياد مخالفت ورزد و ، چون ميترسيد ، كه آلسيبياد به مقصود خود برسد و مخالفت‌هاى او را تلافى كند ، محرمانه به آس‌تيوخوس « 2 » سردار قشون لاسدمونى اطّلاع داد ، كه آلسيبياد براى آتنيها كار مىكند و تيسافرن را به طرف آتن ميكشاند . او هم قضيّه را به آلسيبياد گفت و اين شخص فورا قضيه را به هم‌قسمهاى سامس اطّلاع داده توصيه كرد ، فرىنيخوس را بكشند . سردار مزبور ، چون خود را در خطر ديد ، نامه‌اى بسردار لاسدمونى نوشته او را از افشاء سرّى ، كه به او سپرده بود ، ملامت كرد و گفت : « اگر لاسدمونيها بخواهند موافق راهنمائى من تمام قشون آتنى را ريزريز كنند ، اشكالى ندارد و اين پيشنهاد من هم مستوجب توبيخ و ملامت نيست ، چه جان من بواسطهء دوستى با لاسدمون در خطر است و ديگر برترى لاسدمون را ترجيح مىدهم به اين كه قربانى بدترين دشمن خود گردم » . آس‌تيوخوس مضمون اين نامهء فرىنيخوس را هم به آلسيبياد اطّلاع داد . وقتى كه اين خبر هم به فرىنيخوس رسيد ، او فورا سپاهيان آتنى را جمع كرده ، گفت شهر ما بىحفاظ است و تمام كشتىها هم نميتوانند\r\n\r\n\r\n","description":"","footnote":"\r\n( 1 ) -  Phrynichos . \r\n( 2 ) -  Astyochos . \r\n","page_name":" 971 ","page_number":84},
  {"content":"\r\n\r\nببندر درآيند و ، چون لاسدمونيها ميخواهند باين‌جا حمله كنند ، بس لازم است ديوار شهر را بسازيم . سپاهيان جدّ كرده ديوار را ساختند و نيرنگ آلسيبياد در مقصّر كردن فرىنيخوس نتيجه نبخشيد ، چه سپاهيان آتن باور نكردند ، كه سردار آنها سردار لاسدمونى را براى تسخير شهر دعوت كرده باشد و پيش خود گفتند ، اگر چنين ميبود ، خود او پيش قدم در ساختن ديوار نميشد . در اين احوال آلسيبياد همواره تيسافرن را تحريك ميكرد ، به آتن نزديك شود و در تحريكات خود بهره‌مند بود ، توضيح آنكه ، چون تيسافرن ديد ، لاسدمونىها بواسطه تقويت ايران در دريا قوىتر از آتنىها شده‌اند ، ترسيد كه مبادا دست‌اندازى بمستعمرات يونانى در آسياى صغير كنند و چنين وانمود ، كه در تحت نفوذ آلسيبياد است و دوستى آتن را ترجيح ميدهد . مقارن اين زمان نمايندگان سامس وارد آتن شده در مجمع ملّى بيانات خود را كردند . بعض زعماى آتنى ، كه طرفدار حكومت ملّى بودند ، فرياد برآورده گفتند ، چگونه آلسيبياد را به آتن راه دهيم ، و حال آن‌كه او قوانين ما را نقض كرده و مردود مذهب است ( زمانى كه آلسيبياد در سيسيل بود ، هيكل خداى جنگ ناقص شد و اين قضيّه را تقصير او دانستند ) .\r\nپىزاندروس « 1 » يكى از نمايندگان سامس مخالفين را دور خود جمع كرده از هر يك جداگانه پرسيد : در صورتى كه بحريّهء لاسدمون كمتر از بحريّهء آتن نيست و عدّهء شهرهائى ، كه متّحدين لاسدمونىها هستند ، بيشتر است و از شاه و تيسافرن هم پول ميگيرند ، شما چگونه ميخواهيد جمهورى را نجات دهيد ؟ ولى ، اگر آلسيبياد را اجازه دهيد بيايد و حكومت را تغيير دهيد ، اين رفتار باعث اعتماد شاه شده پول دريافت خواهيم كرد . حالا اين كار بايد بشود ، بعد كه از خطر جستيم ، مىتوانيم باز تغييرى ، كه مقتضى باشد ، بدهيم ، اشخاصى كه طرفدار حكومت ملّى بودند ، نتوانستند به اين سؤال جواب بدهند و بالاخره ، باوجود آنكه از حكومت عدّهء قليل تنفّر داشتند ، از ترس خطر راضى شدند ، كه حكومت ملّى ملغى گردد\r\n\r\n\r\n","description":"","footnote":"\r\n( 1 ) -  Pisandros . \r\n","page_name":" 972 ","page_number":85},
  {"content":"\r\n\r\nو ده نفر انتخاب شدند ، كه نزد تيسافرن بروند و با آلسيبياد نيز داخل مذاكره گردند . پىزاندروس و رفقاى او مطالب خود را به تيسافرن گفتند و آلسيبياد نيز از مذاكرات مطلع شده مشى خود را بر اين قرار داد ، كه تيسافرن را از خود نرنجاند و به آتنىها هم بفهماند ، كه تيسافرن از او شنوائى دارد . بنابراين و نيز چون ميدانست ، كه اتّحاد ايران با آتن سر نخواهد گرفت ، زيرا تيسافرن از آتن و اسپارت - هر دو - بيم‌ناك بود و غلبهء هيچيك را نميخواست ، به تيسافرن گفت شرائط اتّحاد را سخت كن ، تا آتنىها زير بار نروند . پس از آن نزد آتنىها رفته آنها را چنين تهديد كرد : اگر پافشارى در قبول نكردن بعض شرائط تيسافرن كنيد و موفّق نشويد ، خودتان مقصريد ، زيرا من نفوذ خود را در نزد تيسافرن به كار برده‌ام . با اين نقشه آلسيبياد در حضور تيسافرن تكاليف زياد به آتنىها كرد ، از قبيل اينكه بايد تمام ولايات ينيانى را بايران واگذارند و جزائر همجوار را بايران بدهند و غيره و غيره .\r\nاين شرائط ، باوجود اينكه سخت بود ، پذيرفته شد ، بعد در جلسهء ديگر آلسيبياد گفت : آتنىها ، اين را هم بدانيد ، كه شاه ميخواهد يك بحريّهء قوى تشكيل دهد .\r\nاين بحريّه حق خواهد داشت ، كه در سواحل مستملكات ايران ، هرجا كه بخواهد ، برود و شما نبايد مانع شويد . عدّهء كشتىها هم بسته به نظر شاه است . در اين موقع آتنىها عنان بردبارى را از دست داده اين شرط را ردّ كردند و بعد مأيوسانه بجزيرهء سامس برگشته دانستند ، كه آلسيبياد آنها را فريب داده ، او نه فقط نفوذى در مزاج تيسافرن ندارد ، بلكه آلت دست او است .\r\nاكنون بايد ديد ، كه روابط تيسافرن در خلال اين احوال با لاسدمونىها چگونه بود ، يعنى در حين بازى با آتنىها ، با لاسدمونىها چه ميكرد . بالاتر گفته شد ، كه اين والى جيرهء روزانهء سپاهيان اسپارت را از يك درهم مبدّل به نيم درهم كرد ، بعد وقتى كه خواست ظاهرا به آتن نزديك شود ، اين نيم درهم را هم به اين بهانه ، كه پول نرسيده ، منظّما نپرداخت و پس از چندى صريحا گفت ، كه ديگر جيرهء سپاهيان را نخواهم داد . سردار اسپارتى ليخاس « 1 » بر خود پيچيد و ،\r\n\r\n\r\n","description":"","footnote":"\r\n( 1 ) -  Lichas . \r\n","page_name":" 973 ","page_number":86},
  {"content":"\r\n\r\nچون ميخواست تيسافرن را نرم كند ، در اين موقع بخاطر آورد ، كه معاهدهء لاسدمون با ايران ( معاهدهء خالسيداس ) در صلاح يونان بسته نشده ، زيرا بايران حقّ ميدهد ، كه تمام سواحل آسياى صغير و جزائر بحر الجزائر و تراكيّه و مقدونيّه و تسّالي و ب‌اوسى و غيره را مطالبه كند . بنابراين مانع از تجديد معاهده شده گفت ، اسپارت هرگز چنين معاهده‌اى را مجددا امضاء نخواهد كرد و بهتر است ، كه ما از پول ايران صرف‌نظر كنيم . اين حرف‌ها ظاهر كار بود و باطنا ليخاس ميخواست تيسافرن را بترساند و پول بگيرد ، ولى اين تهديد در مزاج تيسافرن اثر نكرد ، سردار اسپارتى به لاسدمون رفت و روابط اسپارت با ايران ، اگرچه قدرى كدر شد ، ولي باز در مجراى سابق جريان يافت ، زيرا اسپارتىها ، از ترس اينكه مبادا تيسافرن با آتن اتّحاد كند ، روابط خودشان را با او ، بهرنحو كه بود ، حفظ ميكردند . بعد ، وقتى كه آتنىها آزرده‌خاطر از نزد تيسافرن رفتند و او ديد ، كه اينها رنجيده‌اند و روابط با اسپارت هم كدر است ، انديشناك گرديده صلاح خود را چنين تشخيص داد ، كه با اسپارتىها باز چندى بازى كند . جهات اين تصميم چنين بود : تيسافرن فكر ميكرد ، اگر جيرهء سپاهيان اسپارت را نرسانم ، ممكن است ، كه بحريّهء اسپارت مغلوب بحريّهء آتنى گردد . ( در اين وقت بحريّهء لاسدمونى بواسطه نرسيدن پول بيكار در جزيره ردس مانده بود ) و آتنىها چون بىكمك من به مقصود خود نائل شوند ، بناى ضدّيت را با من بگذارند و شايد هم بواسطه كمى آذوقه در شهرهاى ينيانى مشغول تاخت‌وتاز گردند . بنابراين به شهر كونس « 1 » رفت و براى لاسدمونىها هدايائى فرستاده آنها را طلبيد ، كه به مىلت آمده عهدى ببندند و وعده كرد ، كه جيرهء سپاهيان لاسدمونى را بپردازد . براثر اين پيشنهاد ، در زمانى كه آلسىپيدّاس « 2 » افور « 3 » اسپارت بود ، بين نمايندگان آن دولت و تيسافرن و هىيرامن و پسران فارناسس « 4 » نمايندگان شاه در م‌آندر عهدى بدينمضمون منعقد شد\r\n\r\n\r\n","description":"","footnote":"\r\n( 1 ) -  Caunos . \r\n( 2 ) -  Alcipiddas . \r\n( 3 ) - افورها ، چنان كه بالاتر گفته شد ، رجال درجهء اوّل اسپارت بودند و بىمشاوره با آنها پادشاهان اسپارت در كارهاى دولتى اقدامى نمىكردند .\r\n( 4 ) -  Pharnaees . \r\n","page_name":" 974 ","page_number":87},
  {"content":"\r\n\r\n( توسيديد ، كتاب هشتم ، بند 58 ) : « 1 - تمام مملكت شاه ، كه در آسيا است در تحت اقتدار شاه باقى خواهد ماند و آن را چنان كه بخواهد اداره خواهد كرد . 2 - لاسدمونيها و متحدين آنان بمملكت شاه با نيّت بد داخل نخواهند شد و شاه هم با نيّت بد بمملكت لاسدمونيها و متحدين آنان تجاوز نخواهد كرد . 3 - اگر كسى از لاسدمونيها يا متحدين آنان به خاك ممالك شاه با نيّت بد برود ، لاسدمونيها و متحدين آنان ممانعت خواهند كرد و ، اگر كسى از مملكتى ، كه در تحت اقتدار شاه است ، بر لاسدمونيها يا متحدين آنان قيام كند ، شاه با او مخالفت خواهد ورزيد . 4 - تيسافرن ببحريّهء كنونى كمك پولى خواهد رسانيد ، تا بحريّهء شاه وارد شود . 5 - پس از ورود بحريّهء شاه ، لاسدمونىها يا متحدين آنها مختار خواهند بود بحريّهء خود را نگاهدارند ( يعنى جيرهء سپاهيان را پرداخته نگذارند متفرّق شوند ) و اگر بخواهند كمك پولى از تيسافرن دريافت كنند ، او خواهد پرداخت ، ولى همين كه جنگ تمام شد ، لاسدمونىها و متحدين آنان پولى را كه دريافت كرده‌اند ، پس خواهند داد . 6 - وقتى كه بحريّهء شاه آمد بحريّهء مزبوره و بحريّهء لاسدمونىها و متحدين آنان متفقا جنگ خواهند كرد .\r\nاين مطلب منوط به نظر تيسافرن و لاسدمونيها و متحدين آنان است و ، اگر بخواهند با آتن صلح كنند ، با موافقت يكديگر خواهند كرد » .\r\nتفاوت بيّنى ، كه بين اين معاهده و معاهدهء اوّلى و ثانوى ديده مىشود ، در بند اوّل است و معلوم است ، كه بر اثر اعتراض ليخاس لاسدمونيها طورى اين بند را انشاء كرده‌اند ، كه شامل مستملكات سابق ايران در اروپا نگردد . اين معاهده بقول توسيديد در سال 13 سلطنت داريوش بسته شد ( سال بيستم جنگهاى پلوپونس ) .\r\nتيسافرن پس از عقد اين معاهده جيره را ميرسانيد و مانند سابق همواره وعده ميداد ، كه بحريّهء ايران قريبا خواهد رسيد ، و حال آنكه از آن خبرى نبود ، زيرا نه فينيقىها ميخواستند مجدّدا با آتنىها دست و گريبان شوند و نه سرداران ايران ، كه در بحريّهء مذكوره بودند . تيسافرن هم ميدانست ، كه وعده‌هائى بر خلاف حقيقت ميدهد و ، اگر هم بحريّه برسد ، آن را به كار نخواهد انداخت ، زيرا شكى نداشت ، كه بحريّهء آتن در مقابل بحريّهء ايران و لاسدمون مضمحل خواهد شد و چنين\r\n\r\n","description":"","footnote":"","page_name":" 975 ","page_number":88},
  {"content":"\r\n\r\nپيش‌آمد ، كه بجنگ خاتمه ميداد ، بر خلاف سياست او بود . باوجود اين از دادن وعده‌هاى بىاساس باكى نداشت ، چه سران قشون لاسدمون را با هدايا يا پول خريده بود .\r\nپس از اينكه پىزاندروس از نزد تيسافرن مأيوسانه به سامس برگشت ، اهالى اين جزيره تصميم بر ايجاد حكومت عدّهء قليل كرده حكومت ملى را ملغى داشتند و بعد پىزاندروس را به آتن فرستادند ، تا اين شكل حكومت را در آتن و تمام شهرهاى متحدين آن هم برقرار كند . بنابراين حكومت بدست چهارصد نفر برگزيده افتاد و عقيدهء آنها بر اين شد ، كه با اسپارت صلح كرده بدشمنان داخلى بپردازند . اين حكومت نظر خوبى نسبت به آلسيبياد نداشت ، چه او نتوانسته بود مسئلهء معاهدهء آتن و ايران را حلّ كند . بنابراين ، همين كه آلسيبياد اوضاع جديد را با خود مساعد نديد ، طرفدار حكومت ملّى گرديد و به ملّيّون وعده داد ، كه ايران را با سياست آنها همراه كند . اينها مشعوف شده بجزيرهء سامس رفتند و آلسيبياد گفت : از بحريّهء پارس تشويش نداشته باشيد ، باوجود قرارداد ايران و اسپارت من ميتوانم بحريّهء مزبور را بمنافع آتن به كار اندازم ، ولى در ازاى آن بايد حقوقى ، كه از من سلب شده است ، برگردد . توضيح آنكه در زمان اخراج او از آتن حقوق مدنى را از او سلب كرده بودند . نماينده‌هاى ملّيّون اين شرط را قبول كرده مشعوف شدند ، كه كار روش خوبى يافته و تقريبا جنگ ببهره‌مندى آنها خاتمه خواهد يافت . در اين احوال تيسافرن بحريّهء اسپارتى را به كار انداخت و بتوسط آن آبيدس و يكى دو جاى ديگر را از آتنىها انتزاع كرد ، ولي بعد اين محل را خيلي كوچك ديده باز نسبت به اسپارتيها بىمهر شد و نيم درهم جيرهء روزانه را بريد .\r\nسپاهيان اسپارتى گرسنه ماندند و فرناباذ والى شهرهاى هلّس‌پونت بر خلاف تيسافرن صلاح ديد ، كه آنها را از اين حال بيرون آرد ، زيرا به اين اندازه مأيوس كردن آنها را مقتضى نميديد . اين بود ، كه آنها را خواست و نواخت و اسپارتىها بيزانس و خرسونس را از آتنىها گرفتند . بعد نرسيدن روزى نيم درهم و گرسنگى سپاهيان باعث شد ، كه آنها شوريدند و شورش به شهر مىلت هم سرايت كرد . تيسافرن\r\n\r\n","description":"","footnote":"","page_name":" 976 ","page_number":89},
  {"content":"\r\n\r\nدر اين موقع گفت ، بحريّهء ايران رسيد . واقعا هم بحريّه رسيد و داراى 140 كشتى بود . اسپارتيها مشعوف شده به تيسافرن گفتند : فرمان بده ، تا حركت كنيم .\r\nاو جواب داد : نه ، موافق شأن شاه نيست ، كه چنين بحريّه‌اى حركت بدهد . تأمّل كنيد ، تا عدّهء كشتىها به سيصد برسد و مطمئن باشيد ، كه به زودى چنين خواهد شد .\r\nسپس براى اينكه بنمايد ، كه در اين كار عجله دارد ، شخصا به آس‌پن‌دس « 1 » رفت و در آنجا آلسيبياد ، كه سردار يونانىهاى ملّى شده بود ، با سيزده كشتى آتنى رسيد .\r\nاو همواره بملّيّون آتنى اطمينان ميداد ، كه تيسافرن باطنا با آتنىها است و ، همين كه بحريّهء ايران تكميل شود ، آن را به اختيار ملّيّون خواهد گذارد و ، اگر هم شده تخت‌خواب خود را بفروشد ، پول به آتنىها خواهد رسانيد . بعد او ميگفت ، تنها چيزى كه لازم مىباشد اين است ، كه آتن مورد اعتماد تيسافرن گردد و اين هم وقتى صورت خواهد گرفت ، كه او ببيند مرا بآتن خواسته‌اند . چنين بود احوال ، كه ناگاه هر دو طرف ، يعنى آتنىهاى ملّى و اسپارتيها ديدند ، بحريّهء ايران لنگرها را كشيده به طرف فينيقيّه رهسپار شد « 2 » . مين‌دار « 3 » امير البحر اسپارتى از اين قضيّه برافروخت و قهر كرده نزد فرناباذ رفت و او از اسپارتيها دلجوئى كرد . ديودور گويد ، كه تيسافرن به اين عذر متعذّر شد ، كه ، چون پادشاه اعراب و مصريها ميخواهند اغتشاشى را در فينيقيّه باعث شوند ، مراجعت بحريّهء پارسى بمملكت مزبوره لازم بود ( كتاب 13 ، بند 44 ) . ديودور در اينجا و جاهاى ديگر اسم تيسافرن را اشتباها فرناباذ نوشته . پس از آن جنگى بين اسپارتيها و آتنىها در نزديكى سس‌تس و آبيدس روى داد و آتنىها بهره‌مندى يافتند . شعف آنها را حدّى نبود ، چه مدّتها بود ، كه فتحى نكرده بودند . در اين احوال فرناباذ نگران شد ، كه مبادا آتنىها قوى گردند و باسپارتيها پول و آذوقه رسانيد .\r\nچون ذكرى از فرناباذ شد ، لازم است بگوئيم ، كه سياست او هم تقريبا در زمينهء\r\n\r\n\r\n","description":"","footnote":"\r\n( 1 ) -  Aspendes . \r\n( 2 ) - يعني معلوم شد ، كه تيسافرن اصلا نميخواهد بحريّه را براى هيچ‌يك از طرفين به كار برد .\r\n( 3 ) -  Mindare . \r\n","page_name":" 977 ","page_number":90},
  {"content":"\r\n\r\nسياست تيسافرن بود ، يعنى باطنا نميخواست آتن يا اسپارت قوى شود ، زيرا قوّت هر يك را مضرّ براى خود و منافع ايران در آسياى صغير ميپنداشت و عقيده داشت ، كه با دوام جنگ هر دو بالاخره بايران تسليم خواهند شد ، ولى در مواعيد خود راست‌گوتر از تيسافرن بود و مانند او شتابان از شاخى بشاخ نميجست . بعضى به اين عقيده‌اند ، كه بين او و تيسافرن رقابت بود ، ولى به نظر چنين ميآيد ، كه اين رقابت هم ساختگى بوده ، يعنى وقتى كه اسپارتيها از تيسافرن سخت ميرنجيده‌اند ، او قدم پيش نهاده آنها را استمالت ميكرده ، تا بكلّى مأيوس و مغلوب آتنيها نگردند .\r\nبارى ، پس از فتح آتنىها در دريا تيسافرن ديد ، در بىاعتنائى خود نسبت باسپارتيها خيلى تند رفته و باز فورا رويّهء خود را تغيير داده به داردانل شتافت ، تا با امير البحر اسپارت ملاقات كرده او را از كمك‌هاى خود مطمئن سازد . اسپارتىها ، چون فريب او را مكرّر خورده بودند ، حرفهايش را باور نكردند و او براى اطمينان آنان حكم كرد آلسيبياد را ، كه به سمت سردار ملّيّون آتن با خانهء والى مراوده داشت ، توقيف كنند و انتشار داد ، كه جهت توقيف اين است ، كه ايران با آتن در حال جنگ مىباشد . پس از چندى اين خبر بدربار ايران رسيد و از او پرسيدند :\r\n« مگر با آتن در جنگ شده‌اى ؟ » . او جواب داد « نه مگر تصميم كرده‌ايد ، كه با آتن بجنگيد ؟ » . در دربار مقصود او را فهميدند و كسى باور نكرد ، كه او واقعا با آتن در جنگ شده باشد . از طرف ديگر آلسيبياد هم در توقيف‌گاه خود فهميد ، كه آنچه در اين مدّت با تيسافرن ميرشته باصطلاح « پنبه شده » . پس از چندى او از محبس فرار كرد و خرسونس را گرفته از كشتىهائى ، كه از درياى سياه ميآمدند باج گرفت . در اين احوال كه آتنىها تا اندازه‌اى قوّت يافته بودند ، اسپارتىها بدين عقيده شدند ، كه با آتن صلح كنند ، ولى فرناباذ صلاح ايران را در آن نديد و بجمع‌آورى قشون و ساختن كشتىهائى براى اسپارت پرداخت ، تا آن را از خيال صلح بازدارد .\r\nپس از آن زدوخوردهاى كوچكى بين آتنىها و سپاهيان فرناباذ روى داد و بالاخره در سال 23 جنگ‌ها ( 408 ق . م ) آلسيبياد به اين خيال افتاد ، كه بيزانس\r\n\r\n","description":"","footnote":"","page_name":" 978 ","page_number":91},
  {"content":"\r\n\r\nو كالسدون را از اسپارتيها بگيرد . او موفّق شد و فرناباذ نتوانست ممانعت كند .\r\nپس از آن در موقع مذاكره راجع به اين شهر قرار شد ، كه سفراى آتن مستقيما بدربار ايران رجوع كرده مطالب خود را بگويند و داخل مذاكره شوند ، ولى با اين شرط ، كه آتنىها حمله به جاهائى ، كه جزو مستملكات ايران است ، نكنند . آتنىها خوشوقت شدند ، چه تصوّر ميكردند ، كه از مذاكرات مستقيم با دربار نتيجه خواهند گرفت . از طرف ديگر ، وقتى كه اين خبر به اسپارتيها رسيد ، در تشويش شده بالاخره تصميم كردند ، كه آنها هم سفرائى بدربار شوش بفرستند ، تا آتنىها تنها بقاضى نرفته باشند . فرناباذ اشكالى نكرد و بنابراين پنجنفر آتنى و دو نفر از اهالى آرگس و چند نفر از اسپارت و اهالى سيراكوز « 1 » بدربار ايران روانه شدند .\r\nبواسطهء زمستان سفراء درگرد « 2 » واقع در فريگيّه ماندند و بعد در راه بسواره نظامى ممتاز برخوردند ، كه از ايران ميآمد و معلوم شد ، كه كوروش پسر شاه به سمت فرمانفرمائى تمام آسياى صغير ، غير از قسمت‌هائى كه در قلمرو حكمرانى تيسافرن و فرناباذ بود ، معيّن شده و بمقرّ حكمرانى خود ميرود . كوروش سفراء را برگردانيده گفت ، بيهوده اين راه دور را نپيمائيد . تمام اختيارات به من داده شده . هر حرفى داريد ، به من بزنيد و ضمنا گفت من بيش از پيش باسپارت كمك خواهم كرد .\r\nبعد ، براى اينكه عملا اين نيّت خود را نشان بدهد ، حكم كرد نگذارند ، سفراى آتن با آتن مكاتبه كنند و حتّى ميخواست حكم توقيف آنها را بدهد ، ولى فرناباذ گفت ، من قول داده‌ام ، كه آنها آزاد خواهند بود . كوروش در حال ملتفت نكته شده گفت بسيار خوب ، ولى بايد در تحت‌نظر تو باشند . اينها سه سال در كاپادوكيّه ماندند و پس از تسخير آتن بدست اسپارتيها بدانجا برگشتند .\r\n\r\nسياست كوروش ، خاتمهء جنگ پلوپونس\r\nبا ورود كوروش سياست ايران نسبت بيونان در مرحلهء جديدى داخل شد . او برعكس تيسافرن مطالب خود را واضح گفت و سياست خود را از به دو ورود روشن كرد .\r\nتوضيح آنكه پس از ورود بآسياى صغير با امير البحر اسپارت موسوم به ليزاندر كه شخصى\r\n\r\n\r\n","description":"","footnote":"\r\n( 1 ) -  Syracuse  ( پاىتخت سىسيل ) .\r\n( 2 ) -  Gorde . \r\n","page_name":" 979 ","page_number":92},
  {"content":"\r\n\r\nمجرّب و بىطمع و سردارى لايق بود ، روابط گرمى يافت و بسيار او را نواخت ، امير البحر از تيسافرن شكوه كرد و كوروش او را مطمئن ساخت ، كه من‌بعد جيره و آذوقهء بحريّهء اسپارت را مرتبا خواهد رسانيد . بعد گفت : « الآن من پانصد تالان « 1 » دارم ، پس از آنكه اين مبلغ تمام شد ، عايدات ديگر در اختيار من است و ، اگر لازم باشد ، تخت زرّين خود را هم فروخته بمخارج اين جنگ مىرسانم . آتن بايد خراب شود » . اسپارتيها از اين اظهارات كوروش خوشنود شده خواستند ، كه جيرهء سپاهيان روزى يك درهم باشد . كوروش جواب داد ، كه چون در قرارداد روزى نيم درهم معيّن شده ، بيش از آن نميتوانم بدهم ، ولى بعد كه كوروش در سر سفره بسلامتى امير البحر باده نوشيده به او گفت ، اگر خواهشى دارى بكن ، امير البحر جواب داد : « نيم درهم ديگر براى هر يك سپاهى » . اين اصرار امير البحر و اينكه از براى سپاهيان خود كوشش ميكرد ، كوروش را خوش آمد و خواهش او را پذيرفت . پس از آن بقاياى جيرهء سپاهيان اسپارتى و حقوق يك ماههء آنها را پرداختند و اسپارتىها مشغول تداركات جنگى گرديدند . از طرف ديگر در آتن دسته مليّون قوّت گرفت و آلسيبياد ، كه اكنون با مليّون بود ، خواست انتقامى از تيسافرن بكشد . اين بود ، كه بساحل كاريّه درآمده خراج و عوارضى از اهالى آن به مقدار صد تالان گرفت و بعد بآتن رفت . از وقتى كه او را از آتن اخراج كرده بودند ، اين شهر را نديده بود . در آتن او نويد ميداد ، كه سفراى آتن در دربار ايران نتيجه خواهند گرفت و نميدانست ، كه آنها در كاپادوكيّه مانده‌اند .\r\nپس از چندى ، كه آلسيبياد بجزيرهء سامس رفت و در آنجا از قضيّه مطلع شده فهميد ، كه مذاكرات آتن با دربار ايران به جائى نخواهد رسيد . بر اثر اين خبر توسّط تيسافرن به كوروش پيغام داد ، كه صلاح او نيست همراهى با يكى از طرفين كند و بايد بگذارد آتنىها و اسپارتىها يكديگر را بخورند . تيسافرن از اين پيغام ، كه موافق ذوق و سليقهء او بود و خودش مدّتها اين سياست را اعمال ميكرد ، خوشنود شد ، ولى كوروش با نفرت اين پيشنهاد را ردّ كرد . وقتى كه اين خبر در سامس\r\n\r\n\r\n","description":"","footnote":"\r\n( 1 ) - شش ميليون ريال تقريبا .\r\n","page_name":" 980 ","page_number":93},
  {"content":"\r\n\r\nبآتنىها رسيد ، چنان كه كزنفون گويد ، عدّه‌اى از ملّاحان كشتىها فرار كردند .\r\nآلسيبياد براى اينكه سپاهيان خود را مشغول كند به كوم « 1 » ، كه مطيع آتن بود ، رفت و آن را غارت كرد ، ولى اهالى او را تعقيب كردند و اموال غارتى را پس گرفتند .\r\nپس از آن نايب او از اسپارتىها در افس شكست خورد و كشته شد و پانزده كشتى آتنى بدست اسپارتيها افتاد . بر اثر اين احوال باز آتنىها با او بددل شدند و سپاهيان آلسيبياد او را متهم كردند ، كه عيّاش است و در فكر كارش نيست . پس از آن گفتند ، كه او با فرناباذ در مذاكره است ، كه بحريّهء آتن را به او تسليم كند . آتنيها بر اثر اين اخبار او را معزول كردند و او پس از آن به خرسونس رفته در جاهاى محكمى كه براى خود ساخته بود ، تا آخر جنگ بماند ، زيرا فهميد ، كه زمان او سپرى شده است . بعدها فرناباذ او را براى خوش‌آمد ليزاندر بقتل رسانيد .\r\nاحوال بحريّهء اسپارت چنان بود ، كه ذكر شد ، ولى در اين احوال دولت اسپارت ليزاندر را احضار و بجاى او امير البحر ديگرى معيّن كرد . كوروش را اين عزل و نصب خوش نيامد و بدين سبب كال‌ليكراتيد « 2 » امير البحر جديد را نپذيرفت و حقوق سپاهيان را نداد . در اين موقع باريك امير البحر باهالى مىلت و جزائر رجوع كرده ، بهر زبانى كه بود ، پولى از آنها گرفت و پس از آن به طرف جزائر حركت كرده پيشرفتهائى حاصل كرد و بالاخره بامير البحر آتنى ، كه ك‌نن نام داشت ، برخورد چون عدّهء سفاين اسپارتىها 140 و عدّهء كشتىهاى آتنى هفتاد بود امير البحر آتن از جنگ احتراز كرده ببندر مىتىلن درآمد و در اينجا شكستى فاحش خورد .\r\nاسپارتيها سى كشتى گرفته و مابقى را در بندر محاصره كردند . امير البحر خبر شكست خود را بآتن رسانيد و در آن‌جا جدّ حيرت‌انگيزى بروز داده فورا يكصدو پنجاه كشتى بكمك او فرستادند . بعد امير البحر اسپارت در آرگىنوز « 3 » شكست خورده كشته شد ( 406 ق . م ) و دولت اسپارت باز ليزاندر را امير البحر كرد ، چه كوروش ديگرى را نمىپذيرفت . با ورود ليزاندر اوضاع تغيير كرد . جيره و آذوقهء فراوان رسيد ، شهرهاى ينيانى كمك كردند و از همه بيشتر كوروش مساعدت كرد .\r\n\r\n\r\n","description":"","footnote":"\r\n( 1 ) -  Cumes ( Cymes . ) \r\n( 2 ) -  Callicratidas . \r\n( 3 ) -  Arginuse . \r\n","page_name":" 981 ","page_number":94},
  {"content":"\r\n\r\n( 49 ) - فيروزآباد - پيشاني اصلي قصر كه به شكل سابقش از نو ساخته شده فلاندن و كست ، ايران قديم ، گراوور 40 )\r\nدر اين احوال كوروش بدربار احضار شد . جهت آن ظاهرا اين بود ، كه داريوش ، چون نزديكى مرگ را احساس كرد ، خواست او را ، كه كوچكترين پسرش بود ، ببيند ، ولى چنين به نظر ميآيد ، كه اين احضار باطنا جهت ديگر داشت ، توضيح آن‌كه كوروش از به دو ورود بآسياى صغير براى محكم كردن مقام خود حالا و مآلا چنين تشخيص داد ، كه قشونى در تحت تعليم صاحب‌منصبان يونانى ترتيب دهد . با اين مقصود لازم دانست بيونان نزديك شود و در ميان دول يونانى توجّهء خود را باسپارت متوجّه داشت ، زيرا چنين تشخيص داده بود ، كه طرز حكومت اسپارت و اوضاع آن دولت با مقاصد او بهتر از اوضاع آتن ، كه دولت دريائى است ، موافقت مىكند . اين بود ، كه بر خلاف رويّهء تيسافرن سياست خود را روشن و كمك‌هاى زياد به اسپارت كرد . تيسافرن از خيالات او مطلع شده دربار را آگاه ساخت و داريوش او را براى دادن توضيحاتى احضار كرد . شايد در احضار او پروشات هم براى اجراى مقاصد خود دست داشته ، چنان كه پائين‌تر جهت اين حدس روشن خواهد بود . بهرحال كوروش ليزاندر را بسارد خواسته به او گفت : « من ميروم و خزانه را با اموال شخصى و هرچه دارم به تو ميسپارم . جنگ را به آخر برسان و هر آنچه براى فتح لازم است از خزانه بردار » پس از آن او را به سمت مأمور ايران براى جنگ با\r\n\r\n","description":"","footnote":"","page_name":" 982 ","page_number":95},
  {"content":"\r\n\r\nآتن معيّن كرده بملاقات پدر شتافت . بعد از چندى يك جنگ دريائى بين اسپارتيها و آتنيها درگرفت ، كه در تاريخ موسوم بجنگ اگس پ‌تامس « 1 » مىباشد ( اين محل در بالاى سس‌تس واقع بود ) در اين جنگ آتنىها شكستى فاحش خوردند :\r\nاز 180 كشتى آتن فقط 12 سفينه فرار كرد و تمام سرداران آتن ، باستثناى ك‌نن كه فرار كرده بجزيرهء قبرس پناه برد ، گرفتار شدند . پس از آن امير البحر اسپارت سامس را گرفته مردم آنجا را مجبور كرد بآتن فرار كنند ، با اين نقشه كه سكنهء آتن زياد شود و آذوقه نداشته باشند ، چه امير البحر راه حمل آذوقه را به آتن از طرف درياى سياه بريده بود .\r\n\r\nاحوال آتن\r\nدر اين وقت احوال آتن فلاكت‌بار بود و كزنفون آن را چنين توصيف كرده ( تاريخ يونان ، كتاب 2 ، بند 2 ) : آتنىها كه از خشكى و دريا در محاصره بودند ، نميدانستند چه كنند . نه بحريّه داشتند و نه متحدينى و نه آذوقه . اين‌ها منتظر بودند بليّاتى را تحمل كنند ، كه خود آتنيها نسبت بمتحدين اسپارت روا داشته بودند ، فقط از اين جهت ، كه چرا اين دول كوچك متحدين اسپارت شده‌اند . از ترس چنين پيش‌آمدها ، باوجود قحطى و گرسنگى و با اينكه كسان زياد تلف ميشدند ، آتنىها نميخواستند تسليم شوند ، ولى گندم تمام شد و چاره را در اين ديدند ، كه سفرائى نزد لاسدمونيها فرستاده درخواست صلح كنند ، به اين شرط كه ديوارهاى پيره « 2 » خراب نشود ( پيره بندر آتن بود ، اين بندر را آتنيها پس از جنگ‌هاى ايران و يونان بسعى و اهتمام تميستوكل ساخته بودند و ديوارهائى ممتد آن را به آتن اتّصال داده بود ) ولى آژيس « 3 » اسپارتى به آنها جواب داد ، كه چون اختياراتى ندارد ، سفرا بايد باسپارت بروند . آتنىها راضى شدند ، كه سفرا باسپارت بروند ، ولى پس از ورود به سلّاسى « 4 » ، همين كه افورها ( رجال درجه اوّل اسپارت ) دانستند ، كه پيش‌نهاد آنها همان است ، كه به آژيس كرده‌اند ، به آنها پيغام دادند : آمدن شما به اسپارت بىحاصل است ، مگر اينكه برگرديد و پس از\r\n\r\n\r\n","description":"","footnote":"\r\n( 1 ) -  Aegos - Potamos . \r\n( 2 ) -  Piree . \r\n( 3 ) -  Agis . \r\n( 4 ) -  Sellasie  ( اين شهر در سرحدّ لاكونى بود ) .\r\n","page_name":" 983 ","page_number":96},
  {"content":"\r\n\r\nشور صحيح بيائيد ( يعنى تمام شرايط را بپذيريد . م . ) . سفرا اين جواب را بمردم ابلاغ كردند و بر اثر اين جواب يأسى شديد در همه‌جا حكمفرما شد . مردم آتن تصوّر ميكردند ، كه آنها را برده‌وار خواهند فروخت و نيز ميديدند ، كه تا سفير ديگرى بفرستند ، عدّه‌اى زياد از مردم از گرسنگى خواهند مرد . از طرف ديگر كسى جرئت نميكرد پيشنهاد خراب شدن ديوار آتن و پيره را بكند ، زيرا آريستوكرات ، « 1 » كه گفته بود ، بايد شرايط اسپارتىها را قبول كرد ، بمحبس افتاده بود و شرايط اسپارتيها اين بود ، كه ديوار آتن و پيره از هر طرف ( اين بندر را دو ديوار با آتن اتصال ميداد ) بمسافت ده استاد ( تقريبا 1850 ذرع ) خراب شود . اينكه سهل است آتنىها قرار داده بودند ، كه اين مسئله موضوع مشورتى واقع نشود . احوال چنين بود ، تا اينكه ترامن « 2 » اظهار كرد ، كه اگر بخواهند او را نزد ليزاندر امير البحر اسپارت بفرستند ، خواهد توانست بفهمد ، كه مقصود اسپارتىها از خراب كردن ديوارها اسارت آتن است يا ميخواهند اجراى مقاصد خودشان را تأمين كنند . آتنىها او را نزد امير البحر اسپارتى فرستادند و او بيش از سه ماه نزد ليزاندر بماند ، زيرا تصوّر ميكرد ، كه قحطى آتنيها را بقبول تمام شرايط اسپارت مجبور خواهد كرد . در ماه چهارم ترامن برگشت و گفت ، كه ليزاندر مرا نگاهداشته بود و بالاخره به من جواب داد ، كه او اختياراتى براى مذاكرهء صلح ندارد و بايد ترامن باسپارت نزد افورها برود . پس از اين جواب مردم آتن سفارتى مركّب از ده نفر ، كه دهمينش همان ترامن بود ، باسپارت فرستادند و ليزاندر هم آريستوت « 3 » را ، كه از آتن اخراج كرده بودند ، نزد افورها فرستاده پيغام داد : من بآتنىها گفته‌ام ، كه فقط شما ( يعنى افورها ) ميتوانيد حكم صلح يا جنگ واقع شويد . پس از ورود ترامن و ساير سفرا به سلّاسى افورها پرسيدند ، قصد شما چيست و آنها جواب دادند ، كه اختياراتى براى عقد عهد صلح داريم . پس از آن افورها مجلسى از يونانيهاى متحد تشكيل كردند و كرنتىها ، تبىها و ساير يونانيها جواب دادند ، كه نبايد داخل هيچ نوع مذاكره‌اى با آتن شد ، بل بايد آن را از بيخ و بن خراب كرد . لاسدمونيها\r\n\r\n\r\n","description":"","footnote":"\r\n( 1 ) -  Aristocrate . \r\n( 2 ) -  Theramene . \r\n( 3 ) -  Aristote . \r\n","page_name":" 984 ","page_number":97},
  {"content":"\r\n\r\nگفتند ، كه نمىخواهند شهرى را ، كه در مواقع خطرناك خدماتى بزرگ بيونان كرده ، باسارت افكنند . پس از آن عهد صلح بدين شرايط بسته شد : ديوارهاى ممتد آتن و استحكامات پيره خراب خواهد شد . آتنىها بجز دوازده كشتى تمام بحريّهء خودشان را تسليم خواهند كرد . دوستان و دشمنان اسپارت دوستان و دشمنان آتن خواهند بود ، بهرجا لاسدمونيها بروند ، آتنىها از دنبال آنان خواهند رفت و تبعيدشدگان آتن مجاز خواهند بود به شهر مزبور برگردند . ترامن و رفقاى او به آتن برگشته نتيجه را اعلام كردند . در به دو ورود انبوه مردم آنها را احاطه كرده بودند ، زيرا ميترسيدند ، كه سفرا بىعقد عهد صلح برگشته باشند . روز ديگر سفرا نتيجهء مأموريت را بمردم اظهار داشتند و ، چون قحطى آذوقه آخرين رمق را از دست سكنه مىربود ، گفتند ، كه بايد اين شرايط را قبول كرد . چند نفر مخالفت كردند ، ولى اكثر مردم اين پيشنهاد را پذيرفتند و فرمانى صادر شد ، كه شرايط پذيرفته گردد .\r\n\r\n« واى بر مغلوبين « 1 » »\r\nچنان بود توصيف كزنفون كه ذكر شد . پس از آن امير البحر اسپارت وارد شهرى گرديد ، كه از گرسنگى آخرين رمق خود را از دست ميداد و كوچه‌هاى آن پر بود از مرده‌ها يا اشخاصيكه جان ميكندند . سردار فاتح بمحض ورود امر كرد اسلحه‌خانه‌ها را خراب كنند .\r\nكشتىهائى را ، كه ميساختند ، بسوزند و ديوارهاى آتن را تا پيره و استحكامات اين بندر را از بيخ‌وبن برافكنند . بر اثر اين حكم نىزنان اسپارتى مينواختند و زنان و كودكان آتنى گروه‌گروه برحسب اجبار سرهاشان را با تاج گل‌هاى رنگارنگ زينت داده ميرقصيدند و ديوارها خراب ميشد . چنين بود عاقبت جنگ پلوپونس يا جنگهاى داخلى يونان كه 27 سال طول كشيد ( 431 - 404 ق . م ) و بالاخره آتن و متحدين آن را از پاى درآورد ( 404 ق . م ) .\r\nپس از آن حكومت آتن از طرف اسپارتيها به ليزاندر محوّل شد و سى نفر از\r\n\r\n\r\n","description":"","footnote":"\r\n( 1 ) - اگرچه اين عبارت را برن نيوس سردار گالى نسبت بروميها استعمال كرده ، ولى معناى آن با اين مورد هم صدق ميكرد .\r\n","page_name":" 985 ","page_number":98},
  {"content":"\r\n\r\nآتنىها بتصويب دولت اسپارت انتخاب شدند ، كه امور آتن را اداره كنند . اينها ظلم و تعدّى زياد بمردم آتن كردند و بعد خواستند دشمنان خودشان را نابود كنند . از جمله آلسيبياد بود ، كه فرار كرد تا بدربار ايران رود ، ولى در عرض راه او را يافته منزلش را آتش زدند و در اين حريق او هم بسوخت . راجع به مقدار پولى ، كه دربار ايران باسپارتىها داده بود اطلاع صحيحى در دست نيست ، ولى كزنفون گويد ، ليزاندر از وجوهى كه كوروش به اختيار او گذارده بود و ميبايست بمخارج جنگ برسد ، مبلغ يكصد و هفتاد تالان نقره « 1 » زياد آورد و آن را با غنائم و علامات فتح بدولت اسپارت تسليم كرد ( تاريخ يونان ، كتاب 2 ، فصل 3 ) .\r\nدر موقع ورود اسپارتىها به آتن و كارهائى ، كه در آنجا كردند ، يكنفر سپاهى ايران نبود ، ولى معلوم است ، كه سياست كوروش و پول وافرى ، كه او بامير البحر اسپارت داد ، فتح را نصيب لاسدمونىها كرد و آتن را ، كه ميخواست يك امپراطورى يونانى تشكيل دهد و اوّل دولت بحرى عالم آن زمان گرديده بود ، به اين حال پرملال افكنده از هستى ساقط ساخت . به اين سؤال ، كه فتح اسپارت و اين حال آتن از نظر منافع ايران صحيح بوده يا نه ، وقايعى ، كه ذكرش بيايد ، جواب خواهد داد . ولى اين نكته مسلم است ، كه ايران بدست اسپارتيها تلافى كارهائى را كرد ، كه از زمان مراجعت خشيارشا از اروپا بآسيا تا صلح سيمون آتنيها در مستملكات ايران در آسياى صغير و قبرس و مصر مرتكب شده بودند .\r\nدر خاتمه مقتضى است گفته شود ، كه شرح جنگ‌هاى پلوپونس را ديگران هم نوشته‌اند ، مثلا كزنفون ( تاريخ يونان ، كتاب اوّل و از كتاب دوّم فصل 1 - 3 ) ، ديودور ( كتاب 12 - 13 ) و ژوستن ( كتاب 5 ) ، ولى هيچكدام وقايع اين جنگ‌ها و روابط ايران و يونان را در اين مدّت مديد مانند توسيديد روشن نكرده‌اند . بنابراين ونيز از اين‌نظر ، كه توسيديد خودش در مدّت 21 سال از ابتداى اين جنگ در اين جنگ‌ها شركت داشته يا شاهد قضايا بوده ( توسيديد\r\n\r\n\r\n","description":"","footnote":"\r\n( 1 ) - 952 هزار فرانك طلا .\r\n","page_name":" 986 ","page_number":99},
  {"content":"\r\n\r\n( 50 ) - اين‌تاريوش مريامن‌را\r\nعنوان داريوش دوّم بخطّ مصرى ( از كتاب ، راجرس ، يك تاريخ ايران قديم )\r\nكتاب 8 ، بند 109 ) و بعلاوه مورّخ درست‌نويسى است ، ما نوشته‌هاى او را متابعت كرده‌ايم . از كتاب مذكور كزنفون هم استفاده شده است ، زيرا او هم از مورّخين معاصر بوده ، و حال آنكه ديودور و ژوستن چهار يا شش قرن بعد وقايع اين جنگ را نوشته‌اند . نوشته‌هاى آنها تقريبا در همان زمينه است ، كه ذكر شد ، ولى مختصرتر مىباشد . اين هم معلوم است ، كه مقصود ما نوشتن تاريخ اين جنگ‌هاى درونى يونان نبوده ، بل خواسته‌ايم وقايعى را ، كه بتاريخ ايران مربوط است ، شرح دهيم و ، اگر هم در مواردى از اين مقصود قدرى دور شده‌ايم ، براى روشن كردن جهات واقعه‌اى يا تفهيم موضوع اصلى بوده .\r\n\r\nمبحث پنجم - كارهاى ديگر داريوش ، فوت او\r\n\r\nبناي معبد يهود در اورشليم\r\nدر تورية ( كتاب عزرا ، باب پنجم و ششم ) ذكرى از داريوش دوّم شده ، كه مفادش اين است : چون فرمانى ، كه در زمان كوروش راجع بساختن خانهء خدا صادر شده بود ، بواسطه دسائس معاندين يهود ، اجرا نشد و در زمان ارت‌خشثتاهم ( مقصود اردشير اوّل است ) معاندين القاء شبهه كرده نگذاردند فرمان كوروش راجع بساختن اين معبد اجرا گردد ، در زمان داريوش ملّت يهود فرمان كوروش را تذكّر داده خواستار شد امر شود فرمان مزبور را در خزانهء شاه ، كه در بابل است ، بيابند و فرمانى براى اجراى آن صادر كنند . داريوش فرمود چنين كنند و در كتابخانهء بابل ، كه خزانه‌ها در آنجا بود ، تفحّص كردند و در قصر احمنا ، كه در ولايت ماديان است ، طومارى يافتند و تذكره‌اى در آن بدين مضمون مكتوب بود : « در سال اوّل كوروش پادشاه ، همين\r\n\r\n","description":"","footnote":"","page_name":" 987 ","page_number":100},
  {"content":"\r\n\r\nكوروش پادشاه دربارهء خانهء خدا در اورشليم فرمان داد ، كه آن خانه بنا شود و بنيادش تعمير گردد و بلنديش شصت ذراع و عرضش همان‌قدر باشد با سه صف سنگهاى بزرگ و يك صف چوب نو و خرجش از خزانهء پادشاه داده شود و نيز ظروف طلا و نقرهء خانهء خدا را ، كه نبوكدنصر از هيكل اورشليم گرفته ببابل آورده بود ، پس بدهند و آنها را بازبرند و بخانهء خدا گذارند » . پس از آن داريوش فرمانى صادر كرد بدين مضمون : « پس حال اى تتناى والى ماوراىنهر « 1 » شتربوزناى « 2 » و رفقاى شما و افر سكيّانيكه آن‌طرف نهر ميباشيد « 3 » از آن‌جا دور شويد و به كار اين خانهء خدا متعرّض نباشيد . امّا حاكم يهود و مشايخ يهوديان اين خانهء خدا را در جايش بنا كنند و فرمانى نيز از من صادر شده ، كه شما با اين مشايخ يهود براى بنا كردن اين خانهء خدا چگونه رفتار كنيد . از مال خاصّ پادشاه يعنى از ماليات ماوراىنهر خرج به اين مردمان بلا تأخير داده شود ، تا معطل نباشند و ما يحتاج ايشان را از گاوان و قوچ‌ها و برّه‌ها به جهت قربانى و سوختن براى خداى آسمان و گندم و نمك و شراب و روغن برحسب قول كاهنانى ، كه در اورشليم هستند ، روزبروز بايشان بىكم و زياد بدهند ، تا آنكه هدايائى خوش‌بو براى خداى آسمان بگذارند و براى عمر پادشاه و پسرانش دعا كنند و ديگر فرمانى از من صادر شد ، كه هركه اين حكم را تبديل كند از خانهء او تيرى گرفته شود و او بر آن آويخته و مصلوب گردد و خانهء او بواسطه اين عمل مزبله گردد و آن خدا ، كه نام خود را در آنجا ساكن گردانيده ، هر پادشاه يا قوم را ، كه دست خود را براى تغيير اين امر و خرابى اين خانهء خدا كه در اورشليم است دراز كند ، هلاك سازد . من داريوش اين حكم را صادر فرمودم ، پس اين عمل بلاتأخير انجام شود » . بعد عزرا گويد ، كه اين معبد در سوّم آزار ، سال ششم سلطنت داريوش ، بانجام رسيد و كاهنان و لاويان و آنهائيكه از اسارت برگشته بودند اين خانهء خدا را با شادى تبريك گفتند . از اين‌جا معلوم است ، كه فرمان كوروش بزرگ بواسطه مخالفت يهودىها با يكديگر\r\n\r\n\r\n","description":"","footnote":"\r\n( 1 ) - حاكم ايران در فلسطين .\r\n( 2 ) - والى سوريّه ( مصحّف خشثرپوان است ) .\r\n( 3 ) - طوايفى ، كه در سامره سكنى داشتند .\r\n","page_name":" 988 ","page_number":101},
  {"content":"\r\n\r\nدر زمان داريوش دوّم اجرا شده ( بصفحات 945 - 951 رجوع شود ) .\r\n\r\nشورش كردوخ‌ها\r\nاز فحواى نوشته‌هاى كزنفون ( عقب‌نشينى ده‌هزار نفر ، « 1 » كتاب 3 ، فصل 5 ) چنين استنباط مىشود ، كه يكى از وقايع آخر سلطنت داريوش دوّم شورش كردوخ‌ها يا كردوك‌ها بوده . اين مردم در كوههاى نواحى علياى دجله از طرف دست چپ ميزيستند و بعض نويسندگان آنها را با نياكان كردهاى كنونى تطبيق كرده‌اند . بهرحال كزنفون گويد ، كه شاه پارس با 120 هزار سپاهى براى تدمير شورشيان حركت كرد ، ولى از جهت مواقع محكم كردوخ‌ها و صعوبت عمليّات در گردنه‌ها بهره‌مندى نيافت . معلوم نيست ، كه شاه پارس كيست . چون اردشير دوّم پس از جلوس بتخت بجنگ كوروش كوچك اشتغال داشت ، بايد گفت ، كه مقصود نويسندهء مزبور داريوش دوّم بوده .\r\n\r\nفوت داريوش دوّم ، صفات او\r\nاين شاه در 404 ق . م درگذشت و مدّت سلطنتش 19 يا 20 سال بود ( 424 - 404 ق . م ) ولي كتزياس 37 سال نوشته . داريوش دوّم از هيچ حيث به پدر جدّ خود داريوش اوّل شباهت نداشت . در زمان اين شاه ، چنان كه قتل‌هاى متعدّد در خانوادهء سلطنت و شورش‌هاى پىدرپى در ايالات نشان ميدهد ، خاندان هخامنشى و دربار در انحطاط كامل افتاد و با سرعت رو بانقراض مىرفت . از خصائص سلطنت اين شاه يكى دخالت زنها و خواجه‌سرايان بامور دولتى است ، كه بالاتر نمونه‌هائى از آن ذكر شد و ديگرى عدم توجّه بامور لشكرى و خراب شدن سپاه ايران . دربارى ، كه خواجه‌سرايان و زنان در آن ميدان يافته بودند ، دربارى كه دست‌خوش بوالهوسيها و كينه‌ورزيهاى پروشات بود ، درخشندگى و استحكام و ابهّت سابق را از دست داد .\r\nپاداش خدمتگذاران و مجازات مسامحه‌كاران يا طالبان منافع شخصى كمتر مورد توجّه گرديد و انضباط زمان داريوش اوّل ، كه بقول هرودوت ميگفت : « به قدر دانه‌هاى انار مگابيز ميخواهم » فراموش شد . براى ترقّى و تعالى ، ابراز لياقت و فداكارى لزومى نداشت ، بل كافى بود ، كه هريك از ولات يا سرداران زن يا خواجه‌سرائى\r\n\r\n\r\n","description":"","footnote":"\r\n( 1 ) -  Anabase , III , ch . 5 . \r\n","page_name":" 989 ","page_number":102},
  {"content":"\r\n\r\nرا در دربار حامى خود قرار دهد و در مقابل اوامر پروشات بىچون و چرا خم گردد ، تا به تمام آرزوهاى خود برسد . امّا قشون ، چون قسمت اعظم آن چريكى بود و سپاهيان چريكى بيشتر مطيع رؤساء خود ميباشند ، رضامندى يا عدم رضايت آنان از شاه و دربارش ، در فداكارى يا بىقيدى دخالتى تام داشت و ، چون اوضاع دربار چنان بود ، كه نه رؤساء سپاه وفادارى سابق را داشتند و نه شاه ميتوانست به آنها اعتماد كند ، تمامى اين جهات بهم دست داده باعث شد ، كه شاه ، بجاى اعمال قوّه ، پول خرج كند و اين و آن را بخرد . بعد ، كه جنگ پلوپونس پيش آمد ، ولات ايران در آسياى صغير نيز همين رويّه را تعقيب كردند و بالنّتيجه قشون مورد احتياج و طرف توجّه نشد و عاطل و باطل مانده خراب گرديد .\r\nپس از فوت داريوش پروشات مدّت‌ها بقوّت و اقتدار خود باقى ماند و ، چنان كه بيايد ، در سلطنت پسرش اردشير دوّم همواره بدسائس و جنايت‌هاى خود مداومت داد و با اين رويّهء ميشوم بيش از پيش از ابهّت دربار هخامنشى كاست . از آن‌چه در باب وقايع سلطنت داريوش دوّم گفته شد ، معلوم است ، كه او ايران را ، ضعيف‌تر از آنكه به او رسيده بود ، گذاشت و درگذشت .\r\nراجع بخانوادهء داريوش دوّم اطلاعات ما كم است . چنان كه گذشت ، كتزياس گويد ، كه پروشات زن داريوش به او ميگفته ، كه سيزده نفر اولاد داشته ، ولى اكثر آنها درگذشته‌اند . از اولاد داريوش ، اشخاصى ، كه اسمشان در تاريخ مانده ، اينهايند :\r\n1 - ارشك ، كه پسر بزرگتر بود و ، بعد از اينكه بتخت نشست ، موسوم به اردشير شد .\r\n2 - كوروش ، كه در تاريخ معروف به كوروش كوچك است . 3 - آمس‌تريس ، كه شوهر ترىتخم بود . 4 - آرتستس « 1 » . 5 - اكزاثرس « 2 » ( يا اكساندرس « 3 » ) . 6 - استانس « 4 » . بنابراين بايد گفت ، كه هفت نفر ديگر در حيات داريوش دوّم درگذشته بودند . پلوتارك ، چنان كه بيايد ، اسامى چهار پسر را ذكر مىكند .\r\n\r\n\r\n","description":"","footnote":"\r\n( 1 ) -  Artostes . \r\n( 2 ) -  Oxathres . \r\n( 3 ) -  Oxandres . \r\n( 4 ) -  Ostanes . \r\n","page_name":" 990 ","page_number":103},
  {"content":"\r\n\r\n\r\nفصل نهم - سلطنت اردشير دوم\r\n\r\nمبحث اول - نام و نسب\r\n\r\nنام\r\nاسم اين شاه را چنين نوشته‌اند : در كتيبه‌هاى هخامنشى بپارسى قديم - ارت‌خشثر ، در تورية ( كتاب عزرا و كتاب نحميا ) - ارت‌خشثنا ، نويسندگان يونانى مانند ديودور ، آريّان ، سترابون و پولىين - « 1 » آرتاكسرك‌سس ، كتزياس - آرت‌كسرك‌سس ، از نويسندگان قرون اسلامى : ابن النديم الورّاق ، صاحب كتاب الفهرست - ارطخشثت « 2 » ، ابو ريحان بيرونى - ارطخشثت و اردشير بن دار الثانى . در داستان‌هاى ما اين اردشير با اردشير اوّل و سوّم يك نفر شده‌اند و از سه شاه فقط اسم اردشير اوّل ( درازدست ) باقى مانده . از نويسندگان قرون اسلامى ، آنهائيكه از مدارك شرقى استفاده كرده‌اند ، يعنى طبرى و مسعودى و حمزهء اصفهانى و ثعالبى و غيره مانند داستانها فقط اسم اردشير درازدست را ذكر كرده‌اند .\r\nيونانىها براى امتياز اين اردشير از اردشير اوّل او را من‌مون « 3 » گفته‌اند ، كه بمعنى باحافظه است ، زيرا ، چنان كه پلوتارك نوشته حافظهء خوبى داشته است . بعضى گمان ميكنند ، كه اين لقب را بپارسى قديم ابىيه‌تاك « 4 » ميگفته‌اند . ابو الفرج اسم او را ارطحشثت الثانى ضبط كرده . پلوتارك گويد ( اردشير ، بند 1 ) « داريوش از پروشات چهار پسر داشت : اوّل اردشير ، كه بزرگتر از همه بود . بعد كوروش ، أستان « 5 » و اگزاثر « 6 » . اردشير در ابتداء آرزيكاس نام داشت . اگرچه دىنن او را اآرتس « 7 » مينامد و ، هرچند كتزياس تاريخ خود را از افسانه‌هاى سخيف و مضحك پر كرده ، باوجود اين باور كردنى نيست تصوّر كنيم ، كه كتزياس حتّى اسم شاهى را ، كه در دربارش طبيب خود او ، زن ، مادر و اولادش بوده ، نميدانسته » مقصود پلوتارك اين است ، كه دىنن اشتباه كرده و قول كتزياس صحيح است ، ولى وقتى كه\r\n\r\n\r\n","description":"","footnote":"\r\n( 1 ) -  Polyene . \r\n( 2 ) -  Iran . Nam . Marburg , 1895 p . 34 . \r\n( 3 ) -  Mnemon . \r\n( 4 ) -  Abiataka  بنابر تفسير ( هسىفيوس ) اپّر تصوّر كرده ، كه ( ابىيه‌تاك ) ترجمهء من‌مون است ( ماديها ، صفحهء 229 ) .\r\n( 5 ) -  Ostane . \r\n( 6 ) -  Oxathre . \r\n( 7 ) -  Oartes . \r\n","page_name":" 991 ","page_number":104},
  {"content":"\r\n\r\nبنوشته‌هاى كتزياس رجوع ميكنيم ، مىبينيم ، كه او اسم اردشير را آرزاكس « 1 » نوشته ( پرسىكا ، كتاب 19 ) نه آرزيكاس . پس به همان دليل ، كه پلوتارك ذكر كرده ، بايد گفت ، كه آرزيكاس پلوتارك مصحّف آرزاكس است و ، چون ( چنان كه بيايد ) يونانيها ارشكهاى سلسلهء اشكانى را آرزاكس ميناميدند ، پس شكى نيست ، كه اسم اين شاه در ابتداء ، يعنى قبل از جلوس بتخت ، ارشك بوده و آرزاكس يونانى شدهء آن است .\r\n\r\nنسب\r\nچنان كه بالاتر گفته شد ، پدر او داريوش دوّم بود و مادرش پروشات خواهر همان داريوش ( چنان كه گذشت ، كتزياس پروشات را خالهء داريوش دانسته ) .\r\n\r\nمبحث دوم - وقايع به دو سلطنت\r\n\r\nسوء قصد نسبت به اردشير\r\nپلوتارك گويد ( اردشير ، بند 1 - 2 ) : كوروش از طفوليّت تندخو و شديد العمل بود ، امّا اردشير رفتارى ملايم و حسّيّاتى معتدل داشت . او به حكم شاه و ملكه زنى خردمند و زيبا ازدواج كرد و بعدها بر خلاف ميل آنان اين زن را نگاه داشت ( مقصود قضيهء ترىتخم است ) .\r\nپروشات كوروش را بيش از اردشير دوست ميداشت و ميخواست تخت و تاج شاهى پس از فوت داريوش نصيب او گردد . بنابراين ، همين كه شاه ناخوش شد ، ملكه او را از ايالت سواحل درياها احضار كرد و كوروش ، باميد اينكه مادرش او را وليعهد خواهد كرد ، بمقرّ سلطنت پدر شتافت . پروشات براى اجراى خيال خود به همان دليل متشبّث شد ، كه وقتى خشيارشا بتحريك دمارات متمسّك شده بود ، توضيح آنكه ملكه بشاه گفت : من ارشك را وقتى زائيدم ، كه تو يك شخص عادى بودى ، ولى كوروش را زمانى ، كه من ملكه بودم . اين دليل در مزاج شاه اثر نكرد ، زيرا اعلام كرد ، كه ارشك جانشين او است و موسوم به اردشير خواهد بود . بعد كوروش را والى ليديّه و صفحات دريائى و سردار كرد ( شايد اين يگانه دفعه‌اى بوده ، كه داريوش در مقابل نيرنگ‌ها و اصرار پروشات مقاومت كرده ) . بعد از\r\n\r\n\r\n","description":"","footnote":"\r\n( 1 ) -  Arzakes . \r\n","page_name":" 992 ","page_number":105},
  {"content":"\r\n\r\n( 51 ) - فيروزآباد ، آتشكده - زمانى كه برپا بوده ( پرووشيپيه ، ج 5 ، ص 646 )\r\nفوت داريوش اردشير به پاسارگاد رفت ، تا در آن‌جا بوسيلهء كاهنان آداب تاجگذارى را به عمل آرد . در اين شهر معبدى هست ، كه متعلق به ربّة النّوع جنگ است و بايد حدس زد ، كه معبد مىنرو مىباشد ( مىنرو ، چنان كه بالاتر ذكر شده ، در نزد يونانىها ربّة النّوع عقل و جنگ بود . معبد پاسارگاد معبد اناهيتا ( ناهيد ) بوده و يونانيها اين يزت را با مىنرو تطبيق ميكردند . از اناهيتا سخن در پيش است . م . ) موافق آداب ، شاه مىبايست داخل معبد شده و لباس خود را كنده لباسى را ، كه كوروش قديم ( مقصود كوروش بزرگ است ) ، قبل از اين‌كه بشاهى رسيده باشد ، ميپوشيد در بر كند و ، پس از اينكه قدرى انجير خشك خورد ، برگ تربنت « 1 » را بجود و مشروبى بياشامد ، كه از سركه و شير تركيب شده . اگر آداب ديگرى برحسب قانون مقرّر است ، فقط معلوم كاهنان مىباشد . در حينى كه اردشير ميخواست آداب مذهبى را بجا آرد ، تيسافرن او را آگاه كرد ، كه كوروش سوءقصد نسبت به او دارد و براى تأييد اين خبر كاهنى را ، كه سابقا مربّى كوروش بود و متأسف از اينكه او شاه نشده ، نزد اردشير آورد . او شهادت داد ، كه كوروش\r\n\r\n\r\n","description":"","footnote":"\r\n( 1 ) - تربنت درخت عصير يا ضمع سقزّى است ، ولى چنين به نظر ميايد ، كه پلوتارك اشتباه كرده و اين برگ گياه ( هئومه ) بوده ، كه چنان كه در قرون بعد ديده مىشود ، زرتشتيان در موقع آداب مذهبى استعمال ميكردند و درست معلوم نيست چه گياهي بوده .\r\n","page_name":" 993 ","page_number":106},
  {"content":"\r\n\r\nقصد دارد در حين اجراى آداب مذهبى بشاه حمله كرده او را بكشد . بعضى گويند ، كه بمجرّد اين اسناد كوروش توقيف شد . برخى به اين عقيده‌اند ، كه كوروش داخل معبد شده پنهان گرديد و كاهن مزبور قصد او را آشكار كرد . بهرحال پس از آن اردشير حكم اعدام كوروش را داد و ، همين كه اين خبر به پروشات رسيد ، دوان آمد و پسر خود را در آغوش كشيده بدن او را با گيسوان خود پوشيد ، گردن خود را به گردن او چسباند و چنان او را در بر گرفت ، كه جلّاد نميتوانست ضربتى به كوروش وارد آورد ، بىاينكه آن ضربت به پروشات هم اصابت كند . پس از اين كار ملكه فريادها برآورد ، شيون‌ها كرد و چندان عجز و الحاح نمود و قسم داد و قسم خورد ، تا بالاخره شاه از تقصير كوروش درگذشت و حكم كرد ، كه فورا بايالت خود برگردد .\r\nكوروش پس از آن به طرف ليديّه حركت كرد و ، چنان كه بيايد ، در آنجا ياغى شد .\r\nقبل از اينكه بشرح ياغىگرى كوروش بپردازيم ، لازم است شمّه‌اى از اردشير و احوال او بگوئيم . پلوتارك گويد ( اردشير ، بند 4 - 5 ) در مزاج شاه يك كندى طبيعى بود ، كه مردم آن را بملاطفت و ملايمت تعبير ميكردند . اردشير بنام و رفتار هم‌اسم خود اردشير درازدست رشك ميبرد و ميخواست مانند او رفتار كند .\r\nهمه به او دست‌رسى داشتند ، پاداشهائى ، كه ميداد عالى و موافق لياقت اشخاص بود ، در مجازات‌ها از حدّ اعتدال تجاوز نميكرد و آنچه باعث وهن بود از مجازاتها مىكاست . هدايائى كه به او ميدادند ، با روى خوش مىپذيرفت و بشاشت او در اين موقع مقابلى ميكرد با مسرّت اشخاصى ، كه به او هديه ميدادند يا از او هديه ميگرفتند .\r\nاطوار خوشى ، كه در موقع دادن هديه به كسى ، مىنمود ، بر نيكى فطرت و كردارش گواهى ميداد . او كوچك‌ترين هديه را با مسرّت مىپذيرفت . يك روز شخصى اميزوس « 1 » نام انار فوق‌العاده درشتى به او هديه كرد و اردشير گفت : « قسم به ميثر ( مهر ) ، كه اگر شهر كوچكى را به اين شخص بسپارند ، او ميتواند آن را بزرگ كند » .\r\nدر يكى از مسافرت‌هاى او ، وقتى كه همه به او تقديمى ميدادند ، كاسب فقيرى ،\r\n\r\n\r\n","description":"","footnote":"\r\n( 1 ) -  Omisus . \r\n","page_name":" 994 ","page_number":107},
  {"content":"\r\n\r\nچون چيزى نداشت بدهد ، به طرف رودى دويد و دو دست خود را پر از آب كرده نزد او آورد . اردشير را اين كار او بسيار خوش آمد و جامى براى او فرستاد ، كه پر از هزار در يك طلا بود « 1 » . روزى اردشير شنيد ، كه اوكليداس « 2 » نامى از اهل لاسدمون نسبت به او حرفى زده ، كه جسارت است . بر اثر آن يكى از صاحب‌منصبان را فرمود ، به او بگويد : « تو مختارى بر عليه شاه آنچه خواهى بگوئى و شاه هم ميتواند آنچه خواهد بگويد و بكند » . تيرىباذ « 3 » روزى در شكارگاه بشاه نشان داد ، كه لباسش پاره شده . او در جواب گفت ، چه كنم ؟ تيرىباذ گفت ، لباسى ديگر بپوش و اين لباس را ، كه در تن دارى به من ده . اردشير جواب داد ، اين لباس را به تو مىدهم ، ولى اجازه نميدهم ، كه آن را در بركنى . تيرىباذ ، كه شخصى سبك‌مغز بود ، فورا لباس را پوشيد و خود را با زينت‌هائى از زر ، كه فقط ملكه حق استعمال آن را داشت ، آراست . همه از رفتار تيرىباذ ، كه بر خلاف قانون بود ، خشمناك شدند ، ولى اردشير خنديده گفت : « تيرىباذ اين تزيينات را به تو دادم ، تا آن را مانند زنى استعمال كنى و اين لباس را هم مانند ديوانه‌اى بپوشى » . رسم دربار پارسى چنين بود ، كه كسى در سر ميز شاه ، بجز مادر و زنش ، غذا نميخورد و زن شاه پائين‌تر از او و مادرش بالاتر مينشست . اردشير ، استان و اگزاثر ، دو برادر جوان خود را نيز بر سر ميزش نشاند . از همه بيشتر اين حركت استاتيرا پارسىها را خوش آمد : اين ملكه در تخت روان باز و بىپرده حركت ميكرد و باشخاصى از زنان اتباع خود اجازه ميداد ، كه به او نزديك شده درودش گويند .\r\n\r\nمبحث سوم - ياغيگرى كوروش ، جنگ او با اردشير\r\n\r\nتداركات او\r\nكوروش پس از ورود به آسياى صغير تصميم كرد ، كه با اردشير بجنگد و نظر به اين مقصود با لاسدمونىها مربوط شد : از آن‌ها سپاهيان اجير خواست و وعده كرد باشخاصى ، كه پياده هستند ، اسب بدهد ،\r\n\r\n\r\n","description":"","footnote":"\r\n( 1 ) - تقريبا 18500 فرنگ طلا يا 92500 ريال .\r\n( 2 ) -  Euclidas . \r\n( 3 ) -  Tiribaze . \r\n","page_name":" 995 ","page_number":108},
  {"content":"\r\n\r\nبراى سواران ارّابه‌هائى تهيه كند ، به كسانى كه زمين دارند ، دهاتى و بآنهائى كه ده دارند ، شهرهائى ببخشد و جيرهء افراد را به قدر كفايت بپردازد . چنان كه پلوتارك گويد ( اردشير ، بند 6 ) ، در مكاتباتش خودستائى كرده ميگفت ، دل او از دل برادرش بزرگتر است و خود او در فلسفه و در سحر از برادر داناتر . شراب بيش از برادر خود مينوشد و بهتر تحمّل اثرات آن را مىكند . اردشير به عكس بقدرى لطيف و نرم است ، كه نه ميتواند در موقع شكار كردن بر اسب نشيند و نه در جنگ بر گردونه‌اى قرار گيرد . علاوه بر سپاه لاسدمونى ، كوروش بتوسّط طرفداران خود ، كه زياد بودند ، در نهان سپاهى بزرگ از ممالك ايران تهيّه ميكرد ، با پروشات سرا در مكاتبه بود و طرفداران شاه را ميترسانيد ، كه خبرى به او ندهند . اگر سؤالى از او ميشد ، جواب ميداد و مينمود ، كه اين تجهيزات را بواسطه ضدّيت تيسافرن مىكند ، چه از نيرنگ‌هاى اين والي انديشناك است . اردشير راحت‌طلب هم با نظر اغماض و بىقيدى به كارهاى او مينگريست و نيز بايد در نظر داشت ، كه اوضاع دربار هخامنشى از جهت كارهاى بىرويّهء داريوش دوّم و سستى و ضعف چند شاه اخير ، نجباء و مردم را ناراضى كرده بود و اكثر درباريان و مردم ميخواستند ، شخصى پيدا شود ، كه داراى ارادهء قوى و فكر باز بوده اوضاع را اصلاح و خرابىها را مرمّت كند .\r\nمثلا پلوتارك گويد ( اردشير ، بند ششم ) : اشخاصى ، كه عاشق تجدّد بودند و نيز كسانى ، كه نمىتوانند راحت بنشينند ، ميگفتند : اوضاع مملكت پادشاهى را اقتضاء مىكند ، كه مانند كوروش ممتاز ، آزادىطلب ، رزمى و سخى باشد و چنين دولت بزرگ را بايد شاهى پرجرئت و جاه‌طلب اداره كند . پروشات از اين افكار استفاده كرده توسّط طرفداران و همدستان خود در ميان مردم انتشار ميداد ، كه چنين شخصى كوروش است و حرفهاى او مؤثر ميافتاد ، چه تصوّر ميكردند ، كه كوروش دردها را آشكار كرده درپى يافتن درمان خواهد بود . از طرف ديگر استاتيرا زن اردشير ، چون ميديد مردم از اوضاع ناراضىاند ، براى جذب قلوب در كوچه‌ها حركت كرده زنهاى رهگذر را ميطلبيد و دربارهء آنها ملاطفت ميداشت .\r\n\r\n","description":"","footnote":"","page_name":" 996 ","page_number":109},
  {"content":"\r\n\r\nكوروش هم ، هركسى را كه اردشير نزد او ميفرستاد ، رو به خود ميكرد و ، قبل از اينكه بدربار برگردند ، طرفدار خود مىساخت و نيز ميكوشيد ، كه اهالى ايالت او از حسن اداره‌اش راضى باشند . جدّ او مخصوصا معطوف بجمع كردن سپاه بود ، به همه توصيه ميكرد ، كه از سپاهيان پلوپونس تا بتوانند بيشتر اجير كنند و در همه‌جا انتشار ميداد ، كه چون از طرف تيسافرن نگران است ، اين قشون را تهيّه مىكند .\r\nشهرهاى ينيانى ، كه به حكم شاه جزو ايالت تيسافرن بودند ، در اين موقع شوريده ، باستثناى شهر مىلت ، به طرف كوروش رفتند . ( از اينجا روشن است ، كه مستعمرات ينيانى در آسياى صغير در اين زمان تابع ايران بودند . م . ) . شهر مىلت هم ميخواست همان كار كند ، ولى تيسافرن بموقع آگاه شد و چند نفر سردستهء شورش طلبان را معدوم و باقى را تبعيد كرد . اينها را كوروش به طرف خود طلبيد و ، پس از اينكه قشونى تهيه شد ، اين شهر را از خشكى و دريا در محاصره گذاشته خواست تبعيدشدگان را به شهر وارد كند و اين پيش‌آمد را باز بهانه قرار داد ، تا باز سپاهيانى بگيرد .\r\nزمانيكه كوروش هنوز در سارد بود ، قشون يونانى او در رسيد : كسنياس « 1 » آركادى با چهارهزار نفر سپاهى سنگين اسلحه وارد شد ، پروكسن « 2 » با هزاروپانصد نفر سنگين اسلحه و پانصد نفر سبك اسلحه ، سوف‌نت « 3 » با هزار نفر سنگين اسلحه ، سقراط آخائى « 4 » و پاسيون مگارى « 5 » هر يك با پانصد نفر ( كزنفون ، سفر جنگى كوروش ، كتاب 1 ، فصل 1 ) وقتى كه تيسافرن دانست ، كه اينقدر صاحب‌منصب يونانى وارد سارد شده ، براى او ترديدى باقى نماند ، كه اين تهيه براى جنگ با قوم پىسىديان « 6 » خيلى زياد است ( كوروش جنگ را با اين قوم بهانه قرار داده بود و ميگفت ، كه مىخواهد آنها را از مساكنشان خارج كند . م . ) و در حال به طرف پايتخت حركت كرد ، تا اردشير را از وقايع آگاه گرداند . پروشات همواره بشاه ميگفت ،\r\n\r\n\r\n","description":"","footnote":"\r\n( 1 ) -  Xenias . \r\n( 2 ) -  Proxene . \r\n( 3 ) -  Sophenete de Stymphale d'Arcadie . \r\n( 4 ) -  Socrate d'Achaie . \r\n( 5 ) -  Pasion de Megare . \r\n( 6 ) -  Pisidiens . \r\n","page_name":" 997 ","page_number":110},
  {"content":"\r\n\r\nاخباريكه تيسافرن ميدهد ، مبنى بر غرض است و اين والى دشمن كوروش مىباشد .\r\nپس از ورود تيسافرن اطّلاعات او باعث تشويش و اضطراب دربار گرديد و همه تقصير عمده را به پروشات و طرفداران او متوجّه كردند ، ولى حرف كسى به پروشات به قدر توبيخ و ملامت استاتيرا ، كه فوق‌العاده از ياغيگرى كوروش اندوهناك بود ، اثر نكرد ، زيرا اين ملكه بالاخره ملاحظه را بيك‌سو نهاده بىپروا به پروشات گفت : « كجا است قولهائى ، كه شما به پسرتان ميداديد ، عجز و الحاح شما براى خلاصى كوروش در موقعى ، كه او سوء قصد بحيات برادر خود كرد ، چه نتيجه داد ؟ آتش جنگ را شما افروخته‌ايد و شما ما را دوچار اين سختى كرده‌ايد » ( پلوتارك ، كتاب اردشير ، بند 7 ) .\r\nاين سخنان آتش كينه را در دل پروشات برافروخت و او تصميم بر هلاك استاتيرا كرده منتظر فرصت شد ، تا نقشهء ميشوم خود را اجراء كند . كتزياس گويد ، كه اين قضيه پس از جنگ كوروش با اردشير روى داد ، ولى دىنن عقيده داشت ، كه اين زن نقشهء خود را راجع بكشتن ملكه در موقع جنگ اجراء كرد . پلوتارك در اين باب چنين قضاوت مىكند : « باوجود اينكه كتزياس از حقائق دور مىشود ، تا افسانه‌ها يا حكايات حزن‌انگيز در تاريخ خود داخلى كند ، باز نمىتوان تصوّر كرد ، كه او تاريخ واقعه را نميدانسته ، زيرا او خود شاهد قضايا بوده و موجبى هم نداشته ، كه تاريخ را پس و پيش كند » ( اردشير ، بند 7 ) .\r\n\r\nعزيمت كوروش بجنگ اردشير 401 ق . م\r\nوقايع اين جنگ را كزنفون آتنى ، كه در قشون كوروش بود ، نوشته « 1 » و پلوتارك از اين جهت ، كه نوشته‌هاى او را صحيح ميدانسته ، بشرح كيفيّات اين جنگ نپرداخته و فقط نظرياتى اظهار كرده . علاوه بر اين دو مورّخ ، دو نفر ديگر هم وقايع اين جنگ را نوشته بودند : يكى كتزياس است و ديگرى دىنن . از چهار نفر مذكور سه نفرشان ، يعنى كزنفون ، كتزياس و دىنن از نويسندگان معاصراند و حتّى دو نفر اوّلى در جنگ شركت داشته‌اند ، ولى كزنفون وقايع را مشروح‌تر نوشته\r\n\r\n\r\n","description":"","footnote":"\r\n( 1 ) - اين همان كزنفون است ، كه سيروپدى ، يا « تربيت كوروش » را نوشته .\r\n","page_name":" 998 ","page_number":111},
  {"content":"\r\n\r\nو كيفيّات جنگ را از ابتداى قشون‌كشى كوروش به قصد اردشير تا برگشتن يونانيهاى سپاه او بيونان ذكر كرده . امّا پلوتارك كتاب خود را راجع به اردشير تقريبا چهارصد و هشتاد سال پس از اين واقعه نوشته . بهرحال ، سعى خواهيم كرد ، كه مضامين نوشته‌هاى مورّخين و نويسندگان عهد قديم را در اين مبحث ذكر كنيم .\r\n\r\nمضامين نوشته‌هاى كزنفون\r\n\r\nاز سارد تا كيليكيّه\r\nچنان كه كزنفون گويد ( سفر جنگى كوروش ، كتاب 1 ، فصل 2 ) :\r\nقشون كوروش ، كه تركيب آن بالاتر ذكر شد ، حركت كرده از ليديّه بيرون آمد . سپس در سه روز بيست فرسنگ راه پيموده به رود م‌آندر رسيد .\r\nعرض اين رود دو پلطر « 1 » بود و بر آن پلى از هفت قايق ساخته بودند . پس از عبور از رود مزبور كوروش در يك روز هشت فرسنگ راه رفته بمحلّى موسوم به كلسّ « 2 » درآمد و در اين منزل هفت روز اقامت كرد . در اينجا م‌نن تسّاليانى « 3 » با هزار نفر يونانى سنگين اسلحه و پانصد نفر يونانى ، كه سپرهاشان از تركهء بيد بافته بود ، به كوروش ملحق شد . بعد كوروش در سه روز بيست فرسنگ ديگر پيموده به سلن « 4 » رسيد . كل‌آرخ « 5 » ، كه از اسپارت رانده شده بود ، با هزار نفر يونانى سنگين اسلحه و هشتصد نفر سبك اسلحه و دويست تيرانداز كرتى در اين‌جا به كوروش رسيد . سوسياس سيراكوزى « 6 » و سوف نت‌آركادى ، هركدام هزار نفر سنگين اسلحه با خود آورده بودند . در اينجا كوروش در پاركىسان قشون يونانى و قسمت‌هاى آن را ديد . عدّهء نفرات يونانى بالغ بر يازده‌هزار نفر سنگين اسلحه و دوهزار نفر سبك اسلحه بود و عدّهء سپاه غيريونانى او ، كه از مردمان تابع ايران تركيب شده بود ، بصدهزار نفر ميرسيد .\r\nاز اين محلّ كوروش ده فرسنگ راه رفته به پلت « 7 » درآمد و سه روز در آنجا توقّف كرد .\r\nبعد دوازده فرسنگ راه در دو روز پيموده بشهرى رسيد ، كه بازار سراميان « 8 » نام داشت و آخرين شهر ميسيّه بود . پس از آن او سى فرسنگ راه رفته به كايستروپديوم « 9 »\r\n\r\n\r\n","description":"","footnote":"\r\n( 1 ) - پلطر  ( Plethre )  معادل 78 / 30 مطر است .\r\n( 2 ) -  Colosse . \r\n( 3 ) -  Menon de Thessalie . \r\n( 4 ) -  Celene . \r\n( 5 ) -  Clearque . \r\n( 6 ) -  Socias de Syracuse . \r\n( 7 ) -  Peltes . \r\n( 8 ) -  Marche des Ceramiens . \r\n( 9 ) -  Caystropedium . \r\n","page_name":" 999 ","page_number":112},
  {"content":"\r\n\r\nرسيد و 5 روز در آنجا توقّف كرد . در اين وقت سه ماه بود . كه جيرهء قشون پرداخته نشده و كوروش تا اين زمان تأديه آن را بتعلّل گذرانده بود . در اينجا يونانىها سخت مطالبهء جيره كردند و در اين حال زن سىين‌نه‌زيس « 1 » پادشاه كيليكيّه بملاقات كوروش رفته وجه معتنابهى به او داد ( پادشاه كيليكيّه دست‌نشاندهء ايران بود ) . پس از آن كوروش جيرهء چهار ماهه قشون را پرداخت ( بايد در نظر داشت كه قشون او نميدانستند ، كه كوروش بجنگ اردشير ميرود ، زيرا او چنين وانموده بود ، كه مقصودش جنگ با پىسيديانها است . م . ) . پس از آن كوروش ده فرسنگ راه رفته به تمبريوم « 2 » رسيد . در اينجا چشمه‌اى بود معروف بچشمهء فريگيّه .\r\nاز اين‌جا او ده فرسنگ راه رفته به تىريه‌اوم « 3 » درآمد و سه روز در اين محل بماند .\r\nملكهء كيليكيّه از كوروش خواهش كرد ، كه قشون خود را در حال جنگ به او نشان دهد و او براى خاطر ملكه در دشتى سان قشون ايرانى و يونانى خود را ديد و بگردونه نشسته از پيش گروهان‌هاى يونانى گذشت . ملكهء كيليكيّه در كالسكه‌اى از دنبال او حركت ميكرد . وقتى كه گردونهء كوروش بوسط صف رسيد ، او بسرداران يونانى گفت ، كه نفرات قشون را به حال حمله درآورند و ، همين كه صداى شيپور برآمد ، يونانىها نيزه‌ها را پيش برده پيش رفتند و بعد تندتر حركت كرده فريادزنان مستقيما به طرف چادرهاى پارسى دويدند . عدّه‌اى زياد از پارسيها ترسيدند ، ملكهء كيليكيّه از گردونهء خود پائين آمده فرار كرد و اردو بازارىها امتعهء خود را گذاشته گريختند . پس از آن يونانىها خنده‌كنان بچادرهاى خود برگشتند و كوروش از اينجا بيست فرسنگ در سه روز پيموده به اىكونيوم « 4 » آخرين شهر فريگيّه رسيد و پس از سه روز توقّف سى فرسنگ طىّ كرده از ولايت لىكاانى « 5 » گذشت و ، چون اين ولايت جزو ايالت او نبود ، بيونانىها اجازه داد ، كه آن را غارت كنند . از اين‌جا كوروش اپياكسا « 6 » ملكهء كيليكيّه را با م‌نن يونانى و سپاهى ،\r\n\r\n\r\n","description":"","footnote":"\r\n( 1 ) -  Siennesis . \r\n( 2 ) -  Timbrium . \r\n( 3 ) -  Tyrieum . \r\n( 4 ) -  Iconium  ( قوتيه كنونى ) .\r\n( 5 ) -  Lycaonie . \r\n( 6 ) -  Epyaxa . \r\n","page_name":" 1000 ","page_number":113},
  {"content":"\r\n\r\nكه در تحت فرماندهى او بود ، بمملكتش روانه كرد . بعد قشون از كاپادوكيّه گذشته و 25 فرسنگ پيموده به شهر دانا ، كه شهرى بزرگ و پرجمعيّت بود ، درآمد و سه روز در آنجا بماند . در اين‌جا كوروش امر كرد بيرق‌دار او را ، كه مگافرن « 1 » نام داشت ، با يك صاحبمنصب جزو ، از جهت خيانت بزرگى كه كرده بودند ، اعدام كنند . پس از حركت از اين‌جا ، كوروش سعى كرد ، كه داخل كيليكيّه گردد . اين راه بقدرى تنگ است ، كه فقط يك ارّابه از آن مىگذرد و براى قشونى ، كه در مقابل خود اندك مقاومتى بيند ، بسيار سخت و غيرقابل عبور است . مىگفتند ، كه سىين‌نه‌زيس پادشاه كيليكيّه در اين معبر براى دفاع كيليكيّه حاضر شده و كوروش بر اثر اين خبر يك روز در جلگه بماند ، ولى روز بعد خبر رسيد ، كه چون پادشاه شنيده ، م‌نن از راه ديگر وارد كيليكيّه گرديده و سفاين كوروش و لاسدمونى ، كه بفرماندهى تاموس « 2 » است ، از سواحل يونيّه به طرف كيليكيّه ميآيد ، عقب نشسته . توضيح آنكه كوروش ببهانه اينكه ميخواهد ملكه را با مستحفظين بكرسى كيليكيّه برساند ، م‌نن را مأمور كرد ، كه از بيراهه به كيليكيّه برود و سردار يونانى بىمانع به تارس « 3 » رسيده راه كوروش را به اين مملكت گشود . بر اثر اين كار ، كوروش از كوهستان سرازير شده پس از طىّ 25 فرسخ به تارس رسيد .\r\n\r\nاز كيليكيّه تا ايسّوس « 4 »\r\nپادشاه كيليكيّه در اين شهر ، كه رودى از ميان آن مىگذرد ، قصرى داشت ، ولى او و مردم تارس ، باستثناى آنهائى كه ميهمان خانه‌دار بودند ، فرار كرده به جاهاى محكم كوهستانى رفته بودند . چون يكصد نفر از قشون م‌نن در موقع عبور از كوهها بدست اهالى كيليكيّه كشته شده بودند ، سپاهيان اين سردار براى كشيدن انتقام شهر تارس و قصر پادشاه را غارت كردند . همين كه كوروش وارد شهر شد ، سىين‌نه‌زيس را نزد خود طلبيد و او جواب داد ، كه هيچ‌گاه به كسى ، كه از كوروش هم مقتدرتر بوده ، تسليم نشده است و نزد او نخواهد آمد ، مگر آنكه كوروش قبلا بزن او اپياكسا ، كه پنج روز قبل از كوروش\r\n\r\n\r\n","description":"","footnote":"\r\n( 1 ) -  Megapherne . \r\n( 2 ) -  Tamus . \r\n( 3 ) -  Tarse  ( كرسى كيليكيّه ) .\r\n( 4 ) -  Issus . \r\n","page_name":" 1001 ","page_number":114},
  {"content":"\r\n\r\n( 52 ) - فيروزآباد ، جبههء عمارت وقتى كه آباد بوده ( فلاندن و كست ، ايران قديم ، گراور 40 )\r\nبه تارس وارد شده بود ، قول امنيّت بدهد و ملكه او را دعوت كند . بعد كوروش داخل مذاكرهء دوستانه با پادشاه كيليكيّه شد و در ملاقاتى ، كه باهم كردند ، سىين‌نه‌زيس مبلغ زيادى به كوروش تقديم كرد و او هم هدايائى ، كه مرسوم است ، شاهان ايران در مقام مرحمت به اشخاص بدهند ، به پادشاه كيليكيّه داد . هداياى مزبور عبارت بود از اسبى ، كه دهنهء زرّين داشت ، يك طوق ، دو ياره ، يك قمهء طلا و يك دست لباس پارسى . بعد كوروش به او قول داد ، كه مملكت او ديگر دستخوش چپاول نخواهد شد و امر كرد ، غلامان او را پس دهند و سىين‌نه‌زيس ، هرجا كه غلامان خود را بيابد ، آنها را تصاحب كند ( همان‌جا ، كتاب 1 ، فصل 3 ) .\r\nكوروش در تارس بيست روز ماند ، زيرا سربازان او در اينجا استنباط كردند ، كه ميخواهند آنها را بجنگ شاه برند و ميگفتند ، كه براى اين كار استخدام نشده‌اند . كل‌آرخ ، كه رئيس قشون يونانى بود ، خواست آنها را به حركت مجبور كند ، ولى نتيجه نگرفت و ، در حينيكه ميخواست خودش حركت كند ، به او سنگ پراندند و نزديك بود سنگسار گردد . بعد ، چون او ديد ، با زور نمىتواند كارى كند ، قشون را جمع كرده در ابتدا اشك ريخت و مدّتى در حال سكوت بماند . سرداران با حيرت در او نگريسته نيز ساكت ماندند . پس از آن كل‌آرخ بسربازان چنين گفت : « از حال من حيرت مكنيد ، كوروش ميزبان من است ، او مرا با احترام پذيرفت ، به من ده‌هزار در يك داد و من اين پول را بمصارف شخصى نرسانيدم ، بل خرج شما كردم و تراكىها را از خرسونس راندم . بعد ، وقتى كه كوروش مرا\r\n\r\n","description":"","footnote":"","page_name":" 1002 ","page_number":115},
  {"content":"\r\n\r\nطلبيد ، از جهت حق‌شناسى حركت كردم و شما را هم همراه خود آوردم . اكنون كه نميخواهيد مرا پيروى كنيد ، پس بايد يكى از دو كار را بكنم : بشما خيانت كرده به طرف كوروش بروم يا با شما مانده به كوروش دروغ بگويم . كدام تصميم عادلانه‌تر است ؟ نمىدانم ، ولى ماندن را اختيار ميكنم و حاضرم از دنبال شما بيايم . كسى نخواهد توانست بگويد ، كه من يونانىها را نزد خارجىها برده به آنها خيانت كردم و دوستى خارجى را بر آنها ترجيح دادم . چون نمىخواهيد مرا پيروى كنيد ، من از دنبال شما خواهم آمد و هرچه پيش آمد ، تحمّل خواهم كرد ، زيرا من شما را وطن ، دوستان و رفقاى جنگى خود ميدانم . با شما بهرجا كه روم ، محترم خواهم بود . بىشما من نخواهم توانست نه دوستى را يارى و نه دشمنى را دفع كنم . پس يقين بداريد كه بهرجا رويد ، من هم خواهم آمد » .\r\nسربازان او و ديگران ، چون اين نطق بشنيدند ، تصوّر كردند ، كه او قصد ندارد با شاه بجنگد و مشعوف گشتند . بعد كوروش ، كه از اين قضيّه نگران بود ، كس فرستاده كل‌آرخ را طلبيد . او ظاهرا عذر خواست و نزد كوروش نرفت ، ولى در نهان پيغام داد ، كه كارها روش خوبى خواهد داشت و لازم است ، كه او دوباره كسى را فرستاده او را بطلبد . بعد كل‌آرخ سربازان را جمع كرده گفت : « كوروش با ما چنان رفتار مىكند ، كه ما با او رفتار كرديم ، او جيرهء قشون را نميدهد ، زيرا ما نميخواهيم با او حركت كنيم . او مرا طلبيد و من از رفتن نزد او ابا كردم ، زيرا اوّلا خجالت ميكشم از اينكه او را كاملا فريب داده‌ام و ديگر اينكه ميترسم ، كه او در ازاى تقصيرى كه دارم ، حكم توقيف مرا بدهد . پس در اين حال لازم است در فكر خودمان باشيم . اگر ميخواهيم از اينجا برگرديم ، امنيت لازم است و هرگاه مىخواهيم بمانيم ، باز امنيّت لازم است . كوروش شخص نازنينى است ، وقتى كه كسى دوست او باشد و دشمنى است مهيب ، اگر بخواهد با كسى خصومت ورزد .\r\nبىآذوقه سردار و سرباز در حكم واحدند و نميتوانند كارى بكنند ، قواى او را هم از سواره‌نظام و پياده و كشتىها مىبيند . با اين حال بگوئيد ، كه چه بايد كرد ؟ » .\r\n\r\n","description":"","footnote":"","page_name":" 1003 ","page_number":116},
  {"content":"\r\n\r\nيونانىها در جواب سردارشان نطق‌هاى گوناگون كردند : بعضى ، كه از كل‌آرخ درس گرفته بودند ، اظهار داشتند ، كه ماندن يا رفتن بىرضايت كوروش اشكالات زياد دارد . شخصى كه در باطن طرفدار نظر كل‌آرخ بود ، چنين وانمود ، كه مىخواهد زودتر بيونان برگردد و گفت : اگر كل‌آرخ نميخواهد ما را برگرداند ، پس سردار ديگرى انتخاب كنيم . آذوقه را از اردوى خارجىها ميخريم و نزد كوروش رفته كشتى يا راهنمائى ميگيريم . هرگاه نخواهد راهنمائى هم بدهد ، يك بلندى را اشغال كرده ميجنگيم و از عهدهء كوروش و كيليكىها برمىآئيم . ديگرى جواب داد ، كه اين پيش‌نهاد عملى نيست . بايد ساده‌لوح بود ، كه چنين پيش‌نهادى را بموقع عمل گذارد .\r\nبر فرض اينكه كوروش كشتى بما داد ، آيا اطمينان خواهيم داشت ، كه ما را غرق نكنند . راهنما چه ثمرى دارد ، اگر آذوقه نداشته باشيم . هرگاه از او آذوقه خواهيم خواست ، پس خوب است از او نيز بخواهيم ، كه يك بلندى را هم خودش براى ما اشغال كند . بعقيدهء من بهتر است با او داخل مذاكره شده بدانيم ، كه مىخواهد ما را چه كند . اگر براى جنگى ميخواهد ، كه مخاطرات و مشقّات زياد دارد ، بايد ما را راضى بدارد و ، اگر پيشنهاد ما را نپذيرفت ، راه بازگشت ما را تأمين كند . همه اين رأى را پسنديدند ، بخصوص كه كل‌آرخ در جواب شخص اوّلى گفته بود ، او حاضر نيست بدين ترتيب يونانيها را برگرداند ، ولى هركس را انتخاب كنند ، او تابع خواهد بود .\r\nبعد چند نفر انتخاب كرده با كل‌آرخ نزد كوروش فرستادند و او گفت ، چون آبروكوماس « 1 » ، دشمن من ، چنان كه شنيده‌ام ، در دوازده منزلى فرات است ، مىخواهم او را تعقيب و مجازات كنم و ، اگر فرار كرد ، در آنوقت مىبينم ، كه چه بايد كرد .\r\nيونانيها پس از شنيدن اين جواب استنباط كردند ، كه كوروش ميخواهد با شاه بجنگد و خواستند ، كه جيرهء سربازان را زياد كند . كوروش قبول كرد ، كه همه ماهه بجاى دو نيم دريك سه نيم دريك به آنها بدهد ( معادل 27 فرنگ طلا يا 135 ريال . م . ) .\r\nپس از آن قشون حركت كرد ، ولى محقّقا كسى نيّت واقعى كوروش را نميدانست ( همان‌جا ، كتاب 1 ، فصل 3 ) . آبروكوماس والى سوريّه و سردار بود و از طرف\r\n\r\n\r\n","description":"","footnote":"\r\n( 1 ) -  Abrocomas . \r\n","page_name":" 1004 ","page_number":117},
  {"content":"\r\n\r\nاردشير مأموريت داشت بمصر حمله كند .\r\nراجع به كل‌آرخ اسپارتى رئيس قشون يونانى كوروش بايد گفت ، كه او سابقا حاكم شهر بيزانس ، يكى از مستعمرات يونانى ، در تراكيّه بود . بعدها از جهة خشونتيكه داشت و نيز بواسطه نافرمانى ، از كار خارجش كردند و او به سارد آمده از كوروش تمنّى كرد ، خدمتى به او رجوع كند . شاهزاده ده‌هزار دريك به او داد و كل‌آرخ عدّه‌اى از سپاهيان اجير دور خود جمع و شهر خرسونس را از اهالى تراكيّه انتزاع كرد . غير از كل‌آرخ اشخاصى ديگر نيز در خدمت كوروش بودند ، كه اساميشان ذكر شد . پس از رئيس قشون اشخاص معروف قشون يونانى يكى موسوم به آريس‌تيپ « 1 » بود و ديگرى به م‌نن « 2 » و هر دو از خانوادهء آله‌آد « 3 » بودند و اين خانواده را در يونان از هواخواهان ايران ميدانستند .\r\nپس از اين‌ها اشخاص ديگرى نيز بودند ، مانند كزنفون و غيره ، كه ذكرشان در جاى خود بيايد .\r\nكوروش از تارس ده فرسنگ در دو روز پيموده برود پساروس « 4 » رسيد و بعد 5 فرسنگ ديگر راه رفته از رود پيراموس « 5 » گذشت . عرض اين رود يك استاد ( 185 مطر ) بود . از اين رود پانزده فرسنگ راه را در دو روز پيموده به ايسوس « 6 » آخرين شهر كيليكيّه درآمد ( ايسوس در كنار خليج اسكندرون ، كه بدرياى مغرب اتّصال دارد واقع بود ) . اين‌جا كوروش سه روز ماند و سىوپنج كشتى بفرماندهى پىتا گراس لاسدمونى « 7 » و 25 كشتى خود كوروش بفرماندهى تامس « 8 » به او ملحق شدند . در اين كشتىها هفتصد نفر لاسدمونى سنگين اسلحه بسركردگى خىرىسوف « 9 » لاسدمونى بودند . كشتىها در ساحل و در نزديكى خيمهء كوروش لنگر انداختند و چهارصد نفر يونانى سنگين اسلحه ، كه خدمت آبروكوماس را ترك كرده بودند ، در اينجا بسپاه كوروش پيوستند .\r\n\r\nاز ايسوس تا فرات\r\nكزنفون گويد ( سفر جنگى كوروش ، كتاب 1 ، فصل 4 ) : « از ايسوس كوروش يك منزل طىّ كرده بدربندهاى كيليكيّه\r\n\r\n\r\n","description":"","footnote":"\r\n( 1 ) -  Aristippe . \r\n( 2 ) -  Menon .  .\r\n( 3 ) -  Aleades . \r\n( 4 ) -  Psarus .  .\r\n( 5 ) -  Pyramus . \r\n( 6 ) -  Issus . \r\n( 7 ) -  Pythagoras Lacedemonien . \r\n( 8 ) -  Tamos . \r\n( 9 ) -  Chirisophe . \r\n","page_name":" 1005 ","page_number":118},
  {"content":"\r\n\r\nو سوريّه رسيد . اينجا دو ديوار است : آنكه در اينطرف ، يعنى در جلو كيليكيّه ، است بواسطه سىين‌نه‌زيس و كيليكىها حفظ ميشد و مدافع ديگرى ، كه در آنطرف يعنى به طرف سوريّه است ، چنان كه ميگفتند ، شخص شاه بود . در وسط اين دو تنگ رودى كارسوس « 1 » نام جارى است و مسافت بين اين دو ديوار سه استاد است ( تقريبا پانصد و پنجاه ذرع ) عبور از اينجاها مشكل است ، زيرا ديوارها تا دريا فرود ميآيد و در هركدام از دو ديوار مزبور دربندى باز مىشود ( مقصود كزنفون از ديوارها كوههاى بلند است و براى فهم مطلب بايد گفت ، كه دو تنگ سوريّه را از كيليكيّه جدا مىكند ، يكى را كه از درياى مغرب دور تر است ، دربند آمان « 2 » ميناميدند و ديگرى را دربند سوريّه . تنگ‌هاى مذكور معبرهاى بسيار باريكى است ، كه چهار نفر پهلوى هم بصعوبت مىتوانند از آن عبور كنند . چنان كه بيايد اسكندر نيز از اين تنگ‌ها عبور كرد . كلية بايد در نظر داشت ، كه اسكندر راه كوروش را پيمود و از تجربيّات يونانىها استفاده كرد . م . ) . چون نميشد دربندها را گرفت ، كوروش بحريّه را احضار كرد ، تا سپاهيان سنگين اسلحه اين‌طرف و آن‌طرف دربند سوريّه را گرفته عبور كنند . كوروش تصوّر ميكرد ، كه آبروكوماس ، چون قوّهء زياد دارد ، سخت ممانعت خواهد كرد ، ولى ، او همين كه خبر ورود كوروش را به كيليكيّه شنيد ، از فينيقيّه حركت كرده نزد شاه رفت . قوّهء او را سيصدهزار نفر تخمين كردند . بعد كوروش از دربند سوريّه گذشته به شهر مىرياندر « 3 » نام فينيقى رسيد و در اين‌جا هفت روز بماند . در اين محلّ كس‌نياس آركادى « 4 » و پاسيون مگارى « 5 » اشياء و اسباب قيمتى خود را برداشته و بكشتى نشسته فرار كردند . كوروش نخواست آنها را تعقيب كند ، ليكن سرداران يونانى را خواسته چنين گفت : « كس‌نياس و پاسيون ما را رها كرده رفتند ، ولى بايد بدانند ، كه بىاطّلاع من فرار نكرده‌اند ، زيرا من ميدانم كجا ميروند و براى من سهل است ، كه با ترىرم‌ها ( كشتىهاى جنگى ) كشتىهاى آنها را تعقيب كنم ، امّا خدا\r\n\r\n\r\n","description":"","footnote":"\r\n( 1 ) -  Karsns . \r\n( 2 ) -  Pyles Amanique . \r\n( 3 ) -  Myriandre . \r\n( 4 ) -  Xenias d'Arcadie . \r\n( 5 ) -  Pasion de Megare . \r\n","page_name":" 1006 ","page_number":119},
  {"content":"\r\n\r\nميداند ، كه من چنين نيّتى ندارم و كسى نميتواند بگويد ، من از شخصى كه با من است استفاده ميكنم يا اگر بخواهد خدمت مرا ترك كند ، او را آزار و اذيّت كرده دارائىاش را از دستش ميگيرم . بروند هركجا كه ميخواهند ، ولي بدانند ، كه با من بدتر از آن كردند ، كه من با آنها كردم . زنان و كودكان آنها در ترالّ « 1 » و در تحت تسلط من‌اند . من آنها را نزد ايشان روانه خواهم كرد ، تا جائزه‌شان باشد از رشادتى ، كه قبل از اين در خدمت من نمودند » پس از اين نطق يونانىهائى ، كه رغبت نداشتند در قشون كوروش بمانند ، با مسرّت حاضر شدند از او پيروى كنند . بعد كوروش بيست فرسنگ راه پيموده به خالوس « 2 » رسيد . دهاتى ، كه قشون او در آن اردو زد ، به پروشات تعلّق داشت و ملكه اين دهات را براى استفاده به كوروش واگذارده بود . پس از آن كوروش در پنج روز سى فرسنگ راه پيموده بسرچشمهء رود داردس « 3 » رسيد . بلزيس « 4 » والى سوريّه در اينجا قصرى با پارك عالى داشت .\r\nدرختان پارك را بامر كوروش انداختند و قصر را آتش زدند . از اينجا قشون كوروش به راه افتاده و در سه روز پانزده فرسنگ راه پيموده به شهر بزرگ و غنى تاپ‌ساك « 5 » ، كه در كنار فرات واقع بود ، رسيد . عرض فرات در اينجا چهار استاد ( 740 مطر ) است . قشون در اين‌جا پنج روز اطراق كرد و كوروش سرداران يونانى را طلبيده گفت : « من ميخواهم با شاه جنگ كنم و بايد اين خبر را بسپاهيان داده آنها را براى اين كار حاضر كنيد » . سرداران چنين كردند و سپاهيان يونانى به آنها با خشونت گفتند : شما قصد كوروش را ميدانستيد و از ما پنهان مىكرديد .\r\nما با كوروش نخواهيم آمد ، مگر اينكه جيرهء ما را به همان مقدار ، كه در موقع مسافرت بدربار داريوش مىداد ، بدهد ، و حال آنكه آن زمان او ما را براى قراولى با خود مىبرد نه براى جنگ با شاه ( براى فهم مطلب بايد در نظر داشت ، كه زمانى كه كوروش ببالين پدرش داريوش دوّم احضار شد ، عدّه‌اى مستحفظ يونانى با خود داشت . م . ) كوروش با وعده‌هاى زياد تقريبا تمام يونانىها را راضى كرد .\r\n\r\n\r\n","description":"","footnote":"\r\n( 1 ) -  Tralles . \r\n( 2 ) -  Chalus . \r\n( 3 ) -  Dardes . \r\n( 4 ) -  Belesis . \r\n( 5 ) -  Tapsaque . \r\n","page_name":" 1007 ","page_number":120},
  {"content":"\r\n\r\n\r\nاز فرات تا كارماند\r\nبعد قشون كوروش از فرات گذشت و آب تا سينهء آنها مىآمد .\r\nآبروكوماس در موقع عقب‌نشينى تمام كشتىها را سوزانيده بود ، تا كوروش معطّل شود . اهالى تاپ‌ساك نقل ميكردند ، كه از فرات هيچگاه بدون كشتى نميشد گذشت و اين پيش‌آمد را يك تفضّل آسمانى دانسته مىگفتند ، كه فرات بشاه آتيه خود مطيع گشت بعد كوروش در سوريّه حركت كرده و پنجاه فرسنگ در نه روز طىّ كرده به آراكس رسيد . در اينجا دهات متعدّدى بود . قشون ، غلّه و شراب زياد از اين دهات تحصيل كرد و سه روز مانده آذوقه برگرفت ، ( توصيف كزنفون از راه در اين‌جا گنگ است ، اگر قشون كوروش از فرات گذشت چگونه پنجاه فرسنگ در سوريه راه پيمود و ديگر لفظ آراكس چه معنى دارد ، بايد استنباط كرد ، كه مقصود كزنفون از سوريّه قسمت غربى بين النهرين بوده و از آراكس رودى مانند خابور كه بفرات ميريزد . م . ) . بعد كزنفون گويد ( سفر جنگى كوروش ، كتاب 1 ، فصل 5 ) كوروش داخل عربستان شد و ، در حالى كه فرات را از طرف دست راست داشت ، در مدّت 5 روز سىوپنج فرسنگ راه در بيابان‌هاى لم يزرع پيمود . اين صفحه جلگه‌ايست صاف مانند دريا و درختى در اينجا ديده نمىشود ، زيرا تمام صحرا پر است از افسنتين و هرچه در اين‌جا ميرويد ، معطّر است ولى سايه ندارد . از حيوانات در اين صفحه گورخر ، غزال و شترمرغ زياد است .\r\nكزنفون توصيف مىكند ، كه سوارهاى يونانى چگونه شكار گورخر مىكردند و اين حيوان بچه سرعت ميدويد . گوشت گورخر طعم گوشت گوزن را دارد ، ولى از آن لطيف‌تر است . شترمرغ با پا چنان ميدود ، كه سوار به آن نميرسد و از اين جهت سپاهيان يونانى به زودى از تعقيب شترمرغ‌ها صرف‌نظر كردند . پس از عبور از اين جلگه قشون به كرست « 1 » رسيد . اين شهر بزرگ در كنار رود ماس‌كاس « 2 » واقع است ورود شهر را از هر طرف احاطه دارد . سپاه در اينجا سه روز اقامت كرد ، بعد در مدّت سيزده روز نود فرسنگ راه پيموده به شهر پيل « 3 » درآمد و در تمام اين راه سپاه كوروش فرات را از طرف دست راست داشت . در موقع\r\n\r\n\r\n","description":"","footnote":"\r\n( 1 ) -  Corsote . \r\n( 2 ) -  Mascas . \r\n( 3 ) -  Pyles . \r\n","page_name":" 1008 ","page_number":121},
  {"content":"\r\n\r\nعبور از اين صفحه عدّه‌اى زياد از مال‌بنه بواسطهء نبودن عليق تلف شد ، زيرا اين صحرا بكلّى عارى از علف و درخت است . سكنهء اين صحراها از معادن سنگ سنگ‌هاى بزرگ استخراج كرده به بابل مىبرند و از فروش آن معاش خود را تهيه ميكنند . در اينجا گندم و جو بدست نيامد و سپاهيان مجبور شدند فقط گوشت بخورند . گاهى سپاهيان مجبور بودند خيلى راه بروند ، تا به آب و عليق برسند در اين‌جا كزنفون حكايتى ذكر مىكند ، تا نشان دهد ، كه اطرافيان كوروش بچه اندازه او را محترم شمرده اوامرش را اطاعت ميكردند : قشون بمعبرى رسيد ، كه پر از گل بود و ارّابه‌ها در گل فرو رفت . كوروش بسپاهيان ايرانى امر كرد ارّابه‌ها را از گل بيرون آرند و چون آنها با تأنّى كار ميكردند ، كوروش ببزرگانى كه با او بودند ، امر كرد خودشان اين كار را كنند و آنها لباس ارغوانى را كنده با قباهاى عالى و شلوارهاى زردوز و بعضى با طوق‌ها و ياره‌ها در گل جستند و چنان با تندى و چابكى اين كار را انجام دادند ، كه هيچ انتظار نميرفت ، زيرا اينها از بزرگان بودند و عادت به اين گونه كارها نداشتند . كليّة كوروش عجله در حركت داشت و اگر توقّف ميكرد ، فقط براى صرف غذا و تحصيل آذوقه يا كار لازم ديگر بود . او مىشتافت تا به اردشير مهلت براى جمع‌آورى قشون ندهد .\r\nبعد كزنفون گويد ، حقّ با كوروش بود ، زيرا وسعت و نيز زيادى نفوس ، كه باعث قدرت و زورمندى پارس بود ، در مقابل يك حملهء ناگهانى كوچك‌ترين نتيجه‌اى نداشت . در آن‌طرف فرات در مقابل اردوگاه شهر بزرگى بود ، كه كارماند نام داشت . سپاهيان بدان جا براى خريد آذوقه ميرفتند و براى گذشتن از فرات پوستهاى چادرهاى خود را به كار ميبردند . توضيح آنكه درون پوستها را پر از ينجه كرده درزهاى آن را چنان محكم مىدوختند ، كه آب به ينجه سرايت نميكرد . بدين نحو از رود ميگذشتند و بعد با خرما ، شراب و ارزن ، كه در اين صفحه زياد بود ، برمىگشتند . پس از آن‌كه قشون كوروش از اين‌جا حركت كرد در راه جاى پاى اسب و پهن آن مشاهده شد . اين آثار يك دسته از سواره‌نظام اردشير بود ، كه\r\n\r\n","description":"","footnote":"","page_name":" 1009 ","page_number":122},
  {"content":"\r\n\r\nبعدّهء دوهزار نفر پيشاپيش قشون او حركت ميكرد و عليق و علوفه و آنچه را ، كه براى قشون كوروش مفيد بود ، آتش مىزد . در اين‌جا كزنفون شرح حركت كوروش را قطع كرده قضيّهء ارن‌تاس « 1 » را بيان مىكند ( كتاب اوّل ، فصل 6 ) .\r\n\r\nقضيّهء ارن‌تاس\r\nارن‌تاس شخصى بود از خانوادهء هخامنشى و يكى از بهترين سردار ايران . او خواست به كوروش خيانت كند و با اين مقصود به او پيشنهاد كرد هزار نفر سوار به او بدهد ، تا او بدستهء سواره‌نظام اردشير ، كه آذوقه و عليق را معدوم مىكرد ، ناگهان بتازد . كوروش پذيرفت و او پس از آن نامه‌اى بشاه نوشته خدمات سابق خود را يادآور شد و خواهش كرد ، كه شاه بسواره‌نظام خود امر كند ، او را مانند دوست بپذيرند . شخصى كه مأمور رسانيدن نامه بود ، آن را نزد كوروش برد . او ارن‌تاس را احضار و توقيف كرد . بعد مجلس مشورتى از هفت نفر رجال درجهء اوّل خود تشكيل داده فرمود او را محاكمه كنند و در همان‌وقت بسرداران يونانى گفت سپاهيان يونانى را تحت اسلحه درآرند . ارن‌تاس محكوم باعدام گرديد و تمام حضار و حتّى اقرباى او برخاسته كمربند او را گرفتند . كزنفون گويد ، كه موافق عادات پارسى اين اقدام دلالت ميكرد ، بر اينكه متّهم محكوم باعدام شده و حكم را اجراء خواهند كرد . اشخاصى كه مىبايست در پيش او به خاك افتند ( يعنى پاى او را ببوسند ) ، در اين‌موقع نيز به خاك افتادند ، اگرچه ارن‌تاس نميدانست ، كه ميخواهند او را بكشند ( در اينجا سخنان كزنفون متناقض است . اگر گرفتن كمربند علامت اعدام بود ، چگونه نميدانست ؟ ) .\r\nبعد ارن‌تاس را بچادر آرتاپارت ، كه باوفاترين مستحفظ كوروش بود ، بردند و از اين ببعد ديگر كسى او را نديد و كسى از روى يقين ندانست ، كه چگونه او را كشتند .\r\nقشون كوروش پس از آن بايالت بابل وارد شده دوازده فرسنگ راه رفت . روز سوّم كوروش قشون ايرانى و يونانى خود را سان ديد و وعده‌هاى زياد بسپاهيان خود داد ، زيرا تصوّر ميكرد ، كه اردشير روز ديگر در طليعهء آفتاب حمله خواهد كرد ( همانجا كتاب 1 ، فصل 7 ) . چنين است روايت كزنفون راجع بقشون‌كشى\r\n\r\n\r\n","description":"","footnote":"\r\n( 1 ) -  Oroutas . \r\n","page_name":" 1010 ","page_number":123},
  {"content":"\r\n\r\nكوروش تا نزديكى بابل . حالا بايد ديد ، كه اردشير براى جنگ با كوروش چه ميكرد .\r\n\r\nتداركات اردشير\r\nوقتى كه خبر عزيمت كوروش بايران رسيد ، دوستان دربارى اردشير به اين عقيده بودند ، كه شاه حمله نخواهد كرد ، مگر در وهله واپسين . حق هم با آنها بود ، زيرا اردشير ، براى اينكه از حركت قشون كوروش ممانعت كند ، امر كرده بود ، در جلگه‌هاى بين النّهرين خندقى بكنند ، كه عرضش ده ارش و عمقش به همان اندازه و طولش صد استاد ( تقريبا سه فرسنگ و نيم ) باشد ، ولى پس از اينكه كوروش بخندق مزبور رسيد ، چنان كه بيايد ، اردشير ممانعت از عبور او نكرد و سپاه كوروش به بابل نزديك شد . از اين رفتار اردشير چنين به نظر ميآيد ، كه شاه ميخواسته از ايالات غربى ايران عقب نشسته كوروش را بداخلهء مملكت بكشاند و در مشرق ايران با او مواجه شود ، چه اردشير سلطنت را حقّ خود ميدانست و تصوّر ميكرد ، ايرانىهاى مشرق ايران ، كه بحقّ و مشروعيّت « 1 » معتقدند ، جدّا با او همراهى خواهند كرد . حال بدين منوال بود ، تا آنكه تيرىباذ يكى از سرداران اردشير به او گفت ، كه اين نقشه بد است ، زيرا سپاه او كمتر از سپاه كوروش نيست و با اين‌حال حمله نكردن و ماد و بابل را بدست دشمن دادن خطا است .\r\nحرف او مؤثّر افتاد ، اردشير از جنگ دفاعى منصرف شده تصميم كرد حمله برد .\r\n( پلوتارك ، اردشير ، بند 8 ) . عدّهء قشون اردشير را كزنفون يك‌ميليون و دويست هزار نفر سپاهى پياده ، شش‌هزار سوار و دويست عرّابهء داس‌دار نوشته ، ولى اغراق است ، زيرا كتزياس ، كه خودش در قشون اردشير بوده ، ميگويد عدّهء نفرات قشون اردشير از 400 هزار تجاوز نميكرد . پلوتارك و ديودورسى سىلى هم همين عدّه را ذكر كرده‌اند . خود كزنفون هم بعد گويد ، شش‌هزار نفر سوار زبده ، كه در جلو شاه حركت ميكردند ، در تحت فرماندهى آرتاگرس « 2 » بودند . باقى قشون اردشير را چهار سردار ميبايست اداره كنند : آبروكوماس ، تيسافرن ، گبرياس و آرباس « 3 » ولى ، چون آبروكوماس پنج روز بعد از جنگ رسيد و سيصدهزار نفر ابواب جمعى او در جنگ نبودند ، عدّهء قشون اردشير در موقع جنگ به نهصدهزار سپاهى\r\n\r\n\r\n","description":"","footnote":"\r\n( 1 ) -  Legitimisme . \r\n( 2 ) -  Artagerse . \r\n( 3 ) -  Abrocomas , Tissapherne , Gobrias , Arbace . \r\n","page_name":" 1011 ","page_number":124},
  {"content":"\r\n\r\nو 150 ارّابهء داس‌دار ميرسيد اين ارقام هم اغراق است . راجع به آبروكوماس بالاتر گفته شد ، كه او مأمور بود لشكرى براى حمله كردن بمصر تهيه كند و در سوريّه توقف داشت . معلوم مىشود ، كه چون اردشير از عزيمت كوروش بايران مطلع شده ، او را از سوريّه بكمك خود طلبيده .\r\n\r\nجنگ كونّاكسا « 1 »\r\nكونّاكسا محلّى بود در يازده فرسخى بابل از طرف شمال و تصوّر ميكنند ، كه در نزديكى خرابه‌هائى است موسوم به كونيش « 2 » و حالا اين محلّ را خان اسكندريّه گويند . در اين‌جا جنگى بين كوروش و اردشير روى داد ، كه قطعى بود . اين جنگ يكى از وقايع مهمّ تاريخ بشمار ميرود ( جهت آن در ذيل بيايد ) . كيفيّات جنگ را مورّخين يونانى ، يعنى كزنفون ، كتزياس و دىنن مختلف نوشته‌اند . باوجود اين مضامين نوشته‌هاى آنها اين است ، كه ذكر مىشود :\r\n\r\nروايت كزنفون\r\nمورّخ مذكور ، كه خودش در اين جنگ در اردوى كوروش بود ، چنين گويد ( سفر جنگى كوروش ، كتاب 1 ، فصل 8 ) . بعد از دخول بايالت بابل ، چون كوروش تصوّر ميكرد ، كه روز ديگر در طليعهء صبح اردشير حمله خواهد كرد ، كل‌آرخ را بميمنهء قشون يونانى و م‌نن را به ميسرهء آن گماشت و خود به تنظيم قشون ايرانى پرداخت .\r\nصبح زود چند نفر فرارى ، كه از قشون اردشير آمده بودند ، خبرهائى براى كوروش آوردند . پس از آن كوروش سرداران و سركردگان يونانى را خواسته در باب جدالى ، كه در پيش بود ، شور و با وعده‌هاى بزرگ آنها را تشويق كرد . هنگامى كه سپاهيان يونانى اسلحه برميداشتند ، عدّهء آنها را شمردند و معلوم گرديد ، كه سپاه يونانى مركب است از ده‌هزار و چهارصد نفر سنگين اسلحه و دوهزار و چهارصد نفر سبك اسلحه . سپاه ايرانى كوروش مركب بود از صدهزار نفر و بيست ارّابهء داس‌دار . چون كوروش در هر آن انتظار حملهء دشمن را داشت ، با تمام سپاهش باحوال « حاضر جنگ » حركت ميكرد . در اين روز بيش از سه فرسنگ راه\r\n\r\n\r\n","description":"","footnote":"\r\n( 1 ) -  Cunnaxa . \r\n( 2 ) -  Kunisch . \r\n","page_name":" 1012 ","page_number":125},
  {"content":"\r\n\r\n( 53 ) - شوش ، كاشىكارى ( پرّووشيپيه ، ج 5 ، ص 876 )\r\n\r\n","description":"","footnote":"","page_name":" 1013 ","page_number":126},
  {"content":"\r\n\r\nنپيمود ، زيرا برخورد بخندقى ، كه به حكم اردشير كنده بودند ( بالاتر ذكرى از آن شده ) در همين جلگه نيز چهار نهر بود ، كه عرض هر يك بيك پلطر ( تقريبا سى ذرع ميرسيد ) و روى اين نهرها پلى ساخته بودند . اين نهرها فرات را به دجله اتّصال ميدادند و هريك بفاصلهء يك فرسخ از ديگرى حفر شده بود . در كنار فرات بين فرات و خندق معبرى است بعرض بيست پا . قشون كوروش از اين معبر به آن طرف گذشت و بعد ، چون كوروش ديد خبرى از قشون اردشير نيست ، پنداشت ، كه او نمىخواهد در اين‌جاها جنگ كند و قشون خود را از احوال « حاضر جنگ » بيرون آورد . روز سوّم كوروش بر گردونهء خود سوار بود ، قسمت اعظم قشون او غيرمنظّم حركت ميكرد و سپاهيان اسلحشان را روى ارّابه‌ها يا مالهاى بنه گذارده بودند . در اين‌وقت ، كه تقريبا ساعت نه صبح بود و قشون كوروش بمحلّى ، كه ميبايست در آنجا اردو بزند ، نزديك ميشد ، ناگاه پاتاگياس « 1 » ، يكى از معتمدين كوروش ، به تاخت در رسيد و فرياد زد ، كه شاه با قشون خود باحوال « حاضر جنگ » حركت مىكند و به زودى خواهد رسيد . پس از شنيدن اين خبر ، كوروش در حال از گردونه به زير جست ، جوشن خود را در بر كرده بر اسب نشست و فرمان داد ، كه سپاهيان اسلحه بردارند . يونانيها هم فورا بجاى خود ايستادند :\r\nكل‌آرخ در ميمنه ، پروكسن پس از او ، م‌نن با دستهء خود در ميسره و هزار سوار پافلاگونى در ميمنه نزديك كل‌آرخ و يونانىهاى سبك اسلحه . امّا قشون كوروش بسردارى آرىيه‌ئوس ايرانى در ميسره جا گرفت . خود كوروش با 600 سوار زبده ، كه تماما سنگين اسلحه بودند و حتّى اسبهايشان هم سلاح دفاعى داشتند ، در قلب قشون ايستاد . ظهر شد و هنوز قشون اردشير نرسيده بود ، ولى سه ساعت بعد گرد و غبارى بزرگ برخاست و تمام جلگه را چنان فرو گرفت ، كه روز مانند شب شد . حركت قشون اردشير را كزنفون چنين توصيف كرده : « وقتى ، كه قشون اردشير نزديك شد ، چشم از برق اسلحهء فلزّى خيره ميگشت و به خوبى صفوف سپاه و زوبين‌هاى سپاهيان ديده ميشد . در طرف چپ دسته‌اى از سواره‌نظام\r\n\r\n\r\n","description":"","footnote":"\r\n( 1 ) -  Patagyas . \r\n","page_name":" 1014 ","page_number":127},
  {"content":"\r\n\r\nبود ، كه جوشن‌هاى سفيد دربر داشت و از عقب آنها پياده‌نظامى ميآمد ، كه سپرهايشان از تركهء بيد بافته بود . پس از آنها مصرىهاى سنگين اسلحه ميآمدند . سپرهاى اينها چوبين و بقدرى بلند بود ، كه به پاهايشان ميرسيد . ( شايان توجه است ، كه كزنفون در « تربيت كوروش » هم سپرهاى مصريها را چنين توصيف كرده ) بعد سواره‌نظام و تيراندازان حركت ميكردند . تمام اين سپاه نظر بمليّت سپاهيان بقسمت‌هاى جداگانه تقسيم شده و مربّعاتى مستطيل تشكيل كرده بودند . در پيشاپيش قشون ارّابه‌هاى مسلّح به داس ، يكى بفاصله زياد از ديگرى حركت ميكرد .\r\nداس‌ها را به محور بسته بودند . بعض داس‌ها در طرفين ارّابه و برخى زير آن بود .\r\nاين ارّابه‌ها را عمدا به طرف قشون يونانى فرستادند ، با اين مقصود ، كه صفوف آنها را درهم شكند . كوروش يونانىها را قبلا آگاه كرده بود ، كه دشمن فريادزنان حمله خواهد كرد و نبايد از اين جهت بترسند ، ولي بعد معلوم شد ، كه اشتباه كرده .\r\nقشون اردشير با سكوت عميق و با قدم‌هاى مساوى و كند پيش ميآمد . كوروش ، كه با مترجم خود پيگرس « 1 » نام از جلو صفوف گروهان‌ها حركت ميكرد ، به كل‌آرخ گفت ، با سپاهيان خود بقلب قشون ، يعنى به جائى كه من ايستاده‌ام ، بيا ، ولى چون كل‌آرخ ميديد ، كه قشون شاه بقدرى زياد است ، كه فقط يكى از جناحين آن نصف جبههء قشون كوروش را ميپوشاند ، از ترس اينكه مبادا محصور شود ، نخواست كنار فرات را ترك كند و به كوروش جواب داد : مراقب خواهم بود ، كه آن‌چه بايد بشود ، انجام يابد » .\r\nپلوتارك گويد ( اردشير ، بند 9 ) كه اين كار كل‌آرخ صحيح نبود . او چه مقصودى داشت و چه مقتضى بود ، كه اين راه دور و دراز را بپيمايد ، جز اينكه به كوروش خدمت كرده او را بر تخت نشاند . چون او حقوق و جيرهء خود و سپاهيان يونانى را از كوروش دريافت ميكرد ، شايسته بود ، كه فداكارى كرده در جائى بايستد ، كه بتواند بقشون اردشير حمله برد ، نه اينكه در جائى قرار گيرد ، كه نتواند جان سردار خود را نجات دهد . او ميبايست منافع عمومى را بر خطر حال ترجيح\r\n\r\n\r\n","description":"","footnote":"\r\n( 1 ) -  Pigres . \r\n","page_name":" 1015 ","page_number":128},
  {"content":"\r\n\r\nداده باشد . هيچكدام از قسمتهاى قشون اردشير نميتوانست در مقابل حملات يونانىها تاب آرد و ، همين كه قشون اردشير متزلزل ميگشت ، شاه كشته ميشد يا فرار ميكرد و در هر دو صورت كوروش موفّق ميبود و تاج بر سر ميگذاشت . بنابراين شكست كوروش بعقيدهء پلوتارك بيشتر از اين جهت بود ، كه كل‌آرخ كوتاهى كرد و كوتاهى او نه از اين حيث بود ، كه كوروش نصيحت او را گوش نكرده در جاى خطرناك ، يعنى در پيش قلب قشون خود ، ايستاد و جنگ كرد ، بلكه از اين‌كه كل‌آرخ نخواست در قلب قشون كوروش قرار گيرد . اگر شاه ميخواست قشون يونانى در جائى بايستد ، كه براى او بىضررتر از هر جاى ديگر باشد ، همين موقع را كه كل‌آرخ برگزيده بود ، انتخاب ميكرد . براى فهم مطلب بايد علاوه كنيم ، كه بقول پلوتارك كل‌آرخ ، چون ميدانست ، كه كوروش شجاع و بىپروا است ، به او گفته بود ، در جائى كه مخاطره زياد است ، نايست و او جواب داده بود : « اين چه نصيحتى است ، كه به من ميدهى ؟ تو ميدانى ، كه من داعيهء سلطنت دارم و باوجود اين ميخواهى من نشان دهم ، كه لايق آن نيستم ؟ » ( اردشير ، بند 9 ) .\r\nپس از ذكر نظرى ، كه پلوتارك اظهار كرده روايت كزنفون را دنبال ميكنم :\r\nقشون اردشير با قدم‌هاى مساوى پيش مىآمد و كوروش بفاصلهء كمى از جبههء قشون خود حركت كرده قواى دشمن و سپاه خود را تماشا ميكرد . در اين موقع كزنفون از او پرسيد ، آيا فرمانى داريد ؟ كوروش جواب داد به تمام قشون اطّلاع دهيد ، از روده‌هاى قربانىها معلوم شده ، كه بهره‌مندى با ما است ( چنان كه گذشت ، اين عادت يونانىها بود ، كه قبل از جنگ قربانى ميكردند و نظر بروده‌هاى حيوان موافق قواعدى ، كه غيب‌گوهاى آنان داشتند ، مىگفتند نتيجهء جنگ مساعد است يا نه . در اين موقع كوروش چنين گفته ، تا موافق آداب مذهبى يونانيان دل آنها را قوى كرده باشد . م . ) . بالاخره وقتى رسيد ، كه فاصلهء بين دو قشون متحارب بيش از سه يا چهار استاد ( 740 ذرع تقريبا ) نبود . در اين موقع يونانىها خواندن لحن جنگى را شروع كرده از جا كندند ، تا بدشمن حمله برند . آنهائى ، كه عقب\r\n\r\n","description":"","footnote":"","page_name":" 1016 ","page_number":129},
  {"content":"\r\n\r\nمانده بودند ، با قدمهاى سريع ميرفتند ، تا برفقاى خود ، كه مقدّم بودند ، برسند و همگى فريادزنان به طرف دشمن ميدويدند ، ولى ، قبل از اينكه يونانىها بمسافت تيررسى از دشمن باشند ، ايرانىها برگشته گريختند و يونانيها آنها را سخت تعقيب كردند و ، چون ارّابه‌رانها گردونه‌هاى شاهى را رها كرده نيز فرار كردند ، اسبها ارّابه‌ها را برداشته به اين طرف و آنطرف كشيدند و در نتيجه بعض ارابه‌ها با قشون اردشير تصادم كرد و برخى با قشون يونانى . كوروش چون ديد ، كه يونانيها فاتح‌اند و دشمن را تعقيب ميكنند ، شاد گرديد و اشخاصى ، كه در اطراف او بودند ، به خاك افتاده او را شاه دانستند . او بجاى اينكه فراريها را تعقيب كند ، ششصد سوار زبده‌اش را با خود نگاهداشت و متوجّه حركات اردشير ، كه در قلب قشون خود بود ، گرديد . امّا فرماندهان قشون ايرانى كوروش ، بقول كزنفون ، در وسط دسته‌هاى خود قرار گرفته از آنجا فرمان ميدادند . جهت اين بود ، كه از اين‌جا بهتر ميتوانستند سپاه را به جائى كه لازم است ، برسانند و ديگر در وسط سپاه از خطر محفوظتر بودند . اردشير ، چون ديد دشمن از جبهه بسواره نظامى ، كه در قلب قرار گرفته و او در وسط آن است حمله نميكند ، حركتى كرد ، مانند آنكه بخواهد پشت سر يونانيها را بگيرد . كوروش از اين حركت نگران شده با 600 نفر سوار خود حمله بقواى او برد . سواران مزبور رو بفرار نهادند و آرتاگرس فرمانده آنها بدست كوروش كشته شد . همين كه سواران آرتاگرس فرار كردند ، سواران كوروش بتعقيب پرداخته در دنبال آنها به اطراف بپراكندند . در اين حال كوروش شاه را ديد و ، چون نتوانست خوددارى كند ، فرياد زد « من مرد را ديدم » و زوبينى بسينهء او انداخت ، كه از جوشنش گذشته جراحتى وارد كرد .\r\nدر همين موقع شخصى به طرف كوروش زوبينى پرتاب كرد ، كه در نزديكى شقيقه به زير چشم او آمد . بعد شاه و كوروش به يكديگر حمله كردند و از مردان طرفين هر يك بدفاع آقاى خود پرداخت . در اين حين كوروش كشته شد و هشت نفر از دوستان عمده‌اش نيز در سر نعش او كشته شدند . بعد كزنفون گويد ( سفر\r\n\r\n","description":"","footnote":"","page_name":" 1017 ","page_number":130},
  {"content":"\r\n\r\nجنگى كوروش ، كتاب 1 ، فصل 10 ) : سر و دست كوروش را بريدند و سپاه اردشير قشون كوروش را تعقيب كرده باردوى او داخل شد . آرىيه « 1 » فرماندهء سپاه ايرانى ، چون اردشير را فاتح ديد ، ديگر مخالفت نكرد و با قشون ابواب جمعى خود بمسافت چهار فرسنگ از دشت نبرد دور شده در جائى ، كه شب قبل را بسر برده بود ، اردو زد . سپاهيان اردشير اردوى كوروش را غارت كردند و زن غيرعقدى او ميرتو « 2 » نام اسير شد . در اين‌وقت اردشير از يونانىها به قدر سى استاد دور بود . آنها فراريان قشون شاهى را تعقيب ميكردند و پنداشته بودند ، كه فاتح‌اند .\r\nاز طرف ديگر قشون اردشير اردوى دشمن را مانند فاتحى غارت ميكرد . بعد بيونانيها خبر رسيد ، كه قشون شاه اردوى آنان را غارت مىكند و كل‌آرخ با صاحب‌منصبان خود شور كرد ، كه با تمام قشون يونانى براى حفظ اردو حركت كند يا فقط دسته‌اى را بفرستد . شاه نيز ، چون بوسيله تيسافرن مطلّع شد ، كه فراريهاى لشكر او را يونانيان تعقيب ميكنند ، سپاهيان خود را جمع كرده هريك را بصف خود گماشت .\r\nبعد شاه پيش رفت ، مثل اينكه ميخواست حمله به پس قراول يونانى كند يونانيها ملتفت گرديده براى جنگ حاضر شدند ، ولى شاه برگشت و دستهء سپاهيان تيسافرن را برداشته با خود برد . كارهاى دستهء اين سردار چنين بود ، كه در حملهء اوّلى يونانيها فرار نكرد و بعد تيسافرن با سواره‌نظام خود به طول رود فرات حركت كرده داخل منطقهء سپاهيان سبك اسلحهء يونانى شد و يونانيها به او راه داده سپس تگرگ تير بر او بباريدند ، بىاينكه بيك نفر هم آسيبى رسانيده باشند . پس از آن ، چون تيسافرن ديد ، كه نميتواند از نو حمله كند ، برگشته به طرف اردوگاه يونانى رفت و در اين‌جا قواى خود را بقواى شاه ضميمه كرد و هر دو باهم پيش رفتند . وقتى ، كه اين‌ها بجناح چپ يونانى نزديك شدند ، يونانىها ترسيدند ، كه مبادا اين قوّه از پهلو حمله كند و براى احتراز از خطر صلاح ديدند جناح خود را كشانيده تكيه برود فرات دهند . بعد ، كه ديدند شاه با گروهانى ، كه آمادهء جنگ است ، به طرف آنها پيش ميآيد ، منتظر نشده با حرارت حمله كردند . قشون شاه فرار كرد و\r\n\r\n\r\n","description":"","footnote":"\r\n( 1 ) -  Ariee . \r\n( 2 ) -  Myrto . \r\n","page_name":" 1018 ","page_number":131},
  {"content":"\r\n\r\nيونانىها آن را تا دهى ، كه در آن تپه‌اى بود ، تعقيب كردند و روى تپه قشون شاهى جبهه را تغيير داد . اردشير در اين‌جا پياده‌نظام نداشت ، ولي روى تپه بقدرى سوار بود ، كه يونانىها نتوانستند بدانند ، اين‌جا چه مىشود ، ولى همينقدر ملتفت شدند ، كه بيرق شاه عقابى است از طلا ، كه بالهاى خود را گشوده و بر نوك نيزه‌اى قرار گرفته . ( اين دفعهء دوّم است ، كه منبع يونانى كيفيّت بيرق سلطنتى ايران را توصيف مىكند و معلوم مىشود ، كه در اين زمان علامت سلطنت عقابى بوده با بالهاى گشاده « 1 » ) . وقتى ، كه يونانىها به طرف تپه پيش رفتند ، سواره‌نظام دسته‌دسته از تپه به اطراف رفت و تپه بكلّى از سپاهيان خالي گرديد . كل‌آرخ صاحب‌منصبى فرستاد برود و در اين محل‌ّها تحقيقاتى كرده راپورت خود را بدهد . اين صاحب‌منصب برگشت و گفت قشون شاهى فرار مىكند . آفتاب در شرف غروب كردن بود و يونانىهاى مسلّح در پاى تپه توقّف كرده تعجّب داشتند از اين‌كه ، چرا نه خود كوروش ديده مىشود و نه از طرف او كسى ميآيد ، زيرا يونانىها از كشته شدن او خبر نداشتند و تصوّر ميكردند ، كه او مشغول تعقيب دشمن است .\r\nبعد آنها مشورت كردند ، كه بار و بنه را بدين‌جا آرند يا باردو برگردند . رأى ببرگشتن به اردو شد و ، وقتى كه وارد اردو شدند ، ديدند قسمت اعظم اسب‌هاى آنها و تمام آذوقه ، آرد و شرابى ، كه كوروش ذخيره كرده بود ، تا در موقع ضرورت به يونانىها بدهد ، غارت شده » .\r\nاين است آنچه كزنفون راجع بجنگ كونّاكسا نوشته و ، اگرچه كيفيّات جنگ تا اندازه‌اى درهم‌وبرهم است ، باز رويهمرفته اين معنى را مىبخشد ، كه جناح چپ قشون اردشير از حملهء يونانىها يا جناح راست قشون كوروش عقب نشسته و يونانىها آن را تعقيب كرده‌اند ، ولى قلب قشون اردشير بواسطه كشته شدن كوروش فائق آمده و پس از آن قشون ايرانى كوروش ، كه در جناح چپ و در تحت فرماندهى آرى به ايرانى بوده ، جنگ را بيهوده دانسته و عقب نشسته و ، چهار فرسنگ دور تر از دشت نبرد اردو زده . بعد يونانىها ، كه در تعقيب ميسرهء قشون اردشير خيلى\r\n\r\n\r\n","description":"","footnote":"\r\n( 1 ) - دفعهء اوّل در ضمن وقايع سلطنت كوروش بروايت كزنفون گذشت .\r\n","page_name":" 1019 ","page_number":132},
  {"content":"\r\n\r\nدور رفته بودند ، حوالى غروب به اردوى خود برگشته ديده‌اند ، كه قشون اردشير ، پس از غلبه بر قلب قشون كوروش ، باردوگاه قشون كوروش ريخته و آن را غارت كرده .\r\n\r\nروايت كتزياس و دىنن\r\nكيفيّاتى ، كه مورّخين ديگر يونانى ذكر كرده‌اند ، چنين است : سپاهيان كوروش مىپنداشته‌اند ، كه اردشير حمله نخواهد كرد و با نظر حقارت بدشمن خود مينگريستند ، ولى وقتى كه خبر رسيد ، كه اردشير با سپاه زياد قصد كوروش را كرده و نيز چون لشكر اردشير در رسيد و ديدند ، كه سپاهيان او با قدم‌هاى محكم پيش ميآيند ، در ابتداء خود را باختند و يونانىها نخواستند از ساحل فرات در نزديكى دهى موسوم به كونّاكسا حركت كنند ، به اين بهانه ، كه چون سپاه طرف از حيث عدّه زياد است احتمال قوى ميرود ، كه محصور شوند . در اين احوال كوروش مجبور شد ، كارى بكند كه دل سپاهش قوى گردد و ، بر خلاف عقيدهء سردار يونانى ، در صف پيش جاى گرفته با سپاهيان اسپارتى خود داخل كارزار شد . وقتى كه دو سپاه بهم افتادند ، ارته‌گرس « 1 » رئيس كادوسىها به كوروش برخورد و بقول پلوتارك به او چنين گفت : ( اردشير ، بند 10 ) : « اى ظالم‌تر و ديوانه‌ترين مرد ، كه نام كوروش - بهترين نام پارسى - را لكه‌دار كرده‌اى ، براى چه سفر شومى اين يونانىهاى پست را به خدمت خود درآورده‌اى ؟\r\nبراى اينكه ثروت پارسىها را غارت كنند و كسى را ، كه آقا و برادر تو است ، بكشى ، و حال آنكه او بيك ميليون مرد ، كه از تو رشيدتراند ، فرمان مىدهد .\r\nدر حال به تو اين نكته مسلّم خواهد شد ، چه قبل از اينكه روى شاه را ببينى ، سرت بباد فنا خواهد رفت » اين بگفت و زوبينى به طرف كوروش پرتاب كرد ، كه بسينهء او آمد ، ولى بواسطهء خوبى جوشن كوروش اثر نكرد و فقط او را تكان داد .\r\nپس از آن ارته‌گرس ، چون اسب خود را برگردانيد ، كوروش پيكانى به طرف او انداخت ، كه به گردن او آمد . بيشتر مورّخين عقيده دارند ، كه او بدست كوروش كشته شده .\r\nبعد پلوتارك در باب كشته شدن كوروش چنين گويد ( اردشير ، بند 10 ) چون كزنفون\r\n\r\n\r\n","description":"","footnote":"\r\n( 1 ) -  Artagerse . \r\n","page_name":" 1020 ","page_number":133},
  {"content":"\r\n\r\nدر موقعى ، كه كوروش كشته شد ، حاضر نبود ، شرح اين واقعه را مختصر نوشته و بنابراين مانعى نيست ، كه ما قول دىنن و كتزياس را بيان كنيم . اوّلى گويد ، كه كوروش ، چون ديد ارته‌گرس افتاد ، اسب خود را رانده به گروهانى رسيد ، كه دور اردشير بودند و به اسب شاه زخم زد . اردشير در اين‌حال از اسب افتاد و تيرىباذ با عجله او را بر اسب ديگر سوار كرده گفت : « شاها ، اين روز را بخاطر داريد ، زيرا چنين روزى فراموش شدنى نيست » كوروش در دفعهء دوّم به خود او ضربتى زد و ، چون ميخواست ضربت سوّم را وارد كند ، اردشير رو بهمراهان خود كرده گفت : « مرگ از اين وضع بهتر است » و به كوروش حمله برد . او سر را به زير افكنده بىپروا به طرف دشمن ميرفت ، و حال آنكه از هر طرف تير ميباريد .\r\nدر اين موقع اردشير به طرف او زوبينى پرتاب كرد و ديگران نيز تيرهائى انداختند و او افتاد و مرد . بروايت ديگران كوروش از دست يك نفر از اهالى كاريّه افتاد و شاه براى پاداش او مقرّر داشت ، كه در تمام جنگ‌ها در پيشاپيش قشون برود و سر خروسى را از طلا بر سر نيزه‌اش دارد ، زيرا پارسيها اهالى كاريّه را بدين سبب ، كه چيزى مانند تاج خروس بر خودهاى خود دارند ، خروس ميناميدند . دوّمى ( يعنى كتزياس ) شرح قضيّه را چنين نوشته : كوروش پس از كشتن ارته‌گرس راست به طرف شاه پيش رفت و شاه هم باستقبال او آمد و هردو خاموش بودند . آرىيه دوست كوروش ضربتى بشاه زد ، بىاينكه او را زخمى كرده باشد . اردشير زوبين خود را انداخت و اين زوبين از كوروش ردّ شده به تيسافرن دوست كوروش خورد و او در حال افتاد و مرد ( معلوم است ، كه اين تيسافرن غير از تيسافرن معروف است ، كه پسر ويدرن ( هىدرنس يونانىها ) بود ، زيرا اين تيسافرن دوست كوروش نبود . بعضى تصوّر كرده‌اند ، اسم شخصى ، كه كشته شده ساتيفرن بوده و كتزياس اشتباها او را تيسافرن ناميده . م . ) . بعد كوروش زوبينى به طرف شاه انداخت ، كه جوشن او را دريده به قدر دو انگشت در سينه‌اش فرو رفت و از اسب افتاد . در اين‌حال سپاهيان شاه ترسيده فرار كردند ، اردشير برخاسته از ميدان جنگ خارج شد\r\n\r\n","description":"","footnote":"","page_name":" 1021 ","page_number":134},
  {"content":"\r\n\r\nو با عدّهء قليلى از همراهانش و كتزياس به طرف تپه‌اى دور از ميدان جنگ رفته در آنجا توقّف كرد . كوروش با اينكه دشمنانش او را احاطه كرده بودند ، بواسطهء حرارت اسبش خيلى دور شد و شب مانع گرديد از اينكه دشمنانش را بشناسد .\r\nصاحبمنصبان كوروش همه‌جا در جستجوى او بودند و او بواسطه فتحى ، كه كرده بود گرم كارزار بود ، با رشادت در ميان سپاهيان شاه اسب خود را ميراند و فرياد ميكرد : « بدبختان راه دهيد » و چون اين جمله را به زبان پارسى ميگفت ، اغلب سپاهيان با احترام به او راه ميدادند ، ولى در اين‌حال تيارى ، كه بر سر داشت ، افتاد و يك جوان پارسى ، كه ميترىدات نام داشت و از پهلوى او ميگذشت ، كوروش را نشناخت و ضربتى بشقيقهء او در حوالى چشمش وارد كرد . بر اثر اين ضربت چندان خون از كوروش رفت ، كه او افتاد و بيهوش شد و اسبش آزاد مانده بناى دويدن را در جلگه گذاشت . جل اسب ، كه پر از خون بود افتاد و غلام ميترىدات آن را برداشت . پس از آن كوروش به هوش آمد . چند خواجه ، كه نزد او بودند ، خواستند او را بلند كرده بر اسب ديگر بنشانند و ، چون او نتوانست بر اسب قرار گيرد ، خواست زير بازوهايش را بگيرند و پياده راه رود ، ولى چنان از ضربت گيج شده بود ، كه نميتوانست حركت كند و به زانو ميرفت . امّا ميدانست ، كه فاتح شده ، زيرا مىشنيد ، كه فراريان سپاه اردشير او را شاه خود خوانده امان ميخواستند .\r\nدر اين‌حال چند نفر از اهل كن « 1 » ، واقع در كاريّه ، كه از مردم فقير و پست بودند و از پس قشون اردشير حركت ميكردند ، تا پست‌ترين شغلى بيابند ، خواجه‌سرايان كوروش را از دوستان خود شمرده ( يعنى از طرفداران اردشير دانسته ) داخل جرگهء آنها شدند ، ولى از جوشن سرخ رنگ آنها دريافتند ، كه اين‌ها از طرفداران شاه نيستند ، چه سپاهيان شاه جوشن سفيد در بر داشتند ، بعد يكى از آنها ، بىاينكه كوروش را شناخته باشد ، زوبينى به طرف او انداخت و عصب زير زانوى او را بريد .\r\nكوروش در حال افتاد و شقيقهء مجروح او بسنگى خورد و فورا درگذشت .\r\nاين است مضمون نوشته‌هاى كتزياس راجع به كشته شدن كوروش . مصنوعى\r\n\r\n\r\n","description":"","footnote":"\r\n( 1 ) -  Caune . \r\n","page_name":" 1022 ","page_number":135},
  {"content":"\r\n\r\n( 54 ) - شوش ، فرش عمارت از كاشى ( نقّاشي سن الم گويته )\r\n\r\n","description":"","footnote":"","page_name":" 1023 ","page_number":136},
  {"content":"\r\n\r\nبودن آن را در عهد قديم هم حسّ كرده‌اند ، زيرا پلوتارك راجع بروايت كتزياس گويد « اين حكايت را ميتوان تشبيه كرد بچاقوى كندى ، كه بوسيلهء آن كتزياس با زحمت كوروش را ميكشد » ( اردشير ، بند 12 ) . فى الواقع طبيعى نيست ، كه كشته شدن كوروش در ميان گيرودار جنگ اين همه طول و تفصيل داشته باشد .\r\nبهرحال حكايت كتزياس را دنبال ميكنيم . مورّخ مذكور گويد ، پس از آنكه كوروش مرد ارته‌سيراس ، كه ملقّب « به چشم شاه بود » ، سواره از نزديك نعش كوروش گذشت و ديد خواجه‌هائى نشسته گريه ميكنند . پرسيد ، اين مقتول كيست ، گفتند مگر نمىبينى ، كه كوروش است . ارته‌سيراس تعجّب كرده خواجه‌ها را تسلّى داد ، به آنها سپرد نعش را حفظ كنند و خود تاخته به اردشير رسيد و مژدهء كشته شدن كوروش را به او داد . وقتى كه ارته‌سيراس به اردشير رسيد ، او بىحال افتاده از تشنگى و شدّت درد زخم در ضعف بود ، ولى پس از آن خواست خودش برخاسته و بر سر نعش كوروش رفته او را ببيند . بعد ، چون شايع شده بود ، كه يونانىها فرارىها را تعقيب و كشتار ميكنند ، چند نفر را با مشعل‌ها فرستاد ، تا حقيقت قضيّه را بفهمند . سپس ساتىبزرن خواجه ديد ، كه اردشير از تشنگى دارد هلاك مىشود و باينطرف و آنطرف دويد ، تا مگر آبى بيابد ، زيرا ، در جائى كه اردشير پناه‌گاهى يافته بود ، يك قطره آب هم بدست نمىآمد . بالاخره او بيكى از اهالى كن كه آب متعفّنى تقريبا به قدر هشت كتيل « 1 » در مشگ كثيفى داشت برخورد و آب را گرفته نزد اردشير برد و او آن را آشاميد . خواجه از شاه پرسيد ، كه آب چگونه بود . او جواب داد ، كه در عمرم هيچ شراب عالى و هيچ آب زلالى را با اين لذّت نياشاميده بودم و ، اگر نتوانم شخصى را كه اين آب به تو داده است ، بيابم ، تا پاداشى به او دهم ، از خدايان خواهانم ، كه او را سعادت‌مند و غنى بدارد .\r\nدر اين‌حال سى نفر ، كه براى ديدن نعش كوروش رفته بودند ، برگشته مژدهء قتل كوروش را تأييد كردند . مقارن اين احوال در اطراف اردشير سپاهيان زياد جمع شده بودند و اردشير بواسطه حضور آنان جرئت يافته از تپه پائين آمد و با\r\n\r\n\r\n","description":"","footnote":"\r\n( 1 ) - هشت كتيل  ( Cotyle )  تقريبا دو ليطر و 16 صديك ليطر بوده ، يعنى بيست و هشت سير و اندى .\r\n","page_name":" 1024 ","page_number":137},
  {"content":"\r\n\r\nمشعل‌ها به طرف نعش كوروش رفت . وقتى ، كه بسر نعش رسيد ، موافق قانون پارسى امر كرد ، سر و دست راست كوروش را بريده سر را نزد او آرند و بعد سر كوروش را بلند كرده به فراريهائى ، كه هنوز از كشته شدن او در ترديد بودند ، نشان داد . فرارىها بستايش شاه پرداخته بعد بقشون او ملحق شدند و ، چون به زودى در اطراف شاه 60 هزار نفر جمع شدند ، او به طرف اردوگاه رفت .\r\n\r\nروايت ديودور\r\nنوشته‌هاى اين مورّخ در زمينهء چيزهائى است ، كه مورّخين قرون قبل ، بخصوص كزنفون ، ذكر كرده‌اند . باوجود اين ديودور بعضى اطّلاعات مىدهد ، كه پيشينيان قبل از او در آن باب ساكت‌اند ، مثلا گويد ( كتاب 13 ، بند 19 ) : چون كوروش مساعدت دولت اسپارت را خواست ، لاسدمونىها سامىيوس « 1 » امير البحر خود را به اختيار او گذاشتند و او با 25 كشتى به افس « 2 » رفت ، تا بامير البحر كوروش ملحق شود . بعد ديودور گويد ، كه امير البحر تمام كشتىهاى پارسى ( يعنى كشتىهاى كوروش ) تامس « 3 » نامى بود و پس از رسيدن لاسدمونىها بحريّهء كوروش ، كه مركّب از پنجاه كشتى بود ، به طرف كيليكيّه روانه شد . راجع بمعبر تنگ كيليكيّه مورّخ مذكور نوشته : اين تنگ بمسافت بيست استاد ( 3700 مطر ) امتداد مىيابد و كوههاى غيرقابل عبور آن را احاطه دارد . اين كوهها با شيب تند تا وسط راه پائين ميآيد و در اين‌جا دروازه‌اى ساخته‌اند .\r\nراجع به سىين‌نه‌زيس پادشاه كيليكيّه ديودور ميگويد ( همان‌جا ، بند 20 ) ، كه چون او قوّهء كوروش را ديد ، نتوانست مخالفت كند و با او همراه شده يكى از پسرهايش را رهنماى قشون كوروش كرد ، ولى چون ميترسيد ، كه مبادا اقبال با او همراه نباشد ، پسر ديگر خود را بدربار فرستاد ، تا اردشير را از كثرت سپاهيان كوروش آگاه كند و نيز بگويد ، كه تمكين پادشاه از كوروش از راه اضطرار است و ، همين كه موقع مساعد در رسد ، از كوروش جدا شده بقواى شاه خواهد پيوست .\r\n\r\n\r\n","description":"","footnote":"\r\n( 1 ) -  Samius . \r\n( 2 ) -  Ephese . \r\n( 3 ) -  Tamos . \r\n","page_name":" 1025 ","page_number":138},
  {"content":"\r\n\r\nراجع به 800 نفر لاسدمونى ، كه در ايسوس بقشون كوروش پيوستند ، ديودور نوشته ، كه اين نفرات را افورها ( رجال اسپارت ) فرستاده بودند ، ولى چنان وانمودند ، كه اين سپاهيان از پيش خود نزد كوروش رفته‌اند . جهت اين بود ، كه لاسدمونيها نمىخواستند آشكارا با اردشير جنگ كنند ، بل مايل بودند ، كه قصدشان را تا معلوم شدن نتيجهء منازعهء پنهان دارند . تنگ سوريّه را مورّخ مذكور چنين توصيف كرده : اين محلّ بين دو كوهى واقع است ، كه بهم خيلى نزديك ميشوند يكى از اين دو كوه مانند ديوارى پائين آمده و پر از درّه‌هاى گوناگون است .\r\nديگرى مبدء يگانه راهى است ، كه قابل عبور مىباشد . اين كوه ، كه موسوم به ليبان « 1 » است ، تا فينيقيّه امتداد مىيابد . فاصلهء بين دو كوه مذكور سه استاد ( 555 مطر ) است ، كه با ديوارهاى محكم سدّ شده و در باريك‌ترين جاى آن دروازه‌اى ساخته‌اند . ( اين تنگ‌ها را از قول مورّخين قديم توصيف ميكنيم ، زيرا اسكندر هم از همين تنگ‌ها گذشته بايران حمله كرد و در آن زمان هم كسى در اين‌جاهاى سخت جلو قشون اسكندر را نگرفت . م . ) . بعد ديودور گويد ( كتاب 14 ، بند 22 ) معسكر اردشير در همدان بود و ، چنان كه اوفور « 2 » گفته ، عدّهء آن به چهارصدهزار ميرسيد . او تا كنار فرات پيش رفت و خندقى كند ، كه عرض آن 60 و عمقش 10 پا بود . ارّابه‌ها را مانند ديوارى دور اين خندق جا داد و تمام باروبنه و چيزهاى بىفايده را در محوّطه گذاشت ، تا سبكبار بميدان جنگ برود .\r\nراجع بجدال كونّاكسا مضامين نوشته‌هاى مورّخ اين است : سپاهيان يونانى بواسطه جنگ طويل پلوپونس ورزيده و سنگين اسلحه بودند ، ولى ايرانىها اسلحشان سبك و خودشان هم تجربهء جنگى نداشتند . بنابراين از سپاهيان اردشير ، آنهائيكه در مقابل يونانىها بودند ، زود فرار كردند چون جنگ شروع شد ، كوروش زوبينى انداخت ، كه به اردشير آمد و او از اسب افتاد . سربازانى ، كه در اطراف او بودند ، بلندش كرده از ميدان جنگ بيرون بردند . تيسافرن در غياب شاه فرماندهى را به عهده گرفت و در رأس سپاهيان زبده حمله كرد . او عدّه‌اى زياد از دشمن بكشت\r\n\r\n\r\n","description":"","footnote":"\r\n( 1 ) -  Lyban . \r\n( 2 ) -  EuPhore . \r\n","page_name":" 1026 ","page_number":139},
  {"content":"\r\n\r\nو اثر بدى را ، كه از افتادن شاه حاصل بود ، ترميم كرد . كوروش ، كه از بهره‌مندى خود مغرور شده بود ، خود را بميان گيرودار انداخت و عدّه‌اى را به خاك انداخت ، ولى در اين احوال بدست يك نفر پارسى ناشناس كشته شد . آرىده « 1 » ، كه جناح چپ قشون كوروش را فرمان ميداد در ابتدا مقاومت كرد ، ولى بعد ، كه ديد دشمن ميخواهد پشت سرش را بگيرد ، از اين جهت و نيز بواسطه كشته شدن كوروش به جائى پناه برد ، كه مىتوانست از حملهء دشمن ايمن باشد . پس از آن كل‌آرخ ، كه پارسىها را تعقيب ميكرد ، چون ديد ، كه قلب قشون كوروش و سپاهيان اجير ديگر شكست خورده‌اند ، ايستاد و يونانىها را جمع كرد ، زيرا ترسيد از اينكه سپاه اردشير يونانيها را احاطه و تمامى آنها را نيست و نابود كند . سپاهيان فاتح اردشير به اردوى يونانيها ريخته آن را غارت كردند و فقط در حوالى غروب جمع شدند ، تا بيونانىها حمله كنند . اين‌ها پا فشردند و خارجىها فرار كردند .\r\nپس از اينكه يونانىها عدّه‌اى زياد از دشمن كشتند ، چون شب دررسيد ستونى برپا و اسلحهء زياد بر آن نصب كردند ( علامت بهره‌مندى ) و بعد باردوى خودشان در پاس دوّم شب برگشتند ( كتاب 14 ، بند 24 ) . اين است روايت ديودور و بايد گفت ، كه باوجود اختصار ساده و روشن شرح اين جدال را نوشته و پيچ‌وخم‌هاى نوشته‌هاى كزنفون و كتزياس در روايت او ديده نمىشود . بنابراين بايد حدس زد ، كه هرچند ديودور از معاصرين اين واقعه نبود و تاريخ خود را چهار قرن بعد نوشته ، ولى مدارك او منحصر بنوشته‌هاى كزنفون و كتزياس نبوده .\r\n\r\nروايت ژوستن\r\nنوشته‌هاى اين نويسنده خيلى مختصر است و نسبت به گفته‌هاى مورّخين ديگر ، كه ذكر شد ، چيزى بر اطّلاعات ما نمىافزايد . اين است ، كه مىگذريم ( كتاب 5 ، بند 11 ) .\r\n\r\n\r\n","description":"","footnote":"\r\n( 1 ) -  Aridee  ( ديگران ، چنان كه گذشت ، آرىيه نوشته‌اند ) .\r\n","page_name":" 1027 ","page_number":140},
  {"content":"\r\n\r\n\r\nكشتگان جنگ كونّاكسا\r\nدر اين باب روايات مختلف است : پلوتارك گويد ( اردشير ، بند 14 ) . كتزياس نوشته ، كه شاه صاحب‌منصبى را مأمور كرد ، عدّهء كشتگان قشون او را بشمارد و او اطلاع داد ، كه 9 هزار نفر است ، ولى اين مورّخ ، كه خودش مقتولين را ديده بود ، عقيده داشت ، كه عدّهء آنها به بيست‌هزار ميرسيده . بعد پلوتارك گويد ، كه اين گفته هم قابل ترديد است ( پلوتارك نوشته‌هاى كتزياس را غالبا باترديد تلقّى مىكند ) . ديودور گويد ( كتاب 14 ، بند 24 ) ، كه عدّهء مقتولين قشون اردشير 15 هزار و كشتگان قشون كوروش سه‌هزار نفر بود . امّا از يونانىها يكنفر هم كشته نشده بود و فقط عدّهء كمى زخم برداشته بودند ( پذيرفتن اين روايت مشكل است ) .\r\n\r\nخلاصهء جنگ كونّاكسا و اثرات آن\r\nمضامين نوشته‌هاى مورّخين يونانى چنان است ، كه ذكر شد . كزنفون ، كتزياس ، دىنن ، پلوتارك و ديودور هر يك چيزهائى نوشته يا روايتى را ذكر كرده‌اند ، ولى جاهائى از نوشته‌هاى كزنفون و كتزياس گنگ و گاهى هم پيچيده و مندمج است .\r\nاز اين روايات چيزى ، كه مسلّم مىباشد ، اين است : كل‌آرخ فرماندهء قشون يونانى ، پس از اينكه فزونى عدّهء سپاهيان اردشير را ديده ، از ترس اينكه محصور نگردد ، ترجيح داده در ساحل فرات مانده تكيه به رود مزبور دهد ، يعنى نگذارد دشمن از جناحين يونانىها گذشته پشت سر آنها را بگيرد .\r\nكلية سپاهيان يونانى مايل به اين سفر دور و دراز نبوده‌اند و معلوم است ، كه آنها را فريب داده آورده‌اند و بعد ، براى اينكه متفرّق نشوند ، جيره و حقوق گزاف به آنها داده‌اند ، چنان كه ديودور گويد ، كه چون كوروش نقشهء خود را آشكار كرد و يونانيها نمىخواستند او را پيروى كنند ، وعده داد ، كه پس از تسخير بابل بهريك از سربازان پنج مين « 1 » بدهد . خود كل‌آرخ سردار آنها هم در موقع جنگ ميگفته ، اى كاش در خانه‌ها مانده در اين جنگ داخل نميشديم . خلاصه پس از اينكه جنگ شروع شده ، چون كوروش ديده ، كه يونانىها موقعى را گرفته از آن حركت نميكنند ،\r\n\r\n\r\n","description":"","footnote":"\r\n( 1 ) - تقريبا 500 فرنگ طلا .\r\n","page_name":" 1028 ","page_number":141},
  {"content":"\r\n\r\nبراى بدست آوردن فتح خود را در گيرودار معركه انداخته و بىپروا پيش رفته و كشته شده . پس از آن ، چون موضوع از ميان رفته ، قشون ايرانى او بسردارى آرىيه عقب نشسته و بعد پراكنده . روايت كتزياس ، با اينكه خودش شاهد قضايا بوده ، چندان مورد اعتماد نيست ، زيرا پلوتارك در چند جاى كتاب خود او را جاعل حكايت‌هاى افسانه‌آميز دانسته و راجع به كيفيّات اين جنگ هم گويد :\r\n« اگر بخواهيم عقيده‌اى راجع به كتزياس بنابر تاريخش داشته باشيم ، نميتوانيم او را عارى از جاه‌طلبى بدانيم . او نسبت به لاسدمونىها و كل‌آرخ نظر خوب داشته . اين است ، كه آخرى را مردى شرافت‌مند شناسانده و از هر موقع استفاده كرده ، تا كل‌آرخ و لاسدمونىها را بطور شايان جلوه دهد » ( اردشير ، بند 14 ) .\r\nاين است آن‌چه از جنگ كونّاكسا استنباط مىشود و بايد گفت ، كه هرچند اردشير فاتح شد ، باوجود اين جنگ مذكور و عقب‌نشينى قشون يونانى به تمام ايران هخامنشى لطمهء بزرگى زد . عقيدهء اكثر مورّخين اين است ، كه جنگ را قشون كوروش باخت ، ولي نه بسبب رشادت قشون اردشير ، بلكه از دو جهت : يكى بواسطه كشته شدن كوروش ، چه موضوع از ميان رفت و قشون آسيائى او ديگر جهتى براى فداكارى نميديد و ديگر از جهت اينكه كل‌آرخ ، سردار يونانى كوروش ، سردار بدى بود . از نوشته‌هاى كزنفون هم پيدا است ، كه اوامر كوروش را اجرا نكرده و در ساحل فرات مانده . بهرحال اين جنگ براى دولت هخامنشى خيلى مضرّ بود ، زيرا نشان داد ، كه قشون عظيم ايران اهميّت جنگى را فاقد است .\r\nاين نكته بعدها باعث آمدن آژزيلاس به آسياى صغير و مخصوصا موجب قشون‌كشى اسكندر بايران شد ، زيرا ، چنان كه بيايد ، اسكندر در موقع قشون‌كشى بايران و در مواقع سخت هميشه اين جنگ و عقب‌نشينى ده‌هزار نفر يونانى را بخاطر سرداران خود ميآورد و دل آنها را قوى ميكرد .\r\nامّا جهت سستى قشون اردشير ، چنان كه از اين جنگ ديده مىشود ، همان است ، كه بالاتر گفته شد . قشون ايران از ديرگاهى و مخصوصا از زمان داريوش دوّم نه مورد توجّه بود و نه به كار مىافتاد ، زيرا شاه مزبور سيرهء خود را بر اين\r\n\r\n","description":"","footnote":"","page_name":" 1029 ","page_number":142},
  {"content":"\r\n\r\nقرار داده بود ، كه با پول و قشون اجير يونانى مقاصد خود را حاصل كند و بر اثر اين سياست قشون ايران خراب و فاقد قوّت و قدرت گرديده بود . در خاتمه لازم است گفته شود ، كه اين كوروش در تاريخ موسوم به كوروش كوچك شده .\r\nدربارهء او تقريبا تمام مورّخين به اين عقيده‌اند ، كه شخصى بوده فوق‌العاده و ، اگر بهره‌مند مىشد ، بواسطهء عزم قوى ، افكار منوّر و عقيده‌اى راسخ ، كه باصلاحات مملكت و برگردانيدن ايران بابهّت زمان كوروش بزرگ و داريوش اوّل داشت ، ميتوانست دولت هخامنشى را جوان و از نو نيرومند كند . چون چنين نشد ، چنان كه بيايد ، در سلطنت طولانى اردشير دوّم ايران هخامنشى بيش از پيش رو بانحطاط رفت .\r\nبنابراين ميتوان گفت ، كه در جنگ كونّاكسا ايران هخامنشى در سر يك دو راهه واقع شد : راهى ، كه مىپيمود و راه اصلاحات اساسى و تجديد قواء . كشته شدن كوروش آن را در همان راهى ، كه مىپيمود نگاه داشت ، تا اينكه بدست اسكندر استقلالش زائل گشت .\r\n\r\nمبحث چهارم - تمجيد كزنفون از كوروش كوچك\r\nمورّخ مذكور راجع به كوروش كوچك چنين گويد ( عقب‌نشينى ده‌هزار نفر ، كتاب 1 ، فصل 9 ) « چنين بود عاقبت كوروش ، كه ، باقرار و اعتراف تمام اشخاصى ، كه با او مراوده داشتند ، از تمام پارسىهائى ، كه بعد از كوروش قديم ( يعنى كوروش بزرگ ) به دنيا آمدند ، بيش از همه قلب شاهى داشت و بيش از همه لايق سلطنت بود . او از كودكى نسبت به تمام اطفال ديگر ، كه در دربار تربيت ميشدند ، برترى داشت ، زيرا رسم است ، كه پسران بزرگان پارسى در دربار تربيت ميشوند ، در آن‌جا متانت مىآموزند و چيزى ، كه شرم‌آور باشد ، در ميان آنها ديده و شنيده نمىشود . اين كودكان همواره مىبينند يا ميشنوند ، كه كسانى مورد عنايت شاه شده‌اند و اشخاصى مورد بىالتفاتى او و بنابراين از بچه‌گى ياد ميگيرند ، كه حكم كنند و اطاعت ورزند . كوروش از بچه‌گى بيش از هم‌سالگان خود استعداد براى معرفت نشان ميداد . اشخاصى ، كه از حيث خانواده پست‌تر از او بودند ، مانند او\r\n\r\n","description":"","footnote":"","page_name":" 1030 ","page_number":143},
  {"content":"\r\n\r\nاطاعت پيرمردان را نميكردند . او اسب را زياد دوست ميداشت ، با تردستى آن را اداره ميكرد و بورزشهاى جنگى ، تيراندازى و افكندن زوبين ميل مفرط مينمود و هيچگاه خسته نميشد . چون به سنّى رسيد ، كه ميتوانست شكار كند ، عشقى سرشار به اين كار پيدا كرد و بمخاطراتى ، كه از دنبال كردن جانوران درنده روى ميدهد ، حريص بود . روزى چنين اتّفاق افتاد ، كه خرسى به او حمله كرد و او هيچ نترسيد و براى مجادله حاضر شد . خرس او را از اسب به زمين افكند و او جراحتى برداشت ، كه جاى آن باقى ماند . باوجود اين خرس را كشت و باشخاصى ، كه زودتر از همه بكمك او شتافتند ، ملاطفت كرد . وقتى كه او به امر پدر والى ليدّيه ، فريگيّه و كاپادوكيّه گرديد و فرماندهى تمام قشونى ، كه ميبايست در كاستل « 1 » جمع شوند ، با او شد ، نشان داد ، كه وظيفهء مقدّس خود ميداند ، هيچگاه معاهده يا قرارداد و يا قول ساده‌اى را نقض نكند . از اين‌جهت تمام شهرهائى ، كه تابع او بودند ، و تمام اشخاص به او اعتماد داشتند و بنابراين دشمنانى ، كه با او داخل معاهده ميشدند ، يقين داشتند ، كه از طرف او با آن‌ها رفتارى بد نخواهد شد . از اين‌جهت ، وقتى كه او با تيسافرن در جنگ شد ، تمام شهرها باستثناى مىلت كوروش را بر تيسافرن ترجيح دادند و اهالى مىلت هم ، اگر از او ميترسيدند ، از اين‌جا بود ، كه او نخواست تبعيدشدگان را بخودشان واگذارد و تا آخر با آنها همراهى كرد . . . . .\r\n. . . . . نميتوان گفت ، كه او فريب اشخاص بدذات و متقلّب را مىخورد ، زيرا آنها را سخت مجازات ميكرد . در شاه‌راه‌ها اشخاصى ديده ميشدند ، كه پاها يا دستهايشان قطع شده بود و يا چشم نداشتند . بنابراين در ايالات كوروش يونانى يا غيريونانى ، اگر آزارى به كسى نميرسانيد ، ميتوانست بىترس مسافرت كند ، هرجا ميخواهد برود و هرچه ميخواهد با خود بردارد . مسلّم بود ، كه او بيش از همه اشخاصى را محترم ميداشت ، كه در جنگ بيش از همه رشيد بودند . اوّلين\r\n\r\n\r\n","description":"","footnote":"\r\n( 1 ) -  Castole . \r\n","page_name":" 1031 ","page_number":144},
  {"content":"\r\n\r\nجنگى ، كه كرد ، با پىسيديان بود . در اين جنگ خود كوروش فرمان ميداد و باشخاصى ، كه از مخاطرات نميترسيدند ، حكومت ولايات مسخّره يا هداياى ديگر مىبخشيد . بنابراين زيردستان او شجاعت را وسيلهء خوش‌بختى ، ترس را عنوان بندگى ميدانستند و هركه ميخواست طرف توجّهء كوروش شود ، ميبايست فداكارى كند و خود را به مخاطره اندازد . امّا از حيث عدالت ، اگر كوروش ميديد ، كه كسى ميخواهد بواسطهء عدالت امتيازى بيابد ، آن‌كس را تشويق ميكرد ، تا از كسى ، كه از بىعدالتى استفاده مىكند ، غنىتر گردد . از اين جهت در تمام ادارات او انصاف حكم‌فرما و قشون او قشون واقعى بود . سرداران و صاحب‌منصبان يونانى ، كه از ماوراء دريا به خدمت او داخل ميشدند ، نه از اين جهت بود ، كه حقوقى دريافت كنند ، بلكه براى اينكه شجاعانه به او اطاعت ورزند ، زيرا وقتى كه صحيحا اوامر او را اجراء ميكردند ، بىپاداش نميماندند . اين بود ، كه ميگفتند كوروش در هر كار بهترين اشخاص را دارد . . . . . . . .\r\nبعد كزنفون گويد : او به دارائى آشكار كسى طمع نداشت ، ولى سعى داشت ، كه خزائن مخفى را تصاحب كند . . . كسى نبود ، كه به قدر كوروش هدايا و پيش‌كشى دريافت دارد ، ولى او اين هدايا را ، نظر بسليقه و حاجت دوستان خود ، در ميان آنها تقسيم ميكرد . . . وقتى كه در جائى حضور مييافت و تمام انظار متوجّهء او ميشد ، او دوستان خود را مىطلبيد و با آنها بامتانت حرف ميزد ، تا نشان دهد ، چه اشخاصى مورد احترام او ميباشند . من تصوّر ميكنم كه در ميان مردمان يونانى و غيريونانى كسى به قدر او مورد محبّت نبود . يكى از دلائل اين است : هرچند كوروش از اتباع شاه بود ، باوجود اين كسى او را رها نكرد ، براى اينكه به طرف اردشير رود . فقط ارن‌تاس خواست چنين كند و به زودى ملتفت شد ، شخصى را ، كه او معتمد خود دانسته بود ، نسبت به كوروش بيشتر صادق بوده . به عكس وقتى كه كوروش با اردشير دشمن شد ، اشخاصى زياد به طرف كوروش رفتند . بعض اين اشخاص مورد محبّت مخصوص شاه بودند ، ولى آنها تصوّر ميكردند ، كه شجاعت آنها خريدار بهترى در شخص كوروش\r\n\r\n","description":"","footnote":"","page_name":" 1032 ","page_number":145},
  {"content":"\r\n\r\nخواهد داشت . مرگ كوروش يك دفعهء ديگر نشان داد ، كه او در انتخاب دوستان خود نظرى صائب داشت ، زيرا تمام اشخاصى ، كه با او غذا ميخوردند ، در پهلوى او جنگ‌كنان كشته شدند . فقط آرىيه پس از او زنده ماند ، زيرا سواره‌نظام ميسره را فرمان ميداد و ، همين كه شنيد ، كه كوروش كشته شده ، با تمام قشون غيريونانى ، كه در تحت امر او بود ، فرار كرد » .\r\nاين است تمجيدات كزنفون دربارهء كوروش كوچك و ، اگر بخواهيم آن را خلاصه كنيم ، بايد بگوئيم : كوروش كوچك مردى بوده عدالت‌پرور ، راست‌گو و درست‌كردار . خوب را مىنواخت و پاداش ميداد . بد را سياست ميكرد .\r\nامنيّت را در ايالات خود محفوظ ، شجاعت و فداكارى را محترم ميداشت . از كسانى ميگرفت و به كسانى مىداد . براى رسيدن به مقصود از خطر نمىانديشيد .\r\nاين صفات همان است ، كه در شاهان خوب ايران با تفاوتهاى جزئى در هر دوره‌اى از ادوار ديده مىشود ، چنان كه در كوروش بزرگ و داريوش اوّل و بعض شاهان ساسانى و غيره همين صفات را مىيابيم . بنابراين ميتوان گفت ، كه كزنفون در شخص كوروش كوچك صفات شاهان خوب ايران قديم را ستوده . نلدكه گويد ، از اشخاصى ، كه پس از داريوش اوّل جانشين او شدند ، كوروش بيش از همه لايق است ، كه او را با اين شاه مقايسه كنند . خوش‌بختى يونان بود ، كه او شاه نشد ، و الّا يونانىهاى زيادى را تابع خود ميكرد ، بخصوص ، كه در مكتب ليزاندر آموخته بود ، كه چگونه بايد به اين كار دست زد ( تتبّعات تاريخى الخ ، صفحهء 99 ) .\r\n\r\nمبحث پنجم - رفتار اردشير پس از جنگ\r\nپس از ذكر وقايع جنگ كونّاكسا مقتضى بود ، بلافاصله بشرح احوال قسمت يونانى كوروش كوچك پرداخته از عقب‌نشينى آن سخن رانيم ، ولى براى نمودن اوضاع ايران آن روز بىمناسبت نيست ، كه قبلا حكاياتى را ، كه مورّخين يونانى راجع برفتار اردشير ، پروشات و غيره بعد از جنگ ضبط كرده‌اند ، ذكر كنيم .\r\nپلوتارك گويد ( اردشير ، بند 15 - 19 ) : اردشير پس از جنگ هداياى عالى براى\r\n\r\n","description":"","footnote":"","page_name":" 1033 ","page_number":146},
  {"content":"\r\n\r\nپسران ارته‌گرس كه بدست كوروش كشته شده بود ، فرستاد ، پاداشى خوب به كتزياس و ساير همراهان خود داد و شخصى را از اهل كن « 1 » ، كه آب براى اردشير داده بود ، چندان بنواخت و درباره‌اش عطاها كرد ، كه او از گم‌نامى بيرون آمده غنى و مردى مقتدر شد . اردشير در تنبيه مقصرين راه اعتدال را پيمود ، مثلا رفتار ارباس مادى را ، كه از قشون اردشير به طرف كوروش فرار كرده و پس از كشته شدن او مجدّدا بقشون اردشير برگشته بود ، اردشير حمل بر خيانت نكرد و گفت ، اين شخص ترسو است ، بعد براى مجازات فرمود ، كه اين مادى يك زن فاحشه را برهنه كرده بر دوشهاى خود بنشاند و با اين وضع تمام روز را از صبح تا شب در ميدان‌هاى شهر و معابر عام بگردد . دربارهء شخصى ديگر ، كه نيز فرار كرده بود و پس از جنگ به خود باليده مىگفت دو نفر از دشمنان را كشته ، اردشير حكم كرد ، با درفش سه دفعه زبانش را سوراخ كنند . شخص كاريانى ، كه زير زانوى كوروش را بريده بود ، نيز از شاه انعامى خواست و او انعامى فرستاده سپرد به او بگويند : « شاه اين انعام را به تو ميدهد در ازاى اينكه تو دوّم كسى بودى ، كه مژده براى من آوردى ، زيرا ارته‌سيراس اوّل شخصى بود ، كه مژدهء مردن كوروش را آورد و تو بعد از او آمدى » . اين شخص ، پس از آنكه طرف توجّه شد ، پنداشت پاداشى ، كه شاه بعنوان آوردن مژده داده ، كافى نيست و بناى بدحرفى را گذاشته روزى در حضور شاه گفت ، كسى بجز من كوروش را نكشته . شاه در خشم شده امر كرد سرش را از بدن جدا كنند . پروشات ، كه حاضر بود ، گفت « آقا ، اين شخص حقير كاريانى را با چنين مرگ ملايم نميكشند . او را به من واگذار ، تا پاداش صحيحى در ازاى كارى ، كه از آن به خود ميبالد ، در كنارش نهم » . اردشير گفت او را به پروشات تسليم كنند و اين زن جلّادان را خواسته سپرد ، كه او را در مدّت ده روز زجر دهند ، بعد زبانش را بكشند و فلزّ داغ چندان در گوشهايش بريزند ، تا هلاك شود ، ( ملكهء قسىّ القلب خواسته بدين بهانه از قاتل پسر خود انتقام بكشد و بشاه هم منّت بگذارد ، كه در ازاى جسارت او چنين مجازاتى به او داده . م . ) .\r\n\r\n\r\n","description":"","footnote":"\r\n( 1 ) -  Caune . \r\n","page_name":" 1034 ","page_number":147},
  {"content":"\r\n\r\n( 55 ) - سروستان ، جبههء عمارت وقتى كه آباد بوده ( فلاندن و كست ، ايران قديم ، گراور 29 )\r\nچون اردشير يقين داشت ، كه كوروش بدست او كشته شده و ميخواست ، تمام مردم هم‌چنين دانند و گويند ، براى مهرداد ، كه ضربت اوّلى را به كوروش وارد كرده بود ، هدايائى فرستاد و به حاملين آن گفت : « به مهرداد بگوئيد ، اين هدايا در ازاى جل اسب كوروش است ، كه براى من آورده‌اى » . وقتى ، كه هداياى شاهى را با پيغامى ، كه اردشير داده بود ، به مهرداد رسانيدند ، او بسيار اندوهناك شد ، ولى شكوه نكرد و چندى بعد بواسطهء بىاحتياطى خود به هلاكت رسيد . توضيح آنكه ، روزى براى صرف غذا بخانه‌اى دعوت شد و خواجه‌هاى شاه و ملكه مادر شاه هم در آنجا مدعوّ بودند . مهرداد لباسى را ، كه شاه به او داده بود ، پوشيد و جواهرات اعطائى را استعمال كرد . وقتى كه در پايان صرف غذا ميگسارى شروع شد ، يكى از مقرّب‌ترين خواجه‌هاى پروشات خطاب به مهرداد كرده گفت : وه ، چه لباس خوبى شاه به تو داده ، چه ياره‌ها ، چه طوق‌ها و چه قمه‌اى . كسى نيست ، كه با حيرت به تو ننگرد و به تو رشگ نبرد . مهرداد ، كه از ابخرهء شراب مست بود ، جواب داد :\r\nسپار اسيكس مهربان ، در مقابل پاداشى ، كه روز جنگ من لياقت آن را يافتم\r\n\r\n","description":"","footnote":"","page_name":" 1035 ","page_number":148},
  {"content":"\r\n\r\nاين هدايا چه‌قدر قيمت دارد ؟ خواجه گفت : مهرداد ، من رشگ به تو نميبرم ، ولى چون به مثل معروف يونانى حقيقت در شراب است ، اين كار بزرگ ، كه تو انجام داده‌اى ، آيا جز اين است ، كه جل اسبى را براى شاه آورده‌اى ؟ وقتى كه خواجه چنين ميگفت ، بر حقيقت امر آگاه بود ، ولى چون سبك‌مغزى مهرداد را ميدانست ، ميخواست او را در اين موقع ، كه قادر بحفظ زبان خود نبود ، به حرف بياورد . مهرداد جواب داد : شما در باب جل اسب يا چيزهاى بىمعنى ديگر هرچه مىخواهيد بگوئيد ، ولى من اعلام ميكنم ، كه كوروش از اين دست هلاك شد و بدست خود اشاره كرد . من مانند ارته‌گرس ضربتى ، كه بيهوده يا بىاثر باشد ، وارد نكردم ، من بشقيقهء او نزديك چشمش زدم و ، چون سرش را شكافتم ، او به زمين افتاد و از اين زخم درگذشت . مدعوين ، چون اين حرف مهرداد را شنيدند ، دانستند ، چه عاقبتى در پيش دارد و چشمانشانرا به زير افكندند .\r\nدر اين‌حال ميزبان چنين گفت : مهرداد ، بهتر است بخوريم ، بياشاميم ، دها ( ژنى ) شاه را تصديق كنيم و اين سخنان را ، كه گفتن آن بما نميرسد ، بيك سو نهيم . پس از آن خواجه ، همين كه از سر ميز برخاست ، نزد پروشات رفته گفته‌هاى مهرداد را به او رسانيد و ملكه آن را بشاه گفت . اردشير در خشم شد ، چه ميخواست ، كه تمام مردم غيريونانى و يونانى يقين داشته باشند ، كه او درگيرو دار زخمى از ضربت كوروش برداشت ، ولى در ازاى آن ضربتى به برادرش زد ، كه او از آن درگذشت . بنابراين بر اثر خشم ، مهرداد را بمرگى كه پر از زجر و عذاب بود محكوم كرد و مهرداد در مدت 17 روز جان كند تا بمرد ( پلوتارك كيفيّات مرگ مهرداد را نوشته ، ولى چون عمليّات جلّاد نفرت‌انگيز است ، از شرح آن قلم بازداشتيم . م . ) . پروشات پس از اينكه انتقام خود را از شخص كاريانى و مهرداد كشيد ، به مسابات خواجه ، كه سر و دست كوروش را بريده بود ، پرداخت ، ولى چون اين خواجه بهانه‌اى بدست ملكه نميداد ، بالاخره او بدين وسيله متشبّث شد . پروشات بازى طاس را خوب ميدانست و قبل از جنگ با\r\n\r\n","description":"","footnote":"","page_name":" 1036 ","page_number":149},
  {"content":"\r\n\r\nشاه بازى ميكرد . بعد از جنگ هم ، پس از اينكه باز طرف عنايت و توجه شاه شد ، همواره با شاه ببازى مشغول بود ، معاشقهء خود را با ديگران از او پنهان نميكرد و حتّى او را در اين راه به كار ميبرد . پروشات هيچ‌گاه از شاه جدا نميشد و بنا براين استاتيرا به زحمت ميتوانست شاه را ببيند و با او صحبت كند . جهت چنين رفتار پروشات از اينجا بود ، كه نسبت بملكه ، يعنى زن شاه ، سخت كينه ميورزيد و ديگر اينكه ميخواست نزد شاه مقرّب باشد . روزى پروشات ديد ، كه شاه كارى ندارد و ميخواهد تفريح كند ، موقع را مغتنم دانسته بشاه گفت بهزار دريك « 1 » بازى كنيم . شاه دعوت را پذيرفت و پروشات عمدا بازى را باخت و هزار دريك داد . بعد بطور ساختگى غمگين شد و ، چون شاه ميخواست دل او را بدست آرد ، پروشات پيشنهاد كرد ، كه سر يك خواجه بازى كنند . اردشير پذيرفت ، ولى به اين شرط ، كه هركدام از طرفين پنج نفر خواجهء امين خود را مستثنى دارد و از ميان باقى خواجه‌ها هريك را ، كه برنده بازى بخواهد ، ميتواند انتخاب كند . پس از آن ملكه مهارت خود را به كار برده بازى را برد و مسابات خواجه را انتخاب كرد و ، همين كه خواجه را بدست آورد ، بىاينكه فرصت دهد ، كه شاه از قصد او آگاه شود ، جلّادان را خواسته امر كرد ، زنده پوست او را كندند و پس از آن او را روى سه صليب خوابانيده پوستش را بسه ميخ كشيدند . وقتى كه شاه از اين وحشيگرى آگاه شد و دردناك گرديده تنفّر خود را نسبت به پروشات اظهار كرد ، او خنديده بطور مزاح جواب داد : « واقعا خيلى غريب است ، كه شما براى يك خواجهء بدذات پير به اين اندازه در خشم شده‌ايد ، و حال آنكه من هزار دريك باخته‌ام و هيچ نميگويم » شاه مغموم گرديد ، از اين‌كه او را فريب داده‌اند ، ولى اقدامى نكرد . امّا استاتيرا ، كه در همه‌چيز بر خلاف پروشات و مخصوصا از درندگى او متأذّى بود ، بشاه گفت ، « پروشات براى كشيدن انتقام كوروش خدمتگزاران تو را يكايك مزوّرانه و وحشىوار هلاك مىسازد » .\r\n\r\n\r\n","description":"","footnote":"\r\n( 1 ) - 18500 فرنگ طلا يا 92500 ريال .\r\n","page_name":" 1037 ","page_number":150},
  {"content":"\r\n\r\n\r\nمبحث ششم - عقب‌نشينى يونانيها\r\n\r\nاحوال يونانيها پس از جنگ\r\nكزنفون گويد ( عقب‌نشينى ، كتاب 2 ، فصل 1 ) : در طليعهء صبح سرداران يونانى در جائى جمع شدند و ، چون ديدند ، كه كوروش نه خودش باردوى آنها آمد و نه كسى را براى رسانيدن فرمان فرستاد ، تصميم كردند ، باروبنهء خود را بسته پيش روند ، ولى مقارن طلوع آفتاب ، وقتى كه ميخواستند حركت كنند ، پركلس « 1 » حاكم تترانى « 2 » ، كه از اعقاب دمارات لاسدمونى بود ، با گلوس « 3 » پسر تامس « 4 » دررسيد و خبر داد ، كه كوروش كشته شده ، آرىيه با قشونش به محلى ، كه در آنجا دو روز قبل اردو زده بود ، عقب نشسته و تمام روز را منتظر يونانىها خواهد بود ، زيرا روز ديگر ميخواهد بولايت ينيانها برگردد . سرداران يونانى از اين خبر بسيار مغموم گشتند . كل‌آرخ رسولان را با خىرىسف لاسدمونى و م‌نن تسّالي نزد آرىيه روانه كرده گفت ، به آرىيه بگوئيد ، كه ما نسبت به شاه فاتحيم و ، حالا كه كوروش نيست ، ما حاضريم آرىيه را بر تخت ايران نشانيم ، زيرا اين مملكت از آن فاتح است . رسولان حركت كردند و كل‌آرخ منتظر جواب شد .\r\nسربازان يونانى آذوقه بدست آوردند ، گاوها و نيز الاغهاى بنه را سر بريدند و چون هيزم نداشتند ، تيرها و سپرهاى چوبين مصريها و سپرهاى ايرانيان را ، كه از تركهء بيد بافته بودند و در ميدان جنگ فراوان بود ، جمع كرده بجاى هيزم به كار بردند .\r\nمقارن ساعت 9 صبح رسولانى از طرف شاه و تيسافرن وارد شدند . در ميان فرستادگان يك نفر يونانى بود فالىنوس « 5 » نام ، كه تيسافرن او را محترم ميداشت ، فرستادگان سرداران را طلبيده از طرف شاه اعلام كردند ، كه يونانىها بايد اسلحه‌شان را به او ، كه فاتح است ، بدهند و بعد بدربار رفته خواهش كنند ، قرار مساعدى دربارهء آنها داده شود . يونانىها از اين تكليف خشمگين گشتند و كل‌آرخ گفت ، كه تسليم اسلحه كار فاتح نيست . سپس او رو بسرداران يونانى كرده گفت :\r\n« شما جوابى شرافت‌مندانه بدهيد من الآن ميآيم » . بعد بيرون رفت ،\r\n\r\n\r\n","description":"","footnote":"\r\n( 1 ) -  Procles . \r\n( 2 ) -  Teuthranie . \r\n( 3 ) -  Glus . \r\n( 4 ) -  Tamos . \r\n( 5 ) -  Phalynus de Zacynthe . \r\n","page_name":" 1038 ","page_number":151},
  {"content":"\r\n\r\nچه يكى از خدمهء كل‌آرخ او را صدا كرده بود ، تا روده‌هاى حيوانى را ، كه در همين موقع قربان كرده بودند ، ببيند ( يعنى نتيجهء تفأل را بداند ) . در غياب او پروكسن تبى رو به فالىنوس كرده گفت : آيا شاه مانند فاتحى اسلحه را ميخواهد يا دوستانه و بسان هديه‌اى . اگر شقّ اوّل است ، چرا ميخواهد ؟ بيايد بگيرد . هرگاه شقّ دوّم است ، بما بگويد ، كه در ازاى اين سخاوت سربازها به آنها چه ميدهد .\r\nفالىنوس جواب داد ، كه شاه خود را فاتح ميداند ، زيرا كوروش را كشته و كسى نيست ، كه مدّعى سلطنت باشد . از اين نكته گذشته ، شما اكنون در درون مملكت او بين رودهائى هستيد ، كه محال است از آن عبور كنيد و او آنقدر سپاهى دارد ، كه اگر آنها را به اختيار شما واگذارد ، شما از عهدهء كشتن آنها هم برنميآئيد ، كزنفون آتنى « 1 » در اين موقع گفت فالىنوس ، تو خودت ميدانى براى ما چيزى جز اسلحه و رشادت ما نمانده و ، تا اسلحه داريم ، شجاعت هم خواهيم داشت . اگر اسلحه‌مان را بدهيم ، مانند آن خواهد بود ، كه خودمان را داده‌ايم و گمان مكن ، كه اين يگانه چيزى را ، كه براى ما مانده ، تسليم كنيم . فالىنوس خنديده گفت :\r\nاى جوان ، تو مانند فيلسوفى حرف ميزنى ، ولى بدان ، كه اگر تصوّر ميكنى ، شجاعت شما بر قواى شاه غلبه خواهد كرد ، تو ديوانه‌اى . بعد كزنفون گويد :\r\nگويند بعضى نرم شده اظهار داشتند ، كه چنان كه نسبت به كوروش باوفا بودند ، مىتوانند حالا هم بشاه خدمت كنند ، و اگر اردشير بخواهد آنها را براى سفر جنگى بمصر يا جاى ديگر اجير كند ، او را پيروى خواهند كرد . در اين احوال كل‌آرخ برگشت و پرسيد : آيا جواب شاه را داديد ؟ فالىنوس گفت ، هركس چيزى ميگويد ، تو بگو ، عقيده‌ات چيست . كل‌آرخ ، چون ميخواست چنان كند ، كه خود فالينوس بگويد ، اسلحه‌تان را ندهيد ، چنين گفت : فالىنوس ، تو يونانى هستى و ما هم از همان ملّتيم . در اين موقعى كه هستيم ، ما عقيدهء تو را ميپرسيم ، كه چه كنيم . نصيحتى بما ده ، كه خوب و شرافت‌مندانه باشد و اين را هم بدان ، هر نصيحتى كه بما دهى ، حتما بعدها در يونان منتشر خواهد شد . فالىنوس\r\n\r\n\r\n","description":"","footnote":"\r\n( 1 ) - يعنى خود نويسندهء تاريخ سفر جنگى كوروش و عقب‌نشينى ده‌هزار نفر .\r\n","page_name":" 1039 ","page_number":152},
  {"content":"\r\n\r\nمقصود كل‌آرخ را فهميده از آن منحرف شد و چنين گفت : اگر در هزار احتمال يك احتمال بهره‌مندى براى شما بود ، مىگفتم اسلحه را ندهيد ، ولى چون در مخالفت با شاه هيچ اميد بهره‌مندى نيست ، نصيحت ميكنم بهرنحو ، كه بتوانيد خودتان را نجات دهيد . پس از اين جواب كل‌آرخ گفت ، حالا كه چنين است ، برو بشاه بگو : « اگر ما بايد دوستان شاه باشيم ، اعتبار ما با داشتن اسلحه بيش از آن است ، كه فاقد آن باشيم و ، اگر بايد با شاه بجنگيم ، پس بهتر است ، كه اين جنگ را قبل از دادن اسلحه بكنيم » . فالىنوس گفت ، اين جواب را بشاه ابلاغ ميكنم ، ولى مطلب ديگرى هم هست ، كه بايد جواب آن را بدهيد . شاه ميگويد :\r\nاگر در اينجا بمانيد ، بين او و شما متاركه است و ، اگر پيش يا پس رويد ، جنگ است .\r\nكل‌آرخ جواب داد ، بسيار خوب ، اين پيشنهاد را ما ميپذيريم . فالىنوس پرسيد چه‌چيز را مىپذيريد ، متاركه يا جنگ را . كل‌آرخ باز جواب داد ، اگر در اينجا باشيم متاركه را و هرگاه پيش يا پس رويم جنگ را . با اين جواب مقصود فالىنوس حاصل نشد ، چه او ميخواست بداند ، كه يونانىها چه خواهند كرد ، در همان‌جا ميمانند يا حركت خواهند كرد . فالىنوس با رسولان شاه برگشت و بعد رسولانى ، كه يونانيها نزد آرىيه فرستاده بودند ، وارد شدند ، ولى م‌نن « 1 » در اردوى آرىيه مانده بود . فرستادگان گفتند ، آرىيه ميگويد ، من نميتوانم دعوى سلطنت نمايم ، زيرا پارسىهاى زيادى هستند ، كه بر من اولويّت دارند و هرگز زير بار من نروند .\r\nاگر يونانىها ميخواهند ، با من عقب‌نشينى كنند ، شبانه به توقّف‌گاه من بيايند ، و الّا صبح زود حركت خواهم كرد . كل‌آرخ جواب داد ، اگر ما بشما ملحق شديم ، چنان كه گفتيد بكنيد ، و الّا چنان كنيد ، كه صلاح خودتان را در آن دانيد . پس از اين جواب حوالى غروب او يونانىها را خواسته به آنها گفت : « دوستان من ، من قربانى كردم و روده‌هاى قربانى مساعد با ستيزه كردن ما با شاه نيست ، زيرا از دجله ، كه بين ما و شاه است ، بىيكعدّه كشتى نميتوان گذشت و ما كشتى نداريم .\r\n\r\n\r\n","description":"","footnote":"\r\n( 1 ) -  Menon . \r\n","page_name":" 1040 ","page_number":153},
  {"content":"\r\n\r\nاينجا هم نميتوان ماند ، زيرا آذوقه نداريم و روده‌هاى قربانى مساعد است ، كه ، ما نزد دوستان كوروش رويم . بنابراين بايد امشب حركت كرد . در اين‌جا كزنفون گويد ( عقب‌نشينى ، كتاب 2 ، فصل 2 ) : راهى را ، كه يونانىها از افس واقع در ولايت ينيانها تا دشت نبرد پيموده بودند ، به حساب آنها چنين بود : نودوسه منزل يا پانصدوسىوپنج فرسنگ و يا شانزده هزار و پنجاه استاد . از دشت نبرد هم تا بابل ، چنان كه ميگفتند ، سيصد و شصت استاد ( تقريبا يازده فرسنگ ) است . بعد مورّخ مذكور حكايت خود را دنبال مىكند : چون شب شد ميلتوسيت « 1 » تراكى با چهل نفر سوار و تقريبا سيصد نفر پيادهء تراكى گريخته به طرف شاه رفت و كل‌آرخ با بقيّهء يونانىها حركت كرده نصف شب به اردوگاه آرىيه رسيد . يونانيها صفوف خود را آراسته اسلحه را در پيش صف‌ها زمين گذاشتند و صاحب‌منصبان و سرداران بهيئت اجتماع نزد آرىيه رفتند . در اين ملاقات سركردگان يونانى با سردار و صاحب‌منصبان ايرانى عهدى منعقد داشته قرار دادند ، كه يونانىها و ايرانىها باهم دوست و متّحد باشند و ايرانىها رهبران يونانىها گردند . قبل از انعقاد معاهده يك گراز ، يك گاو نر ، يك گرگ و يك قوچ قربان كردند و خون اين حيوانها را در سپرى ريختند ، بعد يونانيها شمشيرى و ايرانىها نيزه‌اى در آن فرو بردند . سپس كل‌آرخ با آرىيه در باب راه مذاكره كرد و آرىيه گفت ، كه ، اگر از همان راه كه آمده‌ايم ، برگرديم ، آذوقه نخواهيم يافت . پس بايد راهى ديگر پيش گيريم و چنان با سرعت حركت كنيم ، كه قشون شاه بما نرسد ، يعنى فرار كرده باشيم .\r\nدر طليعهء صبح قشون ايرانى و يونانى حركت كردند . بعد از ظهر به نظر سپاهيان آمد ، كه قشون شاه از دور ميآيد . يونانىهائى ، كه خارج از صف حركت ميكردند ، داخل صفوف خود شدند و آرىيه ، كه بواسطهء زخمش روى گردونه بود ، پياده شده جوشن دربر كرد ، ولى به زودى مفتشين برگشته خبر دادند ، كه اين گردوخاك از سواره‌نظام شاه نيست ، بل از مالهاى بنه است ، كه در چراگاه‌اند . از اين خبر استنباط كردند ، كه اردوى شاه نبايد دور باشد ، زيرا از دهات همجوار\r\n\r\n\r\n","description":"","footnote":"\r\n( 1 ) -  Miltocythe . \r\n","page_name":" 1041 ","page_number":154},
  {"content":"\r\n\r\nهم دود برميخاست . چون قشون يونانى بعلاوهء خستگى در تمام روز چيزى نخورده بود و دير هم بود ، كل‌آرخ صلاح ندانست ، حمله بدشمن كند ، ولى از راه هم دور نشد ، تا تصوّر نرود ، كه فرار كرده . مقارن غروب آفتاب ، او با پيش‌قراول خود در دهاتى توقّف كرد ، كه قشون شاه حتّى چوبهاى خانه‌هاى آن را غارت كرده بود .\r\nباوجود اين وحشت يونانىها زياد بود ، تا آنكه كل‌آرخ به آنها فهماند ، كه او سالم است و خطرى نيست .\r\n\r\nمتاركه\r\nبعد بقول كزنفون ( عقب‌نشينى ، كتاب 2 ، فصل 3 ) : مقارن طلوع آفتاب رسولانى از طرف اردشير آمدند و به پيشقراولان گفتند ، كه ميخواهند با سرداران يونانى در باب متاركه مذاكره كرده اوامر شاه را برسانند و جواب يونانىها را براى شاه ببرند . كل‌آرخ گفت بشاه بگوئيد ، كه چون ما آذوقه نداريم ، بايد بجنگيم ، تا رفع گرسنگى كنيم . رسولان اين جواب را رسانيده برگشتند و گفتند ، كه شاه اين تقاضاى آنها را صحيح ميداند و بلدهائى با خود آورده‌اند ، تا اگر متاركه انجام شد ، يونانىها را به جاهائى برند ، كه آذوقه در آنجا زياد است .\r\nپس از آن متاركه منعقد شد و يونانىها را به دهاتى راهنمائى كرده گفتند ، كه ميتوانيد آذوقه برگيريد . در اين‌حال شعف يونانىها را حدّى نبود ، زيرا سابقا علاوه بر بىآذوقه‌گى وحشت آنها هم زياد بود : بهر حادثه‌اى كه برميخوردند ، ميلرزيدند و از عاقبت آن نگران ميشدند . اين محل گندم ، نبيذ و مشروب ترشى ، كه از ميوه درست ميكنند فراوان داشت . كزنفون تمجيد زياد از خرماى اينجا كرده گويد ، كه خرماى يونان را در اينجا نوكرها ميخورند و خرماى اينجاها مانند كهرباى زرد و خيلى درشت است . بعد او گويد در اين‌جا براى اوّلين دفعه سپاهيان ما مغز درخت خرما خوردند . شكل آن زيبا و طعمش بسيار گوارا است ، ولى اشخاصى ، كه آن را خوردند ، به سردرد شديد مبتلا گشتند . وقتى كه سر درخت خرما را مىبرند ، تمام درخت خشك مىشود .\r\n\r\nقرارداد تيسافرن با يونانىها\r\nبرحسب نوشته‌هاى كزنفون ( عقب‌نشينى ، كتاب 2 ، فصل 3 ) يونانىها سه روز در اين محل ماندند و در اين‌جا تيسافرن با برادرزن شاه ، سه نفر پارسى ديگر و غلامان\r\n\r\n","description":"","footnote":"","page_name":" 1042 ","page_number":155},
  {"content":"\r\n\r\nزياد از طرف شاه بزرگ براى مذاكرات با يونانىها وارد شد . سرداران يونانى به استقبال او رفتند و تيسافرن بتوسّط مترجمش به آنها چنين گفت : يونانيها ، من در مملكتى مسكن دارم ، كه در همسايگى يونان واقع است . چون ديدم شما دوچار بدبختى شده و چاره‌اى نداريد ، از شاه درخواست كردم ، اجازه دهد شما را سالما بيونان برسانم . گمان ميكنم ، كه اين رفتار من نه در شما حق‌ناشناسى توليد كند و نه در جائى از يونان . با اين نيّت عريضه بشاه داده اظهار كردم ، كه از طرف شاه عين عدالت خواهد بود ، كه اين عنايت را دربارهء من بكند ، زيرا من اوّل شخصى بودم ، كه خبر كشته شدن كوروش را به او دادم و پس از اين خبر او را كمك كردم و از تمام اشخاصى ، كه مأمور جنگ با يونانىها بودند ، تنها من فرار نكردم و ، پس از اينكه راهى براى خود باز كردم ، بشاه ، كه پس از كشته شدن كوروش باردوى شما حمله كرده بود ، ملحق شدم و با سپاهى ، كه در تحت فرماندهى من است و نسبت بشاه كاملا باوفا مىباشد ، قشون غيريونانى كوروش را تعقيب كردم . شاه در جواب به من وعده داد در اين باب شور كند و مرا مأمور كرد از شما بپرسم ، كه چرا بر ضدّ او اسلحه برداشتيد . از شما ميخواهم ، كه جواب ملايمى بدهيد ، تا براى من اجراى منظورى ، كه دارم و در نفع شما است ، سهلتر گردد . يونانيها براى مشورت دور شدند و پس از شور بتوسّط كل‌آرخ چنين جواب دادند : اجتماع ما براى جنگ با شاه نبود ، ما بر ضدّ او به راه نيفتاديم . كوروش هزار بهانه يافت براى اينكه ناگهان بر شما بتازد و ما را بدينجا بكشاند ، ولى ، وقتى ، كه او را در خطر ديديم ، در مقابل خدايان و خلق شرم داشتيم ، كه پس از آن همه خوبىها ، كه از او ديده بوديم ، به او خيانت كنيم . از زمانى ، كه كوروش مرد ، ما ديگر منازعه‌اى با شاه در سر سلطنت نداريم و نيز جهت ندارد ، كه ممالك او را غارت كنيم و در قصد حيات او هم نيستيم . اگر كسى ما را آزار نكند ، حاضريم بمملكت خود برگرديم ، ولي اگر در قصد آزار ما باشند ، ما بكمك خدايان از خود دفاع خواهيم كرد .\r\nهرگاه نسبت بما فتوّت نشان دهند ، ما سعى خواهيم كرد ، كه از اين حيث هم بر ما\r\n\r\n","description":"","footnote":"","page_name":" 1043 ","page_number":156},
  {"content":"\r\n\r\nفايق نيايند . پس از شنيدن اين سخنان تيسافرن گفت ، من مفاد اين نطق را بشاه ابلاغ خواهم كرد و جواب او را بعد بشما ميرسانم ، ولي تا مراجعت من متاركه بايد برقرار باشد و ما بشما آذوقه ميرسانيم . روز ديگر نيامد و يونانىها باز دوچار نگرانى شدند . روز سوّم تيسافرن وارد شده گفت ، من از شاه اجازهء نجات دادن يونانىها را تحصيل كردم ، و حال آنكه عدّهء كثيرى از پارسىها مخالف آن بوده ميگفتند ، موافق حيثيّت شاه نيست اشخاصى را ، كه اسلحه بر ضدّ او برداشته‌اند ، بگذارد بروند . حالا شما ميتوانيد مطمئن باشيد ، ممالك ما خصومت با شما نخواهند ورزيد و ما شما را صحيح و سالم بمملكت خودتان برميگردانيم . آذوقهء شما را هم ميرسانيم ، ولى شما هم بايد ممالكى را ، كه از آن عبور ميكنيد ، غارت نكنيد .\r\nاگر پول آذوقهء شما را رسانيديم ، آنچه براى خوردن و آشاميدن لازم داريد ، بخريد و ، اگر نرسانيديم ، بقدرى كه آذوقه لازم داريد از محل‌ها تحصيل كنيد .\r\nاين شرائط را يونانىها پذيرفتند و طرفين قسم ياد كرده دست به يكديگر دادند .\r\nپس از آن تيسافرن گفت ، حالا من بايد بحضور شاه روم ، تا به اين مسئله خاتمه دهم .\r\nبعد برميگردم ، كه حركت كرده بايالت خود مراجعت كنم ( تيسافرن والى ايالات كوروش بود ) و شما را هم به يونان برگردانم .\r\nكزنفون گويد ( عقب‌نشينى ، كتاب 1 ، فصل 4 ) پس از آن يونانىها و آرىيه ، كه در مقابل يكديگر اردو زده بودند ، منتظر مراجعت تيسافرن شدند . بيست روز گذشت و او نيامد . در اين مدّت برادران و ساير اقرباى آرىيه نزد او آمده اظهار داشتند ، كه شاه حاضر است ، او را عفو و از گذشته‌ها صرف‌نظر كند . از اين زمان ملاحظهء آرىيه و سپاهيان او از يونانىها كمتر شده بدرجه‌اى رسيد ، كه باعث دلتنگى يونانىها گرديد و آنها نزد كل‌آرخ رفته چنين گفتند : براى چه در اينجا مانده‌ايم ؟ مگر نميدانيم ، كه شاه حاضر است به قيمت گزاف هم كه باشد ما را به هلاكت برساند ، تا بار ديگر يونانىها جرئت قشون‌كشى را بر ضدّ شاه بزرگ نداشته باشند . شاه ميخواهد ، ما در اين‌جا بمانيم ، تا او فرصت يافته قشون پراكندهء خود را جمع كند ، بعد بر ما بتازد و شايد نهرهائى مىكند و ديوارهائى ميكشد ، تا راه ما را سدّ كند .\r\n\r\n","description":"","footnote":"","page_name":" 1044 ","page_number":157},
  {"content":"\r\n\r\nهرگز او راضى نخواهد شد ، كه ما به يونان برگشته بگوئيم باوجود كمى عدّه‌مان او را در درب خانه‌اش شكست داديم و بعد اعتنا بقواى او نكرده به يونان مراجعت كرديم . كل‌آرخ جواب داد ، من تمام اين نكات را در نظر دارم ، ولى اگر ما از اين‌جا حركت كنيم ، خواهند گفت ، كه ما متاركه را بهم زده درصدد جنگ هستيم . در اين‌حال نه كسى آذوقه خواهد داد و نه راهنمائى خواهد كرد .\r\nآرىيه هم از ما دورى خواهد جست . اين مسئله ، كه آيا ما بايد از رود ديگرى هم عبور كنيم يا نه معلوم نيست ، ولى من ميدانم ، كه اگر قوّه‌اى از عبور ما ممانعت كند ، ما نمىتوانيم از اين رود بگذريم و ديگر اينكه ، اگر بخواهيم جنگ كنيم ، سواره‌نظام متحدى نداريم ، و حال آنكه سواره‌نظام دشمن زياد و خوب مجهّز است .\r\nبنابراين ، اگر غالب شويم ، نخواهيم توانست كسى را بكشيم ( يعنى چون سواره‌نظام نداريم ، تعقيب ممكن نيست ) و ، اگر مغلوب گرديم ، هيچ‌يك از ما جان بدر نبرد .\r\nبالاخره من اين نكته را نميتوانم بفهمم : اگر شاه بخواهد ما را به هلاكت برساند ، آنقدر وسايل در دست دارد ، كه محتاج نيست قسم ياد كند ، بما دست دهد ، بعد قول خود را نقض كند و در ميان مردمان يونانى و غيريونانى بشكستن عهد معروف گردد .\r\nدر اين احوال تيسافرن با قشونى وارد شد و ارن‌تاس « 1 » ، كه دختر شاه را تازه ازدواج كرده بود ، نيز با لشكرى همراه او بود . تيسافرن ، چون ديد كه يونانىها از دير كردن او نگران بودند ، گفت من والى ليديّه شده‌ام و بعلاوه دختر شاه در اردوى من است . بنابراين مىبايست بتداركات اين مسافرت بپردازم و اين مدّت براى چنين مسافرتى زياد نيست .\r\n\r\nروانه شدن يونانيها با تيسافرن\r\nپس از آن يونانىها حركت كردند و به حكم تيسافرن آذوقه يافته ميخريدند . آرىيه و قشون او با تيسافرن و ارن‌تاس حركت ميكردند و با آنها اردو ميزدند . يونانىها ، چون از آنها ظنين بودند ، با راهنمايان خود از طرف ديگر حركت ميكردند و بفاصلهء يك فرسنگ يا بيشتر از ايرانىها اردو مىزدند . بالاخره دو اردو به يكديگر با\r\n\r\n\r\n","description":"","footnote":"\r\n( 1 ) -  Orontas . \r\n","page_name":" 1045 ","page_number":158},
  {"content":"\r\n\r\n( 56 ) - نقش رستم ، آتشكده ( فلاندن و كست ، ايران قديم ، گراور 180 )\r\nنظر خصومت نگريستند : در سر تحصيل هيزم و علوفه يكديگر را ميزدند و از اين حركات كينه در ميان آنها توليد ميشد . پس از سه روز طى مسافت به ديوار ماد رسيدند .\r\nاين ديوار را بقول كزنفون از آجر و قير ساخته بودند . پهناى ديوار بيست پا ، ارتفاع آن صد پا و طولش ، چنان كه ميگفتند ، بيست فرسنگ بود ( ديوار مزبور ، چنان كه در تاريخ ماد گفته شد ، در زمان بخت‌النّصر براى حفظ بابل از طرف شمال ساخته شده بود ، صفحهء 193 ) از اينجا هشت فرسنگ در دو منزل پيموده و از دو نهر ، كه از دجله جدا ميشد ، گذشته بدجله رسيدند . بر اين دو نهر دو پل زده بودند .\r\nبفاصلهء 15 استاد از دجله شهر بزرگى بود سىتاس « 1 » نام و يونانىها در نزديكى آن و پارك زيبائى ، كه پر از همه‌گونه درخت بود ، اردو زدند . پس از شام پروكسن و كزنفون گردش ميكردند ؟ در اين حين شنيدند ، كه شخصى از پيش قراول ميپرسيد ، پروكسن و كل‌آرخ كجا هستند . راجع به م‌نن سئوالى نكرد ، و حال آنكه اين شخص از طرف آرىيه آمده بود و او ميزبان م‌نن بود . پروكسن گفت ،\r\n\r\n\r\n","description":"","footnote":"\r\n( 1 ) -  Sitace . \r\n","page_name":" 1046 ","page_number":159},
  {"content":"\r\n\r\nكسى را ، كه شما ميطلبيد ، منم . آن شخص گفت ، من از طرف آرىيه و ارته‌باذ بدينجا آمده‌ام ، تا بشما بگويم ، كه بيدار كار خود باشيد ، چه در اين پارك تيسافرن سپاهيان زياد دارد و نيز دسته‌اى بفرستيد پل دجله را حفظ كند ، زيرا تيسافرن قصد دارد ، اين پل را شبانه براندازد ، تا شما نتوانيد از آن بگذريد و در ميان دجله و نهر آن بمانيد . شخص مذكور را نزد كل‌آرخ بردند و او از اين سخنان متوحّش شد ، ولى يك نفر جوان ، كه حضور داشت ، گفت بين حمله و قطع پل تضادّى هست : اگر حمله كردند و فاتح شدند ، قطع پل چه فايده براى آنها دارد ، زيرا چند پل ديگر هم ، اگر وجود داشته باشد ، براى ما در حال شكست بىثمر است و ما نخواهيم دانست از كدام سمت بايد فرار كنيم . امّا اگر ما فاتح شديم ، قطع پل براى آنها مضرّ است ، زيرا قشون زيادى ، كه در آن طرف دجله است ، نمىتواند بكمك آنها بشتابد . پس از آن كل‌آرخ از آن شخص پرسيد ، صفحه‌اى ، كه بين دجله و شهر است بچه وسعت مىباشد . او جواب داد ، كه خيلى وسيع است ، دهات زياد و شهرهاى بزرگ دارد . پس از اين جواب يونانىها پنداشتند ، كه اين شخص را خود ايرانىها فرستاده‌اند ، تا مبادا يونانىها پل را خراب و موقعشان را بين دجله و نهر محكم كرده باعث نگرانى شاه گردند . باوجود اين پس از صرف غذا ، دسته‌اى براى محافظت پل فرستادند ، ولى بعد نه حمله‌اى از طرف ايرانىها به عمل آمد و نه كسى در سر پل ديده شد . روز ديگر يونانىها از دجله گذشتند . پل اين رود را از 37 كشتى ساخته بودند . بعد يونانىها از كنار دجله بيست فرسنگ در چهار روز پيموده به رود فيس‌كوس « 1 » ( ادرنه امروزى ) رسيدند . كزنفون گويد : در اينجا شهر بزرگى است موسوم به اپيس « 2 » ( شهرى ، كه در زمان سلوكيها انطاكيّه نام داشت ) در اين محلّ يونانيها ببرادر طبيعى « 3 » كوروش و اردشير برخوردند . او قشونى بكمك شاه از همدان ميآورد و در اينجا بسپاه خود استراحت داده بود . كل‌آرخ ، براى اينكه قشون يونانى را زيادتر از آنچه هست نمايش دهد ، امر كرد سپاهيان يونانى دوبدو از پيش سپاه ايرانى\r\n\r\n\r\n","description":"","footnote":"\r\n( 1 ) -  Physcus . \r\n( 2 ) -  Opis . \r\n( 3 ) - يعنى برادر صلبى ، از مادرى كه زن غيرعقدى بوده .\r\n","page_name":" 1047 ","page_number":160},
  {"content":"\r\n\r\nگذشتند و زيادى عدّهء يونانىها باعث حيرت ايرانىها شد ( مترجم كزنفون گمان مىكند ، كه اين‌جاى كتاب او تحريف شده ، زيرا در نزديكى قشون ايران بى احتياطى بزرگى بود ، كه كل‌آرخ قشون يونانى را به ترتيبى درآورد ، كه پهلوى آن در مقابل قشون ايران باشد و ديگر اينكه ايرانىهاى آن زمان لشكرهاى بزرگ زياد ديده بودند و ممكن نبود فريب عمليّات كل‌آرخ را بخورند ) . پس از آن يونانىها شش منزل يا سى فرسنگ پيموده و از صحراهاى بىسكنه گذشته بدهات پروشات رسيدند . تيسافرن از جهت كينه‌توزى امر كرد ، دهات را بچاپند ، ولى مردم را برده نكنند . در اينجا گندم ، حشم و غنائم زياد بدست آمد . بعد بيست فرسنگ ديگر در صحراهاى بىسكنه پيمودند و در منزل اوّل در آن‌طرف رود دجله شهر بزرگى پديدار شد ، كه سنا « 1 » نام داشت و اهل آن روى پوست‌ها از آب گذشته براى يونانىها نان و پنير و شراب آوردند .\r\n\r\nرسيدن يونانىها به رود زهاب\r\nبعد يونانىها به رود زابات ( زهاب كنونى ) رسيدند . عرض آن 4 پلطر ( تقريبا 127 مطر ) بود . در اين‌جا آنها چهار روز ماندند و ، اگرچه يونانىها از ايرانىها ظنين بودند ، ولى نميديدند ، كه دامى گسترده باشند . در اين‌حال كل‌آرخ لازم دانست ، كه با تيسافرن مذاكره كند و اگر سوءتفاهمى باشد ، قبل از اينكه جنگى بشود ، مرتفع دارد با اين مقصود از او درخواست ملاقات كرد و ، همين كه به منزل تيسافرن درآمد ، چنين گفت : « من ميدانم ، كه قسم ياد كرده‌ايم به يكديگر آزارى نرسانيم ، ولى مىبينم ، كه تو از ما بدگمان هستى ، چنان كه از دشمنى مىتوان بود و در نتيجه ما هم نسبت بشما سوءظن داريم . من هرقدر كاوش ميكنم ، نميتوانم بيابم ، كه تو خواسته باشى نسبت بما بدى كنى و مطمئن هستم ، كه ما هم سوءقصدى نسبت بشما نداريم .\r\nمن اين ملاقات را خواستم ، تا اين بىاعتمادى را بر طرف كنم . بنابراين ، از طرف خود ميگويم ، كه ما در پيشگاه خدايان قسم ياد كرده‌ايم ، نسبت بشما دوست باشيم .\r\n\r\n\r\n","description":"","footnote":"\r\n( 1 ) -  Caena . \r\n","page_name":" 1048 ","page_number":161},
  {"content":"\r\n\r\nاگر كسى چنين وجدانى داشته باشد ، كه قسم را بشكند ، بدترين شخص است و قوّه‌اى نيست ، كه او را در مقابل غضب آلهى حفظ كند . پس از اين نكته ، اگر به اسباب دنيوى بگذريم ، من تو را بزرگترين نعمت براى خود ميدانم : با تو تمام راهها براى ما باز است ، هر رودى قابل عبور است و نقصانى از حيث آذوقه نيست ، بىتو ، چون جائى را نمىشناسيم ، تمام راهها براى ما تيره و تاريك ، هر رود غيرقابل عبور و هر جمعيّت موحش است . بدتر از وحشت تنهائى ما اين نكته است ، كه همه ما را ترك خواهند كرد . اگر غيظ و خشم ما را بر آن مىداشت ، كه تو را هلاك سازيم ، با كشتن ولىنعمت خود چه ميتوانستيم بكنيم ، جز اينكه با شاه ستيزه كرده دوچار غضب موحش او گرديم و ديگر ، اگر ميخواستم بر ضدّ تو اقدام كنم ، از چه اميدهائى خود را محروم ميكردم . راجع به اين اميدها لازم است به تو بگويم :\r\nمن خواستم دوست كوروش باشم ، زيرا من گمان كردم ، كه او در زمان خود شخصى است ، كه ميتواند بيش از همه ، بهركس كه بخواهد ، خوبى كند . حالا مىبينم ، كه تو صاحب اقتدارات و ايالات كوروش هستى ، بىاينكه حكمرانى ايالت خود را فاقد باشى و نيز مىبينم ، كه اين قدرت سلطنتى ، كه مخالف كوروش بود ، مساعد و متّحد تو است . بنابراين كى است آن كس ، كه اين‌قدر ديوانه باشد ، كه نخواهد دوست تو باشد ؟ بالاتر از آن ، مىخواهم به تو بگويم ، كه اميد ما در اينكه تو دوست ما خواهى بود ، مبنايش چيست . من ميدانم ، كه مىسيان باعث نگرانى شما هستند و اميدوارم با قوائى ، كه دارم ، آنها را مطيع شما كنم .\r\nدربارهء پىسيديان و سائر مردمان نيز اميدوارم ، چنان كنم ، كه خيال شما را مشوب نكنند ، راجع بمصريها ، كه آنقدر شما را عصبانى كرده‌اند ، نيز تصوّر ميكنم ، شما قوّه‌اى جز قوّهء من براى تنبيه آنان نميتوانيد به كار بريد . بالاخره در ميان مردمانى ، كه تو را احاطه دارند ، اگر مردمى باشد ، كه خواهى دوست آنها باشى ، مقتدرتر از تو دوستى نخواهند يافت و ، اگر بخواهند تو را اذيّت كنند ، تو بوسيلهء ما صاحب‌اختيار مطلق براى افناى آنها خواهى بود . خدمت ما به تو فقط از اين جهت نخواهد بود ، كه جيره‌اى دريافت خواهيم كرد ، بلكه از اين نظر نيز\r\n\r\n","description":"","footnote":"","page_name":" 1049 ","page_number":162},
  {"content":"\r\n\r\nكه بواسطهء نيكىهاى تو نجات يافته‌ايم و حق‌ّشناسى در ازاى آن وظيفهء ما است .\r\nوقتى ، كه من تمام اين مطالب را در نظر ميگيرم ، بقدرى از عدم اطمينان تو در حيرت مىافتم ، كه حاضرم با كمال مسرّت بدانم ، چه كسى است آن كسى ، كه چنين ماهرانه حرف مىزند و تو را از ما ظنين مىكند » . تيسافرن جواب داد : « من بسيار مشعوفم از اينكه از زبان تو اين سخنان بامغز را ميشنوم . با اين عقايد ، اگر تو ميخواستى بر ضدّ من نقشه‌اى بكشى ، ميگفتم ، تو همان‌قدر دشمن منافع خود هستى ، كه دشمن منى . تو نيز سخنان مرا گوش كن ، تا كاملا مطمئن شوى ، كه اگر اقدامى بر ضدّ شاه يا من بكنى ، ببدترين كارى اقدام كرده‌اى . اگر ما ميخواستيم شما را هلاك كنيم ، تصوّر ميكنى ، كه ما به قدر كفايت سواره‌نظام ، پياده‌نظام و اسلحه نداشتيم ، تا اين كار را بىاندك خطرى انجام دهيم ، يا جائى ، كه براى اين كار مساعد باشد ، در اختيار ما نبود ؟ آيا چنين است ؟ اين جلگه‌هاى پهناور ، كه متّحدين مايند و شما با كمال صعوبت جلگه‌اى را طىّ ميكنيد ، اين كوهها ، كه در مقابل شما بلند شده و شما مجبوريد از آنها بگذريد - آيا در اقتدار ما نبود ، كه اين صفحات و اين كوهها را اشغال و راه عبور شما را سدّ كنيم . امّا اين رودها ، آيا نمىبينيد ، كه در ميان آنها رودهائى هست ، كه براى ما مانند اسلحه‌خانه است و هرچه بخواهيم ، براى جنگ با هر سپاه ، ميتوانيم از آن بيرون كشيم و نيز رودهائى هست ، كه ، اگر ما شما را از آن عبور نميداديم ، شما نميتوانستيد بهيچوجه از آن‌ها بگذريد . تصوّر كنيم ، كه در به كار بردن تمام اين وسائل ما مغلوب ميشديم . آيا آتش قوىتر از ثمرات زمين نيست ؟ آيا ما نميتوانستيم ، اين ثمرات را آتش زده شما را دوچار چنان گرسنگى كنيم ، كه رشادت شما در مقابل آن بكلّى ناتوان باشد ؟\r\nبا اين همه وسائل ، كه براى جنگ داريم و خطرى از آن براى ما متصوّر نيست ، چگونه مىشود ، وسيله‌اى انتخاب كنيم ، كه در پيش‌گاه خدايان بىدينى و كفر و در انظار مردم بىشرفى است . چنين وسيله وسيلهء اشخاص مستأصل و كسانى است ، كه راهى ندارند و احتياج آنها را در فشار ميگذارد ، يا كار اشخاصى فاسد ، كه ميخواهند از نقض قسم در پيشگاه خدايان يا از سوءنيّت خود نسبت به مردم\r\n\r\n","description":"","footnote":"","page_name":" 1050 ","page_number":163},
  {"content":"\r\n\r\nاستفاده كنند . نه ، هيچ‌گاه ما به اين درجه بىعقل و ديوانه نخواهيم بود . باوجود اينكه ما ميتوانستيم شما را معدود كنيم ، چرا نكرده‌ايم ؟ بدان ، جهت نجات شما اين است ، كه من ميخواهم ارادت خود را به يونانىها نشان دهم ، زيرا ، اگر كوروش هنگام صعود بممالك عليا ، به اين قشون خارجه از آن جهت اطمينان داشت ، كه جيرهء آنها را ميرسانيد ، من ميخواهم ، وقتى كه از اين ممالك پائين مىآيم ، همين سپاه را بوسيلهء خوبىهائى ، كه نسبت به آن مىكنم ، تكيه‌گاه خود قرار دهم .\r\nامّا راجع بمزايائى ، كه شما ميتوانيد براى من داشته باشيد ، تو از بعض مزايا سخن راندى ، ولى بزرگترين مزيّت آن است ، كه من ميدانم : فقط شاه ميتواند تيار راست بر سر نهد ، ولى ممكن است ، كه با بودن شما در اين‌جا يك كس ديگر هم بتواند در قلبش تيار راست بر سر گذارد . ( موافق نوشته‌هاى مورّخين يونانى فقط شاه ميتوانست كلاه راست بر سر گذارد . بنابراين ، اگر گفتهء كزنفون صحيح باشد ، تيسافرن ميخواهد بگويد ، كه با تقويت يونانىها او ميتواند فكر سلطنت را در مغز خود بپرورد ) . كل‌آرخ از اين عبارت تيسافرن تصوّر كرد ، كه راست ميگويد و گفت ، باوجود بودن چنين جهاتى براى دوستى بين ما ، آيا اشخاصى ، كه با تهمت و افتراء ميخواهند اين دوستى را مبدّل بدشمنى كنند ، لايق بدترين عقوبتى نيستند ؟ تيسافرن جواب داد ، اگر شما با سرداران و صاحبمنصبان بخواهيد ، روز روشن نزد من آئيد ، من بشما ميگويم ، كىها به من اطلاع ميدهند ، كه تو كنگاشى بر ضدّ من و قشونم ترتيب ميدهى . كل‌آرخ گفت ، من تمام آنها را نزد تو ميآورم و من هم به تو خواهم گفت ، از چه كسانى چيزهائى راجع به تو ميدانم . پس از اين صحبت ، تيسافرن نسبت به كل‌آرخ بسيار محبّت نمود و او را دعوت كرد ، كه براى شام بماند ( عقب‌نشينى ، كتاب 2 ، فصل 5 ) .\r\n\r\nكشته شدن صاحبمنصبان يونانى\r\nبقول كزنفون ( عقب‌نشينى ، كتاب 2 ، فصل 5 ) روز بعد ، كه كل‌آرخ باردوى خود برگشت ، يقين كرده بود ، كه تيسافرن نيّات بد نسبت به يونانيها ندارد و مذاكرات او را به اطلاع يونانيها رسانيده گفت ، لازم است رؤساء نزد تيسافرن بروند و اگر محقّق\r\n\r\n","description":"","footnote":"","page_name":" 1051 ","page_number":164},
  {"content":"\r\n\r\nشود ، كه كسانى از يونانيها با اقترا توليد دشمنى ميكنند ، مانند خائنان و دشمنان يونانىها مجازات شوند . كل‌آرخ از م‌نن ظنين بود ، زيرا ميدانست ، كه او و آرىيه با تيسافرن مذاكره كرده‌اند ، او ميخواهد دسته‌اى بر ضدّ كل‌آرخ تشكيل كند و تمام قشون يونانى را به طرف خود كشيده دوست تيسافرن گردد .\r\nكل‌آرخ نيز ميخواست قشون را به طرف خود جلب كرده اشخاصى را ، كه مخلّ او بودند ، از ميان بردارد . بعض سپاهيان يونانى عقيده داشتند ، كه تمام سركردگان و صاحبمنصبان را نبايد نزد تيسافرن برد و بايد از او برحذر بود ، ولى كل‌آرخ بقدرى ابرام و اصرار كرد ، تا بالاخره قرار شد ، كه پنج سركرده و بيست صاحبمنصب با خود ببرد . دويست نفر سپاهى هم ، به اين عنوان كه ميخواهند آذوقه بخرند ، با اينها رفتند . وقتى كه يونانيها بدرب منزل تيسافرن رسيدند ، پنج نفر سركرده را ، كه عبارت بودند از پروكسن به‌اسى ، م‌نن تسّالى ، آژياس آركادى ، كل‌آرخ لاسدمونى و سقراط آخائى « 1 » بدرون منزل خواندند و صاحبمنصبان دم درماندند .\r\nچند لحظه بعد بعلامتى ، كه معهود بود ، سركردگان را توقيف كردند و آنهائى را ، كه دم در مانده بودند ، سر بريدند . بعد سواره‌نظام ايران در جلگه تاخته ، هر يونانى آزاد يا برده را كه يافت ، كشت . يونانيهائى كه در اردو بودند ، اين حركت سوارها را از دور مشاهده كرده تعجّب كردند ، كه چه حادثه‌اى روى داده . در اينحال نىكارك « 2 » آركادى ، كه شكمش را دريده بودند و روده‌هاى خود را بدست گرفته فرار كرده بود ، با اين‌حال خود را باردو رسانيده قضيّه را بيان كرد و يونانيها فورا اسلحه برداشتند ، زيرا با كمال وحشت منتظر بودند ، كه ايرانيها بر آنها حمله كنند .\r\nبعد طولى نكشيد ، كه آرىيه ، ارته‌باذ و ميتريدات ( مهرداد ) با برادر تيسافرن و سيصد نفر سوار جوشن‌دار باردوى يونانىها نزديك شده يك سركرده و يك صاحبمنصب يونانى را طلبيدند ، تا به آنها حكم شاه را ابلاغ كنند . يونانيها دو نفر فرستادند و كزنفون آتنى از عقب آنها رفت ، تا از احوال پروكسن اطلاعى يابد .\r\n\r\n\r\n","description":"","footnote":"\r\n( 1 ) -\r\n Proxene de Beotie , Menon de Thessalie , Agias d'Arcadie , Socrate d'Achaie . \r\n( 2 ) -  Nicarque . \r\n","page_name":" 1052 ","page_number":165},
  {"content":"\r\n\r\nوقتى كه دو نفر مزبور بقدرى نزديك شدند ، كه صدا ميرسيد ، آرىيه چنين گفت :\r\nيونانيها ، چون محقّق گرديد ، كه كل‌آرخ نقض قسم كرده و متاركه را بهم زده ، مجازات خود را ديد و كشته شد . پركسن و م‌نن ، كه توطئه را آشكار كرده غدّارى او را اطلاع دادند ، مورد مرحمت شدند . آنچه راجع بشما مىباشد ، اين است ، كه شاه اسلحهء شما را ميخواهد و ميگويد ، اين اسلحه از آن او است ، زيرا از آن كوروش بندهء او بود . يونانيها بتوسط كل‌انر ارخ‌منى « 1 » ، كه يكى از سركردگان بود ، جواب دادند : « اى آرىيه ، كه بدذات‌ترين آدمى هستى و اى شما ، كه دوستان كوروش بوديد ، آيا شرم نداريد ، كه پس از آنكه در پيش‌گاه خدايان و در انظار مردم قسم ياد كرديد ، با دوستان ما دوست و با دشمنان ما دشمن باشيد ، ما را به تيسافرن ، كه بىدين‌ترين آدمى و بدترين خائن است ، تسليم ميكنيد ؟ شما ، پس از اينكه خائنانه هم‌قسم خود را كشتيد ، با دشمنان ما بر ضدّ ما شده‌ايد ؟ » آرىيه جواب داد :\r\nبر خود كل‌آرخ ثابت شد ، كه از مدّتى قبل بر ضدّ تيسافرن و ارن‌تاس و ما كنگاش ميكرد . كزنفون گفت : « اگر كل‌آرخ نقض قسم كرد و متاركه را بهم زد ، بمجازات خود رسيد و اين عين عدالت است ، كه خائن هلاك شود ، ولى پروكسن و م‌نن را ، كه نسبت بشما خوبيها كرده‌اند و سركردگان ما هستند ، چرا پس نفرستاديد .\r\nالبتّه معلوم است ، كه چون آنها دوستان ما و شما هستند ، سعى خواهند كرد بما و شما نصايح خوبى بدهند » . پس از اين سخن پارسىها مدّتى باهم مشورت كردند ، و ، بىاينكه چيزى بگويند ، رفتند . كزنفون بطور اختصار گويد ، كه كل‌آرخ را نزد شاه برده به حكم او سرش را از تن جدا كردند . پلوتارك شرح قضيّه را چنين نوشته :\r\n\r\nكشته شدن كل‌آرخ بروايت پلوتارك\r\nمورّخ مذكور گويد ( اردشير ، بند 20 ) : پس از آنكه تيسافرن ، بر خلاف قولى كه داده بود ، كل‌آرخ و ساير صاحبمنصبان يونانى را فريب داد و آنها را توقيف و در زنجير كرده نزد شاه فرستاد ، كل‌آرخ از كتزياس ، چنان كه خود مورّخ مذكور گويد ، خواهش\r\n\r\n\r\n","description":"","footnote":"\r\n( 1 ) -  Cleonor d'Orchomene . \r\n","page_name":" 1053 ","page_number":166},
  {"content":"\r\n\r\nكرد ، شانه‌اى به او بدهد و ، چون از داشتن آن خيلى مسرور شد ، براى اظهار حق‌ّشناسى مهر خود را به او داده گفت ، اگر روزى به لاسدمون رفتى ، اين مهر مرا باقرباء و دوستان من نشان ده ، تا بدانند دوستى ما بچه اندازه بوده . كتزياس نيز گويد ، سپاهيان يونانى ، كه با كل‌آرخ اسير شده بودند ، آذوقهء او را مىخوردند و چيز كمى براى او ميماند . در مقام چاره‌جوئى او خواهش كرد ، كه جيرهء او را بيشتر و جداگانه از جيرهء ساير اسراء دهند . كتزياس اين خواهش او را با رضايت و بل موافق ميل پروشات انجام داد . چون همه روزه يك ران خوك براى كل‌آرخ ميبردند ، او روزى از كتزياس خواهش كرد ، كه كارد كوچكى در ميان آن پنهان دارد ، تا او دوچار زجر و عقاب از طرف شاه نگردد ( مقصود اين است ، كه كل‌آرخ ميخواسته خودكشى كند ) ولى كتزياس از ترس اردشير از انجام آن خوددارى كرد . پروشات از اردشير خواهش كرده بود ، كه كل‌آرخ را نكشد و او بقيد قسم وعده داده بود از اعدام او دست بازدارد ، ولى بعد باصرار استاتيرا تمام اسراى يونانى را باستثناى م‌نن كشت و پروشات از اين زمان كينهء استاتيرا را در دل جا داده بعدها او را زهر داد . بعد پلوتارك گويد ، اين روايت كتزياس صحيح نيست .\r\nپروشات داعى نداشت ، كه براى خاطر كل‌آرخ اقدام بكارى كند ، كه آن‌قدر خطرناك بود . معلوم است ، كه كتزياس براى بزرگ كردن نام كل‌آرخ از اين قسمت تاريخ خود افسانهء حزن‌انگيزى ساخته ، چنان كه گويد : نعش صاحبمنصبان يونانى را سگ‌ها و طيور درنده دريدند ، ولى گردبادى برخاست و نعش كل‌آرخ را در زير ماسه و ريگ روان پوشيده قبرى براى او ساخت . در اطراف اين قبر درختان خرما روئيد و چندان زياد شد ، كه در اندك مدّتى جنگلى از درختان مزبور پديد آمد و شاه مغموم گشت ، كه چرا كل‌آرخ ، محبوب خدايان را ، نابود كرد . بعد مورّخ مذكور از كينه‌ورزى پروشات نسبت به استاتيرا سخن رانده ميگويد جهت آن رشكى بود ، كه او به استاتيرا مىبرد . چون اين قضيّه در جاى خود ذكر خواهد شد ، ( صفحه 1096 ) عجالة ميگذريم .\r\n\r\n","description":"","footnote":"","page_name":" 1054 ","page_number":167},
  {"content":"\r\n\r\n\r\nتمجيد كزنفون از كل‌آرخ\r\nكزنفون كل‌آرخ را بسيار ستوده و بدين عقيده است ، كه او واقعا سرباز بود ، جنگ را دوست ميداشت و هرچه مىيافت ، به مصرف جنگ ميرسانيد . در جدال‌ها بىپروا بود ، ولى با اين‌حال در مواقع خطر احتياط را از دست نميداد . او ميگفت ، قشونى كه اطاعت نظامى ندارد ، به هيچ درد نميخورد و بايد سرباز از فرمانده خود بيشتر بترسد ، تا از دشمن . او سخت و سبع بود و در موقع جنگ يا مخاطره همه با ميل سخنان او را ميشنيدند ، ولى ، همين كه خطر ميگذشت ، همه از او فرار ميكردند ، زيرا روى ملاطفت و عنايت نداشت . زيردستان او نسبت بوى همان حسّيّات را ميپروردند ، كه يك شاگرد مكتب نسبت بمعلّم دارد . بنابراين او هيچگاه كسى را نداشت ، كه بواسطهء دوستى يا وفا او را پيروى كند ، ولى اشخاصى را ، كه وطن يا احتياج و يا ضرورت ديگر در تحت فرمان او قرار ميداد ، خوب ميتوانست مطيع كند .\r\nاز زمانى ، كه بهره‌مندىهاى او شروع شد ، دو وسيلهء بزرگ او را سرباز عالى كرد :\r\nاولا دلاورى و شجاعت او ، كه از تمام محك‌هاى امتحان گذشت . ثانيا ترس مجازات ، كه سربازها را باطاعت نظامى درآورد . چنين بود كل‌آرخ ، وقتى كه فرماندهى داشت .\r\nاو هيچگاه ، چنان كه گويند ، زير فرمان كسى نرفت و تقريبا در سنّ پنجاه سالگى درگذشت .\r\nاين است عقيدهء كزنفون ( عقب‌نشينى ده‌هزار نفر ، كتاب 2 ، فصل 6 ) ولى پلوتارك شكست كوروش را به او منتسب داشته گويد ، كه كل‌آرخ سردار خوبى نبود و ، اگر بجاى اينكه در لب فرات بماند ، در قلب قشون كوروش جا ميگرفت ، جنگ را يقينا مىبرد .\r\n\r\nتكذيب كزنفون از م‌نن\r\nمورّخ مذكور گويد : م‌نن تساليانى حرص خود را نسبت بجمع كردن مال پنهان نميكرد فرماندهى را براى گرد آوردن مال و شرف را براى استفاده ميخواست . هميشه درصدد بود ، كه دوست اشخاص مقتدر باشد ، تا تعديّات او بىمجازات بماند . براى رسيدن بمقاصدى كه داشت ، كوتاه‌ترين راه را در شكستن قسم ، دروغ‌گوئى و تقلّب ميدانست .\r\n\r\n","description":"","footnote":"","page_name":" 1055 ","page_number":168},
  {"content":"\r\n\r\nصداقت و ديانت را به هيچ ميشمرد و روشن بود ، كه كسى را دوست ندارد . اشخاصى را دوستان خود مىخواند و در همان حال براى آنها دام ميگسترد . هيچگاه دشمن را استهزاء نميكرد ، ولى هيچگاه هم با اطرافيان خود حرف نميزد ، مگر آنكه آنها را استهزاء كند . او نميخواست مال دشمن را بربايد ، زيرا ربودن چيزى ، كه خوب حفظ ميشد ، دشوار بود ، ولى او يگانه كسى بود ، كه ربودن مال دوستى را ، از اين جهت كه محفوظ نبود ، خيلى سهل ميدانست . . از تمام اشخاص بدقول و فاسد ميترسيد ، چنان كه از اشخاص جنگ آزموده ميترسند و ، به عكس تمام كسانى را كه دين‌دار و راست بودند ، مورد استفاده قرار ميداد ، زيرا تصوّر ميكرد ، كه اينها آدمى نيستند . او عقيده داشت ، كه اشخاص درست‌كار بد تربيت شده‌اند . وقتى كه ميخواست در نزد كسى شخص اوّل باشد ، افترا ميزد به كسانى ، كه مقام اوّل را قبل از او حائز بودند . در امورى ، كه چندان معلوم نيست ، ميتوان اشتباه كرد ، ولى آنچه همه ميدانند ، اين است : وقتى كه م‌نن از آريستيپ « 1 » فرماندهى قشون خارجه را گرفت ، جوانى بود خوشگل و صبيح و ، زمانيكه سروسرّى با آرىيهء خارجى داشت ، طراوت جوانى را هنوز فاقد نشده بود و آرىيه جوانانى را ، كه صباحت منظر داشتند ، دوست ميداشت . خود او هم زمانى ، كه ريش نداشت ، جوانى داشت تارىپاس « 2 » نام ، كه خارجى بود . سرداران يونانى كشته شدند از اين جهت ، كه بر ضدّ شاه قيام كردند ، ولى او كشته نشد ، و حال آنكه همان كار سرداران ديگر را كرده بود . بعدها شاه او را هم معدوم كرد ، ولى نه مانند سرداران ديگر يونانى ، زيرا بريدن سر قتلى نجيبانه بشمار ميرفت . گويند ، كه او را با زجرهائى كشتند ، كه يكسال طول كشيد ( بعضى نوشته‌اند ، كه دست و پاى او را قطع كردند ) . آژياس آركادى و سقراط آخائى هم كشته شدند ، ولى اين دو نفر نه در جنگ ترسو بودند و نه در دوستى خائن . هر دو تقريبا سىوپنج سال داشتند ( عقب‌نشينى ، كتاب 2 ، فصل 6 ) .\r\n\r\n\r\n","description":"","footnote":"\r\n( 1 ) -  Aristippe . \r\n( 2 ) -  Tharipas . \r\n","page_name":" 1056 ","page_number":169},
  {"content":"\r\n\r\n( 57 ) - تخت‌جمشيد ، پلّه‌كان بزرگ صفّه ( ستولز ، گراور 94 )\r\n\r\n","description":"","footnote":"","page_name":" 1057 ","page_number":170},
  {"content":"\r\n\r\n\r\nحزن و اندوه يونانىها\r\nبعد كزنفون گويد ( عقب‌نشينى ، كتاب 3 ، فصل 1 ) وقتى كه بسپاهيان يونانى خبر گرفتار شدن سرداران و صاحب‌منصبان آنها رسيد ، در غم و اندوه بىپايان فرو رفتند ، چه ميگفتند ، ما دم دربار شاه هستيم ، از هرطرف دشمن ما را احاطه كرده ، مسافتى بيش از ده‌هزار استاد بين ما و اوطانمان جدائى انداخته ، در وسط راه بين رودهاى غيرقابل عبور درمانده‌ايم ، نه جائى هست ، كه بما آذوقه بفروشند و نه سواره‌نظامى ، كه خطّ عقب‌نشينى ما را تأمين كند . اگر در جنگى فاتح شويم ، يك نفر را هم نميتوانيم بكشيم و ، اگر مغلوب گرديم ، يكنفر از ما جان بدر نبرد و همه حتّى غيريونانيهائى ، كه با كوروش بودند ، ما را رها كرده‌اند . حزن و اندوه يونانىها باندازه‌اى بود ، كه آن شب بيشتر يونانيان شام نخوردند و هركس هرجا ميتوانست بخوابد خوابيد ، ولى چشم كسى بهم نيامد ، چه همه بفكر بىنوائى خود بودند و در خيال عيال و اطفالى ، كه اميد ديدن روى آنها را نداشتند . در قشون يونانى شخصى بود كزنفون نام ، كه نه سردار بود ، نه صاحب‌منصب و نه سرباز . ميزبان او پروكسن مدّتها او را دعوت ميكرد ، كه وطن خود را ترك كرده به خدمت كوروش درآيد . كزنفون نامهء او را خوانده از سقراط آتنى « 1 » استشاره كرد و او گفت ، كه چون از قرار معلوم كوروش با لاسدمونيها بر ضدّ آتنىها ارتباطى نزديك دارد ، ممكن است ، كه اهالى آتن از رفتن تو نزد كوروش ظنين شوند . پس بهتر است به دلف رفته از خدا در اين باب استشاره كنى . كزنفون چنين كرده از آپلّن پرسيد ، براى اينكه از اين مسافرت سالم برگردد و نتيجهء مسافرت خيلى خوب باشد ، براى كدام‌يك از خدايان بايد قربانى كند . آپلّن جواب داد : « براى خدايانى كه قربانى كردن براى آنها لازم است » . كزنفون اين جواب را به سقراط اطّلاع داد و او گفت ، سؤال را خوب نكرده‌اى ، مىبايست پرسيده باشى ، كدام‌يك از دو شقّ بهتر است ، بمانى يا به روى و ، وقتى كه تصميم بر مسافرت كردى ، بپرسى ، كه بهترين وسيله براى انجام اين كار چيست و ، چون تو طور ديگر سؤال كرده‌اى ، حالا بايد هرچه\r\n\r\n\r\n","description":"","footnote":"\r\n( 1 ) - اين همان فيلسوف معروف است و كزنفون از شاگردان او بود .\r\n","page_name":" 1058 ","page_number":171},
  {"content":"\r\n\r\nخدا گفته بكنى . كزنفون قربانىهاى لازم را كرده به راه افتاد و در سارد به كوروش ، در حينى كه او ميخواست به طرف ممالك عليا عازم شود ، معرّفى شد . بنا بميل پروكسن كوروش او را دعوت كرد نزد وى بماند و گفت ، همين كه سفر جنگى خاتمه يافت ، او را بيونان روانه خواهد كرد . در اين‌وقت به كزنفون ميگفتند ، كه اين سفر جنگى بر ضدّ پىسيديان است .\r\nبنابراين كزنفون مانند ساير صاحب‌منصبان يونانى ، بجز كل‌آرخ ، فريب خورد و فقط در كيليكيّه فهميد ، كه اين سفر جنگى بر ضدّ شاه تهيّه شده . در اين حال بيشتر يونانىها بواسطهء شرم و حيا كوروش را پيروى كردند و كزنفون هم يكى از آنها بود . بارى ، از مشكلاتى ، كه براى يونانىها پس از گرفتار شدن صاحبمنصبان يونانى حاصل شده بود ، كزنفون هم در شب مذكور نميتوانست بخوابد ، ولى بعد بخواب رفت و در خواب ديد ، كه رعد غرّيدن گرفت و برقى بخانهء پدرى او افتاده تمام خانه را مشتعل كرد . كزنفون از وحشت بيدار شده سراسيمه از جا جست و در ابتداء بنظرش آمد ، كه اين خواب علامت خوبى است ، زيرا در ميان مخاطرات و مشكلات نور بزرگى از طرف زوس ، كه خداى بزرگ است ، بخانهء او تابيده ، ولى بعد ترسى بر او مستولى شد ، چه تصوّر كرد ، كه چون اين خواب از طرف زوس شاه خدايان است و آتش او را از هرطرف احاطه كرده ، پس تعبير اين خواب چنين است ، كه او از ممالك شاه بيرون نخواهد رفت و مشكلاتى او را از هرطرف احاطه خواهد داشت . پس از قدرى تأمّل بفكرش آمد ، كه همين كه صبح دررسد ، پارسىها حمله خواهند كرد و يونانىها را گرفته ببدترين نحوى خواهند كشت .\r\nپس انديشيد ، كه نبايد منتظر شد ، تا بيايند و ما را بگيرند و بايد آنچه از ما برميآيد ، براى نجات خود بكنيم . اين بود ، كه برخاسته صاحب‌منصبان دستهء پروكسن را دور خود جمع كرده گفت ، اگر دشمن تداركات خود را نديده بود ، خصومت خود را علنا بما چنين نمىنمود ، و حال اين من نمىبينم ، كسى در فكر دفاع از دشمن باشد اگر ما اسير شويم ، سرنوشت ما بدست كسى است ، كه برادر تنى خود را كشته مىبيند و حكم مىكند سرودست او را ببرند و آن را روى صليبى\r\n\r\n","description":"","footnote":"","page_name":" 1059 ","page_number":172},
  {"content":"\r\n\r\nمىگستراند . ما هم نبايد انتظارى از او داشته باشيم ، چه ما همان كسانى هستيم ، كه ميخواستيم او را از تخت شاهى پائين آورده بنده‌اش كنيم و حتّى ، اگر ميتوانستيم ، او را بكشيم . همهء صاحب‌منصبان پروكسن حرفهاى او را تصديق كردند و فقط يك نفر آپولّونيدس « 1 » نام گفت ، بايد راهى پيدا كرد و با شاه كنار آمد . در ازاى اين پيشنهاد ، كزنفون و ديگران بر او تاخته بيرونش كردند و بعد شبانه تمام صاحب‌منصبان جمع شده قرار دادند ، كه بىدرنگ سردار و سركردگانى بجاى آنهائيكه گرفتار شده‌اند ، انتخاب كنند ، تا نظم و اطاعت نظامى قشون مختلّ نشود و از جمله كزنفون بجاى پروكسن انتخاب شد .\r\n\r\nنطق صاحبمنصبان يونانى\r\nهمين كه سپيدهء صبح دميد ، صاحبمنصبانى ، كه تازه انتخاب شده بودند ، در مركز اردو جمع شده سپاهيان يونانى را جمع كردند و هركدام از سه نفر رئيس ، يعنى خيرىسف و كل‌انر و كزنفون برخاسته نطق‌هاى مهيّج خطاب بسربازان كردند . مضمون نطق‌ها اين بود : پارسىها و آرىيه ما را فريب دادند و ، باوجود معاهده و قسم‌هاى شداد ، نقض قول و عهد كردند . ديگر اطمينانى به آنها نيست و ما بايد سعى كنيم ، كه مقاومت كرده فاتح شويم و ، اگر هم فاتح نشديم ، تماما بميريم ، زيرا اگر بدست دشمن افتيم ، باز بايد بميريم ، ولى با شكنجه و زجرهائى ، كه خدايان نصيب دشمنان ما هم نكند . كزنفون براى تحريك سربازان يونانى جنگهاى خشيارشا را با يونان و رشادت يونانىها را بخاطر آنها آورد و سپس از جنگ كونّاكسا و فتح يونانىها نسبت بميسرهء قشون اردشير سخن رانده گفت ، مزاياى دشمن بر ما فقط از اين است ، كه ما سواره‌نظام دشمن را نداريم ، ولى هيچ شنيده نشده است ، كه كسى در جنگ از گزيدن اسب يا لگد زدنش مرده باشد . بالاخره اهميت در مردى است ، كه بر روى اسب نشسته و ، چون او بر اسب قرار گرفته و ما بر زمين استواريم ، باز شجاعت ما كار خود را خواهد كرد . امّا اين نكته ، كه تيسافرن با ما نخواهد بود ، نبايد باعث دغدغهء شما گردد ، زيرا نبودن چنين شخصى ، كه همواره\r\n\r\n\r\n","description":"","footnote":"\r\n( 1 ) -  Apollonides . \r\n","page_name":" 1060 ","page_number":173},
  {"content":"\r\n\r\nبراى ما چاه مىكند ، آيا بهتر از بودن او نيست ؟ حالا ما خودمان راه خود را پيدا كرده حركت خواهيم كرد . در باب آذوقه هم نگرانى نداشته باشيد ، زيرا تا حال ما به قيمت گزاف آذوقهء خود را ميخريديم ، ولى بعد از اين ، چون پول نداريم ، هرقدر آذوقه لازم داشته باشيم ، از محل‌ّها بنا بحقّ فاتح خواهيم گرفت . رودها هم نبايد باعث تشويش خاطر شما شود ، زيرا اگر در جائى نتوانيم از رودها عبور كنيم ، ميتوانيم بالا رفته جائى را بيابيم ، كه آب تا زانوى ما باشد و بگذريم . ما نبايد نشان دهيم ، كه بر خود مخمّر كرده‌ايم حتما بيونان مراجعت كنيم ، زيرا ممكن است جائى را يافته و در آن محل متوطن شده مستعمره‌اى بنا كنيم . آيا نمىبينيد ، كه مىسيان بر خلاف ميل شاه شهرهاى بزرگ و با ثروت دارند ، پىسيديان نيز داراى چنين وضعى مىباشند و ( لىكااونيان ) « 1 » جاهاى محكمى را گرفته محصول جلگهء حاصلخيز را ، كه متعلّق بشاه است ، مىبرند . ما از آنها كمتر نيستيم و ما هم ميتوانيم جائى را اشغال كرده بمانيم . بايد بنمائيم ، كه ميخواهيم در جائى بمانيم ، زيرا اگر شاه اين نيّت ما را بداند ، تمام وسائل رفتن ما را تدارك خواهد كرد ، تا ما زودتر برويم . اين مطالب را گفتم ، تا شما مأيوس و افسرده نشويد ، ولى ما بايد بكوشيم ، تا بيونان برگرديم ، زيرا ميترسم ، كه اگر در جاهاى حاصلخيز رحل اقامت افكنيم ، نعم فراوان ، بىكارى و زيستن با زنان بلندقامت و زيباى ماد و پارس يا دختران آنها ما را به ناز و نعمت عادت دهد و ما راه وطن را فراموش كنيم . پس ما بايد بيونان برگرديم و بيونانىها بگوئيم ، كه اگر آن‌ها فقيراند ، مىتوانند تمام اشخاص بىچيز را به اين جاها آورده غنى كنند ، زيرا ، اى سربازان ، بدانيد كه تمام اين مال و منال و ثروت در انتظار فاتحين است . پس از آن كزنفون ترتيب و طرز قشون را چنين بيان كرد : ما بايد چنان كنيم ، كه مقيّد به ارّابه‌ها و خيمه‌هاى خود نباشيم و حركت ما آزاد و در صلاح قشون باشد .\r\nبنابراين بايد ارّابه‌ها و خيمه‌هاى خود را بسوزانيم و حتّى از بنهء خود ، آنچه را كه بيش از خوردن و آشاميدن است ، نيز نابود كنيم . مهمتر از هرچيز اين است ، كه اين\r\n\r\n\r\n","description":"","footnote":"\r\n( 1 ) -  Lycaouiens . \r\n","page_name":" 1061 ","page_number":174},
  {"content":"\r\n\r\nنكته را در نظر داشته باشيد : تا سردارانمان با ما بودند ، دشمن نتوانست با ما ستيزه كند ، زيرا از اطاعت نظامى ما ميترسيد ، ولى حالا تصوّر مىكند ، كه نافرمانى در قشون يونانى حكمفرما است و باعث اضمحلال آن خواهد شد . بنابراين بايد حالا بيش از سابق اطاعت و فرمان‌بردارى نشان دهيم ، تا دشمن بداند ، كه خيال واهى كرده . پس از آن بپيشنهاد كزنفون با بلند كردن دست رأى گرفتند و قبول شد .\r\nبعد او گفت ، ما بايد به جائى رويم ، كه آذوقه زياد داشته باشد . در بيست استادى اين‌جا دهات خوبى است و ، اگر دشمن بما حمله كند ، نبايد باعث حيرت گردد ، زيرا دشمن حال سگ را دارد ، كه همواره برهگذر حمله مىكند ، ولى ، همين كه به او حمله كردند ، ميگريزد . بنابراين بايد ترتيب قشون در موقع حركت چنين باشد : از سپاهيان سنگين‌اسلحه ستونى بسازيم ، كه وسط آن خالى بماند و باروبنهء خود را در وسط ستون جمع كنيم . اگر ما الآن اشخاصى را معيّن كنيم ، كه بجبههء ستون فرمان دهند و بر رأس آن ناظر باشند و نيز اگر اشخاصى را ، كه بايد پهلوهاى قشون را حفظ و در دنبال آن حركت كنند ، برگزينيم ، در موقع نزديك شدن دشمن ، بمشورت محتاج نشويم و تمام قشون به كار افتد . بعقيدهء من خيرىسف ، چون لاسدمونى است ، بايد فرمانده جبهه باشد ، دو نفر از مسن‌ّترين سركردگان پهلوها را حفظ كنند و تىماسيون و من پس‌قراول را اداره كنيم . پس از اين نطق ، چون كسى حرف نزد ، با بلند كردن دست رأى گرفتند و پيش‌نهاد پذيرفته شد . بعد كزنفون گفت هان اى كسانى كه ميخواهيد عيال و اطفال خود را ببينيد ، بدانيد ، كه بايد دلير باشيد .\r\nبراى رسيدن به مقصود اين يگانه وسيله است . اگر فاتحيد ميكشيد و ، اگر مغلوبيد ، ميكشند . اگر مال را دوست داريد ، بايد فاتح باشيد ، چه فاتح دارائى خود را حفظ مىكند و مغلوب آن را براى ديگرى ميگذارد ( عقب‌نشينى ، كتاب 3 ، فصل 2 ) .\r\n\r\nحملات مهرداد بيونانىها\r\nيونانىها پس از سوزانيدن ارّابه‌ها و خيمه‌ها و زيادى بار وبنه ناهار خوردند . در اين حين مهرداد با سى نفر سوار دررسيده خواست با يونانىها مذاكره كند و گفت ، منهم از دوستان كوروش بودم و حالا ميخواهم آن كنم ، كه شما خواهيد كرد . اين است ،\r\n\r\n","description":"","footnote":"","page_name":" 1062 ","page_number":175},
  {"content":"\r\n\r\nكه آمده‌ام قصد شما را بدانم . يونانيها گفتند ما ميخواهيم ، بخانه‌هاى خود برگرديم و ، اگر مانع شويد ، جنگ ميكنيم . مهرداد گفت ، اگر شاه بخواهد ، شما جان بدر نخواهيد برد . از اين حرف او يونانىها استنباط كردند ، كه او فرستادهء پارسىها است ، بخصوص كه يكى از نزديكان تيسافرن همراه او بود . سركردگان بين خودشان قطع كردند ، كه بهترين كار جنگ كردن است ، بهرجا كه بكشد ، زيرا مذاكرات با پارسىها احوال روحى سربازان را خراب مىكند ، چنان كه نىكارك آركادى « 1 » با بيست نفر سپاهى شبانه فرار كرد . يونانىها حركت كرده از رود زابات گذشتند و هنوز دور نرفته بودند ، كه مهرداد با دويست نفر سوار و چهارصد نفر تيرانداز يا فلاخن‌دار ، كه سبك و چست و چالاك بودند ، باز پيدا شد و در ابتداء وانمود كه دوست است ، ولى همين كه نزديك آمد ، تيراندازان و فلاخن‌داران باران تير و سنگ بيونانيها باريدند و عدّه‌اى زياد از يونانىها زخمى شدند . تيراندازان كريتى نميتوانستند جواب بدهند ، زيرا بواسطهء سبكى اسلحه‌شان در مركز قرار گرفته بودند و ديگر آنكه تيرهاى آنها بايرانىها نميرسيد و نيز اشخاصى ، كه زوبين داشتند ، نميتوانستند بفلاخن‌دارها برسند . كزنفون با سپاهيان سنگين‌اسلحه و سبك‌اسلحهء پس قراول بتعقيب دشمن پرداخت ، ولى ، چون يونانيها سواره‌نظام نداشتند و پياده‌نظام آنها هم بپارسىها نميرسيد ، نتوانستند يك نفر پارسى را هم بگيرند و پارسىها در حال فرار هم برگشته تير ميانداختند و يونانىها را مجروح ميساختند . يونانيها مجبور شدند ، از راهى ، كه در تعقيب دشمن پيموده بودند ، برگردند و بنابراين آن‌روز فقط 25 استاد ( كمتر از يك فرسنگ ) راه رفته عصر بدهاتى رسيدند . در اينجا باز افسردگى و يأس در يونانىها پديد آمد . خيرىسف كزنفون را ملامت كرد ، كه چرا بتعقيب دشمن پرداخت و آنقدر دور شد ، بىاينكه ضرر جزئى هم بدشمن رسانيده باشد . كزنفون اعتراف كرد ، كه كار خوبى نكرده و گفت اين حملهء دشمن بما يك چيز آموخت . ما بايد يكدسته فلاخن‌دار ترتيب بدهيم و سواره‌نظامى تشكيل كنيم . چون اين رأى پسند آمد ، شبانه دسته‌اى\r\n\r\n\r\n","description":"","footnote":"\r\n( 1 ) -  Nicarque . d'Arcadie . \r\n","page_name":" 1063 ","page_number":176},
  {"content":"\r\n\r\nاز دويست نفر فلاخن‌دار و نيز دسته‌اى از پنجاه نفر سوار تشكيل و ليسيوس آتنى را رئيس سواره‌نظام كردند . روز ديگر يونانيها راه افتاده از دره‌اى گذشتند و بيش از هشت استاد از آن دور نشده بودند ، كه مهرداد با هزار نفر سوار و چهار هزار تيرانداز و فلاخن‌دار از درهء مذكور به قصد يونانىها گذشت . يونانيها قسمتى از سپاهيان سنگين‌اسلحه و سبك‌اسلحه را به قصد مهرداد فرستادند . اين‌ها با سواره‌نظام خود حمله كردند و پارسىها ، همين كه حال را بدين منوال ديدند ، گريختند . يونانىها هيجده نفر از دشمن گرفته و بىاجازه آنها را ناقص كرده بعد كشتند ، تا وحشتى در دل دشمن ايجاد كرده باشند . بعد يونانيها حركت كرده و باقى روز را راه رفته بكنار دجله رسيدند . « 1 » كزنفون گويد ( كتاب 3 ، فصل 4 ) : اين‌جا شهر بزرگ و خرابى است ، كه آن را لاريسّا « 2 » مىنامند . وقتى سكنه اين شهر ماديها بودند . قطر ديوار آن 25 پا ، ارتفاعش صد پا و محيطش دو فرسنگ است . اين ديوار از خشت ساخته شده ، ولى پايه‌اش ببلندى 20 پا از سنگ تراشيده است ، وقتى كه پارسىها دولت ماد را منقرض كردند ، شاه پارس اين شهر را محاصره كرد ، ولى نتوانست آن را بگيرد . بعد ابرى آفتاب را پوشيد و محصورين از ترس تسليم گشتند . . . . . . پس از آن ، قشون يك منزل شش فرسنگى پيموده به ديوار متروكى در نزديكى شهرى ، كه موسوم به مس‌پيلا « 3 » است ، رسيد . وقتى اين شهر از ماديها مسكون بود . پايه ديوار آن را از سنگ صيقلى منبّت ساخته‌اند و داراى پنجاه پا قطر و همان‌قدر ارتفاع است . روى اين بنا ديوارى گذارده‌اند ، كه قطر آن 25 پا و ارتفاعش صد پا است . گويند ، وقتى كه پارسىها صاحب دولت ماد گشتند ، زن شاه ماد بدين شهر پناه برد و شاه پارس اين شهر را محاصره كرد ، بىاينكه بتواند آن را با قهر و غلبه يا محاصره تسخير كند . بالاخره زوس محصورين را بوحشت انداخت و شهر بتصرّف آمد .\r\nپس از آن يونانيها چهار فرسنگ راه رفتند و در بين راه قشون عظيم تيسافرن ، كه مركّب بود از سپاهيان خود او و سپاهيان كوروش و قشونى ، كه برادر شاه\r\n\r\n\r\n","description":"","footnote":"\r\n( 1 ) -  Lycius . d'Athenes . \r\n( 2 ) -  Larissa . \r\n( 3 ) -  Mespila . \r\n","page_name":" 1064 ","page_number":177},
  {"content":"\r\n\r\nبكمك او آورده بود ، نمودار شد . تيسافرن خواست بر ضدّ پس‌قراول و پهلوهاى قشون يونانى عملياتى كند ، ولى فلاخن‌داران كريتى و تيراندازان يونانى ، كه به طرز سكائى مسلّح بودند ، دفاع كردند و چنان خوب بنشانه زدند ، كه يك تير يا سنگ آنان بخطا نرفت . در اين احوال تيسافرن قشون خود را عقب كشيد ، تا از تيررس يونانىها خارج باشد و يونانىها تيرهاى پارسىها را جمع كردند ، تا در موقع جنگ به كار برند . پس از اين زدوخورد يونانىها بدهاتى رسيدند و آذوقهء زياد از گندم و غيره برگرفتند . روز بعد مىبايست از جلگه‌اى بگذرند . تيسافرن از دنبال يونانىها حركت ميكرد و زدوخوردهاى مختصر روى ميداد ( عقب‌نشينى ، كتاب 3 ، فصل 3 ) .\r\n\r\nتغييرات در ترتيب قشون\r\n( همان‌جا ، فصل 5 ) يونانىها پس از زدوخوردهاى مذكور ملتفت شدند ، كه ترتيب گروهان مربّع ، با اينكه دشمن درپى آنها است ، براى حركت مناسب نيست ، زيرا در موقع عبور از راهى يا گردنه و يا پلى جناحين بايد به يكديگر نزديك شوند و بر اثر آن سپاهيان سنگين‌اسلحه در فشار يكديگر واقع شده به سختى مىتوانند حركت كنند . بنابراين بواسطهء ازدحام يكديگر را در زير پا گرفته باهم مخلوط ميشوند و دشمن ميتواند از اين وضع استفاده و حمله كند . اين‌هم معلوم است ، كه از صفوف درهم‌وبرهم سپاهيان نميتوان نتيجهء خوبى گرفت و ديگر ، وقتى كه جناحين بمسافت اوليّهء خود برميگردند ، جاى خالى در قلب قشون پديد آمده موجب يأس و دلباختگى سرباز ميگردد ، چه او مىبيند ، كه دشمن درپى او است .\r\nبراى رفع اين معايب سرداران بدين وسيله متشبّث شدند : شش لخ « 1 » ترتيب دادند ، كه هركدام مركّب از يكصد نفر بود و صاحبمنصبى داشت موسوم به لخاژ « 2 » ، كه با صاحبمنصبان جزو ديگر بدسته فرمان ميداد . وقتى كه جناحين قشون در موقع حركت مىبايست بهم نزديك شوند ، لخاژها عقب ميماندند ، تا بجناحين مزاحمتى وارد نيايد و بعد از پهلوهاى قشون حركت كرده بالا ميرفتند . وقتى كه به عكس\r\n\r\n\r\n","description":"","footnote":"\r\n( 1 ) -  Loches . \r\n( 2 ) -  Lochage . \r\n","page_name":" 1065 ","page_number":178},
  {"content":"\r\n\r\nپهلوهاى قشون از هم دور ميشدند و در قلب جاهاى خالى پديد ميآمد ، لخ‌ها آن را پر ميكردند . اين ترتيب حسن ديگرى نيز داشت ، توضيح آنكه در موقع عبور از معبر يا پلى ، بىنظمى روى نميداد ، زيرا لخاژها يكى از پس ديگرى عبور ميكردند و بنابراين همين كه لازم ميآمد ، كه فالانژ تشكيل يابد هركس در صف خود بود . چهار روز يونانىها به همين ترتيب راه رفتند . روز پنجم قصرى مشاهده كردند ، كه در اطراف آن دهاتى بود و راه اين قصر از تپه‌هائى ميگذشت . يونانيها تپهء اوّل را پيموده در موقع صعود بتپهء دوّم بقشون دشمن ، كه بلندى را اشغال كرده بود ؛ برخوردند و پارسىها باران تير و سنگ بر آنها باريده عدّه‌اى زياد مجروح كردند . بعد سپاهيان سبك‌اسلحهء يونانى را شكست داده و عقب رانده بسپاهيان سنگين اسلحهء يونانى حمله بردند و چنان شد ، كه از وجود تيراندازان و فلاخن‌داران يونانى ، كه مواظب باروبنه بودند ، در اين روز نتيجه گرفته نشد . يونانىها بصعوبت خود را بدهات رسانيده سه روز در آنجا ماندند و بمداواى زخمىهاى خود پرداختند . آذوقه در اينجا فراوان بود . روز چهارم يونانىها وارد جلگه شدند ، ولى تيسافرن نگذاشت آنها از ده اوّلى تجاوز كنند ، زيرا عدّه‌اى زياد از يونانىها نميتوانستند بجنگند : بعضى مجروح بودند ، برخى مجروحين را حمل ميكردند و عدّه‌اى اسلحهء حاملين مجروحين را . پس از زدوخورد مختصرى كه در آن يونانيها بهره‌مندى داشتند ، طرف عصر پارسيها رفتند ، زيرا شب درميرسيد و آنها از ترس شبيخون زدن يونانيها عادت كرده بودند ، اردوى خود را دور از يونانىها بزنند و اين مسافت كمتر از 60 استاد ( تقريبا دو فرسنگ ) نبود . در اين‌جا كزنفون گويد ، كه قشون پارس از شب ميترسد : سواران اسبها را مىبندند و غالب اوقات پاهاى آنها را زنجير ميكنند ، تا اگر باز شدند نگريزند . بنابراين ، اگر شب حمله‌اى از طرف دشمن به عمل آيد ، لازم است ، كه سوار پارسى اسب خود را زين كند ، بسر اسب دهنه بزند و جوشن پوشيده سوار شود و اين كارها شب در موقع تنگنائى و اضطراب سخت دشوار است . اين است ، كه سپاهيان پارسى دور از يونانيها اردو ميزنند . وقتى كه يونانيها ديدند ، كه پارسىها ميخواهند به طرف\r\n\r\n","description":"","footnote":"","page_name":" 1066 ","page_number":179},
  {"content":"\r\n\r\nاردوگاه خود روند ، يكى از جارچيها را گفتند بصداى بلند جار زند ، كه همه براى حركت كردن حاضر باشند . پارسيها ، همين كه اين جار را شنيدند ، قدرى توقّف كردند ، ولى بعد ، چون ديدند ، كه شب در ميرسد و حركت در شب خطرناك است رفتند ، امّا يونانىها ، همين كه از رفتن پارسىها مطمئن شدند ، حركت كرده قريب شصت استاد راه پيمودند و مسافت بين دو قشون بقدرى شد ، كه روز بعد و روز ديگر قشون پارسى به يونانيها نرسيد ، ولى روز چهارم از يونانيها پيش افتاد و يك بلندى را ، كه به راه يونانيها مشرف بود ، اشغال كرد . در اين احوال خيرىسف كزنفون را مأمور كرد ، پارسىها را از قلّهء اين بلندى براند و او ، چون مشاهده كرد ، كه از قلهء كوهى ، كه بر قشون يونانى مشرف است ، راهى ببلندى مذكور ميرود ، با عجله به طرف اين راه رفت و ، همين كه پارسىها ديدند ، كزنفون به طرف كوهى ميرود ، كه بر موقع آنها مشرف است ، آنها هم به طرف آن كوه شتافتند . يونانىها براى تشويق سربازان فرياد ميزدند ، سپاهيان تيسافرن نيز همين كار ميكردند .\r\nبالاخره يونانىها زودتر بقلّهء كوه رسيدند و در نتيجه پارسىها پشت بيونانيها كرده رفتند و تيسافرن و آرىيه با قشون خود دور شده راه ديگر اختيار كردند . پس از آن خيرىسف وارد جلگه شد و در ديهى اردو زد . يونانىها در اينجا آذوقهء زياد يافتند ، زيرا در اين جلگه دهات متعدّدى هست ، كه همه آباد و در كنار دجله واقع‌اند .\r\n\r\nعبور از كوههاى كردوك\r\nكردوك‌ها « 1 » را بعض محققين با كردها تطبيق كرده‌اند .\r\nكزنفون گويد : ( عقب‌نشينى ، كتاب 4 ، فصل 1 - 2 ) حوالى شب ناگهان پارسىها پيدا شده چند نفر يونانى را ، كه مشغول غارت بودند ، ريزريز كردند . يونانىها چند گلّه را ، كه شبانان ميخواستند از رود بگذرانند ، گرفتند ، ولى بعد در موقع مشكلى واقع شدند ، زيرا از يكطرف كوههاى بلند و از طرف ديگر رود عميقى آنها را احاطه كرده بود . بنابراين\r\n\r\n\r\n","description":"","footnote":"\r\n( 1 ) -  Carduques  ( اين لغت فرانسوى شده كردوخ است ، زيرا ، چون در زبان فرانسوى صداى ( خ ) نيست ، بجاي آن  ( que )  يا  ( ch )  استعمال ميكنند ) .\r\n","page_name":" 1067 ","page_number":180},
  {"content":"\r\n\r\n( 58 ) - تخت‌جمشيد ، قسمتى از مدخل عمارت به حال كنونى ( از زمان خشيارشا است )\r\n\r\n","description":"","footnote":"","page_name":" 1068 ","page_number":181},
  {"content":"\r\n\r\nقشون يونانى مجبور شد برگشته براهى بيفتد ، كه ببابل ميرفت . از اين راه يونانيها بدهاتى رسيدند ، كه طعمهء آتش نشده بود . سرداران يونانى اسرا را خواسته تحقيقاتى در باب راه كردند و آنها گفتند ، راهى در طرف جنوب هست ، كه به بابل و ماد ميرود و قشون يونانى هنگام آمدن آن را پيموده . در طرف مشرق راهى است ، كه بشوش و همدان منتهى مىشود . در مغرب راهى است ، كه به ليديّه و ولايات ينيان هدايت مىكند و راه شمالى از كوههائى ميگذرد ، كه سكنهء آن كردوك‌اند .\r\nاين مردم بسيار رشيد ميباشند و هنوز تابع شاهان پارس نشده‌اند . بعد ، براى اينكه يونانىها را بترسانند علاوه كردند ، كه شاه با قشونى مركب از يكصد و بيست‌هزار نفر داخل ولايت آنان شد و بواسطهء سختى محل‌ّها يكنفر از آنها برنگشت ، ولى ، زمانى كه كردوك‌ها با والى جلگه در حال صلح‌اند ، بين آنها و پارسىها تجارت و مراوده مىشود ( چنان كه در صفحهء 989 گفته شد ، معلوم نيست ، اين شاه ، كه با كردوك‌ها جنگ كرده كى بوده ، ظنّ قوى ميرود ، كه مقصود داريوش دوّم است . م . ) سرداران يونانى امر كردند اسرا را در جائى جدا نگهدارند ، تا از اطّلاعات كامل آنها استفاده شود و نگذارند آنها بفهمند ، كه چه راهى را سرداران انتخاب كرده‌اند ، بعد يونانىها قرار دادند ، كه از كوههاى كردوك بگذرند ، زيرا اسراء گفته بودند ، كه بعد از عبور از اين كوهها يونانىها بارمنستان خواهند رسيد . آن مملكت وسيع و حاصلخيز است و از آنجا مىتوانند ، بهرجا كه بخواهند بروند .\r\nپس از آن ، چون يونانىها ميخواستند كردوك‌ها مطلع نشوند از اينكه آنها قصد دارند بولايت آنها داخل شوند ، و نيز ، براى اينكه يونانىها بلندىها را قبل از كردوك‌ها بگيرند ، چنين كردند : حوالى آخرين پاس شب ، يعنى وقتى كه هنوز خيلى از شب باقى مانده بود ، يونانىها حركت كرده بكوه رسيدند . خيرىسف در رأس قشون حركت ميكرد و كزنفون در پس قراول . اوّلى بقلّهء كوه رسيد ، قبل از اينكه كردوك‌ها او را ديده باشند و همچنان پيش رفت ، تا بدهاتى كه در دره واقع بود ، درآمد . كردوك‌ها در اين احوال خانه‌هاى خود را ترك كرده با عيال و اطفالشان به بالاى كوهها رفتند . يونانىها در منازل آنها آذوقهء وافر و ظروف مسين زياد\r\n\r\n","description":"","footnote":"","page_name":" 1069 ","page_number":182},
  {"content":"\r\n\r\nيافتند ، ولى ظروف را غارت نكردند و بتعقيب اهالى نيز نپرداختند ، زيرا خوشنود بودند از اينكه ، چون اهالى دشمن شاه‌اند ، مانع نخواهند شد ، كه يونانىها از ولايت آنها بگذرند ، ولى كردوك‌ها بپيشنهادات يونانىها جوابى ندادند و ، وقتى كه پس قراول يونانى از كوه بدره سرازير ميشد و شب دررسيده بود ، كردوك‌ها حمله كرده چند نفر يونانى را با تير و سنگ كشتند . چون يونانىها ناگهان داخل محل‌ّهاى كردوك‌ها شده بودند ، عدّهء حمله‌كنندگان كم بود ، و الّا عدهء زيادى از يونانىها تلف ميشد . يونانىها شب را در دهات گذرانيدند و كردوك‌ها بالاى كوه جا گرفته آتش‌هائى روشن كردند . طرفين مواظب يكديگر بودند و ، چون روز شد ، يونانىها حركت كردند و تمام روز را مجبور بودند جنگ يا توقّف كنند .\r\nروز ديگر رعدوبرق سختى روى داد و باوجود اين يونانىها مجبور شدند پيش روند ، زيرا آذوقه نداشتند . در موقعى كه يونانىها از معبر تنگ ميگذشتند ، كردوك‌ها از موقع استفاده كرده باران تير و سنگ بر آنها باريدند . بعد چون يونانيها به جائى رسيدند ، كه ميبايست اردو بزنند ، سردار آنها اسرا را خواسته از آنها يك‌بيك پرسيد ، كه آيا راه ديگرى جز آنكه ديده مىشود هست ؟ يكى از آنها باوجود تهديد بقتل گفت از راه ديگر اطّلاعى ندارد چون يونانىها نتوانستند از او اطّلاعى تحصيل كنند ، او را در پيش چشم رفيقش سر بريدند . اين يكى گفت مقتول حقيقت را پنهان كرد ، زيرا يكى از دختران او شوهر كرده و مسكن شوهرش در نزديكى راهى است ، كه چهارپايان مىتوانند از آن بگذرند و ، اگر يونانىها بخواهند ، او ميتواند آنها را هدايت كند ، ولى چون راه صعب العبور است ، بايد جاى بلندى را در تصرّف خود داشته باشند . چند نفر داوطلب شدند ، كه چنين كنند و غذاى خودشان را برداشته و دست‌هاى بلد را بسته به راه افتادند . دوهزار نفر از اين راه حركت كردند و كزنفون در رأس پس‌قراول راهى را ، كه در پيش داشت ، پيمود ، تا توجّه كردوك‌ها را به خود جلب كند و حركت دوهزار نفر مزبور را به قدر امكان پنهان بدارد . چون كزنفون وارد دره‌اى شد ، تا از آن به بالاى بلندى رود ، كردوك‌ها سنگهاى زياد ، كه بعضى بزرگ و برخى كوچك بود از بالا به زير غلطانيدند . اين\r\n\r\n","description":"","footnote":"","page_name":" 1070 ","page_number":183},
  {"content":"\r\n\r\nسنگ‌ها به زير آمده با چنان قوّتى بسنگهاى ضخيم برميخورد و خرد شده پارچه‌هاى آنها به اطراف مىجست ، كه گوئى سنگها را از فلاخن ميانداختند . با اين‌حال ممكن نبود پس‌قراول به راه نزديك شود و كردوك‌ها تمام شب را باينكار اشتغال داشتند ، تا اينكه يونانىهائى ، كه با بلدها حركت ميكردند ، رسيده بلندى را گرفتند و بعض كردوك‌ها را كشته برخى را بدره راندند . در طليعهء صبح يونانيها بطور مرتّب و با سكوت به طرف دشمن ، كه بلندى ديگرى را اشغال كرده بود ، هجوم بردند و ، چون مه غليظ اطراف را فرو گرفته بود ، به كردوك‌ها رسيدند ، پيش از آنكه حملهء يونانيها را دريافته باشند . در اين‌حال شيپورچى يونانى شيپور كشيد و يونانىها فريادزنان حمله كردند . كردوك‌ها تاب ضربت را نياورده گريختند و چون خيلي چست و چالاك بودند ، عدّهء كمى از آنها كشته شد . در نتيجه راه بتصرّف يونانىها درآمد و ، چون راهى را كه بلد اختيار كرده بود ، براى مالهاى بنه مساعد بود ، كزنفون با پس‌قراول از اين راه رفت ، ولى به زودى بيك بلندى ، كه به راه مشرف بود ، برخورد .\r\nچون كردوك‌ها آن را اشغال كرده بودند ، يونانيها يكديگر را تشويق كرده ستون‌وار به اين بلندى حمله بردند ، ولى راهى هم براى عقب‌نشينى دشمن باز گذاشتند . كردوكها ، چون ديدند يونانىها نزديك ميشوند ، بىاينكه تير يا سنگى اندازند ، فرار كردند و يونانىها تپهء ديگر را ، كه نيز اهالى اشغال كرده بودند ، گرفتند . يك تپه باقى مانده بود و اين تپهء سوّم بر محلى مشرف بود ، كه شب قبل يونانيها بقراول كردوكها ناگهان شبيخون زده بودند . وقتى كه يونانيها به تپهء مزبور هجوم بردند ، كردوك‌ها آن را تخليه كرده پس نشستند . در بادى امر چنين به نظر ميآمد ، كه اين اقدام كردوك‌ها از اين جهت بود ، كه محصور نشوند ، ولى حقيقت امر اين است : كردوك‌ها از بالاى تپه ميديدند ، كه در عقب قشون چه مىشود و مىخواستند شتابان به پس‌قراول قشون يونانى حمله كنند . كزنفون با سربازهاى جوان بقلّهء يك بلندى درآمد ، تا آنكه صاحب‌منصبان ديگر ، كه عقب مانده بودند ، فرصت يافته به او ملحق شوند و فرمان داد ، كه ساير قسمت‌ها با تأنى از عقب او حركت كرده در محلّى ، كه صاف و نزديك راه است ، براى جنگ حاضر شوند .\r\n\r\n","description":"","footnote":"","page_name":" 1071 ","page_number":184},
  {"content":"\r\n\r\nهمين كه اين فرمان داده شد ، خبر رسيد ، كه كردوك‌ها يونانىها را از تپهء اوّلى با تلفاتى رانده‌اند . پس از اين بهره‌مندى ، كردوك‌ها تپه‌اى را ، كه محاذى تپهء كزنفون بود ، گرفتند . كزنفون به آنها پيشنهاد متاركه كرد و اجساد مقتولين يونانى را خواست . كردوك‌ها اين تكليف را قبول كردند به اين شرط ، كه يونانيها دهات را نسوزانند . بعد ، وقتى كه يونانىها حركت كردند ، تا از تپه به زير آمده بيونانىهائى ، كه حاضر جنگ بودند ، ملحق شوند ، كردوك‌ها با جمعيّت زياد و بىنظم پيش رفتند و ، همين كه به بالاى تپه‌اى ، كه كزنفون تخليه كرده بود ، رسيدند ، بغلطانيدن سنگ مشغول شدند و در اين موقع پاى يكى از يونانيها شكست .\r\nيونانيها پس از آن همه در يك جا جمع شده در خانه‌هاى خوب منزل كردند و آذوقهء فراوان يافتند . شراب در اين‌جا بقدرى زياد بود ، كه اهالى آن را در آب‌انبارهاى ساروجى ريخته بودند . روز ديگر يونانيها بىبلد به راه افتادند و كردوكها جنگ‌كنان پيش‌دستى كرده معابر تنگ را ميگرفتند و مىكوشيدند ، كه مانع از پيشرفتن يونانيها گردند . وقتى كه كردوك‌ها معبر را ميگرفتند ، كزنفون از عقب كوه بالا ميرفت ، تا بيك بلندى ميرسيد ، كه بر محلّى كه كردوك‌ها اشغال كرده بودند ، مشرف بود . به اين ترتيب معبر باز ميشد و ، اگر كردوك‌ها حمله به پس‌قراول ميكردند ، خيرىسف ميكوشيد ، كه ببلندىها صعود و مانع را بر طرف كند . گاهى كردوكها زحمات زياد بيونانىها در موقع فرود آمدن آنها ميرسانيدند ، زيرا اينها مردمى هستند چست و چالاك و ، اگر هم بيونانيها خيلى نزديك ميشدند ، ميتوانستند به آسانى فرار كنند . اسلحهء آنها فقط كمان و فلاخن است ، امّا تيراندازان ماهرى هستند . كمان آنان باندازهء سه ارش است و بلندى تيرهايشان دو ارش . وقتى كه ميخواهند تير اندازند ، زه كمان را ميكشند و پاى چپ را پيش ميگذارند ، تا بر زمين استوارتر قرار گيرند . تيرهاى كردوك‌ها سپر و جوشن را سوراخ مىكند .\r\nيونانيها تيرهاى كردوك‌ها را از دستشان ميربودند ، تا آن را بسان خشت به كار برند .\r\nاين روز را يونانيها در دهاتى ، كه بالاى جلگه واقع و تا رود سان‌ترىتس « 1 » ممتد است\r\n\r\n\r\n","description":"","footnote":"\r\n( 1 ) -  Centrites . \r\n","page_name":" 1072 ","page_number":185},
  {"content":"\r\n\r\nبسر بردند ( اين رود را بعضى با رود خابور تطبيق كرده‌اند ، ولى بايد دانست ، كه اين خابور غيراز خابورى است ، كه داخل فرات مىشود . م . ) . رود مذكور ، كه عرضش دو پلطر ( تقريبا شصت ذرع ) مىباشد و ولايت كردوك‌ها را از ارمنستان جدا مىكند ، بمسافت هفت استاد ( تقريبا 1295 ذرع ) در كوههاى اين صفحه جارى است . قشون يونانى در هفت روز ولايت كردوك‌ها را طىّ كرد و در تمام اين مدّت جنگ‌كنان پيش رفت . بعد كزنفون گويد ، كه حملات شاه و تيسافرن نسبت بخطرات و خستگىهاى عبور از اين صفحه چيزى نبود .\r\n\r\nيونانيها در سرحد ارمنستان\r\nيونانىها ، همين كه فهميدند ، كه از رنج و تعب بىحد خلاصى يافته‌اند ، خواب راحتى كردند ، ولى ، چون روز شد ، ديدند ، كه در آن‌طرف رود سواره‌نظامى است ، كه از سر تا پا مسلّح است و در عقب اين سواره‌نظام پياده‌نظامى است ، كه براى جنگ حاضر شده . اين قشون از ارامنه و ميگدنيان « 1 » و كلدانىها « 2 » تركيب يافته بود . جائى كه در يك بلندى واقع و قشون مزبور آن را اشغال كرده بود ، فقط سه يا چهار پلطر ( 90 - 120 ذرع تقريبا ) از رود فاصله داشت و تنها يك راه به بالاى اين بلندى هدايت ميكرد .\r\nيونانيها امتحان كردند ، كه از رود مزبور ، در جائى كه محاذى اين راه است ، بگذرند ، ولى معلوم شد ، كه آب تا بالاى سينهء آنها ميرسد ، ته رود هم ناهموار و پر از سنگهاى بسيار لغزنده است و يونانيها نميتوانند اسلحهء خود را در آب داشته باشند . اشخاصى كه خواستند چنين كنند ، جريان آب آنها را غلطاند ، كسانى كه اسلحه را روى سر گذاردند ، برهنه مانده هدف تير شدند . بنابراين يونانىها از رود خارج شده در كنار آن اردو زدند . در اين‌وقت عده‌اى زياد از كردوك‌ها بالاى كوههاى خود جمع شدند و يونانىها بسيار مأيوس و نگران بودند ، زيرا ميديدند در پيش رودى دارند ، كه عبور از آن بواسطهء قشونى ممانعت مىشود و در پس عده‌اى زياد از كردوك‌ها ، كه حاضراند حمله كنند . بنابراين اين روز و شب را در اضطراب\r\n\r\n\r\n","description":"","footnote":"\r\n( 1 ) -  Mygdoniens . \r\n( 2 ) -  Chaldeens  ( بايد مقصود مردم خالد باشد ) .\r\n","page_name":" 1073 ","page_number":186},
  {"content":"\r\n\r\nگذرانيدند . كزنفون گويد ( كتاب 4 ، فصل 3 ) در اين شب در خواب ديد ، كه پاهاى او در كنده است و ناگهان كنده پاره و او آزاد شد ، چنان كه ميتوانست بهرجا كه خواهد برود . در طليعهء صبح او نزد خيرىسف رفته خواب خود را براى او بيان كرد و سردار مزبور مشعوف گشت . بعد صاحب‌منصبان جمع شده قربانى كردند و نتيجهء قربانى از ابتداء مساعد بود . سپس سرداران و صاحبمنصبان بقسمتهاى خود رفته بسپاهيان گفتند غذا صرف كنند . هنگاميكه كزنفون مشغول صرف غذا بود ، دو نفر جوان دوان نزد او رفته گفتند ، وقتى كه ما مشغول جمع كردن هيزم بوديم ، تا آتشى روشن كنيم ، در آنطرف رود مشاهده كرديم كه پير مردى با زن و خدمه در درون سنگى كيسه‌اى پنهان ميكنند ، كه ظاهرا پر از لباس است .\r\nبعد آنها ، در حالى كه لباس نداشتند ، خنجرهاى خود را در دست گرفته در آب فرو رفتند و آب تا كمر آنها هم نميرسيد . از اين‌جا ميتوان استنباط كرد ، كه در اين محلّ گدارى هست ، كه سواره‌نظام دشمن بدان دست‌رسى ندارد . كزنفون پس از استماع اين خبر بشكرانهء اينكه خدايان گدارى براى آنها كشف كرده‌اند ، قدرى شراب به زمين ريخت و گفت شرابى هم به دو نفر جوان مزبور بدهند . بعد جوانان را نزد خيرىسف برد ، تا به او هم همان خبر را بدهند . پس از آن خيرىسف و كزنفون امر كردند ، كه سربازان باروبنه خود را ببندند و صاحب‌منصبان را جمع كرده در باب گذشتن از رود بشور پرداختند . قرار شد ، كه خيرىسف نصف قشون را بگذراند و نصف ديگر با كزنفون در اين‌طرف رود بماند و باروبنه پس از نصف اوّل قشون بگذرد . پس از آن سپاه در تحت هدايت دو نفر جوان مذكور به طول ساحل رود از طرف چپ حركت كرد ، تا به گدارى كه بفاصلهء چهار استاد بود ، برسد .\r\nوقتى كه يونانىها به طول رود حركت ميكردند ، سواره‌نظام ارمنى در ساحل مقابل نيز به همان اندازه پيش ميرفت همين كه يونانىها به گدار رسيدند ، بستونهائى تقسيم شدند و عبور شروع شد . كاهنان كنار رود مشغول قربان كردن بودند و سربازان در آب حركت ميكردند و بسر آنها باران تير و سنگ ميباريد ، بىاينكه\r\n\r\n","description":"","footnote":"","page_name":" 1074 ","page_number":187},
  {"content":"\r\n\r\nيكى هم كارگر افتد . هنگامى كه خيرىسف وارد رود شد ، كزنفون چابك‌ترين سپاهيان پس‌قراول را برداشته دوان به طرف معبرى رفت ، كه محاذى راهى بود و اين راه بكوههاى ارمنستان منتهى ميشد . او چنين وانمود ، كه ميخواهد از اين معبر بگذرد . سواره‌نظام ارمنى ، چون مشاهده كرد ، كه خيرىسف به سهولت از رود گذشت و كزنفون با سپاهيان خود به عقب ميدود ، خيال كرد ، كه يونانىها ميخواهند پشت ارامنه را گرفته آنها را محاصره كنند و از بيم اين پيش‌آمد روى بهزيمت گذارده به طرف راهى رفتند ، كه از كنار رود بدرون ارمنستان امتداد مىيافت . سوارها به راه مزبور رسيده از كوه بالا رفتند ، امّا خيرىسف اين سوارها را تعقيب نكرد و به طرف سپاهيانى متوجّه شد ، كه در بلنديها در نزديكى رود جا گرفته بودند . اينها ، چون ديدند سواره‌نظام آنها فرار كرد و سپاهيان سنگين‌اسلحهء يونانى ميخواهند حمله كنند ، تپه‌اى را ، كه مشرف برود بود ، تخليه كردند . بعد كزنفون ، همين كه ديد در آن‌طرف رود كارها بر وفق مرام است ، به طرف سپاهيان يونانى ، كه از رود ميگذشتند ، برگشت ، زيرا دريافت ، كه كردوك‌ها از كوه سرازير ميشوند ، تا به پس‌قراول يونانىها حمله كنند . باروبنهء يونانىها با خدمه هنوز كاملا از رود نگذشته بود ، كه كزنفون بصاحب‌منصبان خود امر كرد ؛ هر يك دسته‌هاى خودشان را به دو قسمت 25 نفرى تقسيم و بدين ترتيب به كردوك‌ها حمله كنند . اين‌ها ، چون ديدند عدّه‌اى از سپاهيان پس‌قراول براى حفاظت باروبنه رفته و بدين جهت از عدّهء آن كاسته ، آوازخوانان هجوم آوردند ، ولى خيرىسف سپاهيان سبك‌اسلحه و فلاخن‌داران و تيراندازان را بكمك كزنفون فرستاده امر كرد فرمان او را اجراء كنند و كزنفون ، همين كه ديد ، آنها از كوه پائين مىآيند ، كس فرستاد به آنها بگويد ، كه در كنار رود مانده به اين طرف نگذرند و منتظر باشند ، تا موقعى كه او بخواهد از رود بگذرد و در اينوقت آنها دست خود را روى نوك زوبين گذارده و تير را روى كمان نهاده بعضى از طرف راست و برخى از طرف چپ باستقبال او بيايند ، ولى خيلى پيش نيايند . كردوكها ، چون ديدند ، كه تقريبا تمام يونانىها از رود گذشته‌اند و در اين‌طرف رود عدّهء\r\n\r\n","description":"","footnote":"","page_name":" 1075 ","page_number":188},
  {"content":"\r\n\r\nكمى باقى مانده ، با فلاخن و تير و كمان حمله آوردند ، ولى ، همين كه يونانىها به طرف آنها دويدند ، آنها نتوانستند مصادمه را تحمل كنند ، زيرا هرچند اسلحهء آنها براى حمله و عقب‌نشينى ناگهان در كوهها مساعد بود ، ولى براى جنگ تن بتن مناسبت نداشت . پس از هزيمت كردوك‌ها اين يونانىها هم از رود گذشتند .\r\n\r\nعبور از ارمنستان\r\n( همان‌جا ، كتاب 4 ، فصل 4 ) پس از آن قشون يونانى به حال « حاضر جنگ » پنج فرسنگ در جلگه‌هاى ارمنستان پيمود .\r\nدر حوالى رود سن‌تريت « 1 » دهاتى نيست ، زيرا پارسىها و كردوك‌ها اتّصالا باهم در جنگ‌اند . بالاخره قشون بقصبهء بزرگى رسيد ، كه در آن والى اين ايالت قصرى داشت و تمام خانه‌هاى آن تقريبا داراى برجهائى بود . در اين‌جا يونانيها آذوقهء زياد يافتند و بعد ، از بالاى سرچشمه‌هاى دجله گذشته برود ت‌ل‌ب‌آس « 2 » رسيدند ( اين رود را بعضى از محقّقين با رود ارزانياس پلوتارك و پلين و تاسيت تطبيق كرده‌اند .\r\nارزانياس هم بايد همان ارزن قرون بعد باشد . م . ) .\r\nرود مزبور كوچك و در كنار آن دهات متعدّدى واقع است . اين صفحه را ارمنستان غربى مينامند و والى آن ، تيرىباذ ، مورد محبت مخصوص اردشير است .\r\nوقتى كه او در دربار بود ، كسى جز او اردشير را در موقع سوار شدن كمك نمىكرد .\r\nتيرىباذ با سواره‌نظام خود به طرف قشون يونانى رانده بتوسّط مترجمى گفت ، ميخواهد با سركردگان يونانى حرف بزند . سرداران پيشنهاد او را پذيرفتند و ، وقتى كه او بنقطه‌اى درآمد ، كه صدا ميرسيد ، پرسيدند چه ميخواهد . او گفت ، ميخواهد عهدى با يونانىها ببندد ، به اين شرايط ، كه او آزارى بيونانىها نرساند و آنها هم خانه‌ها را آتش نزنند و آذوقه هم ، بقدرى كه لازم دارند برگيرند . سرداران اين شرائط را پذيرفتند و معاهده بسته شد . يونانىها در جلگه حركت كردند و تيرىباذ با قواى خود از پس آنها ميرفت . بعد قشون يونانى بقصرى رسيد ، كه اطراف آن چند ده بود . در اينجا يونانىها آذوقهء فراوان و شراب كهنهء اعلى و كشمش و سبزى زياد يافتند . در اين احوال بعض سربازها ، كه از جاهاى خود دور\r\n\r\n\r\n","description":"","footnote":"\r\n( 1 ) -  Centrite . \r\n( 2 ) -  Teleboas . \r\n","page_name":" 1076 ","page_number":189},
  {"content":"\r\n\r\nرفته بودند ، خبر دادند ، كه قشونى از دور ديده مىشود و شب آتش‌هاى زياد روشن شده است . سرداران پس از رسيدن اين خبر چنين صلاح ديدند ، كه سپاهيان را از دهات جمع كنند و آنها شب را در زير آسمان بگذرانند . شب برف زيادى افتاد و سپاهيان را با اسلحه‌شان پوشيد . مال‌هاى بنه بقدرى سنگين شدند ، كه با صعوبت آنها را بلند ميكردند . كزنفون گويد از اين وضع افسردگى زياد براى او دست داد .\r\nاو برخاست و بىلباس رو شروع بشكستن هيزم كرد و به زودى بعض سپاهيان براى خوش‌آمد سردار خود برخاسته به او كمك كردند . سربازان ديگر نيز بمرور برخاستند و آتشى روشن كرده تن خود را با پيه خوك ، روغن كنجد ، بادام تلخ و صمغ سقزى مالش دادند . از اين موادّ در اينجا زياد است و بعد ماليدنى گوارائى يافتند ، كه تمام اين موادّ در آن داخل بود . پس از آن سرداران قرار دادند ، كه سپاهيان بدهات برگشته در خانه‌ها سكنى كنند و آنها شاد و فريادزنان بمنازلشان خود برگشتند ، چه در آنجاها آذوقهء زياد يافته بودند . از سپاهيان آنهائيكه ، هنگام بيرون رفتن از منازل خانه‌ها را آتش زده بودند ، سخت تنبيه شدند ، يعنى قرار شد ، كه در ازاى اين حركت در بيابان بمانند و سختى سرما را بچشند . در همان شب دسته‌اى را مأمور كردند به محلى ، كه ميگفتند قشونى در آنجا ديده شده بروند و تحقيقاتى كرده اطّلاعات صحيح آرند . رئيس دسته گفت ، آتشى در آنجا نديدم و اسيرى با خود آورد ، كه كمانش شبيه كمانهاى پارسى و تركش و تبرزينش مانند تركش و تبرزين « 1 » آمازونها « 2 » بود ( راجع به آمازونها بالاتر ذكرى شد . اين زنان سكائى جنگ و شكار را حرفهء خود ميدانستند و پستان راست را ميبريدند ، تا بهتر تير اندازند . م . ) . در جواب سؤالاتى ، كه از او كردند ، گفت پارسى است ، از سپاهيان تيرىباذ و براى يافتن آذوقه از قشون دور شده . بعد ، كه از عدّهء قشون تيرىباذ پرسيدند ، گفت اين والى بجز قشون خود سپاهيانى نيز از مردم خاليب « 3 » و تااوك « 4 » اجير كرده و ميخواهد در معبر تنگى به يونانىها حمله كند . پس از آن سرداران يونانى سپاه را جمع كرده و عدّه‌اى را در اردو براى محافظت آن گذاشته با اسير مزبور ، كه در اين\r\n\r\n\r\n","description":"","footnote":"\r\n( 1 ) -  Sagaris . \r\n( 2 ) -  Amazones . \r\n( 3 ) -  Chalybes . \r\n( 4 ) -  Taoques . \r\n","page_name":" 1077 ","page_number":190},
  {"content":"\r\n\r\nموقع بلد راه بود ، حركت كردند . سپاهيان سبك‌اسلحهء يونانى ، كه پيش‌قراول بودند ، پس از عبور از كوه اردوى پارسى را ديدند و ، بىاينكه منتظر پياده‌نظام سنگين‌اسلحه شوند ، فريادزنان به طرف آن دويدند . قشون تيرىباذ ، همين كه فرياد يونانىها را شنيد ، فرار كرد و يونانىها چند نفر را كشته بيست رأس اسب و نيز خيمهء تيرىباذ را ربودند . در خيمهء والى تخت‌خوابى يافتند ، كه پايه‌هاى آن از نقره بود و نيز جام‌هائى ، كه براى آشاميدن آب به كار ميرفت . اسرائى هم گرفتند ، كه خبازان و شربت‌داران تيرىباذ بودند . روز ديگر يونانىها حركت كردند ، تا به تيرىباذ فرصت ندهند ، كه قواى خود را جمع كرده معبر را بگيرد . حركت يونانيها از ميان برف عميقى بود و همان روز قشون يونانى از معبرى خطرناك گذشته اردو زد . بعد يونانىها در مدّت سه روز به طول فرات حركت كرده دهاتى در اينجاها نيافتند و ، چون آب فرات فقط تا كمر سپاهيان ميرسيد ، از رود مزبور به سهولت گذشتند . پس از آن يونانيها پانزده فرسنگ راه در جلگه‌هائى ، كه پر از برف بود در مدّت سه روز پيمودند . حركت قشون در روز سوّم خيلى سخت و مشكل بود ، زيرا باد شمال بشدّت ميوزيد و سوز آن بسپاهيان فوق‌العاده صدمه ميزد . غيبگوئى مصلحت‌بينى كرد ، كه براى باد قربانى كنند و ، همين كه چنين كردند ، همه دريافتند كه از شدّت وزش باد خيلى كاست . عمق برف شش پا بود و از اين جهت عده‌اى زياد از غلامان ، كه با مالهاى بنه حركت ميكردند و نيز سى نفر سپاهى تلف شدند ، بعد كه باردوگاه رسيدند ، هيزم فراوان يافتند و آتشى بزرگ تمام شب مشتعل بود . سپاهيانى ، كه زودتر به منزل رسيده و آتش روشن كرده بودند ، نخواستند قسمت عقب مانده را به طرف آتش راه دهند ، مگر آنكه آنها گندم و آذوقه‌اى ، كه يافته بودند ، با آنها تقسيم كنند . در نتيجه سربازان آنچه داشتند تقسيم كردند .\r\nبرفى ، كه در اطراف آتش بود ، آب شد و عمق برف معلوم گرديد . روز ديگر قشون يونانى تمام روز را راه رفت و از سربازان عدّهء زيادى به مرض بولىمى « 1 » مبتلا شدند .\r\n( بولىمى مرضى است ، كه باعث گرسنگى شديد مىشود . مريض باندازه‌اى سست\r\n\r\n\r\n","description":"","footnote":"\r\n( 1 ) -  Boulimie . \r\n","page_name":" 1078 ","page_number":191},
  {"content":"\r\n\r\n( 59 ) - تخت‌جمشيد ، آثارى از طالار بزرگ ( فلاندن و كست ، ايران قديم ، گراور 89 )\r\n\r\n","description":"","footnote":"","page_name":" 1079 ","page_number":192},
  {"content":"\r\n\r\nميگردد ، كه حتّى نميتواند جوارح خود را حركت دهد و بايد خردخرد بفاصله‌هاى كمى به او غذا برسانند . م . ) . كزنفون ، كه در رأس پس‌قراول بود ديد ، سپاهيانى افتاده‌اند و نميتوانند حركت كنند . پس از تحقيقات در باب مرض آنان و دوائى كه ميبايست به كار برد ، به او گفتند ، كه بايد به اين اشخاص غذا داد . او چنين كرد و پس از صرف غذا سپاهيان مزبور برخاسته حركت كردند . طرف عصر خيرىسف وارد ديهى شد و ديد زنان و دخترانى در سرچشمه مشغول بردن آب‌اند . آنها از خيرىسف پرسيدند ، تو كيستى . او توسّط مترجم گفت ، من با اين قشون از طرف شاه آمده‌ام و نزد والى ميروم . بعد يونانىها با زنان داخل قلعه و در جستجوى كدخدا شدند ، خيرىسف و سربازان او در قلعهء ده شب را گذرانيدند ، ولى از يونانىها آنهائيكه قوّت حركت كردن نداشتند ، بىغذا و بىمنزل مانده غالبا تلف شدند . پارسيهائى كه از عقب قشون يونانى حركت ميكردند ، تا چيزى بربايند ، اسبهاى قشون يونانى را ، كه نميتوانستند حركت كنند ، گرفتند و بعد در سر اين اسبها با هم منازعه كردند . از سپاهيان يونانى بعضى از درخشندگى برف فاقد بينائى و برخى از جهت سرماى شديد فاقد انگشتان پا شده بودند . اين نوع سپاهيان را در عقب قشون جا دادند . براى جلوگيرى از خطر اوّلى پارچهء سياهى در پيش چشم ميگرفتند و وسائل جلوگيرى از خطر دوّم چنين بود :\r\nپاها را همواره حركت ميدادند و شب در موقع استراحت كفش‌ها را ميكندند ، و الّا چرم به پا فرو ميرفت و صندلها از سرما ميخشگيد ، زيرا كفش‌هاى سابق مندرس گشته و لازم شده بود از پوست گاوهائى ، كه تازه كشته و پوستش را كنده بودند ، كفش بسازند ، روز ديگر چند نفر از سپاهيان نخواستند حركت كنند و كزنفون تمام وسائل و حتّى خواهش و تمنّى را به كار برد ، تا مگر آنها را براى حركت حاضر كند و به آنها گفت ، كه پارسىها با عدّه‌اى زياد از عقب يونانيها حركت ميكنند .\r\nچون حرفهاى او مؤثر نيفتاد ، بالاخره او تند شد و اين يونانىها گفتند ، ما را بكشى به از آن است ، كه حركت دهى ، زيرا طاقت راه رفتن نداريم . در اين احوال او چاره را در اين ديد ، كه اگر ممكن باشد پارسيها را بترساند ، تا به اين اشخاص\r\n\r\n","description":"","footnote":"","page_name":" 1080 ","page_number":193},
  {"content":"\r\n\r\nحمله نكنند . آن شب بسيار تاريك بود و پارسىها با دادوفرياد پيش ميآمدند و در سر غنيمت باهم منازعه داشتند . در اين‌حال يونانىهاى سالم پس‌قراول بامر كزنفون به آنها حمله كردند و ، كسانى كه نميتوانستند حركت كنند ، نيزه‌ها را به سپرها ميزدند و فرياد ميكردند . پارسىها براثر اين حمله و فرياد عقب نشسته به طرف وادى كوچكى رفتند و ديگر صدائى شنيده نشد . بعد كزنفون با عده‌اى حركت كرد و به كسانى كه نميتوانستند حركت كنند ، گفت ، كمكى براى آنها خواهد فرستاد ، ولى هنوز چهار استاد نرفته بود ، كه بسپاهيانى برخورد ، كه در بيابان افتاده بودند و برف آنها را پوشيده بود . در اينجا نه پاسبانى بود و نه كشيكى . كزنفون اينها را مجبور كرد ، كه بلند شوند و آنها گفتند ، سپاهيانى كه در پيش‌اند ، مانع از حركت اينها هستند . كزنفون راه افتاد و به چند سپاهى سبك‌اسلحه امر كرد تندتر رفته ببينند ، چه چيز مانع از حركت است .\r\nآنها رفته خبر آوردند ، كه تمام قشون در بيابان در برف خوابيده . براثر اين خبر ، او تا اندازه‌اى كه مقدور بود ، كشيكى معيّن كرده شب را در همان‌جا بىآتش ، و غذا گذرانيد . روز ديگر كزنفون جوان‌ترين سپاهيان خود را نزد بيمارها فرستاد ، تا آنها را مجبور كنند برخيزند . در اين احوال اشخاصى را ، كه خيرىسف فرستاده بود ، تا از وضع پس‌قراول خبر آرند ، دررسيدند . از ديدن آنها همه مشعوف شدند و مرضى را به آنها سپردند ، تا باردو برسانند . پس از آن همه حركت كرده به زودى وارد ديهى شدند ، كه خيرىسف در آن منزل كرده بود و وقتى كه تمام سپاهيان جمع شدند ، آنها را بدهاتى تقسيم كردند ( همانجا ، كتاب 4 ، فصل 5 ) .\r\nپوليكرات آتنى چند نفر سپاهى برداشته به ديهى ، كه به سهم كزنفون افتاده بود ، درآمد و ديد تمام اهل ده با كدخدايشان حاضراند . صاحب‌منصب مزبور در اينجا هفده كرّه‌اسب يافت . اين كرّه‌ها را براى شاه تهيّه ميكردند و ماليات اين ده بود . دختر كدخداى ده را هم ، كه نه روز قبل شوهر كرده بود ، صاحبمنصب مزبور اسير كرد . خانه‌ها را اهالى در زير زمين ساخته بودند و هر خانه مانند چاه روزنه‌اى به بالا داشت و از اين روزنه بوسيلهء نردبانى داخل خانه ميشدند .\r\n\r\n","description":"","footnote":"","page_name":" 1081 ","page_number":194},
  {"content":"\r\n\r\nدر مدخل خانه جائى بود براى حشم . در اين دهات بز ، ميش ، گاو ماده و مرغ زياد بدست آمد . براى علوفهء حشم يونجه استعمال ميكردند و در اينجا گندم ، جو ، سبزى و آب جو فراوان بود . آب جو را در خمره‌هائى ريخته بودند بحدّى ، كه تا لب آن ميرسيد . روى آب جو نىهائى بود بزرگ و كوچك ، كه گره نداشت .\r\nاين نىها را براى آشاميدن آب جو به كار مىبرند ، بدين ترتيب ، كه ته نى را در آب جو فرو برده و سر آن را به دهان گرفته ميمكند . آب جو را اگر با آب مخلوط نميكردند ، خيلى تند و براى كسانى ، كه بدان عادت كرده بودند ، گوارا بود . كزنفون كدخدا را بشام خود دعوت كرده مطمئن ساخت ، كه اطفالش را اسير نخواهند كرد و هنگام حركت خانهء او را بجبران آذوقه‌اى ، كه از او برده‌اند ، از آذوقه پر خواهند ساخت ، ولى لازم است ، كه او خدمات نمايانى بقشون كرده رهبر آن تا ولايت مردمى ديگر باشد . او وعده كرد چنين كند و براى اينكه حسن نيّت خود را بنمايد ، محلّهائى را ، كه در آن شراب پنهان كرده بودند ، نشان داد . سربازان در محلّه‌هاى مختلف شب را بسر برده استراحت كردند ، بىاينكه از كدخدا و اطفال او غافل باشند .\r\nروز ديگر كزنفون كدخدا را با خود برداشته نزد خيرىسف رفت و ، چون از دهات ميگذشت بسربازانى ، كه در آنجا سكنى گزيده بودند ، سركشى كرد . همه را ، از اينكه غذاى خوب خورده بودند ، مشعوف ميديد : ميزها از گوشت بره ، بزغاله ، خوك ، گوساله ، مرغهاى خانگى و نيز از نان گندم و جو پر بود . وقتى كه سربازى ميخواست بسلامتى رفيقش بياشامد ، او را بسر خمره ميبرد و ، چنان كه گاو آب مىخورد ، آب جو را ميبلعيد . سربازان بكدخدا پيشنهاد كردند ، كه از غنائم آنچه ميخواهد بردارد ، ولى او چيزى نخواست و فقط اقرباى خود را برداشته با خود برد . وقتى كه كزنفون به منزل خيرىسف درآمد ، ديد ، كه اين سردار در سر ميز است ، تاجى از يونجه بر سر دارد و چند نفر جوان ارمنى ، كه به لباس ارامنه ملبّس‌اند ، در سر ميز خدمت ميكنند . بجوانان مزبور مطالب را با اشاره ميفهماندند ، چنان كه با كرها چنين كنند . خيرىسف و كزنفون از كدخدا توسّط مترجمى ، كه به زبان پارسى حرف ميزد ، پرسيدند ، اين محلّ جزو كدام مملكت است . او\r\n\r\n","description":"","footnote":"","page_name":" 1082 ","page_number":195},
  {"content":"\r\n\r\nجواب داد ، كه جزو ارمنستان است . بعد او گفت ، كه سكنهء مملكت همجوار خاليب‌ها هستند و راهى را ، كه به آن مملكت ميرفت نشان داد . كزنفون با كدخدا بده خود برگشت و او را بخانواده‌اش رسانيد . بعد اسبى را ، كه چندى قبل بغنيمت گرفته بود ، بكدخدا داده گفت ، چون پير است او را فربه كن ، تا براى آفتاب قربان كنند . اين اسب را براى آفتاب نياز كرده بودند و كزنفون ميترسيد ، كه اين حيوان از شدّت خستگى بميرد . از اسبهائى ، كه براى شاه تهيّه ميكردند ، يكى را كزنفون براى خود برداشت و بهركدام از سرداران نيز اسبى داد . اسبهاى ارمنستان از اسبهاى پارسى كوچك‌تراند ، ولى با اين‌حال حرارتشان بيشتر است .\r\nكدخدا به كزنفون ياد داد ، كه بپاى اسبان و مالهاى بنه چگونه بايد راكت « 1 » بست و گفت ، كه بىاين وسيله اسبها و مالها تا شكم در برف فرو ميروند . روز هشتم توقّف در اين محلّ كدخدا را به خيرىسف دادند ، تا براى او بلد باشد .\r\nدستهاى او را نبسته بودند و او بدين‌حال يونانىها را از راه بيابان‌هاى پربرف هدايت ميكرد . چون يونانيها بدهاتى نميرسيدند ، خيرىسف نسبت بكدخدا متغيّر شد و او در جواب گفت ، دهاتى در اين‌جاها نيست . خيرىسف او را زد ، ولى نخواست دستهاى او را ببندد . در نتيجه ، شب ديگر اين ارمنى فرار كرد .\r\n\r\nيونانىها به كلخيد ميروند\r\n( عقب‌نشينى ، كتاب 4 ، فصل 6 ) يونانىها شش منزل ، كه هركدام پنج فرسنگ راه بود ، پيموده بكنار رود فازيس « 2 » درآمدند ( اين رود را حالا رىيون « 3 » نامند . در مين‌گرلى جارى است و بدرياى سياه ميريزد . م . ) . بعد يازده فرسنگ راه در دو روز\r\n\r\n\r\n","description":"","footnote":"\r\n( 1 ) -  Raquette  چنين به نظر ميآيد ، كه راكت پارچه‌اى بوده مشبّك ، كه دور آن را چوب گرفته بودند و ، در مواقعى كه برف زياد مىافتاد ، اين آلت را بپاهاى اسبان مىبستند ، تا در برف فرو نروند . در بعض ولايات ايران ، چنان كه گويند ، وقتى كه برف زياد مىافتد ، اشخاص چيزى شبيه اين آلت بكفش‌هاى خود مىبندند ، تا در برف فرو نروند ، يكى از رؤساء بختيارى ميگفت ، در بختيارى در چنين مواقع گليم در جلو اسب ميگسترند . در گيلانات گالش‌ها در اين موارد آلتى بپاى خود مىبندند ، كه به زبان اهل محل ( چوكده ) گويند ولى چقته تلفّظ كنند .\r\n( 2 ) -  Phasis . \r\n( 3 ) -  Rion . \r\n","page_name":" 1083 ","page_number":196},
  {"content":"\r\n\r\nطىّ كرده بمردم خاليب « 1 » و تااوك « 2 » و فازيسيان « 3 » رسيدند . اينها روى كوهها و در معبرى ، كه يونانيها ميبايست از آن بگذرند ، صف كشيده بودند . همين كه خيرىسف دانست ، كه اين مردمان معبر را در تصرّف خود دارند ، بفاصلهء سى استاد از آنها توقّف كرد و با سرداران و صاحبمنصبان بشور پرداخت ، كه بچه نحو از معبر بگذرد . كزنفون گفت ، چنان كه ديده مىشود ، اين كوه تا شصت استاد امتداد مىيابد و فقط اين معبر مدافعينى دارد . بنابراين بايد معبرى را ، كه مدافع ندارد ، چابكانه بگيريم و از آنجا بدشمن نزديك شويم . بعد او رو به خيرىسف كرده گفت :\r\n« شما لاسدمونيها ، كه از طبقهء مردم مساوى هستيد ، ( يعنى از طبقهء آزادان ، زيرا در پلوپونس مردمانى مانند ايلوت‌ها آزاد نبودند . م . ) از كودكى بدزدى عادت ميكنيد . موافق قوانين شما آن دزدى ، كه با تردستى و بكلّى پنهان انجام يابد ، مجازات ندارد ، ولى اگر گير افتاديد ، ضربتهاى شلّاق را بايد بچشيد . حالا موقع آن رسيده ، كه شما نتيجهء اين تربيت لاسدمونى را بما نشان دهيد ، يعنى كوه را بدزديم و در حين ربودن گير نيفتيم ، تا تحمّل ضربت‌هاى دشمن را هم نكنيم » .\r\nخيرىسف جواب داد : « بلى ، من شنيده‌ام ، كه شما آتنىها هم در زدن خزانه دولت خيلى چابك و زبردست هستيد و ، باوجود خطر بزرگى ، كه با اين اقدام ملازم است ، اگر شما كسانى را از اشخاص ممتاز در رأس حكومت گذارده باشيد ، اين بهترين اشخاص شما بهتر از همه مرتكب چنين دزدىها ميشوند . بنابراين براى تو هم اين موقع يكى از مناسب‌ترين مواقع است ، كه نتيجهء تربيت آتنى خودت را نشان دهى » . كزنفون گفت ، من حاضرم و همين كه شام خورديم ، من با پس‌قراول ميروم و كوه را تصرّف ميكنم . خيرىسف جواب داد : تو چرا به روى و پس‌قراول را رها كنى ، كسان ديگر را بفرست . داوطلبى پيدا شد و بعد از شام دسته‌اى از يونانىها بلنديها را اشغال كردند و باقى قشون استراحت كرد .\r\nاهالى ولايت ، چون ديدند ، كه يونانىها بلنديها را در تصرّف خود دارند ، تمام شب را بيدار مانده آتش‌هائى روشن كردند . روز ديگر يونانىها حمله برده عدّهء\r\n\r\n\r\n","description":"","footnote":"\r\n( 1 ) -  Chalybe . \r\n( 2 ) -  Taoque . \r\n( 3 ) -  Phasiciens . \r\n","page_name":" 1084 ","page_number":197},
  {"content":"\r\n\r\nزيادى از اين مردم كشتند . پس از آن يونانيها وارد جلگه شده همه قسم آذوقه يافتند و بعد سى فرسنگ راه در پنج منزل پيموده به خاك مردم تااوك درآمدند .\r\nعدّهء كمى از اين مردم معبرى را ، كه ميبايست يونانيها از آن گذشته آذوقه بيابند ، اشغال كرده بودند . قشون يونانى دو دفعه به اين معبر حمله كرد ، ولى از باران سنگ كه بر آنها ميباريد ، عقب نشست . بعد دو نفر صاحبمنصب در پناه درختان كاج پيش رفته بمعبر درآمدند و ، چون مدافعين معبر وضع را چنين ديدند ، اوّل زنانشان بچه‌هاى خود را از بالاى كوه بدره پرت كرده خودشان را هم در دره انداختند ، بعد مردان آنها هم از اطفال و زنان خود پيروى كردند . اين منظرهء وحشت‌آور اثر غريبى در يونانيها كرد . در اين احوال يكى از صاحب‌منصبان يونانى ديد ، كه شخصى از تااوك‌ها با لباس فاخر ميخواهد خود را بدره پرت كند و دويد تا او را بگيرد ، ولى موفّق نگشت و با آن مرد بدره افتاد و خرد شد ( همانجا ، كتاب 4 ، فصل 7 ) . بنابراين يونانيها در اينجا نتوانستند اسراى زياد بدست آرند ، ولى عدّه‌اى الاغ و گوسفندان زياد بغنيمت بردند . بعد يونانيها به راه افتاده و پنجاه فرسنگ در هفت منزل پيموده از ولايت خاليب‌ها گذشتند . كزنفون گويد : اين مردم از تمام مردمانى ، كه يونانيها به آنها برخوردند ، جنگىتراند . اينها خفتانى دارند از كتان ، كه بلند است ، و قيطان‌هاى زياد از آن آويزان . اين قيطان‌ها براى پوشانيدن رانها به كار ميرود . خاليب‌ها خودى بر سر و نيز خنجرى بر كمربند دارند ، كه با آن اسرا را ميكشند و پس از كشتن سر او را بريده بعلامت فتح با خود مىبرند . عادت آنها چنين است ، كه هرگاه بدانند دشمن آنها را ميبيند ، آواز ميخوانند و رقص ميكنند و در جنگ نيزه‌اى به كار مىبرند ، كه پنج ارش طول آن است . اين مردم در قلاع خود ميماندند و ، همين كه ميديدند ، كه يونانىها گذشته‌اند ، از قلاع بيرون آمده با آنها ميجنگيدند و گاهى جاهائى سنگر بسته آذوقه را در آن محلّ جمع ميكردند . از اين جهت يونانيها نتوانستند ، در اين ولايت آذوقه بدست آرند و آذوقه‌اى ، كه از مردم تااوك گرفته بودند ، صرف كردند . پس از پيمودن بيست فرسنگ در چهار منزل يونانيها بشهرى بزرگ و آباد رسيدند ، كه\r\n\r\n","description":"","footnote":"","page_name":" 1085 ","page_number":198},
  {"content":"\r\n\r\nنامش گيم‌نياس « 1 » بود . رئيس اين صفحه شخصى نزد يونانيها فرستاد ، تا رهنما باشد و آنها را بولايت دشمنان اين ولايت هدايت كند . بلد مزبور يونانيها را بولايت دشمنان خود برد و ، همين كه وارد شدند ، به آنها گفت ، اين صفحه را بسوزيد و غارت كنيد . معلوم گرديد ، كه رهنمائى او نه از جهت دوستى با يونانيها ، بل بواسطهء دشمنى با اهالى اين صفحه بوده . روز پنجم يونانيها بكوه مقدّس رسيدند . نام اين كوه تخس « 2 » است . وقتى كه يونانيهاى دستهء اوّل از كوه بالا رفته بقلّه رسيدند و دريا را مشاهده كردند ( مقصود درياى سياه است ) ، فرياد برآوردند : دريا - دريا ! كزنفون ، كه در پس‌قراول بود و فرياد يونانيها را شنيد ، گمان كرد ، كه دشمنى به آنها حمله كرده . چون فرياد يونانيها همواره بيشتر و بلندتر مىشد ، كزنفون بر اسب نشسته و ليسيوس را با خود برداشته تاخت ، تا ببيند ، چه حادثه‌اى روى داده . وقتى كه نزديك‌تر شد ، شنيد كه سربازان فرياد ميزنند : دريا - دريا ! بعد به زودى تمام يونانيها بقلّهء كوه رسيده فريادهاى شادى و مسرّت برآوردند .\r\nخوشحالى و شعف آنها را حدّى نبود ، سربازان و صاحبمنصبان يكديگر را در آغوش كشيده ميبوسيدند و بهم‌ديگر تهنيت ميگفتند . بعد سربازان سنگ‌هاى زياد جمع كرده تپهء كوچكى ساختند و روى آن مقدارى سپرهاى چرمى ، سپرهائى ، كه از تركهء بيد بافته بود ، و چوب جمع كردند ، بىاينكه معلوم شود ، بامر كى اين كار را انجام داده‌اند . بعد يونانيها بلد را مرخّص كرده به او يك اسب و يك جام نقره و يكدست لباس پارسى و ده دريك هديه دادند . او حلقه‌هاى زياد از سربازان گرفت و ديهى را براى اطراق و راهى را ، كه بولايت ماكرونها « 3 » ميرفت ، نشان داده شبانه حركت كرد . يونانيها ده فرسنگ راه در سه روز در ولايت ماكرونها طىّ كردند و در ابتداء ماكرونها حاضر شدند ، جنگ كنند ، ولي يكى از سپاهيان سبك‌اسلحهء يونانى ، كه در آتن غلام بود ، نزد كزنفون رفته گفت ، من زبان اين مردم را دانم و گمان ميكنم ، كه اينجا وطن من است ، اجازه بده با اين مردم حرف بزنم . كزنفون گفت ، مانعى نيست حرف بزن و بپرس ، براى چه\r\n\r\n\r\n","description":"","footnote":"\r\n( 1 ) -  Gimnias . \r\n( 2 ) -  Theches . \r\n( 3 ) -  Macrons . \r\n","page_name":" 1086 ","page_number":199},
  {"content":"\r\n\r\nميخواهند با ما جنگ كنند . ماكرونها جواب دادند ، از اين‌جهت ، كه شما وارد ولايت ما شده‌ايد . يونانيها گفتند ، ما با شاه جنگ ميكرديم و حالا مىخواهيم خودمان را به دريا رسانيده بوطنمان برگرديم . ماكرونها جواب دادند ، كه اگر گروى بدهيد از رفتن شما ممانعت نخواهيم كرد . طرفين به يكديگر گروى دادند و آن عبارت بود از يك نيزه يونانى و ماكرونى ، كه بين طرفين مبادله شد . پس از آن ماكرونها بيونانيها در انداختن درختان كمك كرده در مدّت سه روز به قدر مقدور آذوقه دادند و يونانيها را هدايت كرده بكوههاى كلخ « 1 » رسانيدند ( همانجا ، كتاب 4 ، فصل 8 ) . در اينجا كوهى بود بلند و صعب العبور و روى آن كلخ‌ها صف كشيده براى جنگ آماده بودند . در ابتداء يونانيها خواستند حمله كنند ، ولى سرداران ، چون موقع را خطرناك ديدند ، قرار دادند ، كه بدوا بشور بپردازند . كزنفون گفت ، ترتيب فالانژ براى اين جنگ مناسب نيست . بايد ستونهاى مستقيم تشكيل داده حمله كنيم . رأى او را سائرين پسنديده ستونهاى مذكور را تشكيل كردند و كزنفون به طرف راست و چپ دويده بسربازان گفت : اى سربازان ، بدانيد اشكالى را ، كه در پيش داريد ، يگانه اشكال است و پس از آن به جائى ، كه مقصد ما است ، خواهيم رسيد . بنابراين ، اگر توانستيم ، بايد دشمن را ، خام هم كه باشد ، بخوريم .\r\nكزنفون عدّهء قشون يونانى را در اينجا چنين شرح ميدهد ( كتاب 4 ، فصل 8 ) :\r\n« وقتى كه هركس بجاى خود ايستاد و ستون‌هاى مستقيم تشكيل يافت ، تقريبا هشتاد لخ سنگين اسلحه بشمار آمد و هركدام تقريبا مركب از يكصد نفر بود .\r\nسپاهيان سبك‌اسلحه و تيراندازان را بسه قسمت تقسيم كردند . قسمت اوّل را بانتهاى جناح چپ ، ديگرى را به آخر جناح راست فرستادند و قسمت سوّم را بمركز گماشتند . هركدام از قسمت‌هاى مزبور تقريبا ششصد نفر داشت » بنابراين حساب عدّهء يونانىها تقريبا 9800 نفر بوده و نسبت بعدّه‌اى ، كه از آسياى صغير با كوروش حركت كردند ، سه‌هزار و دويست نفر كاسته بود . از اين عدّه بعضى در نيمه راه از سپاه كوروش جدا شده رفته بودند ، برخى بشاه تسليم گشته و عدّه‌اى\r\n\r\n\r\n","description":"","footnote":"\r\n( 1 ) -  Colque . \r\n","page_name":" 1087 ","page_number":200},
  {"content":"\r\n\r\nدر موقع عقب‌نشينى تلف شده بودند . يونانىها به ترتيب مذكور به كلخ‌ها حمله بردند و آنها باستقبال يونانىها شتافتند ، ولى بجاى اينكه صفوف خود را محكم حفظ كنند ، به طرف جناح راست و چپ يونانىها حمله كردند . در نتيجه قلب خالى ماند و يونانىها ، بتصوّر اينكه دشمن فرار مىكند ، يورش برده به بالاى كوه رسيدند . پس از آن دشمن فرار كرد و يونانىها دهاتى را گرفته آذوقهء فراوان يافتند . كزنفون گويد ، در اينجا كندوهاى زياد يافتيم و خاصّيّت عسل چنين بود : اگر كسى كم از آن مىخورد ، حال اشخاص مست را يافته نميتوانست سر پا بايستد و ، اگر زياد مىخورد ، هذيانى به او دست ميداد و حال كسى را مييافت ، كه مشرف بموت است . باوجود اين كسى از اين‌حال نمرد و روز ديگر ، اين هذيان تقريبا در همان ساعت ، كه شروع شده بود ، رفع گرديد . روز سوّم يا چهارم مبتلايان به اين حال برخاستند . پس از آن يونانيها هفت فرسنگ در دو منزل پيموده به طرابوزن « 1 » رسيدند . اين شهر يونانى در كنار درياى پنت‌اكسن « 2 » در ولايت كلخها واقع و مستعمرهء سىنوپ « 3 » است ( مقصود از درياى مذكور درياى سياه مىباشد و پنت‌اكسن بيونانى بمعنى درياى ميهمان‌نواز است . م . ) . اهالى طرابوزن بازارى در اردوى يونانى باز كرده شرايط ميهمان‌نوازى را بجا آوردند . سپس از يونانيها خواستند ، كه به كلخ‌هاى همجوار كارى نداشته باشند . اينها غالبا در جلگه‌ها مسكن دارند . كلخ‌ها هم هدايائى بعلامت ميهمان‌نوازى دادند و عدّه‌اى گاو و مقدارى آرد ، گندم و شراب براى يونانىها آوردند . پس از آن يونانيها حاضر شدند ، كه نذور خود را بجا آرند ، زيرا عدّهء گاوها بقدرى بود ، كه ميتوانستند براى زوس و هركول رهنما و سائر خدايان قربانى كنند . بعد جشن بازيهاى يونانى را ، چنان كه معمولشان بود ، گرفتند . كزنفون در چند سطر اين بازيها و مسابقه‌ها را شرح داده و شعف و شادى يونانيها را توصيف كرده .\r\n\r\nرفتن يونانىها به بيزانس و تراكيّه\r\n( عقب‌نشينى ، كتاب 5 ، فصل 3 ) از طرابوزن خيرىسف در يك كشتى كوچك نشسته به طرف بيزانس رفت ، تا از دوست خود آناكسىبيوس « 4 » كشتىهائى براى حمل يونانيها بگيرد .\r\n\r\n\r\n","description":"","footnote":"\r\n( 1 ) -  Trapezonte . \r\n( 2 ) -  Pont EQxin . \r\n( 3 ) -  Sinope . \r\n( 4 ) -  Anaxibius . \r\n","page_name":" 1088 ","page_number":201},
  {"content":"\r\n\r\nدر غياب او سربازان دو كشتى كوچك گرفته بغارت كردن اهالى غيريونانى سواحل و دزدى پرداختند . يك ماه گذشت و خيرىسف برنگشت . چون آذوقهء يونانيها داشت تمام ميشد ، قرار دادند ، كه از طرابوزن حركت كرده به سرازونت « 1 » بروند .\r\nاين شهر يونانى از مستعمرهء اهالى سىنوپ بود ( سرازونت را با كرسونت « 2 » كنونى تطبيق ميكنند و ، گويند درخت گيلاس را لوسيوس لوكولّوس « 3 » سردار رومى ، كه ذكرش در جاى خود بيايد ، از اينجا بايطاليا برد . و از اين جهت گيلاس را به زبان لاطين سرازوس يا سرازوم « 4 » ميناميدند . سريز « 5 » فرانسوى از اين لغت لاطين آمده . م . ) .\r\nمردم موزىنك « 6 » به دو فرقه تقسيم شده با هم در جنگ بودند . يونانىها با يكى از آنها متّحد گشتند و روز ديگر بزرگان موزىنك‌ها با سيصد قايق آمدند .\r\nهركدام از قايق‌ها فقط از يك تنهء درخت ساخته شده بود و در هر يك سه نفر نشسته بودند . يكى از آنها در قايق ماند و دو نفر ديگر به خشكى درآمدند . بعد اينها به دو دستهء صد نفرى تقسيم شده شروع به خواندن كردند و خواندن آنان مانند خواندن دستهء آوازخوانان است . دسته‌اى ميخواند و دستهء ديگر جواب ميدهد .\r\nموزىنك‌ها اين اسلحه را داشتند : سپرى ، كه از تركهء بيد بافته و از پوست گاو سفيد پوشيده بودند ، بدست راست زوبين‌هائى ، كه طول آن شش ذراع و يك سرش مدوّر و سر ديگرش نوك‌تيز بود و غيراز اين اسلحه تبرزينى از آهن . لباس اين مردم قباهاى كوتاهى است ، كه به زانو نميرسد و از پارچهء ضخيم بافته‌اند . خودى بر سر داشتند از چرم كه مانند خود مردم پافلاگونيّه بود . دو دستهء مذكور آوازخوانان از ميان صفوف يونانيها ، كه مسلّح ايستاده بودند ، گذشته به طرف يكى از قلاع دشمن رفتند و ، وقتى كه حركت ميكردند ، قدم‌هاى خود را موافق آهنگ آوازى ، كه ميخواندند ، برمىداشتند و مىگذاشتند . موزىنك‌ها مخاصم از قلعه بيرون آمده چند نفر از حمله‌كنندگان را كشتند و ، بعد سر آنها را بريده آوازخوانان و\r\n\r\n\r\n","description":"","footnote":"\r\n( 1 ) -  Cerasonte . \r\n( 2 ) -  Keresunt . \r\n( 3 ) -  Lucius Lucullus . \r\n( 4 ) -  Cerasus ( Cerasum ) . \r\n( 5 ) -  Cerise . \r\n( 6 ) -  Mosynequs . \r\n","page_name":" 1089 ","page_number":202},
  {"content":"\r\n\r\n( 60 ) - شوش ، صورت قلعهء شوش بر لباس كمانداران ( لوور ، نقّاشى سن الم گوتيه )\r\nرقص‌كنان سرها را بيونانىها نشان دادند . روز ديگر يونانيها يك قلعه و نيز شهرى را ، كه در پهلوى قلعه و محلّ اقامت پادشاه اين مردم بود ، گرفتند . پادشاه در يك برج چوبين منزل داشت . هرچه در اينجا بود غارت شد و يونانىها نان زيادى يافتند ، كه موافق معمول اهالى ولايت ، سال قبل پخته بودند . محصول تازه را نكوبيده بودند و با كاه حفظ ميشد . اهالى در سبوهائى گوشت خوك دريائى را نمك زده و ريزريز كرده نگاه ميدارند و چربى اين ماهيها را بجاى روغن استعمال ميكنند . انبارها پر بود از شاه‌بلوط درشت ، كه گاهى در اينجا بجاى نان صرف مىشود . شراب خالص اين محلّ ترش است ، ولى وقتى كه با آب مخلوط كنند شيرين و گوارا است . مردان موزىنك‌ها خيلى سفيداند ، زنان و اطفال آنها هم نيز . اغنياى اينها پشت خود را با رنگهاى مختلف نقّاشى ميكنند ، با چاقو گلهائى روى پوست مياندازند و جاى زخم ميماند . كلية قشون يونانى مردمى را نديده بود ، كه از حيث عادات و اخلاق به قدر موزىنك‌ها از يونانىها دور باشند ، زيرا اين مردم در ملأ عام كارهائى ميكنند ، كه مردمان ديگر در خلوت روا مىدارند\r\n\r\n","description":"","footnote":"","page_name":" 1090 ","page_number":203},
  {"content":"\r\n\r\nو جرئت ندارند در انظار ديگران بكنند . از خصائص ديگر اين مردم آن است ، كه هنگاميكه تنها هستند ، چنان رفتار ميكنند ، كه گوئى در ميان جمعيّت‌اند :\r\nهرجا باشند ميخندند و ميرقصند ، مثل اينكه بخواهند هنر خود را بتماشاچيان نشان دهند ( همان‌جا ، كتاب 5 ، فصل 4 ) .\r\nيونانىها در مدّت هشت روز از ولايت موزىنك‌ها و خاليب‌ها گذشته بولايت همجوار ، كه از تىبارنيان « 1 » بود ، رسيدند . بعد ، از اينجا به ك‌تىيور « 2 » شهر يونانى و مستعمرهء اهالي سىنوپ « 3 » رفتند . در اين‌جا يونانيها پنجاه روز ماندند و براى بدست آوردن آذوقه حول‌وحوش پافلاگونيّه و ساير مردمان را غارت ميكردند . بعد اهالى سىنوپ و هراكله « 4 » ( ارگله كنونى ) ، كه مستعمرهء يونانىهاى مگار بود ، براى اين يونانيها كشتيهائى فرستادند ( سىنوپ در اين ناحيه شهر مهمّ و يكى از بنادر معتبر ايران در كنار درياى سياه بشمار ميرفت . م . ) . در اين‌وقت خيرىسف ، كه براى تحصيل كشتىها به بيزانس رفته بود ، برگشت و معلوم شد ، كه موفّق نشده ، ولى اهالى سىنوپ و هراكله از يونانىها خوب پذيرائى كردند . بعد يونانيها در كشتى نشسته به طرف بىتىنيّه « 5 » راندند . قسمت‌هاى قشون يونانى ، كه از راه دريا و خشگى روانه شده بودند ، در بندر كالپه « 6 » بهم رسيدند و چون فاقد آذوقه بودند ، قرار دادند بدهات مجاور رفته بوسيلهء غارت و دزدى آذوقه بيابند . بنابراين دوهزار نفر از اردو خارج شدند و ، در حينى كه مشغول غارت بودند ، سواره‌نظام فرناباذ بكمك بىتىنيان ، يعنى اهالى محلّ آمده و حمله بيونانىها كرده پانصد نفر از آنها كشت .\r\nروز ديگر همين بىتىنيان را ، كه دو نفر سردار ايرانى از طرف فرناباذ با قشونى كمك ميكردند ، كزنفون شكست داد . اسم يكى از سرداران سپيترىدات « 7 » ( سپهرداد ) بود و نام ديگرى راثين « 8 » . بعد قشون يونانى از بىتىنيّه عبور كرده به شهر خريسوپوليس « 9 » واقع در كالسدون « 10 » درآمد ( اكنون اسم اين محلّ قاضىكوى است ) .\r\n\r\n\r\n","description":"","footnote":"\r\n( 1 ) -  Tibareniens . \r\n( 2 ) -  Cotyore . \r\n( 3 ) -  Sinope . \r\n( 4 ) -  Heraclee . \r\n( 5 ) -  Bithynie . \r\n( 6 ) -  Calpe . \r\n( 7 ) -  Spithridate . \r\n( 8 ) -  Rathine . \r\n( 9 ) -  Chrysopolis . \r\n( 10 ) -  Chalcedoine . \r\n","page_name":" 1091 ","page_number":204},
  {"content":"\r\n\r\nفرناباذ ، براى اينكه از دخول يونانيها بايالت خود جلوگيرى بكند از آناكسىبوس « 1 » رئيس بحريّهء لاسدمون ، كه در بيزانس بود ، خواهش كرد يونانىها را از آسيا باروپا عبور دهد . رئيس بحريّه بيونانيها گفت ، كه اگر باروپا بگذرند ، جيره به آنها خواهد داد . يونانيها حاضر شدند ، كه بگذرند و به شهر بيزانس درآمده به خدمت سوتس « 2 » نامى ( امير تراكيّه ) اجير گشتند .\r\nچنين است مضامين نوشته‌هاى كزنفون راجع بعقب‌نشينى يونانىها . در اينجا لازم است گفته شود ، كه قشون يونانى از زمانيكه خود را در مستعمرات يونانى يا در نزديكى يونان ديد ، سست گرديد ، توضيح آنكه آن روح اتّحاد ، كه بين صاحبمنصبان بود و آن اطاعت نظامى ، كه از سربازان نسبت برؤساء ديده ميشد ، متزلزل گرديد .\r\nدو دفعه كزنفون را متّهم كردند و او تبرئه حاصل كرد ، خيرىسف را يك دفعه از فرماندهى خارج كردند و افراد قشون هم گاهى بقسمت‌هائى تقسيم شده رؤسائى براى خود برميگزيدند . جهت معلوم است ، زيرا از مخاطره جسته و بزندگانى عادى برگشته بودند . عدّهء يونانيها را زمانيكه آنها براى جنگ با كلخ‌ها حاضر ميشدند كزنفون چنان كه گذشت 9800 نفر نوشته ، ولى ديودور گويد ( كتاب 14 ، بند 31 ) ، كه از ده‌هزار نفر يونانى فقط سه‌هزار و هشتصد نفر به خريسوپوليس « 3 » واقع در كالسدون رسيد .\r\nراجع به كزنفون و يونانىهائى ، كه به بيزانس رفته بودند ، بايد گفت ، كه پس از چندى تمبرون « 4 » سردار لاسدمونى رسولانى نزد يونانيها فرستاده آنها را بقشون خود براى جنگ با تيسافرن و فرناباذ دعوت كرد و ، چون شرائط او خوب بود ، يونانىها اين تكليف را قبول كرده و با كزنفون بكشتيها نشسته به شهر لامپ‌ساك « 5 » درآمدند و ، پس از عبور از ترووا « 6 » و كوه ايدا « 7 » بجلگهء تب ، كه در كيليكيّه واقع بود ، رسيدند و از آن‌جا به پرگام « 8 » واقع در ميسيّه « 9 » رفتند . در اينجا كزنفون شنيد ، كه يك نفر پارسى آسيدات « 10 » نام در جلگه مسكن دارد و ، اگر سيصد\r\n\r\n\r\n","description":"","footnote":"\r\n( 1 ) -  Anaxibus . \r\n( 2 ) -  Seuthes . \r\n( 3 ) -  Chrysopolis . \r\n( 4 ) -  Thimbron . \r\n( 5 ) -  Lampsaque . \r\n( 6 ) -  Troie . \r\n( 7 ) -  Ida . \r\n( 8 ) -  Pergame . \r\n( 9 ) -  Mysie . \r\n( 10 ) -  Asidate . \r\n","page_name":" 1092 ","page_number":205},
  {"content":"\r\n\r\nنفر سپاهى با خود بردارد و شبانه ناگهان بر او بتازد ، او را با عيال و اطفال و گنجش بدست خواهد آورد . بنابراين ششصد نفر برداشته نصف‌شب بقصر آسيدات رسيد .\r\nچون يونانيها نتوانستند داخل قلعه شوند ، در ديوار قلعه ، كه بقطر هشت آجر بود سوراخى كردند و محصورين بر محاصرين باران تير بباريدند . از آتش‌هائى ، كه محصورين روشن كردند ، سپاهيان سنگين‌اسلحه كمانى « 1 » ، هشتاد نفر گركانى و ششصد نفر سپاهى سبك‌اسلحه دررسيدند و ، چون بيونانيها هم كمكى رسيد ، توانستند دويست نفر اسير كرده و چند رأس حشم برگرفته عقب بنشينند . كسى از يونانيها در اين جدال كشته نشد ، ولى نصف نفرات آنها زخمى گشت . پس از آن آسيدات تصوّر كرد ، كه ديگر خطرى نيست و از قصر خارج شده بدهات رفت و ، وقتى كه در يكى از دهات در همسايگى پارته‌نيوم « 2 » بود ، كزنفون ناگهان بر او تاخته خود او را با اسبها و ثروتش درربود و خانواده‌اش را اسير كرد . كزنفون اين قضيّه را چنان شرح داده ( فصل هشتم از كتاب هفتم عقب‌نشينى ) كه گوئى ، تصوّر كرده ، اين يكى از كارهاى نمايان او است ، و حال آنكه تفاوتى با راه‌زنى نداشته . بارى ، تيمبرون پس از ورود بآسياى صغير قوّهء كزنفون را بقواى خود ضميمه كرد و ، چنان كه بيايد ، درصدد جنگ با تيسافرن و فرناباذ برآمد .\r\n\r\nكيفيّت نوشته‌هاى كزنفون\r\nاين است مضامين نوشته‌هاى مورّخ مذكور ، كه ، چون اطّلاعاتى راجع ببعض ايالات غربى ايران هخامنشى و عادات و اخلاق اهالى آن ميدهد ، مشروحا ذكر شد . از مورّخين ديگر يونانى ديودور وقايع اين عقب‌نشينى را باختصار نوشته ( كتاب 14 ، بند 25 - 32 ) و در زمينهء روايت كزنفون است . امّا اينكه تمام اين نوشته‌ها را ميتوان موافق حقيقت دانست يا نه ، نميتوان چيزى گفت ، زيرا مدارك غيريونانى از براى ياغيگرى كوروش كوچك و جنگ كونّاكسا و وقايع عقب‌نشينى نيست ، تا بتوان از مقايسهء كتاب عقب‌نشينى با چنين اسناد و مداركى صحّت يا سقم نوشته‌هاى كزنفون را فهميد . بنابراين ناچار بايد همين نوشته‌ها را در نظر گرفته استنباطهائى كرد . آنچه از\r\n\r\n\r\n","description":"","footnote":"\r\n( 1 ) -  Comanie . \r\n( 2 ) -  Parthenium . \r\n","page_name":" 1093 ","page_number":206},
  {"content":"\r\n\r\nنوشته‌هاى مذكور و بين السّطور آن به نظر ميرسد اين است : پس از جنگ كونّاكسا اردشير خواسته يونانىها تسليم شوند و آنها راضى نشده‌اند . بعد ، چون نتيجهء جنگ با آنها معلوم نبوده يا اردشير نخواسته تلفاتى بدهد ، راضى شده ، يونانىها از ايران خارج شوند و با اين مقصود تيسافرن قرارى با آنها داده و تا زهاب اين قرارداد را مجرى داشته‌اند . در خلال اين مسافرت بين صاحبمنصبان يونانى دودسته‌گى افتاده . رئيس يكى كل‌آرخ « 1 » بوده و رئيس ديگرى م‌نن « 2 » . هركدام ميخواسته تيسافرن را دوست خود كرده رياست داشته باشد . در نتيجه م‌نن موفّق گشته ، تيسافرن را از كل‌آرخ ظنين كند و بالاخره تيسافرن صاحبمنصبانى را ، كه از دستهء كل‌آرخ بوده‌اند با خود او گرفته نزد شاه فرستاده و بعد بقتل رسيده‌اند . البتّه دستگير كردن آنها ، چنان كه كزنفون نوشته ، نامردانه و شرم‌آور بوده . بعد ، كه تيسافرن به مقصود خود رسيده بدستهء ديگر هم روى مساعدت نشان نداده و معلوم نيست ، كه براى چه م‌نن هم پس از چندى كشته شده است .\r\nشايد ، چنان كه كزنفون او را توصيف كرده ، مرد بدى بوده و در ابتداء او را آلت قرار داده‌اند و بعد ، كه مقصود حاصل شده ، خطرناكش دانسته او را معدوم كرده‌اند .\r\nبهرحال پس از اين قضايا يونانيها صاحبمنصبانى براى خود انتخاب كرده تسليم نشده‌اند و ، چون دربار ديده ، كه وضع چنين است ، به تيسافرن و ولات ديگر دستور داده مراقب يونانيها باشند ، تا آنها از ايران خارج شوند و ولات هم موافق دستور دربار در سر راه آنها قوّه‌اى نگاه داشته‌اند ، تا يونانيها در جائى نمانند ، ولى جنگى در هيچ‌جا روى نداده و اينكه كزنفون در چندجا ميگويد ، پارسيها ميخواستند جنگ كنند ، ما چنين و چنان كرديم و آنها فرار كردند ، موافق حقيقت به نظر نميآيد زيرا ، اگر پارسيها ميخواستند جنگ كنند ، در دشت‌هاى بين النهرين ، كه براى سواره‌نظام ايران مساعد بود ، اين كار را ميكردند ، تا ضمنا از فزونى عدّهء خود نيز استفاده كرده باشند ، نه در كوهستانهاى كردنشين يا ارمنستان و غيره ، بخصوص\r\n\r\n\r\n","description":"","footnote":"\r\n( 1 ) -  Clearche . \r\n( 2 ) -  Menon . \r\n","page_name":" 1094 ","page_number":207},
  {"content":"\r\n\r\nكه يونانيها بگفتهء كزنفون سواره‌نظام نداشتند . بارى يونانيها در تحت نظر قواء ولات ايرانى طىّ مراحل كرده خودشان را بطرابوزن و از آنجا به بيزانس رسانيده‌اند .\r\nاين است بطور خلاصه آنچه از نوشته‌هاى كزنفون برميآيد و ، اگر حقيقت امر چنين بوده ، كه كزنفون نوشته ، بايد گفت ، كه رفتار دربار ايران با اين يونانىها رفتار بسيار غلطى بوده : دربار ايران ميبايست يكى از دو شقّ را انتخاب كرده باشد :\r\nيونانيها را قهرا مجبور بخلع اسلحه و تسليم شدن كند ، يا آنها را در تحت حمايت خود گرفته باوطانشان برساند . در صورت اوّلي معلوم است ، كه ابهت ايران محفوظ ميماند ، بخصوص اگر پس از خلع اسلحه آنها را در جائى دور از حدود يونان مينشاندند . در صورت دوّم هم باز آنها با حمايت دربار ايران از خاك ايران خارج ميشدند و ممكن نبود تصوّر كنند ، كه به زور بازوان خودشان بيونان برگشته‌اند ، زيرا از مذاكرهء يونانيها بين خودشان و نيز از صحبت كل‌آرخ با تيسافرن اين معنى روشن است و نيز معلوم است ، كه با اين‌حال باز ابهت ايران محفوظ ميماند و اين رويّه ضمنا فتوّت اردشير را هم ميرسانيد . امّا دربار ايران شقّى را اختيار كرده ، كه بدترين شقوق بوده و بنام ايران آن‌روز لطمه‌اى بزرگ زده و اثراتى بخشيده ، كه شرح آن در جاى خود بيايد . اجمالا آنكه اين يونانيها در تمام يونان بپراكندند و در همه‌جا گفتند : « ما تقريبا از دم درب قصر شاه تا يونان بقوّت بازوى خودمان راه را شكافتيم و كسى نتوانست از عهدهء ما برآيد . ايران يك شاهنشاهى پرعرض و طولى است ، كه ثروت آن را حدّى نيست ، ولى در همان‌حال منتظر فاتحى است ، كه چند هزار سپاهى كارآزموده داشته باشد » . براثر اين عقيده ، كه در يونان منتشر شد ، چنان كه بيايد ، در ابتدا آژزيلاس پادشاه اسپارت بميدان آمد ، ولى سياست دربار ايران در يونان كارهاى او را عقيم كرد و اين‌هم يك درس عبرت براى اسكندر شد ، كه تا وضع ثابتى در يونان ايجاد و سياست دربار ايران را در آن مملكت بىاثر نكرده ، قدم باينطرف داردانل ننهد . بنابراين يكى از جهات آمدن اسكندر بايران همين عقب‌نشينى يونانيها بود .\r\n\r\n","description":"","footnote":"","page_name":" 1095 ","page_number":208},
  {"content":"\r\n\r\n\r\nمبحث هفتم - اوضاع دربار\r\n\r\nمسموم كردن استاتيرا\r\nپروشات ، كه از ديرگاهى قصد كشتن استاتيرا زن اردشير را داشت ، بالاخره بدسائس و حيل نيّت خود را اجراء كرد . او زنى در خدمت خود داشت ژىژيس « 1 » نام ، كه مورد اعتماد تامّ ملكه و بر وى بسيار مسلّط بود و همين زن بقول دىنن آلت اجراى خيال فاسد پروشات گرديد . شرح قضيّه موافق نوشته‌هاى دىنن ، كتزياس و پلوتارك ( زندگانى اردشير ، فصل 21 ) با جزئى اختلافى چنين است : هر دو ملكه از چندى قبل آشتى كرده و ظاهرا نشان ميدادند ، كه منازعات و سوء ظن‌ّهاى ديرينه را فراموش كرده‌اند ، زيرا بمنازل يكديگر آمدوشد داشتند و باهم غذا صرف ميكردند ، ولى چون باطنا باز از يكديگر بيمناك بودند ، غذا را از يك ظرف و از همان خوراك ميخوردند . بعد پلوتارك گويد : در پارس مرغى هست ، كه فضاله ندارد و روده‌هايش پر از چربى است . بنابراين تصوّر ميكنند ، كه غذاى اين مرغ از باد و شب‌نم است . اين مرغ را رين‌تاسس « 2 » نامند ، ولى كتزياس اين مرغ را رين‌داوس ناميده و چنين گويد : پروشات در سر ميز يكى از اين مرغها را برداشته با كاردى ، كه يكطرف آن را مسموم كرده بودند ، به دو نيم تقسيم كرد ، نيمى را ، كه مسموم نشده بود ، خودش برداشت و نيم مسموم را بملكهء جوان داد .\r\nدىنن گويد ، كه ملان‌تاس « 3 » نامى مرغ را بريده قسمت مسموم را به استاتيرا داد .\r\nبهرحال از درد شديد و تشنّج‌هائى ، كه بعد براى ملكه حاصل شد ، او يقين كرد ، كه مسموم گشته و بفاصلهء چند ساعت درگذشت . شاه هم سوءظنّ نسبت به پروشات حاصل كرد ، زيرا درجهء كينه‌ورزى و شقاوت او را خوب ميدانست و براى اينكه در اين باب حقيقت مطلب را بداند ، فرمود تمام خدمه و صاحب‌منصبان مادرش را توقيف و زجر كنند ، ولى پروشات ژىژيس را مدّتها در منزل خود نگاه داشت و امتناع ورزيد از اينكه او را بشاه تسليم دارد . بالاخره اين زن روزى\r\n\r\n\r\n","description":"","footnote":"\r\n( 1 ) -  Gigis . \r\n( 2 ) -  Rhyntaces . \r\n( 3 ) -  Melantas . \r\n","page_name":" 1096 ","page_number":209},
  {"content":"\r\n\r\nاجازه گرفت بخانه‌اش برود و قراولان شاهى او را گرفته موافق قوانين پارسى ، كه براى زهردهندگان مقرّر است با زجر كشتند ، يعنى سرش را روى سنگ پهنى گذارده با سنگى ديگر چندان كوبيدند ، تا خرد شد و صورتش مسطّح گرديد . چنين است عقيدهء دىنن ، ولى كتزياس گويد ، كه ژىژيس آلت اجراى قصد پروشات نبود و فقط بر خلاف ميل خود از قضيّه اطّلاع داشت . بهرحال شاه بمادرش چيزى نگفت و نسبت به او كارى نكرد ، جز اينكه او را از خود دور داشت .\r\nپروشات بابل را براى محلّ اقامت خود برگزيد و در اين موقع شاه بملكه گفت ، ما دامى كه او در اين شهر خواهد بود ، پا بدان شهر نخواهد نهاد . بعد پروشات ببابل رفت و چندى در آنجا بماند ، ولى او كسى نبود ، كه دور از دربار راحت بنشيند و طولى نكشيد ، كه شاه با او آشتى كرده بدربار احضارش كرد . گويند ، اردشير عقل و هوش اين زن را همواره ميستود و عقيده داشت ، كه مادرش براى رتق و فتق امور دولتى خلق شده . پروشات پس از مراجعت در هر چيز موافق ميل شاه رفتار كرد ، تا دوباره نزد او مقرّب گرديد و بنفوذ سابق خود برگشت . از اشخاصى ، كه بر ضدّ كوروش بودند ، فقط تيسافرن والى پير ليديّه باقى مانده بود . اين زن بدسائس و حيل بكشتن او هم موفّق شد ( چنان كه بيايد ) . بعد چون ديگر رقيبى نداشت ، كه در سر او با اردشير ستيزه كند ، با شاه گرم گرفت و مورد اعتماد كامل او گرديد و چندان در مزاج اردشير نفوذ يافت ، كه هرچه ميخواست ، شاه ميپذيرفت .\r\nملكهء پير هم چنان رفتار ميكرد ، كه شاه ميپنداشت ، مادرش جز اجراى ميل او منظورى ندارد . از جمله قضيّه‌ايست ، كه ذكر ميكنيم :\r\n\r\nزواج اردشير با آتس‌سا\r\nاردشير دخترى داشت ، كه يونانىها اسم او را آتس‌سا ضبط كرده‌اند . شاه عاشق او شد و ميخواست او را ازدواج كند ، ولى از پروشات ملاحظه ميكرد ، اگرچه بعضى نوشته‌اند ، كه در نهان با او مراوده داشت . بهرحال ، همين كه ملكه قضيّه را دريافت ، به آتس‌سا بيش از سابق نزديك شده محبت ورزيد و در نزد اردشير همواره\r\n\r\n","description":"","footnote":"","page_name":" 1097 ","page_number":210},
  {"content":"\r\n\r\nبتوصيف زيبائى و خوش‌خوئى او پرداخته بالاخره گفت ، كه داشتن چنين زنى درخور مقام شاه است و به اين هم اكتفا نكرده ، براى اينكه شاه را از خود كاملا راضى دارد ، به او نصيحت داد ، كه آتس‌سا را بحبالهء نكاح درآورد . بعد براى تأييد و اجراى نظر خود ، چنان كه پلوتارك گويد ( اردشير ، بند 27 ) ، پروشات روزى باردشير گفت : « خودت را فوق قانون و عقيدهء يونانىها قرار ده ، تو را خدا بجاى قانون بپارسيها داده و رفتار تو مانند مصدرى افعال خوب يا بد را معيّن مىدارد » .\r\nبعض مورّخين ، كه از جمله هراكليد كومى است « 1 » ، گويند ، كه اردشير بعد از اين دختر ، آمس‌تريس « 2 » دختر ديگر خود را نيز ازدواج كرد ، ولى از نوشته‌هاى پلوتارك ( اردشير ، بند 33 ) چنين برميآيد ، كه اردشير آمس‌تريس را قبل از آتس‌سا ازدواج كرده بود . بقول پلوتارك اردشير بقدرى آتس‌سا را دوست داشت ، كه حتّى ، وقتى كه مرض جذام در اين اوان در ايران منتشر و اين زن ، سخت مبتلاى اين مرض گرديد ، او را از خود دور نكرد و همواره در معبد ژونن در مقابل هيكل اين ربة النّوع به زانو درآمده براى سلامتى زن خود دعا ميكرد ( مقصود پلوتارك از ژونن « 3 » در اينجا باز بايد اناهيتا ( ناهيد ) باشد ، كه در مذهب زرتشت يكى از ايزدان است و ايرانيهاى قديم براى او پرستشى داشتند . چنان كه از كتيبه‌هاى اين شاه معلوم است ، اردشير براى مهر و اناهيتا معبدى ساخته و هيكل‌هاى آنها را در آن گذارده بود . م . ) ولات و دوستان شاه براى اين زن بقدرى هدايا فرستادند ، كه فضاى بين قصر و معبد ، كه از حيث وسعت به 16 استاد ( 2900 ذرع ) ميرسيد ، پر از زر و سيم و اسبها بود ( يكى از مترجمين پلوتارك پنداشته ، كه اسب در اينجا مناسبت ندارد و پيشنهاد كرده بجاى آن سنگهاى قيمتى نوشته شود ، ولى به نظر مولّف اسب مناسب‌تر است ) .\r\n\r\n\r\n","description":"","footnote":"\r\n( 1 ) -  Heraclide de Cumes  ( اين شخص تاريخ ايران را در پنج جلد نوشته بود ) .\r\n( 2 ) -  Amestris . \r\n( 3 ) -  Junon . \r\n","page_name":" 1098 ","page_number":211},
  {"content":"\r\n\r\n\r\nمبحث هشتم مخاصمهء اسپارت ، جنگ ايران و لاسدمون ، فرمان اردشير\r\n\r\nاوضاع آسياى صغير\r\nچنان كه كزنفون گويد ( تاريخ يونان ، كتاب 3 ، فصل 1 ) تيسافرن در ازاى خدماتى ، كه به اردشير كرده بود ، بايالت سابق خود برقرار گرديد و ايالات كوروش كوچك هم به او اعطا شد . اين والى ، همين كه بآسياى صغير برگشت ، به تمام شهرهاى يونانى امر كرد ، كه بايد حكومت او را بشناسند . شهرهاى مزبور براى حفظ آزادى خود و نيز از اين جهت ، كه كوروش را بر تيسافرن ترجيح داده بودند و حالا از كينه‌توزى او ميترسيدند ، رسولانى به لاسدمون فرستاده كمك آن را درخواست كردند و دولت اسپارت تيمبرون « 1 » را با پنجهزار پياده و سيصد سوار بآسيا فرستاد . اين سردار قواى تمام شهرهاى يونانى را بقواى خود افزود و باوجود اين ، چون عدّهء خود را براى جنگ با تيسافرن كافى نميديد ، در بلنديها مانده بجلگه‌ها براى نبرد نزول نكرد . احوال چنين بود ، تا سربازان يونانى ، كه از كونّاكسا عقب مىنشستند ، به بيزانس وارد شدند و كزنفون با قشون خود ، چنان كه بالاتر ذكر شد ، بقواى تيمبرون ملحق گرديد . پس از آن اين سردار لاسدمونى جنگ تعرّضى پيش گرفته بىاشكال شهرهاى ولايات پرگام « 2 » ، تترانى « 3 » و هالىسارن « 4 » را تسخير كرد ( در حدود 399 ق . م ) . بعد چند قلعه را ، كه ساخلو صحيح نداشت گرفت و شهر لاريس « 5 » را در محاصره گذارد . اين شهر در االى « 6 » واقع بود و آن‌را مصرى ميناميدند ( كزنفون در اين‌جا گفتهء خود را « در تربيت كوروش » تأييد كرده ، بصفحهء 362 رجوع شود . م . ) شهر مزبور نخواست تسليم شود و سردار لاسدمونى محاصره را ترك كرده به افس « 7 » رفت ، تا تدارك خود را ديده به كاريّه حمله برد ، ولى در اين احوال دولت اسپارت او را عزل و درسيلّيداس « 8 » را بجاى وى نصب كرد . سردار مزبور ،\r\n\r\n\r\n","description":"","footnote":"\r\n( 1 ) -  Timbron . \r\n( 2 ) -  Pergame . \r\n( 3 ) -  Teutranie . \r\n( 4 ) -  Halisarne . \r\n( 5 ) -  Larisse . \r\n( 6 ) -  Eolie . \r\n( 7 ) -  Ephese . \r\n( 8 ) -  Dercillidas . \r\n","page_name":" 1099 ","page_number":212},
  {"content":"\r\n\r\nچون ميدانست دو والى ايران در آسياى صغير ، يعنى تيسافرن و فرناباذ ، باهم خوب نيستند ، با تيسافرن قرارداد متاركه بست و عمليّات خود را متوجّه دوّمى كرده تا االى پيش رفت . اين ولايت جزو ايالت فرناباذ بود ، ولى زنيس « 1 » نامى از خانوادهء داردانيان « 2 » بنام فرناباذ آن را اداره ميكرد . پس از فوت نايب الاياله ، زن او ، كه از خانوادهء شوهرش يعنى داردانيان بود و مانيا « 3 » نام داشت ، با قواى مهمّى حركت كرده نزد فرناباذ آمد و هدايائى براى فرناباذ ، زنان غيرعقدى و دوستان او آورده اظهار كرد ، كه حاضر است ولايت شوهر متوفى را اداره كند و باج آن را مرتّبا بپردازد . فرناباذ راضى شد و هيچگاه جز صداقت چيزى از اين زن نديد .\r\nمانيا قلاع ولايت خود را خوب نگاه ميداشت ، بگردونه مينشست و جدال يونانيهائى را ، كه به خدمت خود خوانده بود ، تماشا ميكرد و كسانى كه بيشتر امتياز مييافتند ، پاداشى از او ميگرفتند . او شهرهاى كنار دريا را ، مانند لاريس ، هاماكسيت « 4 » و كلن « 5 » بحيطهء تصرّف درآورد و به اين كارها اكتفاء نكرده در سفرهاى جنگى فرناباذ بر ضدّ پىسيديان و ميسيان ياغى شركت مييافت . چنين بود احوال اين زن ، كه در سنّ چهل سالگى بدست دامادش ميدياس « 6 » نام خفه شد و قاتل پس از آن پسر او را هم ، كه هفده ساله بود ، كشت . ميدياس پس از اين دو جنايت محلّهائى را ، كه گنج مانيا در آنجا پنهان بود ، گرفت ، ولى ساير شهرها او را نشناختند .\r\nپس از آن بر اثر احوال اين ولايت ، در سيلّيداس سردار لاسدمونى از اوضاع استفاده كرده به االى تاخت و لاريس ، هاماكسيت و كلن تسليم شدند . بعد او ميدياس را گرفت ، ولى به همين قانع شد ، كه او را از شئوناتش خلع كرده و اموالى را ، كه او پس از مرگ مانيا بتصرّف درآورده بود ، بعنوان اينكه اموال مانيا از آن فرناباذ بوده و حالا بايد به در سيلّيداس برسد ، از ميدياس گرفته به او اجازه داد ، كه در سپ‌سيس « 7 » در خانهء پدرى اقامت كند . پس از اينكارها در سيلّيداس از فرناباذ پرسيد ، كه آيا مايل است جنگ كند يا عهد متاركه ببندد . فرناباذ ، چون\r\n\r\n\r\n","description":"","footnote":"\r\n( 1 ) -  Zenis . \r\n( 2 ) -  Dardanian . \r\n( 3 ) -  Mania . \r\n( 4 ) -  Hamaxite . \r\n( 5 ) -  Colon . \r\n( 6 ) -  Midias . \r\n( 7 ) -  Scepsis . \r\n","page_name":" 1100 ","page_number":213},
  {"content":"\r\n\r\nبيمناك بود ، از اينكه سردار لاسدمونى به فريگيّه محلّ اقامت او برود ، متاركه را ترجيح داد و در سيلّيداس بعد از انعقاد متاركه به تراس بىتىنيّه « 1 » رفت ، تا زمستان را در آنجا بگذراند .\r\n\r\nتيسافرن و درسيلّيداس\r\nتا اين زمان بين سردار يونانى و تيسافرن مودّت بود ، ولى شهرهاى ينيانى رسولانى باسپارت فرستاده اظهار كردند ، كه اگر تيسافرن مقتضى بداند ، ميتواند بشهرهاى مزبور آزادى دهد . بر اثر اين اظهار دولت اسپارت بسردار خود امر كرد داخل كاريّه شده آن ولايت را غارت كند و بحريّه هم در سواحل دريا بغارت و چپاول بپردازد .\r\nكزنفون گويد ( تاريخ يونان ، كتاب 3 ، فصل 2 ) در اين احوال تيسافرن والى تمام آسياى صغير شده و فرناباذ هم نزد او رفته بود ، تا تمكين خود را نسبت بوالى كل نشان بدهد . چون اين خبر به آنها رسيد ، فرناباذ حاضر شد به تيسافرن كمك برساند ، تا ايالات شاه را از دست‌برد لاسدمونىها حفظ كنند . بنابراين هر دو به كاريّه رفته و در قلاع آن ساخلوهاى خوب گذاشته بولايت ينيانها برگشتند .\r\nسردار لاسدمونى تأمل كرد ، تا آنها از مآندر « 2 » گذشتند و پس از آن از اين محلّ عبور كرده پيشرفت و روزى ، كه قشون او بينظم حركت ميكرد ، بالاى بلنديها قراولانى ديد و معلوم كرد ، كه قشونى در سر راه يونانيها براى جنگ آماده شده و صف بسته .\r\nاين قشون از سپاهيان كاريّه و پياده‌نظام ايرانى ، كه دربار ايران به اختيار تيسافرن و فرناباذ گذارده بود ، و چند دسته از سپاهيان يونانى و سواره‌نظام زياد تركيب يافته بود . تيسافرن جناح راست را فرمان ميداد و فرناباذ جناح چپ را .\r\nدرسيلّيداس فورا قشون خود را به حال « حاضر جنگ » درآورد ، ولى يونانىهاى شهرهاى ينيانى در دخول بجنگ ترديد كردند و حتّى بعضى اسلحهء خودشان را انداخته گريختند . بنابراين سپاه پلوپونس تنها استقامت كرده در جاهاى خود بماند . بعد مورّخ مذكور گويد : فرناباذ ميخواست جنگ كند ، ولى تيسافرن ، كه رشادت يونانيها را در سفر جنگى كوروش كوچك ديده بود ، از نتيجهء جدال\r\n\r\n\r\n","description":"","footnote":"\r\n( 1 ) -  Thrace Bithynienne . \r\n( 2 ) -  Meandre . \r\n","page_name":" 1101 ","page_number":214},
  {"content":"\r\n\r\nبيمناك بود . بنابراين او خواست درسيلّيداس را ملاقات كند و طرفين به يكديگر گروى دادند . بر اثر اين پيش‌آمد قشون پارسى به طرف ترالّ « 1 » رفت و قشون يونانى به سمت له‌كوفريس « 2 » عقب نشست . روز ديگر در جاى معهود سرداران يكديگر را ديده راجع بشرائط صلح مذاكره كردند . درسيلّيداس ميخواست ، كه بگذارند شهرهاى يونانى در آسياى صغير موافق قوانين خودشان اداره شوند ، تيسافرن و فرناباذ ميخواستند ، كه قشون يونانى از مستملكات شاه خارج شود و هارمست‌ها « 3 » در اداره كردن ولايات دخالت نداشته باشند . پس از مذاكرات زياد بالاخره قرار شد طرفين متاركه‌اى منعقد كنند ، تا تيسافرن از شاه بزرگ دستور بخواهد و درسيلّيداس از جمهورى اسپارت . كزنفون در اينجا گويد « رعب تيسافرن از يونانيها درسيلّيداس را با قشونش نجات داد » ( تاريخ يونان ، كتاب 3 ، فصل 2 ) .\r\n\r\nآمدن آژزيلاس بآسياى صغير\r\nچنان كه كزنفون نوشته ( تاريخ يونان ، كتاب 3 ، فصل 4 ) :\r\nپس از چندى ( تقريبا در 396 ق . م ) يك نفر يونانى ، كه موسوم به هروداس سىراكوزى و در فينيقيّه بود ، ديد ، كشتىهاى زياد تجهيز شده و سفاينى زياد ميسازند . بعد چون آگاه شد ، كه بحريّه‌اى از سيصد فروند كشتى تشكيل ميكنند ، در حال به لاسدمون رفته قضيّه را اطلاع داد . لاسدمونىها بقول كزنفون ( آژزيلاس ، كتاب 1 ، فصل 1 ) مجلس مشورتى با متّحدين خود آراستند و آژزيلاس اعلان كرد ، كه اگر سيصد نفر اسپارتى و دوهزار نفر نه‌اودامودى « 4 » و شش‌هزار نفر از سپاهيان متحدين به او بدهند ، او بآسيا رفته خارجيها را مجبور خواهد كرد ، كه با اسپارت صلح كنند ، يا ، اگر خارجىها بخواهند جنگ كنند ، آنقدر آنها را مشغول خواهد كرد ، كه فرصت نداشته باشند بيونان بپردازند . همه از اين پيشنهاد ، كه بپارسى در خانهء او حمله شود ، مشعوف شدند ، زيرا در يونان به اين عقيده بودند ، كه با پارسى در خاك او\r\n\r\n\r\n","description":"","footnote":"\r\n( 1 ) -  Tralles . \r\n( 2 ) -  Leucophrys . \r\n( 3 ) -  Harmostes  ( حكّام اسپارتي را در شهرهاى مغلوب چنين ميناميدند ) .\r\n( 4 ) -  Neodamodes . \r\n","page_name":" 1102 ","page_number":215},
  {"content":"\r\n\r\nجنگ كردن به از آن است ، كه در انتظار باشند ، تا او بيونان بيايد و ، اگر اموال او را بربايند ، مناسب‌تر از آن است ، كه باموال خودشان اكتفا كنند . بالاخره براى يونانيها افتخارى است ، كه نه فقط براى يونان ، بلكه براى تصرّف آسيا بجنگند .\r\nپس از آن آژزيلاس پادشاه اسپارت ، با قوّه‌اى ، كه ميتوانست جمع كند ، عازم شهر افس شد . قبل از اينكه شرح وقايع را دنبال كنيم ، لازم است بدانيم ، كه چرا لاسدمونىها با اين ابرام و اصرار متوجّهء آسياى صغير بودند و سردارهاى خود را پىدرپى به اين مملكت ميفرستادند . پلوتارك جهت را در چند سطر بيان كرده و ما نصّ گفتهء او را ذكر ميكنيم ، تا معلوم شود ، كه يونانىها پس از جنگ كونّاكسا و عقب‌نشينى ده‌هزار نفر يونانى با چه نظر بقواى ايران اين زمان مينگريستند .\r\nمورّخ مذكور گويد ( زندگانى اردشير ، بند 32 ) « . . . . . . اين قشون ( يعنى قشون يونانى ) پس از آنكه فاقد كوروش و ساير سرداران خود شد ، ميتوان گفت ، كه از وسط قصر او ( يعنى اردشير ) خلاصى يافته با تجربيّات خود به تمام يونان نشان داد ، كه عظمت پارسيها و شاه آنان فقط از حيث طلا ، تن‌آسانى و زنان آنها است ، باقى همه نما و ظاهرسازى است . بنابراين ، بقدرى كه يونان بقواى خود مطمئن شد ، به همان درجه با نظر حقارت بقواى خارجى نگريست . لاسدمونىها مخصوصا حسّ كردند ، كه ديگر نميتوانند بىشرمسارى يونانىها آسيا را در تحت رقيّت پارسيها بينند و موقع رسيده ، كه به اين خفّت خاتمه دهند » . اين بود جهات آمدن سردارهاى اسپارتى بآسياى صغير . حالا بايد ديد ، كه چه نتيجه گرفتند . همين كه آژزيلاس وارد بندر افس شد ( 396 ق . م ) ، تيسافرن پرسيد ، براى چه آمده‌اى . سردار لاسدمونى جواب داد آمده‌ام ، تا بيونانىهاى آسيا همان آزادى را دهم ، كه يونانيهاى اروپائى دارند .\r\nتيسافرن گفت ، من ضامن پيشرفت مقصود شما ميشوم ، ولى لازم است متاركه‌اى منعقد كنيد ، تا من چاپارى بدربار بفرستم . آژزيلاس راضى شد و عهدى بسته در افس نشست . بعد ، همين كه قوّه‌اى ، كه اردشير براى تيسافرن فرستاده بود ، رسيد ، والى به آژزيلاس پيغام داد ، كه بايد بىدرنگ آسيا را ترك كند ، و الّا جنگ خواهد كرد . كزنفون گويد ( تاريخ يونان ، كتاب 3 ، فصل 4 ) : يونانيها از اين\r\n\r\n","description":"","footnote":"","page_name":" 1103 ","page_number":216},
  {"content":"\r\n\r\nپيغام تيسافرن متوحّش شدند ، ولى آژزيلاس جواب داد ، از اينكه تو نقض قول كرده خدايان را دشمنان خود و دوستان يونانيها ساخته‌اى مشعوفم ( كزنفون ، همانجا ) و پس از آن داخل فريگيّه شد و ، چون اهالى اين ولايت چنين انتظارى نداشتند ، سردار لاسدمونى پيش رفته شهرهائى را ، كه در سر راه او بود ، تصرّف كرد و غنائم زياد برگرفت . سپس سردار لاسدمونى چند روز راه پيمود و در مقابل خود قوّه‌اى نديد ، ولى وقتى كه به داس‌سىليوم « 1 » نزديك شد ، سوارهاى او بالاى تپه‌اى رفتند ، تا وسعت اين صفحه را مشاهده كنند و در اين‌حال بسوارهاى فرناباذ ، كه از طرف ديگر بتپهء مزبور صعود ميكردند ، برخوردند . ايرانيها در تحت فرماندهى راثين « 2 » و باژه « 3 » بودند و ، از آن‌جا كه فاصلهء دو قشون بيش از چهارصد پا نبود ، طرفين ايستادند و جنگ شروع شد . چون زوبين‌هاى ايرانى بهتر از زوبين‌هاى يونانى بود ، در نتيجه زوبين‌هاى يونانى خرد گشت ، عدّه‌اى از يونانيها كشته شد و باقى فرار كردند ، ولى به زودى كمكى به آنها رسيد و برگشته قواى پارسى را عقب راندند ، بىاينكه موفّق شده باشند يك نفر را هم بكشند . در بهار آينده آژزيلاس قواى خود را جمع كرده انتشار داد ، كه به طرف ليديّه خواهد رفت .\r\nتيسافرن باور نكرد و پنداشت ، كه سردار لاسدمونى ميخواهد او را فريب داده ناگهان بر او بتازد و مقصد اصلى او كاريّه است . اين بود ، كه پياده‌نظام خود را به طرف كاريّه برد و سواره‌نظام او در جلگهء مآندر « 4 » توقّف كرد . امّا آژزيلاس ، چنان كه گفته بود ، به ليديّه رفت و داخل اين مملكت شده آذوقهء زياد برگرفت .\r\nباوجود اين پارسيها چند نفر يونانى را ، كه براى تحصيل علوفه دور شده بودند ، كشتند و آژزيلاس ، چون از قضيّه مطّلع شد ، سواره‌نظام خود را بكمك يونانىها فرستاد . پارسىها ، چون سوارهاى يونانى را ديدند ، جمع شده براى جنگ حاضر گشتند و سردار يونانى ، همين كه ديد پياده‌نظام ايران هنوز نرسيده ، مهلت بپارسيها نداده با تمام قواى خود بسوارهاى ايرانى حمله كرد . اينها در ابتداء پافشردند ،\r\n\r\n\r\n","description":"","footnote":"\r\n( 1 ) -  Dascylium . \r\n( 2 ) -  Rhathine . \r\n( 3 ) -  Bagee . \r\n( 4 ) -  Meandre . \r\n","page_name":" 1104 ","page_number":217},
  {"content":"\r\n\r\nبعد ، كه سردار يونانى تمام قواى خود را به كار انداخت ، عقب نشسته بعضى برود پاكتول « 1 » افتادند و برخى فرار كردند . پس از آن يونانيها اردوى آنها را بتصرّف درآورده غنائم زياد ربودند ( 394 ق . م ) . روزى كه اين واقعه روى داد ، تيسافرن در سارد بود و ايرانيها او را مقصّر دانسته بدربار رسانيدند ، كه تيسافرن بشاه خيانت كرده . پروشات ، كه از ديرگاهى منتظر چنين روزى بود ، تا انتقام خود را از تيسافرن دشمن سابق كوروش كوچك بكشد ، موقع را مغتنم شمرده بقدرى از تيسافرن نزد شاه سعايت كرد ، تا او به تيت‌رستس « 2 » دستور داد ، بآسياى صغير رفته و تيسافرن را گرفته سرش را از بدن جدا كند و خودش بجاى او بنشيند ( كزنفون ، تاريخ يونان ، همان‌جا - ديودور ، كتاب 14 ، بند 80 - پولىين ، كتاب 7 ، فصل 16 ، بند 1 ) او چنين كرد و يونانىها از خبر كشته شدن تيسافرن غرق شعف و شادى شدند ، زيرا دشمنى بدتر از او براى خود تصوّر نميكردند . پلوتارك راجع به اين قضيّه گويد ( زندگانى اردشير ، بند 26 ) : « اردشير با كشتن تيسافرن ، كه آشكارتر و بدترين دشمن يونانيها تا اين زمان بود ، هر مرارتى را ، كه بيونان وارد آورده بود ، تلافى كرد » . كزنفون اظهار شادى نميكند ، ولى ميگويد ( آژزيلاس ، كتاب 1 ، فصل 1 ) با كشته شدن تيسافرن كارهاى پارسىها بيشتر درهم‌وبرهم شد و كار آژزيلاس به عكس خيلى رونق يافت . تيت‌رستس پس از اجراى امر شاه به آژزيلاس پيغام داد : تيسافرن ، كه بانى جنگ بود ، تنبيه شد و شاه مقتضى ميداند ، كه او بيونان برگردد و يونانىهاى آسيائى ، كه آزاد شده‌اند ، باج خود را بپردازند . بالاخره مذاكرات بدين‌جا رسيد ، كه والى جديد سىتالان « 3 » بپادشاه اسپارت داد و او ملزم شد ، كه از ايالت والى مزبور خارج شده بايالت فرناباذ برود و به طرف فريگيّه رفت ( كزنفون ، همانجا ) .\r\n\r\nاقدامات تيت‌رستس\r\nپس از آن تيت‌رستس فهميد ، كه شكايت لاسدمونىها از تيسافرن و كارهاى او بهانه بوده و اصل مقصود لاسدمونيها اين است ، كه ممالك ايران يا لااقل آسياى صغير را تصرّف\r\n\r\n\r\n","description":"","footnote":"\r\n( 1 ) -  Pactole . \r\n( 2 ) -  Tithraustes . \r\n( 3 ) - 168 هزار فرنگ طلا تقريبا .\r\n","page_name":" 1105 ","page_number":218},
  {"content":"\r\n\r\nكنند . اين بود ، كه بدستور دربار ايران شخصى را از اهل ردس با پنجاه تالان بيونان فرستاد ، تا در هر شهر رؤسا را خريده آنها را بجنگ با اسپارت تحريك كند . اسم اين شخص را كزنفون تيموكرات « 1 » نوشته ( تاريخ يونان ، كتاب 3 ، فصل 5 ) و پلوتارك هرموكرات « 2 » ، ولى بايد نوشتهء كزنفون صحيح‌تر باشد ، زيرا او در اين زمان ميزيست و شاهد قضايا بود . در اوّل پائيز آژزيلاس وارد فريگيّه شده اين ولايت را غرق آتش و خون كرد و چند شهر گرفت . در اين موقع سپيتريدات « 3 » به او گفت ، كه اگر به پافلاگونيّه درآيد ، ميتواند اتّحادى با پادشاه آن ، كه دست نشاندهء ايران است ، منعقد سازد آژزيلاس ، كه فوق‌العاده مايل بود ، اين مملكت را از ايران جدا كند ، بدانجا شتافت و همين كه نزديك شد ، كوتيس « 4 » پادشاه پافلاگونيّه باستقبال او آمده متّحد وى گرديد . اردشير كوتيس را بدربار خود احضار و او از رفتن امتناع كرد و بتحريك سپيتريدات دوهزار اسب و دوهزار نفر سپاهى سبك‌اسلحه بپادشاه اسپارت داد .\r\n\r\nرفتن آژزيلاس بايالت فرناباذ\r\nپس از آن آژزيلاس به طرف داس‌سىليوم ، كه قصر فرناباذ در آنجا بود ، رفت ، زيرا اطراف اين شهر دهات آباد و آذوقهء فراوان داشت .\r\nكزنفون گويد ( تاريخ يونان ، كتاب 4 ، فصل 1 ) : در اين‌جا پارك‌هائى است محصور و جلگه‌هائى وسيع و اين سرزمين براى شكار خيلى مناسب و داراى طيور وافر است . در حوالى داس‌سىلىيوم رودى جارى است ، كه همه قسم ماهى دارد « 5 » . آژزيلاس اينجا را قشلاق قشون قرار داد . يونانيها ، كه تا حال بهره‌مندى داشتند و بپارسىها با نظر حقارت مينگريستند ، در جلگه‌ها بپراكندند و منتظر هيچگونه خطرى از طرف آنها نبودند ، ولى در اين احوال فرناباذ با دو ارّابهء داس‌دار و 400 نفر سوار ناگهان دررسيد . يونانىها ، چون او را ديدند ، جمع شده صفوف خود را آراستند و فرناباذ بىدرنگ ارّابه‌ها را در جلو\r\n\r\n\r\n","description":"","footnote":"\r\n( 1 ) -  Timocrate . \r\n( 2 ) -  Hermocrate . \r\n( 3 ) -  Spithridate  ( سپهرداد ) .\r\n( 4 ) -  Cotys . \r\n( 5 ) - چنان كه بالاتر گفته شده داس‌سى ليوم كرسى ايالتى بود ، كه آن را فريگيّهء سفلى يا فريگيّهء هلّس‌پونت مىناميدند .\r\n","page_name":" 1106 ","page_number":219},
  {"content":"\r\n\r\nسواره‌نظام داشته فرمان حمله داد . ارّابه‌هاى مزبور صفوف يونانيها را درهم شكست ، سوارها صد نفر يونانى را كشتند و باقى يونانيها فرار كرده نزد آژزيلاس رفتند .\r\nسه روز بعد سپيتريدات شنيد ، كه فرناباذ در محلّى موسوم به كاوه « 1 » بمسافت 160 استاد مىباشد و اين خبر را بيونانىها رسانيد . آنها قرار دادند ، كه هزار سپاهى سنگين‌اسلحه و همانقدر افراد سبك‌اسلحه با سواره‌نظام سپيتريدات و پافلاگونيان و آنچه يونانيها ميتوانستند جمع كنند ، بدان‌جا بفرستند . وقتى كه شب دررسيد ، نصف اين عدّه بمحلّ مزبور رسيده بود . باوجود اين يونانىها در طليعهء صبح باردوى فرناباذ حمله بردند . پيش‌قراول فرناباذ ، كه از ميسيان تركيب شده بود ، معدوم شد ، باقى سپاهيان او فرار كردند ، اردو بيغما رفت و در اين‌جا جامهاى زياد و اشياء ديگر ، كه متعلّق به فرناباذ بود و بنه و چهارپايان زياد بتصرّف يونانيها درآمد . بعد در سر غنائم بين سپيتريدات و پافلاگونيان از يك‌طرف و يونانيها از طرف ديگر منازعه روى داد ، توضيح آنكه آنها ميخواستند سهمى ببرند ، ولى يونانىها سخت تفتيش كرده هرچه بود از كسان آنها گرفتند . در سر اين مسئله و كدورتى ، كه حاصل شده بود ، سپيتريدات و پافلاگونيان باروبنهء خود را جمع كرده با تعرّض به سارد نزد آرىيه ، كه مورد اطمينان آنان بود ، رفتند ( اين همان آرىيه است ، كه فرمانده قواى ايرانى كوروش كوچك بود . م . ) قهر و تعرّض سپيتريدات و پافلاگونيان باعث اندوه آژزيلاس شد ، بخصوص كه خوش نداشت بگويند خسيس است و يونانىها از راه خسّت چنين كرده‌اند . پلوتارك گويد : جهت اندوه اين سردار چنين بود ، ولى باطنا جهت ديگرى هم وجود داشت . او مهرى مخصوص نسبت به مگابات « 2 » پسر سپيتريدات ، كه جوانى شكيل و رعنا بود ، ميورزيد و دورى اين جوان بر وى خيلى مؤثر افتاد ( آژزيلاس ، بند 13 ) .\r\nپس از چندى آژزيلاس خواست فرناباذ را ملاقات كند . با اين مقصود بتوسّط آپولّوفان سيزيك « 3 » متاركه‌اى منعقد شد و فرناباذ بميعاد رفت . وقتى كه او وارد شد ، ديد پادشاه اسپارت با دوستانش ، كه معروف به « سى نفر » بودند ، آمده روى\r\n\r\n\r\n","description":"","footnote":"\r\n( 1 ) -  Cave . \r\n( 2 ) -  Megabate . \r\n( 3 ) -  Apollophane de Cyzique . \r\n","page_name":" 1107 ","page_number":220},
  {"content":"\r\n\r\nعلف نشسته و منتظر او است . غلامان فرناباذ خواستند به ترتيب پارسىها قاليچه‌هائى بگسترانند و بالش‌هائى براى تكيه دادن او بگذارند ، ولى چون فرناباذ ديد ، آژزيلاس بر علف نشسته ، از اين تجمّل ، كه علامت تن‌پرورى پارسىها بود ، شرمسار شده خودش هم روى علف نشست . بعد فرناباذ و پادشاه اسپارت به يكديگر دست دادند و ، چون فرناباذ بزرگتر بود ، اوّل شروع كرده چنين گفت ( كزنفون ، تاريخ يونان ، كتاب 4 ، فصل 1 ) : « اى آژزيلاس و شما لاسدمونىها ، وقتى كه شما با آتنىها در جنگ بوديد ، من بحريّهء شما را تقويت كردم و پول فراوان به آن دادم . در خشكى باتّفاق سواره‌نظام شما جنگ كردم و دشمن را پس نشاندم ، به من كسى نسبت خيانت در گفتار و كردار نداد ، چنان كه به تيسافرن ميدادند . حالا ملاحظه كنيد ، كه در ازاى اين مساعدت با من چه كرديد . اين قصرهاى زيبا ، اين باغات ، اين پاركهاى وسيع ، كه لذّت زندگانى من بود ، همه را غارت كرديد و آتش زديد .\r\nبه من بگوئيد ، آيا اين رفتار شما موافق عدالت است ؟ »\r\nپلوتارك گويد ( آژزيلاس ، بند 14 ) و كزنفون نيز ( كتاب 4 ، فصل 1 ) : يونانيها از خجالت چشمان خود را به زمين افكنده ساكت ماندند و آژزيلاس ، چون ديد سكوت آنها از اين جهت است ، كه جوابى ندارند ، رو به فرناباذ كرده چنين گفت :\r\n« فرناباذ ، تا زمانيكه ما متّحدين شاه بوديم ، با او مانند دوستى رفتار كرديم و امروز ، كه دشمن او هستيم ، با او جنگ ميكنيم و ، چون شما از جهاتى ملك او هستيد ، طبيعى است ، كه در شخص شما به او زيان ميرسانيم ، ولي ، روزى كه شما بجاى اينكه بندهء شاه باشيد ، دوست يونانىها شويد ، اين سپاه ، اين اسلحه ، اين كشتىها و ما متصرّفات شما و آزادى شما را ، كه بىآن نه چيزى زيبا است و نه گوارا ، حفظ خواهيم كرد » . فرناباذ در جواب گفت : « اگر شاه سردار ديگرى بجاى من معيّن و روانه كند ، من فورا بشما ملحق خواهم شد ، ولى اگر مرا بايالت مستملكات خودش ابقاء بدارد ، من از هيچ وسيله فروگذار نخواهم كرد ، تا شما را عقب بنشانم و هر زيانى ، كه در نفع شاه باشد ، بشما وارد كنم » . آژزيلاس را اين جواب فرناباذ بقدرى خوش آمد ، كه دست او را گرفت و ، وقتى كه هر دو سردار برميخاستند ،\r\n\r\n","description":"","footnote":"","page_name":" 1108 ","page_number":221},
  {"content":"\r\n\r\n( 61 ) - ارابه و ارابه‌رانها ( نقّاشى سن الم گوتيه )\r\n\r\n","description":"","footnote":"","page_name":" 1109 ","page_number":222},
  {"content":"\r\n\r\nبه او گفت : « فرناباذ ، خدا كند ، كه با چنين حسّيّاتى شما دوست ما باشيد ، نه دشمن » بعد پلوتارك گويد ( همانجا ، بند 15 ) « وقتى كه فرناباذ با دوستان خود رفت ، پسرش كه عقب مانده بود ، به طرف آژزيلاس دويده خندان چنين گفت : آژزيلاس ، امروز علقهء ميهمان‌نوازى مرا با شما مربوط گردانيد و ، در حينى كه اين كلمات را ميگفت ، پيكانى به او داد . آژزيلاس آن را با مسرّت گرفته و از سيماى خوش اين جوان و محبّت او متأثر شده به اطراف خود نگاه كرد ، تا ببيند ، كى از اطرافيان او چيز زيبائى دارد ، كه آن را در ازاى اين هديه كريمانه به اين صاحب‌منصب بدهد . در اين‌حال او روى اسب دبير خود يراق ممتازى ديد و آن‌را برگرفته بپسر فرناباذ داد و بعدها همواره او را ياد ميكرد . پس از آن مدّت‌ها گذشت و ، چون اين جوان را برادرانش از خانهء پدرش راندند ، او به پلوپونس رفت و آژزيلاس نسبت به او محبّت‌هاى زياد كرد . . . . » . چون بهار دررسيد آژزيلاس از فريگيّه بيرون رفته بجلگهء تب سرازير شد و تمام قشون خود را در آنجا جمع كرد ، تا بآسياى عليا ( يعنى بدرون آسياى صغير و ممالكى كه در مشرق آن واقعند ) رود ، زيرا تصوّر ميكرد ، كه بهرجا پا نهد مردمان تابع از شاه جدا شده بيونان ملحق خواهند شد .\r\n\r\nاحضار آژزيلاس\r\nبالاتر گفته شد ، كه برحسب امر اردشير تيت‌رستس تيموكرات نام يونانى را با پنجاه تالان بيونان فرستاد ، تا متنفّذين شهرهاى يونانى را خريده جنگى در يونان بر ضدّ اسپارت ايجاد كند .\r\nيونانى مذكور مأموريت خود را خيلى ماهرانه انجام داده اوضاع ناگوارى در يونان براى اسپارت پيش آورد . توضيح آنكه آتن ، تب ، كرنت و آرگس عليا با اسپارت طرف شدند و بر اثر آن اولياى دولت مزبوره ( افورها ) مجبور گشتند آژزيلاس را از آسياى صغير احضار كنند ( در حدود 394 ق . م ) . آژزيلاس ، چنان كه كزنفون گويد ( تاريخ يونان ، كتاب 4 ، فصل 2 ) بمتّحدين خود گفت : اگر كارها روش خوبى داشته باشد برميگردم ، تا چيزهائى را كه ميخواهند ، بانجام رسانم . بعد با تأسّف آسيا را ترك كرد . پلوتارك گويد ( اردشير ، بند 23 ) ، كه آژزيلاس در حين حركت گفت ، سىهزار تيرانداز ايرانى مرا از اينجا بيرون ميكنند ( اشاره به سىهزار\r\n\r\n","description":"","footnote":"","page_name":" 1110 ","page_number":223},
  {"content":"\r\n\r\nدريك ، كه در يونان خرج شده بود ، زيرا روى اين سكّه‌ها صورت تيراندازى ، كه يك زانو به زمين زده كمان را ميكشد ، منقوش است . دريك ، چنان كه در مدخل گفته شد و نيز بيايد سكّهء طلاى ايران آنزمان بود و به پول كنونى 18 فرنك و نيم طلا يا نود و دو ريال ارزش داشت . م . ) . پلوتارك راجع به اين قضيّه چنين گويد : آژزيلاس ، كه ميديد تمام آسيا به جنب‌وجوش آمده و عدّهء زيادى از ايالات حاضرند بشورند ، شهرها را آرام كرد ، بى اينكه قطره خونى بريزد يا كسى را تبعيد كند و ، پس از اينكه نظم و آزادى را در ادارات برقرار كرد ، مصمم شد پيش رفته جنگ را بممالكى برد ، كه خيلي از درياى يونان دوراند . او ميخواست شاه را ، كه در همدان و شوش آسوده‌خاطر زندگانى مىكند ، از آتيهء خود بيم‌ناك كند ، تا او نتواند ناطقين يونانىها را بخرد يا باشخاصى ، كه بر ضدّ يونانيها قيام ميكنند ، پاداش‌هائى وعده دهد . وقتى كه آژزيلاس مشغول اين نقشهء پرعرض و طول بود ، ناگاه ديد يك نفر اسپارتى اپىسيديداس « 1 » نام وارد شد و به او اعلام كرد ، كه يونانيها اسپارت را بجنگ‌هاى خطرناكى تهديد ميكنند و افورها او را نزد وى فرستاده‌اند ، تا بكمك وطن بشتابد . بعد پلوتارك گويد ( آژزيلاس ، بند 71 ) : آيا چيزى وحشىتر از اين حسد و از اين هم‌قسم شدن و اتّحاد يونانيها بر ضدّ يكديگر يافت مىشود . خودشان جريان سعادتى را ، كه به آنها روى آورده بود و آنها را رو بافتخار و نام ميبرد ، قطع كردند و اسلحه‌اى ، كه براى تهديد خارجىها است ، بر ضدّ خودى به كار بردند . بعد پلوتارك به اسكندر مقدونى اشاره مىكند ( چنان كه در جاى خود بيايد ) و آژزيلاس را ميستايد از اين جهت ، كه در حركت كردن از آسيا تعلّل نورزيد و امر افورها را اطاعت كرد .\r\n\r\nاقدامات ديگر اردشير بر ضدّ اسپارت\r\nاردشير باحضار آژزيلاس اكتفا نكرده خواست اسپارت را از تسلّط بر درياها محروم كند و با اين مقصود به فرناباذ امر كرد باك‌نن « 2 » امير البحر آتنى بر ضدّ اسپارت عمليّات كرده قواى بحرى اسپارت را نابود سازد . سوابق امير البحر مزبور با دربار ايران چنين بود : اين امير البحر آتن پس از جنگ اگس پ‌تامس « 3 » ( كه در آن قواى\r\n\r\n\r\n","description":"","footnote":"\r\n( 1 ) -  Epicydidas . \r\n( 2 ) -  Conon . \r\n( 3 ) -  Aegos - Potamos . \r\n","page_name":" 1111 ","page_number":224},
  {"content":"\r\n\r\nدريائى آتن با پول ايران نابود شد ) در جزيرهء قبرس نشسته منتظر بود ، كه حوادث مساعدى براى او پيش آيد ، تا مجدّدا داخل كار شود . او نقشه‌هاى بزرگ ميكشيد ، ولى در همان‌حال با خود ميگفت ، كه براى اجراى خيالات من دولت بزرگى لازم است ، نه دولت كوچكى مانند آتن و ، وقتى كه نظر خود را به ايران ميانداخت ، ميگفت اين دولت بزرگ است ، ولى كسى را ندارد ، كه مدير باشد .\r\nبالاخره پس از اين تفكّرات تصميم گرفت ، كه بشاه نزديك شود و نامه‌اى نوشته بگماشته‌اش داد ، تا آن را در شوش توسّط زنن كريتى « 1 » يا پولىكريت مندسى « 2 » بشاه برساند ( اوّلى در دربار رقّاص بود ، دوّمى طبيب ) و اگر هر دو غائب باشند ، نامه را به كتزياس بدهد . نامه بدست كتزياس رسيد و او مضمون آن را باطّلاع شاه رسانيد . بعضى نوشته‌اند ، كه خود ك‌نن بدربار شوش رفت . بهرحال به ك‌نن از خزانهء ايران پولى براى تجهيز سفاين دادند و قرار شد ، كه امير البحر آتن با موافقت فرناباذ والى مذكور عمل كند . پس از آن قواى بحرى ايران ، كه مركّب از نود كشتى و بفرماندهى فرناباذ و ك‌نن بود ، در لاريم « 3 » واقع در خرسونس كاريّه لنگر انداخت . مقارن اين احوال به دو سردار مزبور خبر رسيد ، كه بحريّهء لاسدمون در حوالى كنيد « 4 » و بفرماندهى پيساندر اسپارتى است . بحريّهء ايران مصمّم شد حركت كرده حمله ببحريّهء لاسدمون برد . از طرف ديگر امير البحر اسپارت با هشتادوپنج كشتى ترىرم به فيس‌كوس « 5 » رفت و ، همين كه بحريّهء ايران را ديد ، حمله كرد . اين تصادم در ابتداء بنفع بحريّهء اسپارت بود ، ولى پس از آنكه سفائن ايران حمله كردند ، متّحدين لاسدمون براى امنيّت جانى عقب نشسته بساحل نزديك شدند ، امّا پيساندر عقب‌نشينى را ننگ دانسته جنگ كرد و كشته شد . بعد ك‌نن كشتىهائى را ، كه بساحل پناه برده بودند ، تعقيب و پنجاه فروند را تصرّف كرد . سپاهيان اين كشتى غالبا خودشان را به آب انداختند ، تا بشناو بساحل برسند و پانصد نفر از آنها اسير شدند ، باقى\r\n\r\n\r\n","description":"","footnote":"\r\n( 1 ) -  Zenon de Crete . \r\n( 2 ) -  Polycrite de Mendes . \r\n( 3 ) -  Laryme . \r\n( 4 ) -  Cnide . \r\n( 5 ) -  Physcus . \r\n","page_name":" 1112 ","page_number":225},
  {"content":"\r\n\r\nكشتىها فرار كرده ببندر كنيد رفتند . پس از آن فرناباذ و ك‌نن بشهرهائى ، كه در ساحل دريا بود درآمده هارمست‌ها ، يعنى حكّام لاسدمونى ، را از آنجا راندند و باهالى اعلام كردند ، كه ارك يا قلعه‌اى بر ضدّ آنها نخواهند ساخت و اهالى آزادند ، كه موافق قوانين و عادات خودشان رفتار كنند . كزنفون گويد ( تاريخ يونان ، كتاب 4 ، فصل 8 ) اين رفتار معتدل بواسطهء مشورتى بود ، كه فرناباذ و ك‌نن باهم كرده بودند . سپس فرناباذ به افس رفت و ك‌نن را با چهل كشتى به سس‌تس « 1 » فرستاد ، زيرا اين شهر و نيز آبيدوس « 2 » هنوز طرفدار لاسدمونىها بودند . در ابتداء فرناباذ با آنها اتمام حجّت كرد ، كه اگر مطيع ايران نشوند ، جنگ خواهد كرد و ، چون آنها جواب منفى دادند ، به ك‌نن گفت هر دو شهر را از دريا محاصره كند و خودش داخل خاك آبيدوس شده آن‌را غارت كرد . چون محاصره به طول انجاميد ، سردار مزبور مراجعت كرده و ك‌نن را فرستاد ، تا براى جنگى ، كه در پيش داشت ، از شهرهاى هلّس‌پونت هرقدر بتواند كشتى بگيرد .\r\n\r\nاردشير جنگ را بيونان ميبرد\r\nپس از بهره‌مندى مذكور در آسياى صغير و آب‌هاى مجاور آن ، دربار ايران براى تضعيف اسپارت و كشيدن انتقام از لاسدمونىها به فرناباذ امر كرد باتّفاق ك‌نن جنگ را به لاسدمون ببرد و او در بهار سال 393 ق . م با ك‌نن و بحريّهء عظيمى به طرف جزيرهء م‌لس « 3 » حركت كرده از آنجا به طرف لاسدمون راند ( كزنفون ، تاريخ يونان ، كتاب 4 ، فصل 8 ) و همين كه وارد فر « 4 » شد ، بتلافى غارت‌ها و خرابىهائى كه لاسدمونىها در آسياى صغير كرده بودند ، لاكونى « 5 » و مسّنى « 6 » ، يعنى دو ولايت شبه جزيرهء پلوپونس را ، غارت كرد . بعد ، چون در اين سواحل بندرى نبود و فرناباذ بيم قحطى را داشت ، از اين‌جا ناگهان ببندر ف‌نىكنت « 7 » كه در جزيرهء سىتر « 8 » واقع بود ، رفت . اهالى از ترس يورش سپاهيان ايران عهد متاركه با سردار ايران بسته و سنگرهاى خود را از دست داده به لاكونى رفتند و فرناباذ استحكامات اين\r\n\r\n\r\n","description":"","footnote":"\r\n( 1 ) -  Sestos . \r\n( 2 ) -  Abydos . \r\n( 3 ) -  Melos . \r\n( 4 ) -  Pheres . \r\n( 5 ) -  Laconie . \r\n( 6 ) -  Messenie . \r\n( 7 ) -  Pheniconte . \r\n( 8 ) -  Cythere . \r\n","page_name":" 1113 ","page_number":226},
  {"content":"\r\n\r\nشهر را تعمير كرده ساخلوى در آنجا گذاشت و پس از آن از راه خليج ترم ( سالونيك كنونى ) به كرنت درآمد . نمايندگان دول يونانى ، كه با ايران بودند در اينجا اجتماع كرده فرناباذ را مانند يك نفر ناجى با آغوش باز و هلهلهء شادى پذيرفتند ( 393 ق . م ) .\r\nبعد در پايان شادمانىها ، چنان كه عادت يونانىها بود ، بمسئلهء اصلى يعنى پول رسيدند .\r\nفرناباذ نه فقط پول داد ، بلكه امر كرد ، ديوار آتن را ، كه در نتيجهء جنگ پلوپونس خراب كرده بودند ، از نو بسازند و آتنىها با پول ايران شروع بساختن آن كردند .\r\nاوضاع يونان اين زمان از اين وقايع و وقايع ديگر ، كه بيايد به خوبى معلوم است :\r\nباوجود ضعف ايران آن روز و دربارى مانند دربار اردشير ، كه پروشات‌ها ، آتس‌ساها و آمس‌تريس‌ها در آن سلطنت ميكردند و جنايت‌هائى ، كه پىدرپى در اين دربار روى ميداد ، ( چنان كه بيايد ) نفوذ شاه در يونان باعلى درجه بود ، چه يونانىهاى اين زمان غيراز اسپارت ، كه آن هم به زودى مانند ساير يونانىها شد ، همه خواهان برترى ايران بودند و طلاى ايران ، كه از زمان داريوش دوّم بيونان رخنه كرده بود ، در اين زمان حكمران واقعى يونان بشمار ميرفت . براى اثبات اين نظر كافى است بخاطر آريم ، كه در زمان داريوش بزرگ و خشيارشا هم بحريّهء ايران نتوانست در آب‌هاى پلوپونس لنگر اندازد و در سواحل آن قشون پياده كند .\r\nاين كار اجراى نقشه‌اى بود ، كه دمارات قبل از جنگ سالامين به خشيارشا پيشنهاد ميكرد ( رجوع شود بصفحهء 786 ) .\r\n\r\nمذاكرات آنتالسيداس\r\nدر باب ديوارهاى آتن بايد در نظر داشت ، كه اقدام ايران در ساختن آن براى آزردن اسپارتىها بود ، زيرا آنها هيچ‌گاه نميخواستند ديوارها و استحكامات پيره « 1 » ساخته شود و بايد بخاطر آورد ، كه اين ديوارها را تميستوكل آتنى ساخت و ، چون اسپارتىها از اين بابت خيلى نگران بودند ، پس از اينكه بهمراهى ايران بر آتن غلبه كردند ، ديوارها را از بيخ‌وبن برافكندند . وقتى كه خبر ساخته شدن ديوارهاى آتن به لاسدمونيها رسيد ، در انديشه و نگرانى زياد شدند ، بخصوص كه ميديدند ك‌نن آتنى بحريّهء\r\n\r\n\r\n","description":"","footnote":"\r\n( 1 ) -  Piree . \r\n","page_name":" 1114 ","page_number":227},
  {"content":"\r\n\r\nقوى ايران را در تحت فرماندهى خود دارد و ميتواند جزائر و شهرهاى كنار دريا را تصاحب كند . نظر به اين اوضاع صلاح ديدند ، كه بىدرنگ با تيرىباذ « 1 » ، كه سابقا والى ارمنستان و حالا والى ليديّه بود ، داخل مذاكره گشته او را به طرف خود جلب كنند ، يا لااقلّ توسّط او بشاه نزديك شده نگذارند پول و سفائن به ك‌نن آتنى داده شود ( براى فهم مطلب بايد در نظر داشت ، كه چون فرناباذ پس از بهره‌مندى در آب‌ها و سواحل لاسدمون عازم فريگيّه گرديد ، تمام پول را به اختيار ك‌نن گذاشت ) . با اين مقصود يك نفر لاسدمونى را ، كه آنتالسيداس « 2 » نام داشت بسفارت نزد تيرىباذ فرستادند . آتنىها ، همين كه از اين قضيّه مطّلع شدند ، نيز سفرائى نزد تيرىباذ روانه كردند ، تا لاسدمونىها تنها بقاضى نرفته باشند .\r\nكزنفون اسامى سفرا را چنين ذكر كرده : ك‌نن ، هرموژن ، دىين ، كالّيستن و كالّىميدون « 3 » ( تاريخ يونان ، كتاب 4 ، فصل 8 ) . آنتالسيداس ، چون بنزد تيرىباذ درآمد ، گفت من از طرف جمهورى لاسدمون آمده‌ام ، تا پيشنهاد صلح كنم . چنان كه شاه همواره ميخواست ، ما راجع بشهرهاى يونانى در آسياى صغير نظرى نداريم و اعتراف ميكنيم ، كه شهرهاى مزبور در تحت حكومت پارس‌اند .\r\nفقط چيزى ، كه ما ميخواهيم ، اين است ، كه جزائر و شهرهاى يونان ( يعنى شهرهاى يونان اروپائى ) كاملا مستقلّ باشند . اين پيشنهاد براى ايران خيلى مفيد بود ، زيرا اوّلا تمام نتائج پيشرفت‌هاى سرداران لاسدمون ، يعنى تيمبرون ، درسيلّيداس و آژزيلاس را نيست و نابود ميكرد و تمام شهرهاى يونانى در آسياى صغير مطيع ايران ميشدند . ثانيا جزائرى ، كه تابع اين شهرها بودند ، نيز در تحت حكمرانى ايران درميآمدند . ثالثا اكثر شهرهاى يونان اروپائى ، كه سابقا تابع يكى از دول يونانى بودند ، ميتوانستند من‌بعد مستقل شوند . در اين‌صورت عدّهء دول كوچك يونانى زيادتر و قواى يونان بيشتر خرد و متشتّت ميگشت و خود اين اوضاع در صلاح ايران بود ، كه دشمن آن هيچ‌گاه قوى نگردد و سياست ايران به آسانى بتواند\r\n\r\n\r\n","description":"","footnote":"\r\n( 1 ) -  Tiribaze . \r\n( 2 ) -  Antalcidas . \r\n( 3 ) -  Conon , Hermogene , Dion , Callisthene , Callimidon . \r\n","page_name":" 1115 ","page_number":228},
  {"content":"\r\n\r\nبين آنها نفاق و خصومت ايجاد كند . شرط آخرى ، چنان كه بيايد در صلاح دولت اسپارت نيز بود ، چه با اين وضع اتّحاد دول يونانى بر ضدّ اسپارت بهم مىخورد و او بزرگترين دولت يونانى ميگرديد . شايد همين نكته باعث شد ، كه فرناباذ اين مادّهء عهدنامهء صلح را در صلاح ايران نديد و از نفوذ خود در دربار شوش استفاده كرده جهات بد آن را جلوه داد ، ولى تيرىباذ ، چون ميل داشت كه صلحى با اسپارت منعقد شود ، به آنتالسيداس نزديك شد و حتى ببهانهء اينكه ك‌نن آتنى خوب خدمت نميكند ، امر كرد او را توقيف كردند . در ابتدا ميخواستند او را بكشند ، ولى او با زحمات زياد فرار كرده نزد اواگراس جبّار قبرس رفت و در آنجا درگذشت « 1 » . از اين قضيّه فرناباذ سخت رنجيد ، چه ك‌نن را همه وابستهء او ميدانستند ، بعد ، چون تيرىباذ ديد كه دربار ايران با نقشهء آنتالسيداس همراه نيست ، به او گفت من بدربار رفته چنان كنم ، كه اختيار مذاكرات را به من بدهند . اسپارتىها خوشنود شدند ، ولى بعد از ورود به شوش تيرىباذ موفّق نشد دربار را با خيالات خود همراه كند ، كارهاى ديگر براى او پيش آمد و بالنتيجه بجاى او استروتاس « 2 » بايالت ليديّه معيّن شد . والى جديد از به دو ورود با نظر فرناباذ همراه گرديده پشت به آنتالسيداس كرد و اسپارت بواسطهء رنجش باز شروع بجنگ كرده تيمبرون را بآسياى صغير فرستاد ، ولى لاسدمونىها اين دفعه هم بهره‌مندى نداشتند ، توضيح آنكه ، چون استروتاس ديد سپاهيان لاسدمون بىنظم حركت ميكنند ، با سواره‌نظام خود بر آنها تاخت و تيمبرون ، كه پس از صرف غذا در خيمهء خود بود ، ناگهان مورد حمله گرديد . در نتيجه ايرانىها عدّه‌اى زياد از لاسدمونىها كشتند و از بقيّة السّيف بعضى فرار كرده بشهرهاى متّحدين پناه بردند . بعد تيمبرون ديفريداس « 3 » را مأمور كرد ، كه لشكر پراكندهء او را جمع كرده نفرات جديد بگيرد ، تا لاسدمونيها مجدّدا بوالى حمله كنند و او ، در حينى كه مشغول اين كار بود ، بداماد والى ، كه با زنش به سارد\r\n\r\n\r\n","description":"","footnote":"\r\n( 1 ) - كرنليوس نپوس اين خبر را از قول دىنن در نوشتهء خود « اواخر ك‌نن » تأييد كرده .\r\n( 2 ) -  Struthas . \r\n( 3 ) -  Diphridas . \r\n","page_name":" 1116 ","page_number":229},
  {"content":"\r\n\r\nميرفت برخورد و آنها را اسير كرد . لاسدمونىها اين دو نفر را مانند گروى نگاه داشته پولى زياد در ازاى رهائى آنها دريافت كردند . كارهاى لاسدمونىها در آسياى صغير بهمين‌جا خاتمه يافت و بعد به زودى شهرهائى ، كه در تصرّف لاسدمونيها بودند ، يكايك از اطاعت آنها خارج شدند ، امّا آتن همين كه به پول ايران ديوارهايش ساخته شد و جانى گرفت ، باز دوروئى خود را نسبت بايران ظاهر كرد : از يك طرف سردار او ايفيكرات « 1 » بحمايت ايران در خرسونس جنگ ميكرد و از طرف ديگر آتنيها در قبرس بشورشىها در مقابل ايران كمك ميرساندند .\r\n\r\nصلح آنتالسيداس فرمان اردشير\r\nاحوال بدين منوال بود و از زمانيكه آنتالسيداس مذاكرات خود را با تيرىباذ شروع كرده بود دو سال ميگذشت ، بىاينكه پيشرفتي حاصل شده باشد ، تا اينكه سفير زيرك بالاخره بدربار شوش بتوسّط تيرىباذ راهى يافت و او آنتالسيداس را بحضور اردشير برد و شاه را محضر او خوش آمد . پلوتارك گويد ، كه براى خوش‌آمد اردشير در مجلس رقص تقليد لئونيداس پادشاه اسپارت را ، كه در جنگ ترموپيل كشته شده بود ، درآورد . بعد طرفداران تيريباذ و آنتالسيداس به كار افتادند و بالاخره شاه پيشنهاد اسپارت را پذيرفت . قرار شد ، كه به تمام دول يونان اعلام كنند ، كه هرگاه آنها اتّحادى با يكديگر بر ضدّ دولت ثالثى منعقد دارند ، دشمن شاه محسوب خواهند شد . براثر اين تصميم فرناباذ ، ببهانهء اينكه شاه ميخواهد دختر خود را به او دهد ، احضار شد و تيرىباذ با آنتالسيداس به سارد مراجعت كرد ( 387 ق . م ) . در ابتدا متّحدين يونانى نميخواستند اين صلح را بپذيرند ، ولى ، وقتى كه ديدند با ايران و اسپارت طرف خواهند شد و ممكن است آتن از بىآذوقه‌گى دوچار گرسنگى شود ، راضى شدند ، كه بدعوت تيرىباذ نمايندگان خود را به سارد بفرستند . تيرىباذ در حضور نمايندگان دول يونانى فرمان اردشير را درآورد و ، پس از اينكه مهر شاه را نشان داد ، امر كرد فرمان را بخوانند ، بعد رو بنمايندگان كرده گفت : « حالا بر شما است ، كه فكر كرده تكليف خودتان را بدانيد » . مضمون فرمان ، چنان كه كزنفون نوشته ، چنين بود\r\n\r\n\r\n","description":"","footnote":"\r\n( 1 ) -  Iphicrate . \r\n","page_name":" 1117 ","page_number":230},
  {"content":"\r\n\r\n( تاريخ يونان ، كتاب 5 ، فصل 1 ) : « شاه اردشير عادلانه ميداند ، كه شهرهاى آسيائى ، جزائر كلازومن « 1 » و جزيرهء قبرس را مستملكات خود بداند . او نيز عادلانه ميداند ، كه آزادى و استقلال داخلى شهرهاى ديگر يونانى را ( يعنى يونان اروپائى را ) به آنها رد كند ، باستثناى لم‌نس « 2 » ، ايمبروس و اسكيرس « 3 » ، كه كما فى السابق متعلّق به آتن خواهند بود . اگر كسى اين صلح را نپذيرد ، من با او بمعيّت كسانى ، كه اين صلح را پذيرفته‌اند ، جنگ و آن‌كس را در خشكى و دريا تعقيب خواهيم كرد ، بىاينكه از به كار انداختن كشتىها و صرف پول دريغ داشته باشم ( 387 ق . م ) » .\r\nاين سند را بعض مورّخين عهدنامهء آنتالسيداس ناميده‌اند ، ولى نلدكه گويد ، كه آن را عهدنامه نميتوان دانست ، فرمانى بود ، كه از طرف اردشير صادر شد « 4 » و اين نظر صحيح است . موافق اين صلح ، كه بموجب فرمان اردشير برقرار شد ، دول يونانى ديگر نميتوانستند در شهرهاى يونانى در آسياى صغير دخالت كنند و نيز نميتوانستند بجزائر بحر الجزائر باستثناى سه جزيرهء مذكوره دست اندازند ، يعنى جزائر بحر الجزائر مستقل ميشدند و خود اين دريا منطقهء بىطرف بين ايران و يونان ميگرديد . بالاخره دول يونانى حق نداشتند با يكديگر براى توسعهء نفوذ خود بر ضدّ ثالثى عهدى ببندند و معلوم است ، كه در اين‌صورت نفوذ ايران در يونان محكم‌تر ميشد . باوجود اين بايد گفت ، كه بعد از ايران براى اسپارت هم اين صلح خيلي مفيد بود ، چه او تمام مستملكات خود را حفظ ميكرد و در يونان نسبت بدول ديگر برترى مىيافت ، ولى اسپارتىها نتوانستند اين برترى را حفظ كنند ، زيرا بعدها بقدرى تعدّى كردند ، كه بالاخره اهالى تب درس خوبى به آنها دادند و بدست اپامىنونداس « 5 » در 371 ق . م شكستى فاحش در لكترا « 6 » خوردند ( اين وقايع خارج از موضوع كتاب است ) . كلية رفتار اسپارتىها در شهرهاى آسياى صغير هم ، زمانيكه سرداران لاسدمونى در آنجاها تسلّط داشتند ، خوب نبود و ، همين كه آژزيلاس احضار و نفوذ لاسدمونيها زائل شد ، اهالى بعض شهرهاى مزبور بر ضدّ\r\n\r\n\r\n","description":"","footnote":"\r\n( 1 ) -  Clazumene . \r\n( 2 ) -  Lemnos . \r\n( 3 ) -  Skyros . \r\n( 4 ) -  Et . Hist . s . la Per . Anc . p . 105 . \r\n( 5 ) -  Epaminondas . \r\n( 6 ) -  Leuctra . \r\n","page_name":" 1118 ","page_number":231},
  {"content":"\r\n\r\nهارمست‌ها قيام كردند . بنابراين گفتهء پلوتارك ، كه آژزيلاس نظم و آزادى بشهرهاى مزبور داد ، با اين اطّلاعات ، كه نيز از منبع يونانى است ، موافقت نميكند .\r\nاز جريان وقايع پيدا است ، كه باوجود اينكه آژزيلاس رنگ يونانى باقدامات و جنگ‌هاى خود ميداد ، يعنى ميخواست نشان دهد ، كه تمام يونان در اين كارها ذىنفع است ، جنگ‌هاى او جز غارت‌هاى متواتر ، كه بنفع اسپارت بود ، براى يونان نتيجه‌اى نداد و بعد هم وضع يونان بواسطهء فرمان اردشير بدتر شد .\r\n\r\nاثرات صلح آنتالسيداس\r\nاين فرمان اردشير ، يا چنان كه مورّخين يونانى گويند ، اين صلح براى يونان بسيار موهن بود و براى دانستن اينكه فرمان مزبور ، تا چه اندازه بر خلاف حسّيّات يونانيها بوده ، گفته‌هاى پلوتارك را ، كه يكى از مورّخين درست‌نويس يونانى است ، ذكر ميكنيم . مورّخ مذكور گويد ( زندگانى اردشير ، بند 24 - 25 ) : « يكنفر اسپارتى پسر لئون « 1 » بود ، كه اين‌قدر حسن خدمت بشاه نشان داد و لاسدمونىها را بر آن داشت كه ، شهرهاى يونانى آسيا را با جزائرى ، كه جزو آن‌اند و تمام عايداتى ، كه از آنها حاصل ميشد ، بشاه واگذارند . چنين است شرائط اين صلح ، اگر بتوانيم چنين ناميم معاهدهء خائنانه‌اى را ، كه رسوائى يونان بود و عاقبتش ننگين‌تر از نتيجهء هر جنگى ، كه از آن شوم‌تر نباشد . بيهوده نبود ، كه اردشير ، با اينكه از اسپارتيها نهايت تنفّر را داشت و بقول دىنن اسپارتىها را بىباك‌ترين مردم دنيا ميدانست ، نسبت به آنتالسيداس ، وقتى كه او وارد دربار شاه شد ، محبّتى مخصوص اظهار كرد . روزى در سر ميز ، اردشير تاج گلى برداشت و آن را در گران‌بهاترين عطرى معطّر كرده براى آنتالسيداس فرستاد و اين توجه شاه نسبت به او تمام حضّار را غرق حيرت كرد . ميبايست همچنين باشد : شخصى مانند آنتالسيداس ، كه در مجلس رقص تقليد لئونيداس و كالّىكراتيد « 2 » را درآورد ، ميبايست از نوازش پارسيها برخوردار و پروردهء ناز و نعمت آنها گرديده چنين تاج گلى بگيرد . ( لئونيداس معروف خواننده است ( صفحهء 779 ) . كالّىكراتيد ، چنان كه گذشت . سردار لاسدمونىها در جنگ آرگىنوز « 3 » بود و بدست آتنيها در 406 ق . م كشته شد . مقصود پلوتارك اين است ، كه\r\n\r\n\r\n","description":"","footnote":"\r\n( 1 ) -  Leon . \r\n( 2 ) -  Callicratide . \r\n( 3 ) -  Arginuse . \r\n","page_name":" 1119 ","page_number":232},
  {"content":"\r\n\r\nآنتالسيداس براى خوش‌آمد اردشير تقليد شهداء وطن خود را درميآورد . م . ) . در اين زمان كسى به آژزيلاس گفت : « چقدر يونان بدبخت است ، كه مىبيند لاسدمونيها پارسىمآب شده‌اند » . آژزيلاس جواب داد : « آيا صحيح‌تر نيست بگوئيد ، كه پارس لاكونىمآب شده » ، ولى اين لطيفه‌گوئى افتضاح عمل آنتالسيداس را زايل نميكند .\r\n( لاكونى قسمتى از پلوپونس بود و در اين‌جا اطلاق به لاسدمون شده . مقصود آژزيلاس از جواب مذكور اين بوده ، كه اين اظهار مودّت دربار ايران را بما نزديك كرده نه ما را به آن ، ولى معلوم است ، كه پادشاه اسپارت خواسته جوابى داده با لطيفه‌گوئى موقع بد خود را پرده‌پوشى كند . م . ) . بعد پلوتارك گويد : « چندى بعد شكستى ، كه لاسدمونيها از تبىها در لكترا خوردند ، سيادت آنها را در يونان زائل كرد ، چنان كه اين معاهده افتخارات آنان را هم از ميان برد . وقتى كه اسپارت در يونان برترى داشت ، اردشير آنتالسيداس را ميهمان و دوست ميخواند ، ولى پس از شكست مزبور ، كه اسپارتىها ضعيف شدند و آنها آژزيلاس را بمصر فرستادند ، تا مگر پولى در آنجا بيابد و آنتالسيداس هم بدربار اردشير رفت ، تا كمكى براى اسپارتىها تقاضا كند ، شاه اعتنائى به او نكرد و چنان با نظر حقارت در او نگريست ، كه آنتالسيداس را از دربار راندند و او شرمسار به اسپارت برگشته در آنجا بازيچهء دشمنان خود گرديد و بعد ، از ترس مجازات افورها بخودكشى اقدام و چندان از صرف غذا خوددارى كرد ، تا بمرد . پلوپيداس « 1 » فاتح لكترا و ايس‌منياس « 2 » ، كه هر دو از اهل تب بودند ، نيز بدربار اردشير رفتند . پلوپيداس در آنجا كارى نكرد ، كه از آن سرخ شود ، امّا به ايس‌منياس گفتند ، كه بايد در پيش شاه به خاك افتى و او حلقهء انگشترى را ، كه داشت ، بپاى شاه انداخت و بعد خم شد ، كه آن را بردارد و چنين وانمود ، كه پاى شاه را بوسيده » . در اين‌جا پلوتارك موردى را از بذل و بخشش‌هاى اردشير نسبت بيونانىها حكايت مىكند ، كه احوال روحى بعض يونانىها را در اين زمان نشان ميدهد . مورّخ مذكور گويد : « تيماگراس « 3 » كه در دربار شاه بود ، توسّط منشى خود بلوريس « 4 » سرّى را بشاه اطّلاع داد و اردشير ده\r\n\r\n\r\n","description":"","footnote":"\r\n( 1 ) -  Pelopidas . \r\n( 2 ) -  Ismenias . \r\n( 3 ) -  Timagoras . \r\n( 4 ) -  Bloris . \r\n","page_name":" 1120 ","page_number":233},
  {"content":"\r\n\r\n( 62 ) - شوش ، سر شيرى ( نقّاشى سن الم گوتيه )\r\nهزار دريك « 1 » براى او فرستاد و ، چون شخص مزبور ناخوش بود ، اردشير هشتاد فرد گاو به او داد ، تا بهرجا ميرود ، گاوها را از عقب او حركت دهند و شير بخورد .\r\nنيز تخت و رختخوابى بوى داد و پيشخدمتى ، براى اينكه رختخواب او را حاضر كند ، زيرا يونانىها در اين كار مهارت نداشتند و بالاخره ، از اين جهت ، كه مريض بود غلامانى به او بخشيد ، تا او را در تخت روان بلب دريا برسانند . تا زمانى كه اين آتنى در دربار بود ، ميز باشكوهى داشت . روزى استان برادر اردشير\r\n\r\n\r\n","description":"","footnote":"\r\n( 1 ) - تقريبا 185000 فرنگ طلا يا 925000 ريال .\r\n","page_name":" 1121 ","page_number":234},
  {"content":"\r\n\r\nبه دو گفت : « تيماگراس ، اين ميز را بخاطر دار ، بىجهت نيست ، كه آن را به اين خوبى چيده‌اند » . مقصود استان اين نبود ، كه حق‌ّشناسى او را با اين حرف تحريك كند ، بلكه ميخواست او را ، در ازاى خيانتى كه مىكند ، توبيخ كرده باشد . اين شخص ، وقتى كه به آتن برگشت ، از اين جهت ، كه پولى از شاه گرفته بود ، محكوم باعدام شد » . از نوشته‌هاى پلوتارك معلوم است ، كه معاهدهء آنتالسيداس بحسّيّات يونانىها بسيار گران آمده ، على الخصوص كه به شكل فرمانى از طرف اردشير صادر شده بود . چنان كه بيايد ، از اين زمان تا قوّت يافتن فيليپ مقدونى و استيلاى او بر يونان ، اين فرمان مبناى روابط دول يونانى با يكديگر گرديد و ، هر زمان كه طرفى ميخواست از آن تخطّى كند ، طرف ديگر دخالت ايران را خواستار ميشد .\r\nاز اين جهت بعضى به اين عقيده‌اند ، كه عدم بهره‌مندى خشيارشا را در يونان اين فرمان جبران كرد و يونان تابع سياست دربار ايران گرديد .\r\nنلدكه گويد : « در دربار پارسى اهميّت واقعى اين سند را نميتوانستند بفهمند ، زيرا طبيعى ميدانستند ، كه رئيس يك دولت جهانى بايد فقط حكم كند . رجال دولت پارس ، كه از اوضاع مطّلع بودند ، با زحمت توانستند آزادى جزائر يونانى را بشناسانند . به نظر آنان اسپارتيها فايدهء بزرگى از اين صلح بردند ، زيرا از آنچه داشتند چيزى را گم نكردند ، ولى شناسائى استقلال شهرهاى كوچك ، شهرهائى را ، كه خاك ديگران را تابع خودشان كرده بودند ، بسيار محدود ساخت ، مثلا تب ، كه پاىتخت ب‌اسى بود ، يكى از شهرهاى آزاد اين ولايت گرديد و عدّهء اين شهرها زياد بود . بنابراين يونان بهزار پارچه تقسيم شد و اسپارت ، كه نمىخواست بتبعهء خود همين آزادى را بدهد ، حالا ميتوانست بر شهرهاى آزاد استيلا يابد و اين دولت در مدّت تقريبا 16 سال از اين صلح استفاده‌ها كرد . آتن ، كه خرد خرد رو ببهبودى ميرفت ، سه جزيره بموجب اين صلح دريافت كرد ، ولى در هيچ جاى يونان مانند آتن حسّ نكردند ، كه صلحى كه بوسيلهء فرمان شاه برقرار شده ، چقدر موهن است . آيا در اينموقع شاه با اين فرمان بيونانيها حكم نميكرد ، چنان كه\r\n\r\n","description":"","footnote":"","page_name":" 1122 ","page_number":235},
  {"content":"\r\n\r\nبتبعهء خود ميكرد ؟ » واگذارى رسمى و كامل تمام يونانيهاى سواحل آسيا بپارس در پايتخت علوم و فنون يونان اثرى دردناك كرد و اين اثر مخصوصا از اين جهة شديدتر بود ، كه آتنىها ديگر نميتوانستند اين يونانيها را خلاصى بخشند ، چنان كه در روزهاى كسان‌تيپ « 1 » و كيمون « 2 » بخشيدند ، و حال آنكه ميدانستند ، كه امپراطورى پارس ضعيف‌تر از آن روزها است و بوسيلهء سپاهيان اجير يونانى به پا ايستاده « 3 » ( روزهاى كسان‌تيپ اشاره بجدال ميكال است و مقصود از روزهاى كيمون جدال اورىمدون « 4 » ، يعنى فتح آتنيها است در دريا و خشكى در يك روز - بصفحهء 926 رجوع شود ) .\r\n\r\nمبحث نهم - فرونشاندن شورش قبرس\r\nاواگراس « 5 » پادشاه سالامين ( در قبرس ) ، كه اين شهر را از پادشاه ديگرى در اين جزيره گرفته بود ، از ديرگاهى بر ايران ياغى شده خود را مستقل ميدانست و ، اگرچه زدوخوردهائى بين قشون ايران و سپاهيان او ميشد ، ولى واقعهء مهمّى روى نمىداد ، زيرا توجّهء اردشير بامور آسياى صغير معطوف بود و دربار ايران مقتضى نميديد ، قبل از تسويهء امور آسياى صغير و يونان ، اقدامات جدّى براى فرونشاندن شورش قبرس بكند ، چه با اين اوضاع ممكن بود قشون ايران بين دو دشمن واقع شود . اواگراس از اين وضع استفاده كرده بمصريها ، كه نيز از چندين سال قبل ( در سلطنت داريوش دوّم ) بر ايران شوريده بودند و در همه‌جا با دشمنان آن همراهى ميكردند ، نزديك شد و بكمك آنها و سردار آتنى خابرياس « 6 » بقدرى قوى گشت ، كه دست به فينيقيّه انداخته شهر صور را تسخير كرد . در اين احوال معاهدهء آنتالسيداس منعقد شد و اردشير از امور آسياى صغير و يونان فراغت يافته لازم ديد ، كه به كار قبرس و مصر خاتمه دهد و ، چون قبرس سنگر مصر بود ، در ابتدا\r\n\r\n\r\n","description":"","footnote":"\r\n( 1 ) -  Xantippe . \r\n( 2 ) -  Cimon . \r\n( 3 ) - تتبّعات تاريخى ، راجع بايران قديم ، صفحهء 106 - 107 .\r\n( 4 ) -  Eurymedon . \r\n( 5 ) -  Evagoras . \r\n( 6 ) -  Chabrias . \r\n","page_name":" 1123 ","page_number":236},
  {"content":"\r\n\r\nتوجّه خود را به اين جزيره معطوف داشت . دو سردار ، كه يكى تيرىباذ مذكور بود و ديگرى ارن‌تاس داماد اردشير ، بقلع و قمع اواگراس و سپاهيان او مأمور شدند . وقايعى كه پس از آن روى داد چنان است ، كه ديودور شرح داده ( كتاب 15 ، بند 2 - 3 - 4 - 18 ) : تداركاتى ، كه براى اين سفر جنگى ديده بودند ، عبارت بود از سيصدهزار سپاهى با سواره‌نظام و سيصد كشتى جنگى . فرماندهى قواى برّى با ارن‌تاس داماد اردشير و امير البحرى با تيرىباذ بود . دو سردار مزبور قواى خود را در فوسه « 1 » و سيم « 2 » جمع كرده از آنجا به قبرس درآمدند ، كه عمليّات جنگى را شروع كنند . اواگراس با آخريس « 3 » پادشاه مصر ، كه دشمن ايرانيان بود ، داخل مذاكره شده كمك بزرگى از او تحصيل كرد و در همان وقت از هكاتوم‌نس « 4 » پادشاه سىسيل ، كه در نهان نيز بر ضدّ ايران بود ، پولى گرفت ، تا حقوق سربازان خارجه را بدهد . بجز اين دو نفر ، دشمنان علنى و سرّى ديگر ايران هم در اين جنگ شركت داشتند . بحريّهء اواگراس مركب بود از نود كشتى جنگى ، كه بيست فروند آن را صوريها و باقى را قبرسىها داده بودند . قوّهء برّى او از شش هزار سپاهى و عدّه‌اى زياد از سپاهيان متّحدين تركيب يافته بود و ، چون پول داشت ، عدّه‌اى هم سپاهى اجير گرفت و ، بالاخره پادشاه بربرها و پادشاهان ديگر ، كه از پارسيها ناراضى بودند ، سپاهيان زياد براى او فرستاده بودند . با اين قوا اواگراس حاضر شد با اردشير جنگ كند و در ابتداء بعض راه‌زنان دريائى را با خود همراه كرد ، تا حمله بكشتىهائى كنند ، كه براى قشون ايران آذوقه حمل ميكردند . كشتىهاى مزبور بعض سفائن حمل‌ونقل ايران را گرفته ، برخى را غرق و عدّه‌اى را متفرّق كردند . در نتيجه وضعى پيش آمد ، كه تجار حاضر نشدند ديگر به قبرس آذوقه بفرستند و قحطى در اردوى ايران بروز كرده باعث شورش گرديد . در اين احوال سپاهيان اجير پارس حمله بصاحب‌منصبان كرده بعضى را كشتند و پس از آن شورش به تمام اردوى ايران سرايت كرد ، ولى بعد رؤساء\r\n\r\n\r\n","description":"","footnote":"\r\n( 1 ) -  Phoces . \r\n( 2 ) -  Cymes . \r\n( 3 ) -  Achoris . \r\n( 4 ) -  Hecatomnos . \r\n","page_name":" 1124 ","page_number":237},
  {"content":"\r\n\r\nقشون و گائو « 1 » رئيس بحريّهء ايران شورش را فرونشاندند ، سپس به كيليكيّه رفته آذوقهء وافر به قبرس آوردند و آرامش در اردو برقرار شد . به اواگرس هم از آخريس پادشاه مصر غلّه و پول و ملزومات رسيد و ، چون اواگراس ديد قوّهء بحريّهء او نسبت بقوّهء ايران خيلي كمتر است ، شصت كشتى ديگر تجهيز و پنجاه كشتى هم از مصر تقاضا كرد و بدست آورد . بعد چون شنيد ، كه بحريّهء ايران در سىسيوم « 2 » است ، ناگهان بر آن تاخته در ابتداء بهره‌مندى يافت ، توضيح آنكه چند كشتى را خراب كرده عدّه‌اى هم كشتى گرفت ، ولي ، چون گائو امير البحر ايران و ساير رؤساء پافشردند ، جنگى سخت بين فريقين روى داد ، كه باوجود بهره‌مندى اواگراس در ابتداء ، بالاخره بواسطهء مقاومت ايرانىها قواى او درهم شكست ، كشتىهاى زياد از بحريّهء او تلف شد و خود اواگراس فرار كرد . پس از آن ايرانىها قواى برّى و بحرى خود را در سىسيوم جمع كرده و به سالامين پرداخته از هرطرف آن را محاصره كردند و تيرىباذ بدربار رفت ، تا خبر فتح را بشاه برساند . اردشير دوهزار تالان « 3 » به او داده مأمورش كرد ، كه جنگ را به آخر برساند . امّا اواگراس ، كه بسبب بهره‌مندىهاى سابقش در خشكى بقواى خود مطمئن بود ، پس از شكست فاحش در دريا مأيوس گرديد و ، چون بالاخره باز مصمّم شد ، كه جنگ را ادامه دهد ، شبانه با ده كشتى جنگى فرار كرده بمصر رفت و پسر خود پىتاگراس « 4 » را در سالامين گذارد . بعد از ورود بمصر ، از پادشاه آن تقاضا كرد ، كه كمك جدّى كند ، چه در نتيجهء جنگ هر دو سهيم بودند . پادشاه مزبور پولي به او داد ، ولى نه باندازه‌اى ، كه او منتظر بود . باوجود اين اواگراس به قبرس بازگشت ، تا بجنگ ادامه دهد ، ولى پس از ورود ، چون ديد كه سالامين سخت از هرطرف محصور است و متّحدين او وى را رها كرده‌اند ، حاضر شد ، كه با سردار كلّ قشون ايران داخل مذاكره شود . تيرىباذ ، كه فرماندهء كلّ قشون بود ، اعلام كرد ، دست از جنگ بر نخواهد داشت ، مگر اينكه اواگراس تمام\r\n\r\n\r\n","description":"","footnote":"\r\n( 1 ) -  Gao . \r\n( 2 ) -  Citium ( Kition . ) \r\n( 3 ) - تقريبا 12 ميليون فرنگ طلا يا 60 ميليون ريال .\r\n( 4 ) -  Pythagoras . \r\n","page_name":" 1125 ","page_number":238},
  {"content":"\r\n\r\nشهرهاى قبرس را تخليه كرده فقط سالامين را نگاه دارد ، و مطيع شاه باشد ، چنان كه بنده‌اى بآقايش مطيع است . شرائط هرچند سخت بود ، باوجود اين اواگراس آن را قبول كرد ، ولى گفت بشاه اطاعت ميكنم ، چنان كه پادشاهى بشاه اطاعت مىكند .\r\nتيرىباذ اين پيشنهاد را ردّ كرد و صلح انجام نيافت . پس از آن ارن‌تاس داماد اردشير ، كه يكى از رؤساء قواى ايران بود و بنفوذ تيرىباذ در دربار رشگ ميبرد ، در نهان بشاه نوشت ، كه تيرىباذ سالامين را نگرفت ، و حال آنكه ميتوانست بگيرد ، و حالا هم با دشمن داخل مذاكره شده و بعلاوه با لاسدمونىها براى مقاصد شخصى مشغول سازش است . رسولى هم او نزد غيب‌گوى دلف ( پىتى ) فرستاده ، تا بداند موقع براى ياغىگرى مساعد است يا نه و ديگر اينكه تيرىباذ با دادن امتيازات و هدايا و نيز با مواعيد رؤساء قشون را رو به خود مىكند . اردشير ، همين كه نامهء ارن‌تاس را خواند ، افتراهاى او را باور كرد و به او نوشت تيرىباذ را گرفته بدربار بفرستد . تيرىباذ پس از ورود بدربار از شاه خواست به كار او رسيدگى شود و اردشير امر كرد او را موقتا توقيف كنند ، تا مجلس محاكمه انعقاد يابد و بعد ، چون جنگى با كادوسىها پيش آمد ، محاكمهء او بوقت ديگر موكول شد ( پائين‌تر بيايد ) .\r\nپس از آن ارن‌تاس ، كه جانشين تيرىباذ بود ، خواست بجنگ مداومت دهد ، ولى به زودى ديد ، كه احوال ديگرگون است : اوّلا اواگراس ، كه از يأس داخل مذاكره شده بود ، قوّت قلب يافته ، سپاهيان ايرانى از توقيف تيرىباذ ، كه مورد محبّت آنان بود ، ناراضىاند و مانند سابق اطاعت نمىورزند و حتّى تهديد ميكنند ، كه محاصره را موقوف خواهند كرد . بر اثر اين اوضاع ارن‌تاس از عواقب آن بيم‌ناك شده كس نزد اواگراس فرستاد و گفت ، حاضر است صلح كند به همان شرائطى ، كه او به تيرىباذ پيشنهاد كرد و پذيرفته نشد . اواگراس ، كه نيز از عواقب وضع خود متوحّش بود ، بطور غيرمترقّب گشايشى براى خود مشاهده كرد و با شعف شرائط را پذيرفت ، يعنى قبول كرد ، كه فقط به شهر سالامين اكتفا كرده باج بدهد و اطاعت او از شاه مانند پادشاهى باشد ، كه از شاه امر يا فرمانى به او ميرسد .\r\n\r\n","description":"","footnote":"","page_name":" 1126 ","page_number":239},
  {"content":"\r\n\r\nچنين بود عاقبت شورش قبرس و زدوخوردهائى ، كه ده سال دوام يافت و بالاخره بدين ترتيب تسويه گرديد . خود جنگ دو سال به طول انجاميد ( 386 - 383 ق . م ) .\r\nگائو داماد تيرىباذ پس از توقيف پدرزنش ترسيد ، كه مبادا غضب اردشير متوجّه او هم گردد ، و بر اثر وحشت رؤساء بحريّه را با خود همراه كرد ، كه بر ضدّ اردشير علم مخالفت بلند كنند . بعد با پادشاه مصر و لاسدمونىها داخل مذاكره شد ، كه با آنها متّحد گرديده بر ايران ياغى شود . لاسدمونيها ، كه از صلح آنتالسيداس و واگذارى شهرهاى يونانى آسيا بايران ، شرمسار و از كوچك شدن لاسدمون در يونان بواسطهء شكست لكترا ناراضى بودند ، موقع را مغتنم دانستند ، كه شكست‌هاى خود را تلافى كنند و روى خوش بپيشنهاد گائو نشان دادند ، ولى ديرى نگذشت ، كه او را كشتند . ديودور گويد ، بامر نهانى كشته شد و بايد مقصودش امر دربار ايران باشد ( كتاب 15 ، بند 18 ) . پس از آن تاخس جانشين او گرديده قشونى جمع كرد و شهرى در نزديكى دريا و قرب معبد آپلّن بساخت ، ولى او هم به زودى درگذشت .\r\n\r\nتبرئه تيرىباذ\r\nاردشير ، پس از اينكه از جنگ كادوسيان ، چنان كه پائين‌تر بيايد ، فراغت يافت ، به كار تيرىباذ رسيد و براى محاكمهء او سه نفر قاضى ، كه مورد احترام و توجّه بودند ، معيّن كرد . مقارن اين زمان قضات ديگر بواسطهء صدور حكم ظالمانه محكوم شده بودند باينكه پوست آنها را زنده كنده بر روى مسندهاى محكمه بگسترانند تا قضات بدانند ، كه در صورت تخلّف از عدالت چه مجازاتى در پيش دارند ( ديودور ، كتاب 15 ، بند 10 ) « 1 » . قضات كاغذ ارن‌تاس را خوانده گفتند ، كه اين سند براى محكوم كردن تيرىباذ كافى است ، ولى او در حضور قضات سواد پيشنهادى را ، كه اواگراس كرده و خواسته بود مطيع شاه گردد ، چنان كه پادشاهى مطيع شاه است ، خواند و گفت : « من خواستم ، كه او مطيع شاه باشد ، چنان كه بنده‌اى مطيع آقاى خود مىباشد » . امّا راجع بتقصير عمده‌اى ، كه به او نسبت داده بودند ، يعنى سئوال از غيب‌گوى يونانى براى\r\n\r\n\r\n","description":"","footnote":"\r\n( 1 ) - چنان كه گذشت ، هرودوت چنين مجازاتى را به كبوجيه نسبت مىدهد ( بصفحهء 625 رجوع شود ) .\r\n","page_name":" 1127 ","page_number":240},
  {"content":"\r\n\r\nدانستن موقع ياغىگرى ، تيرىباذ گفت ، اين نسبت افترائى بيش نيست ، زيرا ، اگر از خدا سؤالى راجع بمرگ كسى كنند ، هيچ‌گاه جواب نميدهد و در اين باب به اطلاع يونانيهائى ، كه حاضر بودند ، استناد كرد . در باب اتّحاد با لاسدمون گفت ، كه خواهان اين اتّحاد بود ، ولى نه براى منافع شخصى بل براى منافع شاه و نيز افزود ، كه بواسطهء عهدى كه با لاسدمون منعقد شد ، شاه صاحب تمام يونانىهاى آسيا گرديد . بعد تيرىباذ خدماتى را كه بشاه كرده بود ، بخاطرها آورده گفت : « خدمت بزرگترى نيز بشاه كرده‌ام : روزى در شكارگاه ، در موقعى كه شاه روى گردونه قرار گرفته بود ، دو شير ، پس از آنكه دو اسب را از چهار اسب گردونه دريدند ، بشاه حمله كردند و من بكمك او شتافته هر دو شير را كشتم و شاه را نجات دادم » . بالاخره در پايان نطق خود تيرىباذ چنين گفت « در جنگها شجاعت مرا ستوده‌اند و در موقع مشورت سعادت‌مند بودم از اينكه هيچ‌گاه از پذيرفتن نصايح من شاه پشيمان نشده است » . پس از اين نطق تمام قضات باتّفاق آراء حكم تبرئهء او را دادند . باوجود اين شاه قضات را يك‌بيك خواسته پرسيد ، كه جهات تبرئهء تيرىباذ چيست ؟ اوّلى گفت ، افتراهائى كه به او زده‌اند ، قابل ترديد است ، ولى خدماتى ، كه كرده ، ثابت شده . دوّمى اظهار داشت ، اگر هم اين تهمت را صحيح بدانيم ، باز خدمات او اين تقصيرات را ميپوشد . سوّمى جواب داد ، من خدمات او را در نظر نميگيرم ، زيرا اگر خدماتى كرده ، پاداش‌هاى بزرگى هم شاه به او داده است ، ولى تقصيراتى ، كه به او نسبت داده‌اند مدرك و مبناى صحيحى ندارد ، تا بتوان او را محكوم كرد . شاه قضات را ستوده گفت ، خوب وظيفهء خودتان را بجا آورده‌ايد . بعد تيرىباذ را ببلندترين مقام ترقّى داد و امر كرد ، اسم ارن‌تاس مفترى را از صورت اشخاصى ، كه طرف توجّه بودند ، حك كنند و اين مجازاتى بود ترذيلى ( ديودور ، كتاب 15 ، بند 11 ) .\r\n\r\nمبحث دهم - سفر جنگى اردشير بولايت كادوسيان\r\nكادوسيان مردمى بودند ، كه در گيلانات سكنى داشتند . بعضى تصوّر ميكنند\r\n\r\n","description":"","footnote":"","page_name":" 1128 ","page_number":241},
  {"content":"\r\n\r\nكه اينها نياكان طالشيهاى كنونى بوده‌اند و كادوس مصحّف يا يونانى شدهء تالوش است ، كه در قرون بعد تالش يا طالش شده . مدركى عجالتا براى تأييد اين حدس نداريم . كادوسيان را ، چنان كه بالاتر گذشت ، بعض محقّقين از بومىهاى ايران ، قبل از آمدن آريانها به اين سرزمين ميدانند و اين‌ها در گيلان و قسمت شمال‌شرقى آذربايجان سكنى داشتند . اين مردم در زمان اردشير مانند بسيارى از ايالات ديگر ايران شوريدند و شاه ، چنان كه پلوتارك گويد ( اردشير ، بند 28 - 29 ) ، در رأس قشونى ، كه مركّب از سيصدهزار پياده و ده‌هزار سوار بود ، براى فرونشاندن اين شورش حركت كرد ( 384 ق . م ) . مورّخ مذكور ولايت كادوسيانرا چنين توصيف كرده : اين مملكتى است كوهستانى و صعب العبور و هميشه ابرها آسمان آن را فرو گرفته . اين سرزمين نه غلّه مىروياند و نه درخت ميوه . قوت سكنهء جنگى آن غالبا گلابى و سيب جنگلى ( وحشى ) است . بنابراين ، وقتى كه اردشير وارد اين مملكت شد ، دوچار قحطى و مخاطرات شديد گرديد . قوتى در اين‌جا بدست نميآمد و آذوقه را از جاهاى ديگر هم نميشد تحصيل كرد . قشون شاه در ابتداء مالهاى بنه را مىخورد ، ولى اين حيوانات هم بعد بقدرى كمياب شدند ، كه قيمت يك الاغ به شصت درهم رسيد ( بايد مقصود پلوتارك درهم يونانى يا آتّيكى باشد و قيمت آن را به پول امروز 93 سانتيم فرنگ طلا معيّن كرده‌اند ، كه تقريبا چهار ريال و نيم به پول حاليّه مىشود . در اين‌صورت قيمت الاغ با اينكه باعث حيرت مورّخ مذكور گرديده تقريبا 276 ريال ميشده . از اينجا ميتوان استنباط كرد ، كه نرخ‌هاى آنزمان چه بوده . م . ) . بعد مورّخ مذكور گويد : حتّى ميز شاه هم دوچار مضيقه گرديد و عدّهء اسبها نيز خيلى كم شد ، زيرا سائر اسبها به مصرف قوت سپاهيان رسيده بود .\r\nدر اين احوال سخت تيرىباذ ، يعنى مردى كه شجاعتش او را كرارا بمقامى بلند رسانيده و سبك‌مغزى بكرّات فرود آورده بودش و در اين‌وقت مورد توجّه و اعتماد نبود ، شاه و قشون او را نجات داد ( براى فهم اين عبارت پلوتارك ، كه « تيرىباذ در اين وقت مورد توجّه نبود » بايد در نظر داشت ، كه او در اين‌وقت بواسطهء افتراهاى ارن‌تاس متّهم بود و هنوز او را محاكمه و تبرئه نكرده بودند . م . ) . كادوسيان\r\n\r\n","description":"","footnote":"","page_name":" 1129 ","page_number":242},
  {"content":"\r\n\r\nدو پادشاه داشتند ، كه جدا از همديگر اردو ميزدند . تيرىباذ نقشه‌اى پيش خود كشيد و ، پس از آنكه آن را به اردشير عرضه داشت ، خودش مخفيانه نزد يكى از دو پادشاه مزبور رفت و پسرش را نزد ديگرى فرستاد . هركدام بپادشاهى ، كه نزد او رفته بودند ، گفتند : « پادشاه ديگر كسانى نزد شاه فرستاده و داخل مذاكره شده و ، اگر ميخواهيد فريب نخوريد ، پيش‌دستى كنيد ، كه قبل از ديگرى با شاه داخل مذاكره شده باشيد . من هم با تمام قوا بشما كمك خواهم كرد » . پادشاهان مزبور حرف تيرىباذ و پسر او را باور كردند و يكى با تيرىباذ و ديگرى با پسر او ، كه صاحب‌منصب بود ، رسولى نزد اردشير روانه داشتند . از طرف ديگر اردشير ، چون ديد غيبت تيرىباذ به طول انجاميد و برنگشت ، از او ظنين گرديد و در اندوه شد ، كه چرا به او اعتماد كرده . حسودان و بدخواهان او هم موقع را مغتنم دانسته از هيچ‌گونه بدگوئى و افترا نسبت به او فروگذار نكردند ، ولى بالاخره تيرىباذ و پسرش با رسولان پادشاهان كادوسى آمدند و بشرائطى صلح منعقد شد . طالع تيرىباذ پس از آن درخشان گرديد و شاه او را در مراجعت با خود بپاىتخت برد . بعد پلوتارك راجع به اين سفر جنگى گويد : اردشير در اين‌موقع نشان داد ، كه تن‌پرورى و جبن ، چنان كه عادتا تصوّر ميكنند ، نتيجهء تجمّلات و عشرت نيست ، بلكه اين معايب زادهء طبيعت پست و فاسد است : نه طلا مانع شد از اينكه اردشير مانند آخرين سرباز كار كرده مشقّات را تحمّل كند ، نه لباس ارغوانى و نه جواهراتى ، كه شاه غرق آن بود و قيمت آن بدوازده‌هزار تالان « 1 » ميرسيد . درحالىكه بار تركش و سپر را ميكشيد از اسب پيش از همه به زير ميآمد و راههاى كوهستانى سخت را پياده طىّ ميكرد . وقتى كه سربازها قوّت و حرارت او را مشاهده ميكردند ، چنان چست و چالاك ميشدند ، كه گوئى ميخواستند بپرند ، زيرا روزى بيش از دويست استاد ( شش فرسنگ و نيم ) راه ميرفتند . چون او بيكى از قصور سلطنتى درآمد ، كه پارك بسيار مزيّنى داشت و در دشتى واقع بود ، كه يك درخت هم در آنجا پيدا نميشد ، براى اينكه سربازان خود را از سرما حفظ كند ، به آنها اجازه داد ، درختان باغش را بيفكنند و حتّى از انداختن سرو و كاج هم دريغ نكنند . بعد ، چون ديد ،\r\n\r\n\r\n","description":"","footnote":"\r\n( 1 ) - 72 ميليون فرنگ طلا يا 360 ميليون ريال .\r\n","page_name":" 1130 ","page_number":243},
  {"content":"\r\n\r\nكه سربازان او در انداختن درخت‌هاى بلند و قشنگ ترديد دارند و درختان را خوب و بد ميكنند ، تبر را برداشته بزرگتر و زيباترين درخت را بدست خود انداخت .\r\nپس از آن سربازان تمام درختانى را ، كه مورد احتياجشان بود ، انداخته آتشهاى بزرگ روشن كردند و يك شب را راحت گذرانيدند . اردشير ، پس از دادن تلفات زياد از حيث سربازان خوب و تقريبا تمام اسبهايش ، بپاىتخت خود برگشت .\r\nبعد بتصوّر اينكه عدم بهره‌منديش در اين سفر جنگى او را در نظر درباريان پست كرده ، نسبت بآنهائى ، كه در درجهء اولى بودند ، ظنين شد و در نتيجه چند نفر را قربانى خشم و عدّه‌اى را فداى جبن خود كرد ، زيرا اين شهوت از تمام شهوات در مستبدّين بيشتر است . شجاعت ، به عكس ، مرد را ملايم و خوش‌خلق كرده از سوءظنّ دور ميدارد . اين است ، كه مىبينيم از حيوانات آنهائيكه ترسو هستند\r\nديرتر از همه رام و اهلى ميشوند ، و حال آنكه جانوران دلير ، كه بقواى خود مطمئن‌اند ، از نوازش انسان باكى ندارند » ( اردشير ، بند 30 ) .\r\n\r\nمبحث يازدهم - لشكركشى ايرانيان به مصر احوال مصر\r\nبالاتر گفته شد ، كه در سلطنت داريوش دوّم مصريها شوريدند و دربار ايران نتوانست آنها را مطيع كند . بعضى تصوّر كرده‌اند ، كه جدا شدن مصر از ايران بعد از فوت داريوش دوّم بوده ، زيرا مان‌تن مورّخ مصرى مدّت سلطنت اين شاه را در مصر نوزده سال نوشته و پس از آن ديگر اسمى از شاهان ايران نميبرد ، ولى بنابر كاغذ حصيرى ، كه از مصر بدست آمده ( كاغذ حصيرى استراسبورگ ) و نوشته‌هاى توسيديد و ديودور ظنّ قوى اين است ، كه شورش مصر بين 415 و 402 ق . م روى داده . بهرحال ، چنان كه بالاتر ( صفحهء 962 ) ذكر شد ، آميرته خود را پادشاه مصر خواند و كارهائى براى اين مملكت كرد ( ظنّ قوى اين است ، كه او پسر پوسيريس مذكور در صفحهء 933 بوده ) . مان‌تن مدّت سلطنت او را شش سال دانسته و شخص او را ، با اين‌كه يكنفر بود ، سلسلهء 28 فراعنهء مصر بشمار آورده . اين نكته را نيز بايد در نظر\r\n\r\n","description":"","footnote":"","page_name":" 1131 ","page_number":244},
  {"content":"\r\n\r\nداشت ، كه در جنگ كونّاكسا عدّه‌اى زياد از مصريها در قشون اردشير بوده‌اند و از اينجا بايد استنباط كرد ، كه حكومت آميرته شامل مصبّ نيل و باطلاقهاى حوالى آن ، يا منتها صفحات شمالى مصر بوده ، و الّا معقول نيست تصوّر كنيم ، كه مصريهاى ياغى بكمك اردشير آمده بودند . بهرحال پس از آميرته ، چنان كه مان‌تن نوشته ، نفورود « 1 » نامى بجاى او نشست ( يونانيها او را نفريت « 2 » ناميده‌اند چنان كه ابوريحان بيرونى هم اسم او را نافرطاس نوشته ) و سلسلهء پادشاهان مندسيان « 3 » را تأسيس كرد مورّخ مصرى مزبور اين سلسله را سلسلهء 29 ميداند . نفريت كارهاى سلف خود را راجع باستقلال مصر دنبال كرد و با دشمنان ايران ساخت : بقول ديودور ، وقتى كه آژزيلاس در آسياى صغير بود ، دولت اسپارت سفيرى بمصر گسيل داشته آن را باتّحاد بر ضدّ ايران دعوت كرد و مصريها 100 كشتى و پنجاه‌هزار كيل غلّه براى اسپارتىها فرستادند ( كتاب 14 ، بند 79 ) . كلية سياست مصريها چنين بود ، كه در هرجا بدشمنان ايران كمك كنند ، تا ايران مجالى براى فرونشاندن شورش مصر نيابد و مبانى استقلال مصر محكم گردد . آثارى ، كه از نفريت بدست آمده مىرساند ، كه حكومت او در مصر پيشرفت‌هائى بيش از زمان آميرته داشته و او پادشاه منفيس و تب ، يعنى فرعون حسابى بوده . پس از نفريت مان‌تن اسم اخريس را ذكر مىكند ( ديودور آخريس نوشته و ابوريحان در آثار الباقيه اوخوروس ) .\r\nاين شخص با اواگراس ، كه در سالامين قبرس بر اردشير ياغى شده بود ، بر ضدّ او همدست شد و به پىسيديان ، كه در آسياى صغير بر شاه قيام كرده بودند ، كمك كرد .\r\nدر زمان او ، چنان كه ايزوكرات « 4 » گويد ، اردشير سه سردار يعنى آبروكوماس « 5 » و تىتروست « 6 » و فرناباذ را مأمور كرد ، مصر را تصرّف كنند ( تقريبا در 390 ق . م )\r\n\r\n\r\n","description":"","footnote":"\r\n( 1 ) -  Nephorud . \r\n( 2 ) -  Nephrite . \r\n( 3 ) -  Mendesians . \r\n( 4 ) -  Isocrate  نطّاق معروف آتني بود ، كه يونانىها را تحريك ميكرد متّحد شده بر ضدّ ايران قيام كنند و براى رسيدن به اين مقصود حتّى اتّحاد يونان را با مقدونيه خطرناك نميدانست .\r\nبعد ، كه فيليپ مقدونى يونانىها را در خرونه شكست داد ، اين شخص از عقيدهء خود پشيمان شد و براى اينكه شاهد رقيّت يونان نباشد ، آنقدر از صرف غذا امتناع كرد ، تا بمرد .\r\n( 5 ) -  Abrocomas . \r\n( 6 ) -  Titheraustes . \r\n","page_name":" 1132 ","page_number":245},
  {"content":"\r\n\r\n( 63 ) - دخمه‌اى در نقش رستم ( ديولافوا ، صنايع قديمه ، جلد 1 )\r\nو آنها موفّق نشدند . كيفيّات اين جنگ درست معلوم نيست ، ولى ظنّ قوى ميرود ، كه فرماندهى سه سردار باعث عدم بهره‌مندى بوده . از سائر اشخاص اين سلسله اطلاعات صحيحى نيست و شايد در زمان آنها ، كه تقريبا بيست سال دوام داشته ، وقايع مهمّى روى نداده باشد . پس از اين سلسله اسم نكتانب اوّل « 1 » را ذكر كرده‌اند\r\n\r\n\r\n","description":"","footnote":"\r\n( 1 ) -  Nectanebe  ( ابو ريحان بيرونى ناقاطانباس نوشته ) .\r\n","page_name":" 1133 ","page_number":246},
  {"content":"\r\n\r\nو مان‌تن او را اوّلين فرعون سلسلهء سونيت يا سلسلهء سىام دانسته . كارهاى اين شخص باز درست معلوم نيست ، زيرا ديودور ، كه منبع مهمّ اطّلاعات ما راجع بروابط مصر و ايران اين زمان است ، اسامى پادشاهان مصر را درهم‌وبرهم ضبط كرده و نميتوان بتحقيق گفت ، كه از وقايع مذكوره كدام‌يك در زمان نكتانب و چه واقعه‌اى در زمان آخريس روى داده . مورّخين ديگر هم مانند تئوپومپ « 1 » راجع بوقايع اين زمان باختصار كوشيده‌اند . بهرحال آنچه به نظر ميرسد اين است :\r\nنكتانب ، چون ميديد ، كه اردشير پس از اينكه به كارهاى آسياى صغير و شورش قبرس خاتمه داد ، بفكر تسخير مصر خواهد افتاد ، تا شاهنشاهى هخامنشى را بىكم‌و كسر برقرار كند ، بدولت آتن نزديك شده سردار ماهر آن را ، كه خابرياس « 2 » نام داشت ، با سپاهيان يونانى به خدمت خود طلبيد و كارهاى آخريس را در محكم كردن دهنه‌هاى مصبّ نيل دنبال كرد . وقايع بعد چنين بود :\r\n\r\nعزم بر تسخير مصر\r\nاردشير پس از فراغت از تسويهء كار قبرس ، كه سنگر مصر گرديده بود ، ديد موقع رسيده ، كه اين ايالت سابق ايران را باطاعت درآورد و با اين مقصود در تهيّه و تدارك قشون و بحريهء قوى براى سفر جنگى بمصر گرديد . فرناباذ فرمانده اين قوّه شد و ، چون در اين اوان بواسطهء صلح آنتالسيداس ، چنان كه بالاتر گذشت ، اردشير حكم عالى امور يونان بود ، سردار مزبور سفيرى به آتن فرستاده شكايت كرد از اينكه آتنىها خابرياس را به اختيار دشمنان ايران گذارده‌اند و گفت ، كه اگر دولت آتن او را احضار نكند ، دوچار غضب شاه خواهد شد . فرناباذ علاوه بر احضار خابرياس ميخواست ، كه آتن ايفيكرات « 3 » ، بهترين سردار خود را ، نزد او فرستد ، تا فرمانده يونانىهاى اجير در قشون ايران گردد . آتنىها ، چون از اردشير ميترسيدند ، بىترديد و فورا تكاليف فرناباذ را پذيرفته خابرياس را احضار و ايفيكرات را نزد فرناباذ فرستادند . بعد اردشير ، براى اينكه حتّى المقدور بيشتر يونانىهاى اجير را به خدمت خود درآورد ، سفرائى به يونان فرستاد و آنها از طرف شاه بشهرهاى يونانى اعلام كردند ، كه بايد يونانيها\r\n\r\n\r\n","description":"","footnote":"\r\n( 1 ) -  Theopompe . \r\n( 2 ) -  Chabrias . \r\n( 3 ) -  Iphicrate . \r\n","page_name":" 1134 ","page_number":247},
  {"content":"\r\n\r\nموافق فرمان اردشير با هم در صلح و صفا باشند ، از مخاصمه دورى جويند و ، چون جنگى در پيش نخواهند داشت ، بايد ساخلوهاى شهرها و قلاع را بردارند ، تا تمام شهرها آزادانه موافق قوانين خودشان زندگانى كنند ( پريدو ، تاريخ يهود و مردمان مجاور ، كتاب 3 ، - صفحهء 62 و بعد ) « 1 » تمام دول يونان بجز تب اين اعلام را با مسرّت و شادى تلقى كردند ، امّا تب رضايت نداشت ، زيرا مقارن اين اوان بواسطهء فتح نمايانى ، كه نسبت به لاسدمونيها كرده بود ، در يونان برترى داشت . تداركات ايران در مدّت دو سال با تأنّى پيش رفت و بعد ، كه خاتمه يافت ، فرناباد معكسر خود را در آسه « 2 » قرار داد و تمام قشون برّى و قواى بحرى ايران در اين‌جا جمع شدند ( 377 ق . م ) . عدّهء سپاهيان برّى به دويست و بيست‌هزار ميرسيد و بيست هزار سپاهى اجير يونانى جزو اين عدّه بودند . بحريّه از سيصد كشتى ترىرم و دويست كشتى سى پاروئى و عدّه‌اى زياد از كشتىهاى حمل‌ونقل تركيب يافته بود ( ديودور ، كتاب 15 ، بند 41 ) . در اوّل تابستان فرناباذ از آسه حركت كرده به طرف مصر رفت و ، وقتى كه بمصبّ نيل رسيد ، ديد مصريها از تأنّى ايرانىها در تداركات استفاده كرده خودشان را براى دفاع آماده ساخته‌اند . قشون ايران مكمّل بود ، ولى عيب بزرگى هم داشت ، توضيح آنكه سرداران ايرانى در عمليات جنگى آزاد نبودند و ميبايست دربار را از وقايعى ، كه روى ميداد ، آگاه كرده منتظر دستور باشند . مثلا ديودور گويد ( در همان بند ) : چون ايفيكرات به اين نكته برخورد ، كه فرناباذ به آسانى حرف مىزند ، ولى با اشكال عمل مىكند ، روزى بوى گفت : « من در حيرتم از اينكه بين گفتار و كردار شما تفاوتى زياد مىباشد ، اوّلى سهل است و دوّمى بسيار دشوار » . فرناباذ جواب داد : « جهت اين است ، كه گفتار من در اختيار خودم و كردارم منوط باجازهء شاه است » . مصبّ نيل در آنزمان بهفت شعبه منشعب ميشد ، كه هركدام را دهنه ميناميدند و مصريها تمام هفت دهنه را محكم كرده و سدهائى در جاهاى لازم بسته بودند ، تا بحريهء ايران نتواند داخل\r\n\r\n\r\n","description":"","footnote":"\r\n( 1 ) -\r\n Prideau . Histoire des Juifs et des peuples Voisins , l . III . p . 62 . \r\n( 2 ) -  Ace ( St Jean D'Acre - » ) . \r\n","page_name":" 1135 ","page_number":248},
  {"content":"\r\n\r\nنيل گردد . از تمام اين دهنه‌ها محكمتر دهنهء پلوزيوم بود ، زيرا چون نكتانب حدس ميزد ، كه ايرانيها از اين دهنه حمله خواهند كرد ، مخصوصا در استحكام آن بيشتر توجه كرده ، خندقهائى در ساحل نيل كنده و سدهائى در كنار آن بسته بود و از اين جهت آب نيل راه‌ها را در زير خود داشت . فرناباذ ، چون دهنهء پلوزيوم را چنين محكم و مدافعين آن را قوى ديد ، يقين كرد ، كه از اين راه نميتوان داخل مصر شد و راه دريا را پيش گرفته متوجه دهنهء ديگرى ، موسوم به مندسيائى « 1 » ، گرديد . فرناباذ و ايفيكرات با كشتيهائى ، كه سه‌هزار سپاهى داشت ، بقلعه‌اى ، كه در اين دهنه ساخته بودند ، حمله بردند . مصريها با عدهء مساوى بدفاع قلعه شتافتند و جنگ در گرفت . در اين‌حال كشتىهاى ديگر ايران نيز فرصت يافتند ، كه وارد جنگ شوند و در نتيجه مصريها ، كه از هرطرف احاطه شده بودند ، شكست خورده و تلفات و اسراى بسيار داده به مندس « 2 » پناه بردند . سپاهيان ايفيكرات آنها را تعقيب كرده با مصريها در يك وقت داخل اين قلعه شدند و آن را از بيخ‌وبن خراب كرده ساخلو و اهالى آن را از دم شمشير گذراندند . بعد ايفيكرات ، چون بتوسط اسراى مصرى آگاه شده بود ، كه منفيس ساخلو ندارد ، به اين عقيده شد ، كه بايد فورا بپاىتخت مصر حمله برد ، قبل از اينكه قواى تمام مملكت بكمك آن رسيده باشد . فرناباذ به عكس عقيده داشت ، كه بايد منتظر ورود سفائن ديگر ايران بود ، تا با اطمينان قلب بچنين كار مهمّى اقدام شود . ايفيكرات گفت ، براى من همين سپاهيان من كافى است و با آن منفيس را تسخير ميكنم . اين جرئت و جسارت سردار يونانى باعث سوءظنّ فرناباذ گرديد و تصوّر كرد ، كه ايفيكرات ميخواهد منفيس را براى خودش تسخير كند و راضى باجراى پيشنهاد او نگرديد .\r\nدر اين‌حال سردار يونانى رو به آسمان كرده گفت : « تو شاهدى ، كه اگر اين سفر جنگى بىنتيجه بماند ، تقصير من نيست » پس از آن اين اختلاف كدورتى بين سپهسالار قشون ايران و سردار يونانيهاى اجير توليد كرد و نتايجى ، كه از بهره‌مندى\r\n\r\n\r\n","description":"","footnote":"\r\n( 1 ) -  Mendesiaque . \r\n( 2 ) -  Mendes . \r\n","page_name":" 1136 ","page_number":249},
  {"content":"\r\n\r\nتا اينجا حاصل شده بود ، از دست رفت ، زيرا مصريها از كندى و مماطلهء قشون ايران استفاده كرده منفيس را طورى محكم كردند ، كه ديگر حملهء ناگهانى ثمرى نداشت ( نيز نوشته‌اند ، كه چون فرناباذ در اين اوان پير بود بواسطهء كهولت در ترديد و تذبذب افتاد ) . بعد مصريها در حوالى مندس ، كه خراب شده بود ، جمع شده ايرانىها را مورد حملات پىدرپى قرار دادند . همه روزه بر نيروى آنها ميافزود و ، چون نسبتا تلفات زيادترى بايرانىها وارد ميكردند ، قوّت قلب مييافتند و نيز تجربهء آنها در جنگ بيشتر ميشد . اين احوال تا طغيان نيل امتداد يافت و پس از آن ، چون كارى نميشد كرد ، قشون ايران ماندن خود را در مصر بىنتيجه ديده بآسيا برگشت ( 374 ق . م ) . امّا ايفيكرات ، چون ميترسيد كه مانند ك‌نن آتنى گرفتار شود ، شبانه بكشتى نشسته به آتن رفت و فرناباذ رسولانى به آتن فرستاده عدم بهره‌مندى ايرانىها را در اين سفر جنگى تقصير او دانست . آتنىها جواب دادند ، كه به اين امر رسيدگى خواهند كرد و ، اگر تقصير با او باشد ، مجازات خواهد شد .\r\nچندى بعد آتنىها او را رئيس بحريّهء خود كردند ( ديودور ، كتاب 15 ، بند 43 ) .\r\nچنين بود عاقبت اين لشكركشى ، كه براى خزانهء ايران خيلى گران تمام شد و بواسطهء بروز اختلاف بين سپهسالار ايران و سردار يونانى بىنتيجه ماند . بعد ديودور گويد : ايفيكرات ، كه سردار قابلى بود ، از تجربيّات اين جنگ استفاده كرده اصلاحاتى در اسلحهء سپاهيان آتن مجرى داشت ، توضيح آنكه سپرهاى سنگين آنها را بسپرهاى سبك و كوتاه مبدّل كرد ، نيزه‌ها و شمشيرهاى آنان را درازتر ساخت ، كفشى اختراع كرد ، كه پوشيدن و كندن آن خيلى آسان‌تر بود و اصلاحات ديگرى نيز بموقع عمل گذارد ، كه در جنگ‌هاى بعد به كار رفت و فايده‌اش ثابت شد ( كتاب 15 ، بند 44 ) .\r\n\r\nمبحث دوازدهم - شورش چند ايالت غربى\r\nتقريبا در اواخر قشون‌كشى ايرانىها بمصر بعض ايالات غربى ايران ، واقع در كنار درياها ، خواستند از اشتغال دربار بامور مصر استفاده كرده از ايران جدا\r\n\r\n","description":"","footnote":"","page_name":" 1137 ","page_number":250},
  {"content":"\r\n\r\nشوند و براثر آن ولات ايرانى در ممالك مزبوره بر اردشير ياغى شدند . پادشاه مصر و لاسدمونىها هم با آنها هم‌داستان گشتند و دربار ايران مجبور شد قشونهاى متعدّد براى جنگ با دشمنان خارجى و داخلى تشكيل دهد . مهمترين دشمنان داخلى اينها بودند : آرى برزن والى فريگيّه - موزول « 1 » پادشاه كاريّه و صاحب شهرهاى بسيار و قلاع زياد ( نامىترين اين قلاع‌ها ليكارناس بود ، كه بواسطهء ارك محكمش قلعهء مهم و مركز تمام كاريّه محسوب ميشد ) - ارن‌تاس حاكم ميسيّه - دات‌فرادات حاكم ليديّه . پس از ياغى شدن ولات و حكّام مزبوره ، اين ولايات نيز به آنها ملحق شدند : ليكيّه ، پىسيديّه ، پامفيليّه ، سوريّه و فينيقيّه ، يعنى تمام مستملكات ايران در كنار درياى بحر الجزائر و درياى مغرب بر ضدّ دربار ايران علم مخالفت برافراشتند و موقع اردشير بسيار باريك و سخت گرديد ، چه با شورش ايالات مزبوره نصف عايدات خزانه از ميان ميرفت و با نصف ديگر دشوار بود ، كه او بتواند قشون كافى براى تدمير شورشيان فراهم كند .\r\nدر اين احوال شورشيان ارن‌تاس را بسپهسالارى كلّ قواى ياغيان انتخاب كرده پول فراوانى براى جيره و حقوق ساليانه لشكرى بعدّهء 20 هزار نفر به او دادند .\r\nاو پس از آنكه پول را دريافت كرد ، به اين خيال افتاد ، كه اگر خدمتى بشاه كند ، يقينا براى پاداش والى تمام اين صفحات دريائى خواهد شد و بنابراين شورشيانى را ، كه براى او پول آورده بودند ، گرفته بدربار اردشير فرستاد و علاوه بر اين كار تمام شهرهائى را ، كه به او تسليم شده و نيز سپاهيان خارجه را ، كه به خدمت او اجير گشته بودند ، بمأمورين شاه تسليم كرد . ميتروبرزن « 2 » ، ايرانى ديگر ، كاپادوكيّه را تحويل داد . اين شخص پدرزن داتام بود و براى اين‌كه طرف توجّهء شاه شود با فرناباذ ، كه مأمور گرفتن كاپادوكيّه شده بود ، همدست شده شبانه با سواران خود گريخت . بعد داتام ياغى او را تعقيب كرده بهره‌مند گرديد ، ولى ديرى نگذشت ، كه داتام بتحريك اردشير كشته شد ( قضيّهء داتام پائين‌تر بيايد ) . راميترس « 3 » هم كه از طرف\r\n\r\n\r\n","description":"","footnote":"\r\n( 1 ) -  Mausole . \r\n( 2 ) -  Mithrobarzane . \r\n( 3 ) -  Rheomithres . \r\n","page_name":" 1138 ","page_number":251},
  {"content":"\r\n\r\nشورشيان بمصر رفته بود ، تا از پادشاه آن پول و كشتى بگيرد و با پنجاه كشتى و پانصد تالان نقره « 1 » برگشته بود ، همين كه به شهر لسه « 2 » واقع در آسياى صغير رسيد ، به اين بهانه ، كه مىخواهد نتيجهء مذاكرات خود را با دربار مصر باطّلاع رؤساء شورشيان برساند ، آنها را بمجمعى دعوت كرد و ، چون حاضر شدند ، آنها را گرفته بدربار اردشير فرستاد و خودش مورد توجّهء مخصوص شاه شد . پس از اين وقايع سائر شورشيان بىسر مانده همگى سر تسليم پيش آوردند ( ديودور ، كتاب 15 ، بند 90 - 91 ) . راجع بقضاياى مذكوره مقتضى است گفته شود ، كه اخبار مختلف و پريشان زياد است ، ولى جهات وقايع روشن نيست ، حتّى نميتوان بتحقيق دانست ، كه اسامى مذكوره راجع به همان اشخاص است ، كه ما تصوّر ميكنيم يا به ديگران ، بخصوص كه اشخاص گاهى با شاهند و گاه بر ضدّ او . بنابر اين نميتوان وقايع را موافق قاعدهء عليّت برشتهء ترتيب درآورد . همينقدر از اين وقايع برميآيد ، كه ايالات غربى ايران در حال تجزيه و انحلال بوده‌اند و ولات از اين وضع استفاده كرده راه خودسرى پيش گرفته بودند . معلوم است ، كه با اين‌حال مستملكات يونانى ايران در آسياى صغير نيز از اين اغتشاش و اختلال استفاده ميكردند . مصر هم كه از 60 سال قبل از ايران جدا شده بود . بالاخره با در نظر گرفتن اين اوضاع به اين نتيجه ميرسيم ، كه در اواخر سلطنت اردشير راه براى اجراى مقاصد مقدونيها هموار ميشد . از احوال ايالات شرقى ايران در اين زمان اطّلاعى نداريم ، فقط مختصرى از سفر جنگى اردشير بولايت كادوسيان در دست است ، كه بالاتر ذكر شد . اينجا هم ، چنان كه از نتيجه معلوم است ، اردشير استقلال داخلى دو پادشاه كادوسى را شناخت .\r\n\r\nحملهء مصريها به فينيقيّه\r\nديودور گويد ( كتاب 15 ، بند 92 - 93 ) : در همين اوان تاخس « 3 » پادشاه مصر خواست با اردشير جنگ كند و قواى برّى و بحرى زياد جمع كرد . در قشون او ده‌هزار نفر سپاهى\r\n\r\n\r\n","description":"","footnote":"\r\n( 1 ) - سه‌ميليون فرنك طلا يا 15 ميليون ريال تقريبا .\r\n( 2 ) -  Leuce . \r\n( 3 ) -  Tachos . \r\n","page_name":" 1139 ","page_number":252},
  {"content":"\r\n\r\nاجير بودند ( معلوم است كه يونانى بوده‌اند ) . دولت اسپارت آژزيلاس را براى سردارى اين قوّه فرستاد و خابرياس آتنى نيز بعنوان اينكه شخصا به خدمت مصر استخدام مىشود ، نه از طرف مردم آتن ، بمصر رفت و امير البحر بحريّهء آن ، كه عدّه‌اش به دويست كشتى ميرسيد ، گرديد . خود پادشاه مصر بر خلاف عقيدهء آژزيلاس فرماندهى را برعهده گرفته به طرف فينيقيّه حركت كرد و ، چون به نزديكى فينيقيّه درآمد ، از مصر فرستاده‌اى دررسيد و خبر آورد ، كه حاكم مصر ياغى شده و مأمورينى نزد نكتانب پسر پادشاه ، كه فرمانده دسته‌اى از قشون مصر بود ، فرستاده ، تا او را بسلطنت دعوت كند . پس از آن شورش به زودى بالا گرفت و به تمام مصر سرايت كرد و پسر پادشاه مصر با شورشيان همداستان گرديده بسرداران پاداش‌هائى و بسربازان وعده‌هائى داد . بالاخره براثر اين اوضاع پادشاه مصر چاره را در اين ديد ، كه از كوير عربستان گذشته پناه بدربار ايران برد و عذر تقصيرات را بخواهد ( 361 ق . م ) . اردشير نه فقط از تقصير او درگذشت ، بل فرماندهى اردوئى را ، كه بنا بود به قصد مصر حركت كند ، بوى داد ، ولى در اين‌وقت اردشير پس از چهل و سه سال سلطنت فوت كرد و اخس بجاى او نشست . در خلال اين احوال تاخس بنزد آژزيلاس برگشت و ، چون جرئت نكرد با پسر خود جنگ كند ، سردار يونانى او را به شهر بزرگى برد و در آن‌جا قشون نكتانب ، كه از حيث عدّه برترى داشت ، او را محاصره كرد . بعد شبانه آژزيلاس محصورين را از شهر حركت داده به جائى برد ، كه موقع محكمى بود ( اين محلّ را از هرطرف كانالهائى احاطه داشت ) . در آنجا بواسطهء خوبى موقع و رشادت يونانىها قشون نكتانب شكست خورد و تاخس مجدّدا پادشاه مصر شد . پس از آن آژزيلاس خواست به اسپارت برگردد ، ولى وقتى كه عازم وطن خود بود ، در شهر سيرن مرد و نعش او را با عسل بلسان كرده به اسپارت بردند ( 360 ق . م ) . اين است گفته‌هاى ديودور ، ولى بايد در نظر داشت ، كه اين مورّخ اسامى پادشاهان مصر را مشوّش ذكر كرده و نمىتوان محقّقا معلوم كرد ، كه وقايع مزبوره در چه زمانى روى داده . اگرچه موافق حساب\r\n\r\n","description":"","footnote":"","page_name":" 1140 ","page_number":253},
  {"content":"\r\n\r\nديودور ، يعنى موافق سال سوّم المپياد يكصد و چهارم ، اين وقايع در 362 ق . م روى داده ، ولي از روايت پلوتارك ( آژزيلاس ، بند 46 ) معلوم است ، كه ديودور اسم پادشاه مصر را بجاى نكتانب تاخس نوشته . موافق گفتهء پلوتارك نكتانب هداياى زياد و دويست تالان نقره به آژزيلاس داده او را بيونان روانه كرد . بعد پادشاه اسپارت در موقع مسافرت مرد و ، چون عسل براى بلسان كردن بدن او پيدا نشد ، بجاى آن موم به كار بردند . در خاتمه زايد نيست گفته شود : موافق نوشته‌هاى مان‌تن مصريها شاهان ايران را از كبوجيه تا داريوش دوّم بيست و هفتمين سلسلهء فراعنهء خود ميدانستند و ، پس از شورش مصر در سلطنت داريوش دوّم ، اين اشخاص را فراعنهء خود محسوب ميداشتند : سلسلهء 28 - آميرته ، سلسلهء 29 - نفريت ، آخريس و فسمتيخ ، سلسلهء 30 - نكتانب اوّل ، تاخس ، نكتانب دوّم . در زمان نكتانب دوّم ، چنان كه بيايد ، مصر از نو جزو ممالك ايران گرديد « 1 » .\r\n\r\nمبحث سيزدهم - قضاياى داتام « 2 »\r\nاز وقايع سلطنت اردشير يكى هم قضاياى داتام است و در اين باب كرنليوس نپوس « 3 » نويسندهء رومى چنين گويد ( داتام ، بند 1 - 11 ) : در سفر جنگى اردشير بمملكت كادوسيان كاميسار « 4 » نامى ، كه حكومت لك‌سيرى « 5 » را داشت ، كشته شد . ( اين ولايت قسمتى از كاپادوكيّه و مجاور كيليكيّه بود ) . كاميسار از اهل كاريّه بشمار ميرفت ، ولى زنى داشت سكائى و از او پسرى داتام نام ، كه بعد از پدر در ولايت مزبور جانشين او شد . اوّل دفعه‌اى ، كه داتام شجاعت و كفايت خود را نشان داد ، در قضيّهء تيوس « 6 » پادشاه پافلاگونيّه بود ، كه نيز با اردشير مخالفت ميكرد . چون تيوس با داتام قرابت داشت ، او در ابتداء ملايمت به كار برد ، تا مگر پادشاه مزبور را باطاعت\r\n\r\n\r\n","description":"","footnote":"\r\n( 1 ) - ابو ريحان بيرونى در آثار الباقيه ( صفحهء 91 ، چاپ ليپ‌سيك 1923 ) اسامى پادشاهان مصر را پس از شورش آن در زمان داريوش دوّم چنين نوشته : آمرطيوس ، نافرطاس ، اوخرس ، فساموث و موثاطوس ، ناقاطانباس ، طوس ، ناقاطانباس . از مقايسه معلوم است ، كه اين اسامى مصحّف اسامى مذكور است .\r\n( 2 ) -  Datame . \r\n( 3 ) -  Cornelius Nepos . \r\n( 4 ) -  Camisar . \r\n( 5 ) -  Leucosyrie . \r\n( 6 ) -  Thyus . \r\n","page_name":" 1141 ","page_number":254},
  {"content":"\r\n\r\nدرآورد ، ولى اين وسيله نتيجه نداد و حتّى نزديك بود داتام بدام افتاده هلاك شود .\r\nپس از آنكه داتام از مرگ حتمى بجست ، به تيوس اعلان جنگ داد و ، باوجود اينكه آرىبرزن والى ليديّه و يونيّه و فريگيّه او را رها كرده كمكى نرسانيد ، داتام تيوس ، زن و اولاد او را اسير كرده و بعد ، براى اينكه بهره‌مندى خود را بشاه بنمايد ، اسير خود ( تيوس ) را برداشته عازم دربار شد . هنگامى ، كه ميخواست وارد دربار گردد ، كارى كرد ، كه موجب حيرت شاه و درباريان گرديد ، توضيح آنكه تيوس شخصى بود بلندقامت ، كه سيمائى داشت خشن ، صورتى پر از موهاى دراز و ريشى بلند و انبوه داتام لباسى فاخر بر او پوشيد و طوق و ياره‌هاى طلا به گردن و دست‌هاى او درآورد و خود لباسى از پارچهء زبرى در بر كرده ، كلاه‌خود شكارى بر سر نهاده ، گرزى بدست راست و سر ريسمانى را ، كه تيوس را به آن بسته بود ، بدست چپ گرفته ، او را مانند جانورى درنده پيشاپيش خود راند و بدين نحو وارد دربار شد . تازگى اين منظره تمام درباريان را بتماشاى آن جلب كرد و ازدحامى غريب روى داد . بعض اشخاص ، كه بتماشا شتافته بودند ، اسير داتام ، يعنى پادشاه پافلاگونيّه را ، شناختند و دوان نزد شاه رفته خبر ورود عجيب داتام را به او رسانيدند .\r\nشاه اين خبر را باور نكرد و فرناباذ را فرستاد ، تا تحقيق كرده خبر صحيح بياورد .\r\nاو به زودى برگشت و خبر مزبور را تأييد كرد و اردشير فرمود ، كه داتام با اسيرش بحضور بيايد . داتام به نحوى ، كه ذكر شد ببارگاه شاه وارد شد و اردشير ، چون اين منظرهء غريب و خنده‌آور را ديد ، نتوانست از اظهار شادى و شعف خوددارى كند ، بخصوص كه هيچ انتظار دستگير شدن ياغى خود را نداشت . شاه داتام را بسيار نواخت و پاداش خوبى بوى داد ، بعد او را مأمور كرد ، كه در لشكركشى فرناباذ و تيت‌رستس بمصر شركت كند و به او اختياراتى داد ، كه با اختيارات دو سردار مزبور مساوى بود . پس از چندى اردشير فرناباذ را احضار كرده سردارى قشون را به داتام سپرد و او در تهيّهء قشون كشى شد ، ولى ديرى نگذشت ، كه اردشير امر كرد داتام قوهء خود را بر عليه آس‌پيس « 1 »\r\n\r\n\r\n","description":"","footnote":"\r\n( 1 ) -  Aspis . \r\n","page_name":" 1142 ","page_number":255},
  {"content":"\r\n\r\nوالى كاتاانى « 1 » به كار برد . والى مزبور ، نظر باينكه ايالت او داراى معابر تنگ و جنگلهاى زياد بود و با قوّهء كم ميتوانست در مقابل لشكر زياد پا فشارد ، ياغى شده مالياتى را ، كه براى دربار حمل ميكردند ، ضبط كرده بود . داتام ، با اينكه منافعش اقتضاء ميكرد بمصر برود ، براى اجراى امر شاه با چند نفر از مردان كارآزمودهء جنگى بكشتى نشسته به كيليكيّه درآمد و بعد ، از كوههاى توروس « 2 » عبور كرده وارد ايالت آس‌پيس شد . والى ياغى ، چون خبر آمدن داتام را شنيد از پىسيديان « 3 » كمك طلبيد و داراى قوّهء زياد گرديد ، ولى داتام ، بىاينكه متزلزل شود ، با نهايت جرئت و جلادت بر آس‌پيس تاخت و ، چون والى ياغى وضع را چنين ديد ، خود را باخت و تسليم گرديد و داتام اسير را به مهرداد پسر آرىبرزن سپرد ، تا او را بدربار شاه برد . در اين احوال ، كه داتام بتسويهء قضيّهء آس‌پيس پرداخته بود ، اردشير پشيمان شد از اينكه داتام يكى از بهترين سرداران خود را از جنگ مهمى مانند جنگ مصر بازداشته و چاپارى به آسه « 4 » مقرّ قشون ايران ، كه ميبايست به مصر حمله برد ، فرستاد ، تا به داتام بگويد از محلّ مزبور حركت نكند . چاپار شاه در راه باشخاصى ، كه آس‌پيس را بدربار ميبردند ، برخورد و اين نكته ، كه داتام به اين زودى بهره‌مند گرديده ، اثر بسيار خوبى در شاه كرد و داتام نزد اردشير بسيار مقرّب و مورد اعتماد شد ، ولى درباريان بر او حسد برده هم‌عهد شدند ، كه او را هلاك كنند . شخصى در دربار بود پانداتس نام ، كه حفاظت خزانه را برعهده داشت ، او از كنكاش درباريان نسبت به داتام آگاه شده وى را مطّلع داشت و به او رسانيد ، كه ، اگر در جنگ مصر بهره‌مند نگردد ، دوچار مخاطره‌اى بزرگ خواهد شد . داتام ترديد در صحّت اين خبر نكرد و با چند نفر از همراهان صديق خود از خدمت اردشير دست كشيده به طرف كاپادوكيّه رفت و از آنجا به پافلاگونيه درآمده آن را تسخير كرد . در اين احوال به او خبر رسيد ، كه پىسيديان ميخواهند بر او قيام كنند ، داتام پسر خود را به قصد آنها روانه كرد و او در جنگ كشته شد .\r\n\r\n\r\n","description":"","footnote":"\r\n( 1 ) -  Cataonie . \r\n( 2 ) -  Taurus . \r\n( 3 ) -  Pisidiens . \r\n( 4 ) -  Ake ( Ace ) . \r\n","page_name":" 1143 ","page_number":256},
  {"content":"\r\n\r\n( 64 ) - تخت‌جمشيد ، پلّه‌كان قصر داريوش اوّل ( ديولافوا ، صنايع قديم جلد 2 ، گراور 15 )\r\n\r\n","description":"","footnote":"","page_name":" 1144 ","page_number":257},
  {"content":"\r\n\r\nپس از آن خود داتام بجنگ دشمن شتافت و ، چون ميتروبرزن « 1 » پدرزن او يقين كرد ، كه دامادش از عهدهء پىسيديان برنخواهد آمد ، شبانه فرار كرده نزد آنها رفت .\r\nوقتى كه خبر فرار او به داتام رسيد ، در لشكر خود انتشار داد ، كه پدرزنش به حكم خود او نزد دشمن رفته و در ازاى چنين فداكارى بايد او را نجات داد و ، اگر سپاهيان دشمن از درون و بيرون مورد حملهء قواى ميتروبرزن و سپاهيان داتام گردند ، همه ريزريز خواهند شد . پس از آن داتام حمله را شروع كرد و پىسيديان ، چون يقين كردند ، كه ميتروبرزن و كسان او با داتام تبانى كرده‌اند ، اوّل بسپاهيان ميتروبرزن پرداختند . داتام از اين موقع استفاده كرده قلب قشون پىسيديان را درهم شكست و عدّه‌اى زياد از آنها كشته اردوى دشمن را بتصرّف درآورد .\r\nدر اين احوال شيس‌ماس « 2 » پسر بزرگ داتام به اردشير اطّلاع داد ، كه پدرش ياغى شده و بر اثر آن اردشير اوتوفرادات « 3 » را مأمور كرد ، كه او را باطاعت درآورد .\r\nوقتى كه داتام خبر نزديك شدن اين سردار را شنيد ، در ابتداء خواست دربند كيليكيّه را تصرّف كرده نگذارد دشمن او وارد اين ولايت گردد ، ولى بدربند مزبور دير رسيد و نتوانست مقصود خود را انجام دهد . پس از آن داتام جائى را براى جنگ برگزيد ، كه برترى عدّهء اوتوفرادات بىاثر ماند . عدّهء قشون اوتوفرادات عبارت بود از : بيست‌هزار سوار ، صدهزار پياده ، سه‌هزار فلاخن‌دار از مردان جنگى ، كه ايرانيهاى آن زمان كرداس « 4 » ميناميدند و نيز هشت‌هزار نفر از اهل كاپادوكيّه ، پنج‌هزار نفر از اهل پافلاگونيّه ، ده‌هزار فريگيانى ، پنج‌هزار ليديانى ، سه‌هزار اسپانديانى و پىسيديانى ، دوهزار از اهل كيليكيّه ، همانقدر كسپيانى و ده‌هزار ارمنى . عدّهء نفرات داتام بقدرى كمتر بود ، كه ميتوانست فقط يك نفر در مقابل بيست نفر بگمارد . باوجود اين داتام حمله برد و عدّه‌اى زياد از سپاهيان اردشير\r\n\r\n\r\n","description":"","footnote":"\r\n( 1 ) -  Mithrobarzane . \r\n( 2 ) -  Schismas . \r\n( 3 ) -  Autophradate . \r\n( 4 ) -  Cardace  كرنليوس‌نپوس ، چون رومى بود كرداك يا كردوك را كرداس نوشته ، ( ) را بايد ( ) خواند . مقصود همان كردها هستند ، كه بالاتر ذكرشان گذشته .\r\n","page_name":" 1145 ","page_number":258},
  {"content":"\r\n\r\nكشت ، و حال آنكه تلفات او فقط هزار نفر بود . پس از آن داتام باز برترى خود را حفظ كرد ، زيرا فقط وقتى بدشمن حمله ميكرد ، كه موقع نظامى را براى زيادى قواى دشمن و كمى قشون خود مناسب ميديد ، يعنى وقتى كه حساب كرده به اين نتيجه مىرسيد ، كه بواسطهء معبرهاى تنگ سپاهيان شاه نميتوانند از فزونى عدّه‌شان استفاده كنند . بالاخره اوتوفرادات ديد ، كه نتيجهء جنگ براى شاه و خود او خطرناك است و بنابراين با داتام داخل مذاكره شد ، كه او با شاه صلح كند و صلح انجام يافت ، ولى اردشير كينهء داتام را بدل گرفت و با اين مقصود دام‌هائى براى او گسترد و داتام هر دفعه بواسطهء زرنگى با بهره‌مندى از اين دام‌ها بيرون جست ، تا آنكه بالاخره مهرداد پسر آرىبرزن خائنانه اين سردار رشيد را كشت ، توضيح آنكه به اردشير وعده كرد داتام را بكشد ، مشروط بر اينكه پس از آن شاه به او اجازه دهد ، هر آنچه خواهد بكند و براى استحكام عهد و پيمان ، چنان كه عادت پارسيان است ، صورت يك دست راست را براى او بفرستد . اردشير چنين كرد و مهرداد وانمود ، كه بشاه ياغى شده و پس از چندى روابطى با داتام يافت . زمانى گذشت ، تا مهرداد دريافت ، كه جلب اعتماد داتام را كرده و از او خواست يكديگر را ملاقات و نقشهء جنگ بزرگى را بر ضدّ شاه طرح كنند . داتام راضى شد و محلّ و روز ملاقات معيّن گرديد . مهرداد قبل از روز موعود بمحلّ مزبور رفته شمشيرهائى جداجدا زير خاك كرد . بعد در روز معهود داتام و مهرداد يكديگر را ملاقات كردند و پس از آنكه داتام از مهرداد مفارقت جست ، هنوز خيلى دور نشده بود ، كه شنيد مهرداد او را صدا مىكند و ميگويد ، مطلبى را فراموش كرده مذاكره كند .\r\nداتام برگشت و مهرداد شمشيرى از خاك بيرون كشيده زير لباس پنهان كرد و ، همين كه داتام به او رسيد ، محلّى را نشان داده گفت ، اينجا براى اردوگاه خيلى مناسب است و ، چون داتام برگشت ، كه آن محلّ را ببيند ، مهرداد شمشير را از پشت بتن او فرو برد و او در حال افتاد و درگذشت . كرنليوس‌نپوس در خاتمه گويد :\r\n« اين مرد بزرگ ، كه بواسطهء زرنگى و احتياط نسبت بعدّه‌اى زياد از دشمنان خود\r\n\r\n","description":"","footnote":"","page_name":" 1146 ","page_number":259},
  {"content":"\r\n\r\nفاتح بود ، هيچ‌گاه بخيانت و غدر متوسّل نشد ، بالاخره بدامى افتاد ، كه خائنى دوست‌نما براى او گسترده بود » . موافق نوشته‌هاى ديودور داتام تقريبا در 362 ق . م كشته شده ( كتاب 15 ، بند 91 ) ، ولى اين مورّخ قضاياى داتام را خيلى مختصرتر و رويهمرفته مندمج نوشته و در اين‌جا هم ، مانند ياغيگرى ولات ايران در ممالك غربى وقايع برشتهء ترتيب درنيامده . ديودور اصلا از اوتوفرادات ذكرى نكرده . او گويد ، كه داتام ياغى كاپادوكيّه را در تصرّف داشت و اردشير ارته‌باذ را بجنگ او فرستاد . بعد ميتروبرزن پدرزن داتام خيانت ورزيده با ده‌هزار سوار به طرف ارته‌باذ رفت و داتام او را تعقيب كرد . از طرف ديگر ارته‌باذ ، بتصوّر اين‌كه اين فرار دامى است ، كه داتام براى او گسترده ، بقشون شاه حكم كرد با ميتروبرزن بجنگند . او در ميان دو حمله از پس‌وپيش واقع شد و سوارانش كشته شدند ، مگر عدّه‌اى ، كه به داتام پناه برده امان خواستند . پس از اين جنگ ، كه ببهره‌مندى داتام خاتمه يافت ، بر شهرت نام داتام افزود .\r\nدر خاتمه مقتضى است گفته شود ، كه در تاريخ ايران قديم در چندجا ذكرى از اين اسم ، يعنى داتام ، شده و معلوم است كه چند نفر اين نام داشته‌اند : 1 - كزنفون در تربيت كوروش رئيس كادوسيان را ، كه متّحدين كوروش بوده‌اند ، داتام « 1 » ناميده ( كتاب 5 ، فصل 3 ) . 2 - اشيل در نمايش حزن‌انگيز « پارسيها » اسم شخصى را ، كه در جنگ سالامين كشته شده ، داتام « 2 » نوشته . 3 - كرنليوس‌نپوس و ديودور ، چنان كه گذشت ، اسم پسر كاميسار كارى را چنين ذكر كرده‌اند . 4 - از پادشاهان كاپادوكيّه شخصى ، كه پسر آنافاس « 3 » دوّم بوده ، چنين نام داشته ( نام‌هاى ايرانى ، صفحهء 402 ) ، ولى از همهء اين اشخاص مشهورتر همان داتام فقرهء سوّم است ، كه ذكر خود او و كارهايش در اين مبحث گذشت .\r\nچون در اين مبحث و مبحث قبل ذكرى از مهرداد و پدر او آرىبرزن شد ، مقتضى است بيفزائيم ، كه آرىبرزن پسر مهرداد بود و او پسر ارن‌توبات « 4 » .\r\n\r\n\r\n","description":"","footnote":"\r\n( 1 ) -  Datamas . \r\n( 2 ) -  Datames . \r\n( 3 ) -  Anaphas . \r\n( 4 ) -  Orontobate . \r\n","page_name":" 1147 ","page_number":260},
  {"content":"\r\n\r\nنياكان اين پارسى از ولات ايران بشمار ميرفتند . مهرداد در زمان اردشير شهر كيوس « 1 » را ، كه در كنار درياى مرمره بود ، تسخير كرد و محبّ يونان گرديد .\r\nآرىبرزن پسر او نيز محبّ يونان بود و بر اردشير ياغى شد ، ولى بهره‌مندى نيافت . پسر آرىبرزن مانند جدّش مهرداد نام داشت و ، چنان كه گذشت ، داتام را كشت وقتى كه اسكندر بآسياى صغير آمد ، شهر كيوس را از او گرفت ، ولى مهرداد از اسكندر تمكين نكرد . بعدها اعقاب مهرداد در پنت امارت و بعد سلطنت يافتند ، چنان كه در جاى خود بيايد . مهرداد ششم ، كه مردى بود فوق‌العاده و جنگ‌هاى نامى با روميها كرد ، از همين خانواده بيرون آمد . بنابراين بانيان دولت پنت‌كاپادوكى ، كه در قرون بعد آنقدر اهميت يافت ، از اين خانواده بودند .\r\n\r\nمبحث چهاردهم روابط ايران و يونان پس از صدور فرمان صلح\r\nباوجود اوضاع خراب دربار اردشير دوّم ، ضعف و سستى ، كه از اين جهت بر ايران آن روز مستولى شده بود ، شورش‌هاى پىدرپى ، كه در اطراف و اكناف ممالك وسيعهء ايران روى ميداد و ياغيگرى ولات و رؤساء قشون ، نفوذ ايران در يونان بدرجه‌اى رسيد ، كه تا آن زمان سابقه نداشت : دول يونان ، نظر برقابتى كه با يك‌ديگر داشتند ، همواره دخالت دربار ايران را در امور داخليشان تقاضا ميكردند ، حل منازعات خود را از اردشير ميخواستند و براى همراه كردن دربار ايران با مرامى ، كه تعقيب ميكردند ، پىدرپى سفرائى بدربار اردشير ميفرستادند .\r\nاو هم احكامى بدست اين‌وآن ميداد و ، بعد طرفى ، كه بر عليه آن حكمى صادر شده بود ، بدربار شوش آمده بر له خود امرى صادر ميكرد و سپس طرفين بهم ميافتادند و پس از منازعه و مخاصمه باز ميبايست والى ليديّه وارد معركه شود . در اين وقت يونانىها دور او را ميگرفتند و دسائس و نيرنگ‌ها شروع ميشد . از اين والى\r\n\r\n\r\n","description":"","footnote":"\r\n( 1 ) -  Cios . \r\n","page_name":" 1148 ","page_number":261},
  {"content":"\r\n\r\nآسياى صغير نزد آن والى و از آن يكى نزد يكنفر ياغى ميرفتند و ، وقتى كه بالاخره در هيچ‌جا مقصود آنها انجام نميشد ، باز بدربار شوش آمده و در اين‌جا حمات يا طرفدارانى يافته فرمانى صادر ميكردند و قضاياى حيرت‌آور از نو شروع ميشد . اين اوضاع نه فقط در خود يونان برقرار بود ، بلكه يونانىهاى جزيرهء سىسيل و ايطاليا نيز ميخواستند در ميدان اين منازعات خانگى داخل شوند و دربار هخامنشى اين زمان با پوسيدگى تمام اركانش حكم عالى عالم يونانى شده بود . گوئى ، كه يونانىهاى اين زمان نميتوانستند بىاين شاه بزرگ ( مورّخين شاهان ايران قديم را غالبا چنين ميخوانند ) زندگانى سياسى خودشان را اداره كنند .\r\nچندسال پس از صدور فرمان صلح اسپارتىها ، كه از اوضاع يونان بواسطهء فتح اهالى تب و برترى آنها در يونان ناراضى بودند ، باز آنتالسيداس را بدربار ايران فرستاده خواستار شدند ، كه شاه دخالت كرده شرايط صلح را بموقع عمل گذارد ( 372 ق . م ) . دربار ايران اين تقاضا را پذيرفته فيليس‌كوس « 1 » نامى را بيونان فرستاد ، تا اعلام كند ، كه دول يونانى بايد موافق فرمان صلح رفتار كنند . اين فرستاده ، چنان كه كزنفون گويد ( تاريخ يونان ، كتاب 7 ، بند 1 ) ضمنا پولى بدولت اسپارت داد ، تا قشونى تهيّه كند ، زيرا دولت اسپارت بر اثر همراهى ايران با دشمنان او بقدرى در اين زمان ضعيف شده بود ، كه ديگر مورد ملاحظه و بيم نبود و به عكس دولت تب ، كه بواسطهء فتح خود نسبت به اسپارت قوّتى يافته بود ، نگرانىهائى ايجاد ميكرد . آرامش موقّتا برقرار شد ، ولى دوامى نداشت ، زيرا اهالى تب ، كه همواره درصدد بودند ، برترى در يونان داشته باشند ، به اين خيال افتادند ، كه اگر دربار ايران را با خود همراه كنند ، از اين راه مىتوانند به مقصود خود برسند . بنابراين متّحدين خود را جمع كرده به آنها گفتند ، كه از دول يونان هر يك سفيرى در دربار اردشير دارد و لازم است ، كه ما هم سفيرى بدربار او روانه كنيم .\r\nبر اثر اين فكر پلوپيداس « 2 » را ، كه از رجال مهم تب بود ، انتخاب كرده به ايران\r\n\r\n\r\n","description":"","footnote":"\r\n( 1 ) -  Philiscus . \r\n( 2 ) -  Pelopidas . \r\n","page_name":" 1149 ","page_number":262},
  {"content":"\r\n\r\nفرستادند . اين سفير چند نفر نماينده از قسمت‌هاى ديگر يونان مانند آركادى و آرگس همراه خود آورد ( 367 ق . م ) . آتنىها نيز ، همين كه از رفتن سفراى تب بدربار ايران ، آگاه شدند ، گفتند ، ما هم بايد سفيرى بفرستيم ، تا آتن بى مدافع نباشد . اردشير سفير تب را خيلى گرم پذيرفت ، زيرا اوّلا تبىها نسبت به اسپارتىها در لكترا فاتح شده و در لاكونى بهره‌منديها يافته بودند . ثانيا سفير تب به اردشير گفت ، كه در جنگ پلاته ( در زمان خشيارشا ) تب در ميان دول يونانى يگانه دولتى بود ، كه طرفدارى از ايران كرد و ، اگر اخيرا اسپارت با تب طرف شد ، از اين جهت بود ، كه دولت مزبوره با خيالات آژزيلاس بر ضدّ ايران همراه نگرديد . چون اين اظهارات نصّ واقع بود و ايرانىها هم از گفته‌هاى سفير بىاطّلاع نبودند ، اردشير سفير تب را بسيار بنواخت و گفت ، چه همراهى از من ميخواهيد . سفير جواب داد ، آن خواهيم ، كه مسّن « 1 » از قيد اسپارت آزاد باشد و آتنىها با بحريّهء خود سواحل ب‌اسى را تهديد نكنند . دربار ايران ، پس از آنكه مطالب سفراى دول يونانى را فهميد ، با مقاصد اهالى تب همراه گرديده اعلام كرد ، كه تب بايد شهر اوّل يونان باشد و هركس بر خلاف آن رفتار كند ، شاه مجبورش خواهد كرد ، كه مطيع شود و ، اگر آتن خلع اسلحه از خود نكند ، با آن همان معامله خواهد شد ، كه با ياغى ميكنند . اهالى تب از حكم شاه شاديها كردند ، فرمان او را بدست گرفته اينجا و آنجا برده به همه نشان دادند و مضمون آن را در تمام يونان منتشر ساختند ، ولى يونانىهاى ديگر نخواستند برترى تب را بشناسند و باز منازعه شروع شد و ، پس از كشمكش‌هاى زياد آتن باز سفيرى بدربار ايران فرستاده مساعدت شاه را درخواست كرد و اردشير با آن بىقيدى ، كه در امور داشت ، گفت ، چه عيب دارد ؟ آتن مجاز است ، كه بحريّهء خود را حفظ كند و شهر آم‌فىپوليس را هم داشته باشد ( اين شهر ميخواست استقلال يابد ) . در حينى كه سفير آتن در دربار ايران براى جلب عنايت شاه ميكوشيد ، دولت او در نهان به\r\n\r\n\r\n","description":"","footnote":"\r\n( 1 ) -  Messene . \r\n","page_name":" 1150 ","page_number":263},
  {"content":"\r\n\r\nآرىبرزن والى ايران در فريگيّه ، كه ياغى شده بود ، كمك و ضمنا مقصود خود را ، كه تصرّف جزيرهء سامس بود ، تعقيب ميكرد . و بعد از آتن اسپارت هم با اين ياغى همراه بود . اوتوفرادات رئيس قشون ايران مأمور شد با او جنگ كند ، ولى كارى نكرد و در دربار هم اهميّتى به اين وقايع نميدادند ، چه جنايتهاى دربارى ، چنان كه بيايد ، و اوضاع مغشوش و درهم دولت مجالى براى اين كارها باقى نميگذاشت .\r\nياغيگرى و شورش متدرّجا به تمام قسمت‌هاى آسياى صغير سرايت كرد و ، چنان كه گذشت ، اهالى ميسيّه ، پافلاگونيّه ، كيليكيّه ، ليديّه ، پىسيديّه و غيره هركدام بنوبت خود يك نفر ياغى يافته دور او جمع شدند و كار به جائى كشيد ، كه داتام در كاپادوكيّه اعلان استقلال داد . در اين احوال اسپارتىها از حكم شاه ، كه بايد مسّن مستقل باشد ، سخت ناراضى شدند و از راه كينه‌ورزى آژزيلاس را به مصر فرستادند ، تا بشورشيان كمك كند ، ولى وقتى كه او بمصر وارد شد ، ديد خابرياس سردار آتنى در آنجا محكم نشسته و از روى اضطرار راضى گرديد ، كه رياست يونانىهاى اجير را به او بدهند . شورش‌هاى آسياى صغير را بالاخره دربار ايران ، چنان كه ذكر شد ، بعضى را با اسلحه و برخى را با پول و برانگيختن متنفّذى بر متنفّذى و تحريك بقتل و خيانت فرونشاند ، ولى اوضاع يونان به همان حال باقى ماند . مستملكات يونانىنشين ايران در آسياى صغير نيز احوال رقّت‌آورى داشتند ، توضيح آنكه دولت ايران در امور داخلى شهرهاى يونانى دخالت نميكرد ، هر شهر امور خود را موافق قوانين خود اداره كرده باج ميداد و گاهى هم تأديهء باج در بوته تأخير ميماند . باوجود اين شهرها آسايشى نداشتند . جهت آن دو تيرگى دائمى بود ، كه در هرشهر وجود داشت : دسته‌اى طرفدار حكومت ملّى و هواخواه آتن بودند ، عدّه‌اى حكومت اوليگارشى ( يعنى حكومت عدّهء قليل ) ميخواستند و از اسپارت حمايت ميكردند و ، چون در خود يونان رقابت و ضدّيت شديدى بين آتن و اسپارت وجود داشت ، تمام منازعات و خصومتهاى اين دو دولت در مستعمرات يونانى نيز منعكس ميشد و اين شهرها هم به دو دسته تقسيم شده بجان يكديگر ميافتادند .\r\n\r\n","description":"","footnote":"","page_name":" 1151 ","page_number":264},
  {"content":"\r\n\r\nاوضاع داخلى اين شهرها چنان بود ، كه ولات ايران در ليديّه بكلّى سردرگم شده بودند ، زيرا اين منازعات و جنگهاى درونى بالاخره بغارت اهالى تمام ميشد و مستعمرات همواره رو به خرابى ميرفتند . بالاخره دولت ايران صلاح ديد ، كه امور شهرى را ، كما فى السّابق به خود اهالى شهر واگذارد ، ولى در هر شهر اركى ساخته ساخلوى در آنجا بنشاند ، تا دسته‌هاى ملّى و اشرافى بهم نيفتند . چنين بود احوال يونان و مستملكات يونانى ايران در آسياى صغير ، وقتى كه اردشير درگذشت .\r\n\r\nمبحث پانزدهم جنايتهاى دربارى ، فوت اردشير ، خانواده و خصائل او\r\n\r\nقتل داريوش\r\nاردشير بقول بعض مورّخين قديم 360 زن عقدى و غيرعقدى داشت و ، چنان كه ژوستن گويد ( كتاب 10 ، بند 1 ) داراى يكصد و پانزده نفر پسر و دختر بود ، ولى اغلب آنها در زمان حيات او مرده بودند .\r\nاز پسران او اسم چهار نفر در تاريخ باقى مانده : 1 - داريوش ، كه بزرگتر از همه بود . 2 - آرياسپ « 1 » . 3 - اخس « 2 » . 4 - ارسام « 3 » . سه پسر اوّلى از زن عقدى بودند و ارسام از زن غيرعقدى . اسم آخرى را پلوتارك چنين نوشته ، ولى ژوستن گويد ( همان‌جا ) ، كه او را آريورات « 4 » ميناميدند . اردشير ، چون بكهولت رسيد ، دريافت ، كه بين داريوش و اخس رقابتى راجع بتخت سلطنت موجود است .\r\nاين نفاق خانوادگى ، چنان كه پلوتارك گويد ( اردشير ، بند 31 ) ، درباريان را به دو دسته تقسيم كرده بود . آنهائيكه عاقلتر بودند ، عقيده داشتند ، كه پس از فوت اردشير پسر بزرگتر او داريوش بر تخت بنشيند ، چنان كه پس از فوت داريوش دوّم هم اردشير ولد ارشدش جانشين او شد ، ولى اخس ، كه تندخو و ناراحت بود ، طرفدارانى در ميان درباريان داشت و آتس‌سا دختر و زن اردشير را به طرف خود جلب كرده بوى وعده داده بود ، كه پس از فوت پدر ، او را ازدواج و ملكه كند .\r\n\r\n\r\n","description":"","footnote":"\r\n( 1 ) -  Ariaspes . \r\n( 2 ) -  Ochos . \r\n( 3 ) -  Arsames . \r\n( 4 ) -  Ariorathe . \r\n","page_name":" 1152 ","page_number":265},
  {"content":"\r\n\r\nحتّى در دربار بعضى ميگفتند ، كه اخس با اين زن در نهان روابطى دارد و شاه از اين قضيّه آگاه نيست . اردشير از اين نظر ، كه پس از فوت او واقعه‌اى ، مانند قضيّهء كوروش كوچك پيش نيايد ، مصمّم شد داريوش را ، كه 25 سال داشت در زمان حيات خود وليعهد كند و با اين مقصود به او اجازه داد تيار راست بر سر گذارد ( فقط شاهان ميتوانستند تيار راست بر سر گذارند ) . بعد پلوتارك گويد ( بند 32 ) رسمى است در پارس ، كه پس از اينكه وليعهدى معين شد ، او عنايتى از شاه درخواست مىكند و ، اگر موضوع درخواست پذيرفتنى باشد ، شاه نميتواند از قبول آن امتناع ورزد . داريوش از شاه درخواست كرد ، كه زنى را آسپاسى « 1 » نام به او بدهد . اين زن در فوسه واقع در ولايت ينيان از والدين آزاد تولّد يافته و داراى تربيت خوبى بود . شبى كه زنان بشام در منزل كوروش كوچك دعوت داشتند ، او نيز دعوت شده بود و رفتار و اطوار عفيفانه‌اش بقدرى جلب توجّه كوروش را كرد ، كه از آنشب ببعد او دلبستگى و علقهء خاصّى به اين زن يافته وى را در حرم خود پذيرفت و بر تمام زنان غيرعقدى خود مقدّم داشت . پس از جنگ كونّاكسا و فوت كوروش اين زن بحرم اردشير درآمده مورد محبّت او گرديد . بنابراين اردشير از درخواست داريوش مكدّر و ملول شد ، زيرا خارجىها بقدرى نسبت بزنان خود متعصّب‌اند ، كه نه فقط تكلّم را با زن غيرعقدى شاه خيانت بزرگى ميدانند بل از راهى ، كه گردونهء زن از آن عبور مىكند ، نميتوان گذشت . باوجود اينكه اردشير آتس‌سا دختر خود را بر خلاف قوانين پارس ازدواج كرده بود و با اينكه سيصد و شصت زن غيرعقدى داشت ، در جواب درخواست داريوش گفت ، ميتوانى اين زن را بحرم خود وارد كنى ، ولى به شرطى كه آسپاسى بطيب‌خاطر راضى شود .\r\nبعد زن را خواسته تكليف داريوش را به او گفتند و او بر خلاف انتظار شاه داريوش را ترجيح داد . اردشير تمكين كرد ، ولى چيزى نگذشت ، كه امر كرد آسپاسى را كاهنهء معبد اناهيتا كنند ( اين معبد در همدان بود ) و موافق قوانين اين معبد\r\n\r\n\r\n","description":"","footnote":"\r\n( 1 ) -  Aspasie . \r\n","page_name":" 1153 ","page_number":266},
  {"content":"\r\n\r\nزنانى ، كه كاهنهء آن ميشدند ، ميبايست مادام الحيات از زناشوئى دورى جويند .\r\nاردشير تصوّر نميكرد ، كه داريوش اهميتى به اين اقدام بدهد و حتّى مىپنداشت ، كه پسرش آن را مانند انتقامى كوچك يا به شكل مزاحى تلقّى خواهد كرد ، ولى داريوش از فرط محبّت به آسپاسى يا از اين جهت ، كه اين امر را حيله‌اى از طرف پدر خود دانست ، سخت آزرده‌خاطر گرديد . تيرىباذ ( كه بالاتر ذكرش گذشته ) دريافت ، كه داريوش سخت از شاه رنجيده و ، چون خود او هم در سر دختر شاه سخت آزرده‌خاطر بود ، به او نزديك شده به آتش كينه‌ورزى داريوش دامن زد . براى روشن بودن مطلب لازم است بيفزائيم ، كه بگفتهء پلوتارك ( همانجا ، بند 33 ) اردشير وعده كرده بود ، سه نفر از دختران خود را براى اين سه نفر تزويج كند :\r\nآپاما « 1 » را براى فرناباذ ، ردگونه « 2 » را براى ارنت « 3 » و آمس‌تريس « 4 » را براى تيرىباذ ، ولى بعد نسبت به تيرىباذ خلف وعده كرده آمس‌تريس را خودش بحبالهء نكاح درآورد و گفت ، كه آتس‌سا « 5 » كوچكترين دختر خود را به تيرىباذ خواهد داد و پس از آن عاشق او شده اين دختر را بدستيارى پروشات ، چنان كه بالاتر گذشت ، ازدواج كرد . تيرىباذ را مورّخ مذكور چنين توصيف مىكند : او طبيعتا ميل بياغيگرى نداشت ، ولى سبك‌مغز بود . گاهى باندازه‌اى بلند ميشد ، كه اردشير او را در رديف اوّلين رجال دربار بشمار ميآورد و گاه بقدرى تنزّل ميكرد ، كه همه او را پست و حقير ميشمردند . تيرىباذ نميتوانست در اين پست و بلنديها خود را عاقلانه اداره كند : در بلندى بقدرى متفرعن ميشد ، كه همه از او دورى ميجستند و در پستى نه فقط حاضر نميشد تمكين يا فروتنى كند ، بلكه بقدرى بر تكبّر خود ميافزود ، كه قابل تحمّل نبود . تيرىباذ پيوسته به داريوش ميگفت « كلاه بلند داشتن چه فائده دارد ( مقصود تيار راست است ) ، اگر شخص اقتدارات خود را هم بلند نكند و شما در اشتباه بزرگيد . برادر شما تكيه باعتبار و وزن زنها داده همه روزه مقام خود را محكم مىكند ، و حال آنكه شما به پدر خرفت خود ، كه همواره\r\n\r\n\r\n","description":"","footnote":"\r\n( 1 ) -  Apama . \r\n( 2 ) -  Rodogune . \r\n( 3 ) -  Oronte . \r\n( 4 ) -  Amestris . \r\n( 5 ) -  Atossa . \r\n","page_name":" 1154 ","page_number":267},
  {"content":"\r\n\r\nنقشه‌هاى خود را تغيير ميدهد ، اميدوار بوده تصوّر ميكنيد ولايت عهد براى شما تأمين شده . اردشير ، كه براى يك زن ، قانونى را كه تا حال در پارس لا يتغيّر بود ، زير پا گذارد ، آيا در مهمترين موضوعى بوعدهء خود وفا خواهد كرد ؟ تفاوت بسيار است بين اينكه اخس بتخت نرسد يا آنكه آن را از شما بازستانند ، زيرا ، اگر او شاه نباشد ، ميتواند سعادت‌مندانه زندگانى كند ، ولى شما كه وليعهد هستيد ، بايد سلطنت كنيد يا بميريد » . پلوتارك در اينجا گويد : وسعت ممالك ايران و ترسى كه داريوش از اخس داشت ، تيرىباذ را به اين اقدام ميداشت و ربة النوع قبرس هم از اين جهت ، كه آسپاسى را ربوده بودند ، غضب داريوش را تحريك مىكرد .\r\n( مقصود از ربة النّوع قبرس ونوس « 1 » است كه قبرسىها براى او پرستش مخصوصى داشتند و يونانيهاى قديم او را ربة النّوع جمال ميدانستند . پلوتارك ميخواهد بگويد ، كه چون آسپاسى را كاهنه كرده از زناشوئى بازداشتند ، ربة النّوع مذكوره خشمگين شد ) . بعد مورّخ مزبور گويد ، راهى كه ما را به مقصود مىرساند ، هموار و ملايم است ، ولى غالبا مردم بواسطهء نادانى يا بىتجربگى بد را خوب پنداشته راه بد را انتخاب ميكنند . بالاخره داريوش كاملا در تحت نفوذ تيرىباذ درآمد و او كنكاشى ترتيب داد ، كه درباريان زيادى در آن داخل بودند . در اين احوال يكى از خواجه‌ها از كنكاش مزبور آگاه شده شاه را مطّلع كرد . موضوع كنكاش اين بود ، كه شبانه داخل اطاق خواب شاه شده سرش را از بدن جدا كنند . اردشير ، پس از اينكه خبر مزبور بوى رسيد ، ديد ، نه ميتواند اين خبر را بىاهميّت تصوّر كند ، زيرا جانش ممكن است در خطر باشد ، و نه فورا باور كرده ترتيب اثر به آن بدهد .\r\nاين بود ، كه بخواجهء مذكور سپرد ، قدم بقدم مراقب احوال كنكاشيان باشد و بعد امر كرد در اطاق‌خواب پشت تخت‌خوابش دريچه‌اى باطاق ديگر باز كرده و آن را با پارچه‌اى بپوشند . در ساعتى ، كه خواجه معيّن كرده بود ، اردشير بر تخت‌خواب خوابيده منتظر كنكاشيان گرديد . اين‌ها در ساعت معهود وارد اطاق شدند ، ولى\r\n\r\n\r\n","description":"","footnote":"\r\n( 1 ) -  Venus . \r\n","page_name":" 1155 ","page_number":268},
  {"content":"\r\n\r\nاردشير تأمّل كرد ، تا آنها نزديك گشتند و همه را شناخت . بعد ، همين كه آنها خنجرها را كشيده به طرف تخت شاه رفتند ، اردشير پردهء دريچه را بلند كرده باطاق ديگر رفت و در را بسته فريادكنان قراولان را طلبيد . در اين احوال ، چون كنكاشىها تيرشان به سنگ آمد و شاه آنها را شناخت ، گريختند و به تيرىباذ هم گفتند ، چنان كند ، ولى قراولان رسيده تيرىباذ را احاطه كردند و او چند نفر را كشت ، تا آنكه زوبينى به او اصابت كرده وى را از پاى درآورد . پس از آن به حكم اردشير داريوش و اطفال او توقيف شدند و بامر شاه محكمه‌اى از قضات شوراى شاهى ( پلوتارك قضات را چنين ميخواند ) تشكيل گرديد و اشخاصى نيز به حكم شاه معيّن شدند ، تا تقصير داريوش را بگويند ( مقصود هيئت اتّهاميّه است ) . علاوه بر اين اقدامات اردشير امر كرد ، كه منشىهاى محكمه عقيدهء قضات را نوشته نزد او آورند . قضاة باتّفاق آراء حكم اعدام دادند و مجريان احكام محكمه داريوش را گرفته باطاقى ، كه پهلوى محكمه بود ، بردند و جلّاد با تيغش حاضر شد ، كه رأى محكمه را اجراء كند ، ولى همين كه داريوش را ديد ، متوحّش شد و به طرف درب اطاق عقب رفت ، زيرا نيارست بر وليعهد دست بلند كند . قضاتى ، كه در اطاق ديگر بودند ، او را تشجيع كردند ، كه وظيفهء خود را انجام دهد و جلّاد پس از آن داريوش را گرفته سرش را با تيغ از بدن جدا كرد . پلوتارك گويد ( اردشير ، بند 36 ) : بعض مورّخين گفته‌اند ، كه اردشير در محكمه حاضر بود و ، وقتى كه داريوش ديد ، تقصير او ثابت شده ، در پيش شاه رويش را به زمين نهاده عفو خود را با عجز و الحاح درخواست كرد ، ولى اردشير برخاست و از شدّت غضب و خشم قمهء خود را كشيده آن‌قدر داريوش را زد ، تا او جان سپرد و بعد ، كه بقصر خود برگشت آفتاب را پرستش كرد ( مقصود ميثر رب النّوع آفتاب است ) و بدرباريها گفت : « اى رجال پارس ، بخانه‌هاى خودتان برگرديد و به همه بگوئيد شخصى ، كه بر ضدّ من كنكاش كرده بود ، كنكاشى كه بزرگترين جنايت و بىدينى است ، هرمز بزرگ او را سياست كرد » . چون پلوتارك روايت اوّلى را مقدّم ذكر كرده معلوم است ، كه آن را صحيح‌تر ميدانسته . ژوستن\r\n\r\n","description":"","footnote":"","page_name":" 1156 ","page_number":269},
  {"content":"\r\n\r\nگويد ( كتاب 10 ، بند 1 - 2 ) ، كه پنجاه نفر از برادران داريوش در اين جنايت شركت داشتند و پس از قتل داريوش زنان و اولاد او را هم كشتند ، ولى اين روايت نبايد صحيح باشد ، زيرا اكثر اولاد اردشير در حيات او مرده بودند و ديگر اينكه پلوتارك در باب قتل زنان و اولاد داريوش ساكت است .\r\n\r\nقتل آرياسپ « 1 » و آرسان « 2 »\r\nاخس پس از قتل داريوش اميدوار گشت ، كه به مقصود خود خواهد رسيد ، بخصوص ، كه آتس‌سا با او همراه بود ، ولى دو مانع در پيش داشت : اوّلا اردشير از زن عقدى پسرى داشت آرياسپ نام ، كه بعد از قتل داريوش بتخت سلطنت از همه نزديكتر بود . علاوه بر اينكه او از اخس بزرگتر بود ، از جهت خلق خوش و حسّيّات ملايمى كه داشت ، پارسىها او را دوست ميداشتند . مانع ديگر آرسان ، زادهء يكى از زنان غيرعقدى اردشير ، بود ، كه شاه او را بسيار دوست ميداشت . اخس مصمّم شد ، كه هر دو مانع را از پيش بردارد و براى هلاك كردن آرياسپ اشخاصى را از محارم و نزديكان شاه تحريك كرد ، كه همواره خبرهاى بد به او داده ذهنى او كنند ، كه شاه از پسرش ظنين است و تصوّر مىكند ، كه او هم در كنكاش داريوش دست داشته .\r\nاين نوع خبرها بقدرى متواترا به او رسيد و چنان او را بگرفتار شدن و زجرهاى گوناگون تهديد كردند ، تا بالاخره آرياسپ ترجيح داد بدست خود كشته شده از شكنجه‌ها و زجرهائى ، كه براى او توصيف ميكردند ، برهد . با اين تصميم شربتى براى خود تهيّه كرده آشاميد و درگذشت . اردشير از فوت او در اندوهى عميق فرو رفت و زار بر پسر خود گريست . گويند ، جهت مرگ او را فهميد ، ولى بواسطهء كهولت نتوانست امر بتحقيقات و كشف قضيّه كند و بالنتيجه اين واقعه را برو نياورده تمام محبّت خود را به آرسان متوجّه داشت و او را مورد اعتماد خود قرار داد . اخس ، چون ديد ، آرسان آخرين مانعى است ، كه در پيش دارد ، بر اتلاف او نيز كمر بست و هارپات « 3 » پسر تيرىباذ را بر آن داشت ، كه او را بكشد .\r\n\r\n\r\n","description":"","footnote":"\r\n( 1 ) -  Ariaspes . \r\n( 2 ) -  Arsanes . \r\n( 3 ) -  Harpate . \r\n","page_name":" 1157 ","page_number":270},
  {"content":"\r\n\r\nدر نتيجه آرسان نيز بقتل رسيد و پس از آن اردشير ، كه خيلى پير بود ، ديگر نتوانست تحمّل اين فقدان را كند و به زودى درگذشت .\r\n\r\nفوت اردشير\r\nراجع بسنّ و مدّت سلطنت او روايات مختلف است : پلوتارك گويد در سنّ 94 سالگى در سال شصت و دوّم سلطنت خود فوت كرد ( اردشير ، بند 38 ) . دىنن هم همين عقيده را داشته . ديودورسى سىلى نوشته ( كتاب 15 ، بند 93 ) ، كه 43 سال سلطنت كرد و در سال سوّم المپياد 104 فوت كرد . بنابراين حساب فوت او در 362 ق . م روى داده . بعضى فوت او را در 360 ق . م دانسته‌اند ، ولى نلدكه گويد ، كه در 358 ق . م درگذشته و 46 سال سلطنت كرده ( تتبّعات تاريخى الخ ، صفحهء 115 ) .\r\n\r\nخانوادهء اردشير\r\nخانوادهء اين شاه ، باندازه‌اى كه اسامى اشخاص در تاريخ ذكر شده ، عبارت بود : از ملكه ، كه استاتيرا نام داشت و زنان زياد ديگر كه ، چنان كه گذشت ، گويند عدّه‌شان به 360 ميرسيده . از پسران او اين نام‌ها ذكر شده : داريوش ، آرياسپ ، اخس ، آرسان ( كه بايد ارسام باشد ) .\r\nاز دختران او اينها معلوم‌اند : اخا « 1 » و نيز آتس‌سا ، آمس‌تريس ( هر دو زنان اردشير بودند ) ، آپاما ( زن فرناباذ ) ، ردگونه ( زن ارنت ) .\r\n\r\nخصائل اردشير دوّم\r\nاز آنچه راجع بوقايع سلطنت اردشير دوّم ( باحافظه ) گفته شد صفات او معلوم است و گمان ميرود ، كه بسط مقال لازم نباشد . اگر بخواهيم در چند كلمه او را توصيف كنيم ، بايد گفت ، كه شاهى بوده : تنبل و راحت‌طلب ، غالبا ملايم و گاهى شديد العمل ، عادتا ضعيف النفس ، امّا پرجرئت ، وقتى صلاح خود را در شجاعت ميديد ، بىقيد ، فعّال ما يشاء ، شهوت‌پرست . بىقيد ، يعنى امور را بطبيعت واميگذارد . فعّال ما يشاء ، يعنى هرچه ميخواست ، ميكرد و پابند قوانين و عادات نبود . از مورّخين عهد قديم پلوتارك در چند مورد او را ستوده . بعض گفته‌هاى او بالاتر ( صفحهء 994 ) گذشت و در خاتمهء كتاب خود راجع به اردشير گويد ( اردشير ، بند 38 ) : « اردشير برأفت شهرت\r\n\r\n\r\n","description":"","footnote":"\r\n( 1 ) -  Ocha . \r\n","page_name":" 1158 ","page_number":271},
  {"content":"\r\n\r\nيافت و او را ملّت دوست ميدانستند . واقعه‌اى ، كه بيش از هرچيز اين شهرت را دربارهء او تأمين كرد ، اين بود ، كه پس از او شخصى مانند اخس بتخت نشست و او در شقاوت و خونخوارى سرآمد درنده‌ترين اشخاص آن زمان بود » . اكثر محقّقين جديد اردشير را شاهى نالايق ميدانند و جاى ترديد نيست ، كه در سلطنت طولانى او شاهنشاهى ايران متلاشى ميشد ، از جمله نلدكه گويد : « تحقير اردشير از طرف كوروش كاملا صحيح بود . در زمان اين شاه شيرازهء امپراطورى بيش از پيش از هم ميگسست » ( همانجا ) . بعض مورّخين جديد او را لوئى پانزدهم « 1 » ايران قديم دانسته‌اند . دربارهء اردشير دوّم بايد نيز داراى اين عقيده بود ، كه خوش اقبال بوده ، زيرا مىبينيم ، كه اكثر قضاياى بزرگ و مهم بطور غيرمترقب بنفع او خاتمه يافته ، و الّا بعد از داريوش دوّم با شاهى مانند اردشير دوّم ، تاروپود ايران هخامنشى ميبايست ، بيش از آنچه ذكر شد ، از هم گسيخته باشد . بالاخره دربارهء اردشير بايد گفت ، كه او در يونان موفق شد به چيزى ، كه داريوش اوّل و خشيارشا به آن نرسيدند : اوضاع درهم‌وبرهم يونان او را حكم عالى عالم يونانى كرد .\r\n\r\nمبحث شانزدهم - نوشته‌هاى تورية\r\nقبل از اينكه بسلطنت اخس بگذريم ، مقتضى است كلمه‌اى چند راجع بذكرى ، كه در كتاب عزرا و نحميا از اردشير كرده‌اند ، بگوئيم . بالاتر ( صفحات 945 - 950 ) گفته شد ، كه بعض نويسندگان اين قضايا را مربوط به زمان اردشير درازدست دانسته‌اند ، ولى از كتاب عزرا صريحا مستفاد مىشود ، كه عزرا براى آراستن معبد به اورشليم رفته و معبد هم در زمان داريوش دوّم ساخته و پرداخته شده بود . پس شكّى نيست ، كه اردشيرى ، كه بعد از داريوش دوّم ميآيد ، اردشير دوّم است نه اردشير اوّل . بهرحال اين است آنچه راجع به اين واقعه نوشته شده ( كتاب عزرا ، فصل 7 ) « 2 » : « و بعد از اين امور در سلطنت ارتخشثتا پادشاه فارس عزرا ابن سرايا ابن عزريا . . . . از بابل برآمد\r\n\r\n\r\n","description":"","footnote":"\r\n( 1 ) - لوئي پانزدهم پادشاه فرانسه بود ( 1715 - 1774 م . ) .\r\n( 2 ) - عين ترجمهء پارسى تورية درج شده ، بىاينكه تغييرى در انشاء آن داده شده باشد .\r\n","page_name":" 1159 ","page_number":272},
  {"content":"\r\n\r\nو او در شريعت موسى ، كه يهوه خداى اسرائيل آن را داده بود ، كاتب ماهر بود و پادشاه بر وفق دست يهوه خدايش ، كه با وى ميبود ، هرچه را كه او مىخواست ، بوى ميداد و بعضى از بنى اسرائيل و كاهنان و لاويان « 1 » و مغنيّان و دربانان و نتينيم « 2 » نيز در سال هفتم ارتخشثتا پادشاه باورشليم برآمدند و او در ماه پنجم سال هفتم پادشاه به اورشليم رسيد ، زيرا در روز اوّل ماه اوّل بيرون رفتن از بابل شروع كرد و در روز اوّل ماه پنجم بر وفق دست نيكوى خدايش ، كه با وى ميبود ، به اورشليم رسيد . . . . . . اين است صورت مكتوبى ، كه ارتخشثتا پادشاه بعزراى كاهن و كاتب ، كه كاتب كلمات وصاياى خداوند و فرائض او بر اسرائيل بود ، داد . از جانب ارتخشثتا شاهنشاه بعزراى كاهن و كاتب كامل شريعت خداى آسمان .\r\nامّا بعد فرمانى از من صادر شد ، كه هركدام از قوم اسرائيل و كاهنان و لاويان ايشان ، كه در سلطنت من هستند ، و برفتن همراه تو به اورشليم راضى باشند بروند . چونكه تو از جانب پادشاه و هفت مشير او فرستاده شده‌اى « 3 » ، تا دربارهء يهودا و اورشليم بر وفق شريعت خدايت ، كه در دست تو است ، تفحّص كنى و نقره و طلائى را ، كه پادشاه و مشيرانش براى خداى اسرائيل ، كه مسكن او در اورشليم مىباشد ، بذل كرده‌اند ، ببرى و نيز تمامى نقره و طلائى را ، كه در تمامى ولايت بابل بيابى با هداياى تبرّعى ، كه قوم و كاهنان براى خانهء خداى خود ، كه در اورشليم است ، داده‌اند ، ببرى . لهذا با اين نقره گاوان و قوچها و بره‌ها و هداياى آردى و هداياى ريختنى آنها را باهتمام بخر و آن‌ها را بر مذبح خانهء خداى خودتان ، كه در اورشليم است ، بگذران و هرچه به نظر تو و برادرانت پسند آيد ، كه با بقيّهء نقره و طلا بكنيد ، برحسب ارادهء خداى خود به عمل آوريد و ، ظروفيكه به جهت خدمت خانهء خدايت به تو داده شده است ، آنها را بحضور خداى اورشليم تسليم كن و امّا\r\n\r\n\r\n","description":"","footnote":"\r\n( 1 ) - لاويان - يعنى اشخاصى ، كه از اولاد لاوى سوّمين پسر يعقوب‌اند - گاهى اين لفظ بمعنى كاهنان استعمال شده .\r\n( 2 ) - نتينيم - طبقه‌اى از خدمتگذاران دينى ، كه كارشان پست‌تر و سبك‌تر از لاويان بود .\r\n( 3 ) - اينها همان قضاة پادشاهى بوده‌اند ، كه مورّخين يونانى مكرّر ببودن آنها اشاره كرده‌اند .\r\n","page_name":" 1160 ","page_number":273},
  {"content":"\r\n\r\nچيزهاى ديگر ، كه براى خانهء خدايت لازم باشد ، هرچه براى تو اتّفاق افتد ، كه بدهى ، از خزانهء پادشاه بده و از من ارتخشثتا پادشاه فرمانى بتمامى خزانه‌داران ماوراىنهر صادر شده است ، كه هرچه عزراى كاهن و كاتب شريعت خداى آسمان از شما بخواهد ، بتعجيل كرده شود ، تا صد وزنه نقره و صد كرّ گندم و تا صد بتّ شراب و تا صد بتّ روغن و از نمك هرچه بخواهد ، هرچه خداى آسمان فرموده باشد ، براى خانه خداى آسمان بلا تأخير كرده شود ، زيرا چرا غضب بر ملك پادشاه و پسرانش وارد آيد و شما را اطّلاع مىدهم ، كه بر همهء كاهنان و لاويان و مغنّيان و درباريان و نتينيم و خادمان اين خانه خدا جزيه و خراج و باج نهادن جائز نيست و ، تو اى عزرا ، موافق حكمت خدايت ، كه در دست تو مىباشد ، قاضيان و داوران از همهء آنانيكه شرايع خدايت را ميدانند ، نصب كن ، تا بر جميع اهل ماوراىنهر داورى كنند و آنانيرا ، كه نميدانند ، تعليم دهند و هركه بشريعت خدايت و بفرمان پادشاه عمل نكند ، بر او بىمحابا حكم شود ، خواه بقتل يا بجلاى وطن يا بضبط اموال يا بحبس » . بعد عزرا شرح ميدهد ، چه كسانى با او از بابل به اورشليم رفتند و او در آنجا سيزده سال بماند و موافق فرمان شاه رفتار كرد . عزرا راجع به مقدار طلا و نقره و ظروف و ساير اشيائى ، كه با خود براى اورشليم برده ، در باب هشتم چنين گويد : « نقره و طلا و ظروف هديه خداى ما را ، كه پادشاه و مشيران و سرورانش و تمام اسرائيليهائى ، كه حضور داشتند ، داده بودند ، بايشان ( يعنى رؤساء كهنه ) وزن نمودم پس ششصد و پنجاه وزنه نقره و صد وزنه ظروف نقره و صد وزنه طلا بدست ايشان وزن كردم و بيست طاس طلا هزار درهم و دو ظرف برنج صيقلي خالص ، كه مثل طلا گرانبها بود و بايشان گفتم ، شما براى خداوند مقدّس ميباشيد و ظروف نيز مقدّس است و نقره طلا به جهت يهوه خداى پدران شما هديهء تبرّعى است . پس بيدار باشيد و اين‌ها را حفظ كنيد ، تا بحضور رؤساء كهنه و لاويان و سروران آباى اسرائيل در اورشليم بحجره‌هاى خانهء خداوند به وزن بسپاريد » .\r\n\r\nحكايت نحميا\r\nاز آنجا كه گفته‌هاى نحميا دنبالهء گفته‌هاى عزرا مىباشد ، معلوم است ، كه اين حكايت هم راجع به زمان اردشير\r\n\r\n","description":"","footnote":"","page_name":" 1161 ","page_number":274},
  {"content":"\r\n\r\nباحافظه است . بهرحال مضمون حكايت اين است ( كتاب نحميا ، فصل 1 ) :\r\nدر سال بيستم سلطنت ارتخشثتا ، زمانى كه نحميا در دار السّلطنهء شوشان بود ، يكى از برادرانش ، كه حنانى نام داشت ، با كسانى چند از يهودا آمدند و براى او احوال اسف‌آور اورشليم را بيان كرده گفتند ، آنانى كه آنجا در بلوك از اسيرى باقى مانده‌اند ، در مصيبت سخت و افتضاح ميباشند و حصار اورشليم خراب و دروازه‌هايش سوخته است . نحميا از اين خبر غرق غم و اندوه گرديده و با گريه بدرگاه خداوند روى آورده عفو اورشليم را از يهوه خواستار شد و دعا كرد ، كه او را در حضور شاه بمرحمتى نائل كند . بعد نحميا چنين گويد « در ماه نيسان در سال بيستم ارتخشثتا پادشاه واقع شد ، كه شراب پيش وى بود و من شراب را گرفته بپادشاه دادم و قبل از آن من در حضورش ملول نبودم . پادشاه مرا گفت ، روى تو چرا ملول است ؟ با آنكه بيمار نيستى اين غيراز ملالت دل چيزى نيست . پس من بىنهايت ترسان شدم و بپادشاه گفتم : پادشاه تا ابد زنده باد ، رويم چگونه ملول نباشد ، و حال آنكه شهرى ، كه موضع قبرهاى پدرانم مىباشد ، خراب است و دروازه‌هايش با آتش سوخته . پادشاه مرا گفت ، چه‌چيز ميطلبى . آنگاه نزد خداى آسمانها دعا كردم و بپادشاه گفتم ، اگر پادشاه را پسند آيد و اگر بنده‌ات در حضورت التفات يابد ، مرا به يهودا و شهر مقبره‌هاى پدرانم بفرست ، تا آن را تعمير كنم . پادشاه مرا گفت و ملكه پهلويش نشسته بود ، طول سفرت چه‌قدر خواهد بود و كى مراجعت خواهى كرد ؟ پس پادشاه صواب ديد ، كه مرا بفرستد و زمانى برايش معيّن كردم » .\r\nبعد مضمون حكايت اين است : شاه فرمانى بواليان ماوراءنهر صادر كرد ، كه او را مشايعت كنند و او سالما به اورشليم رسيد . پس از ورودش معاندين او يعنى حرونىها و عمّونىها و اعراب او را سخت استهزاء و بعض طوايف ديگر همجوار نيز ضدّيت كردند ، ولى نحميا مردم را به چند بخش تقسيم كرده طورى كارهاى تعمير را مرتّب كرد ، كه در ظرف پنجاه و دو روز ديوارها و دروازه‌ها ساخته شد .\r\n\r\n","description":"","footnote":"","page_name":" 1162 ","page_number":275},
  {"content":"\r\n\r\nعدّه‌اى مشغول ساختن شدند و جمعى مسلّح حاضر بودند ، كه اگر حملاتى از طرف معاندين شود ، دفع كنند . بالحاصل ، پس از اين كار و بعد از اينكه نحميا اصلاحاتى در يهودا كرد ، بدربار شاه برگشت و بعدها پس از دوازده سال باز به اورشليم رفته كارهاى مفيد براى آن انجام داد .\r\n\r\n","description":"","footnote":"","page_name":" 1163 ","page_number":276},
  {"content":"\r\n\r\n\r\nفصل دهم - سلطنت اردشير سوم و ارسس « 1 »\r\n\r\nمبحث اول - اردشير سوم\r\n\r\nنام و نسب\r\nنام او اخس بود ، كه تصوّر ميكنند يونانى شده و هوك است ، ولى پس از اينكه بتخت نشست ، خود را اردشير ناميد . اسم او را چنين نوشته‌اند : در كتيبهء تخت‌جمشيد ، كه از خود او است - ارت‌خشثر . از نويسندگان يونانى ديودور و آرّيان - آرتاكسرك‌سس ، بعضى ديگر - آرتاسس‌سس ، ابو ريحان بيرونى در آثار الباقيه - اردشير ثالث و اخس . در داستانهاى ما اين شاه مانند اردشير دوّم فراموش شده با اردشير اوّل و دوّم يك شاه گشته‌اند .\r\nبنابراين از نويسندگان قرون اسلامى آنهائيكه از مدارك شرقى استفاده كرده‌اند ، مانند طبرى و ابن اثير و مسعودى و ثعالبى و حمزهء اصفهانى و غيره اسم او را ذكر نكرده‌اند . ابو الفرج هم اسم او را ذكر نكرده ( نفوذ داستانهاى ما ) . نسب اردشير بالاتر ذكر شده ، ظنّ قوى ميرود ، كه مادر او استاتيرا بوده .\r\n\r\nرسيدن او بتخت\r\nشرح كشته شدن داريوش و ارسام و خودكشى آرياسپ بالاتر ذكر شد . پس از آن ، چون اخس ميدانست بسبب اين جنايت‌ها نجبا و مردم از او متنفّرند و رضايت نخواهند داد ، كه او بتخت نشيند ، بخواجه‌سرايان و محارم اردشير نزديك شد ، پس از مرگ پدر فوت او را پنهان داشت و فرامين و احكام بنام اردشير صادر كرد . بعد در يكى از چنين فرامين خود را وليعهد مملكت خوانده در مدّت ده ماه امور دولتى را به اين سمت اداره كرد . پس از آن ، چون ديد مقامش محكم شده ، فوت پدر را بمردم اطّلاع داد و بتخت نشست « 2 » ( موافق قانون بطلميوس 390 ق . م ، كه مطابق است با آبان ، يعنى اكتبر - نوامبر ، 359 - 358 ق . م ) .\r\n\r\n\r\n","description":"","footnote":"\r\n( 1 ) -  Arses . \r\n( 2 ) -\r\n Prideau . Hist . des Juifs et des peuples voisins , t . III , p . 89 - 90 . \r\nاين روايت به پولىين مورّخ مقدوني ميرسد ( كتاب 7 ، بند 17 ) و چندان مورد اعتماد نيست .\r\n","page_name":" 1164 ","page_number":277},
  {"content":"\r\n\r\nديودور سىسىلى گويد ( كتاب 15 ، بند 93 ) « اسم او اخس بود ، ولى پس از جلوس بتخت از اين جهت خود را اردشير خواند ، كه بواسطهء سلطنت طولانى اردشير با حافظه حكم شده بود شاهان بعد به اين اسم ملقّب گردند » . اردشير سوّم يكى از پادشاهانى بود ، كه در موقع انحلال دولتى بتخت مىنشينند و از هيچ وسيله براى جمع‌آورى مملكت فروگذار نميكنند . بعض مورّخين عهد قديم او را بسيار ستمكار و خون‌ريز دانسته‌اند و ، اگر نوشته‌هاى آنان را صحيح بدانيم ، بايد گفت ، كه كسى از شاهان دودمان هخامنش حتّى كبوجيه بشدّت عمل و شقاوت او نبوده .\r\n( 65 ) - تخت‌جمشيد ، قراولان ( فلاندن و كست ، ايران قديم )\r\n\r\nكشتار در خانوادهء سلطنت\r\nاردشير پس از اينكه بتخت نشست ، تصميم كرد تمام اعضاى خانوادهء سلطنت را بقتل برساند ، تا كسى مدّعى تاج‌وتخت نگردد و با اين مقصود كارى كرد ، كه نظاير آن در تاريخ نادر است . در اين موقع شاهزاده‌ها و شاهزاده خانمهاى زياد بقتل رسيدند و خواهر اردشير ، كه اخا نام داشت و مادر زن او بود ، نيز كشته شد . عموى او را با يكصد پسر و نواده در حياطى محبوس داشته همه را تيرباران كردند .\r\nكنت‌كورث « 1 » گويد ( كتاب 10 ، فصل 5 ) ، كه اردشير هشتاد نفر از برادران\r\n\r\n\r\n","description":"","footnote":"\r\n( 1 ) -  Quinte - Curce . \r\n","page_name":" 1165 ","page_number":278},
  {"content":"\r\n\r\nخود را با پدران آن‌ها بقتل رسانيد . ژوستن نيز اين كشتار را تأييد كرده ( كتاب 10 ، بند 3 ) . پس از اين كشتار اردشير تمام كسانى را هم ، كه از آنها ظنين بود يا مىپنداشت ، كه از سلطنت او ناراضى هستند ، نابود كرد . چنين است روايات بعض مورّخين عهد قديم ، ولى نلدكه عقيده داشت ، كه اين گفته‌ها اغراق‌آميز است و در تحت‌تأثيرات نوشته‌هاى دىنن ، كه اردشير را خيلى بد توصيف كرده و تنفّر مصريها از او ، نقل شده است . اردشير اشخاصى را ، كه بسلطنت نزديك بوده‌اند ، نابود كرده ، زيرا اشخاصى ، مانند داريوش ( داريوش سوّم زمان بعد ) و اكسياترس « 1 » برادر اردشير دوّم ، زنده ماندند . عالم مذكور در اينجا اردشير سوّم را با اسكندر مقدونى پسر فيليپ مقايسه كرده ، زيرا ، چنان كه بيايد ، او هم پس از جلوس بتخت جمعى را از خانوادهء خود بقتل رسانيد ( تتبّعات تاريخى الخ ، صفحهء 116 ) .\r\n\r\nاسكات شورشهاى داخلى\r\nپس از آن اردشير بفرونشاندن شورش‌هاى داخلى پرداخت ، چنان كه ذكر هر يك از وقايع پائين‌تر بيايد . از قراين چنين استنباط مىشود ، كه در اين راه نظر اردشير در ابتداء بكادوسيان متوجّه گشته و بدان صفحه لشكر كشيده . جهت معلوم است ، زيرا اين مردم در زمان اردشير دوّم شوريدند و او موفّق نشد آنها را كاملا مطيع كند . كيفيّات قشون‌كشى اردشير سوّم بدين ولايت درست معلوم نيست ، همينقدر از نوشته‌هاى ديودور ، ژوستن ، آريّان و كنت‌كورث چنين به نظر ميآيد ، كه داريوش نبيرهء داريوش دوّم در اين جنگ بهره‌مندى داشته و به همين جهت والى ارمنستان گشته . ژوستن گويد ( كتاب 10 ، بند 3 ) ، كه كدمان ( يعنى داريوش ) در اين جنگ شجاعت‌ها كرد و پارسىها موفّق شدند . پس از آن اردشير متوجّهء ممالك ديگر ، كه علم طغيان پرافراشته بودند ، گرديد .\r\n\r\nياغيگرى ارته‌باذ « 2 »\r\nارته‌باذ والى فريگيّهء سفلى ( فريگيّهء هلّس‌پونت ) در 356 ق . م بر او ياغى شده خارس « 3 » نام آتنى را با جمعى از سپاهيان\r\n\r\n\r\n","description":"","footnote":"\r\n( 1 ) -  Oxiathres . \r\n( 2 ) -  Artabazos . \r\n( 3 ) -  Chares . \r\n","page_name":" 1166 ","page_number":279},
  {"content":"\r\n\r\nيونانى به خدمت خود اجير كرد . اردشير قشونى مركّب از هفتادهزار نفر به قصد او فرستاد و تيروس‌تس سردار اردشير شكست خورد . چون در اين اوان آتن با جزائر خيوس ، ردس ، گس و بيزانس در جنگ بود ( اين جنگ را جنگ متّحدين يا اجتماعى ناميده‌اند ) اردشير دولت مزبوره را تهديد كرد ، كه اگر به ارته‌باذ كمك كند ، بحريّه‌اى از سيصد كشتى تشكيل كرده بكمك جزائر مزبوره خواهد فرستاد .\r\nآتنىها ترسيده فورا خارس را احضار كردند و گفتند ، كه مردم آتن با خارس همراه نيستند ( ديودور ، كتاب 16 ، بند 22 ) . در اين احوال ارته‌باذ ، كه از آتنىها مأيوس شده بود ، بدولت تب متوسّل شده پنجهزار نفر سپاهى از آنها اجير كرد ( 353 ق . م ) و بواسطهء اين قوّه و سردار تبى ، كه پام‌من « 1 » نام داشت ، در دو جدال ديگر فاتح شد ، ولى بعد شكست خورد . ذكر وقايع بعد در جاى خود بيايد ، زيرا با وقايع ديگر ملازم است و مقتضى نيست ، كه پيش افتيم .\r\n\r\nشورش صيدا و قبرس\r\nدر اين زمان اهالي صيدا و ساير قسمت‌هاى فينيقيّه ، چون از حكّام ايران ناراضى بودند ، شورشى برپا كرده با مصريها بر ضدّ شاه همدست شدند . اردشير ، كه بقول ديودور ( كتاب 16 ، بند 41 ) راحت‌طلب بود و نميخواست از قصر خود حركت كند ، در ابتداء اعتنائى به اين واقعه نكرده سردارهائى براى فرونشاندن اين شورش فرستاد ، ولى آنها موفّق نشدند و اردشير ، چون ديد كه شورش دامنه يافته ، قبرس و ساير شهرهاى فينيقى نيز با صيدائيها همدست شده‌اند و مصريها هم بشورشيان كمك ميكنند ، مصمّم شد خود با سپاهى مكمّل به طرف سوريّه حركت كند .\r\nدر فينيقيّه شهرى بود ، كه يونانىها آن را ترىپوليس « 2 » يعنى سه شهر ميناميدند اين شهر بقول ديودور تركيب شده بود از آراد « 3 » ، صيدا و صور ، كه هريك بمساحت يك استاد ( 185 مطر ) از ديگرى واقع بود ( عبارت ديودور قاصر است و از آن چنان استنباط مىشود ، كه از سه شهر مزبور يك شهر تشكيل شده و مسافت بين آنها اين\r\n\r\n\r\n","description":"","footnote":"\r\n( 1 ) -  Pammenes . \r\n( 2 ) -  Tripolis . \r\n( 3 ) - ارواد تورية ( كتاب حزقيال ، باب 27 ) .\r\n","page_name":" 1167 ","page_number":280},
  {"content":"\r\n\r\nاندازه بوده ، ولى مقصود او چنين نبوده و ميخواسته بگويد ، شهرى بنا شده بود ، كه اهالي آراد ، صيدا و صور بدانجا رفته هركدام محلّه‌اى تأسيس كرده و دور آن ديوارى كشيده مجزّا از يكديگر زندگانى ميكردند و مسافت اين محله‌ها از يكديگر به اين اندازه بود ، زيرا اين نظر موافق اطّلاعات جغرافيائى و تاريخى است .\r\nترىپوليس نزديك جبل لبنان و در مصب رودى واقع است ، كه بدرياى مغرب ميريزد .\r\nبعدها شهر مزبور در موقع جنگ‌هاى صليب بدست فرانك‌ها افتاد و پس از آن مسلمين شهرى در نزديكى ترىپوليس قدرى دور تر از دريا ساختند ، كه موسوم به طرابليس شرق گرديد . م . ) .\r\nترىپوليس در ميان شهرهاى فينيقيّه از همه مهم‌تر و مقرّ سناى فينيقيه بود ، ولى ولات ايران در صيدا مىنشستند و بقول ديودور با خشونت با مردم رفتار مىكردند . براثر اين رفتار صيدائيها مصمّم شدند خود را از قيد ايران برهانند و با اين مقصود ساير شهرهاى فينيقيّه را تحريك كردند ، كه نيز چنين كنند و رسولانى بمصر فرستاده كمك از پادشاه آن خواستند . چون صيدا بسيار آباد و ثروتمند بود ، اهالى به سهولت توانستند تداركات جنگ بينند ، كشتيهاى زياد بسازند و اسلحه و آذوقه تهيه كنند . نكتانب دوّم « 1 » پادشاه مصر هم من‌تور « 2 » سردار يونانى را ، كه خيلى قابل و در خدمت او بود با چهارهزار نفر يونانى اجير بكمك صيدا فرستاد . شورش از اين‌جا شروع شد ، كه اهالى صيدا بپارك شاهى ، يعنى تفرّج‌گاه ايرانىها در آن شهر ، هجوم برده آن‌را خراب كردند . بعد علوفه‌اى ، كه والى ايران براى موقع جنگ تهيه كرده بود ، آتش زدند و بايرانىها حمله كرده آنها را كشتند ( ديودور ، كتاب 16 ، بند 41 ) . اردشير قشون خود را در بابل جمع كرد . تا از آن‌جا به طرف فينيقيه حركت كند . بلسيس « 3 » والى سوريّه و مازاوس « 4 » حاكم كيليكيّه هم به او در راه ملحق شده پيش‌آهنگ اين جنگ گرديدند . تنّ « 5 » پادشاه صيدا با من‌تور يونانى ، قوّهء او و قشون خودش به قصد سرداران مزبور بيرون\r\n\r\n\r\n","description":"","footnote":"\r\n( 1 ) -  Nectanebe II . \r\n( 2 ) -  Mentor . \r\n( 3 ) -  Belesys . \r\n( 4 ) -  Mazaeus . \r\n( 5 ) -  Tennes . \r\n","page_name":" 1168 ","page_number":281},
  {"content":"\r\n\r\nآمد و آنها را شكست داده از فينيقيه براند . در اين احوال قبرس هم شوريد ، در اين جزيره 9 شهر بود ، كه هركدام پادشاهى داشت تابع شاه ايران و هريك از شهرهاى ديگر اين جزيره جزو يكى از 9 شهر مزبور بشمار ميرفت . تمام اين شهرها به فينيقيّه تأسى كرده بيرق مخالفت بيفراشتند و هريك از پادشاهان مزبور اعلان استقلال داد . اردشير در اين احوال به ايدريه « 1 » پادشاه كاريّه ، كه تازه بجاى پدر نشسته و مانند اجدادش تابع ايران بود ، نوشت ، كه يك قوّهء برّى و بحرى ترتيب داده بجنگ پادشاهان ياغى قبرس برود . او در حال چهل كشتى و هشت‌هزار نفر سپاهى جمع كرده بسردارى فوسيون « 2 » آتنى و اواگراس ، به قصد جزيرهء مزبور فرستاد . اين قوّه ، همين كه بجزيره رسيد ، به سالامين ، يعنى مهم‌ّترين شهر قبرس ، حمله برد و سنگرهائى ساخته شهر را محاصره كرد . چون قبرس آباد و ثروتمند بود ، قشون پادشاه كاريّه در اين‌جا آذوقهء وافر يافت ، اين خبر در اكناف و اطراف سوريّه پيچيد و مردمى زياد بطمع نفع و غنانم بقشون مزبور پيوستند ، چنان كه عدّهء آن دو برابر شد . از طرف ديگر پادشاهان ياغى قبرس ، چون محصور گشتند ، دوچار وحشت و اضطراب گرديده قوّت قلب سابق را از دست دادند ( همانجا بند 42 ) .\r\n\r\nفرونشاندن شورش فينيقيّه و قبرس 351 ق . م\r\nچنين بود احوال قبرس ، كه اردشير از بابل حركت كرد . وقتى ، كه خبر نزديك شدن قشون عظيم اردشير به تنّ پادشاه صيدا رسيد ، دانست كه ياغيان نخواهند توانست پا فشارند .\r\nبنابراين تسّاليون « 3 » - محرم‌ترين گماشتهء خود - را نزد اردشير فرستاده اظهار كرد ، كه حاضر است صيدا را تسليم و در قشون اردشير ، كه بمصر خواهد رفت ، خدمت كند و ، چون گدارهاى نيل را خوب مىشناسد ، مىتواند خدماتى بزرگ انجام دهد . اردشير ، پس از اينكه اظهارات رسول را با دقت گوش كرد ، گفت نه تنها حاضر است تنّ را از جهت تقصيراتى كه كرده ، معفوّ بدارد ، بلكه ، اگر او بوعده‌هاى خود وفا كند ، پاداشى نيكو خواهد يافت . بعد تسّاليون\r\n\r\n\r\n","description":"","footnote":"\r\n( 1 ) -  Idriee . \r\n( 2 ) -  Phocion . \r\n( 3 ) -  Thessalion . \r\n","page_name":" 1169 ","page_number":282},
  {"content":"\r\n\r\nاز شاه درخواست كرد ، كه موافق عادات پارسى دست راست خود را بعلامت عهد و پيمان به او ، كه نمايندهء تنّ است ، بدهد . اردشير از اين اظهار ، كه عدم اعتماد را ميرسانيد ، در خشم شده بقراولان خود امر كرد او را بيرون برده سرش را از تن جدا كنند . وقتى كه او را بقتل‌گاه مىبردند ، تسّاليون فرياد كرد : « شاها بكن هر آنچه خواهى ، ولى تنّ كه ميتواند تمام تعهّدات خود را اجرا كند ، هيچكدام از مواعيد خود را انجام نخواهد داد ، مگر اينكه تو به او قول شرف بدهى » . از شنيدن اين سخن اردشير به خود آمده گفت از او دست بازدارند و تسّاليون را خواسته دست راست خود را به او داد . پس از آن اردشير از سوريّه گذشته وارد فينيقيّه شد و اردوى خود را در نزديكى صيدا زد . در خلال اين احوال اهالى صيدا از تأنّى شاه در حركت استفاده و وسايل دفاع را از حيث اسلحه و آذوقه تهيه كردند ، دور شهر خود سه خندق عريض كنده ديوارهاى بلند ساختند و قشون ملّى را با ورزشهاى گوناگون بمشقّات جنگ عادت دادند . صيدا بر تمام شهرهاى فينيقيّه از حيث ثروت و وفور همه‌چيز برترى داشت و مهمتر از هرچيز آنكه صيدا صد كشتى سه طبقه‌اى و پنج طبقه‌اى به دريا انداخته بود ( همانجا بند 44 ) .\r\nتنّ ، پس از اينكه رسولش از نزد اردشير برگشت ، من‌تور سردار يونانىهاى اجير را ، كه از مصر بكمك صيدا آمده بودند ، خواسته نقشهء خود را ، كه مبنى بر خيانت باهالى صيدا بود ، به او اطّلاع داد و اين سردار را با دسته‌اى از قشون صيدا براى اجراى نقشهء خود در شهر گذارده خودش با پانصد نفر سپاهى از شهر خارج شد و ، به اين بهانه كه ميخواهد بمحلّ اجتماع فينيقيها برود ، صد نفر از بزرگان صيدا را با خود برداشت . بعد ، همين كه نزد اردشير آمد ، امر كرد اين صد نفر را گرفته بشاه تسليم كردند . اردشير تنّ را مانند دوستى پذيرفت ، ولى در حال حكم كرد ، اين صد نفر را مانند ياغيان تيرباران كردند ( بند 45 ) .\r\nوقتى كه اهالى صيدا از تسليم گشتن تنّ و كشته شدن صد نفر مزبور آگاه شدند ، ديدند ، كه چاره ندارند ، جز اينكه داخل مذاكره شده شهر را تسليم كنند .\r\n\r\n","description":"","footnote":"","page_name":" 1170 ","page_number":283},
  {"content":"\r\n\r\nبا اين مقصود پانصد نفر از ميان معروفين خود انتخاب كرده در لباس اهل استدعا نزد شاه فرستادند . چون اين نمايندگان باردوى پارسى رسيدند ، اردشير تنّ را خواسته پرسيد ، كه آيا ميتواند شهر را تسليم كند ؟ او جواب داد ، بلى . جهت سؤال مزبور از اين نكته بود ، كه اردشير نميخواست شهر بمسالمت تسليم گردد و ميخواست چنان زهرچشمى باهالى صيدا بدهد ، كه ساير شهرهاى فينيقيّه تكليف خودشانرا بدانند . بنابراين ، پس از آنكه تنّ گفت ميتواند شهر را تسليم كند ، اردشير حكم كرد ، تمام پانصد نفر را از دم تيغ گذرانيدند . پس از آن تنّ بسپاهيان اجير يونانى ، كه از مصر آمده بودند ، نزديك شده امر كرد او و شاه را به شهر راه دهند و بدين‌نحو پارسىها وارد شهر شدند . پس از اينكه شهر تسخير شد ، چون اردشير ديگر تنّ را لازم نداشت ، امر كرد او را هم بقتل رسانيدند . امّا اهالى صيدا ، همين كه از كشته شدن نمايندگانشان آگاه شدند ، فهميدند ، كه چاره‌اى ديگر جز جنگ ندارند . بنابراين تصميم بجنگ كردند و ، براى اينكه كسى راه عقب‌نشينى يا فرار نداشته از جان گذشته جنگ كند ، تمام كشتىها را سوزانيدند و بعد ، كه ديدند دشمن به شهر راه يافته و سپاهيان شاه مانند مور و ملخ ديوارها را در احاطه دارند ، از شدّت يأس تصميم بخودكشى كرده بخانه‌هاى خود درآمدند و درها را بسته منازل را آتش زدند و خودشان با زنان و اطفال در اين حريق عمومى بسوختند .\r\nديودور گويد ( كتاب 16 ، بند 45 ) كه چهل‌هزار نفر با غلامان در اين واقعه تلف شدند و شهر طعمهء آتش گرديد . نلدكه نوشته ، كه عدّهء تلف‌شدگان چهارصدهزار نفر بود ( تتبّعات الخ ، صفحهء 119 ) ، ولى مدرك اين عقيده را ننموده و ديگر بعيد به نظر مىآيد ، كه صيدا در اين زمان داراى 400 هزار نفر سكنه بوده باشد .\r\nپس از تسخير شهر اردشير خاكسترها و زمين اين شهر را به چندين تالان بفروخت ، توضيح آنكه اشخاصى داوطلب شدند ، كه در خرابه‌هاى اين شهر حفريّات كنند و از اين راه بحدّ وفور طلا و نقرهء گداخته بدست آوردند . بعد مورّخ مذكور گويد ، چنين بود عاقبت اين شهر بدبخت و پس از آن ساير شهرهاى فينيقيّه ، كه از رفتار اردشير نسبت به صيدا سخت متوحش شده بودند ، همگى سر تسليم پيش\r\n\r\n","description":"","footnote":"","page_name":" 1171 ","page_number":284},
  {"content":"\r\n\r\nآوردند . در باب قبرس ديودور ، كه يگانه منبع مهم اطّلاعات ما راجع بوقايع اين زمان است ، گويد ( كتاب 16 ، بند 46 ) : در اين سال اواگراس ( نوهء اواگراسى كه در زمان اردشير ياغى شده بود ) و فوسيون « 1 » سالامين را محاصره كردند ، زيرا ساير شهرهاى قبرس تسليم شده بودند و فقط پروتاگراس « 2 » پادشاه سالامين مقاومت ميكرد : اواگراس ، چون در اين‌جا سابقا پادشاه بود ، تصوّر ميكرد ، كه بكمك شاه از نو پادشاه خواهد شد ، ولى چون او را در نزد اردشير متّهم كردند ، شاه به پروتاگراس متوجه شد و پس از تسليم شدن او با وى همراهى كرد . بر اثر اين پيش‌آمد اواگراس از اين خيال ، كه بپادشاهى سالامين برگردد ، منصرف گرديد ، ولى بعد ، كه در نزد اردشير تبرئه شد ، شاه سلطنتى به او در آسيا داد ، كه كمتر از آنكه از دستش رفته بود نبود ، امّا او در مملكت جديد خود رفتارى بد پيش گرفت و مجبور شد فرار كرده به قبرس پناه ببرد و در آنجا دستگير شده بقتل رسيد .\r\nپروتاگراس ، كه بطيب خاطر بشاه تسليم شده بود ، بپادشاهى خود ابقا گرديد و با آسودگى خيال عمر خود را بسر برد ( 350 ق . م ) .\r\n\r\nتسخير مصر 344 ق . م\r\nاردشير ، پس از اينكه به كارهاى فينيقيّه خاتمه داد ، با سپاه خود و يونانيهاى اجير از راه خشكى عزيمت مصر كرد . شرح اجير كردن سپاهيان يونانى را ديودور چنين نوشته ( كتاب 16 ، بند 46 ) : شاه ، كه بسيار علاقه‌مند بود مصر را از نو تسخير كند ، رسولانى بشهرهاى يونانى فرستاده شهرهاى عمده را تشويق كرد ، كه در جنگ او با مصر شركت جويند . آتنىها و اسپارتىها جواب دادند ، كه خيلى مايل‌اند مناسبات دوستانهء خود را با شاه حفظ كنند ، ولى نميتوانند سپاهى بدهند . تبىها هزار نفر سنگين‌اسلحه بسردارى لاكراتس « 3 » فرستادند ، اهالى آرگس سه‌هزار نفر دادند بىاينكه سردارى براى اين عدّه معيّن كرده باشند ، ولى بعد بتقاضاى شاه نيكوسترات « 4 » نامى را سردار اين عدّه كردند . او شخصى بود از مردان عمل و داراى نظرى صائب ، ولى حبه‌اى هم ديوانگى داشت ، توضيح آنكه ، چون قوىهيكل و زورمند بود ،\r\n\r\n\r\n","description":"","footnote":"\r\n( 1 ) -  Phocion . \r\n( 2 ) -  Protagoras . \r\n( 3 ) -  Lacrates . \r\n( 4 ) -  Nicostrate . \r\n","page_name":" 1172 ","page_number":285},
  {"content":"\r\n\r\nحركات و رفتار هركول « 1 » ( پهلوان داستانى يونانىها ) را تقليد ميكرد و در موقع جنگ پوست شيرى را در بر كرده گرزى بدست ميگرفت . يونانىهاى آسيائى هم مانند تبىها و اهالى آرگس ششهزار نفر فرستادند ، چنان كه عدّهء تمام سپاه يونانى بده‌هزار ميرسيد . روايت ديودور دفعه‌اى بيشتر اين مطلب را تأييد مىكند ، كه اهالى تب و آرگس هميشه با ايران همراه بودند . اردشير به طرف مصر راند ، تا بدرياچه و باطلاقهاى سيربونيد « 2 » رسيد و بواسطهء عدم شناسائى محل عدّه‌اى زياد از سپاهيان او در باطلاقها فرو رفته تلف شدند . اين درياچه بقول ديودور ( كتاب 1 ، بند 30 ) بين سوريّه و مصر واقع ، داراى طول و عمق زياد و عرض بسيار كمى بود و سواحل آن را بادهاى جنوبى از ماسه و ريگ روان ميپوشيد ، چنان كه درياچهء مزبور مانند زمينى به نظر ميآمد و مسافر فريب ظاهر را خورده پا روى ماسه‌اى ، كه در زيرش آب بود ، ميگذارد و ميديد ، كه هرچند جاى پايش بر زمين نقش مىبندد ، ولى زمين محكم است ، بعد كه قدرى پيش ميرفت ، چون ديگر نه راه پس داشت و نه راه پيش ، فرو رفته هلاك ميگرديد . اين باطلاقها را ، كه در آن زمان باراثر « 3 » مىناميدند ، حالا خشك كرده‌اند . پس از عبور از باطلاق‌هاى مذكور اردشير به پلوز « 4 » ، كه اوّلين شهر مصر و در اوّلين شعبهء مصب نيل واقع بود ، رسيد . ايرانىها در چهل استادى ( يك فرسنگ و ثلث ) پلوز اردو زدند و يونانىها در مجاورت آنها .\r\nاز جهت تأنّى ايرانىها در تداركات جنگى مصريها فرصت يافته تمام شعب نيل و بالخصوص اين شعبه را خوب محكم كرده و ساخلوى بعدّهء پنج‌هزار نفر سپاهى بحفاظت آن گماشته بودند ، چه ميدانستند ، كه اردشير از اين طرف حمله خواهد كرد . سپاهيان تب خواستند زودتر از تمام يونانىها از خندق‌هائى ، كه كم‌عرض ولى بسيار عميق بود ، بگذرند ، تا نشان دهند ، كه از ساير يونانىها شجاع‌تراند .\r\nبر اثر اين تصميم ساخلو مصرى از شهر بيرون آمده در خندق‌ها با تبىها مشغول\r\n\r\n\r\n","description":"","footnote":"\r\n( 1 ) -  Hercule . \r\n( 2 ) -  Sirbonide . \r\n( 3 ) -  Barathres . \r\n( 4 ) -  Peluse . \r\n","page_name":" 1173 ","page_number":286},
  {"content":"\r\n\r\nكارزار شد و ، چون طرفين با نهايت ابرام ميجنگيدند ، تمام روز نايرهء جنگ مشتعل بود ، ولى همين كه شب دررسيد ، دست از جنگ كشيدند . روز ديگر اردشير قشون يونانى را بسه اردو تقسيم كرده براى هركدام يك سردار يونانى و يك نايب سردار ايرانى ، كه عقل و شجاعتش امتحان شده بود ، معيّن كرد . اردوى اوّل مركّب بود از اهالى ب‌اسى ، كه در تحت فرماندهى لاكراتس تبى و نيابت روزاسس « 1 » والى ليديّه و ولايت ينيان واقع شد . اردوى دوّم از اهالى آرگس تركيب يافت و در تحت فرماندهى نيكوسترات مذكور و معاونت آريستازن « 2 » ايرانى قرار گرفت .\r\nاين پارسى سمت دربانى شاه را داشت و پس از باگواس « 3 » خواجه در نزد شاه بيش از همه مقرّب بود ( ديودور ، كه وقايع اين جنگ را نوشته ، مقصودش از دربان صاحبمنصبى است ، كه بتوسّط او شاه اشخاص را ميپذيرفته ) . اين اردو پنج هزار نفر سپاهى و هشتاد كشتى جنگى ترىرم داشت . اردوى سوّم را من‌تور يونانى ، كه صيدا را بشاه تسليم كرد ، فرمان ميداد . سپاه او تماما از يونانىهائى تركيب شده بود ، كه پيش از اين هم در تحت امر او خدمت ميكردند . معاونت او به باگواس خواجه ، كه مردى فعّال ، جسور و مقرّب‌ترين كس در نزد شاه بود ، تفويض شد . سپاه اين خواجه از يونانىهائى تركيب يافت ، كه تابع شاه بودند و نيز از سپاهيان غيريونانى و چند كشتى جنگى . ساير قسمتهاى قشون در تحت فرماندهى خود اردشير بود و تمام عمليات جنگى را خود شاه اداره ميكرد . نكتانب پادشاه مصر ، باوجود فزونى قشون ايران و مواقعى كه سپاهيان داشتند ، نترسيد و براى جنگ حاضر شد . قوّهء او مركب بود از 20 هزار نفر سپاهى يونانى و از همان عدّه سپاهيان ليبيائى ، شصت‌هزار نفر مصرى از طبقهء جنگىها و عدّه‌اى بيشمار از كشتيها و كرجىها ، كه براى جنگ در رود نيل تدارك كرده بودند .\r\nپادشاه مزبور ساحل نيل را از طرف عربستان محكم كرده و بمسافت‌هاى كم از يكديگر خندق‌هائى كنده و استحكاماتى ساخته بود . باوجود تمام اين تهيه‌ها ،\r\n\r\n\r\n","description":"","footnote":"\r\n( 1 ) -  Rosaces . \r\n( 2 ) -  Aristazane . \r\n( 3 ) - خواجه در اين‌جا بمعنى اخته است .\r\n","page_name":" 1174 ","page_number":287},
  {"content":"\r\n\r\nچنان كه ديودور گويد ( كتاب 16 ، بند 47 ) ، بواسطهء بىمبالاتيش اين جنگ را باخت . جهت شكست او بيشتر از بىتجربه‌گى و نيز اشتباهى بود ، كه براى او دست داد : از جهت فتوحات سابق خود نسبت به ايرانىها تصوّر ميكرد ، كه سردار لايقى است و حال آنكه فتوحات سابقش از لياقت سرداران يونانى او مانند ديوفانت آتنى « 1 » و لاميوس اسپارتى « 2 » بود . در نتيجهء اين اشتباه ، پادشاه مصر فرماندهى را خود به تنهائى به عهده گرفت و شكست خورد . او ساخلوهاى قوى در قلاع گذارد و خودش در رأس سىهزار سپاهى مصرى و پنجهزار يونانى و نصف سپاهيان ليبيائى مواقعى را اشغال كرد ، كه بيش از هر جاى ديگر ممكن بود ، مورد حمله واقع شود .\r\nچنين بود وضع طرفين ، وقتى كه ايرانىها حمله كردند . نيكوسترات سردار آرگسىها چند نفر مصرى را ، كه عيال و اطفال آنها گروى ايرانىها بودند ، با خود برداشته و با بحريّهء خود از يكى از كانال‌هاى نيل گذشته به خشكى درآمد و در آنجا سنگرى بنا كرد . همين كه سپاهيان اجير مصر از قضيه آگاه شدند ، بعدهء هفت هزار نفر براى جلوگيرى از دشمن شتافتند و سردار آنها كلينوس گسى « 3 » سپاه خود را براى جنگ بياراست . قشون ايرانى ، كه به خشكى درآمده بود ، بدفاع پرداخت و بعد جنگى درگرفت ، كه يونانىها و ايرانىها شجاعت‌هاى محيّر العقول كردند .\r\nدر نتيجه كلينوس كشته شد و پنجهزار نفر از سپاهيان او از دم شمشير گذشتند .\r\nوقتى كه خبر شكست اين قسمت بپادشاه مصر رسيد ، مضطرب گرديد و بتصوّر اينكه ساير قسمت‌هاى قشون ايران به سهولت از نيل گذشته به طرف منفيس پاىتخت مصر خواهند شتافت ، تصميم كرد بدفاع آن بپردازد و بر اثر اين تصميم با تمام قشونى ، كه در تحت امر خود داشت ، به شهر مزبور رفت و بتداركات دفاع پرداخت . در اين حال لاكراتس تبى به طرف پلوز رفت ، تا آن را محاصره كند و شعبهء نيل را برگرداند و ، پس از آن‌كه زمين اين شعبه خشك شد ، خاك‌ريزهائى ساخت و ماشين‌هاى جنگى بر آنها استوار كرد ، تا در ديوارهاى قلعه سوراخ‌هائى ايجاد كند . بدين\r\n\r\n\r\n","description":"","footnote":"\r\n( 1 ) -  Diophante l'Athenien . \r\n( 2 ) -  Lamius le Spartiate . \r\n( 3 ) -  Clinius de Cos  ( بعضى اسم او را  Clinias  نوشته‌اند ) .\r\n","page_name":" 1175 ","page_number":288},
  {"content":"\r\n\r\nوسيله قسمت بزرگ ديوار شهر خراب شد ، ولى ساخلو پلوز از نو ديوارى بنا كرد و برجهاى چوبين بلندى ساخت . بعد در خاك‌ريزهاى خندق‌ها جنگ چند روز به طول انجاميد . در ابتداء يونانىهائى ، كه در پلوز بلندىها را اشغال كرده بودند ، سخت جنگيدند ( مقصود يونانىهائى است ، كه به خدمت مصر اجير شده بودند ) ، ولى ، چون شنيدند ، كه پادشاه مصر به طرف منفيس رفته از نرسيدن كمك مأيوس شده رسولانى باردوى ايران براى مذاكره فرستادند . لاكراتس به آنها گفت قول مىدهم ، كه اگر پلوز را تسليم كنيد ، آزاد باشيد و با بار و بنهء خود بىمانع بيونان برگرديد . بر اثر اين قرارداد ارك شهر تسليم شد و بعد از آن اردشير باگواس خواجه را با عدّه‌اى از سپاهيان غيريونانى فرستاد ، تا شهر را تصرّف كنند . در حالى ، كه سربازان مزبور وارد شهر ميشدند ، بيونانىهائى كه تسليم شده بودند و خارج ميگشتند ، برخورده اموال آنها را غارت كردند . يونانىها در خشم شده از خدايان خود ، كه بنام آنان قسم ياد ميكردند ، كمكى استغاثه كردند و لاكراتس ، چون از نقض عهد آگاه گرديد ، به باگواس خواجه و سربازان او حمله كرده بعضى را كشت و مابقى را بپراكند . باگواس نزد اردشير رفته شكايت از رفتار لاكراتس كرد و شاه گفت جزاى سربازانى ، كه نقض عهد كرده‌اند ، همين بوده و فرمود اشخاصى را ، كه مقصّر بودند ، بقتل رسانند . چنين بود تسليم شدن پلوز .\r\nآمامن‌تور فرماندهء اردوى سوّم ، شهر بوباست « 1 » و بسيارى از شهرهاى ديگر را با حيلهء جنگى تصرّف كرد : او در اردوى خود انتشار داد ، كه هرگاه شهرهائى خودشان تسليم شوند ، مورد عفو اردشير واقع شده پاداش خواهند يافت ، و الّا شاه با آنها همان معامله خواهد كرد ، كه با صيدائىها كرد . در همين‌وقت من‌تور امر كرد دروازه‌بانهاى اردو از خارج شدن اشخاص مانع نشوند و اسراى مصرى ، كه در اردوى من‌تور بودند ، خارج شده در شهرهاى مصر بپراكندند و خبر مزبور را در ميان اهالى منتشر كردند . بر اثر اين خبر منازعه بين سربازان\r\n\r\n\r\n","description":"","footnote":"\r\n( 1 ) -  Bubaste . \r\n","page_name":" 1176 ","page_number":289},
  {"content":"\r\n\r\nاجير يونانى و سپاهيان ملّى مصر درگرفت و هركدام از طرفين خواست در تسليم شدن و گرفتن پاداش بر ديگران سبقت كند . بدين‌نحو قلاع را تسليم كردند و بوباست هم به همين نحو بتصرّف درآمد . بعد در اين‌جا قضيّه‌اى روى داد ، كه ديودور چنين ذكر كرده ( كتاب 16 ، بند 50 ) : منازعه‌اى بين باگواس خواجه و من‌تور درگرفت و جهت آن از اينجا بود ، كه هر دو در نزديكى اين شهر اردو زده بودند . مصريها بىاطّلاع يونانىها رسولى نزد باگواس فرستاده اعلام كردند ، كه اگر امنيّت به آنها بدهد ، حاضراند شهر را به او تسليم كنند . يونانىها از اين قضيّه آگاه شده رسول را گرفته با تهديد مجبورش كردند حقيقت را بگويد و پس از آن از جهت اين خيانت بمصريها حمله برده چند نفر را كشتند و عدّه‌اى را زخم زده مابقى را بيكى از محلات شهر تبعيد كردند . مصريها اين رفتار يونانيها را به باگواس اطّلاع داده خواهش كردند بيايد شهر را تصرّف كند ، يونانىها هم قضيّه را به من‌تور اطّلاع دادند و او در نهان دستور داد ، كه در موقع دخول باگواس و سربازانش به بوباست به او و همراهانش حمله كنند . بعد چيزى نگذشت ، كه باگواس با عدّه‌اى از سپاهيان ايرانى وارد شهر شد و ، پس از آنكه قسمتى از همراهان او هم وارد شهر گشتند ، يونانىها دروازه‌ها را بسته ايرانىها را كشتند و باگواس را اسير كردند . در اين احوال باگواس چاره نداشت ، جز اينكه از من‌تور كمك بخواهد و وعده كرد ، كه در آتيه اقدامى بىمشورت او نكند . پس از آن من‌تور امر كرد باگواس را آزاد كرده شهر را به او تسليم كنند . از اين ببعد باگواس با من‌تور دوست صميمى گرديد ، هر دو عهد و پيمان كردند ، كه بىمشورت يكديگر كارى نكنند و هر دو بقدرى نزد اردشير مقرّب شدند ، كه هيچكدام از اقربا و دوستان او اين تقرّب را نداشتند .\r\nپس از تسخير بوباست ساير شهرهاى مصر از ترس تسليم شدند . در اين احوال نكتانب پادشاه مصر در منفيس بود و ، چون ديد ، كه نميتواند از پيش‌رفت‌هاى اردشير مانع شود ، از سلطنت دست كشيده به حبشه فرار كرد و ثروت خود را\r\n\r\n","description":"","footnote":"","page_name":" 1177 ","page_number":290},
  {"content":"\r\n\r\n( 66 ) - پاسارگاد ، باقىماندهء دخمه‌اى ( از كتاب تاكسيه ، گراور 85 )\r\nهم بدانجا برد . ديودور گويد ( كتاب 16 ، بند 51 ) : اردشير پس از تسخير مصر شهرهاى عمدهء آن‌را خراب و نسبت بمعابد هتّاكى كرد ، سالنامه‌هاى مصرى را ربود و بعد كاهنان را مجبور كرد به قيمت گزاف اين نوشته‌ها را بخرند و غنائم زياد از طلا و نقره بدست آورد ( راجع بتوهين معابد مصر ديودور در كيفيّات آن\r\n\r\n","description":"","footnote":"","page_name":" 1178 ","page_number":291},
  {"content":"\r\n\r\nداخل نشده ، ولى بعض مورّخين از قول الين « 1 » نوشته‌اند ، كه آپيس گاو مقدّس مصريها را كشت و امر كرد خرى را بجاى آن وادارند ( الين نويسندهء يونانى است ، كه در قرن سوّم ميلادى ميزيسته و تصنيفاتى مانند « تاريخهاى گوناگون » و « خصايص حيوانات » از خود باقى گذارده ) . برخى نوشته‌اند بامر او از گوشت گاو مزبور خوراكى تهيّه كردند و در سر ميز اردشير صرف شد . صحّت اين روايات معلوم نيست ، اگرچه از اردشير سوّم ، چنان كه مورّخين يونانى او را توصيف كرده‌اند ، اين رفتار ناشايست و ظالمانه بعيد نيست ، بخصوص دربارهء مصريها ، كه سه دفعه علم طغيان برافراشته بودند و در مدّت بيش از شصت سال در همه‌جا با دشمنان ايران همراهى كرده پيوسته غضب دربار ايران را مشتعل ميداشتند و نيز بايد در نظر داشت ، كه رويّهء شاهانى مانند كوروش بزرگ و داريوش اوّل و سرمشق‌هائى ، كه آنها از حيث رفتار معتدل با ملل مغلوبه بعالم آن زمان دادند ، در اين زمان از خاطرها زدوده بود .\r\nتاريخ تسخير ثانوى مصر در سال 344 ق . م روى داد و اين تاريخ موافق است با نوشتهء مان‌تن مورّخ مصرى ، كه گويد مدّت سلطنت اخس بر مصر شش سال بود .\r\nپس از تسخير مصر ، اردشير يونانىها را بقول ديودور ( كتاب 16 ، بند 50 - 51 ) بسيار بنواخت و پاداش‌هاى بزرگ به آنها داده همه را باوطانشان روانه كرد .\r\nدر اين‌وقت من‌تور يونانى والى و رئيس قشون تمام ايالات ايران در ساحل بحر الجزائر شد . اين شخص بگفتهء ديودور سردارى بود قابل و مديرى پاك‌دامن .\r\nاو خدمات شايان به اردشير كرد و باگواس خواجه ، كه با من‌تور ميانهء گرمى داشت ، بقدرى در نزد اردشير مقرّب گرديد ، كه شاه بىمشورت او بكارى نميپرداخت و درواقع امر اين خواجه شاه بود ، بىاينكه او را شاه خوانند . اردشير پس از بهره‌مندىهاى خود در مصر فرندات « 2 » را در مصر بايالت برگماشت و خود با ثروت و غنائم بيشمار به بابل برگشت ( 344 ق . م ) .\r\n\r\n\r\n","description":"","footnote":"\r\n( 1 ) -  Elien . \r\n( 2 ) -  Pherendate . \r\n","page_name":" 1179 ","page_number":292},
  {"content":"\r\n\r\n\r\nشفاعت من‌تور از ارته‌باذ\r\nچنان كه ديودور گويد ( كتاب 16 ، بند 52 ) پس از تسخير مصر من‌تور بدرجه‌اى در پيش شاه مقرّب گشت ، كه اردشير او را از محارم خود دانست و پاداش‌هاى بزرگ به او داد ، توضيح آنكه صد تالان نقره « 1 » با اثاثيهء بسيار زيبا و گرانبها به او بخشيد و ايالت سواحل آسيا را بوى تفويض كرده با اختيارات زياد براى قلع و قمع شورشيان آسياى صغير فرستاد . من‌تور برادرى داشت مم‌نن « 2 » نام ، كه بمعيّت ارته‌باذ پاغى با پارسىها جنگيده و بعد فرار كرده بدربار پادشاه مقدونى رفته بود ( ايندفعهء اوّل است ، كه در تاريخ ايران پناهندگى يك ايرانى بدولت يا دربار خارجه ذكر مىشود .\r\nايرانىهاى دورهء هخامنشى معايبى داشتند ، كه هركدام در جاى خود ذكر شده ، ولى ، بر خلاف يونانىها ، راضى نميشدند بخارجه پناهنده شوند و ، چنان كه گذشت ، مكرّر ولات يا رؤساء قشون بر شاهان ياغى گشتند ، ولى در هر دفعه جنگ كرده كشته شدند ، يا پس از يأس از پيشرفت خود داخل مذاكره شده تسليم گرديدند . بنابراين ارته‌باذ اوّل كسى است ، كه اين سابقهء مشئوم را در تاريخ ايران گذارده . م . ) .\r\nمن‌تور در پيش شاه وساطت از اين دو نفر كرده امنيت براى آنان گرفت و آنها را نزد خود طلبيد . از نوشته‌هاى آريّان ( كتاب 2 ، فصل 14 ) چنين استنباط مىشود ، كه در اين زمان روابطى بين ايران و مقدونيّه شروع شده و عهدى هم منعقد گشته ، ولى مضمون آن معلوم نيست . بعد ديودور گويد ( كتاب 16 ، بند 52 ) : ارته‌باذ از زنى ، كه خواهر من‌تور و مم‌نن بود ، ده پسر و يازده دختر داشت و من‌تور ، چون از زيادى نسل خواهر خود خوشنود بود ، اوّل بترقى پسران او پرداخت و با اين مقصود جاهاى مهمّى به آنها در قشون داد .\r\n\r\nدفع هرمياس « 3 » ياغى\r\nپس از آن ، چون شاه او را مأمور كرده بود ياغيان را قلع و قمع كند ، به قصد هرمياس جبّار آتارنه « 4 » ، واقع در ميسيّه حركت كرد و به هرمياس پيغام داد ، كه مىخواهد وساطت كرده عفو\r\n\r\n\r\n","description":"","footnote":"\r\n( 1 ) - تقريبا 600 هزار فرنك طلا .\r\n( 2 ) -  Memnon . \r\n( 3 ) -  Hermias . \r\n( 4 ) -  Atarne . \r\n","page_name":" 1180 ","page_number":293},
  {"content":"\r\n\r\nشاه را نسبت به او درخواست كند . جبّار بملاقات او رفت و بامر من‌تور گرفتار شد . پس از آن يونانى مذكور حلقهء ( مهر ) او را بدست آورد ، نامه‌هائى بشهرهاى تابع نوشت ، كه جبّار بوساطت من‌تور با شاه صلح كرده و اين نامه‌ها را به مهر او رسانيده براى شهرها و قلاع فرستاد . اهالى شهرها اين نامه‌ها را صحيح دانستند و ، چون از جنگ خسته شده بودند ، با شادى صلح را پذيرفته تسليم گرديدند .\r\nوقتى كه شاه شنيد ، كه من‌تور بىخون‌ريزى تمام اين شهر را مسخّر كرده بسيار مشعوف شد و گفت ، من‌تور سردارى است قابل ، سفيرى زيرك و هوشمند ، سپس باز چيزهاى زياد به او بخشيد . بعد من‌تور در مدّت كمى دشمنان ديگر شاه را از پا درآورده آرامش كامل در آسياى صغير برقرار كرد .\r\n\r\nبهبودى اوضاع ايالات\r\nبر اثر فرونشاندن شورش‌هاى فينيقيّه و آسياى صغير و تسخير مصر ، پادشاهان دست‌نشانده و شاهزادگان بجاى خود نشستند و ايالات شمالى و شرقى ايران مانند ايالات درياى خزر و هند ، كه در نتيجهء سلطنت طولانى اردشير دوّم بواسطهء بىقيدى او مستقل شده بودند ، حالا بواسطهء فتوحات اردشير و سختىهائى ، كه ميكرد و با بودن شخصى مانند باگواس خواجه ، كه زمام امور را بدست داشت ، قوّت مركز را حسّ كردند و كارهاى ايران ميرفت ، كه روبراه شود . از طرف ديگر فتوحات اردشير در صيدا و مصر يونانيهاى اروپائى را به حركت آورد و باز بناى مداهنه را گذاردند و ، چون تشنهء دريك‌هاى ايران بودند ، براى اجراى اميال شاه حاضر شدند . آتنيها گفتند ، ما خارس را احضار كرديم . تبىها اظهار كردند ، كه اگر ما به ارته‌باذ كمك كرديم ، بعد در سفر مصر با شاه همراه بوديم .\r\n\r\nآواز قوّت يافتن مقدونيّه\r\nچنين بود اوضاع ايران ، كه ابر سياهى در افق حدود شمال غربى آن پديدار گرديد . مقدونيّه پادشاهى يافته بود مانند فيليپ دوّم ، كه از پرتو لياقت و كاردانى او مملكت مزبوره قوى ميشد . شرح اين وقايع در جاى خود ذكر خواهد شد و عجالة همينقدر لازم است گفته شود ، كه آواز قوى شدن مقدونيّه و پيشرفت‌هاى فيليپ\r\n\r\n","description":"","footnote":"","page_name":" 1181 ","page_number":294},
  {"content":"\r\n\r\nدر اطراف مقدونيّه ، در آسيا پيچيد و ، چنان كه از نطق‌هاى دموستن ديده مىشود ، آتن از ايران بر ضدّ مقدونيّه كمك طلبيد . دربار ايران در ابتدا جواب داد ، كه آتن همواره به مصر كمك ميكرد ، ولى بعد ، كه اخبار مقدونيّه باعث نگرانى دربار ايران شد ، باگواس خواجه خطر را حسّ كرد و مراقب احوال مقدونيّه گرديد . ديودور گويد ( كتاب 16 ، بند 75 ) « صحبت بزرگ شدن پادشاه مقدونى تا آسيا منتشر شد و شاه پارسىها از قوّت فيليپ ظنين گشته به تمام ولات ايالات ساحلى نوشت ، كه با تمام قوا باهالى پرنت « 1 » كمك كنند ( پادشاه مقدونى با اينها در جنگ بود ) و ولات پس از مشورت با يكديگر عدّه‌اى از سپاهيان اجير ، پول زياد ، آذوقه ، اسلحه و همه نوع مهمّات براى اهالى پرنت فرستادند » . بعد بواسطهء اين قوه امدادى ، كمك اهالى بيزانس و تهديد آتنىها ، كه جنگ خواهند كرد ، فيليپ ، باوجود مساعى زياد كه به كار برده بود ، مجبور شد محاصره پرنت و بيزانس را موقوف داشته با يونانىهائى ، كه اعلان جنگ به او كرده بودند ، صلح كند .\r\nچنين بود توجّه دربار ايران بامور مقدونى ، ولى اين اوضاع دوامى نداشت ، زيرا به زودى وقايعى روى داد ، كه شاه و وزير هر دو نابود شدند و زمينه براى فتوحات مقدونىها در ايران آماده گرديد . اگرچه اين زمينه در سلطنت داريوش دوّم و اردشير باحافظه مهيّا شده بود ، ولى قوّت ارادهء اردشير سوّم و كفايت و كاردانى باگواس خواجه و من‌تور آرامشى بممالك تابعهء ايران ميداد و ، اگر دوام مييافت از بسيارى از چيزها ، كه ناشى از ضعف حكومت مركزى بود ، جلوگيرى ميشد ، زيرا ، چنان كه بيايد ، در موقع حملهء اسكندر بايران وسايلى زياد در حيطهء اقتدار دربار ايران بود ، كه بواسطهء بىتجربه‌گى يا نداشتن مردان كافى ، به كار نرفت و بعدها اسكندر و بعد مورّخين او اين اوضاع را دليل طالع بلند او دانستند . راجع به يونان اين زمان بايد علاوه كنيم ، كه در ابتداء ، يعنى در سال 353 - 352 ق . م شايعه‌اى در يونان منتشر شد ، كه اردشير در خيال حمله بيونان است و بنابراين\r\n\r\n\r\n","description":"","footnote":"\r\n( 1 ) -  Perinthiens . \r\n","page_name":" 1182 ","page_number":295},
  {"content":"\r\n\r\nاضطرابى در يونان پديد آمد و خواستند تداركاتى بينند ، ولى دموستن نطّاق معروف آتن به آتنيها فهماند ، كه به اين شايعات نبايد اعتبارى داده پارسىها را دشمنان خود پندارند .\r\n\r\nكشته شدن اردشير\r\nاردشير را در سال 20 سلطنتش باگواس خواجه زهر داد و شاه بر اثر آن درگذشت . جهت اين اقدام خواجهء مزبور درست معلوم نيست . ديودور گويد ( كتاب 17 ، بند 5 ) « در سلطنت فيليپ ، اخس شاه پارسىها بود و اعلى درجهء شقاوت را نسبت بتبعهء خود به كار مىبرد .\r\nاز اين جهت مورد بغض گرديد و باگواس ، يكى از رؤساء قراولان شاهى ، او را زهر داد . اين خواجهء جنگ‌آور مردى بود فاسد و طبيبى را آلت اجراى جنايت خود كرد » . بعض مورّخين ديگر ، مانند پريدو « 1 » نوشته‌اند ، كه خواجهء مذكور مصرى بود و شدّت عمل اردشير نسبت به مصريها و بىاثر ماندن عجز و الحاح او ، راجع باينكه اين‌قدر سختى با مصريها نكند ، او را بكشيدن انتقام تحريك كرد .\r\nالين نوشته ، كينهء خواجهء مزبور بقدرى شديد بود ، كه پس از قتل اردشير جسد او را ريزريز كرده بسگها خوراند . برخى از نويسندگان را عقيده اين است ، كه اردشير قسمتى از سختيهاى خود را دربارهء مصريها جبران كرد ، چنان كه سالنامه‌هاى مصرى را خريده بكاهنان پس داد ، ولى قضيّهء كشتن آپيس گاو مقدّس مصرىها را ممكن نبود جبران كند و همين قضيّه حسّ انتقام را در دل خواجهء مصرى ، كه وطن‌پرست متعصّبى بود ، مشتعل داشته باعث قتل اردشير شد . صحّت اين روايات معلوم نيست ، زيرا ، اگر جهت اين بوده ، چرا باگواس خواجه با تقرّبى ، كه در نزد اردشير داشت و زمام امور را بدست گرفته بود ، كشيدن انتقام را تا سال 20 سلطنت اردشير ، يعنى 6 سال پس از فتح مصر ، بتأخير ميانداخت . اين جنايت جهت ديگرى داشته ، كه بر ما معلوم نيست . ديودور سىسىلى گويد : « پس از تسخير مصر اردشير ببابل برگشت و در عيش و عشرت غوطه‌ور شده زمام تمام امور را\r\n\r\n\r\n","description":"","footnote":"\r\n( 1 ) -\r\n Prideau . Hist . des Juifs et des peuples voisins . \r\n","page_name":" 1183 ","page_number":296},
  {"content":"\r\n\r\nبه باگواس خواجه سپرد » . شايد پس از چندى اردشير ، بسبب حسادت و سعايت درباريان ، خواسته او را تغيير دهد و او براى حفظ مقام خود بدين وسيله متوسّل شده ، تا شاهى را بتخت نشاند ، كه جوان بوده موافق ميل او رفتار كند . بهرحال اردشير در سال 338 ق . م درگذشت .\r\nاز قرائن چنين به نظر ميآيد ، كه اردشير اولاد زياد داشته ، ولى فقط اسامى يكى دو نفر از آنها در تاريخ ذكر شده و ظنّ قوى اين است ، كه سايرين را باگواس خواجه نابود كرده ( ديودور ، كتاب 17 ، بند 5 ) . اسامى اولادى ، كه ذكر شده ، اين است : آرسس ، كه بعد از اردشير بوسيلهء خواجهء مزبور بتخت نشست و از همه كوچك‌تر بود ، بيستانس « 1 » ، كه بعدها فرار كرده نزد اسكندر رفت ( آريّان ، كتاب 3 ، فصل 7 ، بند 2 ) . بايد در نظر داشت ، كه آتس‌سا « 2 » زن اردشير با سه دختر او نيز از مرگ جستند . يكى از اين دختران پروشات نام داشت و ، چنان كه آريّان گويد ، زن اسكندر شد .\r\n\r\nصفات اردشير سوّم\r\nصفات او از كارهايش هويدا است . او را ميتوان تشبيه كرد به كسى ، كه خانه‌اى به او رسيده است و اين خانه پىهايش دررفته ، از هرطرف شكافهائى برداشته در شرف فروريختن است و آنكس پىهاى دررفته را بسته ، شكافها را گرفته و خانه را براى چندى پاينده و استوار داشته . اگر شقاوت‌هاى مذكور را ، چنان كه مورّخين يونانى شرح داده‌اند ، مرتكب نشده بود ، هر آينه لايق آن بود ، كه شاه بزرگش خوانند ، ولى كارهاى بىرويّهء اردشير در صيدا و مصر و خونريزىهايش در خانواده هخامنشى او را در نظر مورّخين جديد با پادشاهان آسور مساوى ميدارد . باوجود اين نلدكه گويد :\r\n« بعد از داريوش اوّل ، او از دودمان هخامنشى يگانه شاهى بود ، كه از قشونكشيهاى بزرگ با بهره‌مندى بيرون آمد . به نظر ما فوت او در اين موقع باريك براى پارس فقدانى بزرگ بشمار ميآيد » ( تتبّعات تاريخى الخ ، صفحه 123 ) .\r\n\r\n\r\n","description":"","footnote":"\r\n( 1 ) -  Bistanes  ( بعضى  Bisthanes  نوشته‌اند ) .\r\n( 2 ) - اين همان آتس‌سا است ، كه دختر اردشير دوّم و زن او بود و بعد زن اردشير سوّم گرديد .\r\n","page_name":" 1184 ","page_number":297},
  {"content":"\r\n\r\n\r\nموزوله « 1 »\r\nقبل از اينكه بسلطنت جانشين اردشير سوّم بگذريم ، مقتضى است قضيّه‌اى را ، كه ديودور به زمان اردشير سوّم مربوط داشته ذكر كنيم ، زيرا اين قضيّه و بنائى ، كه بر اثر آن ساخته شده بود ، در عالم قديم شهرتى بسزا داشت و بناى مزبور را يكى از عجايب هفت‌گانهء عالم قديم ميدانستند و هنوز هم اثرى از آن شهرت باقى است .\r\nچنان كه در ضمن وقايع ايران مكرّر ذكر شده ، كاريّه - يكى از قسمتهاى آسياى صغير - پادشاهانى داشت ، كه تابع ايران بودند و باج ميدادند . در سلطنت اردشير ( 353 ق . م ) پادشاه آن موزول نام فوت كرد . موافق عادات كاريّه پادشاه ميبايست خواهر خود را ازدواج كند و پس از فوت پادشاه زنش جانشين او ميگرديد و برادران و حتّى اولاد بلافصل پادشاه از سلطنت محروم ميشدند . بنابراين موزول نيز آرتميز « 2 » خواهر خود را ازدواج كرده بود . اين ملكه پس از فوت شوهر خواست جسد او را در جسم خود دفن كند و با اين مقصود نعش او را آتش زده و خاكستر آن را در ظرفى ريخته همه روزه قسمتى از اين خاكستر را در مشروبى خورد ، تا دو سال بعد از فوت شوهرش درگذشت . در مدّت مزبور ملكه براى شوهر خود مقبره‌اى در هاليكارناس « 3 » پاىتخت كاريّه ساخت ، كه از حيث بنا و تزيينات يكى از عجائب هفت‌گانهء عالم قديم گرديد و ، چون براى موزول مذكور ساخته شده بود ، آن را موزوله ناميدند ( اين لفظ حالا هم در اروپا به مقبره اطلاق مىشود ) . پس از فوت آرتميز برادر او ايدريه « 4 » ، كه بالاتر ذكرى از او شد ، پادشاه كاريّه گرديد و موافق عادات آن مملكت ( آدا ) خواهر خود را ازدواج كرد . ايدريه پس از 7 سال درگذشت و باز زنش بجاى او نشست ( ديودور ، كتاب 16 ، بند 36 ) .\r\nروايت مذكور اين نكته را تأييد مىكند ، كه شاهان هخامنشى بترتيبات داخلى ممالكى ، كه تابع آنان بودند ، كارى نداشتند و هر مملكت موافق قوانين و عادات خود اداره ميشد .\r\n\r\n\r\n","description":"","footnote":"\r\n( 1 ) -  Mausolee . \r\n( 2 ) -  Artemise . \r\n( 3 ) -  Halicarnasse . \r\n( 4 ) -  Idriee . \r\n","page_name":" 1185 ","page_number":298},
  {"content":"\r\n\r\n( 67 ) - فروهر\r\n( از كتاب اسكاريگر ، تاريخ عمومى )\r\n\r\nمبحث دوم - سلطنت آرسس\r\n\r\nنام\r\nاسم او را چنين نوشته‌اند : ديودور ، سترابون و آريّان - آرسس « 1 » ، پلوتارك - اآرسس « 2 » . در قانون بطلميوس - آرگس « 3 » ، كه مصحّف آرسس است . اوسويوس - آرسس‌اخى . از نويسندگان قرون اسلامى ابن عبرى - آرسس بن اوخوس . ابو ريحان بيرونى - در آثار الباقيه آرسس بن اخس و در صفحهء 89 چيزى شبيه فسرون « 4 » يا فترون « 5 » . اپّر « 6 » عالم فرانسوى گمان كرده ، كه اسم او بپارسى قديم هوورشه « 7 » بوده . اگر اسمى را ، كه پلوتارك ذكر كرده ، صحيح بدانيم ، نظر بقاعدهء تصحيف اسامى ايرانى در زبان يونانى ، ظن غالب اين است ، كه اين حدس صحيح باشد . در داستانهاى ما اسم اين شاه فراموش شده و بنابر اين از نويسندگان قرون اسلامى ، آنهائيكه از مدارك شرقى متابعت كرده‌اند ، اسم او را ذكر نكرده‌اند .\r\n\r\nنسب\r\nموافق گفتهء ديودور او پسر اردشير سوّم ( اخس ) بوده . اسم مادر او را بعض مورّخين آتس‌سا نوشته‌اند ، ولى محقّقا معلوم نيست ، زيرا از زنان اردشير سوّم دو كس معروف‌اند : يكى آتس‌سا و ديگرى دختر اخا . اخا خواهر\r\n\r\n\r\n","description":"","footnote":"\r\n( 1 ) -  Arses . \r\n( 2 ) -  Oarses . \r\n( 3 ) -  Arogos . \r\n( 4 ) -  Fasroun . \r\n( 5 ) -  Fatroun . \r\n( 6 ) -  Oppert . \r\n( 7 ) -  Huwarsha . \r\n","page_name":" 1186 ","page_number":299},
  {"content":"\r\n\r\nاردشير بود و اسم دختر او هم معلوم نيست .\r\n\r\nكشته شدن او\r\nديودور راجع به اين شاه چنين نوشته ( كتاب 17 ، بند 5 ) :\r\nپس از فوت اردشير باگواس خواجه كوچكترين پسر او را ، كه آرسس نام داشت ، بتخت نشانيد و برادران اردشير را كشت ، تا شاه جديد با آنها معاشر نبوده كاملا در تحت اطاعت خواجهء مزبور باشد ( اين گفته مورّخ مذكور نظرى را ، كه راجع به جهت قتل اردشير اظهار كرديم ، تأييد مىكند ) . آرسس پس از آنكه از جنايت‌هاى باگواس آگاه شد ، از او تنفّر يافته درصدد برآمد ، كه او را بكشد ، ولى خواجه پيش‌دستى كرده او را در سال سوّم سلطنتش بقتل رسانيد ( 336 ق . م ) .\r\nپس از آن در دودمان هخامنش كسى نبود ، كه به ترتيب طبيعى بر تخت نشيند ، زيرا خواجه تقريبا تمام برادران جوان اردشير را هم كشته بود . بنابراين باگواس داريوش را ، كه پسر آرسان « 1 » و نوهء استانس « 2 » ( پسر داريوش دوّم ) بود ، بتخت نشانيد ( 336 ق . م ) .\r\nاز وقايع سلطنت آرسس ( 338 - 336 ق . م ) اطّلاعى نداريم و نيز نميدانيم چگونه شاهى بوده و چه صفاتى داشته . از تاريخ وقايع همينقدر برميآيد ، كه در زمان او ( يعنى بهار 336 ق . م ) قشون مقدونى براى دفعهء اولى بآسيا ورود كرد .\r\nشرح اين واقعه در جاى خود بيايد . عجالة همينقدر گوئيم ، كه مقدونىها پيشرفتهائى حاصل كردند ، ولى چون خبر كشته شدن فيليپ پدر اسكندر رسيد ، پارمن‌ين سردار مقدونى از آسيا به مقدونيّه برگشت و مم‌نن برادر من‌تور ، كه پس از مرگ او فرمانده قشون ايران در صفحات دريائى بود ، مقدونىها را عقب نشانده تمام جاهائى را ، كه تصرّف كرده بودند ، از آنها بازستاند . چنين به نظر ميآيد ، كه باوجود اين احوال آبيدوس « 3 » در تصرّف مقدونىها مانده بود . اگر چنين بوده ، بايد گفت ، كه مقدونىها با حفظ اين محلّ عبور اسكندر را از بوغار داردانل در موقع خود تسهيل كرده‌اند .\r\n\r\n\r\n","description":"","footnote":"\r\n( 1 ) -  Arsanes . \r\n( 2 ) -  Ostanes . \r\n( 3 ) -  Abydos . \r\n","page_name":" 1187 ","page_number":300},
  {"content":"\r\n\r\n\r\nفصل يازدهم - سلطنت داريوش سوم\r\n\r\nمبحث اول - نام و نسب ، وقايع به دو سلطنت\r\n\r\nنام\r\nاسم اين شاه را چنين نوشته‌اند : سترابون ، ديودور و آريّان و غيره - داريس . ابو ريحان بيرونى در آثار الباقيه « 1 » صفحهء 89 - داريوس بن ارسيخ و در صفحهء 111 همان كتاب دارا بن دارا . در كتب پهلوى - دارا پسر دارا يا ( دارا دارا ) . طبرى در تاريخ الرّسل و الملوك - دارا بن دارا بن بهمن اسفنديار .\r\nحمزهء اصفهانى در تاريخ سنى ملوك الارض و الانبياء - دارا بن دارا بن بهمن .\r\nابو الفرج عبرى در مختصر الدّول - داريوش بن ارشك . ياقوت دارا بن دارا بن قباد .\r\nدر داستانهاى ما ( شاهنامه ) دارا پسر داراب . پائين‌تر روشن خواهد بود ، كه هيچ‌يك از نويسندگان قرون اسلامى بواسطهء فقدان مدارك نسب او را درست ننوشته‌اند ، زيرا داريوش سوّم نه پسر ارسيخ بود ، نه ارشك و نه قباد . پسر داريوش دوّم ( داراب يا داراى اكبر ) هم نبود ، چه نبيرهء او محسوب ميشد . در داستانهاى ما نيز نسب او درست معلوم نشده . ژوستن از قول دىنن اسم او را كدمان « 2 » نوشته ( كتاب 10 ، بند 3 ) . كنت كورث گويد ( تاريخ اسكندر كبير ) ، كه اسم او كدمان بود و ، پس از اينكه بتخت نشست ، خود را داريوس ناميد . اكنون هم بعض نويسندگان براى امتياز اين داريوش از دو داريوش ديگر ، او را داريوس كدمان نامند .\r\n\r\nنسب و مقام او\r\nداريوش پسر آرسان بود و او پسر استن « 3 » و اين آخرى پسر داريوش دوّم ، كه نسبش بالاتر ذكر شده . مادر داريوش سوّم سىسىگامبيس « 4 » نام داشت و خواهر آرسان بود ، كه بعد زن او گرديد . داريوش از شاهزادگانى نبود ، كه طرف ملاحظه باشد بدين جهت در موقع كشتارى ، كه اردشير سوّم در خانوادهء سلطنت كرد ، سالم ماند . نوشته‌اند ، كه داريوش شغل ( آستاند ) را داشته ، يعنى از چاپارهائى بود ، كه احكام شاه را به ولات و رؤساء قشون ايالات ميرسانيدند .\r\n\r\n\r\n","description":"","footnote":"\r\n( 1 ) - طبع ليپ سيگ 1923 .\r\n( 2 ) -  Codoman . \r\n( 3 ) -  Ostaue . \r\n( 4 ) -  Sisygambis . \r\n","page_name":" 1188 ","page_number":301},
  {"content":"\r\n\r\nبعد ، وقتى كه اردشير با كادوسىها جنگ ميكرد ، از جهت رشادتى كه نشان داد ، مورد توجّه شد . ديودور گويد ( كتاب 17 ، بند 6 ) شخصى از كادوسىها ، كه از حيث زورمندى و دلاورى معروف بود ، مبارز طلبيد و كسى از سپاه ايران جرئت نكرد بجنگ او رود . در اين موقع داريوش اسب خود را تاخت و با او مبارزه كرده وى را كشت . اردشير را اين كار او چندان خوش آمد ، كه هداياى بزرگ بوى داد و او را « دليرترين پارسى » خواند . ژوستن هم اين خبر را تأييد كرده ( كتاب 10 ، بند 3 ) و گويد ، كه داريوش در ازاى اين خدمت والى هر دو ارمنستان گرديد .\r\n\r\nقتل باگواس\r\nجهت اين واقعه را ، كه او پس از آرسس بتخت نشسته ، مختلف نوشته‌اند : ديودور گويد ، چون از همه رشيدتر بود ، او را لايق اين مقام دانستند ، ولى ظنّ قوى اين است ، كه ، چون از شاهزادگانى نبوده ، كه بتخت نزديك باشد ، باگواس خواجه او را برگزيده ، تا باسم شاهى اكتفا كرده زمام امور را كاملا بدست او بسپارد ، ولى ديرى نگذشت ، كه معلوم شد ، او اشتباه كرده ، زيرا داريوش حاضر نشد از خواجهء مزبور تمكين كند و باگواس درصدد برآمد ، كه داريوش را هم بقتل رساند ، ولى داريوش زود قصد او را دريافته احضارش كرد و ، چون حاضر شد ، امر كرد در حضور او زهرى را ، كه تهيّه كرده بودند ، بياشامد و خواجه از راه اضطرار اطاعت كرده پس از آن درگذشت ( ديودور ، كتاب 17 ، بند 5 ) . آريّان ( كتاب 2 ، فصل 6 ، بند 5 ) و كنت‌كورث ( كتاب 6 ، بند 4 ) به اين واقعه اشاره كرده‌اند ، ولى ژوستن گويد ، كه مردم او را از جهت رشادتش ، پس از مرگ اردشير ، بتخت نشاندند و ، براى اينكه از شهامت چيزى كم نداشته باشد ، او را داريوش ناميدند ( كتاب 10 ، بند 3 ) .\r\nداريوش را ديودور چنين توصيف كرده ( همانجا ، بند 6 ) : « او وقتى بتخت نشست ، كه اسكندر پس از فوت فيليپ پادشاه مقدونيّه شده بود . تقدير در مقابل اسكندر رقيبى تراشيد ، كه لايق بود در جنگهاى عديد براى بدست آوردن تاج افتخار با\r\n\r\n","description":"","footnote":"","page_name":" 1189 ","page_number":302},
  {"content":"\r\n\r\nشخصى مانند اسكندر منازعه كند » ، ولى تصوّر ميرود ، كه ديودور براى بزرگ كردن اسكندر اين عبارت را نوشته ، زيرا داريوش سوّم ، با اينكه حسن نيّت داشته و ميخواسته امور مملكتى را اصلاح كند ، شاهى نبوده ، كه براى اينموقع باريك ايران بتخت نشسته باشد . در جاى خود اين نكته روشن خواهد بود .\r\nجلوس داريوش را بتخت در 336 و فوتش را در 330 ق . م نوشته‌اند .\r\nسلطنت او ، با اينكه بيش از شش سال دوام نيافت ، پر است از وقايع مهم . با فوت او سلسلهء هخامنشى منقرض شد و ايران ، كه در مدّت بيش از دو قرن از حيث ترتيب تاريخى اوّل دولت جهانى بود ، و بقول يكى از مورّخين جديد براى عالم دستور مينوشت ، « 1 » بدست اسكندر مقدونى و جانشينان او افتاد . براى فهم وقايع بايد بدوا شمّه‌اى از تاريخ مقدونيّه گفته بعد وقايع ايران را دنبال كنيم .\r\n\r\nمبحث دوم - نظرى بتاريخ مقدونيه\r\n\r\nمقدّمه\r\nاين مملكت در شبه‌جزيرهء بالخان واقع است . حدود آن در ازمنهء گذشته تغيير ميكرد و قبل از فيليپ دوّم پدر اسكندر ( 356 - 336 ق . م ) حدود آن چنين بود : از طرف جنوب كوههاى المپ « 2 » و كامبون « 3 » ، كه آن را از تسّالى يونان جدا ميكرد . از سمت مشرق - رود ستريمون « 4 » . در شمال - پئونيّه « 5 » . در مغرب ايلّيريّه « 6 » و اپير « 7 » ( آلبانى امروز ) . در زمان فيليپ دوّم مقدونيّه وسعت يافت : از طرف مشرق رود نس‌تس « 8 » مملكت مزبوره را از تراكيّه جدا ميكرد ، در شمال پئونيّه تا كوه سكورد يا سكارد ، كه حدّ فاصل بين مقدونيّه و ميسيّه بود ، جزو مملكت اوّلى گرديد « 9 » . در جنوب سواحل دريا و شبه‌جزيرهء\r\n\r\n\r\n","description":"","footnote":"\r\n( 1 ) - تورايف - تاريخ مشرق قديم ، ج 2 ، باب 5 ( دورهء پارسى ) .\r\n( 2 ) -  Olympe . \r\n( 3 ) -  Cambon . \r\n( 4 ) -  Strimon  ( ستروماى امروزى ) .\r\n( 5 ) -  Peonie . \r\n( 6 ) -  Illyrie . \r\n( 7 ) -  Epire . \r\n( 8 ) -  Nestos . \r\n( 9 ) - اين ميسيّه غيراز ميسيّهء آسياي صغير بود .\r\n","page_name":" 1190 ","page_number":303},
  {"content":"\r\n\r\nكالسيديك « 1 » از يونان مجزّا گشته بمقدونيّه منضم شدند و در مغرب قسمتى از ايلّيريّه جزو مقدونيّه گرديد . مساحت اين مملكت در زمان فيليپ ( 58800 ) كيلومتر ( يا 1200 فرسنگ ) مربّع بود . مقدونيّه داراى جلگه‌هاى وسيع و كوههاى بلند است و ، چون بر خلاف يونان بوسيلهء خليج‌ها بقسمتهائى تقسيم نشده ، اين شكل جغرافيائى اقتضا ميكرد ، كه در اينجا دولت واحدى تشكيل شود و چنين هم شد .\r\nدر كوهستانها بواسطهء بودن مراتع خوب گله‌دارى و تربيت حشم رواج داشت ، در جلگه‌ها زراعت و تجارت . معادن مقدونيّه زياد بود و از جمله باستخراج طلا و نقره و الماس نيز ميپرداختند . راجع بسكنهء اين مملكت ، بايد در نظر داشت ، كه از دو نوع مردم تركيب شده بودند : 1 - از مردمان هند و اروپائى ، كه از ملل مختلفه بشمار ميرفتند ، بزبان‌هاى گوناگون حرف ميزدند ( مانند طوايف تراكيّه ، ايلّيريّه ، بريگ‌ها و غيره ) و معلوم نيست ، كه اينها كى باينجا آمده بودند .\r\n2 - از مهاجرين يونانى . مردمان اوّلى از حيث تمدّن از يونانىها خيلى پست‌تر بوده غالبا در كوهستانها سكنى داشتند و مهاجرين يونانى در جلگه‌ها ، سواحل درياى بحر الجزائر و خليج سالونيك . در قرون بعد اين مردمان با هم مخلوط شدند و تمدّن و مذهب يونانى در اين‌جا منتشر شد . باوجود اين يونانيهاى قديم مقدونىها را از خودشان ندانسته آنها را نيم بربر ميگفتند . اهالى مقدونيّه خيلى رشيد بودند ، ولى اخلاق و عادات بسيار خشنى داشتند ، مثلا تا كسى يكى از دشمنان خود را نميكشت ، مرد محسوب نميشد و نميتوانست در ميان اقران خود بنشيند . خانواده بر تعدّد زوجات تشكيل شده بود . اطّلاعات ديگر راجع باخلاق و عادات اين مردم در ضمن تاريخ آنها پائين‌تر بيايد .\r\n\r\nقسمت اولى - مقدونيه قبل از فيليپ دوم\r\nتاريخ اين مملكت قبل از قشون‌كشى داريوش بزرگ باروپا تاريك است .\r\nموافق روايات ، پرديكّاس « 2 » نامى با احفاد سه نفر ديگر ، كه موسوم به ت‌من و\r\n\r\n\r\n","description":"","footnote":"\r\n( 1 ) -  Chalcidique . \r\n( 2 ) -  Perdiccas . \r\n","page_name":" 1191 ","page_number":304},
  {"content":"\r\n\r\nهائوآن و آارپ بودند ، از آرگس به مقدونيّه آمده در اينجا برقرار شدند و شهر اژس « 1 » را مقرّ حكومت كردند ( 600 ق . م ) . اينها و اعقابشان بمرور ساير قسمت‌هاى مقدونيّه را تسخير كرده بدرياى اژه « 2 » رسيدند و در زمان حكومت پنجمين پادشاه ، كه آمين‌تاس « 3 » نام داشت ، مقدونيّه ارتباطى با عالم يونانى يافت . در زمان اين پادشاه داريوش اوّل به قصد سكاها از بوسفور گذشت و ، پس از مراجعت ، چنان كه ذكر شد ، بغابوخش را با قشونى در اروپا گذاشت ، تا تراكيّه و مقدونيّه و ساير ولايات شبه‌جزيرهء بالخان را مطيع كند . او اين مأموريت را انجام داد ، چنان كه آمين‌تاس دست‌نشاندهء ايران گرديد . اسكندر پسر آمين‌تاس ، كه بايد به ترتيب تاريخ اسكندر اوّلش ناميد در موقع جنگ‌هاى خشيارشا با يونان سردارى در قشون ايران ، ولى باطنا طرفدار يونانىها بود . پس از جنگ پلاته ( 479 ق . م ) تراكيّه و مقدونيّه از ايران جدا شدند . بنابراين مدّت دست‌نشاندگى مقدونيّه را بايران بايد از 514 تا 479 ق . م دانست . باوجود اينكه اسكندر در موقع جنگهاى ايران و يونان باطنا با يونانىها بود ، پس از رفع خطر چه خودش و چه جانشينان او از ايجاد مستعمرات آتن در شمال بحر الجزائر انديشناك بودند ، ولى آتنىها در زمان پريكلس از نفاق بين دو برادر ، يعنى فيليپ و پرديكّاس ، در سر تخت سلطنت استفاده كرده و طرف دوّمى را گرفته در ساحل مقدونيّه برقرار شدند . بعد پرديكّاس با آتن طرف و بواسطهء كمك پادشاه تراكيّه بهره‌مند شد ( 432 ق . م ) . در موقع جنگ پلوپونس او سياست تزوير و دوروئى اتخاذ كرد ، چنان كه گاهى با يك‌طرف و وقتى با طرف ديگر بود ، زيرا كلية پادشاهان مقدونيّه بمشروع بودن وسائل اهميت نداده به اين عقيده بودند ، كه بايد با هر وسيلهء ممكن به مقصود ، كه بزرگ كردن مقدونيّه است ، نايل شد . بنابراين در سياست خارجى غدّار و در سياست داخلى فعّال بوده اساس دولت را محكم ميكردند .\r\nبا اين مقصود پرديكّاس بتشكيلات پرداخت و انتشار تمدّن يونانى را در مقدونيّه\r\n\r\n\r\n","description":"","footnote":"\r\n( 1 ) -  Aeges . \r\n( 2 ) -  Egee  ( بحر الجزائر ) .\r\n( 3 ) -  Amintas . \r\n","page_name":" 1192 ","page_number":305},
  {"content":"\r\n\r\nتشويق كرد و شعرا و ادباى يونانى را بدربار خود طلبيد . پسر او آرخىلائوس « 1 » ، كه از كنيزكى تولّد شده بود ، تمام ورّاث قانونى را كشت ، تا كسى معارض او نشود ، بعد راهها را ساخت ، طرح شهرهائى زياد ريخت ، تشكيلات لشكرى را محكم ، مسابقه‌هائى مانند يونانيها براى ورزشها ايجاد ، نقّاشها و شعراى يونانى را بدربار خود جلب كرد . پس از او اغتشاشات درونى شروع گرديد و باعث آن فرقه‌اى بود ، كه بر ضدّ يونانيها بودند . اين جنگها ده سال به طول انجاميد و بالاخره آمين‌تاس نبيرهء اسكندر اوّل ، كه بايد به ترتيب تاريخ آمين‌تاس سوّمش ناميد ، بوسيلهء ازدواجها موقتا اغتشاش داخلى را فرونشاند . پس از هفت سال لن‌كستيدها « 2 » بر او شوريده ديگرى را پادشاه كردند ، ولى آمين‌تاس بواسطهء كمك يونانيها باز بسلطنت برگشت ( 382 ق . م ) . اوضاع يونان در اين زمان براى پادشاه مقدونيّه مساعد بود ، زيرا چنان كه گذشت ، آتنيها و لاسدمونىها بسبب سياست دربار ايران يكى پس از ديگرى ضعيف شده و اهالى تسّالى هم مشغول منازعات داخلى بودند . پس از آمين‌تاس سوّم پسرش اسكندر ( به ترتيب تاريخ اسكندر دوّم ) جانشين وى شد و خواست سياست تعرّضى نسبت باهالى تسّالى اختيار كند ، ولى تبىها از آنها حمايت كرده با قشونى وارد مقدونيّه گرديدند . در اين احوال جنگ داخلى در اين مملكت درگرفت ، توضيح آنكه بطلميوس « 3 » كه دختر آمين‌تاس را داشت ، بر اسكندر ياغى شد . بعد منازعه بدين ترتيب خاتمه يافت ، كه در مقدونيّه هر دو حكومت كنند ، ولى اسكندر به زودى كشته شد و بطلميوس تنها مالك الرّقاب مقدونيّه گرديد . اين وضع هم دوامى نداشت ، زيرا پرديكّاس پسر آمين‌تاس سوّم تخت را تصرّف كرد و پس از چندى در جنگى ، كه بر ضدّ تمنيدها ميكرد ، كشته شد . پس از اين واقعه تخت نصيب برادر پرديكّاس و كوچكترين پسر آمين‌تاس سوّم ، كه فيليپ نام داشت گرديد ( 359 ق . م ) او را فيليپ دوّم ناميده‌اند .\r\n\r\n\r\n","description":"","footnote":"\r\n( 1 ) -  Archilaus . \r\n( 2 ) - اين‌ها يكى از خانواده‌هاى قديم مقدونيّه بودند .\r\n( 3 ) -  Ptolemee . \r\n","page_name":" 1193 ","page_number":306},
  {"content":"\r\n\r\n\r\nقسمت دوم - كارهاى فيليپ دوم\r\n\r\nوقايع اوايل سلطنتش\r\nپدر او آمين‌تاس سوّم با مردم ايلّيريّه جنگ كرده و شكست خورده مجبور شده بود باج به آنها بپردازد و براى تأمين باج گذارى كوچكترين پسر خود ، يعنى همين فيليپ را گروى به آنها داده بود . بعد ايلّيريها او را به تبىها تسليم كردند و اينها او را به پدر اپامىنونداس « 1 » سپردند ، تا او را تربيت كند . اپامىنونداس ، چنان كه گذشت ، همان سردار تبى بود ، كه لاسدمونيها را در لكتر « 2 » و مان‌تىنه « 3 » شكست داده در جنگ آخرى زخم مهلكى برداشت و ، چون از شكست دشمن قبل از مرگ آگاه شد ، گفت ، من از خود دو دختر باقى ميگذارم ، كه جاويدان خواهند بود : لكتر و مان‌تىنه .\r\n( از اين جهت كه اسم دو محلّ مزبور به زبان يونانى مؤنث است بطور استعاره آنها را دو دختر گفته ) چون پدر اپامىنونداس براى تربيت پسرش حكيمى را از پيروان فيثاغورس ، فيلسوف معروف يونانى ، استخدام كرده بود ، فيليپ هم نزد او تحصيل كرده از پيروان فلسفهء فيثاغورس شد و بعدها هر دو شاگرد حكيم مزبور نامى گشته اسمى بزرگ از خود باقى گذاشتند ( راجع به اپامى نونداس ميدانيم ، كه او تب را ناگهان اوّل دولت يونانى كرد ، ذكر كارهاى فيليپ پائين‌تر بيايد ) . مقارن اين زمان اوضاع مقدونيّه بسيار وخيم بود : در جنگ با ايلّيريها چهارهزار سپاهى كشته شدند ، قشون مقدونى بقدرى خود را باخت ، كه نخواست ديگر جنگ كند و ايلّيريها لشكرى جمع كرده درصدد برآمدند بمقدونيّه حمله برند . پئونيان « 4 » ، كه با مقدونيّه هم‌حدّ بودند ، ولايات سرحدّى مقدونيّه را غارت ميكردند . شخصى پوزانياس « 5 » نام ، كه با خانوادهء سلطنت مقدونى خويشى داشت ، مىخواست بهمدستى و كمك پادشاه تراكيّه تخت مقدونى را تصرّف كند ، بالاخره آتنىها ، كه فيليپ را دوست نداشتند ، آرژه « 6 » نامى را تحريك كردند تاج و تخت مملكت را بدست آرد و سردارى\r\n\r\n\r\n","description":"","footnote":"\r\n( 1 ) -  Epaminondas . \r\n( 2 ) -  Leuctre . \r\n( 3 ) -  Mantinee . \r\n( 4 ) -  Peoniens . \r\n( 5 ) -  Pausanias . \r\n( 6 ) -  Argee . \r\n","page_name":" 1194 ","page_number":307},
  {"content":"\r\n\r\nرا مان‌تياس نام با سه‌هزار سپاهى سنگين‌اسلحه و عدّه‌اى زياد از سفاين بكمك او فرستادند . در اين احوال مقدونيها از شكست قشون خود در جنگ با ايلّيريه و نيز از مخاطراتى ، كه وطن آنها را تهديد ميكرد ، سخت افسرده و خود را باخته بودند ، ولى فيليپ از بدى اوضاع نهراسيد ، همواره مقدونيها را دل داد ، همّ خود را باصلاح و قوى كردن قشون مقدونى مصروف داشت و با اين مقصود تشكيلات سپاه را تكميل و اسلحهء آن را بهتر كرد و سپاهيان را بورزشهاى نظامى واداشت ، تا بسختيهاى جنگ عادت كنند . از اصلاحات نظامى او يكى هم اين بود ، كه خواست بر ضخامت دسته‌هاى قشون بيفزايد و صفوفى ترتيب داد ، كه موسوم به فالانژ « 1 » مقدونى گرديد . توضيح آنكه لشكر در موقع جنگ بستونهائى تقسيم ميشد ، كه هر يك از آنها صفوف عديده داشت و اسلحهء آنها از جمله عبارت بود از نيزه‌هائى ببلندى 16 پا . بدين ترتيب صف پنجم ميتوانست صف اوّل را حمايت كند ( بايد بخاطر آورد ، كه در آن زمان اسلحهء ناريه نبود ، و الّا اين ترتيب براى دادن تلفات زياد بهترين وسيله است ) گذشته از اصلاحات مزبوره فيليپ سعى ميكرد ، كه با زبان خوش ، مواعيد و پاداشها مردم را رو به خود كند و با پول نفاق در ميان دشمنان خود اندازد . اگرچه در اين راه بهره‌مند بود ، ولى نتوانست با مان‌تياس سردار آتن كنار بيايد و او به شهر م‌تن « 2 » درآمد و دسته‌اى از سپاهيان اجير را با آرژه به شهر اژس « 3 » فرستاد ، تا مدعى مزبور اهالى را بر ضدّ فيليپ تحريك و بهمدستى آنها تخت را تصرّف كند ، ولى شهر مذكور با آرژه همراه نشد و او به م‌تن برگشت .\r\nبعد فيليپ با قشون خود دررسيد و جنگى با سپاهيان اجير كرده آنها را شكست داد ( همان‌جا بند 3 ) اين فتح فيليپ تا اندازه‌اى دل مقدونيها را قوى كرد . پس از آن فيليپ رسولانى به آتن فرستاده خواهان عقد عهدى گرديد و ، چون از ادعاى خود به شهر آمفى پوليس واقع در تراكيّه صرف‌نظر كرده بود ، عهد صلح منعقد شد .\r\nدر اين اوان فيليپ شنيد ، كه پادشاه پئونها فوت كرده و مصمّم گشت بر آنها بتازد . بر اثر\r\n\r\n\r\n","description":"","footnote":"\r\n( 1 ) -  Phalange . \r\n( 2 ) -  Methone  ( واقع در مقدونيه ) .\r\n( 3 ) -  Aeges . \r\n","page_name":" 1195 ","page_number":308},
  {"content":"\r\n\r\nاين تصميم بولايت آنها داخل شده فاتح گشت و آن را بمقدونيّه ضميمه كرد . از دشمنان او فقط ايلّيريها باقى مانده بودند و ، چون فيليپ ميخواست اين مملكت را هم از پا درآورد ، قشون خود را جمع كرده با ده‌هزار پياده و شش‌هزار سوار به ايلّيريه حمله برد . پادشاه آن ، كه اين حمله برايش ناگهانى بود ، رسولانى نزد فيليپ فرستاده خواستار صلح شد ، به اين شرط كه هركدام از طرفين متخاصمين شهرهائى را ، كه در تصرّف دارند ، حفظ كنند . فيليپ جواب داد ، كه به صلح مايل است ، ولى بدين شرط ، كه ايلّيريها شهرهاى مقدونى را پس بدهند . بر اثر اين جواب پادشاه ايلّيريه براى جنگ حاضر شد . ديودور گويد ( كتاب 16 ، بند 4 ) بالاخره سواره نظام مقدونى از پهلو و از عقب بسپاه ايلّيريها فشار آورد و فيليپ ، كه در رأس قشون خود دليرانه ميجنگيد ، قسمت بزرگ دشمن را هزيمت داد . در نتيجه پادشاه ايلّيريها پيشنهاد صلح كرد و قرار شد ، كه ايلّيريها ساخلوها را از شهرهاى مقدونى بردارند و اين شهرها جزو مقدونيّه گردند . اين فتح بر ابهت فيليپ افزود . پس از آن ، چون اهالى آمفىپوليس فيليپ را دوست نميداشتند ، او با لشكرى اين شهر را محاصره كرد ، ادوات محاصره به كار برده شهر مزبور را گرفت و بر اعتبارات خود در تراكيّه افزود . بعد شهر پيدنا « 1 » را گرفته و اهالى آن را برده‌وار بفروخت و خود محل را به النت « 2 » ، كه شهر مهمّى بود ، واگذارده اهالى آن را طرفدار خود كرد . پس از اين كارها فيليپ شهر پوتيده « 3 » را گرفت و به كرنيداس « 4 » رفت .\r\nدر اين شهر معدنى از طلا بود ، ولى اين فلزّ را كم استخراج ميكردند . فيليپ مقدار استخراج را بحدّى رسانيد ، كه ساليانه هزار تالان « 5 » عايدى برميداشت . اين عايدى وسيلهء بزرگى براى زياد كردن قشون مقدونى و گرفتن سپاهيان اجير و خريدن متنفّذين يونانى شد و فيليپ سكّه‌اى از طلا زد ، كه موسوم به فيليپ‌پيك « 6 » گرديد .\r\nدر اين اوان ( 358 - 357 ق . م ) مقام فيليپ در مقدونى كاملا محكم و اغتشاشات داخلى رفع شده بود و بواسطهء فتوحات مقدونيها ابهت پادشاه چنان بود ، كه كسى\r\n\r\n\r\n","description":"","footnote":"\r\n( 1 ) -  Pydna . \r\n( 2 ) -  Olynthe . \r\n( 3 ) -  Potidee . \r\n( 4 ) -  Crenidas . \r\n( 5 ) - 5600000 فرنك طلا .\r\n( 6 ) -  Philippique . \r\n","page_name":" 1196 ","page_number":309},
  {"content":"\r\n\r\nياراى مخالفت نداشت . پس از آن سه پادشاه ، يعنى پادشاه تراكيّه ، پئونيّه و ايلّيريه ، متّحد شدند ، كه با فيليپ جنگ كرده نگذارند مقدونيّه قوى گردد ، ولى ، قبل از اينكه قشونشان را جمع كنند ، فيليپ بدشمنان خود حمله كرد و آنها را شكست داده باطاعت درآورد .\r\nبعد او نظر خود را بشهرهاى هلّس پونت افكند و دو شهر را بحيله و تزوير گرفت ، ولى شهر النت ، كه مهم و ثروتمند بود ، پافشرد و پادشاه مقدونى تلفات زياد داد ، بىاينكه بهره‌مند شود . بالاخره ( 68 ) - تخت‌جمشيد ، درب مقبرهء يكى از شاهان هخامنشى\r\n( ديولافوا ، صنايع ايران قديم ، گراور 18 )\r\nبواسطهء خريدن حكّام اين شهر موفق شد و شهر را غارت كرده اهالى را برده‌وار فروخت . ديودور گويد ( كتاب 16 ، بند 54 ) كه فيليپ در مقام تفاخر ميگفت ، جهت بزرگ شدن مقدونيّه بيشتر از قدرت طلا است و كمتر از قوّت سپاه ، زيرا متنفّذين شهر را ميخريد و بين دشمنان خود با پول نفاق ميانداخت . در اين زمان در يونان كسانى زياد حاضر بودند پول گرفته بشهرها و اوطان خود خيانت كنند ، چنان كه روزى متنفّذ قلعه‌اى به فيليپ گفت : « اين قلعه بقدرى برومند و محكم است ، كه نميتوان آن را تسخير كرد » و او جواب داد « آيا ديوار آن بقدرى بلند است ، كه طلا هم نميتواند به شهر راه بيابد ؟ » . مخصوصا بعد از تسخير النت فيليپ جشن‌هائى بزرگ برپا كرد و يونانيهاى زياد بدربار مقدونيّه رفته عطاياى گرانبها از او گرفتند . اين نوع اشخاص را فيليپ دوستان خود ميخواند و ، چنان كه مورّخ مذكور گويد ، اخلاق\r\n\r\n","description":"","footnote":"","page_name":" 1197 ","page_number":310},
  {"content":"\r\n\r\nآنها را فاسد ميكرد ، تا بيشتر باوطان خود خيانت كنند .\r\n\r\nآتن و فيليپ دوّم\r\nاز ترقيات مقدونيّه آتنىها بيمناك گشته درصدد برآمدند ، كه از بزرگ شدن اين مملكت جلوگيرى كنند . مخصوصا دموستن « 1 » ناطق معروف آنها ، آتنىها را ملامت كرده ميگفت ، وظيفهء آتنيها است ، كه حمايت يونان را به عهده بگيرند . علاوه بر آن ناطق مزبور هموطنان خود را تشويق ميكرد ، كه بايران نزديك شوند . بر اثر اين حسّيّات ، كه در آتنيها پيدا شده بود ، آنها رسولانى بشهرها فرستاده و اهالى را بر ضدّ فيليپ تحريك كرده وعدهء كمك و همراهى ميدادند . از طرف ديگر ، چنان كه ديودور گويد ( كتاب 16 ، بند 54 ) ، در آتن هم عدّهء خيانتكاران كم نبود و پولهاى فيليپ چنان يونانىها را فريفته بود ، كه بدربار او جمع شده چيزهائى را هم ، كه او نميخواست ، پيشنهاد ميكردند و بر يكديگر در اظهار خدمتگذارى سبقت ميجستند .\r\n\r\nجنگ مقدّس\r\nدر 356 ق . م جنگى در يونان شروع شد ، كه بجنگ مقدّس معروف است و ده سال طول كشيد . اهالى فوسيد ميگفتند ، معبد دلف ، كه متعلّق به آپلن إله آفتاب است ، هميشه در تحت حمايت آنان بوده و حالا هم بايد به همان حال باقى باشد و بر اثر اين عقيدهء فىلوملوس « 2 » فوسيدى قشونى تهيّه و معبد مزبور را تصرّف كرده بود . اين واقعه يونان را به دو قسمت تقسيم كرد : آتن ، اسپارت و بعض پلوپونسىهاى ديگر طرفدار فوسيديها بودند ، و حال آنكه اكثر شهرهاى ديگر يونان اين اقدام فوسيديها را كفر ميدانستند .\r\nقابل ذكر است ، كه چون اين جنگ بدرازا كشيد ، اهالى تب ، كه مخالف فوسيديها بودند ، سفيرى بدربار ايران فرستاده از اردشير سوّم پول خواستند و شاه سيصد تالان « 3 » به آنها داد ( ديودور كتاب 16 ، بند 40 ) . جنگ مقدّس سالها امتداد يافت ، بىاينكه طرفى غلبه كند و بدتر از هرچيز براى يونان اين قضيّه بود ، كه معلوم گرديد\r\n\r\n\r\n","description":"","footnote":"\r\n( 1 ) -  Demosthene . \r\n( 2 ) -  Philomelus . \r\n( 3 ) - تقريبا 1680000 فرنك طلا يا هشت ميليون و چهارصد هزار ريال .\r\n","page_name":" 1198 ","page_number":311},
  {"content":"\r\n\r\nسرداران فوسيد پس از فىلوملوس چيزهاى زياد از ذخاير و نفايس معبد مزبور دزديده‌اند . ديودور گويد : « پس از تحقيقات محقّق شد ، كه قيمت اموال مسروقه بده‌هزار تالان ميرسيد . بعد معلوم شد ، كه آتن و لاسدمون هم بعنوان حقوق سپاهيانى ، كه بكمك فوسيديها فرستاده بودند ، سهمى از ذخاير برده‌اند . خبر اين قضيّه در يونان پيچيد و از عقيدهء يونانيها نسبت به فوسيديها ، آتنىها و لاسدمونيها خيلى كاست ، زيرا به خوبى نمود ، كه يونانيهاى اين زمان از حيث اخلاق بچه پايه‌اند .\r\nمورّخ مذكور گويد ، اين كردار از طرف آتنىها مخصوصا كفر بود ، زيرا آنها آپلّن را يكى از نياكان خود ميدانستند ( كتاب 15 ، بند 57 ) . بالاخره در 346 ق . م جنگ مقدّس خاتمه يافت . جهت اين بود كه ، چون ب‌اسيان و فوسيديها هر دو از جنگ خسته شده بودند ، فوسيديها از لاسدمونيها يارى طلبيدند و ب‌اسيان از دربار مقدونى . بر اثر اين وضع فيليپ با تسّالىها همدست شده وارد لكريد « 1 » گرديد و ، چون قواى مقدونى مكمّل‌تر بود ، ب‌اسيان از در صلح درآمده از ميدان جنگ خارج گشتند و فوسيديها هم تسليم شدند . فيليپ پس از آن مجلس مشورتى از نمايندگان شهرهاى يونان آراست تا فوسيديها را محاكمه كنند و اين مجلس فوسيديها را تكفير و آنها را خارج از حمايت قانون اعلان كرده مجازاتهاى ديگر نيز براى آنها قائل شد . هم در اين مجلس فيليپ را عضو مجلس مشورت دول يونانى دانسته به او حق دادند ، كه داراى دو رأى باشد . فيليپ پس از آن بمقدونيّه برگشت ، در حالى كه در يونان حائز مقام ارجمندى شده بود ، زيرا اكثر يونانىها او را مردى علاقه‌مند بمذهب ، حامى مقدّسات يونانى و سردارى لايق ميدانستند .\r\nدر اين‌وقت فيليپ نقشه‌هاى بزرگ در مغز خود مىپرورد و ميخواست برترى كامل در يونان بيابد و بعد يونانىها را مجبور كند ، كه او را بسپهسالارى كل يونان برگزينند ، تا با ايرانيان جنگ كرده ممالك آنها را بتصرّف آرد ( 346 ق . م ) .\r\nپس از وقايع مذكوره فيليپ به ايلّيريها پرداخته محل‌ّهاى زياد از آنها گرفت ، بعض محل‌ّهاى ديگر را دستخوش چپاول ساخته با غنائم زياد به مقدونيّه برگشت\r\n\r\n\r\n","description":"","footnote":"\r\n( 1 ) -  Locride . \r\n","page_name":" 1199 ","page_number":312},
  {"content":"\r\n\r\nو بعد داخل تسّالى گرديده جبابره را از شهرهاى اين ولايت يونانى اخراج و با پول متنفّذين را رو به خود كرد . اين اقدام مهم بود ، زيرا بعض مردمان ديگر ، كه با تسّالى همجوار بودند ، بتقليد تسّاليان متّحدين فيليپ گشتند و با اين وضع ، مقدونيّه در درون يونان تكيه‌گاهى يافت ، چنان كه فيليپ ميگفت ، كه بعد از اين يونان را در تحت نفوذ مقدونيّه در آوردن سهل‌تر است ( ديودور ، كتاب 16 ، بند 69 ) بعد فيليپ داخل درون تراكيّه گرديد . شهرهاى تراكيّه در ساحل هلّس‌پونت طرفدار فيليپ و در تحت نفوذ او بودند ، ولى پادشاه تراكيّه ، خرسوب‌لپت « 1 » ، اين شهرها را بغارت شدن تهديد ميكرد . فيليپ با قشونى زياد وارد تراكيّه شده شكستى به تراكىها داد و آنها را مجبور كرد باجى به مقدار ده يك عايداتشان به مقدونيّه بپردازند ، بعد مستعمرات يونانى در ساحل هلّس‌پونت از اين بهره‌مندى فيليپ خوشنود شده متّحدين او گشتند .\r\nدر 342 ق . م آريم‌باس « 2 » پادشاه ملس « 3 » مرد . بجاى او ميبايست اآسيد « 4 » پسر متوفى و پدر پيرّوس « 5 » معروف بنشيند ( شهرت او از حيث جنگهائى است ، كه با روميها كرد ) ، ولى فيليپ ، اسكندر برادر المپياس « 6 » يعنى برادرزن خود را ، پادشاه آن ولايت كرد . پس از آن فيليپ ، كه همواره در فكر جهانگيرى بود ، با شهر پرنت « 7 » ، متّحد آتنىها و مخالف خود ، خصومت ورزيد . اهالى اين شهر سخت مقاومت كردند و ، باوجود اينكه پادشاه مقدونى با ادوات محاصره در ديوار شهر سوراخهائى ايجاد كرد ، اهالى شهر آن را از نو ساختند . بعد ، كه ديدند مردان جنگ كم دارند ، از بيزانس كمك طلبيدند و محاصره به طول انجاميد ، زيرا چنان كه بالاتر گفته شد ، اردشير سوّم بواسطهء نگرانى ، كه از بزرگ شدن مقدونيه داشت ، به تمام ولات صفحات دريائى آسياى صغير دستور داده بود با تمام وسائل باهالى پرنت كمك كنند و آنها پول و مهمّات با سپاهيان اجير به پرنت فرستاده بودند . بالاخره مقدونىها در ديوار قلعه رخنه كردند و جنگى خونين بين طرفين در گرفت ، زيرا مقدونىها\r\n\r\n\r\n","description":"","footnote":"\r\n( 1 ) -  Chersoblepte . \r\n( 2 ) -  Arymbas . \r\n( 3 ) -  Molosse . \r\n( 4 ) -  Aeacide . \r\n( 5 ) -  Pyrrhus . \r\n( 6 ) -  Olympias . \r\n( 7 ) -  Perinthe . \r\n","page_name":" 1200 ","page_number":313},
  {"content":"\r\n\r\nباميد غارت شهرى ، كه خيلى متموّل بود ، و بدست آوردن غنائم بيشمار از جان گذشته ميجنگيدند و اهالى شهر هم ، چون ميدانستند ، كه فيليپ پس از فتح آنها را برده كرده خواهد فروخت ، از هيچگونه فداكارى دريغ نداشتند . بنابراين پس از ورود قشون مقدونى به شهر ، اهالى خانه‌هاى خودشان را سنگر كرده دليرانه جنگيدند و ، چون اين شهر در كنار دريا واقع و بر تپه‌اى ، مشرف به دريا ، ساخته شده بود و خانه‌ها ديوارهاى محكم داشت ، چنين شد ، كه فيليپ هر دفعه ، كه ديوارى را بعد از مجاهدات زياد ميگرفت ، با ديوارى ديگر ، كه بر ديوار مسخّر مشرف بود ، مواجه ميشد . در اين احوال فيليپ دريافت ، كه بيزانسىها كمك زياد به اين شهر ميكنند و براى جلوگيرى قشون خود را به دو قسمت تقسيم كرده ، قسمتى را با خود برداشته به قصد بيزانس بيرون رفت و آن را محاصره كرد ، ولى دولت آتن اعلام كرد ، كه پادشاه مقدونى با اين عمليات معاهدهء خود را با آتنىها نقض كرده و بحريّهء خود را ، كه قوى بود ، بكمك بيزانس فرستاد . در همين اوان شهرهاى خيوس ، گس ردس و بعض شهرهاى ديگر نيز بكمك بيزانس شتافتند . بالحاصل ، چون فيليپ ديد ، كه آتن وارد جنگ شده ، زود با شهر بيزانس و پرنت صلح كرده قشون خود را از اطراف شهرهاى مزبور عقب كشيد و به مقدونيه برگشت ( ديودور ، كتاب 16 ، بند 74 - 77 ) اين واقعه در 340 ق . م روى داد .\r\n\r\nجنگ فيليپ با آتن\r\nدر 338 ق . م فيليپ درصدد برآمد ، كه مخالفت آتن را درهم شكند و با اين مقصود شهر الاته « 1 » را تصرّف و در آنجا قشونى جمع كرد ( اين شهر در فوسيد واقع و براى داخل شدن به ب‌اسى محلّ بسيار مناسبى بود ) . پس از تصرّف الاته « 1 » فيليپ به طرف شبه‌جزيرهء آتّيك راند . اين لشكركشى فيليپ به طرف آتن براى آتنىها ناگهان بود و ، همين كه اين خبر به شهر مزبور رسيد ، رجال و سرداران جمع شده و شيپورچىها را خواسته گفتند شيپور اضطراب بدمند . صداى شيپور در تمام شهر پيچيد و صبح زود مردم ، بىاينكه منتظر دعوت شوند ، در نمايشگاه جمع شدند . سرداران شخصى را ،\r\n\r\n\r\n","description":"","footnote":"\r\n( 1 ) -  Elatee . \r\n","page_name":" 1201 ","page_number":314},
  {"content":"\r\n\r\nكه خبر نزديك شدن فيليپ را آورده بود ، حاضر كردند و پس از آگاهى بر گفته‌هاى او وحشت و اضطرابى بزرگ همه را فرو گرفت . از ناطقين بر خلاف عادت ديرينه كسى جرئت نكرد پيشنهادى كند و ، باوجود اينكه جارچىها مكرّر ناطقين را ميطلبيدند ، كسى بر كرسى نطق صعود نميكرد . بالاخره در اين‌وقت ، كه سختى موقع همه را متوحّش و مرعوب كرده بود ، نظرها به دموستن نطّاق معروف آتنى متوجّه شد و او برخاست و پيش آمد و بمردم پند داد ، كه خود را نبازند . بعد پيشنهاد كرد ، كه رسولانى به تب فرستاده كمك ب‌اسيان را براى دفاع از آزادى بطلبند . وقت اجازه نميداد بساير شهرها رجوع كنند ، زيرا فيليپ ميتوانست در ظرف دو روز وارد شبه‌جزيرهء آتّيك گردد و ، چون راه او از ب‌اسى بود ، رسانيدن كمك به ب‌اسيان يگانه وسيلهء جلوگيرى به نظر ميآمد و نيز ، چون ب‌اسيان متّحدين فيليپ بودند ، آتنىها ميترسيدند ، كه مبادا پادشاه مقدونى آنها را بجنگ با آتنىها بكشاند و ميخواستند از اين واقعه هم جلوگيرى كرده باشند . مردم پيشنهاد دموستن را پذيرفته فرمانى را ، كه انشاء اين نطّاق بود ، صادر كردند و بعد خود دموستن به سمت رسالت عازم تب شد و بهره‌مند گرديد .\r\nآتنىها ، پس از اينكه ديدند ب‌اسيان حاضر شده‌اند ، كمك كنند ، قوّت قلب يافته خارس « 1 » را با لىسيك‌لس « 2 » سردار قشون كردند . سپاه آتن به ب‌اسى رفت و تمام جوانانى ، كه شور جنگ داشتند ، در اين موقع با مردم ديگر آتن اسلحه برداشته و از عقب قشون روانه شده چابكانه خودشان را به خرونه « 3 » واقع در ب‌اسى رسانيدند .\r\nب‌اسيان هم ، چون سرعت عمليّات آتنىها را مشاهده كردند ، به آنها تأسّى كرده اسلحه گرفتند و به آتنىها ملحق شدند . امّا فيليپ در ابتداء ناطقى را ، كه پىتون « 4 » نام داشت و از حيث صداى رسا و سخن بليغ معروف بود ، بمجمع ب‌اسيان فرستاد ، تا در مقابل دموستن معارضه كند و نگذارد ، كه آنها در تحت اثر نطقهاى او درآيند ، ولى ، باوجود مهارتى ، كه پىتون در سخن‌گوئى داشت و داراى طلاقت\r\n\r\n\r\n","description":"","footnote":"\r\n( 1 ) -  Chares . \r\n( 2 ) -  Lysicles . \r\n( 3 ) -  Cheronee . \r\n( 4 ) -  Python . \r\n","page_name":" 1202 ","page_number":315},
  {"content":"\r\n\r\nلسان و بلاغت بيان بود ، نتوانست با دموستن مقابلى كند ، زيرا ديودور گويد ( كتاب 16 ، بند 85 ) اين نطّاق نطق خود را نوشته و عقيده دارد ، كه جوابش بنطق پىتون « 1 » بهترين نطقى است ، كه كرده و خود او گويد « در اين زمان من زمينه را در مقابل پىتون از دست ندادم ، و حال آنكه امواج فصاحت او ما را فرو گرفته از هرطرف فشار ميآورد » . بارى فيليپ نتوانست ب‌اسيان را با خود همراه كند و مصمّم شد ، با هر دو قوم ( يعنى با آتنىها و ب‌اسيان ) بجنگد . بنابراين تصميم ، او منتظر متّحدين خود ، كه عقب مانده بودند . گرديد و بعد كه آنها رسيدند ، در رأس سپاهى ، كه مركب از سىهزار پياده و دوهزار سوار بود ، وارد ب‌اسى شد .\r\nحرارت و پافشارى طرفين بيك اندازه بود ، ولى پادشاه مقدونى برترى داشت ، زيرا علاوه بر فزونى قواى مقدونى ، پادشاه مزبور در جنگهاى عديد كارآزموده و سردارى قابل شده بود ، و حال آنكه آتنىها سردارانى را مانند ايفيكرات « 2 » و خابرياس « 3 » و تىموته « 4 » فاقد بودند و خارس هم تفاوتى زياد با جنگيهاى ديگر از حيث فرماندهى و مشورت نداشت ( سرداران مزبور را ، كه در اين زمان مرده بودند ، خواننده ميشناسد ، زيرا از آنها بمناسبت وقايع ايران بالاتر ذكرى شده ) .\r\n\r\nجدال خرونه « 5 »\r\nدر محلّ خرونه دو سپاه بهم رسيدند و در طليعهء صبح طرفين صف آراستند . فيليپ فرماندهى جناح راست را بپسرش اسكندر داد و معاونين ممتاز خود را هم در كنار او جا داد ( اسكندر در اين‌وقت خيلى جوان ، ولى از حيث جرئت و عقل مورد توجّه بود ) ، فرماندهى جناح چپ را خود به عهده گرفت و باقى قشون را به جاهائى موافق اقتضاى محل و وقت فرستاد . آتنىها سپاهشان را نظر بقوميّت آنها به دو قسمت ( آتنى و ب‌اسى ) تقسيم كردند . جنگ خونين بود و به طول انجاميد و مردان زياد از طرفين كشته شدند ، بىاينكه نتيجهء جنگ معلوم شود . بالاخره اسكندر ، كه ميخواست شجاعت\r\n\r\n\r\n","description":"","footnote":"\r\n( 1 ) -  Python . \r\n( 2 ) -  Iphicrate . \r\n( 3 ) -  Chabrias . \r\n( 4 ) -  Timothee . \r\n( 5 ) -  Cheronee . \r\n","page_name":" 1203 ","page_number":316},
  {"content":"\r\n\r\n( 69 ) - مجسّمهء دموستن\r\n( از كتاب اسكاريگر ، تاريخ عمومى )\r\nخود را بپدرش نشان دهد ، با سپاهيانى ، كه در اطراف او بودند ، مجاهدات زياد كرد و صف دشمن را شكافته تلفات زياد بمردمانى ، كه مقاومت ميكردند ، وارد آورد . رفقاى او هم همين كار كرده صف دشمن را شكافتند . از كشته‌ها پشته‌ها ساخته شد و اسكندر و رفقاى او هرگونه مقاومت را درهم شكستند ، ولى فيليپ ، چون ميخواست افتخار فتح نصيب احدى حتّى پسرش اسكندر هم نشود و با اين مقصود در صف اوّل جنگ ميكرد ، فشار بدشمن داده آن را عقب نشاند و بعد شاهد فتح را بآغوش كشيد . از آتنىها در اين جنگ هزار نفر كشته و دوهزار نفر اسير شدند . تلفات و اسراى ب‌اسيان هم زياد بود .\r\nپس از اين فتح فيليپ بشكرانهء آن قربانى كرد و كشتگان را به خاك سپرده شجاعترين مردان جنگى را پاداش داد .\r\nآتنىها پس از اين شكست لىسيك‌لس « 1 » را ، كه يكى از سرداران آتن بود ، از جهت تقصيرى ، كه ليكورگ « 2 » ناطق آتن بر او وارد كرد ، كشتند . ناطق مزبور ، چنان كه\r\n\r\n\r\n","description":"","footnote":"\r\n( 1 ) -  Lysicles . \r\n( 2 ) -  Lycurgue . \r\n","page_name":" 1204 ","page_number":317},
  {"content":"\r\n\r\nنوشته‌اند ، نفوذ زياد داشت و در مدّت 12 سال ماليه آتن را به خوبى اداره كرده بود .\r\nديودور گويد ( كتاب 16 ، بند 88 ) : او در مجلس محاكمه خطاب بسردار مزبور كرده چنين گفت : « لىسيك‌لس ، شما در جنگى ، كه از هموطنان ما هزار مرد كشته شدند و دوهزار نفر اسير گرديدند ، فرمانده قشون بوديد . بر اثر اين جنگ ستون فتح بشرمسارى شهر ما بلند شد و تمامى يونان طوق بندگى به گردن انداخت .\r\nهمهء اين بليّات در زمان فرماندهى تو روى داد و باوجود اين تو ، كه رسوائى و افتضاح وطنت را در شخص خود مجسّم كرده‌اى ، جسارت دارى زنده بمانى ، روا دارى روشنائى آفتاب را بنگرى و بميدان عمومى ( يعنى مجمع ملّى ) درآئى » ( 338 ق . م ) .\r\n\r\nنتيجهء جدال خرونه\r\nپس از اين فتح مقاومت يونانىها درهم شكست و فيليپ درواقع امر پادشاه مقدونيّه و تمام يونان گرديد ، يا چنان كه ديودور گويد ، امپراطورى يونان را تشكيل كرد . از اين زمان او در يونان بشدّت انتشار داد ، كه ميخواهد با ايرانيان جنگ كند و از كارهائى ، كه آنها نسبت بمعابد يونانى در ازمنهء گذشته كرده‌اند ، انتقام بكشد . اين شايعه او را در نزد يونانىها محبوب القلوب ساخت . براى اجراى خيالات خود فيليپ لازم ميديد ، كه از پشت سر خود ، يعنى يونان ، مطمئن گردد و با اين نظر سعى ميكرد دل يونانىها را بربايد . بنابراين بهركس روى خوش و ملايمت نشان ميداد ، با پول تمام متنفّذين را ميخريد و شعراء و ادباء يونانى را همواره بدربار خود ميطلبيد . بعد او بشهرهاى يونانى اعلام كرد ، كه لازم است راجع بمنافع عمومى خود با او داخل مذاكره گردند . براى محلّ اجتماع نمايندگان يونانى كرنت « 1 » انتخاب شد و در اينجا فيليپ لزوم جنگ را با ايران پيشنهاد كرده خواست ، كه او را بسپهسالارى كلّ يونان انتخاب كنند ، تا او تدارك جنگ را ديده بآسيا برود . اگرچه باطنا بعض يونانيها مانند آتنىها به اين امر راضى نبودند ، ولى بالاخره ، چون كارى از آنها ساخته نبود ، ظاهرا همه راضى شدند و او را بسپهسالارى برگزيده اختيارات غيرمحدود به او دادند .\r\n\r\n\r\n","description":"","footnote":"\r\n( 1 ) -  Corinthe . \r\n","page_name":" 1205 ","page_number":318},
  {"content":"\r\n\r\nفيليپ پس از اين اقدام بشهرهاى يونانى اعلام كرد ، كه هركدام چقدر سپاهى بايد بدهند و براى تداركات جنگ با ايران به مقدونيّه برگشت ( همانجا بند 89 ) .\r\n\r\nآغاز لشكركشى به آسيا\r\nدر سال 336 ق . م فيليپ تداركات جنگ را براى حمله بايران باتمام رسانيده دو سردار خود را موسوم به آتّالوس « 1 » و پارمن‌ين « 2 » بآسيا روانه كرد . اينها مأمور بودند ، كه شهرهاى يونانى را در آسياى صغير از اطاعت ايران خارج كنند . بعد چون فيليپ ميخواست از خدايان راجع ببهره‌مندى خود در اين جنگ استعلامى كرده رضايت آنها را بداند ، شخصى را بمعبد دلف فرستاد ، تا از پىتى در اين باب سؤالى كند . زن مزبوره جواب داد : « گاو نر تاج بر سر نهاده و كار آميختن طعام با ادويه بانجام رسيده شخصى ، كه بايد گاو نر را بكشد ، منتظر است » . ديودور گويد ( كتاب 16 ، بند 91 ) : فيليپ از اين جواب خوشنود شد ، چه پنداشت ، كه مقصود از گاو نر شاه ايران است و او كشته خواهد شد ، و حال آنكه گاو نر ، كه تاج گلى بر سر داشت ، خود او بود و مقدّر بود ، كه كشته شود . فيليپ ، كه ميپنداشت ، رضايت خدايان را تحصيل كرده ، غرق شادى گشت و امر كرد قربانىها بكنند و براى دخترش كلئوپاتر « 3 » ، كه زادهء المپياس ملكهء مقدونيّه و خواهر اسكندر پادشاه اپير بود ، جشن‌هاى عروسى برپا كرد ( اين دختر را ميخواستند بپادشاه اپير بدهند ) .\r\nبراى اينكه عدّهء بيشترى از يونانىها در اين جشن شركت كنند ، فيليپ يك مسابقهء موسيقى ترتيب داد ، ضيافت‌هاى درخشان كرد ، عدّه‌اى زياد از دوستان و بيگانگان به اين جشنها طلبيد و بدوستان خود اجازه داد ، كه آشنايان خودشان را هم به اين جشنها بياورند . مقصود فيليپ اين بود ، كه در ازاى عنوان سپهسالارى كلّ يونان ، كه به او داده بودند ، به يونانىها ضيافت بزرگى داده باشد . اين جشن در شهر اژس « 4 » برگذار شد و ميهمانان نامى فيليپ و نيز شهرهاى يونانى كه ، از جمله آتن بود ، تاجى از زر به او هديه كردند . قابل ذكر است ، كه رسول آتن ، وقتى كه تاج را ميداد ، در پايان نطق خود چنين گفت : « هركس بخواهد سوء قصد بحيات\r\n\r\n\r\n","description":"","footnote":"\r\n( 1 ) -  Attalus . \r\n( 2 ) -  Parmenion . \r\n( 3 ) -  Cleopatre . \r\n( 4 ) -  Aeges . \r\n","page_name":" 1206 ","page_number":319},
  {"content":"\r\n\r\nپادشاه كند و در آتن پناهنده شود ، بعدليهء پادشاه تسليم خواهد شد » . ديودور گويد : با اين پيش‌گوئى ، كه اتّفاقا از دهن رسول آتن بيرون جست ، خدايان ميخواستند از سوءقصدى ، كه فيليپ را تهديد ميكرد ، خبر دهند . در همين‌وقت پيش‌گوئىهاى ديگر راجع بسانحهء شومى ، كه پادشاه در پيش داشت ، شنيده ميشد .\r\nبعد مورّخ مذكور گويد ( كتاب 16 ، بند 92 ) « پس از آن در يكى از ضيافتهاى پادشاه مقدونى ، نه‌اوپ‌تولم « 1 » بازيگر معروف يونانى ، كه از حيث آواز نغز و خوش و نيز هنرمندى در نمايشات حزن‌انگيز « 2 » معروف بود ، بدعوت فيليپ اشعارى خواند ، كه در آن به سفر جنگى پادشاه مقدونى بممالك پارس و بدبختىهائى ، كه ممكن بود براى شاه پارس ، اين شاه معروف و بزرگ ، حاصل شود ، اشاره ميشد . اين است مضمون اشعار مزبوره : « اى آنان كه خيالات خود را بالاتر از منطقهء اثير ميداريد و در نقشه‌هاى خود دشتهاى بزرگ زمين را داخل ميكنيد . شما ، كه خانه روى خانه ميسازيد و چنان ميپنداريد ، كه بواسطهء شهوت ابلهانهء خود حدّ زندگانى را بىنهايت عقب خواهيد برد ، شما تماما اثرات گردش تند و ناگهانى قضا و قدر را خواهيد ديد . دست تقدير كارهاى شما را در ظلمت و تاريكى خواهد افكند و اميدهاى دور و دراز شما را نيست و نابود كرده بمأواى پر از محن دوزخ خواهد كشانيد » .\r\nبازيگر مزبور پس از اين شعر اشعار ديگرى نيز خواند ، كه تماما در اين زمينه بود و فيليپ از شنيدن اين اشعار غرق شادى گشت ، زيرا ميپنداشت ، كه در اين اشعار سقوط شاه پارس پيش‌گوئى شده و گفته‌هاى غيب‌گوى معبد دلف را تأييد مىكند .\r\n\r\nكشته شدن فيليپ\r\nپس از ختم ضيافتها ميبايست بازيها شروع شود . بنابراين مقرّر شد ، كه از فرداى آن روز ببازيها شروع كنند و ، چون شب دررسيده بود ، مردم به طرف نمايشگاه هجوم بردند . روز ديگر در طليعهء صبح صورت دوازده آلهه را ، كه بسيار خوب ساخته بودند ، با تشريفات رسمى ، كه خيلى باشكوه بود به طرف نمايشگاه ( طآطر ) حركت دادند . صورت سيزدهم فيليپ را\r\n\r\n\r\n","description":"","footnote":"\r\n( 1 ) -  Neoptoleme . \r\n( 2 ) -  Tragedie . \r\n","page_name":" 1207 ","page_number":320},
  {"content":"\r\n\r\nمىنمود ، كه مانند خدا بر تخت قرار گرفته بود . نمايشگاه پر از جمعيّت بود و همه انتظار ورود پادشاه را داشتند ، تا بازيها را شروع كنند . در اين احوال موكب فيليپ پيدا شد . پادشاه لباسى سفيد در بر داشت و بمستحفظين خود سپرده بود ، كه دور از او حركت كنند ، تا يونانىها بدانند ، كه او به مهر و محبّت آنان نسبت به خود اطمينان دارد ، ولى در حينى كه او وارد طآطر ميشد و تمام انظار متوجّه او بود ، شخصى پوزانياس « 1 » نام قمه‌اى بتن او فرو كرد و پادشاه مقدونيّه افتاد و درگذشت .\r\nشرح جهات اين قضيّه چنين است :\r\nبقول ديودور ( كتاب 16 ، بند 93 ) پوزانياس مذكور ، كه اصلا مقدونى و از محلّ اريس‌تيس « 2 » بود و در جزو قراولان پادشاهى خدمت ميكرد ، بواسطهء صباحت منظر مورد توجّه فيليپ واقع شد . بعد اين پوزانياس به زودى دريافت ، كه پوزانياس نام ديگرى نيز محبوب پادشاه است و از اين جهت روزى به دو گفت :\r\n« اى كه مردى و هم زن و همه جائى » . پوزانياس دوّم كينهء پوزانياس اوّل را بدل گرفت ، تا در موقع مناسب تلافى كند و عجالة شرح قضيّه را بيكى از دوستان خود آتّالوس ، كه از متنفّذين دربار و برادرزادهء كلئوپاتر زن جديد فيليپ بود ، گفت « 3 » . پس از چندى پوزانياس دوّم در جنگى ، كه فيليپ با ايلّيريها ميكرد ، چون پيش پادشاه ايستاده بود ، كشته شد . وقتى كه اين خبر منتشر شد ، آتّالوس پوزانياس اوّل را نزد خود طلبيد و ، پس از آنكه او را مست كرد ، چند نفر را از مردم رذل بر آن داشت ، كه با او عمل شنيع كنند . فيليپ ، چون اين خبر بشنيد ، سخت برآشفت ، ولى ، چون آتّالوس تازه با قشونى بآسيا رفته بود و او را لازم داشت و بعلاوه آتّالوس خويش پادشاه بود ، وى را تنبيه نكرد ، امّا عطاهائى به پوزانياس قراول كرد و رتبهء او را در ميان مستحفظين بالا برد . غضب پوزانياس فرو ننشست و او تصميم كرد ، كه نه تنها آتّالوس را مجازات كند ، بل از شخصى هم ، كه احقاق حق نكرده ،\r\n\r\n\r\n","description":"","footnote":"\r\n( 1 ) -  Pausanias . \r\n( 2 ) -  Oristis . \r\n( 3 ) - دختر فيليپ كلئوپاتر نام داشت و يكى از زنان او را همچنين مىناميدند .\r\n","page_name":" 1208 ","page_number":321},
  {"content":"\r\n\r\nانتقام بكشد . در اين‌وقت ، كه او در فكر بود و نقشهء عمل را ميريخت ، از هرموكرات « 1 » سوفسطائى « 2 » استاد خود پرسيد ، بچه وسيله ميتوان معروف شد . سوفسطائى مزبور جواب داد : « در صورتى كه كسى را ، كه كارهاى بزرگ كرده بكشند ، زيرا تاريخ اسم قاتل را از اسم مقتول جدا نخواهد كرد » . پس از آن پوزانياس در تصميم خود راسخ گرديد و موقع بازيها را مناسب ديد ، كه نقشهء خود را اجرا كند .\r\nبا اين مقصود او قبلا اسبهائى دم دروازهء شهر آماده كرد و بعد قمه‌اى در زير لباس گرفته وارد خيابان‌هاى نمايشگاه گرديد و ، در حالى كه فيليپ بدوستان خود ميگفت ، پيش بروند و بقراولان امر ميكرد عقب بمانند ، تا او تنها وارد طآطر شود و همه او را تماشا كنند ، پوزانياس دويد و ، چون ديد ، كه پادشاه تنها است ، قمه را به پهلوى او فرو برد و بر اثر آن فيليپ افتاد و در حال بمرد .\r\nپس از آن قاتل بىدرنگ فرار كرده خود را بدروازهء شهر رسانيد و ديد ، كه اسبهايش زين كرده حاضراند ، امّا قراولان فيليپ ، همين كه از واقعه آگاه شدند ، دويدند ، تا به فيليپ كمك كنند و بعضى هم مانند لئوناتوس « 3 » ، پرديكّاس و آتّالا قاتل را تعقيب كردند ، ولى پوزانياس بر اسب نشسته ميتاخت و ، چون از تعقيب‌كنندگان خيلى پيش بود ، شايد جان بدر ميبرد ، ولى در اين‌وقت كفش او بدرخت مو گرفت و به زمين افتاد و پس از آن پرديكّاس و رفقاى او در رسيده ضربت‌هائى به او وارد كردند ، كه از آن درگذشت ( همانجا بند 94 ) .\r\n\r\nاوضاع دربار فيليپ\r\nپيش از اينكه بوقايع مقدونيّه پس از فوت فيليپ بپردازيم ، مقتضى است نظرى بدربار فيليپ در اواخر سلطنت و قبل از فوتش بيفكنيم ، تا بيشتر با اخلاق و عادات مقدونيها آشنا گرديم . كلية مقصود ما از ذكر وقايع مقدونيّه ، علاوه بر روشن كردن جهات وقايع ايران ، يكى هم اين است ، كه اخلاق مقدونيها را بنمائيم . چنان كه پلوتارك گويد ( اسكندر ، بند 12 ) ، فيليپ چندسال قبل از كشته شدنش بمعاشقه و عيش و عشرت با زنان مشغول شده المپياس « 4 » را ( كه ملكه و مادر اسكندر بود ) از خود دور كرد و چند زن گرفت . براثر اين رفتار حسد و هم‌چشمى زنان نسبت به يكديگر باعث آشوب و اختلالى بزرگ در\r\n\r\n\r\n","description":"","footnote":"\r\n( 1 ) -  Hermocrate . \r\n( 2 ) -  Sophiste . \r\n( 3 ) -  Leonatus . \r\n( 4 ) -  Olympias . \r\n","page_name":" 1209 ","page_number":322},
  {"content":"\r\n\r\nدربار مقدونى گرديد و بين فيليپ و اسكندر ، كدورتهائى روى داد . المپياس مادر اسكندر هم ، كه بسيار متكبّر و كينه‌توز بود ، آسوده ننشست و رفتار او اين كدورت را شديدتر كرد . بالاخره كار به جائى كشيد ، كه در عروسى كلئوپاتر ، زن جديد و خيلى جوان فيليپ ، آتّالوس عموى آن زن ( بقول پلوتارك ) در مجلس ضيافت در حال مستى خطاب بمقدونىها كرده گفت ، از خدايان بخواهيد ، كه به فيليپ و كلئوپاتر وارث حلال‌زاده‌اى براى تخت مقدونى اعطاء كنند . اسكندر ، كه حاضر بود ، چون اين سخن بشنيد ، در خشم شده به آتّالوس گفت : « اى فلان ، تو مرا حرام‌زاده ميدانى » اين بگفت و جام شراب را ، كه بدست داشت ، بسر او پرتاب كرد . فيليپ از جا برخاست و شمشير خود را كشيده به طرف اسكندر رفت ، ولى از مستى يا از شدّت خشم پايش لغزيد و افتاد . اسكندر در حال برخاست و رو بحضار كرده گفت : « مقدونىها ، اين است آن كسى ، كه ميخواهد از اروپا بآسيا عبور كند و ، حال آنكه نتوانست از ميزى بميز ديگر بگذرد » . پس از آن دست مادر خود المپياس را گرفته از مجلس خارج شد ، بعد مادر خود را به اپير برد و خودش نزد ايلّيريها رفت . در اين زمان دمارات « 1 » كرنتى ، كه با فيليپ خيلى دوست بود و با او بىپرده حرف ميزد ، به مقدونيّه آمد و فيليپ پس از اظهار دوستى نسبت بوى پرسيد ، كه يونانىها با يكديگر چگونه‌اند و آيا هم‌آهنگى و اتّحاد بين آنها ديده مىشود ؟ دمارات جواب داد : « فيليپ ، واقعا بشما مىبرازد ، كه از حسن روابط يونانيان با يكديگر حرف بزنيد ، و حال آنكه خانهء خودتان را پر از آشوب و اختلال كرده‌ايد ! » . فيليپ از اين جواب به خود آمد و دمارات را نزد اسكندر فرستاد ، تا او را بدربار مقدونى برگرداند و فرستاده اين كار را انجام داد .\r\nپيكسودور « 2 » پادشاه كاريّه به اين خيال افتاد ، كه با فيليپ يك اتّحاد تعرّضى و دفاعى منعقد كند و با اين مقصود به او پيشنهاد كرد ، دختر خود را به آريده « 3 » پسر فيليپ ، كه از رقّاصه‌اى آرين‌نا « 4 » نام از اهل لاريس « 5 » تولّد شده بود ، بدهد . در\r\n\r\n\r\n","description":"","footnote":"\r\n( 1 ) -  Demarate . \r\n( 2 ) -  Pixodore . \r\n( 3 ) -  Aridee . \r\n( 4 ) -  Arinna . \r\n( 5 ) -  Larisse . \r\n","page_name":" 1210 ","page_number":323},
  {"content":"\r\n\r\nاين موقع باز دوستان اسكندر و مادر او بتكاپو افتاده فيليپ را متّهم كردند باينكه ميخواهد براى آريده پشتيبانى تدارك كند ، زيرا قصد دارد او را جانشين خود قرار دهد . اسكندر از اين شايعات سخت مشوش شده تسّالوس نامى را ، كه طبيب بود ، نزد پادشاه مزبور فرستاد ، تا به او بفهماند ، كه آريده حرامزاده و بعلاوه ديوانه است و بهتر آن است ، كه او طالب دوستى اسكندر باشد . پيكسودور را اين پيشنهاد خوش آمد ، ولى فيليپ ، همين كه از قضيّه آگاه شد ، با فيلوتاس پسر پارمن‌ين ، كه يكى از دوستان و محارم اسكندر بود ، به منزل پسرش رفته او را سخت ملامت كرد و گفت با آنهمه مال ، كه در اختيار تو خواهد بود ، آيا سزاوار است ، اين‌قدر بىحميّت باشى ، كه بخواهى با يك كاريانى ، بندهء شاه خارجى ، بند و بست كنى . پس از آن فيليپ به كرنتىها نوشت ، كه تسّالوس را در زنجير كرده نزد او فرستد و چهار نفر را ، كه دوستان اسكندر بودند ، از مقدونيّه اخراج كرد . اسامى آنها را ذكر ميكنيم ، زيرا پس از كشته شدن فيليپ اسكندر آنها را مورد اعتماد خود قرار داد و بعضى از آنها كارهاى نمايان كردند . اشخاص مذكور اين‌ها بودند : بطلميوس ، هارپالوس ، نه‌آرخ ، فريگيوس « 1 » . بعد از كشته شدن فيليپ در دربار مقدونى ميگفتند ، كه اين قتل از ضدّيت بين كلئوپاتر و المپياس روى داده ، زيرا توهين خونينى ، كه به پوزانياس شد بتحريك اوّلى بود و انتقامى ، كه او از فيليپ كشيد ، بتشويق و تشجيع دوّمى . حتّى از خود اسكندر ظنين گشته گفتند ، كه او در قتل فيليپ دست داشته يا از اين قضيّه بىاطّلاع نبوده . جهت سوءظنّ از اينجا بود ، كه اسكندر مادر خود را بسيار دوست ميداشت و بواسطهء رفتار بد فيليپ با او از پدر مكدّر بود و ديگر اينكه ، چون پوزانياس از رفتار زشت آتّالوس با او ، باسكندر شكايت كرد ، او در جواب ، شعرى از مده « 2 » شاهكار اورىپيد « 3 » شاعر معروف يونانى خواند ، كه مضمونش چنين است « من زوج و زوجه و آنكه را ، كه باعث زواج شده است ، مجازات خواهم كرد » ( پلوتارك ، اسكندر ، بند 14 ) . اين است مضمون نوشته‌هاى مورّخ مذكور ، ولى بايد گفت ،\r\n\r\n\r\n","description":"","footnote":"\r\n( 1 ) -  Ptolemee , Harpalus , Nearque , Phrygius . \r\n( 2 ) -  Medee . \r\n( 3 ) -  Euripide . \r\n","page_name":" 1211 ","page_number":324},
  {"content":"\r\n\r\nكه شركت اسكندر در قتل پدرش ثابت نشده بخصوص ، كه او شركاء قاتل پدر و اشخاصى را ، كه در كنكاش او دست داشتند ، سخت مجازات كرد . در خاتمه مقتضى است گفته شود ، كه در داستانهاى ما فيليپ دوّم را فيلقوس ناميده‌اند و اين اسم بايد مصحّف فيليپ‌پوس « 1 » باشد . از مورّخين قرون اسلامى هم عدّه‌اى اسم او را فيلبس يا فيلقس و فيلقوس نوشته‌اند .\r\n\r\nقسمت سوم - اسكندر سوم ( كبير )\r\n\r\nنام\r\nاسم اين پادشاه مقدونى الكساندر « 2 » بود و مورّخين عهد قديم همچنين نوشته‌اند ، ولى مورّخين قرون اسلامى او را اسكندر « 3 » يا اسكندر الرومى « 4 » و يا اسكندر ذىالقرنين « 5 » ناميده‌اند و بعضى هم اسكندر المقدونى ( روم را بايد بمعنى يونان يا مقدونى فهميد ، زيرا بيزانس يا روم شرقى را در زمان ساسانيان و قرون اوليّهء اسلامى روم ميگفتند ) اگر رعايت ترتيب تاريخ را بكنيم ، او در ميان پادشاهان مقدونيّه اسكندر سوّم است ، زيرا چنان كه در جاى خود ذكر شد ، دو اسكندر نام ديگر قبل از او بر تخت مقدونى نشسته بودند ، ولي مورّخين عهد قديم او را غالبا اسكندر پسر فيليپ ناميده‌اند ( در عهد قديم معمول نبود ، كه پادشاهان هم‌اسم را با اعداد ترتيبى ذكر كنند ) و مورّخين جديد اسم او را عموما الكساندر مقدونى يا آلكساندر كبير نوشته و مينويسند . در داستانهاى ما او را اسكندر گفته‌اند ، ولى از كتب پهلوى مانند كارنامهء اردشير بابكان و بعضى ديگر ديده مىشود ، كه در ايران قديم او را الكسندر يا الكساندر ميناميدند .\r\n\r\nنسب\r\nچنان كه گذشت ، پدرش فيليپ دوّم بود و مادرش المپياس دختر نه‌اوپ‌تولم « 6 » پادشاه ملس‌ها « 7 » . ملس‌ها مردمى بودند يونانى ، كه در درون اپير نزديك درياچهء پئوم‌بوتى يا ژانين كنونى سكنى گزيده بودند و پادشاهان اين مردم از خانوادهء اآسيدها « 8 » بشمار ميرفتند و اين خانواده هم نسب خود را به آشيل « 9 »\r\n\r\n\r\n","description":"","footnote":"\r\n( 1 ) -  Philippos . \r\n( 2 ) -  Alexandre . \r\n( 3 ) - مسعودى در مروج الذهب ج 1 ص 99 و ابن النّديم الورّاق در كتاب الفهرست صفحهء 345 .\r\n( 4 ) - ابو ريحان و حمزهء اصفهانى در كتبى كه بالاتر ذكر شده .\r\n( 5 ) - ابن اثير در تاريخ كامل ، ج 1 ، صفحهء 21 .\r\n( 6 ) -  Neoptoleme . \r\n( 7 ) -  Molosses . \r\n( 8 ) -  Eacides . \r\n( 9 ) -  Aehille . \r\n","page_name":" 1212 ","page_number":325},
  {"content":"\r\n\r\nپهلوان داستانى يونان در جنگ ترووا « 1 » ميرسانيد . بنابراين ، چون پادشاهان مقدونى عقيده داشتند ، كه نژادشان به هركول نيم ربّ النوع يونانى ميرسد ، مورّخين يونانى نسب اسكندر را از طرف پدر به نيم ربّ النّوع مزبور و از طرف مادر به آشيل پهلوان داستانى ميرسانند ( پلوتارك ، اسكندر ، بند 2 ) . تولّد اسكندر در شهر پلّا در ژوئيّه ( 20 خرداد - 20 امرداد ) 356 ق . م بود و در سنّ 20 سالگى بتخت نشست . زايد نيست گفته شود ، كه در داستان‌هاى ما المپياس مادر اسكندر را ناهيد ناميده‌اند .\r\n\r\nافسانه‌هائى راجع بنژاد او\r\nچنان كه عادت مردمان است ، كه در اطراف نام اشخاص فوق‌العاده داستانها يا افسانه‌هائى بگويند ، دربارهء اسكندر هم چيزهائى گفته‌اند . بعض مورّخين عهد قديم مانند ديودور اين نوع گفته‌ها را بسكوت گذرانيده و فقط نسب او را ذكر كرده‌اند ، چنان كه مورّخ مذكور گويد ( كتاب 17 ، بند 1 ) نسب اسكندر از طرف پدر به هركول « 2 » ( نيم ربّ النّوع يونانى ) و از طرف مادر به اآسيدها ميرسد ، ولى برخى ديگر مانند پلوتارك و كنت‌كورث اين داستانها را ذكر ميكنند ، بىاينكه بصحّت آن عقيده داشته باشند و مقصود ما هم از ذكر افسانه‌ها فقط اين است ، كه احوال روحى معاصرين او را بنمائيم . كنت‌كورث گويد ( اسكندر ، كتاب 1 ، بند 1 ) :\r\nاز اين جهت ، كه تقدير همواره مطيع ميل و شهوات اسكندر بود ، كاميابىهاى او باعث شد ، كه نه فقط پس از اينكه كارهايش را بانجام رسانيد ، بلكه از ابتداء سلطنتش در نسب او ترديد كرده بگويند ، كه آيا صحيح‌تر نيست بجاى اينكه او را پسر هركول و از اعقاب ژوپىتر « 3 » بدانيم ، به اين عقيده باشيم ، كه او پسر بلافصل خود ژوپىتر است . بنابراين اشخاصى زياد بدين عقيده شدند ، كه ژوپىتر به شكل مارى در رختخواب مادر اسكندر داخل شد و از اين ارتباط اسكندر به دنيا آمد .\r\nپس از آن خواب‌هائى ، كه ديدند و جواب‌هائى كه غيب‌گويان دادند ، تماما مؤيّد\r\n\r\n\r\n","description":"","footnote":"\r\n( 1 ) -  Troie . \r\n( 2 ) -  Hercule . \r\n( 3 ) - خداى بزرگ يونانىها و روميها ( يونانىها او را زوس مىناميدند ) .\r\n","page_name":" 1213 ","page_number":326},
  {"content":"\r\n\r\nاين معجزه بود . وقتى كه فيليپ از معبد دلف سؤالى كرد ( بالاتر ذكر شده ) ، غيب‌گوى معبد مزبور يا پىتى به او گفت ، كه بايد بيش از همه براى ژوپىتر ( آم‌من ) نيايش داشته باشد ( معبد آم‌من ، چنان كه بالاتر ذكر شده ، نزديك اآزيس ، در همسايگى مصر بود ) . بعد مورّخ مذكور گويد : ديگران اين روايت را افسانه تصوّر ميكنند ، ولى باز راجع بارتباط غيرمشروع المپياس چنين گويند : وقتى كه نكتانب پادشاه مصر بواسطهء قشون‌كشى اخس ، شاه پارس ، از تخت و تاج محروم شد ، بحبشه نرفت بل براى استمداد به مقدونيّه آمد ، زيرا از فيليپ بيش از ديگران ميتوانست چشم‌داشت همراهى در مقابل قدرت پارسىها داشته باشد و در اين‌وقت ، كه ميهمان فيليپ بود ، با سحر دل المپياس را ربود و بستر ميزبان خود را بيالود .\r\nاز اين زمان فيليپ از ملكه ظنين گرديد و همين قضيه بعدها باعث طلاق دادن زنش گرديد ( اين داستان از منشاء مصرى است و مقصود مصريها اين بود ، كه بگويند اسكندر پسر فرعون مصر است ، چنان كه دربارهء كبوجيه گفتند ، كه چون او از شاهزاده خانم مصرىزاده بود ، تخت مصر را از آمازيس غاصب انتزاع كرد ) .\r\nسپس مورّخ مذكور حكايت خود را چنين دنبال مىكند : روزى كه فيليپ كلئوپاتر ، زن جديد را ، بقصر خود درآورد ، آتّالوس عموى اين زن ( بقول ديودور برادرزادهء او ) اسكندر را از جهت قضيّه ننگين مادرش سرزنش كرد ، زيرا اظهارات خود فيليپ ، كه اسكندر پسر او نيست ، او را تشجيع كرده بود . بالاخره قضيّهء المپياس در تمام يونان و حتّى در نزد ملل مغلوبه شيوع يافت و تكذيب نشد . امّا قضيّهء اژدها دروغ بود و از اين جهت آن را از افسانه‌هاى قديم اقتباس كرده بودند ، كه با آن ننگ اين خيانت را بپوشانند . بعد كنت‌كورث راجع بروابط نكتانب با المپياس گويد : « زمان فرار او از مصر با اين گفته موافقت نميكند ، زيرا ، وقتى كه نكتانب از مصر بواسطهء استيلاى اخس از تاج و تخت موروثى محروم شد ، اسكندر شش ساله بود ، ولى كذب قضيّه مراودهء نكتانب با المپياس صحت آن‌چه را هم ، كه راجع به ژوپىتر گويند ، بهيچوجه تأييد نميكند ، حتّى خود المپياس\r\n\r\n","description":"","footnote":"","page_name":" 1214 ","page_number":327},
  {"content":"\r\n\r\n( 70 ) - مجسمهء اسكندر مقدونى\r\n( از كتاب اسكاريگر ، تاريخ عمومى )\r\n\r\n","description":"","footnote":"","page_name":" 1215 ","page_number":328},
  {"content":"\r\n\r\nبدعوى اسكندر ، كه ميخواست همه او را پسر ژوپىتر بدانند ، مىخنديد و روزى بپسرش نوشت ، كه بى جهت باعث تحريك خشم ژونن « 1 » نسبت به او نگردد ( موافق عقايد يونانىها ژونن زن ژوپىتر بود ) . در اين مراسله المپياس شايعه‌اى را دروغ دانست ، كه مكرّر آن را اساسا تأييد كرده بود ، چه در موقع حركت اسكندر به طرف آسيا او بپسرش گفته بود « فراموش مكن ، كه نژاد تو از كى است و خودت را لايق چنان پدرى ، كه تو داشتى ، نشان ده » . چيزى كه متّفق عليه همه مىباشد ، اين است : چون نطفهء اسكندر بسته شد ، تا زمانيكه او به دنيا آمد معجزه‌هاى گوناگون و علاماتى دلالت ميكرد ، كه مردى فوق‌العاده به دنيا خواهد آمد ، مثلا فيليپ در خواب ديد ، كه بر شكم المپياس مهرى خورده ، كه نقش شيرى را مينمايد و بعدها اسكندر اين شايعه را شنيد و از اين جهت بود ، كه در ابتداء اسم اسكندريّه ، يعنى شهرى را كه در مصر بنا كرد ، لئون‌توپوليس « 2 » ناميد ، زيرا خواب فيليپ را آريستاندر « 3 » ، يعنى تردست‌ترين غيب‌گوئى ، كه بعدها رفيق پادشاه جوان و كاهن او گرديد ، چنين تعبير كرد : « پسر فيليپ داراى روحى بزرگ خواهد شد » . شبى كه المپياس زائيد ، آتشى معبد ديان را در افس ، كه معروف‌ترين معبد آسيا بود ، بسوخت ( اين معبد يكى از عجائب هفتگانهء عالم قديم بشمار ميرفت و ديوانه‌اى « 4 » ، چنان كه نوشته‌اند ، آن را آتش زد ، تا اسمش در تاريخ جاويدان بماند . افس چنان كه مكرّر گفته شده از مستعمرات يونانى در آسياى صغير بود ) . مغ‌هائى ، كه در آن زمان در افس بودند ( مقصود مورّخ از مغ‌ها در اينجا بايد سحره باشد نه كاهنان مذهب زرتشت ) ، گفتند در جائى مشعلى روشن شده ، كه شعله‌هاى آن روزى تمام مشرق را فرو خواهد گرفت و باز چنين اتّفاق افتاد ، كه در اين زمان فيليپ ، كه تازه پوتىده « 5 » مستعمرهء آتنى را تسخير كرده بود ، از پيشرفت‌هاى ديگر خود خبر يافت . توضيح آنكه ارابه‌هاى او در بازيهاى المپ گوى سبقت ربودند و\r\n\r\n\r\n","description":"","footnote":"\r\n( 1 ) -  Junon . \r\n( 2 ) -  Leontopolis  ( يعنى شهر شير ) .\r\n( 3 ) -  Aristandre . \r\n( 4 ) -  Herostrate . \r\n( 5 ) -  Potidee  ( اين شهر در مقدونيّه واقع بود و آن را اكنون پىناكا نامند ) .\r\n","page_name":" 1216 ","page_number":329},
  {"content":"\r\n\r\nپارمن‌ين والى او در ايلّيريه فتح نمايانى كرد . بعد ، در حينى كه او غرق شعف و شادى بود ، خبر دادند ، كه زن او المپياس فارغ شده و پسرى آورده و نيز شيوع دارد ، كه در شهر پلّا بر خانه‌اى ، كه اسكندر در آنجا زاد ، دو عقاب جا گرفته تمام روز را در آن محل بماندند . دو عقاب را علامت دو امپراطورى اروپا و آسيا دانستند و چنين تعبيرى پس از حدوث واقعه آسان بود و من در كتبى خوانده‌ام ، كه در موقع تولّد اسكندر زمين‌لرزه روى داد و رعد مدّتى غرّيد و برق بكرّات به زمين افتاد . فيليپ از خوش‌بختىهاى پىدرپى ترسيد ، كه مبادا خدايان بر او رشك برده درصدد كشيدن انتقام از او برآيند . اين بود ، كه از نمزيس « 1 » درخواست كرد ، كه در موقع كشيدن انتقام در ازاى عنايت‌هائى ، كه از طرف طالعش شامل او شده است ، از بىعنايتى خود نسبت به او بكاهد » . ( يونانيهاى قديم عقيده داشتند ، شخصى كه خيلى سعادتمند است ، مورد حسد خدايان واقع مىشود و نمزيس ، كه الهه انتقام است براى او بدبختىهائى تدارك مىكند . بنابراين فيليپ درخواست ميكرده ، كه ربة النّوع مزبوره در كفّارهء او تخفيفى دهد ) .\r\nچنين است افسانه‌ها و رواياتى ، كه در اطراف اسم اسكندر گفته شده و پلوتارك هم در كتاب خود ( اسكندر ، بند 1 ، 5 ) اين گفته‌ها را ذكر كرده . از نوشته‌هاى كنت‌كورث هويدا است ، كه اين روايات را باور نداشته ، ولى بايد گفت ، كه خود اسكندر ، چنان كه از كارهاى او ديده مىشود و پائين‌تر بيايد ، عقيدهء راسخ داشته ، كه او پسر خداى بزرگ يونانىها بوده .\r\n\r\nكودكى و جوانى اسكندر\r\nفيليپ دوّم ، كه مردى عاقل و مآل‌بين بود ، ميدانست ، كه بزرگ شدن مقدونيّه و حفظ ولايات و شهرهائى ، كه به اين مملكت افزوده ، فرع داشتن خلف اهلى است ، كه بايد پس از او بتخت نشيند . بنابراين توجّهى مخصوص بتربيت اسكندر كرد و با اين مقصود لئونيداس نامى را ، كه از اقرباى المپياس بود ، مربّى او قرار داد . در انتخاب طبيب و دايه و غيره نيز دقّت‌هاى وافى كرد ، تا همه از خانواده‌هاى ممتاز و داراى\r\n\r\n\r\n","description":"","footnote":"\r\n( 1 ) -  Nemesis . \r\n","page_name":" 1217 ","page_number":330},
  {"content":"\r\n\r\nاخلاق حسنه باشند . اين اشخاص مراقبت كامل در تربيت جسمانى او كردند و بعد وقتى كه اسكندر بزرگ شد ، فيليپ به ارسطو فيلسوف معروف يونان ، كه در اين زمان بمكتب افلاطون ميرفت ، نامه‌اى نوشت ، كه تقريبا مضمون آن چنين بود : خدايان به من پسرى اعطا كرده‌اند و من از تولّد او در زمان شخصى مانند تو بيش از به دنيا آمدنش شادم ، زيرا اميدوارم ، كه اگر مربّاى تربيت تو شود ، پسرى ناخلف نگردد و بتواند پس از من بار گران اين اندوخته‌هاى بزرگ را بدوش گيرد .\r\nمن عقيده دارم ، كه نداشتن اولاد بمراتب بهتر است از داشتن خلفى ، كه درباره‌اش مقدّر باشد ، پس از من باز افتضاحات و رسوائىهاى نياكان خود را مشاهده كند ( مقصود فيليپ احوال بد مقدونيّه در زمان پادشاهان قبل از او بوده ) . ارسطو سمت آموزگارى اسكندر را پذيرفت و مدّتها بتعليم و تربيت او پرداخت ( كنت‌كورث ، كتاب 1 ، بند 2 ) .\r\nصفات جسمانى اسكندر چنين بود : اعضاى بدنش قوى و متناسب ، قامتش پست و خودش عصبىتر از آن‌چه مينمود ، پوستى داشت سفيد ، بجز گونه‌ها و سينه كه بسرخى ميزد ، دماغى مانند دماغ عقاب و چشمانى برنگهاى مختلف : چشم چپ سبزفام بود و چشم راست سياه . از اثر چشمانش كسى نميتوانست در آنها بنگرد ، بىاينكه در خود احترامى ، يعنى محبّتى كه با ترس آميخته است ، نسبت باسكندر احساس كند . در حركات و رفتار چست و چالاك بود و ، چون اين صفت را در سفرهاى جنگى خيلى به كار ميبرد ، ميكوشيد ، كه در زمان عادى هم آن را با ورزشهاى گوناگون حفظ كند . در سختىها و شدايد باعلى درجه بردبار بود و از پرتو اين صفت مكرّر خود و لشكرش را از مخاطرات بزرگ رهانيد . از زمان طفوليتش قريحه و هوش فوق‌العاده در او مشاهده ميشد و از همين اوان گفتار و كردارش توجّه اطرافيان او را جلب ميكرد . فوق‌العاده جاه‌طلب و جوياى نام بود ، چنان كه در بارهء او نوشته‌اند : هر زمان پدرش فيليپ شهر بزرگى را تسخير ميكرد و مقدونيها غرق شادى و شعف ميشدند ، اسكندر در ميان رفقاى خود اظهار افسردگى كرده\r\n\r\n","description":"","footnote":"","page_name":" 1218 ","page_number":331},
  {"content":"\r\n\r\nميگفت : « براى ما ، وقتى كه از كودكى پا بيرون نهيم ، پدر من چيزى باقى نخواهد گذاشت » ( پلوتارك ، اسكندر ، بند 6 ) . در عقايد مذهبى محكم بود و قربانىهاى زياد براى آلههء يونانى ميكرد . مزاجش تند بود و خشم زود بر وى غلبه ميكرد .\r\nبىاندازه ميخواست ، كه نقّاشها و مجسّمه‌سازها شكل و مجسمهء او را چنان بكشند يا بسازند ، كه شكيل و باصباحت منظر باشد ( همانجا بند 2 ) .\r\nاگرچه اسكندر طبيعتا صفات عالى داشت ، ولى توجّه فيليپ هم در تربيت او بسيار مؤثر افتاد ، زيرا فيليپ هيچگاه فراموش نميكرد ، كه مصاحبتش در ايام كودكى با اپامىنونداس ، تا چه اندازه در تربيت او مؤثر بود . به همين جهت ، چنان كه ذكر شد ، ارسطاطليس فيلسوف معروف يونانى را بدربار خود خواست ، تا او را تعليم كند و اسكندر نحو و صرف زبان يونانى را نزد حكيم مزبور آموخت . بعد فيليپ معلّمين ديگر براى اسكندر تهيه كرد و مخصوصا اسب‌سوارى و تيراندازى و ورزشهاى گوناگون به او آموخت . پس از اينكه اسكندر بزرگ شد و بسنّى رسيد ، كه ميتوانست با علوم ديگر آشنا شود ، فيليپ ارسطاطليس را ، كه در مىتىلن « 1 » ميزيست ، براى تعليم اسكندر باز بدربار خود خواست و حكيم مزبور چند علم ديگر و بخصوص طبيعيّات را به او آموخت و در دربار مقدونى بماند ، تا اسكندر بتخت نشست و بآسيا براى جنگ گذشت . مورّخين اسكندر نوشته‌اند ، كه چون او علوم طبيعى و طبّ را دوست ميداشت ، بعدها هشتصد تالان بارسطو داد ، تا بمخارج تحقيقات در اين علم صرف كرده كتاب خود را باتمام برساند و نيز نوشته‌اند ( پلوتارك ، اسكندر ، بند 9 - كنت‌كورث ، كتاب 1 ، بند 3 ) : اسكندر مايل نبود ، كه ارسطو چيزهائى ، را كه به او آموخته بود ، منتشر كند ، چنان كه در نامه‌اى خطاب به ارسطو ، اسكندر از حكيم مذكور مؤاخذه مىكند ، كه چرا مقام علم آكروآماتيك « 2 » را پست و كتابهائى در اين باب منتشر كرده ( از فحواى كلام مورّخين مذكور چنين مستفاد مىشود ، كه مقصود فلسفه ماوراء الطبيعه بوده )\r\n\r\n\r\n","description":"","footnote":"\r\n( 1 ) -  Mytilene . \r\n( 2 ) -  Acroamatique ( acroamaticas ) . \r\n","page_name":" 1219 ","page_number":332},
  {"content":"\r\n\r\nارسطو جواب داد ، كه هرچند كتابهائى منتشر كرده ، امّا كسى ، تا اين علم را نياموزد ، نخواهد توانست ، مفاد كتابهاى او را بفهمد . بعد اسكندر كتاب ارسطو را راجع به رتوريك « 1 » خواست و اكيدا قدغن كرد ، كه اين كتاب را به غير از او به كسى ندهد ، زيرا ميخواست از حيث دانش هم برتر از ديگران باشد . اسكندر در اوايل سلطنتش احترامى زياد نسبت به ارسطاطليس ميورزيد و ميگفت ، كه اگر فيليپ به من حيات داده ، ارسطاطليس مرا تعليم كرده ، كه باشرافت و نام زندگانى كنم . براى فهم مطلب بايد در نظر داشت ، كه اسكندر فوق‌العاده جاه طلب بود و ارسطاطليس هم با اين صفت ذاتى او مساعدت مىكرد ، چنان كه مىگفت ، كه در ميان تمام فيوض زندگانى شرف و نام بالاتر از هرچيز است .\r\nتعليمات ارسطاطليس اثراتى خلل‌ناپذير در دماغ اسكندر گذاشت و باعث شد ، كه او حدّى براى جهانگيرىهاى خود قرار ندهد . اين بود ، كه پس از جنگى بجنگى ميپرداخت و بالاخره جاه‌طلبى را به جائى رسانيد ، كه خواست او را خدا بدانند و ، چنان كه بيايد ، كالّيستن مورّخ خود را كشت از اين جهت ، كه اين داعيهء اسكندر را استهزاء ميكرد و نيز همين جاه‌طلبى اسكندر باعث شد ، كه او بعدها مورد ملامت ارسطو گرديد . فيلسوف مزبور اسكندر را از داعيه‌اى ، كه داشت و خود را بالاتر از بشر ميدانست ، علانيه در ميان پيروان خود انتقاد ميكرد و همين انتقادات اسكندر را از او سرد كرد ، بحدّى كه ارسطو را دشمن خود پنداشت .\r\nاز صنايع مستظرفه اسكندر موسيقى را خيلى دوست ميداشت و خودش هم درس ميگرفت ، ولى روزى پدرش به او گفت : « آيا تو شرم ندارى ، كه چنين خوب ميخوانى ؟ » از اين زمان اسكندر از اين صنعت دل‌سرد شد و الحان نغر بزمى را بيك سو نهاده فريفتهء آهنگهائى گرديد ، كه مردانگى را تحريك ميكرد . بعد تىموته « 2 » نامى موافق ذوق اسكندر موسيقى خود را رزمى كرده نزد وى مقرّب گرديد . از\r\n\r\n\r\n","description":"","footnote":"\r\n( 1 ) -  Rhetorique  قبل از ارسطو اين علم را فن فصاحت و بلاغت در سخن‌گوئى ميدانستند ، ولى فيلسوف مزبور آن را چنين تحديد كرده : توانائى در يافتن وسائل ممكنه براى قبولاندن مطلب بمخاطب در مورد هر يك از موضوعات .\r\n( 2 ) -  Timothee . \r\n","page_name":" 1220 ","page_number":333},
  {"content":"\r\n\r\nصنايع ديگر اسكندر بفصاحت و بلاغت اهميّت ميداد و از آناكسيمن ، كه از اهل لامپ‌ساك « 1 » بود ، پيروى ميكرد . اين شخص روزى باعث نجات وطنش شد ، توضيح آنكه اسكندر ميخواست شهر لامپ‌ساك را از اين جهت ، كه طرفدار ايرانيها بود ، خراب كند و ، چون ديد كه آناكسيمن از شهر خارج شده به طرف قشون اسكندر ميرود و يقين كرد ، كه براى درخواست عفو و اغماض دربارهء شهرش بنزد اسكندر روانه است ، قسم خورد ، كه درخواست او را نخواهد پذيرفت ، ولى آناكسيمن ، چون از قسم اسكندر آگاه شد ، وقتى كه او را ديد درخواست كرد ، كه ( 71 ) - نقش‌رستم ، مدخل يكى از مقابر\r\n( فلاندن و كست ، ايران قديم )\r\nاسكندر وطنش را خراب كند و پادشاه مقدونى ، چون قسم خورده بود خواهش او را نپذيرد ، از خراب كردن لامپ‌ساك دست باز داشت ( كنت‌كورث ، كتاب 1 ، بند 3 ) .\r\nاسكندر از نقّاشان زمان خود فقط آپ‌پل « 2 » را به خود راه ميداد و از مجسّمه‌سازها لىسيپ « 3 » و پولىكلت « 4 » مورد توجّهء او بودند . از شعراى قديم يونان اسكندر هيچكدام را بر هومر « 5 » ترجيح نميداد و ميگفت ، از تمام شعراء فقط هومر توانسته در نوشته‌هاى خود تمام چيزهائى را ، كه باعث قدرت دولتى مىشود ، بيان كند .\r\nبنابراين اسكندر در سفر و حضر كتاب شاعر مزبور را با خود داشت و اين كتاب را با خنجرى زير بالش خود ميگذاشت و ميگفت ، « اين دو چيز در سفرهاى جنگى توشهء راه من است » ( پلوتارك و كنت‌كورث ) .\r\nاز قضايائى ، كه بايام جوانى اسكندر نسبت ميدهند و جرئت و شجاعت او را\r\n\r\n\r\n","description":"","footnote":"\r\n( 1 ) -  Lampsaque  ( در آسياى صغير ) .\r\n( 2 ) -  Appele . \r\n( 3 ) -  Lysippe . \r\n( 4 ) -  Polyclete . \r\n( 5 ) -  Homere . \r\n","page_name":" 1221 ","page_number":334},
  {"content":"\r\n\r\nمينمايد ، قضيّهء ذيل است . در آن زمان اسبهاى تسّالى از حيث زيبائى معروف بودند . روزى اسبى براى فيليپ از اين ولايت يونانى آورده بودند و ، چون سرش بسر گاو نر شباهت داشت آن را بوسه‌فال « 1 » ميناميدند . اسب مزبور بقدرى تندخوى و سركش بود ، كه از دوستان و مستحفظين فيليپ كسى نتوانست بر آن بنشيند .\r\nدر اين‌حال در اطراف فيليپ مذاكره شد ، كه اين اسب وحشى بىمصرف را رها كنند در جلگه آزاد باشد . اسكندر آهى كشيده گفت ، اسب به اين زيبائى را بواسطهء ترس و كم‌دلى از دست ميدهند . فيليپ برگشته به او گفت ، اشخاصى را كه از تو در اين فن ماهرترند ، بى جهت توهين مكن . او جواب داد ، اگر اجازه دهيد من او را رام ميكنم . فيليپ : « اگر نكردى چه ؟ » اسكندر : « قيمت اسب را ميپردازم » . فيليپ خنديد و بالاخره قرار بر اين شد ، كه اگر او اسب را رام كرد ، از آن او باشد و قيمت آن را فيليپ بپردازد ، و الّا خودش قيمت آن را بپردازد ، بىاينكه صاحب اسب گردد . اسكندر پس از تحصيل اجازه اسب را رو بآفتاب داشت ، تا سايهء خود را نبيند ، زيرا ملتفت شده بود ، كه اسب از سايهء خود رم مىكند . بعد از اين كار چند دفعه دست بيال اسب كشيده او را بنواخت و پس از اينكه از حرارت اسب قدرى كاست ، چابكانه جست و بر اسب نشست .\r\nاسب بر دو پا ايستاد ، بعد لگد انداخت و تلاش كرد ، كه از قيد دهنه برهد و ، چون موفق نشد ، اسكندر را برداشت و در جلگهء هموار تاخت . اسكندر جلو او را رها كرد ، تا هرقدر ميخواست دويد و گاهى هم با مهميز او را بدويدن تحريك كرد . بالاخره اسب خسته شد و رام گرديد ، ولى اسكندر او را راحت نگذاشت و چندان دوانيد ، تا بالاخره اسب بكلّى از نفس افتاد و ايستاد . در اين‌وقت كه اسكندر نزد فيليپ برگشته بود ، پياده شد و فيليپ ، كه از شادى در پوست نميگنجيد ، به اطراف خود نگريست و بعد رو به اسكندر كرده گفت : « اسكندر ، مقدونيّه براى تو كوچك است ، در فكر مملكتى وسيع‌تر باش » ( پلوتارك ، اسكندر ، بند 8 - كنت‌كورث ، كتاب 1 ، بند 3 ) .\r\n\r\n\r\n","description":"","footnote":"\r\n( 1 ) -  Bucephale . \r\n","page_name":" 1222 ","page_number":335},
  {"content":"\r\n\r\nفيليپ چون جلادت و رشادت اسكندر را ميديد ، همين كه پسرش برشد رسيد ، او را در جنگها دخالت داد . بنابراين در محاصرهء بيزانس و جنگ فيليپ با آتنيها ، چنان كه گذشت ، اسكندر شركت كرد .\r\nدر احوال اسكندر نوشته‌اند ، كه از تزئينات و البسهء فاخر احتراز داشت و ميگفت : « استعمال تزئينات و جواهر حق زنان است ، زيرا زيبائى از لوازم آنان مىباشد ، امّا زيبائى مرد در تقواى او است » . در ايام شباب از معاشرت با زنان بقدرى گريزان بود ، كه مادرش ميترسيد عنّين باشد ، ولى پس از فتوحات خود در آسيا داراى 360 زن بود . شراب را در ابتدا دوست ميداشت ، ولى بحدّى كه باعث مستى نگردد ، امّا بعدها ، كه فتوحات زياد كرد ، چنان كه مورّخين او نوشته‌اند ، صفاتى را ، كه ذكر كرديم ، فاقد گرديده سادگى و بىآلايشى را از دست داد : پس از هر فتح ضيافت‌ها ميكرد ، بميگسارى و مستى ميپرداخت و در عيش و عشرت بقدرى غوطه‌ور ميگشت ، كه چنان كه بيايد ، بالاخره از عيش و عشرت و ناپرهيزى زياد درگذشت .\r\nاين است اجمالا آنچه مورّخين يونانى و رومى در باب كودكى و جوانى اسكندر نوشته‌اند ، امّا اينكه رفتار او پس از فتوحاتش چه بود ، در ضمن وقايع ايران بيايد .\r\nحالا مقتضى است ، كه از كارهاى او در يونان و نيز در اطراف مقدونيّه ، بقدرى كه با تاريخ ايران ملازم است ، صحبت كرده بعد بذكر وقايع ايران بپردازيم . دانستن كارهاى او قبل از قشون‌كشى بايران از اين حيث لازم است ، كه اگر كارهاى مزبور انجام نميشد ، نميتوانست پا بآسيا بگذارد ، پس دربار ايران آن زمان ، چنان كه ميبايست ، بامور يونان اهميّت نداده .\r\n\r\nكارهاى اسكندر در به دو سلطنت\r\nاسكندر در 335 ق . م بتخت نشست و نخستين كار او تنبيه اشخاصى بود ، كه در قتل پدرش دست داشتند . پس از آن بمراسم دفن پدر پرداخت و بعد زمام امور را بدست گرفت .\r\nدر ابتداء درباريان از جهت كمى سنّ اسكندر وقعى به او نميگذاردند ، ولى او توانست در اندك مدّتى بواسطهء نطق‌هاى ملايم و عاقلانه دل مردم را بربايد . او همواره ميگفت « با مرگ پدرم جز اسم شاه چيزى تغيير نكرده ، ادارهء امور به همان نحو ، كه\r\n\r\n","description":"","footnote":"","page_name":" 1223 ","page_number":336},
  {"content":"\r\n\r\nدر زمان پدرم بود ، دوام خواهد يافت » . رسولانى ، كه نزد او ميآمدند ، مورد ملاطفت ميشدند و به يونانىها پيغام ميداد : نسبت به من با همان نظر عنايت بنگريد ، كه بپدرم مينگريستيد . اسكندر توجهى مخصوص نسبت بقشون داشت و غالبا بسان ديدن آن و مجبور كردن سپاهيان بورزشهاى گوناگون اوقات خود را ميگذرانيد و از اين جهت قشون مقدونى سپاهى شد ورزيده و داراى اطاعت نظامى . كلئوپاتر زن دوّم فيليپ چندى قبل از مرگ او پسرى آورده بود و آتّالوس ، كه از اقرباى نزديك اين زن بود ، كنكاش‌ها بر ضدّ اسكندر مىكرد ، تا او را از تخت دور كند . بنابراين اسكندر از او بيمناك گرديد ، بخصوص كه آتّالوس قبل از فوت فيليپ بعزم جنگ با ايران بهمراهى پارمن‌ين بآسيا رفته بود و اسكندر ميترسيد ، كه مبادا او سربازان را با خود همراه و يونانىها را اغوا كند ، كه پادشاه جوان را از تخت به زير آرند . بر اثر نگرانى مذكور اسكندر هكاته « 1 » يكى از دوستان خود را با قشونى بآسيا فرستاد ، تا آتّالوس را دستگير كرده نزد او آرد و به او دستور داد ، كه اگر بگرفتن آتّالوس موفق نشد ، در اوّلين وهله او را بكشد . هكاته بآسيا گذشت و قشون خود را بسپاهيان پارمن‌ين و آتّالوس ملحق كرده منتظر موقع شد ، تا نقشهء خود را انجام دهد . در اين احوال آتنىها ، كه از برترى و رياست مقدونىها در يونان بسيار ناراضى بودند ، از خبر فوت فيليپ مشعوف گشتند و بتحريك دموستن آتنى درصدد برآمدند ، كه با مقدونىها مخالفت ورزند .\r\nبا اين مقصود رسولانى نزد آتّالوس بآسياى صغير فرستادند ، تا با همراهى او نقشهء خودشان را اجرا كنند و در همين‌وقت شهرهاى ديگر را محرّك شدند ، كه آنها هم بر مقدونيّه بشورند . بر اثر اين تحريكات االيانها قرار دادند تبعيدشدگان زمان فيليپ را برگردانند . تبىها خواستند ، كه ساخلو مقدونى از شهرشان خارج و مقدونيّه فاقد برترى در يونان گردد ، آمبرسييت‌ها « 2 » ساخلو مقدونى را از ديار خود اخراج كردند ، اهالى پلوپونس اعلام كردند ، كه ميخواهند موافق قوانين خودشان زندگانى كنند ، بعض شهرهاى ساحلى مقدونيّه علم طغيان\r\n\r\n\r\n","description":"","footnote":"\r\n( 1 ) -  Hecatee . \r\n( 2 ) -  Ambrociotes . \r\n","page_name":" 1224 ","page_number":337},
  {"content":"\r\n\r\nبيفراشتند و به اين هم قانع نشده مردمان همجوار را ، كه مقدونى نبودند ، بشورش و ياغيگرى تحريك كردند . بر اثر خبرهاى مذكور اسكندر متوحّش و مقدونيها مضطرب گشتند ، كه مبادا پادشاه جوان در مقابل اين همه مشكلات درماند و دولت مقدونى از بيخ و بن برافتد ، ولى اسكندر به زودى از وحشت بيرون آمده چنين كرد : در ابتدا او اهالى تسّالى را به طرف خود جلب كرده به آنها گفت ، كه نژاد من و شما بيك نفر ، كه هركول مىباشد ، ميرسد و در نتيجه تسّاليان با او همراه گشته قرار دادند ، كه اسكندر مانند پدرش سپهسالار يونان باشد . پس از آن اسكندر از راه تسّالى به طرف مردمان سواحل دريا رهسپار گرديده آنها را جلب كرد . بعد به ترموپيل رفت و در آنجا شوراى آم‌فيك‌تيون « 1 » ها را منعقد داشته اين مجلس را مجبور كرد ، كه بموجب فرمانى او را از نو سپهسالار كلّ يونان بدانند .\r\nبعد او با آمبرسييت‌ها كنار آمد بدين‌ترتيب ، كه وعده داد آنها را به زودى آزاد بگذارد ، تا موافق قوانين خودشان زندگانى كنند و پس از اين كار با قشونى داخل ب‌اسى شده و اردوى خود را در كادمه « 2 » زده وحشت و اضطراب زياد در تبىها ايجاد كرد . در اين احوال آتنىها مضطرب شدند و آنهائى ، كه اسكندر را حقير ميشمردند ، از عقيدهء خود برگشتند . بالاخره آتنىها تصميم كردند ، كه رسولانى نزد اسكندر فرستاده معذرت بخواهند از اينكه او را بسپهسالارى يونان نشناخته‌اند .\r\nدموستن آتنى نيز جزو رسولان بود ، ولى او نزد اسكندر نرفت ، يعنى تا سىترون « 3 » رفته از آنجا به آتن برگشت . جهت اين اقدام نطّاق مزبور را مختلف توجيه كرده‌اند :\r\nبعضى تصوّر ميكنند ، كه چون هميشه بر ضدّ مقدونيّه بود ، ترسيد ، كه مبادا خطرى براى حيات او باشد . برخى گويند كه خواست صداقت خود را بشاه ايران نشان دهد ، زيرا از او براى ضدّيت با آتن مبالغى زياد دريافت ميكرد . عقيدهء آخرى شايد بر نطق اسخين « 4 » مبتنى باشد ، چه او به دموستن گويد : « هرچند اكنون طلاى شاه سراپاى تو را گرفته ، ولى اين زر تو را كفايت نخواهد كرد ، زيرا اندوختهء\r\n\r\n\r\n","description":"","footnote":"\r\n( 1 ) -  Amphictyons . \r\n( 2 ) -  Cadmee . \r\n( 3 ) -  Citheron . \r\n( 4 ) -  Eschine . \r\n","page_name":" 1225 ","page_number":338},
  {"content":"\r\n\r\nغيرمشروع هيچگاه كافى نيست » ( ديودور ، كتاب 17 ، بند 4 - آريّان ، كتاب 1 ، فصل 1 ، بند 1 - ژوستن ، كتاب 11 ، بند 2 ) . اگر اين اسناد را صحيح بدانيم ، ترديدى نيست ، كه دموستن كمك ايران را در اين زمان در صلاح آتن ميديد ، نه اينكه براى گرفتن پول بايران نزديك شده باشد .\r\nاسكندر رسولان آتن را با ملايمت پذيرفته آتنىها را از وحشت بيرون آورد ، بعد به طرف كرنت رفت و در آنجا نمايندگان يونان را جمع و نطق مؤثرى در آن مجمع كرد . در نتيجه مجمع مزبور اسكندر را بسپهسالارى كلّ يونان برقرار داشت و رأى داد ، كه سفر جنگى بر ضدّ پارسىها از جهت وهن و آزارهائى ، كه سابقا دربارهء يونانىها روا داشته‌اند ، شروع شود و شهرهاى يونانى به اسكندر كمكهاى سپاهى و پولى كنند ( ديودور ، كتاب 17 ، بند 42 - آريّان ، كتاب 1 ، فصل 1 ، بند 1 - كنت‌كورث ، كتاب 1 ، بند 11 - ژوستن ، كتاب 11 ، بند 2 ) .\r\nدر اين‌وقت قضاياى آسيا چنين بود : پس از مرگ فيليپ آتّالوس با آتنىها همداستان شده درصدد برآمد بر اسكندر ياغى شود ، ولى پس از چندى پشيمان گشته نامه‌اى را ، كه دموستن به او نوشته بود ، نزد اسكندر فرستاد و خواست به او نزديك شده سوءظنّ وى را رفع كند ، ولى در اين احوال ، هكاته برحسب مأموريتى ، كه داشت ، او را بقتل رسانيد و تخم شورش از قشون مقدونى در آسيا بر طرف گرديد .\r\nسردار ديگر مقدونى پارمن‌ين پس از اين قضيّه مورد اعتماد اسكندر و يكى از سرداران نامى و مقرّب اسكندر گرديد ( ديودور ، كتاب 16 ، بند 5 ) .\r\nزمانيكه اسكندر در كرنت بود ، خواست ديوژن « 1 » معروف يونانى را ، كه پيرو\r\n\r\n\r\n","description":"","footnote":"\r\n( 1 ) -  Diogene  اين شخص در كرانه  ( Crane )  يكى از حومه‌هاى كرنت ميزيست و شهرت وارستگى او در تمام يونان و مقدونيّه پيچيده بود . بايد بخاطر آورد ، كه حكيم مزبور عقيده داشت : اعلى درجهء حكمت در اين است ، كه انسان موافق طبيعت زندگانى كند ، ثروت را حقير شمارد ، رسوم و آداب اجتماعى را كه تماما اعتبارى است و مردم خود را بدان مقيّد داشته آزادى حقيقي را از دست داده‌اند ، بيك‌سو نهد . وضع زندگاني او چنين بود ، كه در كلّيهء فصول پابرهنه راه ميرفت و در رواق معابد ميخوابيد ، لباس او عبارت بود فقط از يك ردا و مأواى او از پيپى ، كه در آن استراحت ميكرد . جز از اين چيزها اندوخته‌اى نداشت . نوشته‌اند ، كه يك كاسهء چوبين براى آشاميدن آب داشت ، ولى ، چون روزى ديد ، كه طفلى دو دستش را پر از آب كرده آن را آشاميد هم در زمان كاسهء خود را به زمين زده گفت : اين هم زيادى است ، ميتوان مانند اين بچه آب خورد .\r\n","page_name":" 1226 ","page_number":339},
  {"content":"\r\n\r\nفلسفهء كلبى « 1 » بود ، ملاقات كند .\r\nاسكندر به كرانه رفته با دبدبهء سلطنتى بر ديوژن ورود كرد و در موقعى ، كه او در آفتاب گرم ميشد ، اسكندر روبروى او ايستاده گفت : « ديوژن ، از من چيزى بخواه و هرچه خواهى مىدهم » . حكيم مزبور جواب داد : « از آفتابم ردّ شو » .\r\nاين جواب بقدرى در اسكندر اثر كرد ، كه در حال فرياد زد : « اگر اسكندر نبودم ، هر آينه ميخواستم ، كه ديوژن باشم » .\r\nاز پلوپونس اسكندر بمعبد دلف رفت ، تا از غيب‌گوى آن ( پىتى ) راجع بجنگى ، كه در پيش داشت سؤالى كند . پىتى گفت در اين روزها نميتوان به خدا نزديك شد . اسكندر زن غيبگو را گرفته به زور به طرف معبد كشيد . در اين‌حال پىتى ديد ، كه در مقابل جبر چاره جز تسليم و رضا و صرف‌نظر كردن از آداب مقدّسه ندارد . اين بود ، كه به راه افتاده گفت « پسرم ، بر تو نميتوان غالب آمد » . پس از شنيدن اين جواب ، اسكندر از آن زن دست بازداشته گفت : « جوابى را ، كه ميخواستم ، شنيدم » و بعد از معبد بيرون رفت ( كنت‌كورث ، كتاب 1 ، بند 10 - پلوتارك ، اسكندر ، بند 8 - 9 ) .\r\n\r\nاسكندر در تراكيّه\r\nاز يونان اسكندر به مقدونيّه برگشت و درصدد تنبيه تراكيها برآمد . با اين مقصود از آمفىپوليس به تراكيّه رفته باقوام كوچك آزادى ، كه در تراكيّه ميزيستند ، پرداخت و ده روز راه پيمود ، تا بپاى كوه اموس « 2 » رسيد . اهالى بقلّهء كوه پناه برده ارابه‌هاى زياد در آنجا جمع كردند ، تا در موقع حملهء اسكندر آنها را از بالا به زير پرتاب كنند و سپاهيان مقدونى در زير آنها خرد شوند . اسكندر نقشهء اهالى را دريافت و بسپاهيان خود دستور داد ، صفوف خود را بگشايند ، تا ارابه‌ها ردّ شود و ، اگر ديدند وقت براى اين كار ندارند ، بخوابند و تنشان را با سپرها بپوشانند . آنها چنين كردند و از پائين آمدن ارابه‌ها\r\n\r\n\r\n","description":"","footnote":"\r\n( 1 ) -  Philos . Cynique . \r\n( 2 ) -  Emus ( Haemus ) . \r\n","page_name":" 1227 ","page_number":340},
  {"content":"\r\n\r\n( 72 ) - فيروزآباد ، نماى عمارت از پهلو\r\n( فلاندن و كست ، ايران قديم )\r\nاگرچه صداى مهيبى برخاست ، ولى آسيبى بسپاهيان اسكندر نرسيد . پس از آن مقدونىها قلّهء كوه را گرفته دشمن را هزيمت دادند و اسرا و غنائمى برگرفتند ( آريّان ، كتاب 1 ، فصل 1 ، بند 2 - كنت‌كورث ، كتاب 1 ، بند 11 ) .\r\n\r\nجنگ اسكندر با مردم ترىبالّ « 1 »\r\nبعد اسكندر با مردم ترىبالّ طرف شد و پادشاه آن سيرموس « 2 » نام به آن طرف رود ايستر ، كه دانوب كنونى باشد ، گذشت .\r\nاسكندر چون سفاين به قدر كفايت نداشت ، از رود مزبور نگذشت و مراجعت كرد ، ولى پس از آن‌كه با مردم گت « 3 » طرف شد ، در قايقهائى سپاهيانى به آن طرف رود دانوب عبور داده با اين مردم جنگ كرد . آنها عيال و اطفال خود را برداشته عقب نشستند و عدّه‌اى از آنها اسير گشتند . پس از آن از سيرموس و نيز از طوايف ژرمنى رسولانى نزد اسكندر آمده هدايائى از طرف پادشاهان خود براى او آوردند و خواستار صلح و روابط دوستانه شدند . ( ژرمنها از رود دانوب تا درياى آدرياتيك منتشر بودند ) . بلندى قامت آنها و حرارتى ، كه نشان ميدادند ، باعث تعجّب اسكندر شد و از رسولان پرسيد ، از چه بيش از هرچيز ميترسند و تصوّر ميكرد ، كه خواهند گفت از قدرت او ، ولى آنها جواب دادند ، از هيچ‌چيز ، مگر از اينكه آسمان بسر ما بيفتد . اسكندر لحظه‌اى در فكر شد و\r\n\r\n\r\n","description":"","footnote":"\r\n( 1 ) -  Triballes . \r\n( 2 ) -  Syrmos . \r\n( 3 ) -  Getes . \r\n","page_name":" 1228 ","page_number":341},
  {"content":"\r\n\r\nگفت ژرمن‌ها جسورند و بعد با آنها عقد اتّحادى بست و با سيرموس و ديگران نيز صلح كرد ، زيرا ديد ، كه جنگ در اين‌جاها سخت و بىفايده است ، چه اين صفحات مملكتى است فقير ، ولى مردمانى دارد دلير . اين بود ، كه مصمّم شد زودتر بايران حمله برد ، زيرا ثروت شاهان ايران و آبادى ممالك تابعهء آن در اين زمان معروف آفاق بود ( كنت‌كورث ، كتاب 1 ، بند 6 - 7 ) . آريّان سفارت مزبور را از طرف مردم سلت دانسته و راجع بمردمان كنار دانوب چنين گويد : رود دانوب از ميان ممالكى ميگذرد ، كه اكثرا سلتىاند « 1 » . در انتها كادها « 2 » و ماركومان‌ها « 3 » سكنى دارند .\r\nبعد يك خانوادهء سارمات ، كه به يازيژ « 4 » موسوم‌اند . بعد گت‌ها ، كه بجاويدان بودن روح معتقدند ، سپس سارمات‌ها و بعد سكاها ( كتاب 1 ، فصل 1 ، 3 - 4 ) .\r\n\r\nعزيمت اسكندر به ايلّيريّه\r\nبرديليس « 5 » پادشاه قسمتى از ايلّيريه ، كه در زمان فيليپ با او جنگ كرده مغلوب و مطيع شده بود ، در سنّ نود سالگى درگذشت . پسرش كليتوس « 6 » از اشتغال اسكندر بجنگ با مردمان آن‌طرف دانوب استفاده كرده علم مخالفت بيفراشت و با گلوسياس « 7 » پادشاه قسمت ديگر ايلّيريه ، كه معروف به ايلّيريهء تلان‌تيانى « 8 » بود ، متّحد شد . در اين احوال به اسكندر خبر رسيد ، كه اتارياتها « 9 » ، كه در سر راه او واقع بودند ، نيز شوريده‌اند ، ولى لانگاروس « 10 » پادشاه آگريان « 11 » از اسكندر خواهش كرد ، كه مطيع كردن اين مردم را به او واگذارد . اسكندر او را نواخت و وعده كرد خواهر خود سينا « 12 » نام را به او بدهد ( اين دختر فيليپ از زن ايلّيرى او بود و او را به آمليناس بزنى داده بود ) . لانگاروس مردم مزبور را شكست داد ، ولى قبل از اينكه خواهر اسكندر را ازدواج كند ، مرد . بعد كه راه اسكندر مصفّا گشت ، به طرف ايلّيريها روانه شد و از معبر تنگى ، كه بين كوه و درهء رودخانه واقع است ، در ابتداء بحيلهء جنگى و بعد جنگ‌كنان گذشت . پس از آن چون شنيد ، كه دشمن در جائى ، بىاينكه سنگرهائى ساخته يا قراولانى گماشته باشد ، اردو زده ، اسكندر شبانه به اين اردو\r\n\r\n\r\n","description":"","footnote":"\r\n( 1 ) -  Celtes . \r\n( 2 ) -  Cades . \r\n( 3 ) -  Marcomans . \r\n( 4 ) -  Iasyges . \r\n( 5 ) -  Bardylis . \r\n( 6 ) -  Clitus . \r\n( 7 ) -  Glaucias . \r\n( 8 ) -  Taulantien . \r\n( 9 ) -  Autariates . \r\n( 10 ) -  Langarus . \r\n( 11 ) -  Agrianes . \r\n( 12 ) -  cyna . \r\n","page_name":" 1229 ","page_number":342},
  {"content":"\r\n\r\nحمله برده ناگهان بدان شبيخون زد و تقريبا نصف دشمن را كشت . كليتوس به شهر پلّيئون « 1 » پناه برد و بعد ، از ادامهء جنگ با اسكندر منصرف شده نزد تلان‌تيان رفت ( آريّان كتاب 1 ، فصل 1 ، بند 5 - كنت‌كورث ، كتاب 1 ، بند 12 ) . قابل ذكر است ، كه آريّان گويد : ايلّيريها ، قبل از اينكه شروع بجنگ كنند ، براى فتح سه نوجوان و سه دختر و ميشى سياه قربان كردند .\r\n\r\nقيام تبىها بر اسكندر\r\nدر اين احوال ، كه اسكندر با مردمان همجوار مقدونيّه مشغول گيرودار بود ، در يونان خبرى منتشر شد ، كه اسكندر در جنگ با ترىبال‌ّها كشته شده و ، چون يونانىها باطنا اسكندر را دوست نميداشتند ، دشمنان او فرصت يافتند ، كه اين خبر را با جعليّاتى تأييد كنند . يكى ميگفت « من خودم ديدم ، كه او را احاطه كرده بودند » ديگرى انتشار ميداد « من به چشم خود ديدم ، كه زخم برداشته بود » . در اين موقع شادى و شعف تبىها را حدّى نبود و قيام بر اسكندر از اين شهر شروع شد . توضيح آنكه تبعيدشدگان زمان فيليپ جرئت يافته در تحت رياست فنيكس « 2 » و پروتيت « 3 » بساخلو مقدونى در كادمه ، كه از ارك بيرون آمده بود ، حمله بردند ، ارك را محاصره كردند و بعد رسولانى به تمام شهرهاى يونانى فرستاده براى آزادى يونان كمك خواستند .\r\nدموستن ، كه كينهء مقدونىها در سينه‌اش شعله‌ور بود ، موقع را مغتنم دانسته مجاهدت كرد ، كه آتنىها به تبىها كمك كنند و ، بعد كه ديد ، كمكى از طرف آتنىها نشد ، پولى براى تبىها فرستاد و اسلحه به آنها رسانيد . آريّان گويد ، كه رسولان ايران سيصد تالان « 4 » به او داده بودند ، كه به اين مصرف برساند . از طرف پلوپونسىها نيز جنبشى شد ، يعنى قشون زياد در ايستم جمع كردند ، ولى آن‌تىپاتر « 5 » ، كه قائم‌مقام اسكندر در مقدونيّه بود ، از پلوپونسىها خواهش كرد ، با تبىها همداستان نشوند .\r\nباوجود اين لاسدمونىها رسولان تب را پذيرفتند . سپاهيان پلوپونسى ببدبختى تبىها رقّت آورده بجنگ مايل بودند ، ولى فرمانده آنها آستيلوس « 6 » ، كه از اهل\r\n\r\n\r\n","description":"","footnote":"\r\n( 1 ) -  Pellion . \r\n( 2 ) -  Phenixe . \r\n( 3 ) -  Prothyte . \r\n( 4 ) - يك ميليون و پانصد و هشتاد هزار فرنك طلا .\r\n( 5 ) -  Antipater . \r\n( 6 ) -  Astylus . \r\n","page_name":" 1230 ","page_number":343},
  {"content":"\r\n\r\nآركادى بود ، حركت قشون را بتأخير ميانداخت ، تا تبىها در موقع سخت‌ترى واقع شده بيشتر پول بدهند . توضيح آنكه او ده تالان ميخواست و تبىها نميتوانستند اين مبلغ را بپردازند . از طرف ديگر ، كسانى كه در يونان از طرفداران مقدونيّه بودند ، سردار مزبور را بمسامحه و مماطله تشويق و به او وعده‌هائى ميكردند . در اين احوال باز دموستن پولى به پلوپونسىها غيراز آركاديها داد ، تا بكمك تبىها حركت كنند و بر اثر اين اقدام دموستن بازگفتند ، كه شاه ايران سيصد تالان به دموستن داده ، تا اشكالاتى در يونان براى اسكندر توليد كند .\r\nهمين كه اسكندر از قيام تبىها آگاه شد ، از شهر پلّيئون بسرعت به طرف يونان حركت كرده پس از هفت روز به شهر پلّن « 1 » واقع در تسّالى رسيد . از آنجا پس از شش روز وارد ب‌اسى گرديد و بلا درنگ خود را بيك فرسنگى تب رسانيد .\r\nتبىها ، كه بواسطهء بىاحتياطيشان از حركت اسكندر بىخبر بوده گمان ميكردند ، كه او در ماوراء ترموپيل است ، از بودن اسكندر در يك فرسنگى تب غرق حيرت شدند و در ابتدا پنداشتند ، اين شخص يكى از سرداران پادشاه مقدونى مىباشد ، كه اسكندر نام دارد و پسر اروپ « 2 » است ، نه خود پادشاه مزبور . اسكندر بدروازهء تب ، كه در سر راه آتن بود نزديك شد ، ولى نخواست فورا جنگ كند ، زيرا اميدوار بود ، كه تبىها پشيمان شده پوزش خواهند خواست ، ولى تبىها جمع شده تصميم كردند ، كه تا آخرين نفس بجنگند ، و حال آنكه ميدانستند ، كه برترى با قشون اسكندر است ، زيرا سپاه او مركب بود از سىهزار پياده و سه‌هزار سوار ، كه تماما ورزيده بودند و اسكندر اين عدّه را براى حمله بايران حاضر كرده با كمال بىطاقتى منتظر بود ، كه در يونان آرامشى برقرار گردد ، تا بتواند به آسيا برود . سپاه تبى از ده‌هزار نفر تجاوز نميكرد و اين عدّه را هم مردم شهر آماده كرده بودند ، زيرا اوّلا آتنىها جز فرستادن اسلحه كمكى نكردند و لاسدمونيها در ايستم منتظر بودند ، كه ببينند عاقبت كار چه مىشود . اسكندر باوجود فزونى قوّهء خود ، چون ميخواست به كار يونان زودتر خاتمه دهد ، جارچيانى فرستاد ، جار زنند ، كه\r\n\r\n\r\n","description":"","footnote":"\r\n( 1 ) -  Pellene . \r\n( 2 ) -  Erope . \r\n","page_name":" 1231 ","page_number":344},
  {"content":"\r\n\r\nهركس از تبىها باردوى او بيايد ، پناه خواهد يافت . در مقابل اين كار اسكندر تبىها هم جارچيانى به بالاى ديوارهاى شهر فرستاده اعلام كردند ، كه هركس با شاه بزرگ ( يعنى شاه ايران ) و تبىها بر ضدّ جبّار متّحد شود ، تبىها او را پناه خواهند داد . وقتى كه اسكندر خبر اين رفتار تبىها را شنيد ، از شدّت خشم مانند آتش برافروخت و حمله را به شهر شروع كرد . جنگ خونين بود و تبىها با كمى عدّه در مقابل قشون كثير العدّه و ورزيدهء مقدونىها سخت پا فشردند و ، پس از آنكه تيرهاشان تمام شد ، با شمشير جنگيدند و تيراندازان كرتى « 1 » را رانده تا نزديك اسكندر تعقيب كردند . در اين‌حال ، چون اسكندر ديد مقدونىها از دلاورى تبىها خسته و فرسوده شده‌اند ، امر كرد قشون تازه نفس او ، كه در ذخيره مانده بود ، يعنى آخرين قسمت قشون او وارد كارزار شود . مقدونىهاى تازه نفس بر تبىها تاختند با اين اميد ، كه آنها را هزيمت خواهند داد ، ولى ، بر خلاف انتظار اسكندر و آنها ، تبىها باز مقاومت كردند و كشتارى مهيب درگرفت . تبىها جنگيهاى خود را تشجيع ميكردند ، جنگهاى نامى گذشته را بخاطر آنها ميآوردند و بمقدونىها ميگفتند ، اذعان كنيد ، كه مغلوب شده‌ايد . در اين احوال ، كه اسكندر از عاقبت كارزار نگران بود ، ناگاه ديد ، كه يكى از دروازه‌هاى كوچك تب نيمه‌باز است بىاينكه مستحفظ داشته باشد و فورا به پرديكّاس امر كرد با عدّهء خود داخل شهر گردد و اوامر اسكندر را اجرا كرد . امّا تبىها ، كه فالانژ اوّل مقدونى را از كار انداخته بودند و به فالانژ دوّم پرداخته آن را سخت عقب مينشاندند و نزديك بود ، شاهد فتح را بآغوش كشند ، ناگاه خبر يافتند ، كه دشمن داخل شهر شده و بر اثر آن تصميم كردند عقب نشسته در درون ديوارهاى شهر بجنگند ، ولى اين عقب‌نشينى بواسطهء فشار دشمن به نحوى صورت گرفت ، كه باعث شكست تبىها گرديد ، توضيح آنكه در ميان گيرودار سوارهاى تبى با پياده‌نظام تب در يك وقت داخل شهر شدند ، پياده‌هاى زياد در زير سمّ ستوران لگدمال گشتند\r\n\r\n\r\n","description":"","footnote":"\r\n( 1 ) -  Cretois . \r\n","page_name":" 1232 ","page_number":345},
  {"content":"\r\n\r\nو عدّهء كثيرى هم از تبىها معابر را گم كرده با اسلحه بخندق‌ها افتاده مردند .\r\nاز طرف ديگر قشون مقدونى كه در كادمه محصور شده بود ، از اين موقع استفاده كرده بيرون آمد و به تبىها حمله برده كشتارى زياد كرد . پس از اينكه مقدونيها شهر را گرفتند ، باز تبىها دست از جنگ نكشيدند . ديودور گويد ( كتاب 17 ، بند 13 ) يك نفر تبى از مقدونىها امان نخواست ، بلكه جلو مرگ رفته با مقدونيها درآويخت . كينهء تبىها بقدرى بود ، كه باوجود اينكه زخم برداشته و در حال نزع بودند ، مقدونىها را گرفته خفه ميكردند . يونانىهائى مانند تس‌پيان ، اهالى پلاته و غيره ، كه در قشون مقدونى بودند و كينهء تبىها را از ديرگاه در دل داشتند ، حالا موقع كينه‌توزى بدست آوردند و كمتر از مقدونيها شقاوت نكردند ، و حال آنكه شقاوتهاى مقدونيها را حدّى نبود . كنت‌كورث ، كه فريفتهء كارهاى اسكندر است ، در اين‌موقع نميتواند خوددارى كند و گويد ( كتاب 1 ، بند 18 ) : شقاوتى نبود ، كه اين شهر ميدان آن واقع نشده باشد . كشتارى مهيب درگرفت و مقدونيها زن را از مرد و كوچك را از بزرگ تمييز ندادند . ديودور گويد ( كتاب 17 ، بند 13 ) زنان و اطفال بمعابد پناه بردند و مقدونىها آن‌ها را ببدترين شكلى راندند ، يونانى يونانى را ميكشت ، پدر و مادر را اقوام آنها نابود مىكردند .\r\nبالاخره شب دررسيد و حكم غارت داده شد و پانصد نفر مقدونى در موقع غارت بدست تبىها معدوم گشتند . پس از اينكه ششهزار تبى بقتل رسيدند ، فاتح امر كرد دست از كشتار بردارند و از اهالى شهر آنچه باقى مانده بود بعدّهء سىهزار نفر اسير شدند و اين عدّه را اسكندر بمزايده گذاشته برده‌وار بفروخت .\r\nكنت‌كورث از قول كلىتارك « 1 » گويد : مقدار غنائمى ، كه نصيب اسكندر شد ، چهارصد و چهل تالان « 2 » بود ، ولى برخى گفته‌اند ، كه تنها از فروش تبىها اين مبلغ عايد گرديد . شرح اين جنگ را ساير مورّخين هم بطور وحشت‌آور نوشته‌اند ( پلوتارك ، اسكندر ، بند 11 ، 12 - آريّان ، كتاب 1 ، فصل 2 ، بند 2 ، 3 - كنت‌كورث ، كتاب 1 ، بند 13 - ژوستن ، كتاب 11 ، بند 3 - 4 ) .\r\n\r\n\r\n","description":"","footnote":"\r\n( 1 ) -  Clitarque . \r\n( 2 ) - تقريبا دو ميليون و نيم فرنك طلا يا 12 ميليون و نيم ريال .\r\n","page_name":" 1233 ","page_number":346},
  {"content":"\r\n\r\nتسّاليان ، چون به اسكندر كمك كرده بودند ، پاداش يافتند . اسكندر قرض آنها را به شهر تب ، كه صد تالان بود بخشيد . بعد در شهر تب بعدّهء كمى از اهالى آن ، كه در ميان آنها چند نفر كاهن بودند ، آزادى داد . در ميان اين اشخاص اسم زنى را تىموكله « 1 » نام ذكر ميكنند . قضيّهء او چنين بود : يكى از سركردگان اسكندر اين زن را اسير و بىسيرت كرد و بعد ، از او پرسيد ، كه نفيس‌ترين اشياء خود را كجا پنهان داشته‌اى ؟ تىموكله اشاره بچاهى كرده گفت ، در اين چاه و ، چون سركردهء مزبور بلب چاه رفته خم شد ، تا در درون چاه بنگرد ، زن از پشت ، دو پاى او را كشيده بچاه سرازيرش كرد و در حينى ، كه سركردهء مزبور بيهوده تلاش ميكرد ، تا مگر از چاه بيرون آيد ، تىموكله چند سنگ بسرش نواخته كار او را بساخت . بعد كسان سركرده او را گرفته نزد اسكندر بردند و او پرسيد ، تو كيستى ؟ زن جواب داد : « خواهر ته‌آژن « 2 » ، يعنى آن كسى كه رئيس تبىها بود و براى آزادى يونان كشته شد . چون خواستم از دست بردى ، كه بناموس من شده بود ، انتقام بكشم ، راهزنى را ، كه شرف مرا ربوده بود ، كشتم . اگر تو ميخواهى روح سركرده‌ات را با كشتن من راضى كنى ، بدان ، كه براى زن عفيفه ، پس از اينكه عصمت او لگدمال شد ، ناچيزتر از همه‌چيز زندگانى است و هرقدر تو در ريختن خون من شتاب كنى ، باز دير است ، زيرا من شرف خود و آزادى وطنم را به خاك سپرده و باوجود اين هنوز زنده‌ام » . اسكندر از اين سخن به خود آمده گفت تقصير با سركردهء من بوده و پس از آن زن را ستود و امر كرد آزادش كنند و اقربايش را نيز از قيد برهانند . امّا شهر تب ، كه در تاريخ يونان نام بزرگى داشت و مردان نامى از خود بوجود آورده بود ، از اين زمان نيست و نابود شد ، زيرا اسكندر بشوراى نمايندگان يونانى رجوع كرد ، تا معلوم دارند ، كه با شهر تب چه بايد كرد و ، چون مردمان ب‌اسى و فوسه از اهالى تب كينه‌ها در دل داشتند و تصوّر ميكردند ، تا شهر تب به پا است ، دشمنى آنان بر طرف نخواهد شد .\r\n\r\n\r\n","description":"","footnote":"\r\n( 1 ) -  Timoclee . \r\n( 2 ) -  Theagene . \r\n","page_name":" 1234 ","page_number":347},
  {"content":"\r\n\r\nبراى نابود كردن تب گفتند ، تبىها به خشيارشا در موقع لشكركشى او به يونان كمك كردند ، شاهان پارس آنها را متّحدين خود خواندند و سفراى آنها را شاهان مذكور حتّى بر خودشان مقدّم ميداشتند . بر اثر اين حرفها و معلوم است بنا بميل اسكندر شوراى مزبور رأى داد ، كه ديوارها و عمارات اين شهر را خراب و خاك تب را بين فاتحين تقسيم كنند . بنابراين مقدونيها ، در حالى كه نىزنان آنها مينواختند ، شهر تب را در يك روز از بيخ‌وبن برافكندند . فقط به حكم اسكندر معابد و مجسّمه‌هاى خدايان يونانى سالم ماند و شهر تب پس از هشت قرن از زمان بنايش از صفحهء يونان محو شد . بعدها ، پس از فوت اسكندر ، كاساندر « 1 » پسر آنتىپاتر « 2 » خواست براى لكّه‌دار كردن اسم اسكندر شهر تب را از نو بسازد و با اينمقصود ديوارهاى قديم اين شهر را از نو بساخت ، ولى شهر مزبور مقام و مرتبهء ديرين خود را ديگر نيافت : از اين زمان ببعد تب شهرى بود كوچك و گمنام ، كه پيوسته دست‌خوش حوادث ميشد و بفلاكت امرار زندگانى ميكرد ( كنت‌كورث ، كتاب 1 ، بند 14 ) . آريّان پس از اينكه شقاوتهاى اسكندر و مقدونيها را شرح ميدهد ، ميگويد ، اين بدبختى كه دامن‌گير تب شد ، مجازاتى بود ، كه خدايان از جهت سازش تبىها با پارسيها براى اين شهر تهيه كرده بودند ( كتاب 1 ، فصل 2 ، بند 3 ) . بعد مورّخ مذكور گويد اثرات وحشت‌انگيز اين واقعه در يونان چنان بود ، كه نظير آن هيچگاه ديده نشده بود .\r\n\r\nتقاضاى اسكندر از آتن\r\nاسكندر ، پس از اينكه كار تب را بساخت ، رسولانى بآتن فرستاده خواست كه آن شهر از ناطقين خود اشخاصى را ، كه بر ضدّ اسكندر بودند و عدّه‌شان بده ميرسيد ، به او تسليم كند .\r\nدر ميان ناطقين دموستن و ليكورگ از همه نامىتر بودند و اسم دموستن را مخصوصا رسولان ذكر كردند . براى فهم مطلب بايد بخاطر آورد ، كه دموستن سخت‌تر و بدترين دشمن فيليپ و اسكندر بود و بقدرى نسبت بمقدونيها كينه ميورزيد ،\r\n\r\n\r\n","description":"","footnote":"\r\n( 1 ) -  Cassandre . \r\n( 2 ) -  Antipatere .  ( اين شخص را با پسرش پائين‌تر خواهيم شناخت ) .\r\n","page_name":" 1235 ","page_number":348},
  {"content":"\r\n\r\nكه هيچ اميدوار نبود ، در صورت تسليم شدن مورد عفو و اغماض گردد . راجع به او نوشته‌اند ، كه پس از كشته شدن فيليپ پيشنهاد كرد ، براى جاويدان كردن اسم پوزانياس معبد كوچكى به ياد او بسازند و بشكرانهء اين واقعه خدايان را نيايش كنند و جشنها گيرند . نسبت به اسكندر هم بد مىگفت ، توضيح آنكه گاهى او را بچه و گاهى بىحميّت ميخواند و نيز بالاتر ذكر شد ، كه با آتّالوس همداستان بود و پيوسته او را بقيام بر ضدّ اسكندر ترغيب ميكرد . اما كينهء اسكندر نسبت بآتنىها از اينجا بود ، كه آنها مجسّمهء فيليپ را شكسته و بىاحترامىهاى ديگر به اسكندر كرده بودند و بعد هم نه فقط تبىهاى فرارى را پذيرفتند ، بلكه آتن بمناسبت واقعهء زيروزبر شدن تب عزادار شد و عيد باكوس « 1 » را نگرفت .\r\nاين را هم بايد در نظر داشت ، كه دشمنان دموستن همواره انتشار ميدادند ، كه او با شاه بزرگ روابطى دارد و از او براى برانگيختن يونان بر اسكندر پول ميگيرد . معلوم است ، كه اسكندر از جهت شتابى ، كه براى لشكركشى بايران داشت ، تا چه اندازه از اين انتشارات به خود مىپيچيد ، زيرا ميديد ، كه تحريكات دموستن نزديك است ، نقشهء او را عقيم بگذارد . بارى ، رسولان اسكندر وارد مجمع آتنىها شده تقاضاى اسكندر را بيان كردند و ، همين كه اين خبر در شهر انتشار يافت ، مردم آتن در موقع مشكلى واقع شدند . از طرفى نميخواستند اهانتى به شهر خود وارد آرند ، از طرف ديگر رفتار اسكندر با تب براى آنان درس عبرت شده بود و ميترسيدند ، كه مبادا او با آتن هم همان معامله كند ، كه با تب كرد . بالاخره فوسيون « 2 » ، كه لقب پاكدامن داشت و با رفتار دموستن مخالف بود ، برخاسته گفت :\r\nاين اشخاص بايد نجات وطن را بر مرگ خود ترجيح دهند و ، اگر چنين نكنند ، اشخاصى هستند ترسو و بىحميّت ، ولى مردم از اين نطق برآشفته ناطق را از مجلس راندند . پس از آن دموستن بكرسى نطق برآمده گفت : « هان اى مردم ، فريب مخوريد و تصوّر مكنيد ، كه با تسليم كردن چند نفر از هموطنانتان اسكندر از شما دست\r\n\r\n\r\n","description":"","footnote":"\r\n( 1 ) -  Bacchus  ( آلهء شراب نزد يونانى ) .\r\n( 2 ) -  Phocion . \r\n","page_name":" 1236 ","page_number":349},
  {"content":"\r\n\r\nبازخواهد داشت . مقدونيّه كينهء كسانى را ، كه بيدار و جسوراند ، بدل دارد و درصدد افناى آنها است . او ، همين كه محافظين آزادى ملّت را از ميان شما براند ، بر آتن بىمدافع و بر مردم بىياروياور بتازد ، چنان كه گرگ ، همين كه سگ را دور ديد ، به ميش حمله مىكند » .\r\nدر اين‌وقت دماد « 1 » نطق دموستن را تأييد و پيشنهاد كرد فرمانى صادر شود بدين مضمون : ناطقين مذكور را نميتوان به اسكندر داد ، ولى آنها موافق قوانين محاكمه خواهند شد و ، اگر مقصّر باشند محكوم خواهند گرديد ( ديودور گويد :\r\nدماد را طرفداران دموستن با پنج تالان پول به طرف خود جلب كرده بودند ) .\r\nمردم اين پيشنهاد را پذيرفته دماد را با پنج رسول ديگر نزد اسكندر فرستادند ، تا اين پيشنهاد را به اسكندر قبولانده خواهش كند ، كه اسكندر مانع نشود از اينكه آتن فراريان تب را بپذيرد . دماد سابقهء خوبى با دربار مقدونى داشت و مورد توجّه فيليپ بود . بنابراين و بواسطهء حسن محاوره موفق شد با بهره‌مندى مأموريت خود را انجام دهد ( ديودور ، كتاب 17 ، بند 15 - آريّان ، كتاب 1 ، فصل 2 ، بند 3 - كنت‌كورث ، كتاب 1 ، بند 14 ) .\r\nبايد در نظر داشت ، كه اسكندر هم مايل نبود خود را گرفتار كارهاى يونان كند ، زيرا با كمال بىطاقتى انتظار موقعى را ميكشيد ، كه بتواند بآسيا رهسپار گردد .\r\nبنابراين راضى شد ، كه دموستن و ليكورگ و ديگران در آتن بمانند و فقط يك نفر را استثناء كرد . اين شخص خارىدم « 2 » نامى بود ، كه تبعيد شده بدربار ايران رفت ، چنان كه در جاى خود بيايد . در اين‌موقع كسان ديگر هم ، كه از اشخاص مبرّز آتن بودند ، از كينه‌اى ، كه نسبت به اسكندر ميورزيدند ، بصرافت طبع از آتن خارج شده بدشمنان اسكندر پيوستند . پس از اين بهره‌مندىها از قسمتهاى يونان مانند پلوپونس ، آركادى ، مگار ، ال‌يان « 3 » و غيره رسولانى نزد اسكندر رفته بعضى تبريك گفتند و برخى اظهاراتى مبنى بر چاپلوسى و تملّق كردند و او اين گونه\r\n\r\n\r\n","description":"","footnote":"\r\n( 1 ) -  Demades . \r\n( 2 ) -  Charideme . \r\n( 3 ) -  Eleens . \r\n","page_name":" 1237 ","page_number":350},
  {"content":"\r\n\r\nاظهارات را با روى خوش پذيرفت و ظاهرا وانمود ، كه اين سخنان را كاملا باور دارد : ولى در همان حال اقدامات احتياطيّه را راجع به لاسدمون و غيره فراموش نكرد . بعدها ، وقتى كه از اسكندر ميپرسيدند ، بچه وسيله او توانست يونان را مطيع كند ، ميگفت : « بدين وسيله ، كه وقت را گم نكردم » . اين جواب صحيح است زيرا ، چنان كه گذشت ، او هيچگاه بدشمن فرصت نميداد ، كه قواى خود را جمع يا تكميل كند .\r\n\r\nشور براى لشكركشى به ايران\r\nاسكندر پس از آن به مقدونيّه برگشت و مجلسى از سرداران و دوستان خيلى نزديك و معتمد خود تشكيل داده نقشهء جنگ ايران را مطرح كرد . مقصود او چنين بود ، كه در مجلس مزبور زمان قشون‌كشى به آسيا و نيز اين مسئله ، كه چگونه بايد اين جنگ بشود ، مورد مباحثه گردد . آن‌تىپاتر و پارمن‌ين ، كه از رجال مبرّز مقدونيّه بودند ، عقيده داشتند ، كه قبل از اقدام به اين امر بايد اسكندر ورّاثى به دنيا آرد ، تا در صورت وقوع حادثه‌اى مقدونيّه بىپادشاه نماند و جنگهاى داخلى براى تاج‌وتخت از نو توليد نگردد . براى فهم مطلب لازم است تذكر دهيم ، كه از فيليپ جز اسكندر كسى باقى نمانده بود ، كه لايق تاج‌وتخت باشد ، زيرا اسكندر ، پس از اينكه بتخت نشست ، باغوا و تحريك مادرش المپياس اولاد فيليپ را از كلئوپاتر نابود كرد . او فقط يك برادر ضعيف العقل داشت ، كه او را آريده « 1 » مىناميدند و مادر اين پسر رقّاصه‌اى بود آرين‌نا « 2 » نام از اهل لاريس « 3 » ، كه از زنان بدعمل بشمار ميرفت . اسكندر رأى آن‌تىپاتر و پارمن‌ين را نپسنديد و چنين گفت : « نطق شما از روى صداقت و حبّى است ، كه به وطن داريد . شكّى نيست ، كه اين قشون‌كشى كارى است بسيار مشكل و ، اگر ما موفّق نشويم ، پشيمانى سودى نخواهد داشت . پس قبل از حركت بايد فكر و شور كنيم ، كه بايد در اينجا بمانيم يا به طرف مقصدى ، كه در نظر داريم ، روانه شويم ، زيرا بعد ، كه خودمان را بامواج و بادها سپرديم ، تابع اين عناصر خواهيم بود ، ولى لازم است قبلا اصول\r\n\r\n\r\n","description":"","footnote":"\r\n( 1 ) -  Aridee . \r\n( 2 ) -  Arinna . \r\n( 3 ) -  Larisse . \r\n","page_name":" 1238 ","page_number":351},
  {"content":"\r\n\r\nو اساس رفتار خود را بيان كنم و از براى من محقّق است ، كه چيزى مانند تأخير مخالف نقشهء من نيست . پس از اينكه ما سكوت و آرامش در اطراف مقدونيّه برقرار كرده آتش غوغا و شورش را در يونان خاموش كرديم ، آيا سزاوار است ، كه بگذاريم قشون شجاع ورزيدهء ما در راحتى و بىكارى صفات جنگى خود را از دست داده سست شود ؟ آيا مناسبتر نيست ، كه اين سپاه جنگى و جنگجو را بآسيا بريم و غنائمى ، كه از صفحات پرثروت آن و تركهء پارسى بتصرّف او خواهد آمد ، پاداش مشقّات و مرارتهائى باشد ، كه اين قشون دلير در زمان پدرم و از چندى قبل در تحت فرماندهى من متحمّل شده ؟ سلطنت داريوش جديد است ، قتل باگواس ، يعنى شخصى ، كه داريوش را بتخت ارتقا داد ، اطرافيان او را از او ظنين خواهد كرد و در نتيجهء اين اقدام او را شقى و حق‌ناشناس خواهند دانست و شما ميدانيد ، كه شقاوت و حق‌ناشناسى چه كينه‌هائى در دلها توليد و اشخاص را دلسرد و حتّى ياغى مىكند . آيا سزاوار است ، كه ما در انتظار باشيم ، تا اساس شاهى داريوش محكم گردد و او بسر فرصت نظمى بامور ايران داده آنگاه جنگ را بخانهء ما آرد .\r\nسرعت‌عمل هزاران مزيّت دارد ، كه اگر تأخير كنيم ، تمام اين مزايا از آن دشمن ما خواهد بود . در اين نوع كارها اثرات اوّليّه مهم است و اين اثرات مساعد با طرفى است ، كه حمله مىكند ، زيرا مردم سعى دارند هميشه مورد عنايت اقويا گردند و شكّى نيست ، كه در افكار عامه قوى طرفى است ، كه حمله مىكند ، نه طرفى كه بدفاع ميپردازد . ديگر اينكه تأخير در اجراى نقشه و ماندن در مقدونيّه بنام من سكته وارد خواهد كرد . آيا مجلس شوراى آم‌فيك‌تيون‌ها مرا براى آن سپهسالار كلّ يونان كرد ، كه در مقدونيّه نشسته بعيش و عشرت بپردازم و توهين و هتاكيهائى را ، كه سابقا و لاحقا بيونان كرده‌اند ، در طاق نسيان بگذارم و در ازاى آزارهائى ، كه دربارهء يونانىها روا داشته‌اند ، از خارجىهاى گستاخ و متكبّر حساب نخواهم . آيا لازم است راجع بيونانيهائى ، كه در آسيا سكنى دارند و در تحت حكومت جور و ستم پارسى ميباشند سخن برانم . در اين باب اكتفا ميكنم به همين يك نكته ، كه آنها همين كه لواى ما را بينند ، در تحت\r\n\r\n","description":"","footnote":"","page_name":" 1239 ","page_number":352},
  {"content":"\r\n\r\n( 73 ) - فيروزآباد ، كيفيّات درها\r\n( فلاندن و كست ، ايران قديم )\r\nآن جمع شده از تحمّل هيچگونه سختى و مرارت كوتاهى نورزند ، تا بآزادكنندگان خود كمك كنند و از آقايان ظالم خود انتقام بكشند .\r\nاگر من از كمك ديگران براى غلبه بر دشمن حرف ميزنم و اين نكته را ، كه ما چه هستيم و دشمن چيست ، فراموش ميكنم ، از اين جهت است ، كه اگر ما فتح را ديرتر از آنچه مترصديم بدست آريم ، اين فتح نه فقط باعث افتخار ما نخواهد بود ، بل موجب شرمسارى ما است . در زمان پدران ما يك مشت لاسدمونى بآسيا گذشت و اردوهاى دشمن نتوانستند از عهدهء آن برآيند ، چنان كه لاسدمونىها فريگيّه ، ليديّه و پافلاگونيّه را در خون و آتش غرق كردند و ، اگر هم اردوهاى دشمن خواستند مقاومت كنند ، شكست‌هاى خونين خوردند ، تا آنكه آژزيلاس به وطن خود احضار شد و اغتشاشاتى ، كه در يونان پديد آمد ، دشمنان ما را از حال وحشت و اضطراب بيرون آورد . چندسال پيشتر رفته به ياد آريم ، كه ده‌هزار نفر يونانى از درون ممالك پارس عقب نشسته به طرف وطن خود رهسپار گرديد و از ميان مردمان مخاصم راه خود را باز كرده در هرجا ، كه با قشون دشمن مواجه شد ، فاتح بيرون آمد و اكنون ، كه ما آقاى يونان هستيم و همين يونانىهاى فاتح را در جنگ‌ها ريزريز كرده‌ايم ، آيا بايد از آسيا بترسيم ، و حال آنكه همين آسيا را عدّهء قليلى از يونانيها غالبا بطور شرم‌آور شكست دادند و بعد همان يونانىها در مقابل ما شكست خوردند » .\r\n\r\n","description":"","footnote":"","page_name":" 1240 ","page_number":353},
  {"content":"\r\n\r\nپس از اين نطق تمام سرداران با اسكندر در باب شروع كردن جنگ متفّق شدند و ، حتّى آنهائيكه پيشنهاد كرده بودند ، جنگ بتأخير افتد ، از اسكندر تمنّى كردند جنگ را تسريع كند . پس از آن اسكندر 9 روز را بتشريفات مذهبى ، بعدّهء 9 موز ( نه ربة النوع يونانى ) ، اختصاص داده جشنها گرفت و چادرى ، كه يكصد تختخواب در آن مىگنجيد ، براى دوستان و صاحب‌منصبان و نمايندگان شهرهاى يونانى برپا كرد ، ضيافتها داد ، قربانيها كرد و ، چون سپاه او كاملا بياسود ، در بهار 334 ق . م به طرف هلّس‌پونت روانه شد ( ديودور ، كتاب 17 ، بند 16 - كنت‌كورث ، كتاب 2 ، بند 1 ، 2 - پلوتارك و آريّان در باب اين مجلس و نطق اسكندر ساكت‌اند ) .\r\nاگر در نطق اسكندر دقت كنيم معلوم است ، كه بعض استنادات او مبنائى نداشته :\r\nسپهسالارى كلّ يونان را يونانىها بطيب خاطر به او نداده بودند ، بل بفشار اين سمت را از آنها گرفته بود و اصلا يونانىهاى اين زمان جوياى دوستى ايران بودند ، نه طالب جنگ و ستيز و ديگر سخن راندن اسكندر از توهيناتى ، كه ايرانيان به يونانيان در ازمنهء گذشته كرده بودند ، مورد نداشت ، زيرا سوختن سارد و معبد آن بدست آتنىها بر سوختن آتن بدست ايرانىها مقدّم بود و ديگر رفتار بىرويّهء ايرانيان در يونان هرچه بود ، باز بدرجهء شقاوتهائى ، كه اسكندر در تب كرد ، نميرسيد :\r\nايرانىها نه شهرى را برانداختند و نه اهالى را برده‌وار فروختند .\r\nروشن است ، كه اين استدلالات ظاهرسازيهائى بوده تا ، صورت حق‌بجانبى بلشكركشى اسكندر بايران داده شود و جهات اصلى جنگ را از ثروت ممالك ايران و ضعف دولت آن بايد دانست . معلوم است ، كه شخصى جاه‌طلب و جوياى نام مانند اسكندر نميتوانست از اين موقع استفاده نكند و ، چون از نظر اسكندر و منافع او بنگريم ، حق با او بوده ، زيرا ، چون شهوت جهانگيرى غلبه كرد ، منطقى نبود ، كه اسكندر بگذارد قشون كارآزموده و ورزيدهء مقدونى - راحت‌طلب ، سست و فاقد روح جنگى گردد و داريوش هم فرصتى يافته ، به كارهاى ايران سر و صورتى بدهد .\r\n\r\n","description":"","footnote":"","page_name":" 1241 ","page_number":354},
  {"content":"\r\n\r\n\r\nمبحث سوم لشكركشى اسكندر به ايران ، جنگهاى ايران و مقدونى\r\n\r\nقسمت اول - از داردانل تا كيليكيه ( 334 - 333 ق . م )\r\n\r\nامور ايران\r\nداريوش سوّم چندى قبل از كشته شدن فيليپ بتخت نشست و درصدد تدارك جنگ با او برآمد . به اين معنى ، كه ميخواست جنگ را بمقدونيّه برد ( ديودور ، كتاب 17 ، بند 7 ) ، و ليكن ، همين كه شنيد فيليپ درگذشته و پسر جوانش بتخت نشسته ، خيالش از طرف مقدونيّه راحت شد ، زيرا هيچ گمان نميكرد ، كه اسكندر خطرى براى ايران داشته باشد . حال چنين بود ، تا خبر فتوحات اسكندر در اطراف مقدونيّه در ايران منتشر شد و نيز خبر رسيد ، كه اسكندر را يونانىها « سپهسالار كلّ يونان براى جنگ با ايران » كرده‌اند . پس از آن داريوش فهميد ، كه خواهى نخواهى بايد در تدارك جنگ باشد . بنابراين دربار ايران اشخاصى بيونان فرستاد ، تا از يونانيها سپاهيان اجير بگيرند و آنها موفّق شدند پنجاه‌هزار نفر استخدام كنند . در همين وقت كشتىها و ترىرم‌هاى زياد بامر شاه ساخته شد . از سردارانى كه داريوش برگزيد ، مورّخين يونانى اسم مم‌نن « 1 » را ذكر كرده‌اند . اين يونانى اصلا از ، اهل ردس و برادر من‌تور بود ، كه در مصر به اردشير سوّم خدمات نمايان كرد و ، چنان كه از وقايع برميآيد ، مم‌نن شخصى بوده هوشمند ، دلير ، فعّال و ماهر در فنون جنگ و سوق‌الجيشى . داريوش او را بسردارى پنجهزار نفر يونانى اجير منصوب داشت و امر كرد شهر سيزيك « 2 » را ، كه شهر معروف ميسيّه « 3 » بود ، تسخير كند ( بنقشهء آسياى صغير رجوع شود ) . مم‌نن با سپاه خود از كوه ايدا « 4 » ، بلندترين كوه نواحى هلّس‌پونت ، كه بين تروآد « 5 » و فريگيّهء قديم واقع است ، گذشته ناگهان به شهر سيزيك حمله برد ، بعد آن را تسخير و حومه‌هاى اين محلّ را غارت كرد و غنائم\r\n\r\n\r\n","description":"","footnote":"\r\n( 1 ) -  Memnon . \r\n( 2 ) -  Cyzique . \r\n( 3 ) -  Misie . \r\n( 4 ) -  Ida . \r\n( 5 ) -  Troade . \r\n","page_name":" 1242 ","page_number":355},
  {"content":"\r\n\r\nزياد برگرفت . در اين احوال پارمن‌ين سردار مقدونى ، كه در آسيا بود و انتظار آمدن اسكندر را داشت ، شهر گرىنيوم « 1 » را با يورش گرفته اهالى را برده كرد و پس از آن بمحاصرهء پىتان « 2 » پرداخت ، ولى همين كه مم‌نن نزديك شد ، مقدونيها متوحّش شده محاصره را ترك كردند . در همين اوان كالّاس با قشونى مركب از مقدونيها و سپاهيان اجير در تروآد با ايرانيها مصاف داده شكست خورد ، بعد تارثيوم « 3 » عقب نشست و تسلّط ايران در اين‌جاها برقرار شد ( كنت‌كورث ، كتاب 2 ، بند 1 ) .\r\nاين بهره‌منديها زمانى روى داد ، كه اسكندر در مقدونيّه يا يونان بود ، يعنى در حوالى 335 ق . م و بايد گفت ، كه چنان كه از وقايع برميآيد ، دربار ايران بواسطهء اغتشاش داخلى يا از جهت اينكه اهميّت شايان بامور مقدونيّه نميداد ، بطوريكه ميبايست ، با يونانىها بر ضدّ اسكندر مساعدت نكرده ، و الّا ممكن بود اسكندر را چنان مشغول امور يونان بدارد ، كه او نتواند به اين طرف هلّس‌پونت قدم نهد .\r\nمقاومت تبىها در مقابل سپاه اسكندر ، كه عدّهء نفراتش بمراتب بيشتر بود ، به خوبى نشان ميدهد ، كه اگر لاسدمونىها و ساير يونانىها با پول ايران بموقع تجهيز ميشدند ، مقدونىها بهره‌مند نميگشتند ، بخصوص اگر بخاطر آريم ، كه عدم بهره‌مندى تبىها هم ، با اينكه تنها بودند ، بالاخره از غفلت آنان و بازگذاردن در دروازهء تب روى داد ، نه از شكستى در دشت نبرد . در اين‌جا به عكس مزيّت و برترى با تبيهاى قليل العدّه بود . راست است ، كه دربار ايران پولهائى به دموستن ميرسانيد ، ولى ، از آنجا ، كه درد بزرگ را ، درمانى بزرگ ببايد ، با سيصد يا ششصد تالان « 4 » دموستن چه ميتوانست بكند ، و حال آنكه خزاين ايران در تخت‌جمشيد ، شوش ، همدان و بابل ، چنان كه بيايد ، از زروسيم انباشته بود . بنابراين بايد عقيده داشت ، كه غفلت دربار ايران از امور يونان و مقدونيّه ، يا ندادن اهميّت به آن ، چنان كه ميبايست و ميشايست ، يكى از جهات عمدهء غلبهء اسكندر بشمار ميآيد .\r\n\r\n\r\n","description":"","footnote":"\r\n( 1 ) -  Grinium . \r\n( 2 ) -  Pitane . \r\n( 3 ) -  Rhoetium . \r\n( 4 ) - تقريبا سه‌ميليون و نيم فرنك طلا .\r\n","page_name":" 1243 ","page_number":356},
  {"content":"\r\n\r\n\r\nعبور اسكندر از هلّس‌پونت\r\nاسكندر ، پس از اينكه تداركات خود را براى سفر جنگى به آسيا تكميل كرد ، آنتىپاتر مقدونى را با دوازده‌هزار نفر پياده و هزار و پانصد سوار در مقدونيّه گذاشت ، تا امور آن مملكت را در غياب او اداره كند و همواره سپاهيان جديد گرفته بكمكش بفرستد .\r\nبعد اراضى و املاك زياد بين دوستان خود تقسيم كرد . در اين‌موقع ، چنان كه نوشته‌اند ، به پرديكّاس مقدونى هم قسمتى رسيد و او از اسكندر پرسيد ، براى خودت چه باقى گذاشته‌اى ؟ اسكندر جواب داد : « امّيد را » . سردار مزبور گفت چون ما هم در تحت لواى تو جنگ خواهيم كرد ، همان را براى خود نگاه ميداريم ( پلوتارك اسكندر ، بند 19 ) ، ولى اشخاص كمى از پرديكّاس پيروى كردند و بعضى بقدرى طمّاع بودند ، كه از اسكندر پرسيدند ، خزانه‌اش در كجاست و اسكندر جواب داد : « نزد دوستانم » . اسكندر ميخواست بگويد ، كه من تمام هستى و دارائى خود را بمعرض بخت‌آزمائى گذاشته‌ام . هرگاه فاتح شدم ، كه اين خزانه در مقابل خزانهء ديگران چيزى نيست و ، اگر مغلوب - كه هر دو را باخته ، ولى خدمتگذارانى صادق و باوفا براى خود ذخيره كرده‌ام ، ولى حقيقت مطلب اين است ، كه با دادن اراضى و املاك به اين و آن اسكندر ميخواست در غياب خود از وضع ثابتى در مقدونيّه مطمئن باشد و ضررى هم به خود نميزد ، زيرا عايدات اين اراضى و املاك پس از مدّتها وصول شدنى بود . امّا نقود را اسكندر براى مصارف جنگ با خود حمل كرد . پس از فوت فيليپ ذخيرهء نقدى خزانهء مقدونى بگفتهء مورّخين يونانى عبارت بود از شصت تالان « 1 » مسكوكات نقره و چند جام طلا و نقره ، و حال آنكه قرض پادشاه مذكور بپانصد تالان بالغ ميگشت . فقر خزانه از اين جهت بود ، كه فيليپ هرقدر عايدات دولت را از محصول معادن طلا و غيره زياد ميكرد ، تماما بخرج قشون‌كشيهاى پىدرپى او ميرسيد . خود اسكندر هم پس از فوت پدر هشتصد تالان قرض كرد و ، وقتى كه به طرف ايران رهسپار ميشد ، ده يك اين مبلغ را نداشت . پلوتارك از قول انس‌كريت « 2 » گويد ، كه اسكندر دويست تالان\r\n\r\n\r\n","description":"","footnote":"\r\n( 1 ) - 336 هزار فرنك طلا .\r\n( 2 ) -  Onescrite . \r\n","page_name":" 1244 ","page_number":357},
  {"content":"\r\n\r\nبراى قشون‌كشى بايران قرض كرده بود .\r\nاسكندر از مقدونيّه رهسپار گشته سواحل دريا را متابعت كرد ، تا دور از بحريّهء خود نباشد . بحريّهء او قوى نبود ، زيرا مقدونيّه دولت دريائى بشمار نميرفت و بر درياها تسلّطى نداشت . وقتى هم كه از يونانىها كشتى ميخواست ، با اكراه و كم ميدادند ، زيرا ميترسيدند ، كه مقدونىها كشتيهاى آنها را بر ضدّ خود آن‌ها به كار برند . بحريّهء اسكندر از درياچهء سرسىنيت « 1 » گذشته برود ستريمون « 2 » درآمد و از آن سرازير شده به آمفىپوليس « 3 » رسيد ، بعد راه خود را طى كرده به مارونه « 4 » وارد شد . از اينجا اسكندر حركت كرده و از هبر « 5 » گذشته به په‌تيك ، كه ولايتى از تراكيّه بود ، درآمد و بعد ، از رود ملانه « 6 » گذشته روز بيستم حركت از مقدونيّه به سس‌تس « 7 » ، كه در كنار بوغار هلّس‌پونت واقع و انتهاى قارّهء اروپا از آنطرف بود ، وارد شد ( آريّان ، كتاب 1 ، فصل 3 - كنت‌كورث ، كتاب 2 ، بند 3 ) . اگر چه بالاتر ، بمناسبت قشون‌كشى خشيارشا بيونان و موارد ديگر ، كرارا از جغرافياى اين حدود ذكرى شده ، باز براى اين‌كه محلهاى مزبور خوب در نظر باشد ، توضيح ميدهيم : اروپا را از آسيا دو بوغاز و يك دريا جدا ميكنند : بوغاز بوسفور تراكيّه ( بوسفور كنونى ) و هلّس‌پونت ( داردانل ) ، در ميان دو بوغاز مذكور درياى مرمره است ، كه يونانىها آن را پروپونتيد « 8 » ميناميدند و در سواحل آن بىتىنيّه « 9 » و پنت « 10 » واقع بودند . پائين‌تر از بىتىنيّه به طرف درون قارّه ، ميسيّه ، فريگيّه ، ليديّه و بعد كاريّه و ولايات ديگر امتداد مييافتند و حاصلخيزى اين ولايات و ثروت اهالى اين سرزمين‌ها معروف بود . همين كه اسكندر به سس‌تس رسيد ، بيشتر قشون خود را بفرماندهى پارمن‌ين به آبيدوس ، كه در مقابل سس‌تس ، در قارّهء آسيا واقع بود ، فرستاد . و براى اين كار 160 كشتى جنگى و عدّهء زيادى از كشتيهاى حمل‌ونقل به كار رفت . خود اسكندر با بقيهء سپاهيانش به ال‌انت ، كه با داستانهاى\r\n\r\n\r\n","description":"","footnote":"\r\n( 1 ) -  Cercinite . \r\n( 2 ) -  Strimon . \r\n( 3 ) -  Amphipolis . \r\n( 4 ) -  Maronee . \r\n( 5 ) -  l'Hebre . \r\n( 6 ) -  Melanee . \r\n( 7 ) -  Sestos . \r\n( 8 ) -  Propontide . \r\n( 9 ) -  Bithynie . \r\n( 10 ) -  Pont . \r\n","page_name":" 1245 ","page_number":358},
  {"content":"\r\n\r\nيونانى راجع بجنگ ترووآ ارتباطى دارد ، رفته در سر قبر پروت‌زيلاس « 1 » قربانى كرد ، بعد با سپاهش بپنجاه كشتى دراز نشسته به طرف آسيا روانه شد و ، وقتى كه در بندر آخ‌يانى « 2 » پياده شد ، گفت : « بفضل خدايان من آسيا را بوسيلهء جنگى ، كه حق است و مقدّس ، تصرّف ميكنم » . جهت اينكه بحريّهء ايران در اين‌موقع بيكار مانده و با بحريّهء ضعيف مقدونى مصاف نداده ، معلوم نيست ، و حال آنكه كنت‌كورث گويد ، كه بحريّهء ايران قوىتر و ملّاحان آن كارآزموده‌تر بودند . از آنجا اسكندر بدشت ايليون « 3 » قديم درآمد ، بسر قبر آشيل « 4 » ، پهلوان داستانى يونانيها در جنگ ترووآ ، تاج گلى گذاشت و برهنه با دوستانش دور اين قبر دويد .\r\nهفس‌تيون « 5 » سردار اسكندر همين‌كار را در سر قبر ( پاتروكل ) « 6 » دوست داستانى آشيل كرد ، يعنى خواست نشان دهد ، كه او نسبت به اسكندر همان مقام را دارد ، كه پاتروكل نسبت به آشيل داشت ( بايد بخاطر آورد ، كه اسكندر آشيل را يكى از نياكان خود ميدانست ) . بعد اسكندر بسر قبور ساير پهلوانان داستانى جنگ ترووآ رفته بقبر پرىيام پادشاه ايليون رسيد و در آنجا قربانى كرد . پس از آن بمعبد مىنرو ربة النّوع يونانى درآمد . در اين‌جا كاهن اسكندر بمعبد رفته و برگشته به اسكندر مژده داد ، كه فتحى در فريگيّه خواهد كرد و سردار بزرگى از دشمن كشته خواهد شد ، زيرا در مدخل معبد ديده ، كه مجسّمه آرىبرزن والى سابق ايران در فريگيّه به زمين افتاده . اسكندر از اين پيشگوئى شاد شد و باز قربانى كرد ، بعد اسلحهء خود را در آنجا گذاشت و اسلحه‌اى را ، كه ميگفتند از زمان جنگ ترووآ در آنجا حفظ شده است ، برداشت ( اين اسلحه را در جنگ گرانيك ، كه شرح آن بيايد ، استعمال كرد ) . در باب جنگ ترووآ بالاتر از قول هرودوت ذكرى شده ( صفحهء 659 ) . مقصود اسكندر از زيارت قبور پهلوانان داستانى يونان و قربانىها و غيره اين بود ، كه براى تحريك حسّيّات ملّى يونانىها اين فكر را در مغز آنان بپروراند : چنان كه جنگ مزبور براى رفع توهينى بود ، كه آسيا بيونان\r\n\r\n\r\n","description":"","footnote":"\r\n( 1 ) -  Protesilas . \r\n( 2 ) -  Acheen . \r\n( 3 ) -  Ilion . \r\n( 4 ) -  Achille . \r\n( 5 ) -  Hephestion . \r\n( 6 ) -  Patrocle . \r\n","page_name":" 1246 ","page_number":359},
  {"content":"\r\n\r\nكرده بود ، اين جنگ هم در دوّمين مرتبه همان معنى را دارد و براى كشيدن انتقام توهينى است ، كه ايرانيان بيونان كرده‌اند . پس از آن اسكندر بدشت آريس‌په « 1 » ، يعنى معسكر قشون مقدونى ، كه در تحت فرماندهى پارمن‌ين بود ، رفت و از آنجا حركت كرده و از رود پراكتوس « 2 » گذشته وارد كلون « 3 » ، كه در وسط اراضى لامپ‌ساك بود ، گرديد . مردمانى ، كه در سر راه اسكندر بودند ، چنان كه معمول اين نوع مواقع است ، براى محفوظ ماندن جان و مالشان تسليم ميشدند ، يا نمايندگانى فرستاده اظهار انقياد ميكردند . بعد اسكندر بودند ، چنان كه معمول اين نوع مواقع است ، براى محفوظ ماندن جان و مالشان تسليم ميشدند ، يا نمايندگانى فرستاده اظهار انقياد ميكردند . بعد اسكندر قشون خود را سان ديد . عدّهء نفرات را مورّخين عهد قديم چنين نوشته‌اند : پياده‌نظام تركيب يافته بود از 12 هزار نفر مقدونى ، هفت‌هزار نفر از متّحدين مقدونى و پنجهزار سپاهى اجير . تمام اين عدّه را پارمن‌ين فرمان ميداد . به اين سپاه پنجهزار نفر از اهالى ادريز « 4 » ، ترىبالّ « 5 » ، ايلّيريّه و هزار تيرانداز از آگريانيان « 6 » علاوه شده بود . بنابراين ، عدّهء تمام پياده‌نظام بسىهزار نفر ميرسيد . سواره‌نظام مركّب بود از هزار و پانصد سوار در تحت فرماندهى فيلوتاس « 7 » پسر پارمن‌ين و هزار و پانصد نفر از تسّالىها در تحت امر كالّاس « 8 » پسر هارپالوس « 9 » و 600 سوار يونانى در تحت فرماندهى اريگيوس « 10 » و نهصد نفر تراكى و په‌اونيانى در تحت امر كاسّاندر « 11 » .\r\nبنابراين عدّهء سواره‌نظام به 4500 نفر ميرسيد ( ديودور ، كتاب 17 ، بند 17 - آريّان ، كتاب 1 ، فصل 3 - كنت‌كورث ، كتاب 2 ، بند 3 ) .\r\n\r\nشور سرداران ايران\r\nسرداران ايران يعنى ولات ليديّه و فريگيّه و كاپادوكيّه ( يا بعقيده آريّان ولات ليديّه و يونيّه و فريگيّه ) ، كه ميبايست در كنار هلّس‌پونت قواى خود را به كار برده نگذارند اسكندر به طرف آسيا بگذرد ، چون دير رسيدند ، اين‌موقع فوت شد و حالا جمع شده مشورت كردند ، كه بچه نحو بايد جنگيد . مم‌نن يونانى عقيده داشت ، كه بايد\r\n\r\n\r\n","description":"","footnote":"\r\n( 1 ) -  Arispe . \r\n( 2 ) -  Practus . \r\n( 3 ) -  Colones . \r\n( 4 ) -  Odryses . \r\n( 5 ) -  Triballes . \r\n( 6 ) -  Agrianiens . \r\n( 7 ) -  Philotas . \r\n( 8 ) -  Callas . \r\n( 9 ) -  Harpalus . \r\n( 10 ) -  Erygius . \r\n( 11 ) -  Cassandre . \r\n","page_name":" 1247 ","page_number":360},
  {"content":"\r\n\r\nعقب نشست ، شهرها و دهات را آتش زد و آنچه آذوقه در سر راه اسكندر است معدوم كرد ، تا او نتواند بدرون قارّه داخل شود و از طرف ديگر جنگ را بايد باروپا برده قشون برّى و بحرى ايران را در مقدونيّه به كار انداخت . مم‌نن براى تأييد عقيدهء خود ميگفت ، كه مقدونىها بيش از يك ماه آذوقه و پول ندارند . وقتى كه ديدند كه آذوقه نيست و ما تمامى آنچه را ، كه به كار آنها ميآمد ، با خود برده يا معدوم كرده‌ايم ، چاره جز عقب‌نشينى ندارند ، ولى اگر جنگ كنيم از دو حال خارج نيست . هرگاه مغلوب شديم ، كه تمام صفحات دريائى بدست اسكندر خواهد افتاد و ، اگر غالب آمديم ، بيش از آنچه داريم نخواهيم داشت . امّا براى جنگ وضع دشمن بمراتب بهتر از ما است ، زيرا اوّلا سپاهيان مقدونى بواسطهء ورزيدگى از ما قوىتراند ، ثانيا خود پادشاه مقدونى در رأس آنها است ، و حال آنكه داريوش اين‌جا نيست و شكّى نيست ، كه در حضور پادشاه سپاهيان بيشتر فداكارى ميكنند .\r\nبالاخره اين اصل مسلّم است ، كه جنگ در مملكت ديگرى بهتر از جنگ در مملكت خودى است و بنابراين وضع ما در مملكت مقدونى بهتر از وضع كنونى ما خواهد بود . سرداران ايرانى رأى مم‌نن را نپسنديده چنين گفتند : اين نقشه براى مم‌نن خوب است ، زيرا جنگ به طول ميانجامد و او بيشتر پول و عطايا از شاه خواهد گرفت ، ولى براى ايرانيان اين نوع جنگ شرم‌آور است ، زيرا در اين صورت ما بايد مردمانى را ، كه نگاهدارى آنان برعهدهء ما است ، بخودشان واگذاريم و اين خيانتى است ، كه جواب آن را در پيشگاه شاه نتوانيم داد ، زيرا خود شاه نقشهء جنگ را طور ديگر ريخته . يكى از جهات ردّ شدن عقيدهء مم‌نن اين بود ، كه آرسيت والى فريگيّه گفت ، من اجازه نميدهم ، حتّى يك كلبه را در ايالت من بسوزانيد ( آريّان ، كتاب 1 ، فصل 4 ، بند 2 - ديودور ، كتاب 17 ، بند 18 - كنت‌كورث كتاب 2 ، بند 4 ) . آريّان سرداران ايرانى را چنين ناميده : آرسامس « 1 » - راميترس « 2 » - پ‌تن « 3 » - نيفرات « 4 » - سپيتريدات « 5 » . عقيدهء سرداران ايرانى ، كه عقب‌نشينى\r\n\r\n\r\n","description":"","footnote":"\r\n( 1 ) -  Arsames . \r\n( 2 ) -  Rheomithres . \r\n( 3 ) -  Petene . \r\n( 4 ) -  Niphrates . \r\n( 5 ) -  Spithridates . \r\n","page_name":" 1248 ","page_number":361},
  {"content":"\r\n\r\nباعث تطويل جنگ خواهد بود و اشاره بنقشه‌اى ، كه دربار كشيده و نيز اين نكته ، كه سرداران بموقع در كنار هلّس‌پونت حاضر نشدند ، نشان ميدهد ، كه دربار و سرداران ايران اهميّت زياد بحملهء اسكندر نميداده‌اند و تداركات متناسب با اهميّت موقع نبوده . نقشه‌اى كه مم‌نن پيشنهاد كرده بود ، اگر اجرا ميشد ، راست است كه مردم زيادى را از هستى ساقط ميساخت ، ولى نيز بايد گفت ، كه ضربت مهلكى بقشون اسكندر وارد ميكرد . چون نميخواهيم از وقايع پيش افتيم ، در جاى خود به اين نكته رجوع خواهيم كرد . بهرحال عقيدهء مم‌نن ردّ شد و لشكر ايران در كنار رود گرانيك « 1 » صفوف خود را بياراست ( اين رود بدرياى مرمره ميريزد ) .\r\nاز طرف ديگر مفتشين اسكندر به او خبر دادند ، كه ايرانىها در كنار رود مزبوراند و اسكندر سرداران خود را خواسته در باب گذشتن از رود مزبور شور كرد . بيشتر سرداران به اين عقيده بودند ، كه گذشتن از چنين رود عميقى ، كه آب آن جريانى تند دارد و مجراى آن ديواره‌هاى بلند ، با بودن هزاران نفر پياده و سوار دشمن در ساحل راست آن ، كارى است بس خطرناك . بعضى هم گفتند ، كه اين ماه بتقويم مقدونى دزيوس « 2 » نام دارد و براى هر كار شوم است . اسكندر گفت اسم ماه را عوض ميكنيم و آن را بنام ماه قبل آرتميزيوس « 3 » دوّم ميناميم . بعد ، چون ديد ، كه ممكن است اين تطيّر در افكار سپاهيان اثر كند ، به آريستاندر كاهن خود گفت ، قربانى كن ، تا عقيدهء خدايان را در باب فتح يا شكست بدانيم و مخفيانه به او دستور داد عملياتى كند ، كه جواب خدايان چنين باشد : « خدايان فتحى به اسكندر اعطا كرده‌اند » . كاهن مزبور چنين كرد و ، چون اين خبر در اردوى اسكندر منتشر شد ، شادى و شعف مقدونىها را حدّى نبود و اين جواب مصنوعى خدايان مقدونى چنان دل سپاهيان را قوى كرد ، كه فرياد ميزدند :\r\n« شور لازم نيست ، چون ما فاتحيم ، زودتر حمله بريم » . در اين موقع اسكندر\r\n\r\n\r\n","description":"","footnote":"\r\n( 1 ) -  Granique . \r\n( 2 ) -  Desius  ( اين ماه مقدونى با ژون رومى مطابق بود ) .\r\n( 3 ) -  Artemisius . \r\n","page_name":" 1249 ","page_number":362},
  {"content":"\r\n\r\nلازم ديد ، كه از احوال روحى قشون خود استفاده كرده فرمان عبور بقشون مقدونى بدهد ، ولى پارمن‌ين باز عقيده داشت ، كه بايد تأمل كرد و عبور را لااقل بروز ديگر محوّل داشت . در اين‌وقت اسكندر به پارمن‌ين گفت : « اگر چنين كنم ، هلّس‌پونت از شرمسارى سرخ خواهد شد ، كه مقدونيها از آن بىتأمّل گذشتند و در كنار اين رود ايستادند » ( كنت‌كورث ، كتاب 2 ، بند 5 ) . آريّان گويد : پارمن‌ين عقيده داشت ، كه چون پياده‌نظام پارسى از پياده‌نظام مقدونى ضعيف‌تر است ، شبانه عقب خواهد نشست و ما روز ديگر به آسانى از رود ميگذريم .\r\nمورّخ مزبور اشاره‌اى هم به كاهن اسكندر و جواب مصنوعى خدايان مقدونى نميكند ( كتاب 1 ، فصل 4 ، بند 3 ) .\r\nاز جواب اسكندر معلوم است ، كه ايرانيها با داشتن بحريهء قوى و سپاه زياد و اينكه گذاشته‌اند اسكندر به سهولت از بوغاز داردانل بگذرد ، چه خبط بزرگى كرده‌اند .\r\n\r\nجنگ گرانيك ( 334 ق . م )\r\nاسكندر ، چون اطلاع يافت ، كه قشون ايران در كنار راست رود گرانيك است ، بسرعت پيش رفته اردوى خود را در مقابل دشمن زد ، چنان كه فقط مجراى رود بين متخاصمين حائل بود .\r\nايرانيها ، كه پايهء كوهى را اشغال كرده بودند حركتى نكردند ، زيرا مناسب‌تر ميديدند ، كه بدشمن ، در حالى كه ميخواهد از رود بگذرد ، حمله كنند ، بخصوص كه در اين‌موقع صفوف دشمن خواهى نخواهى مختل ميشد .\r\nولى اسكندر در طليعهء صبح عبور را شروع كرد و فورا سپاه خود را به حال « حاضر جنگ » درآورد ( اين عقيدهء ديودور است ، امّا پلوتارك و آريّان گويند ، كه اسكندر در حوالى عصر عبور را شروع كرد ) . ايرانيها در اين‌حال سواره‌نظام خود را در مقابل مقدونيها بياراستند ، تا جنگ را شروع كنند . ترتيب و عدّهء قشون ايران را چنين توصيف كرده‌اند : جناح چپ سپاه در تحت فرماندهى مم‌نن يونانى و آرسامن « 1 » والى ايرانى بود ، هركدام از آنها بدسته‌هاى خود رياست داشتند ( آرسامن را آريّان ارسامس « 2 » نوشته و اين بايد صحيح باشد ، زيرا يونانى شده ارشام است ) .\r\nپشت سر آنها آرسيت « 3 » بود ، كه بسواره‌نظام پافلاگونى فرمان ميداد ، بعد از او -\r\n\r\n\r\n","description":"","footnote":"\r\n( 1 ) -  Arsamene . \r\n( 2 ) -  Arsames . \r\n( 3 ) -  Arsites . \r\n","page_name":" 1250 ","page_number":363},
  {"content":"\r\n\r\nسپيتردات « 1 » والى ولايات ينيانى ، كه رياست سواره‌نظام گرگانى را داشت ( ديودور سپيتربات و آريّان سپيتردات نوشته ، دوّمى به نظر صحيح‌تر ميآيد ، زيرا بپارسى كنونى سپهرداد گوئيم نه سپهرباد ) . قلب قشون تركيب يافته بود از سواره‌نظام ملل گوناگون ، كه همه شجاع و دلير بودند . عدّهء تمام سواره‌نظام را ديودور ده‌هزار نوشته ( كتاب 17 ، بند 20 ) ، ولى آريّان گويد به بيست‌هزار ميرسيد ( كتاب 1 ، فصل 4 ، بند 3 ) . پياده‌نظام حركتى نميكرد ، گوئى عقيده داشته ، كه سواره‌نظام براى جنگ كافى است . عدّهء سپاه پياده را مورّخين يونانى مختلف نوشته‌اند : ديودور آن را صدهزار دانسته ( كتاب 17 ، بند 19 ) - كنت‌كورث همانقدر ( تاريخ اسكندر كبير ، كتاب 2 ، بند 5 ) - آريّان گويد ، كه بيست‌هزار نفر بود . پلوتارك ، كه يكى از مورّخين صحيح‌نويس يونانى است در اين باب ساكت است .\r\nبنابر آنچه گفته شد ، بايد به اين عقيده بود ، كه عدّهء قشون ايران در كنار رود گرانيك از سوار و پياده بين سى و چهل‌هزار نفر بوده . نوشته‌هاى مورّخين در باب جنگ چنين است :\r\n\r\nروايت ديودور\r\nوقتى كه جنگ شروع شد ، سواره‌نظام تسّالى ، كه جزو جناح چپ قشون اسكندر و در تحت فرماندهى پارمن‌ين بود ، زودتر از همه مورد حملهء سواره‌نظام ايران گرديد و در اين‌حال اسكندر ، كه با سواره‌نظام زبدهء مقدونى در جناح راست بود ، خود بشخصه بسواره‌نظام ايران حمله برد ، صف آن را عقب نشاند و كشتارى زياد كرد . مورّخ مذكور گويد ( كتاب 17 ، بند 20 ) : « باوجود اين ، خارجيها دليرانه جنگيدند و در مقابل حرارت و فشار مقدونيها جسارت و جرئتى تزلزل‌ناپذير ابراز كردند . گوئى ، كه دست تقدير دليرترين جنگيهاى زمان را طلبيده بود ، تا دست و پنجه با يكديگر نرم و اين مسئله را ، كه نسيم فتح به پرچم كدام طرف خواهد وزيد ، حل كنند » .\r\nدر اين‌حال سپيتربات پارسى داماد داريوش ، كه والى ولايت ينيانى و از حيث\r\n\r\n\r\n","description":"","footnote":"\r\n( 1 ) -  Spithrodate . \r\n","page_name":" 1251 ","page_number":364},
  {"content":"\r\n\r\nشجاعت ممتاز بود ، با سپاهى نيرومند و چهل نفر از اقربايش ، كه تماما اشخاص جنگى بودند ، حمله به مقدونيها كرد و عدّه‌اى زياد از دشمن مقتول و مجروح ساخت .\r\nكسى نتوانست در مقابل اين حمله مقاومت كند و اسكندر ، چون حال را بدينمنوال ديد ، اسب خود را به طرف والى راند و پيش او درآمد . والى ، كه يقين داشت ، خدايان خواسته‌اند ، او در چنين روزى دلاورى خود را نشان داده با يك نبرد تن‌بتن صلح آسيا را تأمين و بقوّت بازوانش دلاورى اسكندر را ، كه نامش آنقدر در جهان پيچيده بود ، پست كند و كارى انجام دهد ، كه درخور نام باافتخار پارس باشد ، زوبين خود را به طرف اسكندر پرتاب كرد . ضربت چنان سخت و شديد بود ، كه آهن از سپر گذشته به بالاى شانهء اسكندر رسيد و آن را شكافت اسكندر زوبين را بيرون كشيد و مهميزهاى خود را بپهلوهاى اسب فرو برده چنان ضربتى با نيزه بسينهء والى زد ، كه آهن نيزه جوشن او را دريده به سينه‌اش نشست و همانجا بماند . در اين‌وقت صداى آفرين از صفوف نزديك هر دو سپاه برآمد ، ولى والى ، كه نيزهء اسكندر بجوشنش آمده خورد گشته بود ، در حال شمشير خود را كشيده به اسكندر حمله كرد و اسكندر ، قبل از آنكه سپيتربات برسد ، ضربت مهلكى به پيشانى او زد . همين كه والى افتاد برادر او روزاسس « 1 » بر اسكندر تاخت و چنان ضربتى بفرق اسكندر نواخت ، كه كلاه‌خود اسكندر پريد و دستش مجروح شد ( كنت‌كورث اسم اين دلاور را رزاس « 2 » نوشته و گويد ، كه قمهء رزاس كلاه‌خود را شكافت و دم قمه بموهاى اسكندر رسيد - كتاب 2 ، بند 5 ) . روزاسس ميخواست ضربتى ديگر فرود آرد ، كه كليتوس ملقّب بسياه در رسيد و دست او را قطع كرد .\r\n( مورّخين كليتوس را ناجى اسكندر ميدانند ، زيرا ، اگر نرسيده بود ، جان اسكندر در خطر حتمى بود . م . ) . اقرباى اين دو برادر دور نعش آنها جمع شده بر اسكندر باران تير بباريدند ، بعد هرگونه خطر را به هيچ شمرده بجدال پرداختند ، تا مگر اسكندر را بكشند ، ولى او از كثرت حمله‌كنندگان نهراسيد و ، باوجود اينكه\r\n\r\n\r\n","description":"","footnote":"\r\n( 1 ) -  Rosaces . \r\n( 2 ) -  Rhesace . \r\n","page_name":" 1252 ","page_number":365},
  {"content":"\r\n\r\nدو تير بجوشن و كلاه‌خود و سه تير بسپر او ( سپرى كه از معبد مى نرو برداشته بود ) آمد ، بواسطهء قوّت قلبى ، كه داشت از ميدان در نرفت . در اين جدال ، پارسيها نامىترين سرداران خود را فاقد شدند و معروفترين آنها آتيزىاس « 1 » بود و فارناسس « 2 » برادرزن داريوش ، و ميثربرزن « 3 » سردار كاپادوكيها .\r\nپس از اينكه اكثر سرداران پارس كشته شدند و صفوف قشون پارسى بواسطهء فشار مقدونىها شكست ، آنهائيكه در مقابل اسكندر پافشرده بودند ، اوّل فرار كردند و بعد هزيمت بساير قسمتها سرايت كرد .\r\nبعد ديودور گويد : « پس از فرار سواره‌نظام پارسى پياده‌نظام پارس داخل جنگ شد ، ولى اين جدال طولى نكشيد ، زيرا پياده‌نظام بواسطهء شكست سواره‌نظام قوّت قلب نداشت و بنابراين پا نيفشرد .\r\n( 74 ) - پاسارگاد ، تخت‌سليمان\r\n( فلاندن و كست ، ايران قديم )\r\n\r\n\r\n","description":"","footnote":"\r\n( 1 ) -  Atizyes . \r\n( 2 ) -  Pharuaces . \r\n( 3 ) -  Mithrobarzane . \r\n","page_name":" 1253 ","page_number":366},
  {"content":"\r\n\r\n\r\nروايت آريّان\r\nچنان است مضامين نوشته‌هاى ديودور ، كه ذكر شد ، ولى آريّان چنين گويد ( كتاب 1 ، فصل 4 ، بند 4 ) : چون عبور از گرانيك شروع شد ، اسكندر چابك‌سواران را با پئون‌ها فرستاد ، تا گدار را امتحان كنند و دسته‌هائى از پياده و سوار از پيش روانه كرد . بعد خودش در سر جناح راست داخل رود گرديد . در اين‌وقت شيپورچيها دم اندر دم شيپورها كردند و فرياد مقدونىها برآمد . پارسيها ، چون ديدند آمين‌تاس با دستهء پياده و سكرات « 1 » با سوارها نزديك ميشوند ، باران تير بر آنها باريدند . بعضى از ساحل رود تير ميانداختند و برخى پائين آمده تا لب آب پيش ميرفتند . در اين‌جا تصادم فريقين روى داد ، طرفى ميخواست بساحل برسد و طرف ديگر آن را دفاع ميكرد . پارسىها تير و زوبين به كار ميبردند و مقدونىها نيزه . مقدونىها در ابتداء مجبور شدند عقب نشينند ، زيرا اين‌ها در آب و در جاهاى پست و لغزنده جنگ ميكردند و پارسىها در مواقعى بلند ، كه سواره‌نظام زبده و مم‌نن و پسرش اشغال كرده بودند . جدال صفوف اوّليّهء مقدونىها با پارسىها وحشت‌انگيز بود و باوجود شجاعت‌هاى حيرت‌آور ، تمام مقدونيها كشته شدند ، بجز آنهائيكه به طرف اسكندر عقب نشستند . در اين‌وقت اسكندر در رأس جناح راست بسواره‌نظام دشمن ، كه بفرماندهى سرداران پارسى مشغول جنگ بودند ، حمله كرد و گيرودار خونين در اطراف پادشاه درگرفت . باوجود اينكه هر دو طرف سوار بودند ، چنين به نظر ميآمد ، كه طرفين پياده ميجنگند : چنان بود فشار اسب باسب و سوار به سوار ، زيرا مقدونىها ميخواستند دشمن را بجلگه برانند و پارسىها ميكوشيدند ، كه مقدونيها را به آب بريزند . بالاخره سربازان اسكندر ، بواسطهء اينكه كارآزموده‌تر بودند و نيزه‌هايشان محكمتر بود ، فايق آمدند . در اين‌وقت نيزهء اسكندر شكست و ، چون او خواست از آرس « 2 » نيزه را بگيرد ، او گفت « از ديگرى بگيريد » و نيزهء شكستهء خود را نشان داد . دمارات كرنتى « 3 » نيزهء خود را به او داد و اسكندر مهرداد\r\n\r\n\r\n","description":"","footnote":"\r\n( 1 ) -  Socrate . \r\n( 2 ) -  Ares . \r\n( 3 ) -  Demarate Corinthien . \r\n","page_name":" 1254 ","page_number":367},
  {"content":"\r\n\r\nداماد داريوش را نشان كرده ، چنان ضربتى به صورت او نواخت ، كه او از اسب افتاد .\r\nدر اين احوال رزاسس حمله به اسكندر برد و با قمه ضربتى بسر اسكندر وارد كرد ، كه بكلاه‌خود او آمد و از آن نگذشت . سپهرداد ميخواست از عقب ضربتى به اسكندر بزند ، كه كليتوس دست او را قطع كرد . پس از آن قسمتى از سواره‌نظام مقدونى از رود گذشته خود را به اسكندر رسانيد و پارسيها بواسطه نيزه‌هاى مقدونى و فشارى ، كه از هر طرف از سواره‌نظام و از زوبين اندازانى ، كه داخل صفوف آنها شده بودند ، به آنها وارد ميآمد ، عقب نشستند و همين كه قلب سواره‌نظام چنين كرد ، جناحين آن شكست خورد و به زودى همه رو بفرار گذاردند . پس از آن اسكندر سواره‌نظام خود را از تعقيب دشمن بازداشت و بپياده‌نظام حمله برد . اين قسمت گوئى از حيرت به جائى چسبيده حركت نميكرد . سوارها و پياده‌هاى مقدونى باين‌ها حمله كرده همه را ، باستثناى آنهائيكه در زير اجساد كشتگان پنهان شده بودند ، از دم شمشير گذرانيدند و دوهزار نفر اسير شدند . از پارسىها سردارانى كه كشته شدند اينها بودند : نليفاتس « 1 » ، پ‌تن « 2 » ، سپهرداد « 3 » والى ليديّه ، ميتربرزن « 4 » والى كاپادوكيّه ، مهرداد « 5 » داماد داريوش ، آربوپالس « 6 » پسر داريوش و نوهء اردشير دوّم ( بعضى تصوّر كرده‌اند ، كه اين اسم آرت‌بارس « 7 » بوده و آريّان تصحيف كرده ) .\r\nفرناس « 8 » برادرزن داريوش ، امار « 9 » سردار سپاهيان اجير ( يونانى ) . آرسيت « 10 » والى فريگيّه ، كه از جنگ سالم بيرون رفت ، چون خود را نخستين جهت شكست پارسيها ميدانست ، بخودكشى اقدام كرد .\r\nبين روايت ديودور و آريّان راجع ببعض كيفيّات اين جدال اختلافاتى ديده مىشود و چون روايت پلوتارك ( اسكندر ، بند 22 ) و كنت‌كورث ( كتاب 2 ، بند 5 ) بيشتر با روايت ديودور موافقت مىكند ، بايد گفت ، كه نوشته‌هاى ديودور صحيح‌تر است ، زيرا پلوتارك ، گذشته از آنكه دو قرن از آريّان به اين وقايع نزديك‌تر بوده ،\r\n\r\n\r\n","description":"","footnote":"\r\n( 1 ) -  Neliphates . \r\n( 2 ) -  Petene . \r\n( 3 ) -  Spithrodates . \r\n( 4 ) -  Mithrobarzane . \r\n( 5 ) -  Mithrodates . \r\n( 6 ) -  Arbupales . \r\n( 7 ) -  Artobares . \r\n( 8 ) -  Pharnace . \r\n( 9 ) -  Omar . \r\n( 10 ) -  Arsite . \r\n","page_name":" 1255 ","page_number":368},
  {"content":"\r\n\r\nدر درست‌نويسى يكى از بهترين مورّخين يونان بشمار ميرود . امّا راجع بعدّهء پياده‌نظام ايران ، چنان كه بالاتر گفته شد ، روايت آريّان صحيح‌تر به نظر ميآيد .\r\nاينكه ما نوشته‌هاى مورّخين مزبور را روايت ميدانيم از اين جهت است ، كه هيچكدام در اين جنگ نبودند و نوشته‌هاى نويسندگان معاصر را نقل يا از كتب آنها استفاده كرده‌اند .\r\nروايات پلوتارك و كنت‌كورث را ، چون در زمينهء روايت ديودور است ، ذكر نميكنيم ، ولى مقتضى است گفته شود ، كه كنت‌كورث راجع برفتارى ، كه اسكندر با پياده‌نظام اجير يونانى كرده ، چنين گويد ( همانجا ) : بعد اسكندر بقشون اجير ايران ، كه بفرماندهى امارس « 1 » يك بلندى را اشغال كرده بود ، پرداخت . اين يونانىها در ابتداء حاضر شده بودند بشرايطى تسليم شوند ، ولى چون اسكندر نپذيرفت ، سخت مقاومت كردند و از اين جهت عدّهء كثيرى از مقدونىها كشته شد . خود اسكندر ، كه در صفوف اوّل جنگ ميكرد ، بواسطهء درخشندگى كلاه‌خود و جوشنش و نيز از اين جهت ، كه فرمان ميداد و نمايان بود ، در مخاطره واقع شد و اسبش را با تيرى از پاى درآوردند .\r\nاسكندر از مقاومت يونانيها سخت خشمگين گشت و امر كرد سواره‌نظام از هرطرف آنها را احاطه كند و بعد جنگ سختى درگرفت ، كه تمام اين سپاهيان بجز ، دو هزار نفر ، به خاك افتادند و اين عدّه بلاشرط تسليم شد ( كتاب 2 ، بند 5 ) .\r\nمورّخ مذكور گويد ( همانجا ) از سرداران ايران فقط مم‌نن ، آرزاسس ، راميترس « 2 » و آتىزىيس جان بسلامت دربردند ، باقى همه از زخمهائى ، كه بشرافت‌مندى برداشته بودند ، درگذشتند ( راجع به آتىزىيس روايت كنت‌كورث و ديودور متباين است : اوّلى گويد بسلامت جان دربرد و حال آنكه دوّمى او را كشته ميداند ) . آرسيت ، كه به طرف فريگيّه عقب نشسته بود ، وقتى كه ديد همه اين شكست را بحقّ از او ميدانند ، نتوانست ادامه بزندگانى خود بدهد و خود را كشت .\r\n\r\n\r\n","description":"","footnote":"\r\n( 1 ) -  Omares . \r\n( 2 ) -  Rheomithres . \r\n","page_name":" 1256 ","page_number":369},
  {"content":"\r\n\r\nعدّهء كشتگان و مجروحين مقدونى را مورّخين يونانى كم نوشته‌اند ، ولى گويند ، بهترين جنگيهاى اسكندر بعدّهء 25 نفر ، كه به هتر « 1 » معروف بودند ، در اين جدال كشته شدند . آريّان گويد ، كه بجز اين 25 نفر عدّهء كشتگان مقدونى 60 نفر سوار و 30 پياده بود . ديودور عدّهء مقتولين ايرانى را ده‌هزار پياده و دوهزار سوار نوشته ( كتاب 17 ، بند 21 ) ، ولى نوشته‌هاى آريّان و كنت‌كورث با روايت مورّخ مذكور موافقت نميكند . پلوتارك عدّهء مقتولين قشون ايران را 20 هزار نفر پياده و 25 هزار سوار دانسته . راجع به اين اعداد بايد گفت ، كه هيچكدام به نظر صحيح نميآيد ، زيرا اگر سواره‌نظام ايران چنان مقاومتى نشان داد ، كه از قول مورّخين يونانى ذكر شد ، باوركردنى نيست ، كه تلفات مقدونىها اينقدر كم و عدّهء مقتولين ايران به اين اندازه زياد باشد ، بخصوص كه مقدونىها از رودى مانند گرانيك ميگذشتند . اين را هم بايد در نظر داشت ، كه بعض مورّخين معاصر اسكندر مانند آريستوبول « 2 » سعى داشته‌اند ، از عدّهء تلفات مقدونىها كاسته و بر عدّهء مقتولين دشمن بيفزايند .\r\nاسكندر براى تشويق سربازان خود بآنهائى ، كه جلادت خود را نموده بودند ، پاداش داد و امر كرد اجساد مقتولين را با طمطراق و دبدبه به خاك سپارند و خود بمجروحين سركشى كرده آنها را بنواخت و بمجسّمه‌ساز معروف خود ليسيپ « 3 » گفت براى 25 نفرى ، كه در جزو قشون آميس « 4 » دليرانه جنگ كرده تماما كشته شده بودند ، مجسّمه بسازد . اين مجسّمه‌ها در نزديكى شهر ديوم « 5 » واقع در مقدونى بود و ، پس از آنكه استقلال مقدونى بدست روميها زوال يافت ، م‌تلّوس « 6 » رومى آنها را به روم برد ( آريّان - كنت‌كورث ) . آريّان نوشته ، كه اسكندر اجساد سرداران پارسى و حتّى يونانيهائى را ، كه در خدمت ايران بودند ، به خاك سپرد .\r\nكنت‌كورث گويد : باعث مهم اين فتح خود اسكندر بود ، زيرا او صفوف قشون مقدونى را در موقع عبور از رود بطور معوج بياراست ، تا در حين بيرون آمدن\r\n\r\n\r\n","description":"","footnote":"\r\n( 1 ) -  Hetaire . \r\n( 2 ) -  Aristobule . \r\n( 3 ) -  Lysippe . \r\n( 4 ) -  Amis . \r\n( 5 ) -  Dium . \r\n( 6 ) -  Q . Metellus . \r\n","page_name":" 1257 ","page_number":370},
  {"content":"\r\n\r\nاز آب مورد فشار دشمن واقع نشود و در موقعى ، كه در تحت فشار سواره‌نظام ايران مقدونىها مرعوب و مضطرب گشته در حال آشوب و اختلال بودند ، اسكندر آنها را تشجيع كرده گفت : « يك بار ديگر با جرئت و جلادت حمله بريد » و ديگر اينكه ، چون خودش جنگ ميكرد و سپاهيان زياد از دشمن با نيزه و شمشير ميكشت ، ابتداى هزيمت از آن قسمت سواره‌نظام ايران شروع شد ، كه در مقابل اسكندر واقع شده بود .\r\nجهت رفتار سخت اسكندر با يونانيهاى اجير ، كه در قشون ايران بودند ، از اين‌جا بود ، كه اينها را خائن ميدانست و ميگفت ، باوجود اينكه يونانيها او را بسپهسالارى كلّ يونان معيّن كرده‌اند ، اين‌ها طرفدار استيلاى خارجه بر يونان ميباشند . به همين جهت به آنها امان نداد و اسراى آنها را بمحابس مقدونى تقسيم كرد ، ولى نسبت به تبىها با ملايمت رفتار كرد ، زيرا عقيده داشت ، كه سختيهاى او نسبت به شهر تب آنها را بچنين رفتارى داشته . اسكندر پس از جنگ گرانيك سيصد سپر بمعبد مىنرو آتن با اين كتيبه فرستاد : « تقديمى اسكندر پسر فيليپ و تمام يونانيها باستثناى لاسدمونيها بسان علامت فتحى ، كه نسبت ببربرهاى آسيا كرده‌اند » ( بالاتر ذكر شده ، كه يونانيها غيريونانى را بربر ميگفتند ، ولى اسكندر در اين‌موقع فراموش كرده ، يا سياست اين فراموشى را اقتضا ميكرده ، كه همان يونانيها مقدونيها را نيم‌بربر ميخواندند . آمدن او بآسيا هم از طرف يونانيها نبود ، بل بفشار سپهسالارى يونان را از آنها گرفته بود و باوجود اين بعضى سپاهيان اجير داخل قشون ايران گرديده و برخى مثل لاسدمونىها خود را از اين سفر جنگى كنار گرفته بودند ) .\r\nنوشته‌اند ، كه اسكندر براى مادر خود ، كه خيلى دوست ميداشت ، سهمى از غنائم ، مانند البسهء ارغوانى ، جامها و تزيينات قيمتى فرستاد .\r\n\r\nجهات شكست قشون ايران\r\nدر جنگ گرانيك سواره‌نظام ايران دليرانه جنگيده ، زيرا بيانات ديودور ، به خوبى اين معنى را مىرساند و مورّخين ديگر يونانى هم همين گفته‌ها را با عبارات ديگر تأييد كرده‌اند و خوب\r\n\r\n","description":"","footnote":"","page_name":" 1258 ","page_number":371},
  {"content":"\r\n\r\nديده مىشود ، كه تا سرداران ايرانى كشته نشده‌اند ، بهره‌مندى براى مقدونىها حاصل نگشته و اكثر سرداران هم ، چنان كه مورّخ رومى گويد ، با شرافت‌مندى مجروح گشته و مرده‌اند ، يعنى در حال حمله زخم برداشته‌اند نه در حين گريز ، پس شكست از كجا بوده ؟ جهات آن ، چنان كه از نوشته‌هاى مورّخين يونانى برميآيد ، اين است :\r\n1 - قبل از جنگ سرداران ايران تصوّر كرده‌اند ، كه سواره‌نظام براى قلع و قمع قشون اسكندر كافى است و پياده‌نظام را به كار نينداخته‌اند بعد ، كه مقاومت سواره‌نظام درهم شكسته ، پياده‌نظام به كار افتاده ، ولى در حالى كه مرعوب بوده .\r\n2 - قشون اجير يونانى هم ، چنان كه استنباط مىشود ، به كار نيفتاده ، يعنى در ذخيره مانده و پس از فرار سپاهيان ايران سپاهيان اجير مزبور يك بلندى را اشغال كرده و راجع بشرايط تسليم شدن ، با اسكندر داخل مذاكره شده ، بعد مجبور گشته‌اند ، كه بجنگند و پافشارى آنها در اين‌موقع براى قشون شكست خورده نتيجه نداشته .\r\nاين هم خبطى بوده بزرگ ، زيرا از جنگهاى سابق ، كه بالاتر گذشت ، روشن است ، كه يونانيها جنگيهاى خوبى بودند و در موقع خطر پافشارى داشتند . بنابراين بايد گفت ، كه ايرانيها ، چون اعتماد به يونانيها نداشته‌اند ، مسؤليّت جنگ را به تنهائى به عهده گرفته‌اند و نيز ، چون پياده‌نظام در آخر جنگ داخل كارزار شده و پس از دخول هم استقامت نورزيده ، درواقع امر فقط سواره‌نظام جنگ كرده .\r\n3 - چنان كه ديده مىشود آرسيت بيموقع عقب نشسته و بعد ، كه ديده باعث شكست شده ، انتحار كرده .\r\n4 - پافشارى مقدونيها از اين جهت بوده ، كه در اين طرف رود گرانيك جنگ ميكردند و اين‌موقع اثرى بزرگ در جنگ داشته ، چه مقدونيها ديده‌اند ، كه اگر فرار كنند ، در عقب قشون ايران و در پيش رود گرانيك را خواهند داشت و خيلى مشكل است جان بدر برند . اسكندر هم ، وقتى كه وحشت و اضطراب آنها را ديده ، همين نكته را به آنها گوشزد كرده و خواسته است « يك بار ديگر » حمله برند . بنابراين ، اگر قشون ايران از رود گرانيك گذشته در آنطرف رود با مقدونيها مصاف ميداد ، دو مزيّت براى او حاصل بود . اوّلا همان\r\n\r\n","description":"","footnote":"","page_name":" 1259 ","page_number":372},
  {"content":"\r\n\r\nخطر در اين‌صورت ايرانيها را تهديد ميكرد و بيشتر پافشرده اين يك بار حمله را هم دفع ميكردند ، ثانيا مقدونيها ، چون راه فرار برايشان باز بود ، بپافشارى مجبور نميشدند و همان وحشت و اختلال كار خود را ميكرد . امّا در صورت شكست براى ايرانيها با آنچه در اين‌طرف رود روى داد ، تفاوتى نميداشت ، بجز اينكه عدّهء كشتگان بيشتر ميبود . موقعى را ، كه ايرانيها در اين‌طرف رود گرفته بودند ، براى جنگ دفاعى مناسبت داشت نه حمله و معلوم است ، كه قوّت قلب حمله‌كننده بيش از مدافع است . از آنچه گفته شد به اين نتيجه ميرسيم ، كه در اين جدال ده هزار سوار ايرانى ( بقول ديودور ) يا بيست‌هزار ( بقول آريّان ) با سى و پنج‌هزار سوار و پيادهء مقدونى جنگيده‌اند . جهتى براى اين وضع نميتوان تصوّر كرد ، جز آنكه ايرانيها اهميّت شايان به اسكندر و قواى او نداده‌اند و غرور سواره‌نظام و كنار گذاشتن يونانىهاى اجير و غيره از همين معنى ناشى شده .\r\n\r\nنتيجهء جنگ گرانيك\r\nپس از اين جنگ تقريبا تمام قسمت‌هاى آسياى صغير ، كه در آن‌طرف كوههاى توروس « 1 » واقع بود ، بىسروسالار ماند و مردمان اين قسمتها ، از وحشت و اضطرابى كه داشتند ، يكايك به اسكندر تسليم شدند . از جمله فريگيّه بود ، كه پس از خودكشى آرسيت بىسر ماند و اسكندر كالّاس نامى را ، كه سردار تسّالى بود ، بحكومت آن ولايت بگماشت . نمايندگان اهالى را اسكندر با ملايمت پذيرفت و گفت ، همان مالياتى را ، كه بدربار ايران ميدادند ، من‌بعد هم بدهند . اين رويّهء اسكندر ، كه بعدها هم تكرار مييابد ، از اين جهت بود : او عقيده داشت ، كه اگر ماليات را كمتر هم كند ، باز اهالى او را خارجى دانسته با چشم بد به او خواهند نگريست و هرگاه زياد كند ، كه تحمّل‌ناپذير خواهد بود . بنابراين ، وقتى كه اطرافيان اسكندر به او ميگفتند ، ممكن است بيش از اين از اهالى پول گرفت ، او جواب ميداد : « من خوش ندارم ، كه باغبان سبزى را از بيخ برآرد ، و حال آنكه بايد آن را بچيند » .\r\nدر اين احوال به اسكندر خبر رسيد ، كه داس‌كىليون « 2 » را ساخلو ايرانى دارد\r\n\r\n\r\n","description":"","footnote":"\r\n( 1 ) -  Tauius . \r\n( 2 ) -  Dascylion . \r\n","page_name":" 1260 ","page_number":373},
  {"content":"\r\n\r\nو او پارمن‌ين را براى تسخير آن فرستاد ، ولى بعد معلوم شد ، كه ساخلوى نيرومند در اين‌جا نبوده و عدّه‌اى از ايرانيها ، همين كه از نزديك شدن مقدونيها آگاه شده‌اند ، از شهر بيرون رفته‌اند . اين شهر بتصرّف مقدونيها درآمد و بعد اسكندر به طرف شهر سارد والىنشين ليديّه رفت . در هفتاد استادى ( تقريبا در دو فرسنگى ) شهر حاكم ايرانى ميترن « 1 » نام با اعاظم شهر باستقبال اسكندر آمده شهر را با خزاين آن تسليم كرد . اسكندر غرق شعف گشت و حاكم را با ملاطفت پذيرفت . بعد ، وقتى كه برود هرموس « 2 » رسيد ( بمسافت بيست استاد از شهر ) اردوى خود را در كنار آن زده آمين‌تاس پسر آندرومن « 3 » را فرستاد ، تا ارگ شهر را تصرّف كند .\r\nراجع به اين حاكم بايد گفت ، كه بيدلى نشان داده و خيانت كرده ، زيرا ارگ شهر بر بلندى واقع و دست يافتن بر آن بسيار مشكل بود . سابقا اين ارگ سه ديوار محكم داشت ، ولى نميتوان گفت ، كه در اين زمان اين ديوارها وجود داشته يا نه . اگر هم وجود نداشته ، باز ارگ مزبور بواسطهء موقع نظامى خود ميتوانست هر سپاه عظيم را مدّتها معطّل كند . بايد بخاطر آريم ، كه آتنىها در زمان داريوش اوّل بر سارد دست يافتند ، ولى نتوانستند ارگ آن را تسخير كنند . بى جهت نبود ، كه چون اسكندر از نيّت حاكم آگاه شد ، از طالع خود خوشنود گشت و ، بشكرانهء دست يافتن بر ارگ سارد بىهيچ زحمت يا معطلى ، فورا امر كرد در آنجا معبدى براى زوس ( خداى بزرگ يونانيها ) بسازند و براى اين مقصود جائى را كه ، محلّ قصر سابق پادشاهان ليديّه بود ، انتخاب كرد . ديودور اسم والى خائن را ميترين « 4 » نوشته ، ولى آريّان و كنت‌كورث - چنان كه بالاتر نوشته‌ايم .\r\nاسكندر ، پس از تسخير سارد ، پوزانياس را دژبان ارگ آن كرد و اخذ ماليات را بعهدهء نىسياس « 5 » محول داشت . ايالت ليديّه را ، كه سابقا با سپهرداد ، دلاور جدال گرانيك بود ، به آرساندر « 6 » پسر فيلوتاس اعطا كرد و مهرن را از جهت تسليم\r\n\r\n\r\n","description":"","footnote":"\r\n( 1 ) - . ( مهرن )  Mithrene \r\n( 2 ) -  Hermus . \r\n( 3 ) -  Andromene . \r\n( 4 ) -  Mithrines . \r\n( 5 ) -  Nicias . \r\n( 6 ) -  Arsandre . \r\n","page_name":" 1261 ","page_number":374},
  {"content":"\r\n\r\nكردن سارد بسيار بنواخت ، تا ولات و حكّام ديگر ايران را نيز بخيانت تشويق كرده باشد . بعدها مهرن حاكم ارمنستان گرديد .\r\nقابل ذكر است ، كه اسكندر در ارگ سارد نوشته‌هائى يافت راجع بمخارج ولات ايران در صفحات دريائى و پولهائى ، كه آنها براى پيشرفت سياست ايران خرج ميكردند . در ميان اين نوشته‌ها ، چنان كه نوشته‌اند ، اسنادى مينمود ، كه دموستن ناطق معروف آتن پولهاى زياد براى برانگيختن آتنيها بر اسكندر دريافت ميكرده .\r\nنامه‌هائى هم از او در اين‌جا يافتند . اسكندر در بادى امر ميخواست اين اسناد را بر ضدّ دموستن به كار برد ، ولى چون ديد ، كه با آتن صلح كرده و بعلاوه ناراضى كردن آتن و يونان در اين‌موقع صلاحش نيست ، از اين اقدام صرف‌نظر كرده مصمّم شد باينكه نسبت به آتنيها بيشتر مراقب باشد ( كنت‌كورث ، كتاب 2 ، بند 5 ) و هم در اين‌وقت فوسيون ناطق معروف آتنى بيش از سابق مورد توجّه و اعتماد او گرديد ، زيرا اسكندر او را طرفدار صميمى خود ميدانست .\r\nپس از آن اسكندر به طرف افس « 1 » رفت . ساخلو ايرانى آن ، پس از شنيدن خبر شكست قشون ايران در جنگ گرانيك ، اين شهر را تخليه كرده بود . در جزو ساخلو ايرانى آمين‌تاس پسر آنتيوخوس نامى بود ، كه ، چون اسكندر را دوست نميداشت و از او ميترسيد ، فرار كرده بدين‌جا آمده بود . اسكندر پس از ورود به شهر مزبور اعلام كرد ، كه اين شهر در امور داخلى خود آزاد است و در اين‌موقع دسته‌اى ، كه طرفدار مم‌نن بود ، مورد حملهء دستهء ديگر واقع شد و چند نفر را از دستهء اوّلى از معبد ديان بيرون كشيده سنگسار كردند و بعد دامنهء كينه‌توزى داشت وسعت مييافت ، كه اسكندر از لجام گسيختگى رجاله جلوگيرى كرد و گفت ، كه ديگر با گذشته‌ها كارى نداشته باشند . بعد اسكندر پارمن‌ين را با پنجهزار پياده و دويست سوار براى تصرّف ماگنزى و ترالّ فرستاد و آل‌سىمال « 2 » را با قشونى بولايت ينيانها و االيدها روانه كرده دستور داد ، كه در شهرهاى اين ولايات حكومت مردم را\r\n\r\n\r\n","description":"","footnote":"\r\n( 1 ) -  Ephese . \r\n( 2 ) -  Alcimale . \r\n","page_name":" 1262 ","page_number":375},
  {"content":"\r\n\r\nبجاى حكومت عدّهء قليل برقرار كند ، زيرا حسّ كرد ، كه طرفداران حكومت مردم طرفدار او نيز ميباشند و حكومت قليل را ايرانىها براى جلوگيرى از اثر اين نوع حسّيّات برقرار كرده بودند . در افس ، چنان كه بالاتر گفته شد ، معبدى بود ، كه از عجايب هفتگانهء عالم قديم بشمار ميرفت و هرسترات « 1 » ديوانه براى جاويدان كردن اسم خود آن را آتش زده بود ، اسكندر قرار داد ، كه ماليات شهر افس خرج تعمير اين معبد گردد و مصونيّت بستىهاى اين معبد ديان را ، چنان كه از قديم بود ، شناخت . راجع به اين معبد بىموقع نيست گفته شود ، كه چون اسكندر در ايران فتوحات ديگر كرد و خزانه‌هاى معمور داريوش بدست او افتاد ، باهالى افس نوشت : « حاضرم آنچه را ، كه براى مرمّت معبد خرج شده ، باهالى پس بدهم و باقى مخارج را هم به عهده ميگيرم ، به اين شرط ، كه در كتيبهء معبد بنويسند ، آن را اسكندر ساخته » . اهالى افس ميخواستند اين شرف براى خود آنها ذخيره شود ، ولى ، چون اسكندر پس از فتوحاتش ديگر پادشاه سابق مقدونيّه نبود و از هر جواب منفى خشمناك ميگرديد ، ميترسيدند جواب ردّ بدهند ، بالاخره پس از انديشهء زياد متّفق شدند ، جوابى بدهند ملق‌آميز ، كه اسكندر را خوش آيد ( او در اين‌وقت چاپلوسى را بسيار مىپسنديد ) و ضمنا پيشنهادش هم ردّ شده باشد . بنابراين جواب دادند : « چون اسكندر خدا است ، شايسته نيست خدائى براى خدائى معبد بسازد » . نوشته‌اند ، كه مخارج تعمير معبد گزاف بوده ، زيرا فقط يك پردهء نقّاشى آن ، كه بقلم استاد معروف آن زمان آپلّ « 2 » يونانى ساخته ميشد ، ميبايست به بيست تالان طلا « 3 » تمام شود . پردهء مزبور اسكندر را مينمود ، كه ايستاده و برق را بدست دارد ( چنان كه بالاتر گفته شده ، بعقيدهء يونانيها بدست داشتن برق از خصايص خداى بزرگ آنان بود ) . راجع به اين نقّاش معروف كنت‌كورث گويد : اسكندر زمانى ، كه در افس بود ، بكارگاه او ميرفت و بقدرى با او دوست شده بود ، كه چون فهميد ، اين استاد عاشق پانكاستا « 4 » يكى از زنان غيرعقدى اسكندر است ، باوجود\r\n\r\n\r\n","description":"","footnote":"\r\n( 1 ) -  Herostrate . \r\n( 2 ) -  Apelle . \r\n( 3 ) - تالان طلاى آتّيك معادل پنجاه و پنجهزار و ششصد فرنك طلا بود .\r\n( 4 ) -  Pancasta . \r\n","page_name":" 1263 ","page_number":376},
  {"content":"\r\n\r\nعلقه‌اى ، كه به اين زن زيبا داشت ، او را بنقّاش مزبور بخشيد ( كتاب 2 ، بند 6 ) .\r\nاز وقايع زمان توقف اسكندر در افس بناى شهر ازمير « 1 » بود . توضيح آنكه اين شهر در چهار قرن قبل بدست ليديها خراب و مردم آن متوارى شده بود . در اين زمان اسكندر بر اثر خوابى ، كه ديده بود ، امر كرد در بيست استادى ازمير قديم شالوده شهر جديدى بريزند و اهالى ازمير قديم در اين‌جا جمع شوند .\r\n\r\nتسخير مىلت « 2 »\r\nپس از جنگ گرانيك باقىماندهء قشون ايران بقواى مم‌نن ملحق و در شهر مىلت جمع شد . در ابتداء هژزيسترات « 3 » حاكم اين شهر ميخواست آن را بتصرّف اسكندر بدهد ، ولى پس از اينكه شنيد بحريّهء ايران در نزديكى شهر است ، از خيال اوّلى منصرف گرديد و اسكندر از افس به قصد شهر مزبور حركت و بعد از ورود اين شهر را محاصره كرد ، ولى ساخلو و اهالى شهر قوّت قلب داشتند ، زيرا مم‌نن پس از جنگ گرانيك قسمتى از قواء خود را بكمك ساخلو فرستاده بود و ديگر اينكه اهالى مىپنداشتند ، كه بحريّهء ايران به آنها از طرف دريا كمك خواهد كرد ، ولى به زودى نيكانور « 4 » فرماندهء سفاين مقدونى ، كه عدّه‌اش به يكصد و شصت فروند ميرسيد از طرف دريا نيز اين شهر را در محاصره گذارد و بحريّهء ايران ، كه در دماغهء ميكال لنگر انداخته بود و عدّه‌اش بچهارصد كشتى ميرسيد ، مانع از محاصره مىلت از طرف دريا نگرديد . باوجود اين شهر مزبور براى جنگ حاضر شد و حملات مقدونيها را در ابتداء شجاعانه دفع كرد . بعد گلوسيپ « 5 » ، يكى از معروفين شهر را ، نزد اسكندر فرستاد ، كه اهالى و ساخلو حاضرند دروازه‌هاى شهر و بندر آن را براى هر دو طرف ، يعنى پارسىها و مقدونيها ، باز كنند ، به شرط اينكه اسكندر محاصرهء شهر را موقوف بدارد . اسكندر جواب داد ، كه خوشتر دارد در شهر با اهالى جنگ كند و پس از آن ماشين‌هاى قلعه‌كوبى خود را به كار انداخت . چون سوراخهائى در ديوار قلعه ايجاد شد ، مقدونيها به شهر داخل شده بكشتار پرداختند و اهالى را غارت كردند . سيصد\r\n\r\n\r\n","description":"","footnote":"\r\n( 1 ) -  Smyrne . \r\n( 2 ) -  Milet . \r\n( 3 ) -  Hegesistrate . \r\n( 4 ) -  Nicanor . \r\n( 5 ) -  Glaucippe . \r\n","page_name":" 1264 ","page_number":377},
  {"content":"\r\n\r\n( 75 ) - شاپور ، آثارى در مركز خرابه‌ها\r\n( فلاندن و كست ، ايران قديم )\r\nنفر از يونانيهاى اين شهر ، چون وضع را چنين ديدند ، خودشان را بجزيرهء كوچكى ، كه در حوالى مىلت بود ، رسانيده مصمّم گشتند ، تا آخرين نفس بجنگند . اسكندر ، همين كه آنها را به اين اندازه بجنگ و دفاع عازم ديد ، كس نزد آنها فرستاده گفت در امانيد ، امّا با شهر مىلت چنين رفتار كرد : اهالى يونانى آن را بخشيد و وعده كرد با آنها كارى نداشته باشد ، ولى اهالى غيريونانى را برده‌وار بفروخت . مقدونيها از شدّت حرصى ، كه بغارت داشتند ، حتّى بمعبد سرس « 1 » داخل شدند ، ولى بقول كنت‌كورث ( كتاب 2 ، بند 7 ) از درون معبد شعله‌اى بيرون آمده چشمان غارت‌كنندگان را كور كرد . پس از آن كشتيهاى ايران ببندر مىلت نزديك شده كشتيهاى مقدونى را ، كه در بندر مزبور بود ، بجنگ تحريك كردند ، ولى بحريّهء مقدونى ، چون برترى قواى بحريّهء ايران را حسّ ميكرد ، از جنگ دريائى احتراز جست . بالاخره اسكندر قوّه‌اى مركب از پياده و سواره فرستاد ، كه كوه ميكال را اشغال كرده نگذارند سفاين ايران به خشكى درآمده آذوقه و لوازم ديگر بدست آرند . پس از آن\r\n\r\n\r\n","description":"","footnote":"\r\n( 1 ) -  Ceres . \r\n","page_name":" 1265 ","page_number":378},
  {"content":"\r\n\r\nبحريّهء ايران به سامس رفته آذوقه برگرفت و به طرف بندر مىلت رهسپار شد ، ولى جنگى در اين‌جا روى نداد ، زيرا چون اسكندر ميدانست ، كه مقدونىها نميتوانند در دريا با بحريّهء ايران مصاف دهند ، نگاهداشتن سفاين مقدونى را در مىلت امرى بىنتيجه ميدانست و عقيده داشت ، كه بحريّه‌اش بمقدونيّه برگردد ، تا از مخارج اين سفر جنگى بكاهد . در اين‌موقع پارمن‌ين چنين گفت :\r\n« بهتر است ، كه مقدونيها جنگى در دريا بكنند . هرگاه فاتح شدند ، مزاياى زياد از آن بدست خواهند آورد و اگر مغلوب گشتند ، چيزى گم نخواهند كرد ، چه دريا حالا هم در دست پارسيها است . امّا من اميدوارم ، كه فاتح خواهيم شد ، زيرا چند روز قبل ديدم عقابى بر ساحل و در پشت سفاين مقدونى نشست و اين خواب را بفال نيك بايد گرفت » . اسكندر جواب داد : « تو درست حساب نكرده‌اى ، عدّهء سفاين ما كم است و بحريّهء ما نميتواند با چنين بحريّهء قوى ، كه از آن دشمن است ، مصاف دهد . نه اين است ، كه من راجع برشادت و جلادت مقدونىها در ترديد باشم ، ولى در جنگ دريائى امواج دريا و وزش بادها خيلى مؤثر است و براى جلوگيرى از مضارّ آن مهارتى لازم . عمّال كشتيهاى دشمن مجرّب و ماهرند ، زيرا سالها كارشان دريانوردى بوده ، ولى مقدونيها فاقد اين فن و مهارت ميباشند . بعلاوه ساختمان كشتيها اهميّت دارد و از اين حيث هم برترى با كشتيهاى دشمن است . بنابراين در موقع جنگ دريائى كوششهاى ما بىفايده است . اگر پارسيها ديدند ، پيشرفت با ما است ، مىتوانند به آسانى از جنگ احتراز كنند و ، اگر پيشرفت با آنها شد ، آسيب زياد بما برسانند و شكست در دريا براى ما اثراتى بسيار بد خواهد داشت ، زيرا اين شكست دل مردمان آسيا را قوى خواهد كرد و ، چون در اوّل كار هستيم ، آن را بفال نيك خواهند گرفت . اگر هم تصوّر كنيم ، كه در آسيا اين شكست اهميّتى نخواهد داشت ، آيا ميتوان مطمئن بود ، كه يونان راحت خواهد نشست ؟ من به خوبى ميدانم ، كه اگر يونان مرا محترم ميدارد ، فقط از جهت بهره‌منديهاى من است و روزى ، كه ما بهره‌مند نباشيم ، آنها هم بر ضدّ ما خواهند\r\n\r\n","description":"","footnote":"","page_name":" 1266 ","page_number":379},
  {"content":"\r\n\r\nبود . امّا راجع بعقاب بايد در نظر داشت ، كه مرغ مزبور بر خشكى نشسته بود ، نه بر سفاين و اين قضيّه نشان ميدهد ، كه بهره‌مندى ما در خشكى است نه در دريا و از راه بهره‌منديهاى خود در خشكى خواهيم توانست قوّهء دريائى دشمن را هم متزلزل و نابود كنيم ، زيرا از خشكى به خوبى ميتوانيم تمام ممالك دريائى را متصرّف شويم و ، وقتى كه بحريّهء دشمن جائى نيافت ، كه آذوقه برگيرد و فاقد پناهگاه گرديد ، خودبخود معدوم خواهد شد . ما بايد كارى را ، كه شروع كرده‌ايم دنبال كنيم و بگذاريم آن پيشگوئى كه شده واقع گردد ، زيرا شنيده‌ام ، چندى قبل ، چشمه‌اى واقع در ليكيّه يك لوحهء فلزّى بيرون انداخته ، كه بر آن اين عبارت كنده شده : « جهانبانى پارسيها به زودى خاتمه خواهد يافت » اسكندر پس از اين جواب امر كرد كشتيهاى او به مقدونيّه برگردند و فقط يك عدّه كشتى براى حمل و نقل ماشينهاى قلعه‌كوب نگاهداشت . جهت اين اقدام اسكندر را مورّخين قديم مختلف توجيه كرده‌اند . اگرچه از بيانات اسكندر روشن است ، كه او جنگ دريائى را با بحريّهء ايران امرى بىنتيجه ، بلكه مضر ميدانسته و ميخواسته صرفه‌جوئى در مخارج جنگ كند ، زيرا خزانهء مقدونى تهى بود و ، چنان كه گذشت ، اسكندر براى مخارج قشون‌كشى بايران بيش از 200 تالان نداشت ، ولى اسكندر از اين اقدام مقصود ديگرى نيز داشت : او تصوّر ميكرد ، كه جنگى قريبا بين او و داريوش روى خواهد داد و ميخواست مقدونيها هيچگونه اميدى بعقب‌نشينى يا فرار نداشته باشند ، تا از جان گذشته جنگ كرده فاتح شوند اين همان تدبيرى است ، كه اسكندر در جدال گرانيك هم به كار برد و يكى از علل شكست ايرانىها گرديد .\r\nبعدها آگاتوكل « 1 » پادشاه سيراكوز « 2 » همين كار در ليبيا كرد ، يعني كشتىهاى خود را سوزانيد و نسبت بقشون قرطاجنه ، كه عدّهء نفراتش زياد بود ، فاتح گرديد ( ديودور ، كتاب 17 ، بند 22 - 23 - آريّان ، كتاب 1 ، فصل 5 ، بند 1 - 3 - سترابون ، كتاب 14 - كنت‌كورث ، كتاب 2 ، بند 7 - 8 ) . پس از شرح مذكور جاى\r\n\r\n\r\n","description":"","footnote":"\r\n( 1 ) -  Agathocle . \r\n( 2 ) -  Syracuse . \r\n","page_name":" 1267 ","page_number":380},
  {"content":"\r\n\r\nحيرت است ، كه با داشتن چنين بحريّه و سواره‌نظام زبده ، ايرانيها هيچگونه ممانعتى از عبور اسكندر بآسيا نكردند و به اين عذر متعذّر شدند ، كه « دير رسيده‌اند » .\r\n\r\nتسخير هاليكارناس\r\nاسكندر ، پس از آنكه به كارهاى خود تمشيت داد ، گرفتن پونت « 1 » را بسرداران خود محول و خود به كاريّه رهسپار شد . كرسى اين ولايت را ، چنان كه بالاتر كرارا گفته‌ايم ، هاليكارناس ميناميدند و علاوه بر موقع طبيعى ، كه باعث استحكام آن بود ، اين شهر دو ارگ محكم داشت .\r\nبنابراين و نيز از اين جهت ، كه داريوش مم‌نن را والى تمام صفحات دريائى كرده و تمام بحريّهء ايران را به اختيار او گذاشته بود و او با جدّى حيرت‌آور تداركات دفاعيّه ميديد ، اهالى كارناس حاضر نگشتند ، به اسكندر تسليم شوند . مم‌نن سردارى بود قابل و سائسى ماهر ، اوضاع را روشن ميديد و قضايا را خوب ميسنجيد ولى چون يونانى بود و وقتى در دربار مقدونى مانند ميهمانى ميزيست ، دربار ايران نسبت به او سوءظن داشت ، كه مبادا به ايرانيها خيانت كند . مم‌نن ، وقتى كه اين نكته را حسّ كرد ، زن و اطفال خود را بدربار ايران فرستاد ، ظاهرا به اين بهانه ، كه اين‌ها در نزد او امنيّت ندارند ، ولى باطنا براى اينكه گروى بدربار داده نگرانىهاى آن را رفع كرده باشد . پس از آن داريوش او را والى صفحات دريائى آسياى صغير كرد و تمام بحريّه را به اختيار او گذاشت . امّا اسكندر شهرهاى يونانى را ، كه بين مىلت و هاليكارناس بود تصرّف كرد و در همه‌جا سياست ديرين خود را به كار برد ، توضيح آنكه بشهرهاى مزبور اعلام كرد ، كه آزادى و امتيازات خود را دارا باشند و حتّى گفت ، كه براى اين كار بآسيا آمده است . در اين‌وقت ادا ملكهء سابق كاريّه ، كه بدست پك‌سودار « 2 » از تخت محروم شده بود ، نزد اسكندر آمده درخواست كرد ، كه مجدّدا بتخت برگردد و اسكندر ، چون ميخواست پادشاهان و امراء آسياى صغير را ، كه دست‌نشاندهء ايران بودند ، رو به خود كند ، با او همراهى كرد و وعده داد پس از تسخير هاليكارناس ادا را بتخت كاريّه بنشاند ( براى فهم\r\n\r\n\r\n","description":"","footnote":"\r\n( 1 ) -  Pont  ( ولايتى بود در كنار درياى سياه ) .\r\n( 2 ) -  Pexodare . \r\n","page_name":" 1268 ","page_number":381},
  {"content":"\r\n\r\nمطلب بايد بخاطر آورد ، كه موافق عادات كاريّه ، پادشاهان آن ، كه دست‌نشاندهء ايران بودند ، خواهرشان را ازدواج ميكردند و پس از فوت پادشاهى زنش جانشين او ميشد ، ولو اينكه پادشاه اولاد ذكور ميداشت . نوشته‌اند ، كه ادا طعام‌هاى لذيذ و شيرينىها و حلويات ممتاز براى اسكندر ميفرستاد ، تا مشمول عنايت او گردد .\r\nاسكندر ، چون ديد اين نوع طعام با احوال ايام جنگ موافقت نميكند ، روزى در ضمن تشكر گفت « به خود اين‌قدر زحمت مدهيد ، زيرا للهء من لئونيداس براى من آشپزهاى بهترى تهيه كرده بود : حركت صبح ناهار من بود و ناهار ساده و كم - شام من » ) .\r\nاسكندر ، چون ديد شهر هاليكارناس مقاومت مىكند ، ماشينهاى قلعه‌كوب خود را خواست و در پنج استادى شهر اردو زد . پس از آن ساخلو هاليكارناس بيرون آمده با مقدونيها جنگيد و به شهر برگشت . بعد اسكندر با اين تصوّر ، كه ميتواند شهر ميندوس « 1 » را ، كه در نزديكى هاليكارناس واقع بود ، بواسطهء خيانت اهالى آن تسخير كند ، شبانه با قسمتى از قشون خود به ديوار شهر نزديك شده امر كرد ديوار را خراب كنند . مقدونىها به اين كار پرداخته برجى را خراب كردند ، ولى مقصود اسكندر حاصل نشد ، زيرا برج طورى افتاد ، كه انقاض آن راه مقدونيها را به شهر سدّ كرد . از طرف ديگر اهالى شهر از افتادن برج بيدار شده بدفاع كوشيدند و مم‌نن هم قسمتى از ساخلو هاليكارناس را بكمك آنها فرستاد . پس از آن اسكندر باز متوجّهء هاليكارناس گرديد و ، چون اين شهر خندقى داشت ، كه عرض آن 30 و عمقش 15 ارش بود و مقدونيها نميتوانستند از آن بگذرند ، مصمّم شد اين خندق را پر كند . مقدونيها با زحمات زياد خندق را پر كردند و بعد ماشينهاى قلعه‌كوب را به كار انداخته و رخنه‌اى در ديوار پديد آورده خواستند داخل شهر شوند ، ولى مدافعين سخت مقاومت كردند ، زيرا حضور مم‌نن دل آنها را قوى كرده بود و ديگر اينكه كمك تازه‌نفس دم‌بدم به آنها ميرسيد . تمام روز بجنگ گذشت و مقدونيها بهره‌مندى نيافتند . بعد مم‌نن با اين خيال ، كه چون مقدونيها\r\n\r\n\r\n","description":"","footnote":"\r\n( 1 ) -  Myndus . \r\n","page_name":" 1269 ","page_number":382},
  {"content":"\r\n\r\nخسته شده‌اند ، قراولان كشيك بيدار نيستند ، شبانه از شهر با سپاهيان بيرون آمده بناهائى را ، كه مقدونيها براى عمليات محاصره و قلعه‌كوبى ساخته بودند ، آتش زد .\r\nوقتى كه حريق درگرفت ، مقدونيها براى خاموش كردن آن شتافتند و ، چون طرفى آتش را تيزتر و طرف ديگر آن را خاموش ميكرد ، جنگى سخت بين آنها شروع شد .\r\nاين جنگ ، كه تقريبا در پاى ديوار شهر روى داد ، بسيار خونين بود . مقدونىها ، چون ورزيده‌تر بودند ، جلادت و جسارت زياد نشان دادند ، ولى مم‌نن موقع بهترى داشت و از ادوات جنگى ، كه روى خاكريزها قرار داده بود ، استفاده كرده تگرگ تير و سنگ بر مقدونيها ميباريد . غوغا و همهمهء جنگيها ، فرياد مردان ، كه يكديگر را بجنگ و پافشارى ترغيب ميكردند ، و ناله و ضجّهء مجروحين فضا را فرو گرفته در اطراف طنين مىانداخت . بالاخره مقدونيها با حملات پىدرپى ساخلو شهر را عقب نشاندند و اين قوّه پس از دادن 160 نفر كشته و مجروح به شهر برگشت ، ولى مقدونيها 316 نفر مقتول و مجروح داشتند . پس از آن باز جنگى بين مقدونيها و اهالى شهر روى داد .\r\nاين جنگ را دو نفر مقدونى باعث شدند و بعد دامنهء آن وسعت يافت و خود اسكندر هم با قوّه‌اش داخل جنگ شد . شرح قضيّه چنين است : دو نفر مقدونى در حين مستى بشجاعت خود مىباليدند و هريك خود را رشيدتر ميدانست . در اين اثناء يكى از آنها به ديگرى گفت : لاف زدن چه فايده دارد ، آيا بهتر نيست ، بجاى اينكه نشان دهيم زبان كى بهتر است ، بنمائيم بازوان كى قوىتر است ؟ پس از آن هر دو اسلحه برداشته به ديوار شهر نزديك شدند . مستحفظين ، چون جسارت آن دو نفر را ديدند ، بيرون آمده بدفع آنها پرداختند و خردخرد افرادى از هر دو طرف بكمك متحاربين آمدند و بعد بالاخره جنگ دو گروه درگرفت و خود اسكندر هم داخل جنگ شد ، ولى مقدونىها اين دفعه هم نتوانستند وارد شهر شوند ، و حال آنكه ، چون ساخلو شهر مشغول جنگ بود ، بعض قسمتهاى ديوار شهر مستحفظين كافى نداشت و دو برج بواسطهء ماشين قلعه‌كوب خراب شده بود و برج سوّم ميرفت ، كه بيفتد . پس از آن اسكندر از شهر هاليكارناس درخواست كرد ، متاركه‌اى منعقد\r\n\r\n","description":"","footnote":"","page_name":" 1270 ","page_number":383},
  {"content":"\r\n\r\nگردد ، تا اجساد مقدونىهائى را ، كه در زير ديوار شهر كشته شده بودند ، دفن كنند . افىيالت « 1 » و تراسىبول « 2 » دو نفر از آتنىها ، كه طرفدار ايرانىها و دشمن سخت مقدونىها بودند ، با اين پيشنهاد اسكندر مخالفت كرده گفتند ، بدشمنى ، كه اينقدر حرارت در جنگ نشان داده ، نبايد چنين رخصتى داد ، ولى مم‌نن گفت ، ما با زنده‌ها جنگ ميكنيم نه با مرده‌ها و بنابراين توهين آنان يا كينه‌توزى نسبت به آنها بما نمىزيبد ( راجع به اين سردار مورّخين يونانى نوشته‌اند ، كه هيچگاه از حدّ اعتدال خارج نميشد و دشمن را دشنام نميداد ، بل ساعى بود ، كه با شجاعت و مهارت بر دشمن قوى و فكور دست بيابد . بنابراين ، چون روزى شنيد ، كه يكى از سپاهيان اجير او اسكندر را دشنام ميدهد ، با چوب نيزه‌اش او را زد و گفت : « من تو را اجير كرده‌ام ، تا با اسكندر بجنگى نه براى اينكه او را دشنام دهى » ) . اهالى شهر همّت كرده ديوارى از درون شهر به شكل هلال پشت ديوار خراب شده ساختند و ، چون كار را بين كارگران زياد تقسيم كرده بودند ، اين ديوار زود ساخته شد . روز ديگر اسكندر با اين تصوّر ، كه چون اين ديوار تازه ساخته شده است ، خراب كردن آن سهل‌تر است ، از اين طرف فرمان يورش داد ، ساخلو شهر هم براى دفاع بيرون آمد و ببعض برجهاى چوبين مقدونيها و اسباب و آلات محاصره آتش زد . اسكندر ، چون وضع را چنين ديد ، خود بكمك مقدونىها آمد و جنگ درگرفت . پس از آن ساخلو به طرف سنگرهاى خود در شهر عقب نشسته بدفاع پرداخت . در اين مدافعه هم بهره‌مندى با ساخلو شهر بود ، زيرا علاوه بر خوبى مواقع شهريها ، ديوار مذكور به شكل قوس ساخته شده بود و مقدونيها از هر طرف ، كه حمله ميآوردند ، از جبهه و جنبين تير و زوبين بر آنها ميباريد .\r\nدر اين احوال ايرانىها و يونانىهائى ، كه با آنها بودند ، در شهر مجلسى براى مشورت آراستند ، تا در باب اوضاع و كارى كه بايد كرد ، شور كنند ، زيرا در اين ترديدى نبود ، كه محاصره ، هرقدر طول بكشد ، اسكندر از تصرّف شهر منصرف\r\n\r\n\r\n","description":"","footnote":"\r\n( 1 ) -  Ephialtes . \r\n( 2 ) -  Thracybule . \r\n","page_name":" 1271 ","page_number":384},
  {"content":"\r\n\r\nنخواهد شد . افىيالت ، كه روحا و جسما قوى بود ، گفت : « محاصرهء طولانى ضررهائى دارد ، كه جبران‌پذير نيست . بجاى اينكه ما در شهر نشسته بدفاع پردازيم و خردخرد از قواى ما بكاهد ، بهتر اين است ، كه عدّه‌اى از سپاهيان اجير شجاع را برداشته بيرون رويم و نبردى مردانه با دشمن كنيم ، تا مگر فتح را از چنگ دشمن بربائيم . اجراى اين پيشنهاد ظاهرا سخت و مشكل ، ولى درواقع امر بس آسان است ، زيرا مقدونىها انتظار هرچيز را دارند ، جز اينكه من پيشنهاد ميكنم و ، وقتى كه سيل مردان جنگى بجانب آنها جارى شد ، آنها را با خود خواهد برد » . مم‌نن هرچند مردى بود باحزم و نقشه‌هاى تهوّرآميز را نمىپسنديد ، ولى در اين‌موقع با افىيالت مخالفت نكرد ، زيرا اميد نداشت كمكى در آتيهء نزديك برسد و نيز معلوم بود ، كه محصورين بر اثر محاصره بالاخره در موقع بسيار بدى واقع خواهند شد . بنابراين تصوّر ميكرد ، كه شايد جرئت و جلادت كارى بكند ( بىقيدى و اهمال رجال ايران آن روز واقعا حيرت‌آور است :\r\nدر مىلت بحريّهء قوى ايران به كار نيفتاد و در اينجا قوّه نرسانيدند ) . بارى ، افىيالت دوهزار نفر از ميان سپاهيان اجير يونانى انتخاب كرده به آنها گفت ، كه هزار مشعل تهيّه كنند و اسلحه برگرفته در طليعهء صبح منتظر امر او باشند . در طليعهء صبح ، اسكندر مقدونىها را باز مأمور كرد ديوار جديد را خراب كنند و آنها با جدّى هرچه تمام‌تر به اين كار پرداختند . در اين‌وقت افىيالت امر كرد دروازه را گشودند ، هزار نفر را با مشعل‌هاى افروخته از شهر بيرون كرد و خود با هزار نفر ديگر از پى مشعل‌دارها روانه شد ، تا اگر مقدونىها بخواهند از آتش زدن اسباب و ادوات محاصره ممانعت كنند ، با آنها بجنگد . اسكندر ، همين كه از اين قضيّه آگاه شد ، بىدرنگ قشون خود را به حال « حاضر جنگ » درآورد و سربازان كارآزموده بكمك سپاهيان تازه‌كار فرستاد و ، در حالى كه قسمتى از مقدونىها مشغول خاموش كردن حريق بودند ، خود با قشون زياد بجنگ افىيالت آمد ، ولى اين سردار شيردل هركه را ، كه با او طرف ميشد ، به خاك ميانداخت و با صداى رسا و اشارات و سرمشقى ،\r\n\r\n","description":"","footnote":"","page_name":" 1272 ","page_number":385},
  {"content":"\r\n\r\nكه عملا مينمود ، سپاهيان خود را بجنگ تشويق ميكرد . مقدونىهائى ، كه مأمور خراب كردن ديوار بودند ، كمتر از قسمتى ، كه با افىيالت جنگ ميكردند ، كشته و مجروح نميدادند ، زيرا محصورين برجى ببلندى صد ارش ساخته و بر آن ماشينهائى قرار داده تگرگ تير و سنگ بر مقدونىها ميباريدند . مقدونىها در گيرودار جنگ بودند ، كه ناگاه مم‌نن با قسمت ديگر سپاهيان ساخلو از محلّهء ديگر شهر موسوم به ترىپىلون « 1 » بيرون شده در جائى در پيش مقدونىها سر برآورد ، كه كمتر از هر جاى ديگر انتظار او را داشتند . در اين‌وقت اردوى مقدونى بوحشت و اضطراب افتاد و فكر خود اسكندر هم دوچار اختلال گرديد ، ولى به زودى به خود آمد و مقدونىها مشعل‌دارها را عقب زده با تلفات زياد دفع كردند و بعد مم‌نن با بطلميوس پسر فيليپ ، كه سركردهء قراولان مخصوص اسكندر بود و دو سردار ديگر مقدونى آدّه « 2 » و تىماندر « 3 » نامان مصاف داد ، ولى بهره‌مندى نيافت . باوجود اين در ميان گيرودار ، بطلميوس ، آدّه و نيز كل‌آرخ رئيس تيراندازان مقدونى با عدّهء زيادى از مقدونىها تلف شدند . بعد عقب‌نشينى ساخلو شهر با شتاب شروع شد ، پل باريكى ، كه روى خندق ساخته بودند ، تاب جمعيّت كثير را نياورده شكست و عدّه‌اى در خندق افتادند و ، چون دروازه‌ها را هم زود بستند ، تا تعقيب‌كنندگان داخل شهر نشوند ، عدّه‌اى از ساخلو بيرون دروازه‌ها مانده از دم تيغ مقدونىها گذشتند ، امّا افىيالت دلير دست از كارزار نكشيد و چنان بىباكانه و از جان گذشته جنگ ميكرد ، كه نزديك بود مقدونىها شكست خورده فرار كنند ، ولى در اين‌حال يك واقعهء ناگهانى به مقدونيها قوّت داد ، توضيح آنكه سربازان پير مقدونى ، كه در زمان فيليپ در جنگها كارآزموده شده بودند ، و در اين زمان بواسطهء كبر سنّ و سالخوردگى در جنگها شركت نميكردند ، از سختى موقع هراسيده دم سپرهاى خودشان را بهم فشردند و بكمك رفقاى جوان شتافته بنبرد پرداختند .\r\nپس از آن جدالى درگرفت ، كه موحش و خونين بود . هريك از طرفين جدّ داشت ، كه گوى\r\n\r\n\r\n","description":"","footnote":"\r\n( 1 ) -  tripylon . \r\n( 2 ) -  Addee . \r\n( 3 ) -  Timandra . \r\n","page_name":" 1273 ","page_number":386},
  {"content":"\r\n\r\nسبقت را از حيث رشادت بربايد و پير و برنا با يكديگر درآويخته بودند . بالاخره بواسطهء برترى عدّه ، بهره‌مندى با مقدونىها گرديد : افىيالت رشيد با عدّه‌اى زياد از سپاهيان دلير خود كشته شد و باقىماندهء اين دسته به طرف شهر عقب نشست . عدّه‌اى از مقدونيها در تعقيب آنها داخل شهر شدند ، ولى در اين حين اسكندر امر كرد شيپور بازگشت بدمند ، زيرا شب دررسيده بود و او بيم داشت از اينكه مبادا ، بواسطهء تاريكى ، مقدونىها جاها را تشخيص نداده در دام‌هائى افتند .\r\nپس از آن مم‌نن و نيز ارن‌توبات « 1 » ايرانى ، كه حاكم شهر بود ، با رؤساء ديگر شور كرده قرار دادند شهر را تخليه كنند و از خاموشى شب استفاده كرده برج چوبين و انبار و مهمّات و نيز بناهائى را ، كه مجاور ديوار شهر بود ، آتش زدند . حريق فورا درگرفت و باد آتش را تيز كرده شعله‌هاى آن را خيلى دور برد . در اين احوال از اهالى آنهائيكه رشيد بودند و نيز سپاهيان ساخلو ، شهر را ترك كرده به اركى ، كه در جزيرهء كوچكى واقع بود ، رفتند و عدّه‌اى در ارگ ديگر ، كه سالماسيد « 2 » نام داشت ( باسم چشمه‌اى ، كه در درون ارگ روان بود ) جمع شدند . بقيّهء اهالى را بحريّهء ايران بجزيرهء گس ، با آنچه اشياء قيمتى داشتند ، حمل كرد . اسكندر از مشاهدهء حريق بر قضيّه آگاهى يافت و دسته‌اى را از مقدونيها فرستاد ، كه داخل شهر شده اشخاصى را ، كه آتش را تيز مىكردند ، بكشند .\r\nروز ديگر اسكندر ديد ، كه ايرانيها و سپاهيان اجير يونانى هر دو ارگ ، را اشغال كرده‌اند . در ابتداء خواست بمحاصرهء اين دو قلعه بپردازد ، ولى بعد دريافت ، كه محاصره به طول خواهد انجاميد و براى گرفتن ارگ‌ها صلاح نيست معطّل گردد . اين بود ، كه امر كرد شهر هاليكارناس را خراب و دور ارگ‌هاى مزبور ديوارى كشيده خندقى حفر كنند . پس از آن بطلميوس را حاكم كاريّه كرده سه‌هزار سپاهى و دويست سوار به او داد ، كه مراقب اين دو قلعه باشد .\r\nچندى بعد بطلميوس قواى آساندر « 3 » حاكم ليديّه را بكمك خود طلبيد و هر دو\r\n\r\n\r\n","description":"","footnote":"\r\n( 1 ) -  Orontobate . \r\n( 2 ) -  Salmacide . \r\n( 3 ) -  Asandre . \r\n","page_name":" 1274 ","page_number":387},
  {"content":"\r\n\r\nمعا بمحاصرهء ارگ‌ها پرداختند . سپس جنگى شد ، كه مقدونيها بر ارن‌توبات فايق آمدند و ، چون مقدونىها از دوام محاصره خسته شده بودند ، جدّ و جهد كرده بالاخره ارگ‌ها را گرفتند ، امّا مم‌نن قبل از دخول مقدونىها به شهر بكشتى نشسته از هاليكارناس رفت و بعد كارهائى كرد ، كه پائين‌تر بيايد ( ديودور ، كتاب 17 ، بند 24 و 27 - آريّان ، كتاب 1 ، فصل 5 ، بند 4 - كنت‌كورث ، كتاب 2 ، بند 9 ) . مقاومت هاليكارناس نشان ميدهد ، كه تسليم شدن سارد با آن استحكامات متينى ، كه داشته ، چقدر بى مورد بوده و جز بيدلى مهرن و خيانت او محملى براى آن نميتوان قرار داد . راجع به افىيالت بايد در نظر داشت ، كه او يكى از يونانيهائى بود ، كه اسكندر تسليم او را از آتن خواسته بود .\r\n\r\nفرستادن قشون به فريگيّه\r\nپس از تصرّف كاريّه اسكندر به فريگيّه متوجّه شد و پارمن‌ين را به سارد فرستاد ، تا از آنجا با سواره‌نظام تسّالى كه در تحت فرماندهى آلكساندر لن‌سست « 1 » بود ، و با دسته‌هاى آميس ناگهان به فريگيّه حمله برده آذوقه براى حركت اسكندر بدرون ممالك ايران تهيّه كند .\r\nدر اين‌وقت او بعض سربازان مقدونى را ، كه تازه زن گرفته بودند و از دورى زنان سخت ميناليدند ، در تحت رياست بطلميوس پسر سلكوس « 2 » بمقدونى فرستاد ، تا زمستان را با آنها بگذرانند . هم در اين اوان اسكندر بسرداران خود در مقدونيّه امر كرد ، كه سپاهيان جديد از پياده‌نظام و سوار گرفته در بهار بآسيا بفرستند . بعد ، چون ديد ، كه فحشا در اردوى او زياد شده ، از ترس اينكه مبادا مقدونيها سست شوند ، امر كرد كسانى را ، كه مرتكب فحشا ميشدند ، گرفته بجزيرهء كوچكى ، كه در خليج سراميك « 3 » بود ، روانه دارند .\r\nپس از اين كارها اسكندر همان نقشهء اوّلى خود را ، كه تصرّف تمام صفحات و ولايات دريائى بود ، تعقيب كرد و مقصودش اين بود ، كه بحريّهء ايران نتواند تكيه‌گاهى بيابد . بنابراين داخل هىپارنس « 4 » شد و ساخلو اين محلّ ، كه سپاهيان\r\n\r\n\r\n","description":"","footnote":"\r\n( 1 ) -  Alexandre Lyncesre . \r\n( 2 ) -  Selecus . \r\n( 3 ) -  Ceramique . \r\n( 4 ) -  Hyparnes . \r\n","page_name":" 1275 ","page_number":388},
  {"content":"\r\n\r\nاجير بودند ، مقاومت نكردند . از اين‌جا اسكندر به طرف ليكيّه رفت و در آن‌جا هم مقاومتى نديد ، چنان كه در اندك مدّتى شهر كسانت « 1 » و پىنارا « 2 » و پاتارا « 3 » و سى شهر و قلعهء كوچك اين ولايت را بتصرّف درآورد و بعد به ميليياد رفت . اين محلّ قسمتى از فريگيّهء بزرگ محسوب ميشد ، ولى در اين زمان دربار ايران آن را به ليكيّه ضميمه كرده بود . پس از آن نمايندگان شهر فازه‌ليت « 4 » نزد اسكندر آمده اظهار انقياد كردند و تاجى از زر براى او آوردند . اسكندر به شهر آنها رفت و بعد از ورود او اهالى اين شهر بكمك مقدونيها قلعه‌اى را ، كه پىسيديان در خاك آنها ساخته بودند ، تصرّف كردند . هم در اين‌وقت ليكيّهء سفلى بتصرّف اسكندر درآمد . پس از آن ، چون زمستان دررسيده بود ، اسكندر باستراحت و تعيّش پرداخت ، ولى به زودى خبرى از پارمن‌ين رسيد ، كه او را به هوش آورد : سردار مزبور شخصى را توقيف كرده بود ، كه آسىسىنس « 5 » نام داشت . كنت‌كورث گويد ( كتاب 2 ، بند 10 ) او را داريوش ظاهرا نزد آتىزىيس ، والى فريگيّه فرستاده بود ، ولى باطنا مأموريت داشت به اسكندر لن‌سست برساند ، كه اگر او وعدهء خود را بجا آرد ، داريوش او را پادشاه مقدونيّه كرده هزار تالان طلا بوى خواهد داد ( آريّان او را اسكندر پسر اروپ ناميده ) . اين سردار مقدونى با آمين‌تاس مقدونى ، كه فرار كرده بدربار ايران پناهنده شده بود ، وعده كرده بودند اسكندر را بقتل برسانند . جهت دشمنى او را با اسكندر از اين قضيّه ميدانند ، كه اسكندر هرومه‌نس « 6 » و آرابه « 7 » - دو برادر وى را - بظنّ اينكه در كشتن فيليپ دست داشتند ، كشته بود . اگرچه پس از آن اسكندر لن‌سست نزد اسكندر مقرّب شد ، ولى كينهء او خاموش نگشت . پس از شنيدن خبر مذكور اسكندر با دوستان خود مشورت كرد ، كه چه بايد كرد . آنها گفتند ، قبل از اينكه سردار مزبور بداند ، نقشهء او افشا شده و با سواره‌نظام ممتازى ، كه دارد ، ياغى گشته ديگران را هم با خود همداستان كند ، بايد اقدام كرد . در اين موقع دوستان اسكندر قضيّهء پرستوك را بخاطر او آوردند\r\n\r\n\r\n","description":"","footnote":"\r\n( 1 ) -  Xantte . \r\n( 2 ) -  Pinara . \r\n( 3 ) -  Patara . \r\n( 4 ) -  Phaselite . \r\n( 5 ) -  Asisines . \r\n( 6 ) -  Heromenes . \r\n( 7 ) -  Arabee . \r\n","page_name":" 1276 ","page_number":389},
  {"content":"\r\n\r\nو اين قضيّه چنين بود : روزى ، كه اسكندر استراحت ميكرد ، پرستوكى داخل اطاق او شده ، نزديك تخت‌خوابش پرش كرده روى اسكندر نشست و او از خواب بيدار گشته مرغ مزبور را براند . بعد آريستاندر كاهن و هاتف اسكندر اين قضيّه را چنين تعبير كرد ، كه كسى از نزديكان اسكندر خواهد خواست به او خيانت كند ، ولى خيانت كشف خواهد شد ( معلوم است ، كه اين تعبير و امثال آن را بعد از وقوع قضيّه كرده و بعدها بقبل از آن نسبت داده‌اند ) . اسكندر بر اثر اين سخنان و تعبير غيب‌گو بخاطر آورد ، كه مادرش نيز به او در نامه‌اى توصيه كرده بود از اسكندر لن‌سست برحذر باشد . بنابراين فورا قاصدى نزد پارمن‌ين فرستاده امر كرد سردار مزبور را ، كه با سواره‌نظام تسّالى بكمك پارمن‌ين رفته بود ، توقيف كند .\r\nپس از توقيف از جهت مقام بلندى ، كه اين سردار در خانوادهء اسكندر داشت ، مدّتها در اعدام او تعلّل شد ، تا پس از سه سال بعد از كشتن فيلوتاس و همدستان او ، چنان كه در جاى خود بيايد ، اين سردار را هم بامر اسكندر كشتند ( آريّان ، كتاب 1 ، فصل 6 ، بند 1 - كنت‌كورث ، كتاب 2 ، بند 11 ) .\r\nقبل از اينكه از ليكيّه خارج شويم ، مقتضى است قضيّه‌اى را ، كه ديودور نوشته ، ولى ساير مورّخين يونانى از آن ذكرى نكرده‌اند ، بيان كنيم . مورّخ مذكور گويد ( كتاب 17 ، بند 28 ) در حدود ليكيّه كوهى بود ، كه آن را مردمى موسوم به مرمريان « 1 » اشغال و محكم كرده بودند . وقتى كه اسكندر به اين محل نزديك شد ، مردم مزبور بيرون آمده به پس‌قراول مقدونيها حمله كردند ، عدّه‌اى كثير از آنها كشتند و جمعى را اسير كرده مال و بنهء زياد بغنيمت بردند . اسكندر در خشم شده خواست اين قلعه را بگيرد و در تهيّهء لوازم محاصره گرديد . پس از آن مقدونيها در مدت ده روز پيوسته به اين موقع محكم يورش بردند و بر مرمريان ثابت شد ، كه اسكندر از تسخير اين مكان منصرف نخواهد شد . در اين‌حال پيرمردان اين قوم بجوانان نصيحت كردند ، كه دست از مقاومت بردارند و داخل مذاكره با اسكندر شده كوشش كنند ،\r\n\r\n\r\n","description":"","footnote":"\r\n( 1 ) -  Marmariens . \r\n","page_name":" 1277 ","page_number":390},
  {"content":"\r\n\r\nكه حتّى القوه با شرايطى بهتر با او كنار آيند ، ولى جوانان اين پند را نشنيدند و گفتند ، كه تا آخرين نفس براى آزادى وطن خواهيم جنگيد . در اين‌حال پيرمردان پند ديگرى به آنها داده پيشنهاد كردند ، كه جوانان زنان و اطفال قوم را كشته پس از آن خودشان را بدشمن زده از ميان صفوف آن بگذرند و بكوههاى مجاور پناه برند .\r\nاين پيشنهاد را جوانان پذيرفتند و همه در خانه‌هاى خودشان جمع شده ، بعد از صرف بهترين مأكول و مشروبى كه داشتند ، بقتل زنان و اطفال پرداختند و فقط 600 نفر از جوانان از قتل والدينشان امتناع كرده گفتند ما دستهاى خود را به خون پدر و مادر نيالائيم . پس از آن خانه‌ها را آتش زده ، شبانه از وسط اردوى مقدونى گذشته خودشان را بكوههاى مجاور رسانيدند .\r\n\r\nعبور از پامفيليّه و پىسيديّه\r\nاز ليكيّه اسكندر از كنار دريا عازم پامفيليّه شد و در اين ولايت با مردم آسپانديان « 1 » كه در ابتداء تمكين كرده و بعد شوريده بودند ، جنگيده بهره‌مند گرديد . پس از اين واقعه اسكندر به شهر پرگا « 2 » درآمده راه فريگيّه را پيش گرفت ، ولى براى ورود به فريگيّه لازم بود از تل‌ميس « 3 » بگذرد . اين شهر تعلق به پىسيديان داشت و راه آن از تنگى بسيار باريك ، كه بدربندى شبيه بود ، ميگذشت . اسكندر ، چون شنيد كه اهالى در تنگ جمع شده‌اند ، تا راه را حفظ كنند ، اردوى خود را در دهانهء اين معبر زد ، با اين تصوّر كه اهالى تل‌ميس خيال خواهند كرد ، اسكندر از عبور منصرف شده ، و متفرق خواهند شد . پيش‌بينى اسكندر صائب بود . اهالى به گمان اينكه اسكندر حمله نخواهد كرد ، معبر را رها كرده رفتند و فقط معدودى از اهالى در آنجا ماندند .\r\nدر اين‌وقت اسكندر ناگهان بمعبر حمله برده از آن بگذشت . بعد قلعهء ساگالاس « 4 » را ، كه جوانان پىسيديان دفاع ميكردند ، پس از مجاهدات مقدونيها و يونانيهاى آگريانى گرفت و ساير قلاع و شهرهاى پىسيديه را تصرف كرد . يكى از سرداران مقدونى كل‌آندر نام در اين جنگ كشته شد . پس از آن اسكندر به شهر تل‌ميس رسيد .\r\nدر اينجا اسكندر از مقاومت اهالى در خشم شده پس از تصرّف آن امر كرد شهر را\r\n\r\n\r\n","description":"","footnote":"\r\n( 1 ) -  Aspandiens . \r\n( 2 ) -  Perga . \r\n( 3 ) -  Telmisse . \r\n( 4 ) -  Sagalasse . \r\n","page_name":" 1278 ","page_number":391},
  {"content":"\r\n\r\n( 76 ) - تخت‌جمشيد ، طالار خشيارشا ، جنگ شير با گاو نر\r\n( ديولافوا ، صنايع ايران قديم ، جلد 3 )\r\n\r\n","description":"","footnote":"","page_name":" 1279 ","page_number":392},
  {"content":"\r\n\r\nاز بيخ‌وبن برافكندند و اهالى را برده دانست . از اينجا اسكندر عازم فريگيّه شده به طول درياچهء آسكانيوس « 1 » بدان ولايت رهسپار گرديد ( آريّان ، كتاب 1 ، فصل 6 ، بند 2 - 3 - كنت‌كورث ، كتاب 2 ، بند 12 ) .\r\n\r\nكارهاى مم‌نن\r\nدر اين احوال ، كه اسكندر صفحات دريائى را يكايك تصرف ميكرد ، مم‌نن باقىماندهء قشون ايران را جمع كرده درصدد بود ، كه اسبابى فراهم آرد ، تا اسكندر آسيا را ترك كرده بمقدونيه برگردد . او ميخواست جنگ را به يونان و مقدونيّه برد و ، چنان كه مورّخين يونانى نوشته‌اند ، تمام اميدوارى داريوش در اين زمان بكفايت و كاردانى او بود . بالاتر گفته شد ، كه داريوش او را والى تمام صفحات دريائى كرد و پول وافى براى او فرستاد . پس از آن مم‌نن از هرجا كه توانست قشون اجير بگيرد ، گرفت و با سيصد كشتى ، كه در اختيار او بود ، بلامانع در درياها سير ميكرد و اوضاعى را ، كه موافق يا مخالف نقشهء پرعرض و طول او بود ، بدقت ميسنجيد . در ابتداء او بقلاعى حمله برد ، كه مانند لامپ‌ساك چندان خوب حفظ نميشد . بعد او بتسخير جزائرى پرداخت ، كه بين دو قارهء آسيا و اروپا واقع بود و هرچند مقدونيها سواحل هر دو قاره را داشتند ، ولى چون بحريّه نداشتند ، نميتوانستند اين جزائر را تصرّف كنند . در اين‌جاها مم‌نن از نفاقى كه بين اهالى بود استفاده كرد ، توضيح آنكه بعض اهالى طرفدار اسكندر بودند و برخى طرفدار ايران . متنفّذين حكومت ايران را بر مساواتى ، كه از طرز و شكل حكومت مردم حاصل شده بود ، رجحان ميدادند و بعلاوه در ابقاى حكومت ايران از اين حيث نيز ذىنفع بودند ، كه وجوه زياد از خزانهء ايران دريافت ميكردند .\r\nبراى مثل جزيرهء خيوس را ذكر ميكنيم . در اينجا دو نفر از متنفذين ، كه آتناگوراس « 2 » و آپ‌پولونيد « 3 » نام داشتند ، پس از اينكه با اشخاص ديگر دستهء خود هم‌عهد شدند ، كس نزد مم‌نن فرستاده او را بتسخير اين جزيره دعوت كردند و سردار مزبور ، همين كه اين جزيره را تصرف كرد ، ساخلوى در آنجا گذارده حكومت را به آپ‌پولونيد و دوستان او سپرد .\r\n\r\n\r\n","description":"","footnote":"\r\n( 1 ) -  Ascanius . \r\n( 2 ) -  Athenagoras . \r\n( 3 ) -  Appolonide . \r\n","page_name":" 1280 ","page_number":393},
  {"content":"\r\n\r\nپس از آن مم‌نن عازم لس‌بس شد ، محلهائى را مانند آن‌تيس « 1 » ، پيرّا « 2 » و ارس « 3 » بىجنگ گرفت ، شهر م‌تيمن « 4 » را نيز به تصرف آورد و آريس‌تونىكوس « 5 » را در اينجا حاكم كرد . بدين نحو تمام جزيرهء لس‌بس باستثناى شهر نامى مىتىلن مطيع ايران گشت . بعد مم‌نن خواست ، اين شهر را هم تصرف كند و ، چون سكنهء آن مقاومت كردند ، سردار مزبور شهر را از خشكى و دريا محاصره و براى تسخير آن عملياتى كرد و بناهائى ساخت ، ولى در اين احوال بمرضى مبتلا شد ، كه از آن درگذشت . فرناباذ معاون مم‌نن و اوتوفرادات رئيس بحريه شهر را مجبور كردند به اين شرايط تسليم شود : 1 - ساخلو شهر در امان خواهد بود و سالما از شهر خارج خواهد شد . 2 - ستونى را ، كه برپا كرده و بر آن معاهدهء خود را با اسكندر كنده‌اند ، بايد برافكنند . 3 - به داريوش بقيد قسم بيعت كنند ( آريّان گويد : « عهد آنتالسيداس را تجديد خواهند كرد » ) . 4 - نصف تبعيدشدگان خود را مجددا خواهند پذيرفت ( اينها بواسطه طرفدارى از ايران تبعيد شده بودند ) .\r\nپس از تسخير شهر ، ايرانيها ساخلوى در اينجا گذاشته لىكومد « 6 » ردسى را فرمانده آن كردند و ديوژن را ، كه از اهل همين شهر بود ، و بواسطهء طرفدارى از ايران سابقا تبعيد شده بود ، برگردانيده بحكومت مىتىلن منصوب و مالياتى هم براى اين شهر مقرّر داشتند ( ديودور ، كتاب 17 ، بند 29 - كنت‌كورث ، كتاب 2 ، بند 12 - آريان ، كتاب 2 ، فصل 1 ، بند 1 و 2 ) .\r\nراجع بفوت مم‌نن بايد گفت ، كه زمان آن محققا معلوم نيست . از نوشته‌هاى ديودور چنين استنباط مىشود كه او در 333 ق . م پس از تسخير مىتىلن درگذشته .\r\nبعض مورّخين ديگر فوت او را قبل از سقوط شهر مزبور دانسته‌اند . بهرحال ديودور دربارهء او چنين گويد ( كتاب 17 ، بند 29 ) « آواز بهره‌منديهاى او در اطراف و اكناف پيچيد و بيشتر جزائر سيكلاد رسولانى نزد او براى اظهار انقياد فرستادند و اين خبر ، كه مم‌نن ميخواهد به زودى با بحريهء خود بجزيرهء اوبه برود ،\r\n\r\n\r\n","description":"","footnote":"\r\n( 1 ) -  Antisse . \r\n( 2 ) -  Pyrrha . \r\n( 3 ) -  Eresse . \r\n( 4 ) -  Methymue . \r\n( 5 ) -  Aristonicus . \r\n( 6 ) -  Lycomede . \r\n","page_name":" 1281 ","page_number":394},
  {"content":"\r\n\r\nدر يونان منتشر شده اهالى جزيرهء مزبوره را متوحش ساخت و يونانيها و بخصوص اسپارتيها ، كه بايرانيها متمايل بودند ، فوق‌العاده اميدوار شدند ، زيرا ميپنداشتند ، كه قريبا اوضاع تغيير خواهد كرد . مم‌نن با پول ايران عدّهء كثيرى از يونانيها را به طرف ايران جلب كرد ، ولى مقدر نبود ، كه اين شخص نامى در اجراى نقشهء خود دور تر برود . او از مرضى سنگين درگذشت و فوتش باعث فناى داريوش گرديد ، چه او ميخواست ميدان نبرد را از آسيا باروپا ببرد » .\r\n\r\nاثر فوت مم‌نن در دربار ايران\r\nوقتى كه خبر فوت مم‌نن بدربار ايران رسيد ، داريوش بسيار مغموم شد و مجلسى براى مشورت آراست ، تا در باب نقشهء جنگ شور كنند . اوّل اين مسئله طرح شد ، كه آيا بايد لشكرى بفرماندهى سردارى بصفحات دريائى فرستاد ، يا خود داريوش سپهسالارى قشون را اختيار كند . بعض رجال ايران عقيده داشتند ، كه بايد خود شاه فرماندهى را عهده‌دار باشد ، تا سپاهيان بيشتر فداكارى كنند . خارىدم آتنى سردار ماهر يونان ، كه بقول ديودور در جنگ‌هاى فيليپ نامى بلند داشت ، دست راست و مشير و مشار او بشمار ميرفت و چنان كه ، بالاتر ذكر شد ، از آتن بواسطه خصومت با اسكندر خارج شده در اين زمان در دربار ايران اقامت گزيده بود ، اين رأى را نپسنديد و گفت نبايد تمام ممالك ايران را بخطر انداخت . داريوش بار سنگين اداره كردن آسيا را بر دوش دارد و بنابراين بايد در مركز مانده سردارى كارآزموده بجنگ مقدونيها بفرستد . در باب عدّهء نفرات عقيدهء سردار مزبور اين بود : قشونى مركب از صدهزار نفر ، كه ثلث آن از سپاهيان اجير يونانى باشد ، براى جلوگيرى از اسكندر كافى است و خود او حاضر است فرماندهى اين عدّهء را به عهده بگيرد . داريوش در ابتدا اين راى را پسنديد ، ولى دوستان و درباريان او با اين نقشه مخالفت كرده به اشاره رسانيدند ، كه خارىدم چنين پيشنهادى مىكند ، تا تمام ايران را يكباره بتصرّف اسكندر بدهد . در اين‌موقع خارىدم عنان بردبارى را از دست داده پارسىها را مردمى فرومايه و ترسو خواند و ضمنا دشنامى به داريوش داد . شاه از سخنان او غضبناك گشته كمربند او را گرفت\r\n\r\n","description":"","footnote":"","page_name":" 1282 ","page_number":395},
  {"content":"\r\n\r\n( مورّخين يونانى گويند ، وقتى كه شاه كمربند كسى را ميگرفت ، اين رفتار علامت صدور حكم قتل بود ) . پس از آن خارىدم را به طرف مقتل بردند و هنگامى ، كه ميخواستند حكم شاه را اجرا كنند ، او فرياد زد : « شاه به زودى از اين حكم خود پشيمان خواهد شد و از جهت اين سياست غيرعادلانه ممالكش را از دست خواهد داد » . ديودور راجع به اين مورد گويد : « چنين بود عاقبت خارىدم ، كه فداى تصوّرات واهى و صميميّت بىموردش گرديد . شاه از كرده خود به زودى سخت پشيمان شد و آن را يكى از بزرگترين خطاهاى خود دانست ، اما با تمام اختيارات سلطنتى كه داشت ، عاجز بود از اين‌كه اين خطا را ترميم كند ، زيرا پس از آن در خواب همواره خوابهاى موحش از شجاعت مقدونيها ميديد و در بيدارى پيشرفتهاى اسكندر را در پيش چشم داشت . بالاخره ، چون كسى را نيافت ، كه جانشين مم‌نن و فرمانده قشون گردد ، خودش فرماندهى را اختيار كرد ( كتاب 17 ، بند 30 ) » . راجع به خارىدم لازم است توضيح دهيم ، كه ديودور او را از دوستان و بلكه از محارم فيليپ دانسته ، ولى آريّان در اين باب ساكت است ( كتاب 1 ، فصل 2 ، بند 1 ) .\r\nمورّخين ديگر يونانى اين قضيّه را طور ديگر ذكر كرده‌اند و چون ميخواهيم وقايع را به ترتيب تاريخ ذكر كنيم ، در جاى خود به اين قضيّه رجوع خواهيم كرد .\r\nچنان كه از گفتهء دينارك « 1 » برميآيد ، خارىدم بطيب خاطر بدربار ايران آمده بود ، تا بدين وسيله خدمتى بيونان كند ، يعنى آزادى آن را محفوظ بدارد .\r\n\r\nاسكندر در فريگيّه و پافلاگونيّه\r\nاسكندر پس از اينكه به كارهاى ليكيّه و پامفيليّه تمشيت داد ، عازم شهر سه‌لن « 2 » شد . اهالى شهر را تخليه كرده در ارگ آن جمع شدند . اسكندر رسولى نزد آنان فرستاد ، كه تسليم شوند ، ولى ، چون موقع ارگ محكم بود ، اهالى جواب ردّ دادند . بعد ، كه ديدند مقدونىها از هر طرف آن را احاطه كرده‌اند و از آذوقهء اهالى روزبروز ميكاهد ، با اسكندر قرار دادند ، كه در مدّت دو ماه متعرّض آنها نشود و ، اگر در اين مدّت كمكى از طرف داريوش نرسيد ، تسليم خواهند شد . پس از آن ، چون كمكى نرسيد ،\r\n\r\n\r\n","description":"","footnote":"\r\n( 1 ) -  Dinarque ( Dinarchiorat . Contr . Demosth . ) . \r\n( 2 ) -  Celenes . \r\n","page_name":" 1283 ","page_number":396},
  {"content":"\r\n\r\nتسليم گشتند . بعد نمايندگان آتن نزد اسكندر آمده خواستند آتنىهائى را ، كه در جنگ گرانيك اسير كرده بود ، ردّ كند . اسكندر جواب داد ، كه پس از خاتمهء جنگ ايران آنها را ردّ خواهد كرد . در اين موقع اسكندر منتظر داريوش بود و ميدانست ، كه جنگى بزرگ در پيش دارد . بنابراين سعى داشت ، كه قواى خود را جمع و آذوقه و لوازم ديگر چنين جنگى را تهيّه كند . چون در اين زمان قشون اسكندر از فريگيّه ميگذشت ، او شنيد ، كه در اين ولايت شهرى است موسوم به گرديوم « 1 » ، كه سابقا مقرّ پادشاهى بوده ميداس « 2 » نام . شهر بيك مسافت از درياى سياه و كيليكيّه واقع بود و رودى از آن ميگذشت ، كه سانگاريوس « 3 » نام داشت .\r\nدر اينجا ارّابهء كوچكى از زمان گرديوس « 4 » باقى مانده و قيد آن تركيب يافته بود از گره‌هائى ، كه ماهرانه يكى را روى ديگرى زده بودند و كسى نميتوانست اين گره‌ها را باز كند . غيب‌گوئى گفته بود ، كه هركس اين گره‌ها را باز كند ، آسيا از آن او خواهد بود . اسكندر داوطلب شد ، اين كار را انجام دهد و دور او جمعى از فريگيها و مقدونيها جمع شدند . مقدونيها نگران بودند از اينكه اسكندر نتواند گره‌ها را باز كند و اين قضيّه باعث تطيّراتى گردد . اسكندر گره‌ها را نگاه كرد و هرچند كوشيد ، كه سر يا ته رشته‌ها را بيابد ، بهره‌مند نشد . بالاخره ، چون از گشودن گره‌ها عاجز ماند ، شمشير خود را كشيده رشته‌ها را ببريد و گفت تفاوت نميكند ، اين هم يك نوع گشودن است ( پلوتارك ، كتاب اسكندر ، بند 24 - آريّان ، كتاب 2 ، فصل 2 ، بند 1 - كنت‌كورث ، كتاب 2 ، بند 1 ) اين قضيّه ضرب المثل شده و در مواردى ، كه كسى مسئلهء غامض و لاينحلى را حلّ نكند ، ولى زود با ترددستى آن را از ميان بردارد ، گويند : « گره‌گرديوس را بريد » .\r\nبعد اسكندر ، چون همواره نقشهء خود را ، كه جنگ با داريوش بود ، تعقيب ميكرد ، بتأمين پشت سر خود پرداخته سفاين مقدونى را در هلّس‌پونت به آمفوتروس « 5 » سپرد و به هژلوخ « 6 » امر كرد بجزائر لس‌بس ، خيوس و گس رفته ساخلوهاى\r\n\r\n\r\n","description":"","footnote":"\r\n( 1 ) -  Gordium . \r\n( 2 ) -  Midas . \r\n( 3 ) -  Sangarius . \r\n( 4 ) -  Gordios . \r\n( 5 ) -  Amphoterus . \r\n( 6 ) -  Hegeloque . \r\n","page_name":" 1284 ","page_number":397},
  {"content":"\r\n\r\nايران را از آن جزاير بيرون كند ، ششصد تالان براى آن‌تىپاتر جانشين خود در مقدونيّه و اشخاص ديگر فرستاد ، تا نگذارند شهرهاى يونان بشورند و موافق عهدى كه با يونانىها بسته بود ، تقاضا كرد ، سفاين متّحدين هلّس‌پونت را حفظ كنند .\r\nتمام اين اقدامات و كارهاى ديگر اسكندر در اين‌وقت براى آن بود ، كه يونان و مقدونيّه را از حملهء مم‌نن محفوظ بدارد ، زيرا از فوت او هنوز آگاه نشده بود و ، چون مم‌نن را رقيب ماهر و زبردست خود ميدانست ، يگانه نگرانى ، كه از پشت سر خود داشت ، از طرف او بود ، بخصوص كه آواز بهره‌مندىهاى مم‌نن در بحر الجزائر و اينكه او ميخواهد با سيصد كشتى بمقدونيّه حمله كند ، به اسكندر پىدرپى ميرسيد . بعد اسكندر به پافلاگونيّه رفت . مردم اين ولايت ، كه از جمله هنت‌ها « 1 » بودند ، بىمقاومت مطيع گشتند و ، چون دربار ايران اين مردم را از دادن ماليات معاف داشته بود ، اسكندر نيز آنها را معفوّ داشت ، ولى گرويهائى از آنها گرفت و كالّاس را حاكم اين ولايت كرده كمكى را ، كه از مقدونيّه به دو رسيده بود ، برداشت و عازم كاپادوكيّه گرديد . آريّان گويد پافلاگونيّه مطيع گشت با اين شرط ، كه قشون مقدونى وارد اين ولايت نشود و اسكندر اين ولايت را جزو ايالت فريگيّه دانست و بعد به كاپادوكيّه رفته سابيكتاس « 2 » را والى آن ايالت كرد ( كتاب 2 ، فصل 2 ، بند 2 ) ولى كنت‌كورث والى جديد را آبيس‌تامن « 3 » ناميده ( كتاب 3 ، بند 4 ) .\r\n\r\nعبور اسكندر از دربند كيليكيّه\r\nاسكندر پس از ورود به كاپادوكيّه شنيد ، كه مم‌نن درگذشته و از اين خبر بسيار مشعوف گرديد و آن را بفال نيك گرفت ، زيرا ، چنان كه گفته شد ، اسكندر او را حريف زبردست خود ميدانست و در يونان هم خبر بهره‌منديهاى او يونانىها را براى شورش حاضر كرده بود . پس از آن اسكندر عازم كيليكيّه گرديد و به جائى رسيد ، كه آن را « اردوگاه كوروش » ميناميدند ، زيرا كوروش بزرگ وقتى ، كه با سپاهش به ليديّه ميرفت ،\r\n\r\n\r\n","description":"","footnote":"\r\n( 1 ) -  Henetes . \r\n( 2 ) -  Sabictas . \r\n( 3 ) -  Abistamene . \r\n","page_name":" 1285 ","page_number":398},
  {"content":"\r\n\r\nهمان‌جا اردو زده بود ( اين روايت كنت‌كورث است ، ولى روايت آريّان مىرساند ، كه مقصود از كوروش كوروش كوچك است و كزنفون در اين‌جا به او رسيده .\r\nمعلوم است ، كه كنت‌كورث اشتباه كرده ، زيرا كوروش بزرگ از اين راه به ليديّه نرفته بود ) . اين محلّ بمسافت پنجاه استاد ( تقريبا يك فرسنگ و نيم ) از معبرى است ، كه پس از آن داخل كيليكيّه ميشدند . اين معبر را در آن زمان پيل « 1 » يا دروازه ميگفتند ، زيرا تنگى بود شبيه سنگرهائى ، كه بدست انسان ساخته شده باشد و دروازه‌اى داشت . براى فهم مطلب لازم است توضيح دهيم ، كه كيليكيّه بين كوههائى واقع شده ، كه زنجيرهء آن از ساحل درياى مغرب شروع و تقريبا به شكل قوس دور زده باز بساحل درياى مزبور منتهى مىشود و در جائى ، كه اين زنجيره از ساحل دور شده بدرون قاره ميرود ، فقط سه معبر تشكيل ميدهد ، كه تماما تنگ و صعب‌العبوراند و يكى از معابر سه‌گانه اين دربند است ، كه بدرون كيليكيّهء عهد قديم هدايت مىكند .\r\nدر اين‌موقع ، كه اسكندر ميبايست از چنين تنگى بگذرد ، ارسان « 2 » از طرف دربار ايران حاكم اين ولايت بود . حاكم مزبور ميتوانست بموقع بلنديهائى را ، كه بر تنگ مزبور مشرف است ، اشغال كند و با بهره‌مندى از عبور قشون اسكندر مانع شود ، چه سپاهيان اسكندر ميبايست از پاى كوه و از معبر چنان تنگى ، كه ذكر شد ، بگذرند و اين امرى بود محال ، مگر اينكه مقدونيها بلنديها را از دست سپاهيان ارسان گرفته باشند و گرفتن اين بلنديها نيز كارى بود بس مشكل و مستلزم دادن تلفات زياد و صرف وقت ممتدى ، زيرا اين كوهها مانند ديوارهائى ، كه به آسمان رفته باشد ، تنگ مزبور را احاطه كرده و خود معبر هم بقدرى تنگ است ، كه چهار نفر نميتوانند پهلوى هم از آن عبور كنند ، بخصوص كه جوىبارهاى زياد از دامنهء كوه بيرون ميآيد و زمين معبر را پست و بلند ساخته دره‌هائى در آن بوجود ميآورد . بنابراين با داشتن عدّهء كمى از سپاهيان رشيد ممكن بود مدّتها تمام قشون اسكندر را در اين‌جا معطّل كرد . ارسان بجاى اينكه اين كار كند ، بكارى پرداخت ، كه موقعش گذشته بود ، يعنى در اين‌موقع نقشه‌اى ، كه مم‌نن در گرانيك پيشنهاد\r\n\r\n\r\n","description":"","footnote":"\r\n( 1 ) -  Pylles . \r\n( 2 ) -  Arsanes . \r\n","page_name":" 1286 ","page_number":399},
  {"content":"\r\n\r\nكرده بود ، بخاطرش آمد و با اين مقصود با آتش و آهن كيليكيّه را مبدّل بويرانه‌اى كرد ، تا اسكندر و قشون او آذوقه و لوازم ديگر در اين‌جا نيابند و بعد چند نفر در تنگ مزبور گذاشته خود با كسانش از كيليكيّه بيرون رفت . آن چند نفر هم ، با اينكه باز ميتوانستند اسكندر را معطّل كنند ، چون ديدند ، كه والى حركت كرد و رفت ، اين رفتار را نسبت بخودشان خيانت دانسته و معبر را ترك كرده متفرّق شدند . وقتى كه اسكندر از معبر مزبور يعنى دربند يا ، چنان كه يونانىها گويند ، دروازهء كيليكيّه گذشت ، از طالع خود بىاندازه مشعوف گرديد و گفت « اگر دستهائى ميبود ، كه اين سنگها را بغلطاند ، لشكر من مضمحل ميشد » ( كنت‌كورث ، كتاب 3 ، بند 4 ) . بالاتر بمناسبت قشون‌كشى كوروش كوچك توصيف اين دربندها شده و همان‌جا تذكر داديم ، كه اسكندر راه كوروش كوچك را پيمود . باوجود اينكه بلنديها را كسى نداشت ، باز اسكندر نگران بود ، كه مبادا دشمن در كمين‌گاهى پنهان شده باشد و با اين مقصود سپاهيان تراكى را مأمور كرد پيش رفته راه را بشناسند و دسته‌اى از كمانداران را فرستاد ، قلّهء كوه را اشغال كنند و به آنها گفت ، كه اين كار ، باوجود اينكه دشمنى در پيش ندارند ، براى آنها در حكم جدال است و بايد در هر آن حاضر جنگ باشند . بدين ترتيب اسكندر از دربند مزبور گذشته وارد شهر تارس ، كه كرسى كيليكيّه بود ، گرديد . ايرانىها اين شهر را تازه آتش زده رفته بودند ، ولى اسكندر پارمن‌ين را فرستاده بود ، كه از حريق شهر ممانعت كند و خودش هم به زودى پس از آن دررسيد و از حريق جلوگيرى كرد .\r\n\r\nمرض اسكندر\r\nدر اينجا رودى جارى است ، كه در آن زمان سيدنوس « 1 » نام داشت ، و آب آن از حيث صافى و پاكى معروف بود . اين رود از كوه سرازير شده در جلگه روان است ، تا به دريا ميريزد و ، چون در سايهء درختانى ، كه در طرفين رود رسته‌اند ، جارى است ، آب آن در تابستان هم خيلى خنك است . اسكندر پس از اينكه از راه دررسيد ، از شدّت گرماى تابستان و\r\n\r\n\r\n","description":"","footnote":"\r\n( 1 ) -  Sydnus . \r\n","page_name":" 1287 ","page_number":400},
  {"content":"\r\n\r\nاز جهت گردوغبارى زياد ، كه به روى او نشسته بود ، ميل كرد در اين رود آب‌تنى كند ، ولى همين كه داخل رود شد ، از جهت خنكى آب حالى يافت نزديك بمرگ و خدمه‌اش او را از آب بيرون كشيده بخيمه‌اش بردند . بر اثر اين قضيه اردوى اسكندر در اندوه بسيار فرو رفته اين پيش‌آمد را مصيبتى بزرگ پنداشت ، زيرا همه تقريبا يقين داشتند ، كه اسكندر از اين مرض جان بدر نخواهد برد و نيز مطمئن بودند ، كه پس از او كسى نخواهد توانست كارهاى او را دنبال كند و قشون مقدونى بايد ، از ولاياتى ، كه فتح كرده ، راه بازگشت را پيش گيرد ، و حال آنكه داريوش را با قشونى عظيم در پس دارد . ميگفتند اين ولاياتى ، كه بدست ما يا بدست ايرانيها خراب شده ، چگونه آذوقهء ما را خواهند داد و بر فرض اينكه آذوقه يافته خودمان را به هلّس‌پونت رسانيديم ، كدام بحريّه ما را به اروپا خواهد برد . بعد بر اسكندر و اينكه در عنفوان جوانى ميميرد ، و آن هم از آب‌تنى در رودى ، نه از تير يا ضربت دشمن در جنگى ، ناليده به يكديگر ميگفتند ، خوشا به حال داريوش ، كه ، هنوز با دشمن خود مواجه نشده ، فاتح گرديد . چنين بود حال اردوى اسكندر و دوستانش ، كه دور او جمع شده با كمال بىصبرى منتظر فرجام اين واقعه بودند .\r\nامّا اسكندر پس از ساعتى آزادتر نفس كشيد و چشمان خود را باز كرده از شدّت درد ناليد . از اين‌حال اسكندر همه خوشنود شدند ، چه به خود آمدن اسكندر و ناليدن او از درد نشان ميداد ، كه از شدّت مرض كاسته ، ولى در همين‌حال مجبور بودند به او بگويند ، كه داريوش پنج روز ديگر وارد كيليكيّه خواهد شد و ، اگر اسكندر بدين حال باشد ، بايد دست و پا بسته به داريوش تسليم شود . پس از شنيدن اين خبر ، اسكندر دوستان و اطباى خود را خواسته به آنها گفت : « شما مىبينيد ، كه تقدير چه اوضاع غيرمترقّبى براى من پيش آورده . الآن پندارم ، كه صداى اسلحهء دشمن در گوشهاى من طنين‌انداز است . من ، كه جنگ را بدين‌جا آورده‌ام ، حالا بايد مرا بجنگ بطلبند . بىجهت نبود ، كه داريوش چنان نامهء شاه دستورى به من نوشته بود . معلوم مىشود ، كه او با تقدير بر ضدّ من مواضعه دارد .\r\n\r\n","description":"","footnote":"","page_name":" 1288 ","page_number":401},
  {"content":"\r\n\r\n( 77 ) - تخت‌جمشيد ، گاو نر هندى\r\n( فلاندن و كست ، ايران قديم )\r\nاوضاع اجازه نميدهد ، كه اطباى محتاط مرا معالجه كنند يا دواهاى ملايم به كار برم ، زيرا براى من مرگ سريع به از بهبودى دير است . پس اگر بايد از صنعت اطباء انتظار چاره و درمانى داشت ، آنها نيز بايد بدانند ، كه من بنجات دادن نامى ، كه روى اين جنگ گذارده‌ام ، بيش از حفظ جان خود علاقه‌مندم » .\r\nپس از اين نطق بر نگرانى و اضطراب دوستان اسكندر افزود ، زيرا ، با شتابى كه او ببهبودى داشت ، اطباء ميبايست دواهاى تازه و غيرمجرّب استعمال كنند و اين كار از دو حيث مشكل بود . اوّلا معلوم نبود ، كه دواها چه اثرى خواهد داشت و ثانيا طبيبى حاضر نبود چنين دواهائى در اين مورد استعمال كرده مورد سوءظن واقع شود . در ميان اطباء طبيبى بود ماهر از اهل آكارنان « 1 » ، كه فيليپ\r\n\r\n\r\n","description":"","footnote":"\r\n( 1 ) -  Acarnan . \r\n","page_name":" 1289 ","page_number":402},
  {"content":"\r\n\r\nنام داشت ، از زمان كودكى اسكندر طبيب او بود و او را مانند طفل خود دوست ميداشت . طبيب مزبور گفت ، ميتواند يك آشاميدنى به اسكندر بدهد ، كه شديد نيست ، ولى كارى است و قوّت مرض را بر طرف مىكند . از رجال اسكندر كسى اين پيشنهاد طبيب را نپسنديد ، ولى اسكندر آن را پذيرفت ، زيرا عقيده داشت ، كه اگر نتواند در صفوف اوّل سپاهيان خود حاضر شود ، جنگ را خواهد باخت . براى خوردن دوا موافق دستور طبيب لازم بود اسكندر سه روز تأمّل كند . در اين احوال از پارمن‌ين نامه‌اى به او رسيد ، كه نوشته بود از فيليپ برحذر باشيد ، زيرا داريوش وعده كرده ، كه اگر شما را كشت ، خواهر خود را ( پلوتارك گويد دختر خود را ) به او بدهد . اسكندر بر اثر اين نامه در ترديد افتاد ، كه چه كند ؟ آيا دوا را نخورد و در خيمهء خود منتظر داريوش باشد يا اهميّت به اين خبر نداده دوا را بياشامد ؟\r\nبالاخره گفت ، اگر دوا را بخورم و بميرم خواهند گفت قربانى بىاحتياطى خود شد و ، اگر نخورم و نتوانم در جنگ حاضر باشم ، خواهند گفت شكست خورد .\r\nپس شقّ اوّلى بهتر است . پس از اين تصميم نامهء پارمن‌ين را زير بالين خود گذاشته منتظر روز آشاميدن دوا گرديد . در روز مزبور فيليپ با تمام اطباء بخيمهء اسكندر درآمد و براى قوّت قلب مريض تمجيد زياد از اثر اين دوا كرد .\r\nبعد كاسهء آشاميدنى را بدست اسكندر داد و او ، چنان كه پلوتارك گويد ، با يكدست كاسه را گرفته بسر كشيد و با دست ديگر نامهء پارمن‌ين را بطبيب داد ، كه بخواند .\r\nوقتى كه طبيب نامه را ميخواند ، اسكندر مراقب و جنات او بود ، كه ببيند اين نامه چه اثرى در وى مىكند . فيليپ نامه را خواند و ، بىاينكه تغييرى در حال او روى دهد ، دستهاى خود را به آسمان بلند كرده قسم ياد كرد ، كه اين خبر افتراى محض است . بعد بپاى اسكندر افتاده گفت ، جان من هميشه در دست تو بود ، ولى امروز جان من بسته بنفس تو است . بىتقصيرى مرا بهبودى تو ثابت خواهد كرد و يك زندگانى نوين به من خواهد بخشيد . دغدغه و نگرانى را از خود دور كن ، تا دوا در عروق تو جارى شده كاملا اثر خود را ببخشد . اثر دوا در ابتداء چنان بود ، كه حال اسكندر خيلى بدتر شد و تنفّس او مشكل‌تر گرديد . اطرافيان اسكندر\r\n\r\n","description":"","footnote":"","page_name":" 1290 ","page_number":403},
  {"content":"\r\n\r\nگفتند معلوم مىشود ، كه مفاد نامهء پارمن‌ين صحيح بوده ، ولى فيليپ جدّ كرد كه اسكندر را به هوش آرد و پس از آنكه او به خود آمد ، با او صحبت‌هائى راجع بمادر و خواهرانش داشت و بعد ، از جنگ و فتوحات او سخن راند . پس از آن حال اسكندر بمرور رو ببهبودى رفت و چندان قوّت گرفت ، كه توانست پس از سه روز خود را بسپاهيانش نشان دهد .\r\n( آريّان ، كتاب 2 ، فصل 3 ، بند 1 - ديودور ، كتاب 17 ، بند 31 - پلوتارك ، كتاب اسكندر ، بند 25 - كنت‌كورث ، كتاب 3 ، بند 5 ) .\r\nدر خاتمه لازم است گفته شود ، كه ديودور در باب نامهء پارمن‌ين به اسكندر ساكت است .\r\n\r\nتصرّف معابر ديگر\r\nآريّان گويد ( كتاب 2 ، فصل 3 ، بند 2 ) : اسكندر به پارمن‌ين گفت معابر كيليكيّه را ، كه به آسور هدايت مىكند ، بتصرّف درآر و او با پياده‌نظام اجير يونانى و سواره‌نظام تسّالى ، كه در تحت رياست سىتاك‌لس « 1 » بود ، و نيز با تراكيها اين كار را انجام داد . پس از آن اسكندر از تارس بيرون رفت و يك روز طىّ مسافت كرده به آن خيالن « 2 » رسيد . گويند اين شهر را سارداناپال پادشاه آسور ساخته . ديوار و پىها مينمايد ، كه اين شهر محكم و بزرگ بوده . در اين‌جا مقبرهء سارداناپال هنوز نمايان است و مجسّمه شخصى روى بنا مشاهده مىشود ، كه دو دست خود را بهم مىزند . در اين‌جا كتيبه‌ايست به زبان آسورى ، كه گويند شعر است و مفادش چنين : سارداناپال پسر آناسين داراكس « 3 » شهر آن خيالن و تارس را در يك روز بنا كرد . « اى رهگذرها ، بخوريد ، بياشاميد و عيش كنيد . باقى همه خودنمائى است و بس ناپايدار » ( بصفحهء 208 رجوع شود ) .\r\nاز آن خيالن اسكندر به سل « 4 » رفت و مردم آن محلّ را از اين جهت ، كه با پارسىها مساعد بودند ، به دويست تالان جزاى نقدى محكوم كرد .\r\n\r\nقسمت دوم - از كيليكيه تا مصر\r\n\r\nتداركات داريوش\r\nچنان كه بالاتر گفته شد ، داريوش از خبر فوت مم‌نن در غم و اندوه بسيار شد و مصمّم گرديد خود فرماندهى سپاه\r\n\r\n\r\n","description":"","footnote":"\r\n( 1 ) -  Sitacles . \r\n( 2 ) -  Anchialon . \r\n( 3 ) -  Sardanapale Fils d'Anacyndaras . \r\n( 4 ) -  Soles . \r\n","page_name":" 1291 ","page_number":404},
  {"content":"\r\n\r\nرا در جنگ جديدى ، كه با اسكندر در پيش داشت ، به عهده گيرد . بر اثر اين تصميم بابل را معسكر قشون جديد قرار داد و به تمام ولات امر كرد سپاه زياد از پياده و سوار بدانجا بفرستند . عدّهء افراد قشون ايران را مورّخين يونانى مختلف نوشته‌اند .\r\nديودور گويد ( كتاب 17 ، بند 31 ) : قشونى ، كه در بابل جمع شد ، چهارصد هزار پياده و لااقل يكصدهزار سوار بود . پلوتارك عدّهء نفرات را ششصدهزار نوشته ( اسكندر ، بند 24 ) . آريّان نيز همين عدّه را ( كتاب 2 ، فصل 5 ، بند 1 ) . كنت‌كورث عدّهء سپاهيان را 323 هزار قلمداد كرده و چنين شرح داده ( تاريخ اسكندر ، كتاب 3 ، بند 2 ) : پارسيها هفتادهزار پياده و سىهزار سوار بودند ، ماديها - 50 هزار پياده و ده‌هزار سوار ، بركانيها ( بايد اهالى برقه باشند ) ده‌هزار از صنف اوّل و دوهزار از دوّم .\r\nاين‌ها تماما به تبرهاى دودمه و سپرهاى سبك مسلّح بودند ، ارامنه - چهل‌هزار پياده و 7 هزار سوار ، گرگانيها ، كه شجاعتشان در آسيا معروف است ، ده‌هزار سوار ، دربيكىها ( طايفه‌اى از سكاها ) چهل‌هزار پياده مسلّح . اين‌ها نيزه‌هائى داشتند ، كه نوك آن‌ها از آهن بود و بعضى بچوب‌هائى مسلّح بودند ، كه نوك آن را در آتش سخت كرده بودند . اين قوم ده‌هزار سوار نيز فرستاده بود . از سواحل بحر خزر - هشت‌هزار پياده و دويست سوار . از ساير ملل ، كه كمتر معروف‌اند ، دوهزار پياده و چهارهزار سوار . به اين سپاه قوى يونانىهاى اجير را ، كه تماما جوان بودند و عدّه‌شان بسىهزار نفر ميرسيد ، بايد افزود . از باختريها ، سغديها ، هنديها و مردمان ديگر ، كه در سواحل بحر احمر سكنى دارند ، و حتّى شاهشان اين اتباع خودش را نميشناسد ، سپاهى نگرفته بودند ، زيرا مدّتى لازم بود ، تا اينها برسند و دربار عجله داشت ، كه زودتر جنگ را شروع كند ( عدّهء صحيح سپاهيان داريوش را نميدانيم ، ولى بايد ارقام كنت‌كورث بحقيقت نزديكتر باشد ) .\r\nمورّخ مذكور گويد ( كتاب 3 ، بند 2 ) : داريوش وقتى كه اين سپاه عظيم را سان ديده عدّهء نفرات آن را معلوم كرد ، مشعوف گرديد . بعد خارىدم سردار مجرّب\r\n\r\n","description":"","footnote":"","page_name":" 1292 ","page_number":405},
  {"content":"\r\n\r\nآتنى را ، كه از جهت خصومت با اسكندر از آتن تبعيد شده بود ، مخاطب قرار داده پرسيد ، كه آيا اين قوّه براى اضمحلال مقدونىها كافى است ؟ خارىدم موقع خود و غرور شاهانهء داريوش را در نظر نگرفته جواب داد : « شاها ، اگرچه حقيقت ممكن است خوش‌آيند تو نباشد ، ولى من مجبورم آن را به تو امروز بگويم ، زيرا ، اگر بعد بگويم ، بيهوده و بىنتيجه است . اين لشكر عظيم ، كه از ملل مختلفه تشكيل يافته و هر ملّتى را در مملكتى از ممالك مشرق از خانه‌هاشان بيرون كشيده‌اند ، براى همسايگان تو مهيبند . اين سپاه از زروسيم ميدرخشد ، برق اسلحه‌اش چشمها را خيره مىكند و آن‌كس ، كه تجمّلات آن را نديده ، هرگز نميتواند تصوّرش را هم بكند ، ولى قشون مقدونى ، با آن ظواهر وحشيانه و ژوليده كه دارد ، در پشت سپرها و نيزه‌هايش گروهان‌هائى ثابت‌قدم ، صفوفى تنگ بهم چسبيده و نيز سپاهيانى مستور دارد . كه واقعا مردان جنگ‌اند . چنين است اردوى پياده‌نظام آنها ، كه فالانژش نامند . در اين فالانژها مرد بمرد و سلاح بسلاح تنگ پيوسته و تمام اين قشون با نهايت مراقبت منتظر اشارهء فرمانده خود مىباشد . اين لشكر آموخته ، كه در پس بيرق‌ها حركت و صفوف خود را حفظ كند . چون حكمى صادر شود ، همه آن را مجرى دارند : با دشمن مواجه شدن ، از پهلوهاى آن گذشتن ، بجناح چپ يا راست حمله بردن ، ترتيب جنگ را تغيير دادن ، عمليّاتى است ، كه رئيس و مرئوس ، همه ، با آن خوب آشنا هستند . تصوّر مكن ، كه طلا يا نقره محرّك آنها است . اين اطاعت نظامى را سپاه مقدونيّه تا حال در مكتب فقر تحصيل كرده . وقتى كه خسته شوند ، زمين تخت‌خواب آنها است ، چون گرسنه گردند ، هر مأكولى ، كه بدست آنها افتد ، خوب است و هيچگاه تمام شب را نخوابند .\r\nپس از اين سپاه بايد سواره‌نظام تسّاليان ، جنگيهاى آكارنانيانى « 1 » و االيانى و ساير دسته‌جات غيرمغلوب را در نظر آورد . آيا تو تصوّر ميكنى ، كه اين نوع مردان كارآزمودهء جنگى را با سنگهاى فلاخن و چوبهائى ، كه سر آن را در آتش سخت\r\n\r\n\r\n","description":"","footnote":"\r\n( 1 ) -  Arcarnaniens . \r\n","page_name":" 1293 ","page_number":406},
  {"content":"\r\n\r\nكرده‌اند ، ميتوان جواب داد ؟ تو بايد قوّه‌اى تهيّه كنى ، كه با اين قوّه مقابلى كند و اين قوّه را بايد از مملكتى تحصيل كنى ، كه خود اين مردان را بوجود آورده . اين طلا و نقره ، كه در اين‌جا ميدرخشد ، بايد در اين راه صرف شود » داريوش هرچند عادتا ملايم و خوش‌رو بود ، ولى در اين‌موقع از سخنان خارىدم خشمناك گرديد و حكم قتل او را داد . وقتى كه خارىدم را بمقتل بردند ، او دست از عقيدهء خود برنداشته چنين گفت : « كسى انتقام مرگ مرا از تو خواهد كشيد ، كه الان من نصايحى بر ضرر او به تو ميدادم . رفتارى ، كه تو با من كردى از اين جهت ، كه مست بادهء قدرت و اقتدار گشته‌اى ، بعدها بمردم خواهد آموخت كه انسان ، چون با اقبال دمساز شد ، صفات طبيعى را هم از دست ميدهد » .\r\nاين است گفته‌هاى كنت‌كورث راجع به خارىدم ، ولى ، چنان كه بالاتر گذشت ، ديودور اين قضيه را طور ديگر ذكر كرده ( بصفحهء 1282 رجوع شود ) . بهرحال مورّخين گويند ، كه داريوش پس از قتل خارىدم از كردهء خود سخت پشيمان شد و امر كرد ، نعش او را دفن كنند . هم در اين‌وقت داريوش در ضمن تداركات خود تىمودس « 1 » پسر من‌تور را ، كه سردارى جوان و شجاع و مورد اعتماد بود ، بفرماندهى سربازان اجير خارجى بگماشت و به فرناباذ امر كرد جاى مم‌نن متوفّى را بگيرد .\r\nمورّخين راجع به اين زمان قضايائى ذكر ميكنند ، كه اگر هم افسانه باشد ، باز چون اوضاع آن روز دربار ايران را نشان ميدهد بىمورد نيست ذكر گردد :\r\nپلوتارك گويد ( اسكندر ، بند 24 ) : داريوش از شوش روانهء معسكر سپاه خود شد و اميدوارى زياد بعدّهء سپاهيان خود داشت . اميدوارى او نيز از اين‌جا تأييد ميشد ، كه خوابى ديده بود و مغ‌ها براى خوش‌آيند شاه آن را بنفع او تعبير كرده بودند : او در خواب ديده بود ، كه فالانژهاى مقدونى را شعله‌هائى احاطه دارد و اسكندر لباسى در بر كرده شبيه لباس داريوش ، زمانى كه او آستاند ( يعنى چاپار\r\n\r\n\r\n","description":"","footnote":"\r\n( 1 ) -  Thymodes . \r\n","page_name":" 1294 ","page_number":407},
  {"content":"\r\n\r\nمخصوص ) « 1 » شاه سابق بود ، و به او مانند يكى از خدمه‌اش خدمت مىكند . بعد اسكندر ، همين كه داخل معبد بلوس « 2 » در بابل گرديد ، نابود شد . پلوتارك گويد ، كه خدا ميخواست با اين خواب بطور روشن بفهماند ، كه دولت مقدونىها باعلى درجهء بلندى خواهد رسيد ، و اسكندر آقاى آسيا خواهد شد ، چنان كه داريوش وقتى آستاند بود و بعد شاه پارس گرديد ، ولى پس از آن اسكندر خواهد مرد . كنت‌كورث قضيهء خواب را طور ديگر نوشته . او گويد ( كتاب 3 ، بند 3 ) : داريوش در خواب ديد ، كه اردوى مقدونىها روشن گشت و اسكندر ، كه لباس سابق او را در بر داشت وارد بابل گرديده با اسب خود نابود شد . غيب‌گوها اين خواب را مختلف تعبير كردند . بعضى گفتند ، كه اين خواب فناى مقدونىها را مىرساند و ديگران آن را بر ضرر داريوش دانستند . در اين‌موقع بخاطر داريوش آمد ، كه تطيّرى هم در اوّل سلطنت او كرده بودند ، توضيح آنكه او پس از جلوس بتخت غلاف قمهء پارسى را بغلاف يونانى تبديل كرد و كلدانىها گفتند ، كه شاهنشاهى پارسىها بدست ملّتى خواهد افتاد ، كه شاه از اسلحهء آن تقليد كرده . بهرحال داريوش از تعبيرى ، كه بر نفع او كرده بودند ، خوشنود شده حكم كرد آن را اعلان كنند . راجع بحكايت مزبور بايد گفت ، كه ديودور و آريّان در اين باب ساكت‌اند .\r\n\r\nحركت سپاه ايران\r\nمورّخين يونانى حركت قشون ايران را از بابل به طرف فرات باختصار برگذار كرده‌اند ، ولى كنت‌كورث بيش از آنان بشرح پرداخته ( كتاب 3 ، بند 3 ) و چون داراى اطّلاعاتى راجع بمذهب و عادات ايران قديم است ، ذكر ميكنيم : « عادتى است نزد پارسىها ، كه قبل از طلوع آفتاب از جائى حركت نميكنند . بنابراين ، پس از اينكه روشنائى روز همه‌جا را فرو گرفت ، شيپورچىها شيپور حركت را از بارگاه شاه دميدند . بالاى اين بارگاه صورت آفتاب را در قاب بلورين بقدرى بلند نصب كرده بودند ، كه همه ميتوانستند آن را مشاهده كنند . ترتيب حركت چنين بود : پيشاپيش قشون در\r\n\r\n\r\n","description":"","footnote":"\r\n( 1 ) - بصفحهء 1188 رجوع شود .\r\n( 2 ) -  Belus . \r\n","page_name":" 1295 ","page_number":408},
  {"content":"\r\n\r\nمحرابهاى سيمين آتشى ميبردند ، كه اين مردمان آن را جاويدان و مقدّس ميدانند .\r\nمغ‌ها ، كه در اطراف آتش بودند ، سرودهاى ملّى ميخواندند . در پس مغ‌ها بعدّهء روزهاى سال 365 نوجوان در لباسهاى ارغوانى حركت ميكردند ، بعد ارّابه‌اى ميآمد ، كه اختصاص به ژوپىتر داشت ( مقصود هرمز است ، يونانىها و رومىها هرمز را غالبا زوس يا ژوپىتر نوشته‌اند ، زيرا خداى بزرگ خودشان را به اين اسم ميناميدند ) . اين ارّابه را اسبهاى سفيد ميكشيدند و از پس ارّابه اسبى شكيل و قوىهيكل حركت ميكرد ، كه آن را اسب آفتاب مىناميدند . تركه‌هاى زرّين و لباس سفيد جلودارهاى اين اسب ، آنها را از ساير جلودارها ممتاز ميداشت . بمسافت كمى از اسب مزبور ده ارّابه ، كه بزروسيم مزيّن بود ، حركت ميكرد و پس از آن سواره‌نظام ده ملّتى ، كه اسلحه و اخلاق هر يك از آنها با همين چيزهاى ديگرى تفاوت داشت . بعد سواره‌نظامى ، كه پارسيها آن را جاويدان ميناميدند ، بعدّهء ده هزار نفر ميآمد . تجمّلات هيچكدام از قسمت‌هاى قشون بتجمّل اين قسمت نميرسيد :\r\nبعض اين سوارها طوق‌هاى زرّين داشتند ، برخى جامه‌هاى زربفت يا قباهائى ، كه داراى آستين‌هاى دراز و مزيّن بسنگ‌هاى قيمتى بود . پس از چند قدم جنگىهائى ميآمدند ، كه عدّه‌شان به پانزده هزار ميرسيد و آنان را « عموزاده‌هاى شاه » ميناميدند . امّا تمام اين جمعيّت ، كه زينت‌هايش شبيه زينت‌هاى زنان بود ، از تجمّلاتش ميدرخشيد نه از اسلحه‌اش . سپاهى ، كه پس از آن ميآمد درّىفور « 1 » نام داشت . سپاهيان مزبور پيشاپيش گردونهء شاهى حركت كرده لباس شاه را ميبردند .\r\nبعد گردونه شاهى ميآمد . اين گردونه از طرفين بصورت‌هاى خدايان ، كه از زروسيم ساخته بودند ، مزيّن بود و شاه در درون ارّابه ، بلند و شاهانه نشسته بود . قيد اسبها بسنگهاى قيمتى مرصّع بود و منتهى ميشد به دو هيكل زرّين ، كه قدّ آنان بيك ارش ميرسيد . يكى از هيكل‌ها مجسّمهء نينوس « 2 » بود و ديگرى\r\n\r\n\r\n","description":"","footnote":"\r\n( 1 ) -  Dorryphores  ( اين لفظ يونانى است ، بنابراين كنت‌كورث اسم يونانى اين دسته را ذكر كرده ) .\r\n( 2 ) -  Ninus . \r\n","page_name":" 1296 ","page_number":409},
  {"content":"\r\n\r\nمجسّمهء بلوس « 1 » . در وسط آن دو هيكل مجسّمهء عقابى بود با بالهاى گسترده ( باز ) ، كه از زر ساخته بودند و آن را علامت مقدّس ميدانستند » ( اين دفعهء سوّم است ، كه مورّخين قديم از عقاب زرّين با بالهاى باز حرف ميزنند . كزنفون ، چنان كه گذشت ، در دوجا يعنى در « تربيت كوروش » و در « سفر جنگى كوروش » از اين عقاب ذكرى كرده و آن را بيرق شاه دانسته . امّا در باب بلوس و نينوس بايد در نظر داشت ، كه اينها نياكان داستانى آسوريها بودند و جهت اينكه مجسّمهء آنها را ايرانيان قديم محترم ميداشتند ، معلوم نيست . اگر اين خبر را صحيح بدانيم ، جهت آن بايد افسانه‌اى باشد ، كه در عالم قديم رايج بوده ، توضيح آنكه بلوس و نينوس را يونانىهاى قديم نياكان اوّلى آسوريها ميدانستند و موافق افسانه‌هاى يونانى زوس رب النّوع بزرگ يونانىها بجسم دانائه « 2 » دختر كرىزيوس « 3 » پادشاه آرگس حلول كرد و پرسه رب النّوع روشنائى متولّد شد . افسانهء پرسه خيلى مفصّل است . از جمله دربارهء او ميگفتند ، بآسيا آمده عاشق آندرومد « 4 » دختر كفه « 5 » پسر بلوس گرديد و او را گرفت و پارسىها از نسل پرسه بوجود آمدند .\r\nاين افسانه از آسيا بجزيرهء كرت « 6 » رفته و از آنجا در يونان منتشر شده بود . از نوشته‌هاى بعضى مورّخين يونانى استنباط مىشود ، كه پارسىهاى قديم پرسه را سرسلسلهء قوم خود ميدانستند و ، چون آتنىها هم آپلّن رب النّوع روشنائى و آفتاب را پسر زوس و سرسلسلهء قوم خود و حامى آتن ميدانستند ، در مواقعيكه ملاحظات سياسى نزديكى ايران را با آتنىها اقتضا ميكرد ، پارسىها قرابت نژادى خود را با آتنىها به آنها گوشزد ميكردند ، مثلا وقتى كه در ايران انتشار يافت ، كه آتنىها اسكندر را بسپهسالارى كلّ يونان براى جنگ با ايران انتخاب كرده‌اند ، دربار ايران به آتنىها قرابت نژادى پارسىها را با يونانيان گوشزد و اعلام كرد ، كه ديگر پولى به آنها نخواهد داد ، ولو اينكه تقاضا كنند . ظنّ قوى اين است ، كه پارسىها واقعا اين افسانه‌ها را باور نداشته‌اند ، ولى ملاحظات سياسى گاهى\r\n\r\n\r\n","description":"","footnote":"\r\n( 1 ) -  Belus . \r\n( 2 ) -  Danaee . \r\n( 3 ) -  Crisius . \r\n( 4 ) -  Andromede . \r\n( 5 ) -  Cephee . \r\n( 6 ) -  Crete . \r\n","page_name":" 1297 ","page_number":410},
  {"content":"\r\n\r\nآنها را مجبور ميكرده ، كه موافق معتقدات يونانىها حرف بزنند ) .\r\nبعد كنت‌كورث گويد ( همانجا ) : « تزيينات داريوش زينت‌هاى ديگران را از خاطرها ميزدود : قباى ارغوانى او در وسط با نقره مليله‌دوزى شده بود و رداى ( شنل ) او ، كه از زر ميدرخشيد ، مزيّن بود به دو قرقى ، كه يكى روى ديگرى افتاده با منقار ضربت‌هائى به او ميزد و هردو را از زر بافته بودند . بالاخره از كمربند زرّين او قمه‌اى آويخته بود ، كه غلافش تماما مرصّع و خود كمربند شبيه كمربند زنان بود . تاج شاهان را پارسيها سىداريس « 1 » نامند ( هرودوت و پلوتارك آن را تيار نوشته‌اند ) و تاج داريوش ديهيمى بود برنگ آبى و سفيد . از پس گردونهء شاهى سپاهى بعدّهء ده‌هزار نفر حركت مىكرد نيزه‌هاى آنها به نقره مزيّن بود و نوكى از زر داشت . شاه را از سمت راست و چپ تقريبا دويست و پنجاه نفر از نجبا و اقرباى ممتاز او احاطه داشتند . اين كبكبه بسى هزار پياده منتهى ميشد و از عقب اين عدّه چهارصد اسب شاهى را حركت ميدادند . دور تر بفاصلهء يك استاد ( 185 مطر ) گردونه‌اى ميآمد ، كه سىسىگامبيس « 2 » مادر داريوش در آن بود و در گردونهء ديگر زن داريوش حركت ميكرد . خدمهء اين دو ملكه سواره از عقب گردونه‌ها ميرفتند . پانزده گردونهء ديگر ، موسوم به آرماماكس « 3 » اطفال شاه و مربيّان و خواجه‌سرايان آنها را حمل ميكرد . بعد زنان غير عقدى شاه ميآمدند . عدّهء اينها 360 و لباسشان مانند لباس ملكه‌ها بود . گنج شاه را ششصد قاطر و سيصد شتر مىبردند و دستهء كمانداران مستحفظين آن بودند .\r\nزنان اقرباى شاه و نزديكان او دستهء ديگرى تشكيل داده بودند و پس از آنها دستهء پيشخدمت‌ها ، خدمهء دربار و باروبنه حركت مىكردند و در اقصى انتهاى اين موكب ، سپاهيان سبك‌اسلحه با رؤسائشان .\r\nاين است توصيفى ، كه از حركت داريوش در رأس سپاه خود به طرف فرات شده و چقدر شبيه است بتوصيفى ، كه كزنفون از كبكبهء كوروش بزرگ در بابل مىكند\r\n\r\n\r\n","description":"","footnote":"\r\n( 1 ) -  Cidaris . \r\n( 2 ) -  Sysigambis . \r\n( 3 ) -  Armamaxes  ( گردونه‌هاى بسته ) .\r\n","page_name":" 1298 ","page_number":411},
  {"content":"\r\n\r\nو در جاى خود ذكر شده . حالا بايد ديد ، كه قشون اسكندر را چگونه توصيف كرده‌اند . در اين باب همان مورّخ چنين گويد ( تاريخ اسكندر ، كتاب 3 ، بند 3 ) : « اگر از اين كبكبه نظرى بقشون مقدونى مىافكنديم ، ميديديم كه منظره بكلّى تغيير كرده . در اين‌جا نه مردان از زروسيم و رنگهاى گوناگون ميدرخشيدند و نه اسبان . تمام درخشندگى آنان از آهن و مس بود . اينها بيزحمت ميتوانستند بايستند يا حركت كنند و از اشكالاتى ، كه از زيادى عدّه و باروبنه دست ميدهد ، آزاد بودند . اينها نه فقط مراقب صداى شيپورهائى بودند ، كه از طرف فرماندهشان دميده ميشد ، بل مواظب اشارهء يك چشم او بودند ، تا فرمان او را بجا آرند . اينها در هر جائى مييافتند ، كه اردو زنند و غذائى بخورند .\r\nبنابراين سربازان اسكندر در دشت نبرد كوتاه نيامدند ، ولى داريوش ، باوجود اينكه داراى چنان جمعيّتى بود ، بواسطهء تنگى ميدان جنگ ، مجبور شد با عدّهء كمى جنگ كند ، و حال آنكه كمى عدّه سپاه اسكندر را حقير ميشمرد » .\r\n\r\nعبور از فرات و وقايع بعد\r\nچون داريوش خبر مرض اسكندر را شنيد ، با كمال عجله قشون خود را بفرات رسانيد ، تا در كيليكيّه ناگهان بر او بتازد . به حكم او بر اين رود پلهائى ساخته بودند و قشون شاه در مدّت پنج روز از آن گذشت . چنان كه ديودور گويد ( كتاب 17 ، بند 32 ) : داريوش زيادى باروبنه و كسانى را ، كه حضورشان در قشون او لازم نبود بدمشق فرستاد ، تا بار خود را سبك و حركت قشون را تندتر كند ، ولى مادر داريوش ، زن ، پسر و دختران او با او ماندند . بعد چون داريوش آگاه شد ، كه اسكندر دربندها را گرفته ، عجله كرد زودتر به او برسد ، زيرا ميپنداشت ، كه مقدونيها بواسطهء كمى عدّه‌شان در دشت باز جرئت نخواهند كرد با پارسىها مصاف دهند . اهالى محل‌ّها ، چون شنيدند ، كه عدّهء مقدونىها بالنّسبه كم و قشون ايران عظيم است ، همه طرفدار شاه گرديدند و بىدرنگ آذوقه و لوازم سپاه را رسانيدند .\r\n\r\n","description":"","footnote":"","page_name":" 1299 ","page_number":412},
  {"content":"\r\n\r\nپلوتارك گويد ( اسكندر ، بند 26 ) چون شاه با كمال بىطاقتى اصرار داشت زودتر به اسكندر برسد ، و با اين مقصود ميخواست از دربندها بگذرد ، آمين‌تاس مقدونى ، كه بواسطهء خصومت با اسكندر فرار كرده بدربار ايران آمده بود ، به داريوش گفت : شتاب مكن و در همين‌جا بمان ، تا در دشت وسيع و باز با اسكندر جنگ كنى ، زيرا عدّهء مقدونىها بمراتب از عدّهء سپاه تو كمتر است و ميتوانى پشت سر آنها را بگيرى . داريوش جواب داد « ميترسم ، كه اسكندر فرار كند » و آمين‌تاس در جواب گفت : « شاها ، او كسى نيست ، كه فرار كند . مطمئن باش ، كه بجنگ تو خواهد آمد و شايد الآن در حركت است » . داريوش را اين سخن مطمئن نكرد و او اردوى خود را حركت داده به طرف كيليكيّه رفت .\r\n\r\nرسيدن يونانىها باردوى داريوش\r\nبالاتر گفته شد ، كه پس از مرگ مم‌نن داريوش تيمودس پسر من‌تور را فرمانده يونانىهاى اجير كرد . پس از آن او اين سپاهيان را ، كه تماما جوان بودند ، از فرناباذ تحويل گرفته به طرف اردوى داريوش رهسپار گرديد و بدان ملحق شد تمام يونانىها عقيده داشتند ، كه داريوش عقب نشسته در جلگه‌هاى بين النهرين با اسكندر مصاف دهد ، تا از عدّهء كثير قشون خود بتواند استفاده كند و ، اگر اين رأى را نپسندد ، لااقل تمام قواى خود را به كار نبرد ، زيرا عاقلانه نيست ، كه در يك جنگ تمام قواى مملكت را بخطر اندازد . داريوش با اين رأى چندان مخالف نبود ، ولى درباريان و سرداران او با رأى مزبور سخت مخالفت كرده گفتند ، كه يونانيهاى اجير ميخواهند خيانت كنند و قسمتى را از مملكت ، كه بحفاظت آنها واگذار مىشود ، به اسكندر تحويل دهند . بنابراين لازم است ، كه تمام قشون داريوش يونانىها را احاطه كرده از دم شمشير بگذراند ، تا خائنين بمجازات برسند .\r\nداريوش گفت : « من هرگز چنين خيانتى نكنم . اينها باميد قول من بدين‌جا آمده‌اند و ، اگر من چنين كنم ، ديگر كى بقول من اعتماد خواهد كرد ؟ و شايسته نيست ، كسى را از جهت عقيده‌اى ، كه دارد ، نابود ساخت . شما همه روزه دور من جمع\r\n\r\n","description":"","footnote":"","page_name":" 1300 ","page_number":413},
  {"content":"\r\n\r\nميشويد ، عقايد مختلف اظهار ميكنيد و خودتان شاهديد ، كه من شخصى را ، كه عقيده‌اش از عقايد ديگران متين‌تر است ، صادق‌تر و نسبت به خود صميمىترين كس ميدانم » . پس از اين جواب داريوش بيونانىها پيغام داد ، كه از حسن‌نيّت آن‌ها ممنون است ، ولى صلاح نميداند عقب بنشيند ، زيرا عقب‌نشينى در حكم فرار است و در جنگ شهرت نام بىنهايت مهمّ است ، بخصوص كه عقب‌نشينى جنگ را بتأخير خواهد انداخت ، و حال اينكه تا زمستان چيزى باقى نمانده . تقسيم قوا را هم صلاح نميداند ، زيرا عادت نياكان او چنين بوده ، كه در جنگى تمام قواى مملكت را به كار ميبردند . وحشت از دشمن نيز جا ندارد ، زيرا روشن است ، كه همين كه اسكندر از نزديك شدن او آگاه شد ، بگردنه‌هاى كوهها پناه برد و تمارض كرد ، تا سپاهيان خود را فريب دهد ( داريوش موافق نوشته‌هاى مورّخين گمان ميكرده ، كه مرض اسكندر تمارض و آن هم از ترس بوده ) . بنابراين نبايد جنگ را بتأخير انداخت و بايد بىدرنگ بمحل‌ّهائى رفت ، كه اسكندر بآنجاها پناه برده و دشمن ترسو را نابود كرد ( پلوتارك ، كتاب اسكندر ، بند 26 - كنت‌كورث ، كتاب 3 ، بند 8 ) .\r\n\r\nحركت اسكندر از كيليكيّه\r\nاسكندر پس از رفع مرض به شهر سل « 1 » رفته آن را تصرّف كرد و دويست تالان از اهالى گرفته ساخلوى در آنجا گذاشت و بعد ، چون نذر كرده بود ، كه اگر از مرضى كه داشت ، خلاصى يابد جشن‌هائى براى خدايان يونانى برپا كند ، براى اسكولاپ « 2 » ( رب النوع طب بعقيدهء يونانىها ) و مىنرو بازيهائى ترتيب داد . در اين‌وقت خبر رسيد ، كه ايرانىها در جنگى در آسياى صغير شكست خورده و مينديان « 3 » ، كونيان « 4 » و مردمان ديگر اين نواحى بمقدونيها مطيع گشته‌اند . پس از ختم بازيها اسكندر از رود پيرام « 5 » ، كه در كيليكيّه جارى است ، گذشته به شهر مالّوس « 6 » و كاستابال « 7 » رسيد . در اينجا پارمن‌ين به اسكندر رسيده خبر داد ، كه قشون او دربند سوريّه را گرفته ، ايسوس « 8 » را هم\r\n\r\n\r\n","description":"","footnote":"\r\n( 1 ) -  Soles . \r\n( 2 ) -  Esculape . \r\n( 3 ) -  Myndiens . \r\n( 4 ) -  Caunieus . \r\n( 5 ) -  Pyrame . \r\n( 6 ) -  Mallus . \r\n( 7 ) -  Castabale . \r\n( 8 ) -  Issus . \r\n","page_name":" 1301 ","page_number":414},
  {"content":"\r\n\r\n( 78 ) - تخت‌جمشيد ، شتر دو كوهانهء باخترى\r\n( فلاندن و كست ، ايران قديم )\r\nتصرّف كرده ، سپس داخل كوهها شده ، سپاهيان دشمن را از آنجا رانده و در تمام مخرجهاى كوه ساخلو گذارده است . اسكندر بر اثر اين خبر از كيليكيّه حركت كرده و از دربند سوريّه گذشته به ايسوس درآمد . از اين روايت معلوم مىشود ، كه ايرانىها دربند سوريّه را هم بىمدافع گذارده بودند ، و حال آنكه اين معبر و دربند هم مانند دربند كيليكيّه خيلى صعب العبور بود و با سپاه كمى ميشد مانع از عبور دشمن شده تلفات زياد به او وارد آورد . گذشتن مقدونىها از دو بندر مزبور به آسانى ، ناشى از غفلت دربار ايران بوده ، بخصوص اگر در نظر گيريم ، كه مقدونيها سفاينى نداشتند ، كه بتوانند در مورديكه بمشكلات اين معابر برمىخوردند از راه دريا به ايسوس و بعد به سوريّه درآيند .\r\nدر اين‌جا اسكندر مجلسى براى مشورت آراست تا بداند ، كه بايد پيش برود\r\n\r\n","description":"","footnote":"","page_name":" 1302 ","page_number":415},
  {"content":"\r\n\r\nيا منتظر سپاهيانى باشد ، كه از مقدونيّه خواسته . پارمن‌ين را عقيده اين بود ، كه اين‌جا از هر جائى براى جنگ مقدونىها با ايرانىها مناسب‌تر است و چنين استدلال ميكرد : « در اين‌جا لشكرهاى هر دو پادشاه مساوى خواهند بود ، زيرا اين معبر ، كه ميان دريا ( درياى مغرب ) و كوه واقع است بدشمن اجازه نخواهد داد ، كه تمام قواى خود را به كار اندازد و براى مقدونىها چيزى مهمتر از اين نيست ، كه از جنگ در دشتى وسيع و باز احتراز كنند : در دشت باز دشمن ميتواند به آسانى پشت سر ما را بگيرد و ما در ميان دو جبههء مخاصم واقع شويم » . پارمن‌ين ميگفت :\r\n« بيم ما از شجاعت دشمن نيست ، ولى خطر در اين است كه سپاهيان ما خسته شده درمانند ، زيرا در دشت وسيع و باز دشمن ميتواند آن به آن قوّهء تازه‌نفس خود را به طرف ما فرستاده ما را خسته كند » . عقيدهء پارمن‌ين را همه پذيرفتند و قرار شد ، كه مقدونىها در گردنهء اين معبر منتظر دشمن باشند .\r\nاز جمله وقايع اين زمان قضيّهء سىسىنس « 1 » را ذكر كرده‌اند و ماحصل آن چنين است ( كنت‌كورث ، كتاب 3 ، بند 7 ) : در اردوى اسكندر يك نفر پارسى بود سىسىنس نام . اين شخص سابقا به سمت رسالت از طرف والى ايران در مصر نزد فيليپ رفته بود و بعد وطن خود را ترك كرده در خارجه ميزيست . وقتى كه اسكندر بآسيا آمد ، او هم جزو ملتزمين وى بود . بعد بواسطهء تقرّبى ، كه نزد اسكندر يافت ، روزى يك سرباز كريتى بدست او نامه‌اى داد ، كه سر آن به مهر شخصى مجهول مهر شده بود . او نامه را باز كرد و ديد نبرزن « 2 » نامى ، كه يكى از حكّام داريوش است ، آن را نوشته و او را تشويق كرده ، كه نظر باصالت و ارادهء متين خود خدمتى بشاه كرده مورد عواطف مخصوص او گردد . سىسىنس ، چون نسبت به اسكندر صادق بود ، خواست نامه را نزد اسكندر برد ، ولى چون او را مشغول كارهاى جنگى ديد ، تعلّل كرد ، تا موقع آن برسد . از طرف ديگر اين تعلّل باعث سوءظنّ اسكندر شد ، زيرا نامهء نبرزن را در ابتداء نزد او برده بودند و او براى آزمايش سىسىنس به مهر\r\n\r\n\r\n","description":"","footnote":"\r\n( 1 ) -  Sisines . \r\n( 2 ) -  Nabarzane . \r\n","page_name":" 1303 ","page_number":416},
  {"content":"\r\n\r\nشخصى مجهول سر آن را مهر كرده و بسرباز كريتى داده گفته بود آن را به صاحبش برساند . پس از آن چند روز گذشت و روزى سربازهاى كريتى در موقع حركت اين پارسى را كشتند و ، چون قضيّه دنبال نشد ، معلوم گشت ، كه قتل به حكم اسكندر روى داده .\r\n\r\nتلاقى دو لشكر\r\nبالاتر گفته شد ، كه اسكندر از كيليكيّه حركت كرده و از دربند سوريّه گذشته به ايسوس درآمد . بعد چنين اتفاق افتاد ، كه شبى كه اسكندر از دربند سوريّه ميگذشت ، همان شب هم داريوش در تعقيب اسكندر از دربند آمان « 1 » گذشت و در پشت سر اسكندر واقع شد ( اين دربند را با دربند سوريّه در ضمن وقايع لشكركشى كوروش براى جنگ با اردشير دوّم توصيف كرده‌ايم ) . ايرانيها از اين جهت ، كه پشت سر قشون اسكندر را گرفته بودند و قشون مقدونى از پيش دريا و از پس قشون ايران را داشت ، شك نداشتند كه مقدونيها فرار خواهند كرد و ، چون چند نفر از مقدونيهاى مجروح و مريض ، كه از قشون اسكندر عقب مانده بودند ، اسير گشتند ايرانيها در اين عقيده بيشتر راسخ شدند . موافق گفتهء كنت‌كورث ( كتاب 3 ، بند 8 ) اسرا را ايرانيها ناقص كرده و اردوى داريوش را به آنها نشان داده رها كردند ، تا بقشون اسكندر ملحق شده آنچه را ، كه از عظمت قشون ايران ديده بودند ، بيان كنند ( آريّان گويد كه اسراى مريض را كشتند ( كتاب 3 ، فصل 3 ، بند 1 ) ولى پلوتارك و ديودور راجع بناقص كردن اين اسراء ساكت‌اند و بنابراين بايد اين خبر را با احتياط تلقى كرد ، زيرا ، هر دو مورّخ مذكور در قرن اوّل ميلادى ميزيستند و بوقايع اين زمان نزديكتر بودند . ديگر اينكه درست‌نويسى پلوتارك معلوم است ) . پس از آن داريوش از رود پىنار « 2 » گذشته بتعقيب اسكندر پرداخت و اسراى مقدونى ، كه رها شده بودند ، باردوى اسكندر رسيده خبر دادند ، كه داريوش با كمال شتاب در تعقيب اردوى مقدونى است . مقدونيها اين خبر را در ابتداء باور نميكردند\r\n\r\n\r\n","description":"","footnote":"\r\n( 1 ) -  Porte Amanique . \r\n( 2 ) -  Pinare . \r\n","page_name":" 1304 ","page_number":417},
  {"content":"\r\n\r\nو اسكندر مفتّشينى فرستاد ، تا بوسيلهء تحقيقات معلوم كنند ، كه اين سپاه ايران سپاه خود داريوش است يا لشكر يكى از سرداران او . پس از آن ، قبل از اينكه مفتّشين برگردند ، مقدونيها جمعيّت كثيرى از دور مشاهده كردند و به زودى آتشها از هرطرف در تمام دشت روشن شد و آتش تمام افق را چنان فرو گرفت ، كه پنداشتى تمام دشت ميسوزد . اسكندر از اين واقعه غرق شعف گرديد ، زيرا ميديد ، كه مهمترين آرزوى او ، يعنى وقوع جنگ در اين ميدان تنگ ، وجود خارجى مىيابد ، ولى در همين حال نگرانىهاى زياد و اضطرابى شديد بر او مستولى شد ، زيرا روشن بود ، كه فقط يك شب فاصله بين حال و فردائى است ، كه در اين ميدان ، جنگ قطعى روى خواهد داد و هرچند اسكندر بهره‌مندىهاى سابق خود را بخاطر ميآورد ، باز نميتوانست بداند ، كه نسيم فتح و ظفر بپرچم كى خواهد وزيد . پس از آن از فكر و تأمل بيرون آمده حكم كرد سپاهيان او برفع خستگىهاى خود بپردازند و بعد اسلحه برداشته براى پاس سوّم شب حاضر جنگ باشند . سپس با مشعل‌هائى بقلّهء يكى از بلنديهاى اين محلّ رفته براى خدائى ، كه بعقيدهء يونانيها حامى اين محلّ بود ، قربانى كرد . وقتى كه زمان حركت دررسيد . سپاه مقدونى به راه افتاد و در طليعهء صبح وارد گردنه‌اى شد ، كه ميبايست در آنجا مواقع مناسب گيرد . مفتّشينى كه براى تفتيش رفته بودند ، در اين‌حال دررسيده خبر دادند ، كه داريوش در سى استادى ( يك فرسنگى ) قشون مقدونى است . پس از آن اسكندر فرمان توقف بقشون خود داد ، لباس خود را تغيير داده مسلّح گرديد و بصف‌آرائى لشكر براى جنگ پرداخت .\r\nدر اين احوال دهقانهائى ، كه از نزديك شدن قشون مقدونى ترسيده و فرار كرده بودند ، باردوى داريوش خبر بردند ، كه قشون اسكندر در ايسوس است .\r\nاين خبر باعث تحيّر ايرانىها گرديد ، زيرا ميپنداشتند ، كه سپاه مقدونى در حال عقب‌نشينى و فرار است و اكنون ديدند ، كه مقدونيها جنگ را استقبال ميكنند .\r\nبر اثر اين قضيه ايرانيها مضطرب گشته با عجله مشغول تبديل حال حركت به حال جنگ\r\n\r\n","description":"","footnote":"","page_name":" 1305 ","page_number":418},
  {"content":"\r\n\r\nشدند ، چه واهمه داشتند ، كه قشون اسكندر در رسد ، پيش از آنكه سپاهيان براى جنگ حاضر شده باشند . نقشهء داريوش راجع بجنگى ، كه در پيش داشت ، چنين بود : خود داريوش ميخواست با قسمتى از سپاه ايران بلندى ميدان جنگ را اشغال كند و بكوشد ، كه از پهلوهاى دشمن گذشته پشت سر آن را بگيرد . قسمت ديگر سپاه مأمور بود ، كه از طرف دريا ، يعنى از طرف مخالف حمله كند ، تا مقدونيها از هرطرف در فشار باشند . علاوه بر اين اقدامات بيست‌هزار نفر كماندار مأمور بودند ، كه از رود پىنار ، كه بين دو لشكر حائل بود ، گذشته بمقدونيها حمله برند و ، اگر نتوانستند از عهدهء آنان برآيند ، بكوه عقب نشسته در نهان حركت كنند ، تا از پهلوى آخرين صف دشمن گذشته پشت سر آن را بگيرند . اين نقشه خوب بود ، ولى براى اجراى آن ميبايست قشون ايران ورزيده و داراى اطاعت نظامى باشد ، تا همه مانند فردى فرمان را اجرا كنند . امّا موافق آنچه از نوشته‌هاى مورّخين يونانى ديده مىشود ، اين سپاه عظيم ، كه افراد شجاع و دلير داشت ، نظم و ترتيب را فاقد بود و ديگر اينكه محلّ براى جنگ چنين سپاهى عظيم بهيچوجه مناسبت نداشت ، زيرا ، چنان كه گفته شد ، بواسطهء تنگى جا ايرانيها نمىتوانستند از فزونى عدّه‌شان استفاده كنند .\r\n( ديودور ، كتاب 17 ، بند 33 - آريّان ، كتاب 2 ، فصل 4 ، بند 1 كنت‌كورث ، كتاب 3 ، بند 8 - پلوتارك ، كتاب اسكندر ، بند 26 ) .\r\n\r\nترتيبات جنگى طرفين\r\nايسوس كه شهرى از كيليكيّه بشمار ميرفت در كنار خليج اسكندرون واقع بود و جنگ اسكندر با داريوش در دشتى مجاور اين شهر روى داد . دشت مزبور از سمت شمال شرقى بتپه‌هائى و از طرف جنوب‌غربى بخليج اسكندرون محدود مىشود و مساحت آن تقريبا دو ميل است . بعضى مانند هلم « 1 » ( كتاب 3 ، صفحهء 239 ) اين مساحت را سه ميل نوشته‌اند ، ولى كالّيستن « 2 » مورّخ اسكندر ، كه با او بود ، عرض اين دشت را چهارده استاد يونانى ( 2570 مطر ) دانسته و پيدا است ،\r\n\r\n\r\n","description":"","footnote":"\r\n( 1 ) -  Holm , L . iii . p . 239 . \r\n( 2 ) -  Callisthene . \r\n","page_name":" 1306 ","page_number":419},
  {"content":"\r\n\r\nكه داريوش با سپاه عظيمى ، كه داشته چه جاى بدى را براى جنگ انتخاب كرده .\r\nترتيب جنگى طرفين چنين بود :\r\n1 - در قشون ايران : نبرزن فرمانده سواره‌نظام بكمك بيست‌هزار نفر فلاخن‌دار و تيرانداز جناح راست را تقويت ميكرد و تيمودس « 1 » يونانى با سى هزار نفر يونانى اجير با او بود . در جناح چپ آريستومد « 2 » ، كه نيز يونانى و از اهل تسّالى بود ، پياده‌نظامى را بعدّهء بيست‌هزار نفر فرمان ميداد . از پس آنان براى تقويت عدّهء مذكوره دليرترين سپاهيان ايرانى را گماشته بودند . خود شاه هم در اين جناح ميخواست جنگ كند و سپاه او عبارت بود از : قراولان مخصوص بعدّهء سه‌هزار نفر و چهل‌هزار پيادهء متعارف . پهلوى اين سپاه سواره‌نظام گركانى و مادى ايستاده بودند و در عقب آن سپاهيان ملل ديگر ، كه جناح راست و چپ را تقويت ميكردند . كليهء سپاه ايران پيش‌قراولى داشت بعدّهء ششهزار نفر ، كه تماما بزوبين و فلاخن مسلّح بودند و به ترتيبى ، كه ذكر شد ، تمام معبر را قشون ايران گرفته بود ، چنان كه يكى از جناحين لشكر ايران بكوه تكيه ميداد و ديگرى بكنار دريا ميرسيد . مادر و زن داريوش و زنان ديگر را در قلب قشون جا داده بودند .\r\n2 - در قشون مقدونى : اسكندر در جبههء قشون بهترين قسمت سپاه خود ، يعنى فالانژهاى مقدونى را ، جا داد و نىكانور « 3 » پسر پارمن‌ين را فرمانده جناح راست ، يعنى دسته‌هاى آژما « 4 » و هىپاس‌پيست ، « 5 » كرد . نزديك او ، سنوس « 6 » و پرديكّاس با دسته‌هاى خود بودند . جناح چپ از قسمت‌هاى م‌له‌آگر « 7 » ، بطلميوس و آمين‌تاس تشكيل يافت . پياده‌نظام در تحت فرماندهى كراتر « 8 » قرار گرفت و پارمن‌ين ، كه فرمانده تمام جناح بود ، دستور داشت از دريا دور نرود ، زيرا اسكندر ميترسيد ، كه ايرانيها پشت سر آن را بگيرند . سواره‌نظام اسكندر ، چنان كه كنت‌كورث گويد ، بين جناحين تقسيم شده بود بدين ترتيب ، كه سواره‌نظام مقدونى و تسّالى جناح راست را تقويت ميكرد و سواره‌نظام پلوپونسى جناح چپ را . در جلو\r\n\r\n\r\n","description":"","footnote":"\r\n( 1 ) -  Thimodes . \r\n( 2 ) -  Aristomede . \r\n( 3 ) -  Nicanor . \r\n( 4 ) -  Agema . \r\n( 5 ) -  Hypaspistes . \r\n( 6 ) -  Cenus . \r\n( 7 ) -  Meleagre . \r\n( 8 ) -  Cratere . \r\n","page_name":" 1307 ","page_number":420},
  {"content":"\r\n\r\nقشون دسته‌اى از فلاخن‌داران ، كه با تيراندازان مخلوط بودند ، جا گرفتند .\r\nتراكيها و سربازان كريتى سبك‌اسلحه نيز جزو اين دسته بشمار ميرفتند . در مقابل سپاهى ، كه داريوش مأمور كرده بود بلنديها را بگيرند ، آگريانهاى « 1 » تازه وارد ايستاده بودند . راجع بعدّهء نفرات صفوف نوشته‌اند ، كه بواسطهء تنگى جا اين عدّه از 32 نفر تجاوز نميكرد ، ولى هرقدر مقدونىها پيشتر ميرفتند و معبر كوه گشادتر ميشد ، از تنگنائى ميكاست و عدّهء نفرات صفوف بيشتر ميگشت و حتّى سواره‌نظام هم ميتوانست حركت كرده بپهلوهاى قشون كمك كند . ترتيب قشون اسكندر در اين ميدان جنگ موافق نوشته‌هاى آريّان ( كتاب 2 ، فصل 5 ، بند 1 ) و كنت‌كورث ( كتاب 3 ، بند 9 ) چنين بود ، ولى ديودور ترتيب را طور ديگر نوشته . مورّخ مذكور گويد ( كتاب 17 ، بند 33 ) پياده‌نظام را اسكندر باقتضاى محلّ در جبهه جا داد ، فالانژهاى مقدونى را در عقب ، تا در حكم قشون ذخيره باشند و خودش در رأس جناح راست قرار گرفت . جناح چپ از سواره‌نظام كارآزموده و رشيد تسّالى تركيب شده بود .\r\n\r\nنطق‌هاى اسكندر\r\nاسكندر ، قبل از آنكه دو لشكر بمسافت يك تيررس به يكديگر نزديك شوند ، سواره از ميان صفوف قشون خود گذشت و سپاهيان را بوسيلهء نطقهاى باحرارت بجنگ تشويق و تشجيع كرد . بمقدونىها گفت : « شما ، كه در اروپا در آن همه جنگها فاتح شده‌ايد ، اكنون نوبت جهانگيريهاى شما در آسيا در رسيده . اينجا مانند تراكيّه يا ايلّيريه نيست ، كه شما در اطراف كوه‌هاى آن قواى خود را بيهوده صرف كنيد . اين مشرق پرثروت و آباد است ، كه تركه‌اش از آن شما خواهد بود » . بعد جنگهاى فيليپ و مطيع كردن آتنىها را بخاطر آنها آورد و فتحى را ، كه در ب‌اسى كرده شهر تب را از بيخ‌وبن بركنده بودند ، يادآور شد و عبور آنها را از گرانيك و ولاياتى ، كه در آسياى صغير تسخير شده بود ، يك‌بيك شمرد . وقتى كه بصفوف يونانىها نزديك شد ،\r\n\r\n\r\n","description":"","footnote":"\r\n( 1 ) -  Agriens . \r\n","page_name":" 1308 ","page_number":421},
  {"content":"\r\n\r\nگفت : « بخاطر آريد جسارت داريوش و خشيارشا را ، كه از نياكان شما آب و خاك خواستند ، معابد شما را خراب كردند ، شهرهاى شما را با يورش گرفتند ، سالها شما را بر ضدّ يكديگر برانگيختند و سرنوشت شما منوط بفرمانى بود ، كه از دربار پارس صادر ميشد » . چون بصفوف ايلّيريها و تراكىها ، كه براى غارت با اسكندر آمده بودند ، رسيد ، گفت : اى مردان دلير ، برويد و طلاهاى اين زنان را از دست آنان بربائيد ( اشاره بطوق و يارهء سرداران و تجمّلات آنها ) و قلّه‌هاى سخت و از يخ پوشيده كوههاى خودتان را با اين دشتهاى پرثروت و دهات آباد پارس معاوضه كنيد ( كنت‌كورث ، كتاب 3 ، بند 10 ) .\r\nآريّان گويد ( كتاب 2 ، فصل 4 ، بند 2 ) اسكندر سفر جنگى ده‌هزار نفر يونانى و عقب‌نشينى آنان را بخاطر سردارها و سربازان خود آورده گفت : آنها نه سواره‌نظام داشتند و نه سپاه ب‌اسى و پلوپونس و مقدونيّه و تراكيّه يا فلاخن‌داران و يا تيراندازان كنونى را ، باوجود فقدان تمامى اين وسايل در زير ديوارهاى بابل شاه بزرگ و قشون او را شكست دادند و در موقع عقب‌نشينى تمام مردمانى را ، كه ميخواستند راه آنها را بدرياى سياه مسدود كنند ، مغلوب كردند .\r\nاسكندر تمامى چيزهائى را ، كه ممكن بود باعث تشجيع سربازان او گردد بگفته‌هاى خود افزود و سپاهيان او بر اثر اين نطقها چنان مهيّج گشتند ، كه براى بآغوش كشيدن اسكندر باهم در منازعه شدند و بعد او را به آسمان بلند كرده خواستند ، كه جدال زودتر شروع شود .\r\n\r\nجدال ايسوس 333 ق . م\r\nديودور شرح اين جدال را چنين نوشته ( كتاب 17 ، بند 33 - 34 ) : وقتى كه دو لشكر به يكديگر بمسافت تيررس نزديك شدند ، پارسىها بقدرى تير بر قشون مقدونى باريدند ، كه اين تيرها در هوا باهم اصطكاك كرد و بواسطهء سايش از اثر يكديگر كاست . بعد شيپورچيها از دو طرف شيپور حمله دميدند . در اين‌وقت مقدونيها فرياد جنگ برآوردند و پارسيها بىدرنگ چنان نعره زدند ، كه پنداشتى كوهها از اين نعره بلرزه درآمده .\r\nاين فرياد انعكاس يك صدا بود ، كه از حلقوم پانصدهزار نفر برآمد . در اين‌وقت اسكندر\r\n\r\n","description":"","footnote":"","page_name":" 1309 ","page_number":422},
  {"content":"\r\n\r\nنظر خود را به اطراف افكند ، تا بيابد ، كه داريوش در كجا قرار گرفته و ، همين كه او را ديد ، با سواره‌نظام زبدهء خود راست به طرف او رفت ، دو سواره‌نظام به يكديگر حمله بردند و كشتارى مهيب روى داد . چون هر دو طرف بيك اندازه دليرانه ميجنگيدند ، مدّتى از اين تصادم نتيجه‌اى بدست نيامد . تلفات طرفى را تلفات طرف ديگر جبران ميكرد ، با برترى طرفى برترى طرف ديگر موازنه مىيافت ، ضربتى بخطا نميرفت ، زيرا سپاهيان هر دو طرف تنگ بهم چسبيده بودند . بنابراين از هر دو طرف مردانى زياد به خاك افتادند و همه از پيش زخم برداشتند . بعضى بقدرى دليرانه ميجنگيدند ، كه تا آخرين نفس شجاعت را از دست نميدادند . چون فرماندهان قسمتها براى زيردستان خود سرمشق دلاورى بودند ، نبرد باشكال مختلف در همه‌جا دوام داشت و در همه‌جا طرفين در سر فتح منازعه داشتند .\r\nاكزات‌رس « 1 » برادر داريوش در اين روز نام خود را پر از افتخار كرد ، توضيح آنكه ، چون ديد اسكندر با ابرام به قصد داريوش است ، خواست در سرنوشت برادرش شريك باشد و در رأس سواره‌نظام زبدهء خود به اسكندر حمله برده در جلو گردونهء چهار اسبهء داريوش جنگ كرد و بواسطهء جرئت و جسارتى ، كه با كارآزمودگى توأم كرده بود ، توانست عدّه‌اى زياد از دشمن به خاك افكند . چون اسكندر هم از او كم نميآمد ، در اطراف گردونه كشته روى كشته ميافتاد . هركس ميخواست ضربتى بشاه وارد آرد و كسى از جان خود نميترسيد . عدّه‌اى زياد از سرداران ايران در اين جنگ به خاك افتادند ، از جمله آتىزىيس « 2 » بود و راميترس « 3 » و تازياسس « 4 » والى مصر ( آريّان اسم آخرى را ساباسس « 5 » نوشته و بوباسس « 6 » را هم علاوه كرده ) .\r\nاز مقدونىها هم عدّه‌اى زياد كشته شد و اسكندر ، كه از هر طرف محصور بود ، زخمى بران خود برداشت . اسبهاى گردونهء داريوش از سوزش زخمهائى ، كه برداشته بودند و نيز از وحشتى ، كه از پشته‌هاى كشته‌ها در اطراف اسبان ايجاد شده بود ، رم كرده و از اطاعت سرپيچيده نزديك بود گردونه را واژگون كنند و داريوش\r\n\r\n\r\n","description":"","footnote":"\r\n( 1 ) -  Oxathres . \r\n( 2 ) -  Atizyes . \r\n( 3 ) -  Reomithres . \r\n( 4 ) -  Tasiaces . \r\n( 5 ) -  Sabaces . \r\n( 6 ) -  Bubaces . \r\n","page_name":" 1310 ","page_number":423},
  {"content":"\r\n\r\nبه زمين افتاده در ميان دشمنان محصور شود . در اين‌حال پرمخاطره شاه از مقتضيات مقام شاهى صرف‌نظر كرده و مراسم دربارى پارس را بيك سو نهاده زمام اسبان را بدست خود گرفت و خدمه‌اش براى او گردونهء ديگرى آوردند ، ولى ، وقتى كه شاه را از گردونه‌اش بگردونهء ديگر نقل ميكردند ، بر اختلال افزود و داريوش ، كه در فشار دشمن واقع بود ، متوحّش شد . پارسىها ، چون وحشت شاه را مشاهده كردند ، روى بهزيمت گذاردند . بعد اين هزيمت بسواره‌نظام و از آن بساير قسمتها سرايت كرد و ، چون فرار در معبر تنگ روى داد ، فراريان روى يكديگر ميافتادند و بعضى زير سم ستوران خرد ميشدند . افتادگان را در حالى مىيافتند ، كه بر پشت خوابيده بودند : بعضى فاقد اسلحه ، برخى كاملا مسلّح و عدّه‌اى با شمشير برهنه در دست . اينها شمشير را براى كشتن كسانى به كار ميبردند ، كه روى آنها ميافتادند .\r\nبيشتر فراريان توانستند داخل جلگه شده و از آن گذشته خود را بشهرهائى ، كه طرفدار پارس بودند ، برسانند . باوجود فرار سواره‌نظام پياده‌نظام پارس باز مدّتى با فالانژهاى مقدونى جنگيد ، ولى چون از هزيمت ديگران آگاه شد ، آن هم روبفرار گذاشت . هزاران نفر از فراريها داخل تنگهاى كوه شدند و اطراف ميدان جنگ به زودى پر از نعش مقتولين گرديد . سىهزار نفر يونانى اجير ، كه برياست آمين‌تاس - فرارى مقدونى - در تحت لواى داريوش جنگ ميكردند ، نيز از دشت نبرد خارج شدند ، ولى نه بطور فرار : اينها ، وقتى كه ديدند فتح با قشون اسكندر است ، از ساير قسمت‌هاى قشون پارس جدا گشته به طرف كوه رفتند و در آنجا مواقع محكمى گرفتند . بعد ، چون اسكندر ديد ، كه جنگ با آنان مشكل است و بدرازا كشيده باعث تلفات زياد خواهد شد ، از تعقيب يونانىها صرف‌نظر كرد .\r\nكنت‌كورث گويد ، كه داريوش ، هنگامى كه از گردونهء خود پائين آمد ، بر اسبى ، كه براى او حاضر داشتند ، نشست و ، وقتى كه ميخواست از ميدان جنگ خارج شود ، از ترس اين‌كه مبادا از لباس فاخر و زينت‌هايش او را بشناسند ، زينت‌هاى\r\n\r\n","description":"","footnote":"","page_name":" 1311 ","page_number":424},
  {"content":"\r\n\r\nمزبور را كنده دور انداخت ( كتاب 3 ، بند 11 ) .\r\nآريّان شرح اين جدال را طور ديگر نوشته ( كتاب 2 ، فصل 5 ، بند 2 ) . مورّخ مذكور گويد : همين كه جنگ شروع شد ، اسكندر براى اينكه از تيرهاى دشمن زودتر برهد ، با جناح راست حمله برد و بمحض تصادم ، جناح چپ سپاه داريوش عقب نشست و مقدونيها فاتح گشتند . در اين حركت اسكندر ، نوك فالانژ مقدونى از صف جناح راست پيروى ميكرد ، ولى قلب آن بواسطهء سواحل رود و شيب تند آن نمىتوانست به همان سرعت حركت كند يا جبهه و صفوف خود را محفوظ دارد . يونانىهاى اجير داريوش از اين موقع استفاده كرده بفالانژهاى مقدونى حمله بردند و جدالى سخت درگرفت . پارسىها سعى داشتند ، كه مقدونىها را برود بيندازند ، مقدونيها ميكوشيدند ، كه مغلوب نشوند . رقابت يونانىها با مقدونيها گيرودار را سخت‌تر كرده بود . بطلميوس ( مقصود بطلميوس پسر سلكوس است ) پس از شجاعت‌هاى حيرت‌انگيز كه نمود ، با يكصد و بيست نفر مقدونى نامى كشته شد ، ولى در اين احوال جناح راست مقدونىها ، پس از غلبه بر دشمن ، برگشت و بيونانىهاى اجير حمله برده آنها را از رود براند و بعد ايندسته را محصور داشت و در صفوف آن كشتارى مهيب كرد . سواره‌نظام پارسى ، كه در آنطرف رود بود ، تاخت و بسواره‌نظام تسّالى حمله كرد . در اين‌حال جنگى سخت درگرفت ، طرفين پا فشردند و جدال دوام يافت ، تا زمانيكه سواره‌نظام پارس دريافت ، كه پارسىها فرار كرده و يونانيها ريزريز شده‌اند . در اين‌وقت فرار در تمام سپاه دشمن شروع شد . آريّان دربارهء داريوش گويد ، كه او بر گردونه‌اى قرار گرفته در جلگه مىتاخت و ، پس از اينكه بگردنه‌هاى كوه رسيد ، سپر و رداى ارغوانى خود را بيك سو افكنده بر اسب نشست و فرار كرد .\r\nكدام‌يك از دو روايت صحيح‌تر است ، معلوم نيست ، ولى روايت ديودور از بعض قرائن صحيح‌تر به نظر ميآيد ، زيرا آريّان از حملهء اسكندر به جائى ، كه داريوش در آن محل بر گردونه قرار گرفته بود ، چيزى نميگويد ، و حال آنكه از جدالهاى اسكندر معلوم است\r\n\r\n","description":"","footnote":"","page_name":" 1312 ","page_number":425},
  {"content":"\r\n\r\nكه او عادت داشته ، شخصا بقلب قشون دشمن حمله برده با سردار كلّ يا سپهسالار سرپنجه نرم كند . بهرحال چيزى كه مسلّم مىباشد و تمام مورّخين عهد قديم تصديق كرده‌اند ، اين است ، كه انتخاب اين ميدان جنگ براى ايرانيها خيلى مضرّ بوده .\r\nآريّان در اين باب چنين گويد ( كتاب 2 ، فصل 4 ، بند 1 ) : عقيده‌اى ، كه هيچ عاقلانه نبود ، ولى بر ملق و چاپلوسى مبتنى بود ، داريوش را خوش آمد .\r\nشايد قضا و قدر داريوش را بر آن داشت در جائى اردو زند ، كه نه ميتوانست به آسانى از سواره‌نظام خود استفاده كند ، نه قشون عظيم سبك‌اسلحهء خود را به كار اندازد و نه از جناحين دشمن بگذرد ، زيرا تقدير ميخواست فتحى آسان نصيب يونانيها گردد « 1 » .\r\nواقعا مقدّر بود ، كه امپراطورى آسيا از پارسيها بمقدونىها منتقل شود ، چنان كه از آسوريها به ماديها و از ماديها بپارسيها رسيد .\r\n\r\nغارت اردوى ايران\r\nچون شب دررسيد ، مقدونيها دست از تعقيب دشمن برداشته به خيال غارت اردوى ايران و مخصوصا خيمه و بارگاه داريوش افتادند ، زيرا ميدانستند ، كه اشياء نفيسه در آن زياد است . در نتيجهء غارت ، طلا و نقرهء زياد و لباسهاى گوناگون فاخر از خزانهء شاه بيرون كشيدند و از خيمه‌هاى اقربا و سرداران داريوش نيز غنائم بسيار ربودند . چون زنان حرم و زنان اقرباى شاه اسباب تجمّلى زياد با خود بدين‌جا آورده بودند ، غنائم بقدرى زياد و سنگين بود ، كه مقدونىها نمىتوانستند آن را حمل كنند و اشياء را خوب و بد كرده اسباب گران‌بها را برداشته باقى را دور ميانداختند . وقتى كه مقدونىها داخل خيمه‌هاى حرم شدند ، ضجّه و شيون زنها را حدّى نبود . اكثر آنها از خيمه‌ها بيرون دويده بندبه و زارى پرداختند و مقدونيها لباسهاى آنان را از تن آنها كنده زينت‌هايشان را ربودند ، چنان كه براى اين زنان لباسى جز پيراهن يا ارخالقى نماند . ديودور گويد : « زنان با دست لرزان زينت‌هاى خود را كنده با\r\n\r\n\r\n","description":"","footnote":"\r\n( 1 ) - چون آريّان يونانى بود ، بجاى « مقدونى » در جاهاى زياد « يونانى » نوشته و ميخواسته بگويد ، كه فتوحات اسكندر فتوحات يونانيها بود . پائين‌تر معلوم خواهد شد ، كه تا چه اندازه اين تصوّر موافق حقيقت است .\r\n","page_name":" 1313 ","page_number":426},
  {"content":"\r\n\r\nموهاى ژوليده ميدويدند و از رفقاى خود ، كه مانند آنان بيچاره بودند ، كمك ميطلبيدند . بعض سربازان مقدونى گيسوان آنها را گرفته مىكشيدند ، برخى لباسهاى آنها را پاره كرده دست خود را بتن برهنهء آنها ميسودند و با چوب نيزه‌هايشان آنها را ميزدند . اقبال به آنها اجازه داده بود توهين كنند تمام چيزهائى را ، كه نزد پارسيها آنقدر محترم و باعث نام است . مقدونىهائى ، كه خشونتشان كمتر بود ، به حال زنانى ، كه از چنان بلندى به اين پستى افتاده بودند ، رقّت مىآوردند . اين زنان نهايتى براى احوال فلاكت‌بار خود ، بجز اسارتى شرم‌آور ، كه آنها را از هر چيز گرامى و عزيز محروم ميداشت ، نميديدند . احوال رقّت‌آور مادر ، زن و دختر داريوش و پسر نوجوان او چشمان ناظرين را پر از اشك ميساخت ( پسر داريوش در اين زمان 6 ساله بوده و دخترهاى او تازه بحدّ بلوغ رسيده بودند ) .\r\nرخت بربستن اقبال و عظمت ادبار ناگهانى هر بيننده را غرق اندوه ميداشت . اين بيچاره‌ها نميدانستند ، كه داريوش زنده است يا مانند آن سپاهيان ديگر كشته شده و ، وقتى كه ميديدند ، مقدونىها چنان رفتار سبعانه با اسراى خود مىكنند ، مىپنداشتند ، كه تمام آسيا باسارت افتاده . اينها چه ميتوانستند بگويند بزنانى ، كه زوجات ولات بودند و به زانو درآمده كمك ميطلبيدند ، زيرا اينها هم مانند آنان بيچاره و بيكس بودند ( كتاب 17 ، بند 35 - 36 ) .\r\nمقدونىها هرچه در اردوى ايران بود غارت كردند ، فقط خيمه و بارگاه داريوش مصون ماند ، زيرا رسم چنين بود ، كه فاتح در خيمهء مغلوب منزل كند .\r\nبنابراين خدمهء اسكندر در انتظار بازگشت او از تعقيب داريوش ، خيمهء شاه را ضبط و حمامى براى او تهيه كردند ، ميزها را چيدند و مشعل‌ها را افروختند ، زيرا اسكندر ميخواست همان اسباب و تجمّلاتى ، كه براى داريوش تدارك ميشد ، براى او هم تهيه شود و آن را بفال نيك براى تسخير آسيا ميگرفت . بنابراين ، كسانى كه در لباسهاى فاخر زينت بارگاه داريوش بودند ، حالا ميبايست به اسكندر خدمت كنند ، چنان كه بآقاى سابق خود خدمت ميكردند .\r\n\r\n","description":"","footnote":"","page_name":" 1314 ","page_number":427},
  {"content":"\r\n\r\nاين بود شرح جنگ ايسوس ، كه اگر از بعض كيفيّات آن صرف‌نظر كنيم موافق نوشته‌هاى تمام مورّخين يونانى است . امّا در باب تلفات اين جنگ لازم است گفته شود ، كه ديودور آن را از طرف ايرانيان صدهزار پياده و لااقل ده‌هزار سوار نوشته و از طرف مقدونىها سيصد پياده و يكصد و پنجاه سوار . پلوتارك در باب عدّهء تلفات ايرانىها با مورّخ مذكور موافق است ، ولى در باب تلفات مقدونىها سكوت اختيار كرده .\r\n( اسكندر ، بند 27 ) . كنت‌كورث ( 80 ) - سر يكنفر پارسى از طلا\r\n( از كتاب راجرس يك تاريخ ايران قديم )\r\nگويد ، كه مقدونىها پانصد نفر مجروح داشتند و مقتولين آنها از پياده‌نظام بعدّهء 32 و از سواره‌نظام 150 نفر بودند . آريّان ، چنان كه گذشت ، عدّهء مقتولين فالانژ مقدونى را بيشتر دانسته . ژوستن تلفات ايرانيها را شصت و يكهزار پياده و ده‌هزار سوار و مقتولين طرف را يكصد و سى پياده و صد و پنجاه سوار قلمداد كرده ( كتاب 11 ، بند 9 ) . امّا اگر نوشته‌هاى همان مورّخين و مورّخين ديگر را در باب سختى جنگ و امتداد آن در نظر گيريم ، ميبينيم ، كه تلفات مقدونىها با توصيفى ، كه آنها از زيادى كشتگان طرفين ميكنند ، وفق نميدهد . ممكن است ، كه زيادى تلفات ايرانيها از فرار و ماندن در زير پاى فراريان و سم ستوران بوده باشد ، ولى ، با وجود اين تلفات مقدونىها هم نميبايست چنين كم باشد .\r\n\r\n","description":"","footnote":"","page_name":" 1315 ","page_number":428},
  {"content":"\r\n\r\n\r\nپس از جدال ايسوس\r\nاسكندر پس از هزيمت داريوش و قشون او خواست شاه را تعقيب و دستگير كند ، تا يكباره تاج و تخت ايران را بتصرّف آرد ، ولى ، چون داريوش اسب خود را همواره عوض كرده به بهترين اسبها مىنشست ، چهار يا پنج استاد از اسكندر پيش بود . بنابراين ، همين كه شب در رسيد ، اسكندر از رسيدن به داريوش مأيوس شده پس از پيمودن صد استاد ( سه فرسنگ و نيم ) بازگشت و در نيمهء شب باردو وارد شده ديد سپاهيان او مشغول غارت‌اند ، ولى خيمهء داريوش را دست نزده به همان شكل و تجمّلات سابق نگاهداشته‌اند . اسكندر وارد خيمه شده اسلحه را كند و گفت « برويم در حمام داريوش عرق جنگ را شست‌وشو كنيم » . يكى از درباريان او گفت : « بگوئيد در حمام اسكندر ، زيرا دارائى مغلوب از آن فاتح است » . وقتى كه اسكندر وارد حمام شد و اسباب حمام و تجمّلات آن را ، كه تماما گرانبها و كار استادان صنعت بود ، ديد و بوى عطريات گوناگون ، كه استعمال كرده بودند ، بمشامش رسيد و نيز ، وقتى كه از حمام بيرون آمده وارد خيمه گرديد ، بلندى آن و تخت‌خواب‌ها و ميزهاى قيمتى و اشياء نفيسه خيمه را با حيرت از مدّنظر گذرانيد ، شام لذيذ و رنگينى ، كه براى او تهيه كرده بودند ، خورد و در لباس فاخر مستخدمين دربارى داريوش ، كه حالا در سر ميز به او خدمت ميكردند ، با دقّت نگريست ، رو بدوستان خود كرده گفت : « معنى شاه بودن اين است » ( پلوتارك ، كتاب اسكندر ، بند 27 ) .\r\nوقتى كه اسكندر در سر ميز بود و دوستان و نزديكان او حاضر بودند ، ناگاه از خيمهء مجاور صداى شيون و زارى برخاست . اين صدا باعث حيرت حضار گرديد و سپاهيان مقدونى ، كه در اطراف خيمه بودند ، فورا اسلحه برداشتند ، زيرا گمان كردند ، كه اين صداها مقدّمهء حادثه‌اى است ، ولى به زودى معلوم شد ، كه از شيون و زارى ملكه‌ها و زنان دربارى داريوش است ، توضيح آنكه خواجه‌اى اتّفاقا از دم خيمهء آنها گذشته و ، چون رداى داريوش را ، كه يافته بود ، روى دست داشته ، از ديدن آن مادر و زن داريوش پنداشته‌اند ، كه شاه كشته شده و شنلش را كنده‌اند و پس از آن بر اثر اين تصوّر ، شيون و زارى را شروع كرده‌اند ( پلوتارك گويد ، چون\r\n\r\n","description":"","footnote":"","page_name":" 1316 ","page_number":429},
  {"content":"\r\n\r\nكمان و گردونهء داريوش را ديدند ، اين‌حال براى آنها دست داد ) . اسكندر ، پس از اينكه جهت را دانست ، در ابتداء خواست ميثرن « 1 » حاكم سارد را ، كه بايران خيانت ورزيده آن شهر محكم را به اسكندر تسليم كرده بود ، نزد ملكه‌ها بفرستد ، تا آنها را آگاه كند ، كه داريوش نمرده ، ولى پس از قدرى تأمل بخاطرش آمد ، كه اين شخص بايران خيانت كرده و ممكن است ، كه ملكه‌ها از ديدن او بيشتر در اندوه و غصّه فرو روند . بنابراين ، يكى از درباريان خود را ، كه لئوناتوس « 2 » نام داشت به اين كار مأمور كرد . او با عدّهء كمى از قراولان بدر خيمهء ملكه‌ها درآمد و گفت به آنها اطّلاع دهند ، كه از طرف پادشاه آمده . كسانى ، كه در درب خيمه ايستاده بودند ، همين كه قراولان مسلّح را ديدند ، خود را بدرون آن انداخته فرياد برآوردند ، كه آخرين دقايق ملكه‌ها دررسيده و سپاهيانى آمده‌اند ، تا اسرا را بقتل برسانند . ملكه‌ها ، چون اين بشنيدند ، اجازهء دخول به لئوناتوس ندادند و در انتظار اجراى امر فاتح خاموشى اختيار كردند . لئوناتوس مدّتى منتظر اجازهء ورود گرديد و ، چون خبرى نيامد و كسى هم از خيمه خارج نميشد ، قراولان را در دهليز گذارده خود وارد خيمه شد . در اين‌حال باز اضطرابى شديد براى ملكه‌ها دست داد و از لئوناتوس خواهش كردند ، كه آنها را بقتل نرساند ، تا نعش داريوش را دفن كنند . لئوناتوس جواب داد ، كه داريوش زنده است و كسى هم درصدد قتل آنها نيست . به عكس آنها هميشه ملكه خواهند بود و احترامات سابق را خواهند داشت . پس از شنيدن اين خبر سىسىگامبيس « 3 » مادر داريوش اجازه داد ، كه زير بازويش را بگيرند و برخاست . روز ديگر اسكندر امر كرد جسد مقتولين مقدونى را دفن كنند و از مقتولين ايرانى نعش سرداران را دفن كردند .\r\nبعد اسكندر بمادر داريوش اطّلاع داد ، كه مختار است نعش هريك از مقتولين ايرانى را ، كه بخواهد ، موافق آئين پارسى دفن كند . ملكه عدّهء كمى انتخاب كرد ( راجع بدفن اجساد ايرانيها ديودور ساكت است ، پلوتارك نوشته ، كه اسكندر\r\n\r\n\r\n","description":"","footnote":"\r\n( 1 ) -  Mithrene . \r\n( 2 ) -  Leonatus . \r\n( 3 ) -  Sisygambis . \r\n","page_name":" 1317 ","page_number":430},
  {"content":"\r\n\r\nاجازه داد دفن كنند و آنچه براى اجراى مراسم دفن لازم دارند از غنائم بردارند ، ولى مترجم « 1 » پلوتارك در اين‌جا تبصره‌اى علاوه كرده و گويد : اين نوشتهء پلوتارك با آئين پارسىهاى قديم وفق نميدهد ، زيرا فقط شاهان ايران را ميتوانستند دفن كنند . مترجم مزبور بفصل 36 كتاب هيد « 2 » راجع بمذهب ايرانيان قديم و نيز بكتاب سن‌كرووا « 3 » راجع بمورّخين اسكندر استناد مىكند . چون به اين مطلب در باب دوّم اين كتاب رجوع خواهد شد ، عجالة ميگذريم ) . كنت‌كورث گويد او ( يعنى ملكه ) بانتخاب عدّهء كمى از اجساد اقرباى خود اكتفا كرد و با يك سادگى ، كه مقتضى وضع كنونى او بود ، جسد آنها را به خاك سپرد . او چون ميديد ، كه اجساد فاتحين را با چنان تجمّلات كمى ميسوزانند ، ميترسيد ، كه مبادا كبكبه‌اى ، كه پارسىها در موقع دفن تدارك ميكنند ، باعث اشمئزاز ناظرين گردد » . از اين عبارت صريحا استنباط مىشود ، كه اجساد ايرانيها را به خاك سپرده‌اند و مراسم دفن هم باقتضاى موقع ساده‌تر از مراسم ايرانى بوده ، ولى باشكوه‌تر از مراسم مقدونىها ، كه جسد مردگان را ميسوزانيدند .\r\nاسكندر پس از دفن كشتگان خواست ملكه‌ها را ملاقات كند و قصد خود را به آنها اطّلاع داده با هفس‌تيون ، « 4 » نزديكترين محرم خود ، بخيمهء آنها درآمد . هفس‌تيون ، هم‌سال اسكندر ، از او شكيل‌تر و بلندتر بود و ، چون لباس هر دو از يكديگر امتيازى نداشت ، سىسىگامبيس « 5 » مادر داريوش ( ديودور اسم او را سين‌سىگامبريس « 6 » نوشته ) در ابتداء تصوّر كرد ، كه هفس‌تيون اسكندر است و تكريماتى موافق مراسم دربار ايران نسبت به او بجا آورد . در اين‌حال خواجه‌سرايان اسير ، اسكندر را به او نشان دادند و او ، چون اشتباه خود را دريافت ، زانو به زمين زده از اسكندر پوزش خواست و اسكندر او را بلند كرده گفت : « مادر ، اشتباه نكرده‌اى ، اين هم اسكندر است » ( آريّان اين خبر را با ترديد تلقّى كرده - كتاب 3 ، فصل 6 ، بند 1 ) .\r\nبعد نسبت به آنها ملاطفت كرد و گفت ، كه تمام شئونات و احترامات آنها ، چنان كه\r\n\r\n\r\n","description":"","footnote":"\r\n( 1 ) -  Ricard . \r\n( 2 ) -  Th . Hyde . \r\n( 3 ) -  Saint Croix . \r\n( 4 ) -  Hefestion . \r\n( 5 ) -  Sisygambis . \r\n( 6 ) -  Sinsygambris . \r\n","page_name":" 1318 ","page_number":431},
  {"content":"\r\n\r\nبود ، محفوظ است و ملكه ( مادر داريوش ) جواب داد : « شاها ، تو شايان آنى ، كه همان دعاهائى كه براى داريوش گرامى خودمان ميكرديم ، دربارهء تو نيز بكنيم . من هم لايق آن مقامى ، كه داشتم ، ميباشم و بنابراين ميتوانم بار مقامى را هم ، كه بدان تنزل كرده‌ام ، تحمّل كنم . حلّ اين مسئله با تو است ، كه ببينى ، اكنون كه آقاى ما هستى ، بايد بما رحم آرى يا با ما خشونت ورزى » . اسكندر باز ملكه‌ها را بنواخت و گفت نبايد افسرده باشند و وعده كرد در تدارك اسباب راحت آنها ، بيش از آنچه سابقا داشتند ، بكوشد . ملكه‌ها بگريه افتادند . بعد اسكندر پسر داريوش را بآغوش گرفت و او ، با اينكه شش ساله بود و براى اوّلين دفعه اسكندر را ميديد ، نترسيد و دست به گردن اسكندر انداخت . اسكندر از اين كار شاهزاده ، كه دلالت بر اعتماد او ميكرد ، مشعوف شد و رو به هفس‌تيون كرده گفت : « چقدر ميخواستم ، كه داريوش هم چيزى از اين حسّيّات طبيعى داشته باشد » . ديودور گويد ، كه گفت : « اين طفل از پدرش شجاع‌تر است » ( ديودور ، كتاب 17 ، بند 37 - 38 - كنت‌كورث ، كتاب 3 ، بند 12 ) .\r\nراجع بملكه‌ها و دختران داريوش اغلب مورّخين يونانى نوشته‌اند ، كه مادر داريوش در اين زمان پير ، ولى زنى باابهت و شهامت بود . ملكهء جوان در ميان زنان ايرانى از حيث وجاهت مثل و مانند نداشت و دختران او هم از زيبائى ميدرخشيدند . راجع برفتار اسكندر نسبت به آنها پلوتارك چنين گويد ( كتاب اسكندر ، بند 28 ) : چون اين ملكه‌ها سابقا بسيار عاقلانه زندگانى كرده و اكنون باسارت افتاده بودند ، بهترين و باشرف‌ترين عنايت دربارهء آنها چنين بود ، كه هيچ‌گاه كلمه‌اى ، بر خلاف پاكدامنى ، نشنيدند و از چيزى ، كه بر خلاف عفّت و عصمت بود ، نه فقط بيم نداشتند ، بل گمان آن را هم نميكردند . در مكانى مانند جاهائى ، كه مخصوص دوشيزگان است ، بكلّى دور از همه مأوا گزيدند و كسى آنها را نديد ، و حال آنكه زن داريوش زيباترين ملكهء جهان بود ، چنان كه خود داريوش هم در\r\n\r\n","description":"","footnote":"","page_name":" 1319 ","page_number":432},
  {"content":"\r\n\r\nميان پادشاهان شكيل‌ترين آنها بشمار ميرفت و دختران آنها هم به پدر و مادرشان شباهت داشتند . اسكندر ، چون چنين قضاوت كرد ، كه فاتح بودن نسبت به خود شايسته‌تر از فتح بر دشمن است ، هيچگاه به آنها نزديك نشد و حتّى قبل از اينكه زن بگيرد بجز برسين « 1 » زنى را نشناخت . اين زن زوجهء مم‌نن بود و پس از مرگ او بيوه گشت و در دمشق اسير شد . از آنجا ، كه او دختر ارته‌باذ ( والى ايرانى ) و مادرش دختر شاه ( يعنى شاه ايران ) بود و ادبيّات يونانى را به او آموخته بودند ، بنصيحت پارمن‌ين اسكندر دل‌بستگى به او يافت ، بخصوص ، كه پارمن‌ين باصرار آريستوبول « 2 » به اسكندر نصيحت داده همواره ميگفت : چنين شاهزاده خانم زيبا و بامحبّت را از دست مده . اسكندر ، چون قامت رعنا و زيبائى حيرت‌انگيز زنان اسير پارسى را ميديد ، بطور مزاح ميگفت : « زنان پارسى آفت چشمان‌اند » ، ولى در مقابل زيبائى آنان خوددارى و پاكدامنى را از دست نميداد : از نزديك آنها ميگذشت ، چنان كه از جلو مجسّمه‌هاى بىروح زيبا ميگذرند . پلوتارك در خاتمه چنين گويد : اسكندر از دو چيز خود را فانى ميدانست و اين دو چيز خواب و عشق بود ، زيرا او ميگفت :\r\n« خستگى و شهوت دو علامت بيّنى است از ضعف انسان » .\r\nراجع بسلوك اسكندر با ملكه‌ها ديودور گويد ( همانجا بند 38 ) : « گمان ميكنم ، كه هيچيك از كارهاى اسكندر به قدر رفتار خوشى ، كه با ملكه‌ها داشت ، شايان آن نباشد ، كه در تاريخ ضبط شود . فى الواقع تسخير شهرها ، فتوحات و تمام مزايائى ، كه از جنگها حاصل مىشود ، بسته به قضا و قدر است و دليل بزرگى روح نيست ، ولى اگر شخص در ذروه قدرت دست بدبختان را بگيرد ، واقعا عاقل است و داراى روحى بزرگ . اكثر اشخاص ، وقتى كه اقبال به آنها رو ميآورد ، چنان مست بادهء نخوت ميشوند ، كه فراموش ميكنند ، آنها هم مانند ديگران فانىهاى ضعيف‌اند .\r\nجهت اين است ، كه اين‌گونه اشخاص از كشيدن بار اقبال و سعادت عاجزند » .\r\n\r\n\r\n","description":"","footnote":"\r\n( 1 ) -  Barsine . \r\n( 2 ) -  Aristobule . \r\n","page_name":" 1320 ","page_number":433},
  {"content":"\r\n\r\n\r\nحركت اسكندر به طرف سوريّه\r\nپس از اينكه اسكندر از خيمهء ملكه‌هاى ايران بيرون آمد ، در كنار رود پىنار سه محراب براى ژوپىتر « 1 » و مىنرو « 2 » و هركول « 3 » برپا كرده عازم سوريّه گرديد و پارمن‌ين را از پيش فرستاد ، تا خزانهء داريوش را ، كه در دمشق بود ، تصرّف كند . سردار مزبور چون شنيد ، كه يكى از ولات ايران قبل از او عازم دمشق شده ، از اسكندر كمك خواست ، ولى قبل از رسيدن آن ، مفتشين او شخصى را دستگير كردند ، كه از طايفهء مردها بود . اين شخص نامه‌اى از والى مزبور در دمشق براى اسكندر مىبرد .\r\nسردار مقدونى ، چون سر نامه را گشود ، ديد والى نوشته ، كه حاضر است خزانهء داريوش را بتصرّف اسكندر بدهد ، ولى براى اين كار لازم است ، كه او عدّهء كمى بكمك وى بفرستد . پارمن‌ين حامل نامه را با مستحفظين نزد والى خائن فرستاد ، خودش هم از عقب او روانه شد ، و بلدهائى از اهل محلّ گرفته روز چهارم بدمشق رسيد . حاكم مزبور در اين‌حال باهالى چنين وانمود ، كه چون استحكامات شهر قابل اعتماد نيست ، بايد خزانه را حمل كند و اگر كسى ميخواهد در شهر نماند ، ميتواند با او بيرون رود . پس از آن حاكم قبل از طليعهء صبح خزانه را حمل كرد و در اين‌موقع هزاران نفر مرد و زن ، كه از نجباى ايران ، زنان آنان ، اطفال سرداران ايرانى و نمايندگان شهرهاى يونانى بودند و داريوش آنها را به شهر محكم دمشق فرستاده بود ، تا در امان باشند ، با او حركت كردند ، بىاينكه بخيالشان هم خطور كرده باشد ، كه والى خائن ميخواهد نه فقط خزانهء داريوش را به اسكندر تحويل دهد ، بل درصدد است ، كه تمام اين مردان و زنان را هم به او تسليم كند .\r\nپارمن‌ين ، همين كه از دور اين جمعيّت را ديد ، پنداشت ، كه قشون دشمن است و بسپاهيان خود امر كرد حمله برند . حاملين خزانه و اشياء و البسهء نفيسه ، چون وضع را چنين ديدند ، هرچه بر دوش يا بدست داشتند ، انداخته فرار كردند و سپاهيانى هم ، كه با آنها بودند ، نيز گريختند . در اين‌حال حاكم باز چنين\r\n\r\n\r\n","description":"","footnote":"\r\n( 1 ) - خداى بزرگ يونانىها و رومىها .\r\n( 2 ) - ربّة النّوع عقل بعقيدهء يونانيها و روميها .\r\n( 3 ) - نيم‌خداى يونانى ( چنان كه گذشت ، اسكندرنژاد خود را از طرف پدر به هركول ميرسانيد ) .\r\n","page_name":" 1321 ","page_number":434},
  {"content":"\r\n\r\nوانمود ، كه از اين واقعهء غيرمترقبه هراسناك است ، به اين طرف و آنطرف دويد و بر اضطراب و وحشت جماعتى ، كه از قصد خائنانه او آگاه نبودند ، افزود .\r\nسپاهيان مقدونى ، كه حمله ميكردند ، باشخاصيكه قبل از همه فرار كرده بودند ، رسيدند . در ميان اين‌ها زنانى بودند ، كه اطفال خود را در آغوش كشيده ميدويدند و نيز سه دختر اردشير سوّم ، زن او و دختر اكزات‌رس « 1 » برادر داريوش ، زن ارته‌باذ ، كه از متنفّذات دربار ايران بشمار ميرفت ، و پسر او ، كه ايليونه « 2 » نام داشت ، زن فرناباذ والى ولايات دريائى آسياى صغير ، زن من‌تور ، سه دختر او ، زن مم‌نن و پسر او و كسانى زياد از نجباى ديگر ايران ، كه تماما اسير شدند . از اسراء غيرايرانى يونانيهائى بودند ، كه پس از اينكه يونانيان عهدى با اسكندر بستند ، طرفدار ايران شده جلاى وطن كردند ، مانند آريس‌توگىتون « 3 » ، دروپيد « 4 » ، افىكرات آتنى ، پوزيپ‌پوس « 5 » ، اونوماستريد « 6 » ، مونيموس « 7 » ، كالّىكراتيد « 8 » لاسدمونى ، كه تماما از معاريف بشمار ميرفتند .\r\nمقدار پول و ذخاير و اموالى كه بدست مقدونيها افتاد ، چنين بود : مسكوكات نقره معادل دوهزار تالان « 9 » ، اسباب نقره معادل پانصد تالان ، چهارپايان بنه هفت‌هزار رأس ، گردونه‌ها و البسهء فاخره بعدّه‌اى زياد . شمارهء اشخاصى را ، كه حاكم دمشق فريب داده ناگهان تسليم مقدونيها كرد ، تقريبا سىهزار نوشته‌اند . اين حاكم خائن به زودى بكيفر اعمال خود رسيد ، توضيح آنكه يكى از شركاء او در اين خيانت ، كه به قدر او فاسد نبود ، وى را كشته و سرش را بريده براى داريوش برد ( كنت‌كورث ، كتاب 3 ، بند 13 - مورّخ مذكور بمناسبت اين روايت گويد ، كه پارسيها حمال را گان‌گاباس « 10 » گويند ) . تسّاليانى كه ، در قشون پارمن‌ين بودند ، غنائمى زياد از اين‌جا بدست آوردند و سپاهيان ديگر مقدونى هم ثروتمند شدند . پلوتارك گويد : مقدونىها ، كه براى اوّلين دفعه مزه طلا و نقره و زنان و تجمّلات مشرق را چشيدند ، از اين ببعد با شوق و حرارت بهر راهى ميرفتند ، تا اثرى از ثروت‌هاى پارس كشف\r\n\r\n\r\n","description":"","footnote":"\r\n( 1 ) -  Oxathres . \r\n( 2 ) -  Ilionee . \r\n( 3 ) -  Aristogiton . \r\n( 4 ) -  Dropide . \r\n( 5 ) -  Pausippus . \r\n( 6 ) -  Onomastride . \r\n( 7 ) -  Monimus . \r\n( 8 ) -  Callicratide . \r\n( 9 ) - تقريبا پنج ميليون تومان يا 50 ميليون ريال .\r\n( 10 ) -  Gangabas . \r\n","page_name":" 1322 ","page_number":435},
  {"content":"\r\n\r\nكنند ( كتاب اسكندر ، بند 32 ) . آريّان باختصار نوشته : چون اسكندر شنيد خزانهء داريوش ، كه بوسيله سوفه‌نس « 1 » حمل ميشد و حتّى مستحفظين آن و آنچه باعث غرور و شكوه شاه بود ، بتصرّف او ( يعنى اسكندر ) درآمده ، اين غنائم را به پارمن‌ين سپرد ( كتاب 2 ، فصل 6 ، بند 5 ) . پس از آنكه اسكندر خزانهء داريوش را به پارمن‌ين سپرد ، او را حاكم ايالت سل‌سيرى « 2 » كرده خودش به كارهاى سوريّه پرداخت ( اين ايالت در زمان جانشينان اسكندر عبارت بود از سوريّهء جنوبى ، كه تا حدود مصر و عربستان امتداد مييافت ) . اهالى سوريّه در ابتداء نميخواستند تابع اسكندر شوند ، ولى پس از آنكه دمشق بتصرّف آمد ، شهرها يك‌بيك سر تمكين پيش آوردند و جزيرهء آراد ( ارواد ) هم تسليم شد . در اين‌وقت ستراتون « 3 » نامى پادشاه اين جزيره و قسمتى از سواحل بود .\r\n\r\nنامهء داريوش به اسكندر\r\nبعد اسكندر به مارات « 4 » رفت . در اين‌جا نامه‌اى از داريوش به اسكندر رسيد ، كه در باب مضمون آن روايات مختلف است .\r\n\r\nروايت آرّيان\r\nمورّخ مذكور گويد ( كتاب 2 ، فصل 6 ، بند 4 ) : وقتى ، كه اسكندر در مارات بود ، رسولانى از طرف داريوش با نامه آمدند .\r\nمفاد آن چنين بود : داريوش آزادى مادر ، زن و اولاد خود را ميخواست و بعهدى ، كه بين فيليپ و اردشير بسته شده بود ، اشاره كرده از اين جهت ، كه اسكندر بى سبب به آرسس پسر اردشير حمله كرده بود ، تقصير را به او نسبت ميداد ، بعد داريوش اظهار ميداشت ، كه از زمانيكه او بتخت نشسته ، اسكندر سفارتى براى تجديد عهد اتحاد قديمى نفرستاده ، بل به عكس در رأس قشونى بآسيا گذشته و پارسىها را دشمنان خود دانسته . در اين احوال شاه پارس مجبور بود اسلحه برگرفته از مملكت خود و شرف تخت دفاع كند . نتيجه چنان شد ، كه ارادهء خدايان بود ، حالا مانند شاهى\r\n\r\n\r\n","description":"","footnote":"\r\n( 1 ) -  Sophenes . \r\n( 2 ) -  Coele - Syrie . \r\n( 3 ) -  Straton . \r\n( 4 ) -  Marathe  ( شهر مهمّى در سوريّه ، كه بگفتهء آريّان در قاره در مقابل آراد واقع بود ) .\r\n","page_name":" 1323 ","page_number":436},
  {"content":"\r\n\r\nاز شاهى تقاضا مىكند ، كه مادر و زن و اولاد او را ، كه اسير شده‌اند ، پس بدهد و خواهش مىكند ، رسولانى بفرستد ، كه با منيسك « 1 » و آرسيما « 2 » سفراى او مذاكره كرد و تضميناتى به يكديگر راجع باتحاد بدهند ( از اين نامه صريحا استنباط مىشود ، كه عهدى بين دربار ايران و مقدونيّه در زمان اردشير سوّم و فيليپ منعقد شده بود ) .\r\n\r\nجواب اسكندر بنامهء داريوش\r\nآريّان روايت خود را دنبال كرده گويد ( همانجا بند 5 ) : اسكندر رسولان داريوش را مرخص كرده بعد ترسيپ « 3 » را فرستاد ، كه جواب نامه را به داريوش رسانيده ، بىاينكه توضيحاتى بدهد ، برگردد . مضمون نامهء اسكندر چنين بود : « نياكان شما داخل مقدونيّه و يونان شده اين ممالك را غارت كردند ، و حال آنكه از طرف ما آزارى نديده بودند .\r\nاكنون به سمت سپهسالارى كلّ يونانيان من بآسيا آمده‌ام ، تا انتقام آنها و خود را از توهينى كه شده بكشم . شما به پرنتىها ، كه بر عليه پدر من بودند ، كمك كرديد و اخس قشونى به تراكيّه ، كه جزو مملكت ما بود ، فرستاد . پدر من بدست كسانى كشته شد ، كه شما محرّك آنان بوديد و در تمام نامه‌هاى خودتان شما از اين جنايت به خود باليديد . پس از اينكه آرسس و باگواس را بقتل رسانيديد ، تخت را بر خلاف قوانين ايران غصب كرديد و در حالى كه در مقابل پارسيها مقصّر بوديد ، بيونان نامه‌هائى نوشتيد ، تا آن را بر عليه من بشورانيد . شما سعى كرديد ، كه يونانىها را با پول فاسد كنيد و آنها ، بجز لاسدمونيها ، امتناع ورزيدند . شما كوشيديد ، كه بوسيلهء اغواى مأمورين خودتان صداقت دوستان و متحدين مرا متزلزل سازيد و آرامشى را ، كه يونان از من دارد ، برهم زنيد . من براى كشيدن انتقام از اين همه توهينات اسلحه برداشتم و در ابتداء ولات و سرداران شما را مغلوب كرده بعد نسبت بلشكر شما و خودتان فاتح شدم . تفضّل خدايان مرا صاحب اختيار ممالك شما كرد . سرداران شما ، كه از كشتار جان بدر برده ، در اطراف من جمع شده‌اند ، از عنايات من متشكرند . اين‌ها بميل خودشان در تحت لواى من جمع شده‌اند ، نه برحسب اجبار . من آقاى آسيا هستم ، بيائيد و مرا به اين سمت\r\n\r\n\r\n","description":"","footnote":"\r\n( 1 ) -  Menisque . \r\n( 2 ) -  Arsima . \r\n( 3 ) -  Thersippe . \r\n","page_name":" 1324 ","page_number":437},
  {"content":"\r\n\r\nبشناسيد . اگر در صداقت من ترديد داريد ، دوستان خود را بفرستيد ، تا قول شرف به آنها بدهم . بالاخره وقتى كه به من نامه مينويسيد ، بخاطر داشته باشيد ، كه بپادشاه آسيا مينويسيد ، شما با من مساوى نيستيد و امپراطورى از آن من است .\r\nاگر جز اين كنيد ، آن را توهينى خواهم دانست و هرگاه خودتان را شاه ميدانيد ، در جدال ديگر مگريزيد ، هرجا باشيد من بشما ميرسم » .\r\n\r\nروايت كنت‌كورث\r\nمورّخ مذكور در اين باب چنين نوشته ( كتاب 4 ، بند 1 ) : وقتى كه اسكندر در ماراتوس « 1 » بود ، به او نامه‌اى از داريوش رسيد . مضمون آن بقدرى گستاخانه بود ، كه اسكندر را سخت مكدّر داشت .\r\nاوّلا داريوش خود را شاه خوانده بود ، بىاينكه اسكندر را پادشاه دانسته باشد و بعد مطالبى را ، كه خواسته بود ، اسكندر انجام دهد ، شكل تقاضا را داشت . مفاد نامه چنين بود : داريوش مادر و زن و اولاد خود را استرداد ميكرد و در ازاى آن وعده ميداد بقدرى پول بدهد ، كه در تمام مقدونيّه بيش از آن نباشد . راجع بممالك ايران ، كه در تصرّف اسكندر بود ، داريوش نوشته بود : اگر اسكندر ، نظر بمودتى كه سابقا بين دو دربار بوده ، حاضر باشد نصيحت عاقلانهء او را بپذيرد ، مقتضى است ، بميراث پدران خود قانع شده باروپا برگردد . در اين‌صورت داريوش متحد او خواهد شد و حاضر است با اسكندر در اين باب عهدى ببندد و هرگاه اسكندر نخواهد نصايح او را بپذيرد ، منازعهء آنها بايد با جنگ حل شود . اسكندر از اسلوب انشاء نامه و مخصوصا از اينكه داريوش او را پادشاه ندانسته بود ، سخت مكدّر شد و جوابى نوشته ترسيپ « 2 » را مأمور كرد نامه را برساند . در اين نامه اسكندر كارهاى داريوش اوّل و خشيارشا را در يونان و آسياى صغير يادآور شده سپس از كمكى ، كه ايرانىها به پرنتىها « 3 » بر ضدّ پدر او فيليپ كرده بودند ، سخن رانده و بكشته شدن فيليپ بتحريكات دربار ايران اشاره كرده داريوش را شماتت ميكرد از اينكه آرسس را بدستيارى باگواس خواجه كشت و تخت را غاصبانه ربود و\r\n\r\n\r\n","description":"","footnote":"\r\n( 1 ) -  Marathus . \r\n( 2 ) -  Thersippe . \r\n( 3 ) -  Perinthiens . \r\n","page_name":" 1325 ","page_number":438},
  {"content":"\r\n\r\nپس از آن يونانىها را بر ضدّ اسكندر برانگيخت و نيز داريوش را توبيخ مىكرد ، كه سر دشمن را بجايزه گذارده هزار تالان وعده ميدهد به كسى ، كه اسكندر را بكشد ، و حال آنكه آنهمه وسائل و اسلحه و قشون در اختيار او است . بعد ميگفت ، كه او جنگ را بآسيا نياورده ، بل از تعرض ايرانىها نسبت بيونانيها دفاع مىكند و ، چون خدايان هميشه حامى حق‌اند ، اين است ، كه قسمت اعظم آسيا باطاعت او درآمده . در پايان نامه اسكندر افزوده بود : « من شما را در دشت نبرد مغلوب كردم ، پس موافق قوانين جنگ حق تقاضائى از من نداريد ، ولى اگر شما نزد من آئيد ، و بجاى تقاضا خواستار شويد ، من مادر و زن و اولاد شما را ، بىاينكه وجهى بخواهم ، بشما رد ميكنم ، زيرا من قادرم ، كه فتح كنم و در همان‌حال ببدبختى مغلوبين رقت آرم . اگر شما اعتماد نداريد ، كه بميان ما آئيد ، كسى را از دوستان خود بفرستيد ، تا ما قول شرف بشما بدهيم ، كه مخاطره‌اى براى شما نخواهد بود .\r\nبهرحال ، اگر خواستيد به من نامه بنويسيد ، بخاطر داشته باشيد ، كه بپادشاهى و بل بپادشاه خودتان مينويسيد » .\r\n\r\nروايت ديودور\r\nمورّخ مذكور گويد ( كتاب 17 ، بند 39 ) : داريوش باوجود شكست موحشى ، كه خورده بود ، مأيوس نگرديد و بعد از ورود ببابل مشغول جمع‌آورى سپاهيانى شد ، كه از ايسّوس فرار كرده بودند . او نامه‌اى به اسكندر نوشته وى را دعوت كرد باينكه اقبال را موافق حسّيّات نوع‌پرورى تحمّل كند و اسرا را در ازاى تأديه مبلغى به او پس دهد . ضمنا به او وعده داد ، كه اگر صلح كند ، داريوش تمام ممالك و شهرهائى را ، كه در اين‌طرف رود هاليس ( قزل ايرماق امروزى ) است ، به او واگذار خواهد كرد . وقتى كه اين نامه به اسكندر رسيد ، تمام دوستانش را براى مشورت جمع كرد ، ولى بجاى اينكه اصل نامه را نشان بدهد ، نامه‌اى را ، كه خودش انشاء كرده و موافق مقاصدش بود ، براى مشاورين خواند . پس از آن رسولان داريوش را روانه كردند ، بىاينكه مقصود آنها حاصل شده باشد . اين است روايت ديودور و به نظر چنين ميآيد ، كه اين روايت صحيح است زيرا ، چون اسكندر ميخواسته تمام ممالك ايران را تسخير كند راضى به صلح\r\n\r\n","description":"","footnote":"","page_name":" 1326 ","page_number":439},
  {"content":"\r\n\r\nنشده است و ، براى اينكه سرداران او ايرادى نداشته باشند ، نامه را بطورى كه ميخواسته ، خشن انشاء كرده يا ، چنان كه حالا گويند ، ساخته و بعد جوابى داده يا نداده ، بهرحال صلح سر نگرفته . نظر مذكور نيز از اين‌جا تأييد مىشود ، كه معقول نبوده داريوش به اسكندر چنان نامهء سختى پس از جنگ ايسّوس بنويسد ، بخصوص كه مادر و زن و اولاد او در اسارت بودند . امّا اينكه ديودور گويد « ممالك و شهرهائى ، كه در اين‌طرف رود هاليس است » مقصود او از اين‌طرف يعنى ممالكى ، كه در طرف غربى رود مزبور واقع است ، زيرا براى او ، كه يونانى بود ، اين ممالك همين موقع را داشت ، ولى براى ايرانيان « اين‌طرف » معناى « آنطرف » را دارد . اگرچه اين نكته روشن است ، باز براى احتراز از اشتباه توضيح شد .\r\nدر خاتمه لازم است گفته شود ، كه پلوتارك راجع بنامهء داريوش به اسكندر ، زمانيكه او در مارات يا ماراتوس بوده ، ساكت است . او گويد ، كه پس از مراجعت اسكندر از مصر ، نامه‌اى از داريوش به او رسيد . مفاد آن را هم ، چنان كه در جاى خود بيايد ، طور ديگر نوشته و مخالف روايات آريّان و كنت‌كورث است . اين نكته هم نظرى را ، كه اظهار كرديم ، تأييد مىكند .\r\n\r\nاسكندر در فينيقيّه\r\nبعد اسكندر راه خود را پيموده به فينيقيّه درآمد و بيب‌لس « 1 » را تصرّف كرده از آنجا به صيدا رفت . ستراتون « 2 » در اينجا از طرف داريوش سلطنت داشت و ، چون بميل اهالى نسبت به اسكندر سر اطاعت پيش آورده بود ، نه بطيب خاطر ، اسكندر از او ظنين شده هفس‌تيون را والى و او را مأمور كرد از صيدائيها كسى را ، كه از همه اليق باشد ، پادشاه كند . هفس‌تيون اين مقام را بميزبانان خود ، كه نوجوانانى ممتاز بودند ، تكليف كرد و آنها آن را ردّ كرده گفتند ، موافق قوانين صيدائى فقط كسى ميتواند اين مقام را اشغال كند ، كه از خانواده سلطنت باشد . هفس‌تيون را اين جواب خوش آمد و آنها را ستوده گفت : شما داراى نظرى بلند هستيد ، زيرا نخستين اشخاصى بوديد ، كه درك كرديد ، چقدر ردّ كردن سلطنتى عالىتر از قبول آن است . اين حسّيّات را هميشه\r\n\r\n\r\n","description":"","footnote":"\r\n( 1 ) -  Byblos . \r\n( 2 ) -  Straton . \r\n","page_name":" 1327 ","page_number":440},
  {"content":"\r\n\r\nداشته باشيد ، ولى حالا ميخواهم به من بگوئيد ، كه كى در اين شهر از خانوادهء سلطنت است و آن شخص بايد بداند ، كه اين مقام را از شما دارد . آنها جواب دادند ، كه داوطلبان اين مقام زيادند و هركدام سعى دارند طرف توجّه اسكندر شوند ، ولى آبدالونيم « 1 » نامى در اين شهر است ، كه اجدادش پادشاه بودند ، بعد او دوچار فقر شد و حالا در باغى باغبانى مىكند . بر اثر اين معرفى هفس‌تيون او را خواسته لباس ارغوانى بر او پوشاند . پس از آن او نزد اسكندر رفته مورد عنايت شد و اسكندر بعض محل‌هاى مجاور صيدا را هم بقلمرو او ضميمه كرد و قسمتى از غنائم جنگ را به اختيار او گذاشت ( كنت‌كورث ، كتاب 3 ، بند 1 ) .\r\nديودور اين قضيّه را در ضمن وقايع تسخير صور ذكر كرده و گويد ، كه اسم او بال‌لونيموس « 2 » بود و به حكم اسكندر پادشاه صور شد ( كتاب 17 ، بند 46 ) . ژوستن اسم او را آبدولونيموس « 3 » نوشته ( كتاب 11 ، بند 10 ) . پلوتارك - آلىنوموس « 4 » و آريّان - آزل‌ميكوس « 5 » ( كتاب 2 ، فصل 7 ، بند 7 ) .\r\nقبل از اينكه شرح كارهاى اسكندر را دنبال كنيم ، مقتضى است چند كلمه از وقايع كوچكى ، كه مقارن اين زمان روى داده ، بگوئيم .\r\n\r\nكشته شدن آمين‌تاس در مصر\r\nآمين‌تاس مقدونى ، كه با اسكندر خصومت ورزيده بدربار ايران پناهنده شده بود ، بر اثر جنگ ايسّوس با چهارهزار نفر يونانى ، كه به خدمت ايران اجير شده بودند ، فرار كرده به طرابليس سوريّه درآمد و ، چون نزد اسكندر نميتوانست برود ، و از داريوش هم بواسطهء شكست او مأيوس بود ، خود را بجريان حوادث سپرده از راه ماجراجوئى درصدد برآمد ، كه مصر را تسخير كند و با اين مقصود با قشون خود ببندر پلوزيوم رهسپار شد . چون او انتشار داده بود ، كه پيش‌آهنگ قشون داريوش است ، ساخلو بندر او را به اين سمت پذيرفت . بعد از تسخير محل مزبور آمين‌تاس به منفيس پاىتخت مصر حمله برد و ساخلو آنجا بيرون آمده جنگ كرد ، بعد بقلعهء\r\n\r\n\r\n","description":"","footnote":"\r\n( 1 ) -  Abdalonyme . \r\n( 2 ) -  Ballonymus . \r\n( 3 ) -  Abdolonymus . \r\n( 4 ) -  Alynomus . \r\n( 5 ) -  Azelmicus . \r\n","page_name":" 1328 ","page_number":441},
  {"content":"\r\n\r\nشهر مزبور پناهنده شد . در اين‌وقت ، چون يونانىها خودشان را فاتح ميدانستند ، بغارت و خراب كردن نواحى منفيس پرداختند ، ولى ، مازاسس « 1 » ، رئيس قشون ايران ، پس از آنكه يونانيها را پراكنده و بغارت كردن و يغما بردن مشغول ديد ، دل ساخلو را قوى كرد و با آن بيرون آمده با آمين‌تاس و قشون او جنگيد و فاتح شد ، توضيح آنكه يونانىها مقاومت كرده تا آخرين نفر كشته شدند و آمين‌تاس نيز بقتل رسيد .\r\n\r\nسرداران داريوش در آسياى صغير\r\nبعض سرداران داريوش ، كه در جنگ ايسّوس سالم مانده بودند ، قشون شكست‌خوردهء شاه را جمع‌آورى كرده درصدد برآمدند ، كه ليديّه را از سردار مقدونى ، كه آن‌تىگون « 2 » نام داشت ، پس بگيرند . بر اثر اين قصد جنگى بين مقدونيها و ايرانيها درگرفت ، كه بنفع مقدونيها خاتمه يافت . هم در اين اوان بحريّهء مقدونى ببحريّهء ايران ، كه از طرف داريوش مأمور بود ، سواحل هلّس‌پونت را تسخير كند برخورد و آن را شكست داد . فرمانده كشتىهاى ايران آريستومن « 3 » نام داشت . بعد فرناباذ فرمانده بحريّهء ايران به طرف مىلت رفت ، تا باج از اهالى بگيرد و در جزيرهء خيوس ساخلو بگذارد . پس از آن او با صد كشتى بجزيرهء آندروس « 4 » و سيف‌نوس « 5 » درآمد و در اين‌جا ساخلو گذارد ( آريّان ، كتاب 2 ، فصل 6 ، بند 3 ) . در اين احوال لاسدمونيها بپيشقدمى آژيس « 6 » پادشاه اسپارت بر آن‌تىپاتر نايب السلطنهء اسكندر در مقدونيّه قيام كردند ، توضيح آنكه هشت‌هزار نفر لاسدمونى ، كه سابقا بكمك ايران مسلّح شده بودند ، پس از ورود اسكندر به كيليكيّه از آنجا فرار كرده بيونان برگشتند و لاسدمونيها از اين عدّه استفاده كرده بمقام جنگ با آن‌تىپاتر برآمدند .\r\nجزيرهء كريت هم خواهى نخواهى در اين كشمكش داخل شد ، زيرا در اين‌جا وقتى مقدونىها و گاهى اسپارتيها قوّت مىيافتند و بر اثر غلبه هر يك از آنها ساخلوى از طرف غالب در اين‌جا گذارده ميشد . چنين بود اوضاع آسياى صغير و يونان\r\n\r\n\r\n","description":"","footnote":"\r\n( 1 ) -  Mazaces . \r\n( 2 ) -  Antigone . \r\n( 3 ) -  Aristomene . \r\n( 4 ) -  Andros . \r\n( 5 ) -  Syphnos . \r\n( 6 ) -  Agis . \r\n","page_name":" 1329 ","page_number":442},
  {"content":"\r\n\r\n( 81 ) - شكار پلنگ\r\n( از كتاب راجرس ، يك تاريخ ايران قديم )\r\nو مقدونيّه ، وقتى كه اسكندر با شهر صور در گيرودار شد ( ذكر عاقبت قيام آژيس پائين‌تر بيايد ) .\r\n\r\nنزاع صور با اسكندر\r\nصور ، چنان كه بالاتر كرارا ذكر شده ، مهمترين شهر فينيقيّه بود و يكى از مراكز تجارتى درجه اوّل دولت ايران بشمار ميرفت . وقتى كه اسكندر به فينيقيّه درآمد و شهرهاى آن مطيع\r\n\r\n","description":"","footnote":"","page_name":" 1330 ","page_number":443},
  {"content":"\r\n\r\nگشتند ، صور هم تمكين كرد ، ولى نخواست جزو دولت مقدونيّه گردد ، توضيح آنكه ميخواست مانند شهر متّحدى بشمار آيد . شهر مزبور با اين مقصود رسولانى نزد اسكندر با هدايائى ، كه از جمله تاجى از زر بود ، فرستاد و آذوقهء وافر بقشون اسكندر داد . پادشاه مقدونى رسولان را خوب پذيرفت و ضمنا به آنها گفت ، كه ميخواهد براى هراكل « 1 » رب النوع صور قربانى كند ، زيرا او نژاد خود را از اين رب النوع ميداند و غيبگوئى به او توصيه كرده ، كه چنين كند . سفراى صور گفتند ، كه اين رب النوع در بيرون شهر معبدى دارد و اسكندر ميتواند در آنجا مراسم قربانى را با طنطنه به عمل آرد . آريّان گويد ( كتاب 2 ، فصل 7 ، بند 2 ) : معبد هراكل صور يكى از قديمترين معابد بود و هراكل صور غيراز هراكل آرگيانى ( يونانى ) است ، بعد مورّخ مزبور افزوده ، كه صوريها به اسكندر جواب دادند : بيك نفر يونانى يا مقدونى اجازه نخواهند داد بشهرشان داخل شود . اسكندر بر اثر اين جواب در خشم شده چنين گفت : « شما بموقع خود مينازيد و قشون برّى مرا حقير ميشماريد ، ولى به زودى خواهيد دانست ، كه شما جزو قاره‌ايد . بشما اعلام ميكنم ، كه اگر قشون مرا به شهر راه ندهيد ، با يورش آن را خواهم گرفت » . وقتى كه رسولان با اين اظهارات اسكندر برمىگشتند ، بعض طرفداران اسكندر به آنها توصيه كردند ، كه صور هم مانند ساير شهرهاى فينيقيّه دروازه‌هاى خود را به روى قشون اسكندر باز كند ، ولى اهالى صور اين پند را نپذيرفته آمادهء جنگ شدند . بقول آريّان صوريها اين جواب را مناسب اوضاع آن روز دانستند ، زيرا نتيجهء قطعى قشون‌كشى اسكندر بآسيا معلوم نبود .\r\n\r\nمحاصرهء صور\r\nمحاصرهء صور و جنگ اهالى آن با اسكندر هفت ماه به طول انجاميد و صوريها مقاومتى كردند ، كه تاريخ كمتر نظاير آن را بخاطر دارد . بنابراين مقتضى است نبرد اين پهلوان نامى آن زمان را با فاتح دنياى آن روز مفصّل‌تر شرح دهيم ، تا يك بار ديگر روشن باشد ، كه اتّحاد و اتفاق\r\n\r\n\r\n","description":"","footnote":"\r\n( 1 ) -  Heracles ( Hercule ) . \r\n","page_name":" 1331 ","page_number":444},
  {"content":"\r\n\r\nچه مىكند و چگونه عدّه‌اى از مردان غيور اين شهر قشون عظيم اسكندر را ، كه تا اين زمان و پس از آن تا زمان فوتش در همه‌جا فاتح و داراى همه‌گونه وسائل بود ، در مدّت هفت ماه سخت مشغول داشته كار را به جائى رسانيدند ، كه مقدونيها مكرّر به اسكندر پيشنهاد كردند دست از تسخير اين شهر برداشته برود و خود او هم نه يك مرتبه از بهره‌مندى خود در ترديد افتاد و فقط نرسيدن كمكى از طرف ايران و خيانت قبرسىها بالاخره اين شهر ويران شده را بتصرّف او داد .\r\n\r\nموقع شهر صور\r\nاين شهر ، چنان كه بالاتر گفته شده ، بواسطهء بوغاز تنگى ، كه عرض آن 4 استاد يا تقريبا هفتصد ذرع بود ، از ساحل فينيقيّه جدا ميشد و بنابراين حكم جزيره‌اى را داشت . وقتى كه بادهاى افريقا موسوم به آفريكوس « 1 » وزيدن ميگرفت ، آب اين بوغاز را عقب زده امواج را روى هم انبوه ميكرد و بساحل ميريخت . شهر داراى ديوارهاى بلند و برج‌ها و باروهاى محكم بود و اين استحكامات را از هر طرف دريائى عميق احاطه داشت . علاوه بر اين مزايا يك‌چيز هم صوريها را بجنگ تشويق ميكرد ، توضيح آنكه رسولان قرطاجنه ، كه برحسب معمول بدين شهر براى اجراى مراسم قربانى آمده بودند ، اهالى صور را بمقاومت تحريك كرده وعدهء كمك و همراهى ميدادند ، زيرا قرطاجنه را مهاجرين صور در افريقا بنا كرده بودند و قرطاجنه در اين زمان مملكت ثروتمند و دولت مقتدرى بشمار ميآمد ( چنان كه بالاتر گفته شد از مطالعات در كتب بعض مورّخين قديم چنين استنباط مىشود ، كه اين دولت مانند مستعمرات فينيقى در درياى مغرب از دربار ايران يك نوع تمكينى داشته ) « 2 » . ديودور گويد ( كتاب 17 ، بند 40 ) جهت عمدهء مقاومت صور از اين‌جا بود ، كه ميخواست اسكندر را معطّل كرده وقت به داريوش بدهد ، كه او قشون جديدى براى نبرد با اسكندر تهيّه كند و صوريها اميدوار بودند ، كه با اين كار خود طرف توجّه دربار ايران گشته پاداشهائى بزرگ خواهند يافت .\r\n\r\nجنگهاى صور با اسكندر\r\nبهرحال اهالى صور عازم جنگ گرديده بتداركات آن پرداختند و با اين مقصود ماشينهاى جنگى روى ديوارها\r\n\r\n\r\n","description":"","footnote":"\r\n( 1 ) -  Africus . \r\n( 2 ) - به اين موضوع در باب دوّم اين كتاب رجوع خواهيم كرد .\r\n","page_name":" 1332 ","page_number":445},
  {"content":"\r\n\r\nاستوار داشتند ، بجوانان اسلحه دادند ، از عملهء زياد - مقيمين شهر - بهره‌مند شده آنها را بكارگاه‌ها و كارخانه‌ها تقسيم كردند و جدّا بساختن ادوات جنگى براى دفاع از دشمن مشغول گشتند . اسكندر ، چون موقع صور و فقدان بحريّهء قوى را در نظر گرفت ، فهميد ، كه محاصره به طول خواهد انجاميد و ممكن است ، كه مدّت طولانى محاصره ، نقشه‌هاى ديگر او را عقيم گذارد . بنابراين تصميم كرد ، كه در آشتى با صور بكوبد و با اين مقصود رسولانى نزد صوريها فرستاده تكليف صلح كرد . آنها بقدرى از مقدونىها خشمناك بودند ، كه حتّى بر خلاف عادات بين‌الملل آن روزى هم ، رسولان اسكندر را كشته جسد آنها را به دريا افكندند . معلوم است ، كه بر اثر اين رفتار ، اسكندر از شدّت خشم برافروخت و تصميم بر محاصرهء صور كرد . شرح وقايع اين جدال‌ها چنين است : ( آريّان ، كتاب 2 ، فصل 7 ، بند 1 - 7 . پلوتارك ، كتاب اسكندر ، بند 34 - ديودور ، كتاب 17 ، بند 40 - 46 . كنت‌كورث ، كتاب 4 ، بند 2 - 4 . ژوستن ، كتاب 11 ، بند 10 ) براى پيشرفت محاصره لازم بود ، كه ساحل با شهر صور بوسيله يك پل خاكى اتّصال يابد و با اين مقصود مقدونىها ميبايست بوغازيرا ، كه بين صور و ساحل حائل بود ، پر كنند ، زيرا دريائى عميق از هرطرف صور را احاطه داشت و اين وضع از استعمال ادوات محاصره مانع بود . از طرف ديگر ، چون بوغاز عمقى زياد داشت ، وقتى كه اسكندر بسپاهيان خود امر كرد آن را پر كنند ، يأس غريبى بر آنها مستولى گشت . ميگفتند از كجا ميتوان اين همه سنگ بزرگ يا درختهاى بلند تهيه كرد و بايد تمام صفحه را عارى از سنگ يا درخت كنيم ، تا اين خيال از قوّه بفعل آيد . يك اشكال بزرگ هم اجراى اين نقشه را محال به نظر ميآورد : باد افريقا آب دريا را در اين بوغاز روى هم انبوه ميكرد و امواجى ، كه به اين محلّ رسيده در بوغاز باريكى بين صور و ساحل محبوس ميشد ، بقدرى قوّت مييافت ، كه هر مانعى را از پيش برميداشت . اسكندر ، چون احوال روحى مقدونيها و يأس آنها را ديد ، چنان كه در اين موارد عادت او بود ، اعلام كرد ، كه هراكل در خواب دست اسكندر را گرفت و دروازه‌هاى صور\r\n\r\n","description":"","footnote":"","page_name":" 1333 ","page_number":446},
  {"content":"\r\n\r\nرا باز كرده او را داخل شهر كرد . پس از اين اظهار اسكندر افزود ، كه صوريها بر خلاف عادات بين‌المللى رسولان مقدونى را كشته‌اند و روا نيست ، كه يك شهر بتواند در مقابل فاتحين پا فشرده بفتوحات ديگر آنها خاتمه دهد . پس از اين اظهارات و ، بعد از اينكه رؤساء قشون مقدونى بدستور اسكندر سپاهيان خود را از جهت يأس سرزنش و توبيخ كردند ، مقدونيها به كار چسبيدند . در ساحل هزاران سنگ بزرگ وجود داشت ، كه از خرابه‌هاى صور قديم باقى مانده بود . مقدونيها اين سنگها را به كار بردند و هرقدر چوب لازم بود از كوه لبنان تحصيل كردند ، و اهالى شهرهاى مجاور را به كار داشتند . عرض پل يا جادهء خاكى را ديودور دو پلطر نوشته ، كه معادل 60 مطر بوده . پركردن دريا از طرف ساحل شروع شد و قدرى بالا آمد ، ولى نه باندازه‌اى ، كه بسطح زمين رسيده باشد . در اين احوال هرچه مقدونيها پيشتر ميرفتند ، كارشان مشكل‌تر ميشد ، زيرا بر عمق دريا ميافزود .\r\nاز طرف ديگر صوريها در قايقهاى سبك نشسته و بمقدونيها نزديك شده ميگفتند ، شما مقدونيها از سپاهيان بعمله مبدّل شده‌ايد و پادشاهتان شما را بحمّالى گماشته .\r\nاين سرزنش‌ها بر حرارت مقدونيها ميافزود و بيشتر كار ميكردند . بارى ، پس از چندى پركردن دريا بقدرى پيش رفت ، كه خاك از سطح دريا قدرى بالا آمد و پل عريض‌تر و به شهر نزديك‌تر شد . در اين‌موقع صوريها ديدند ، آنچه را كه محال ميپنداشتند ، شدنى است و براى ممانعت از پيشرفت مقدونيها بر كشتيهاى كوچك نشسته و قسمتهاى پل را ، كه هنوز بهم اتّصال نيافته بود ، از طرف دريا احاطه كرده بسپاهيانى ، كه عمله را محافظت ميكردند ، باران تير بباريدند . در اين كار پيشرفت با صوريها بود ، زيرا ، چون كشتيهاى آنها سبك و تندرو بود ، سپاهيان صور ميتوانستند به آسانى پيش يا پس بروند . در نتيجه عدّه‌اى زياد از مقدونيها مجروح گرديد ، بىاينكه به صورىها آسيبى رسيده باشد . براى جلوگيرى از اين صدمات ، اسكندر امر كرد در اطراف كارگرها پرده‌هائى از پوست و پارچه‌هاى ديگر بكشند ، تا تيرهاى صورىها بكارگران اصابت نكند و در همان حال بامر او دو برج در\r\n\r\n","description":"","footnote":"","page_name":" 1334 ","page_number":447},
  {"content":"\r\n\r\nمنتهىاليه پل برپا كردند و سپاهيانى در برجها قرار گرفته از بالا بكشتىهاى صور باران تير باريدند . صوريها در مقابل اين اقدامات سپاهيانى در نهان بساحل آورده عمله و كارگرهاى مقدونى را سر بريدند و در جبل لبنان هم اعراب عدّه‌اى از مقدونيها را كشته جمعى را هم اسير كردند .\r\nاسكندر ، چون ديد محاصرهء صور به طول خواهد انجاميد ، قشون خود را به چند قسمت تقسيم كرده و كارهاى محاصره را به پرديكّاس و كراتر « 1 » سپرده خود عازم عربستان گرديد ( مقصود از عربستان در اين‌جا شبه جزيرهء عرب نيست ، زيرا چنان كه تاريخ نشان ميدهد ، فاتحى بدرون آن شبه جزيره داخل نشده ، مقصود باديه‌هاى مجاور فينيقيّه و سوريّه است ، كه داريوش بزرگ در كتيبه‌هاى خود آن را اربايه مينامد ) .\r\nصوريها در اين‌وقت دماغهء كشتى بزرگى را پر از ماسه و سنگ‌ريزه كرده و كشتى مزبور را ، پس از اينكه با قير اندودند ، از موادّ محترقه پر كردند . بعد آن را بدم بادهاى تند دادند و بادها كشتى را با سرعتى حيرت‌آور به طرف پل برده چنان به خاك زد ، كه دماغهء كشتى در خاك فرو رفت . در اين حين صوريهائى ، كه در كشتى بودند ، موادّ محترقهء كشتى را آتش زده بيرون جستند و در قايقهائى ، كه قبلا تهيّه شده بود جا گرفته بافكندن مشعل‌هاى افروخته به طرف پل و مقدونيها شروع كردند . كشتى قيرآلود ، همين كه آتش گرفت ، بادها اين آتش را در اطراف بپراكند و طولى نكشيد ، كه از اين آتش‌ها شعله‌هائى تمام پل و اطراف را فرو گرفت ، برجهاى چوبين مقدونيها و هرچه سوختنى بود طعمهء آتش گرديد و دود آن اطراف را تيره و تاريك كرد . مقدونىها ، كه در برجها بودند ، چون ديدند ، كه كارى نمىتوانند بكنند ، اسلحه را دور افكنده خودشان را به دريا انداختند و صوريها ، كه ميخواستند آنها را اسير كنند ، دست‌هاى آنها را با چوب و ادوات ديگر مجروح كردند ، تا نتوانند شناو كنند و يكايك آنها را گرفته و در قايقهاى\r\n\r\n\r\n","description":"","footnote":"\r\n( 1 ) -  Cratere . \r\n","page_name":" 1335 ","page_number":448},
  {"content":"\r\n\r\nخود نشانده باسارت به صور بردند . در همين‌روز بادهاى تند در دريا وزيدن گرفت و امواج دريا با قوّتى هرچه تمامتر ضربت‌هاى پىدرپى بپل وارد كرد .\r\nبالاخره پل نتوانست مقاومت كند و از وسط به دو نيم شد و ، چون سنگهائى ، كه خاك بر آن قرار گرفته بود ، در زير آب از جاها در رفت ، در يك لحظه پل خراب گرديد و از آن باقى نماند ، مگر ناچيزى . در اين احوال اسكندر از باديه‌هاى عرب برگشت و جهت خراب شدن پل را هريك از سرداران مقدونى به گردن ديگرى انداخت . اسكندر امر كرد كار را از نو شروع كنند و اين دفعه ساختن پل را در جائى شروع كردند ، كه مستقيما با باد مواجه بود و عرض آن را هم بيشتر گرفتند ، تا برجهائى ، كه در وسط آن ساخته مىشود ، از تيرهاى صوريها مصون باشد . با اين مقصود مقدونىها درختان بزرگ را با شاخه‌هاى آن به دريا مىافكندند و روى آن سنگ ميريختند و روى سنگها باز درختانى و روى آن باز سنگهائى و بالاخره يك نوع ساروج‌كارى تمام اين موادّ را سخت بهم اتّصال ميداد . صوريها ، چون وضع را چنين ديدند ، تصميم كردند ، كه نگذارند اين كار مقدونىها هم پيشرفت كند و با اين مقصود بغوّاصان ماهر خود متوسل شده آنها را حاضر كردند ، كه در جائى كه از چشم دشمن پنهان بود ، زير آب رفته خودشان را بپل برسانند و در آنجا شاخه‌هاى درخت‌ها را با داس‌ها به طرف خود بكشند . آنها چنين كردند و در نتيجه بارى ، كه روى شاخه‌ها قرار گرفته بود ، به دريا ميريخت ، بعد كه شاخه‌ها سبك ميشد ، بتنهء درختان ميپرداختند و در نتيجهء كشيدن آن ، هرقدر بار روى درختان بود ، نيز در دريا فرو ميريخت و هرچه مقدونيها ميساختند خراب ميشد . در اين احوال اسكندر دوچار ترديد شد ، كه آيا محاصرهء صور را رها كرده برود يا پا فشارد ؟ . بعض سرداران مقدونى هم به او پيشنهاد ميكردند ، كه شق اوّل را اختيار كند ، ولى در اين حيص‌وبيص بحريّهء مقدونى در رسيد و كل‌آندر با سپاهيان جديدى از يونانىها بكمك او آمد . بحريّهء مقدونى ، چنان كه بالاتر ذكر شده ، چندان قوى نبود ، ولى در اين‌وقت بحريّهء قبرس از ايران مأيوس شده به طرف\r\n\r\n","description":"","footnote":"","page_name":" 1336 ","page_number":449},
  {"content":"\r\n\r\nمقدونىها رفت و اين قضيّه باعث قوّت بحريّهء مقدونى گرديد . اين خيانت قبرسيها بايران براى اسكندر خيلى مهم بود ، زيرا صوريها نميگذاشتند مقدونىها باتمام پل موفق شوند و با اين‌حال فقط با بحريّه ممكن بود كارى از پيش برد . لذا اين وقعهء مساعد اسكندر را دل داد و او بحريّهء خود را ، كه مركب از يكصد و نود كشتى بود ، به دو جناح تقسيم كرده جناح چپ را به پنىتاگراس « 1 » پادشاه قبرس و كراتر سپرد و خود فرماندهى جناح راست را اختيار كرد . فينيقيها هم ، چنان كه ديودور گويد ، هشتاد فروند كشتى داشتند ، ولى بجنگ دريائى مبادرت نكرده كافى دانستند ، كه سه كشتى براى حفاظت ديوارهاى خود به كار اندازند . اسكندر با بحريّهء خود اين سه كشتى را غرق كرد و بعد آلات و ادوات محاصره را بكشتيهاى خود سوار كرده بديوارهاى شهر از هر طرف يورش برد . تمام مساعى مقدونيها به اين كار مصروف بود ، كه ديوارها را سوراخ كنند و با اين مقصود آنچه از ادوات جنگى و محاصره داشتند ، به كار بردند و سوراخهائى در ديوارها ايجاد كردند ، ولى اهالى صور هر دفعه با چابكى و مهارت از درون شهر هر سوراخ را گرفتند و به اين كار هم اكتفا نكرده در درون شهر ديوارى بلند ساختند ، تا اگر ديوار بيرونى آسيب يابد ، ديوار درونى را براى دفاع خود داشته باشند . فاصلهء اين ديوار از ديوار بيرونى پنج ارش ( تقريبا 2 مطر و نيم ) بود . مقدونيها ، چون ديدند ، كه از خراب كردن ديوارها با فعاليّت صوريها نتيجه بدست نميآيد ، چنين كردند : سفائن خود را كه داراى چهار صف پاروزن بود ، از طرف دماغه دوبدو بهم بستند ، در فاصلهء بين دو كشتى پلى از تيرها و تخته‌ها ساختند و بر چنين پلها سپاهيانى نشانده به طرف ديوارها روانه كردند . عدّهء چنين دو كشتى كه پل داشت ، زياد بود و سپاهيان مقدونى در پناه دماغه‌هاى كشتىها باران تير بر صوريها ميباريدند . اين كار مقدونيها باعث وحشت صورىها گرديد ، چه با اين ترتيب عدّهء سپاهيانى ، كه جنگ ميكردند ، بمراتب بيش از گنجايش 190 كشتى بود و كار محصورين دشوار ميشد . اسكندر ، همين كه شب در رسيد ، امر كرد تمام سفاين او به شكل و ترتيب مذكور از هر طرف\r\n\r\n\r\n","description":"","footnote":"\r\n( 1 ) -  Penitagoras . \r\n","page_name":" 1337 ","page_number":450},
  {"content":"\r\n\r\nبه صور حمله برند . مقدونيها چنين كردند و جدالى مهيب درگرفت ، ولى در اين احوال ابرهاى مظلم در افق پديد آمده به زودى آسمان را پوشيد و تاريكى تمام فضا را فرو گرفت . بعد بادهاى تند برخاست ، دريا بهيجان آمد و پس از آن ديرى نگذشت ، كه تلاطم دريا رشته‌هاى محكم دماغه‌هاى كشتىها را از هم گسيخت .\r\nبر اثر اين حادثه كشتيها از هم جدا شدند ، تيرها و تخته‌ها به آب ريختند و از پى آنها سپاهيان مقدونى بقعر دريا سرنگون گشتند . پس از آن باد و امواج دريا كشتيها را باينطرف و آنطرف كشيد و بعد آنها را به يكديگر زد . در اين‌حال مقدونىها دست و پاى خود را گم كرده نميدانستند چه كنند . وحشت و اضطرابى ، كه بر آنها مستولى شده بود ، هر آن بر بىنظمى و اختلال ميافزود . سپاهى نميگذاشت پاروزن كار كند ، پاروزن دست‌وبال سپاهى را گرفته بود و ملّاحان ماهر از ترس خطر و مسؤليّت ، آنچه را كه سپاهيان نادان ميخواستند ، ميكردند . بالاخره بحريه مقدونى پراكنده ، آسيب يافته و تلفات زياد داده با هزار زحمت و مرارت خود را بساحل رسانيد .\r\nدر اين احوال سفارتى بعدّهء سى نفر از قرطاجنه به صور وارد شد . اينها اظهار داشتند ، كه قرطاجنه بواسطهء جنگى ، كه با اهالى سيراكوز « 1 » دارد و دشمنش اردوى خود را در نزديكى ديوارهاى پايتخت زده است ، نميتواند كمكى بفرستد . اين اظهار ، با اينكه اميد صوريها را بكمك قرطاجنه قطع ميكرد ، باعث يأس آنها نگرديد و فقط تصميم كردند ، كه زنان و اطفالشان را بقرطاجنه بفرستند ، تا از طرف آنان نگرانى نداشته بهتر و بيشتر مقاومت كنند ، ولى نتوانستند تمام زنان و اطفال را بقرطاجنه روانه دارند . هم در اين‌وقت صوريها براى اتلاف مقدونيها وسايل جديدى اختراع كردند ، توضيح آنكه سپرهاى مسين و آهنين را در آتش سرخ كرده و بعد آنها را از ماسهء داغ و لائى ، كه ميجوشيد ، انباشته به طرف محاصرين پرتاب ميكردند . ماسهء داغ ، همين كه از جوشن مقدونى گذشته\r\n\r\n\r\n","description":"","footnote":"\r\n( 1 ) -  Syracuse . \r\n","page_name":" 1338 ","page_number":451},
  {"content":"\r\n\r\nبه بدن او ميرسيد ، چنان او را ميسوزانيد ، كه هيچگونه علاجى براى جراحت‌ها متصوّر نبود . بعد تيرهائى را ، كه به آن چنگك‌ها ، داسها ، لنگرهاى آهنين و بعض آلات قتّالهء ديگر نصب كرده بودند ، با ماشينهاى مخصوص به حركت آورده به طرف سفاين مقدونى پرتاب ميكردند و ، وقتى كه اين تيرها بسفينه‌اى فرود ميآمد ، داسهاى آن سپاهيان مقدونى را ريزريز كرده خود تيرها آسيب بسفاين مىرساند و نيز چرخى اختراع كردند ، كه پرّه‌هاى متعدّد داشت . اين چرخها را بواسطهء ماشينى به حركت ميآوردند و تيرهاى مقدونى ، وقتى كه با چرخهاى مزبور تصادف ميكرد ، خرد يا كج ميشد . بعض اين چرخها را از مرمر ساخته بودند .\r\nبر اثر مقاومت دليرانهء صوريها اسكندر بالاخره خسته شد و تصميم كرد ، كه محاصره را ترك كرده بمصر برود ، زيرا ميديد ، كه تا اين زمان با سرعت پيش رفته و حالا در زير ديوارهاى شهرى وقت گرانبهاى خود را صرف مىكند ، ولى از اين نظر ، كه بواسطهء عدم فتح صور بنام او سكته وارد ميآمد ، خواست يك بار ديگر به صور يورش برد و با اين مقصود بهترين سپاهيان خود را بكشتىها نشانده فرمان يورش داد . از سرداران اسكندر فقط آمين‌تاس پسر آندرومد « 1 » با او هم‌عقيده بود و ساير سرداران عقيده داشتند ، كه محاصره را رها كرده بمصر بروند . در اين احوال بقول ديودور و كنت‌كورث واقعهء غريبى روى داد ، كه به ضرر صوريها تمام شد :\r\nيك حيوان عظيم الجثه در دريا پديد آمده بپل خاكى نزديك گرديد و ، وقتى كه بسر پل رسيد ، در آب فرو رفت . بعد گاهى نمايان شده و گاه در آب فرو رفته حركت كرد و در پاى ديوار صور ظاهر شد . اين واقعه را هريك از طرفين براى خود بفال نيك گرفت . مقدونيها گفتند : اين حيوان خواست بمقدونىها بنمايد ، كه بكدام سمت پل خاكى يا دنباله قارّه را بسازند . صوريها آن را چنين تعبير كردند ، كه چون حيوان عظيم الجثهء مزبور زير آب رفت ، اين علامت صحيحى است ، كه نپ‌تون « 2 » رب النوع درياها پل و تمام كارهاى مقدونيها را بقعر دريا خواهد\r\n\r\n\r\n","description":"","footnote":"\r\n( 1 ) -  Amyntas Fils d'Andromede . \r\n( 2 ) -  Neptune . \r\n","page_name":" 1339 ","page_number":452},
  {"content":"\r\n\r\nبرد ، تا از تعدّياتى ، كه بعنصر اين رب النوع يعنى دريا كرده‌اند ، انتقام بكشد . اين تعبير ، فوق‌العاده باعث قوّت‌قلب صوريها گرديد و بر اثر آن ببهره‌مندى خود بقدرى مطمئن شدند ، كه قبل از وقت جشنى گرفته شاديها كردند ، شراب زياد خوردند و پس از طلوع آفتاب ، در حال مستى بكشتيهاى خود ، كه با گل و رياحين تزيين كرده بودند ، نشسته عازم جنگ گرديدند . ( در باب اثر تعبير مزبور ديودور و پلوتارك فقط قضيه را ذكر كرده نوشته‌اند ، كه هريك از طرفين آن را بفال نيك گرفت ، آريّان راجع باصل قضيه هم ساكت است ) . اسكندر ، كه از نقشهء آنها آگاه نبود ، سفاين خود را بجاى ديگر مأمور كرده بود . بنابراين صوريها بسى كشتى كوچك مقدونى حمله برده و دو كشتى را گرفته وحشت غريبى در ميان ساير كشتيها ايجاد كردند . وقتى كه اسكندر فرياد مقدونيها را شنيد ، سفاين خود را ، به جائى كه جنگ ميشد ، روانه كرد و كشتيهاى فينيقى پس از قدرى زدوخورد با بحريهء مقدونى ، به طرف بندر صور عقب نشستند و اسكندر آنها را تعقيب كرد ، ولى نتوانست وارد بندر شود ، زيرا از بالاى ديوارهاى صور باران تير بر سفاين مقدونى ميباريد . اما در حين تعقيب عدّه‌اى زياد از سفاين صورى را گرفت يا غرق كرد . پس از آن اسكندر دو روز بسپاهيان خود استراحت داده روز سوّم حكم يورش عمومى ببحريه و قشون خود داد و ماشينهاى جنگى از هرطرف به كار افتاد . در اين يورش خود اسكندر از برجى چوبين ، كه ساخته بودند ، بوسيلهء پل معلّق به ديوار شهر برآمد ، از آنجا با صوريهائى ، كه ديوار را محافظت ميكردند ، جنگ كرد و عدّه‌اى را با نيزه و شمشير كشته برخى را با سپر تنه زده به پائين انداخت . چون اسلحهء او درخشان بود ، خود او هم علائم پادشاهى داشت و از يك بلندى فرمان ميداد ، صوريها ايستگاه او را هدف تگرگ تير قرار دادند ، ولى از خوشبختى او هيچ‌كدام از تيرها اصابت نكرد ( كلية ، چنان كه از وقايع ديگر زندگانى او ديده مىشود ، در موارد زياد كشته نشدن يا بهره‌منديهاى او فقط برحسب اتفاق روى داده ، يا چنان كه مورّخين قديم گفته‌اند ، از اقبال او بوده ) .\r\n\r\n","description":"","footnote":"","page_name":" 1340 ","page_number":453},
  {"content":"\r\n\r\n\r\nتسخير صور 332 ق . م\r\nپس از مجاهدات زياد مقدونيها ، از ضربت‌هاى پىدرپى و آلات جنگى آنان ، ديوار شهر رو بانهدام گذارد ، بحريهء مقدونى وارد بندر صور گرديد و بعض مقدونيها در برجهائى ، كه صوريها تخليه كرده بودند ، جا گرفتند . در اين‌وقت احوال روحى صوريها پس از آن‌قدر پافشارى و مقاومت متزلزل گرديد : عدّه‌اى زياد ، چون ديدند ، كه صور تسخير خواهد شد ، بىپروا بدشمن حمله بردند ، تا اگر كشته ميشوند ، عدّه‌اى هم از مقدونيها كشته باشند . جمعى بخانه‌هاى خود رفته بخودكشى پرداختند . برخى هم به بام خانه‌هاى خود برآمده سنگ و آنچه بدستشان افتاد ، به طرف مقدونيها پرتاب كردند . اسكندر در اين احوال شقاوتى بروز داد ، كه نظاير آن نادر و بل شاذّ است : او امر كرد تمام سكنهء شهر را ، باستثناى آنهائيكه بمعابد پناه برده بودند ، بكشند و شهر را آتش زنند . اين حكم اعلان شد ، تا مگر صوريها دست از جنگ كشيده در معابد پناهنده شوند ، ولى كسى از اشخاص مسلّح بمعبد پناهنده نشد ، فقط زنان و اطفال صوريها در معابد جمع شدند . باقى صوريها دم درب خانه‌هاشان ايستاده منتظر ضربت‌هاى مقدونيها گرديدند . پس از آن كشتار شروع شد و براى شقاوت و وحشيگرى مقدونيها حدّى نبود : ششهزار نفر از اهالى صور در سنگرها كشته شدند ، بقول آريّان هشت‌هزار نفر و بروايت ديودور هفت‌هزار نفر از دم شمشير گذشتند ، دوهزار نفر جوانان صورى را مقدونيها به طول ساحل بدار آويختند ، سيزده‌هزار نفر را اسير كرده زنان و اطفال را به حكم اسكندر برده‌وار بمزايده فروختند . آريّان عدّهء اسرا را سىهزار نفر نوشته ، كنت‌كورث ساكت است . شهر طعمهء حريق و كلنگ انهدام گرديد و از آن جز خرابه‌هائى چيزى باقى نماند . سفراى قرطاجنه ، كه در شهر بودند ، مورد عفو اسكندر واقع شدند ، ولى اسكندر در همين‌حال توسط آنها اعلان جنگ بقرطاجنه داد . اين اعلان نتيجه‌اى نداشت ، زيرا اسكندر بواسطهء فقدان بحريّهء قوى نميتوانست با قرطاجنه بجنگد و كارهاى ديگر هم به او مجال نميداد .\r\n\r\n","description":"","footnote":"","page_name":" 1341 ","page_number":454},
  {"content":"\r\n\r\nچنين بود عاقبت اين شهر نامى ، كه هفت ماه اسكندر و قشون فاتح او را در زير ديوارهايش معطل داشت و كرارا آنها را دوچار افسردگى و يأسى شديد ساخت .\r\nاين شهر ، كه اوّل بندر تجارتى آسياى غربى بشمار ميرفت و مستعمرات و تجارتخانه‌هاى زياد در سواحل درياى مغرب و ساير درياها ايجاد كرده ، نامش در تمام عالم پيچيده و كشتىهاى آن در درياها پراكنده بود ، بالاخره از شقاوت مقدونيها مبدّل بخرابه‌هائى گرديد و از جهت خراب شدن آن بتجارت مشرق با مغرب سكته‌اى بزرگ وارد آمد . بعدها ، بخصوص در دورهء امپراطورى روم ، صور از ميان خرابه‌هاى خود از نو برخاست ، ولى برونق سابق برنگشت . يكى از جهات آباد شدن صور از نو اين بود : در موقع قصّابيهاى مقدونىها در صور ، اهالى صيدا كه در قشون اسكندر بودند ، عدّه‌اى زياد از صوريها را نجات داده در كشتيهاى خود به صيدا فرستادند . عدّهء اين نجات يافتگان را بعض مورّخين مانند كنت‌كورث 15 هزار نوشته‌اند .\r\nمورّخين يونانى مانند پلوتارك و ديودور و نيز كنت‌كورث مورّخ رومى راجع به زمان محاصرهء صور داستانهائى مثل قضيّهء حيوان عظيم الجثه يا نهنگ ذكر كرده‌اند . از جمله نوشته‌اند ، كه در موقع محاصره مقدونيها ، وقتى كه نان را مىشكستند ، رنگى بسان رنگ خون در درون آن مشاهده ميشد . در صور شخصى در خواب ديد ، كه مجسّمه آپلّن رب النوع يونانيها ميخواهد از شهر فرار كند ، روز ديگر خواب خود را به صوريها گفت و آنها ، چون ديدند ، كه تعبير اين خواب براى صوريها بد است ، شخص مزبور را متهم كردند باينكه براى خوش‌آمد اسكندر اين خواب را ساخته و جوانان صورى او را تعقيب كردند ، تا وى را گرفته بكشند ، ولى او پناه بمعبدى برد و سالم ماند . سپس صوريها مجسّمهء اين رب النوع را فرارى دانسته با زنجيرى آن را بمجسّمهء هركول بستند . بعد ، كه اسكندر صور را گرفت ، زنجير را برداشته حكم كرد اين مجسّمه را مجسّمهء آپلّن فيل‌آلكساندر « 1 » ،\r\n\r\n\r\n","description":"","footnote":"\r\n( 1 ) -  Philalexandre . \r\n","page_name":" 1342 ","page_number":455},
  {"content":"\r\n\r\nيعنى آپلّنى كه محبّ اسكندر است ، بنامند . اين مجسّمه را بقول ديودور قرطاجنه‌اىها از جزيرهء سىسيل بصور آورده بودند ( كتاب 17 ، بند 41 - كتاب 13 ، بند 7 ) . پلوتارك نيز گويد ( اسكندر ، بند 34 ) سپاهيان اسكندر بقدرى از مقاومت صوريها خسته ميشدند ، كه اسكندر به آنها استراحت ميداد و عدّهء كمى بجنگ ميفرستاد ، تا محصورين دائما در جنگ باشند . روزى غيب‌گوى اسكندر آريستاندر در موقع قربان كردن گفت شهر حتما در اين ماه تسخير خواهد شد و حضار همه خنديدند ، زيرا آن روز سلخ ماه بود . اسكندر ، چون ديد كه غيب‌گوى او در موقع بدى واقع شده ، امر كرد آن روز را روز 28 ماه بدانند . سپس يورش سخت و پىدرپى به شهر برده مقاومت صوريها را درهم شكست و بعد شهر را گرفت .\r\n\r\nجهات سقوط صور\r\nاطّلاعات ما بر وقايع محاصرهء اين شهر نامى و جهات سقوط آن منحصر است بنوشته‌هاى مورّخين يونانى يا رومى ، چنان كه ذكر شد . بنابراين نوشته‌ها سقوط صور از اين جهات بوده : نرسيدن كمكى بصوريها از خارج ، يعنى از طرف ايران يا اهالى قرطاجنه . رفتن قسمتى از قواى بحرى ايران يعنى كشتيهاى قبرس به طرف اسكندر و قوّت يافتن بحريّهء مقدونى و ، چون ، چنان كه بالاتر گذشت ، بحريّهء مقدونى نه قوى بود و نه داراى ملاحان يا جنگيهاى كارآزموده ، رفتن سفاين قبرسى به طرف مقدونيها اهميّتى زياد براى اسكندر داشت .\r\nاگر داستان حيوان عظيم الجثه دريائى راست باشد ، اينهم در سقوط صور بىاثر نبوده ، زيرا اهالى اين قضيّه را بفال نيك گرفته بقدرى از فتح خود مطمئن شده‌اند ، كه بر اثر آن بحريّهء صور بيرون آمده ، با مقدونيها جنگيده ، بعد تقريبا نابود شده و در نتيجه بندر صور بدست مقدونيها افتاده و پس از آن اهالى صور دوچار يأس شده‌اند . بهرحال ، اگر صور در آن زمان از صفحهء روزگار محو شد ، نام پرافتخارى از خود در تاريخ گذاشت ، زيرا در تاريخ فتوحات اسكندر اين يگانه شهرى بود ، كه هفت ماه تمام او را معطل و خود او و سردارانش را كرارا افسرده و مأيوس كرد .\r\n\r\n","description":"","footnote":"","page_name":" 1343 ","page_number":456},
  {"content":"\r\n\r\n\r\nنامهء داريوش به اسكندر\r\nكنت‌كورث گويد ( كتاب 4 ، بند 5 ) مقارن اين اوان نامه‌اى از داريوش به اسكندر رسيد ، كه بالاخره اسكندر را پادشاه خوانده و به او تكليف كرده بود دخترش استاتيرا « 1 » را بوى بدهد و جهيز او ممالكى باشد ، كه بين هلّس‌پونت ( داردانل ) و رود هاليس ( قزل ايرماق حاليه ) واقع است و اسكندر بدين شرايط صلح كند . در اين نامه داريوش به اسكندر نوشته بود : اگر اين شرايط را نخواهى قبول كنى فراموش مكن ، كه كشتى اقبال همه روزه در يك جا لنگر نمياندازد و انسان بهر بلندى ، كه ارتقاء يابد ، هميشه بقدريكه محسود است ، خوش‌بخت نيست . ميترسم مانند مرغانى ، كه سبك‌وار به طرف ستارگان بلند شده اوج ميگيرند ، تو هم اسير حسّيّات كبر و نخوت گردى . چيزى مشكل‌تر از آن نيست ، كه در اين اوان شباب چنين بار سنگينى را ، كه اقبال درخشان بر دوشهاى تو نهاده ، بكشى . من هنوز قسمتهاى بزرگى را از ممالك خود مالكم و تو بايد از فرات ، دجله ، سيحون و هىداسپ ( در هند ) يعنى قلاع بزرگ شاهنشاهى ايران بگذرى . تو بايد در جلگه‌هاى وسيع ايران با دشمن مواجه شوى و از كمى عدّهء سپاهيان خود سرخ گردى . من از سغد ، رخّج و نيز از ممالك مجاور كوههاى قفقاز و رود تانائيس ( دن امروزى در جنوب روسيه ، كه ببحر آزوو ميريزد ) ذكرى نميكنم ، ولى همينقدر بخاطر آر ، كه آيا خواهى توانست به ماد ، گرگان باختر و نيز هند ، كه مجاور اوقيانوس است ، دست بيابى و كى اين كارها ميسّر خواهد شد . اسكندر به كسانى ، كه نامه را آورده بودند جواب داد : داريوش ممالكى را به من وعده ميدهد ، كه مدّتى است گم كرده و ديگر اينكه برحسب قاعده فاتح بايد شرايط را تكليف كند . داريوش تنها كسى است ، كه موقع خود و اسكندر را تشخيص نداده و در اين‌صورت ميتواند به زودى بجنگ متوسل شده اين مسئله را روشن كند . من ، وقتى كه از دريا گذشته ، بآسيا آمدم ، براى ليديّه و كيليكيّه نبود . اين ممالك ارزش آن‌همه مجاهدات را نداشت . مقصود من پرس‌پوليس ( تخت‌جمشيد ) ،\r\n\r\n\r\n","description":"","footnote":"\r\n( 1 ) -  Stateira . \r\n","page_name":" 1344 ","page_number":457},
  {"content":"\r\n\r\nهمدان ، باختر و ساير ممالك مشرق بود . داريوش بهرجا ، كه فرار كند ، من از دنبال او خواهم رفت . خوب است ، كه مرا از رودها نترساند ، زيرا من از درياها گذشته‌ام .\r\nآريّان اين قضيّه را طور ديگر نوشته . مورّخ مذكور گويد ( كتاب 2 ، فصل 7 ، بند 8 ) : در موقعى كه محاصرهء صور دوام داشت ، داريوش نامه‌اى به اسكندر فرستاده به اين شرايط تكليف صلح به اسكندر كرد : دخترش را بزنى به او ميدهد ، ده‌هزار تالان « 1 » براى بازخريد اعضاء خانوادهء خود ميپردازد و ممالكى را ، كه از فرات تا درياى بحر الجزائر است به اسكندر واميگذارد . اسكندر بر اثر اين نامه مجلسى از سرداران خود بياراست و در مجلس مزبور پارمن‌ين گفت : « اگر من بجاى تو بودم ، اين شرايط را ميپذيرفتم » و اسكندر جواب داد : « اگر منهم بجاى تو بودم ميپذيرفتم » . بعد اسكندر بسفرا گفت : « نه احتياجى بخزانه‌هاى داريوش دارم و نه قسمتى را از ممالك او خواستارم ، تمام خزانه‌ها و تمام ممالكش از آن من است . دخترش را هم اگر خواستم ميگيرم ، بىاينكه منتظر اجازهء پدرش شوم . اگر ميخواهد جوانمردى مرا آزمايش كند ، بيايد » . راجع به اين نامه بايد در نظر داشت ، كه بعضى در صحّت آن ترديد كرده‌اند و چنين به نظر ميآيد ، كه اين نامه در اين زمان ، يعنى در موقع محاصره صور نرسيده است . پلوتارك و ديودور هم در اين زمان ذكرى از چنين نامه‌اى نكرده‌اند . كلية ، راجع بنامه‌هاى داريوش و جوابهاى اسكندر از سنجش روايات مختلف چنين برميآيد ، كه داريوش پس از جنگ ايسّوس يك بار پيشنهادى مبنى بر صلح به اين شرايط كرده : 1 - دختر خود را به اسكندر بدهد . 2 - ده‌هزار تالان بابت خسارت جنگ بپردازد . 3 - ممالك غربى ايران را تا قزل‌ايرماق واگذارد و در ازاى اين شرايط اسكندر مادر ، زن ، و اولاد او را پس بدهد و عهد صلحى منعقد گردد . اسكندر چون ميل مفرطى بجهانگيرى داشته اين شرايط را نپذيرفته .\r\nباقى گفته‌ها راجع بمضامين نامه‌ها و جواب‌هاى اسكندر شاخ‌وبرگهاى داستانى\r\n\r\n\r\n","description":"","footnote":"\r\n( 1 ) - تقريبا 56 ميليون ميليون فرنك طلا يا 282 ميليون ريال .\r\n","page_name":" 1345 ","page_number":458},
  {"content":"\r\n\r\nبه نظر ميآيد ، زيرا نه داريوش بجبران كردن شكست‌هاى خود آنقدر اميدوار بوده ، كه نامه‌هاى سخت به اسكندر بنويسد و نه اسكندر بعد از جنگ ايسّوس بقدرى پيش رفته بود ، كه بتواند تا آخر كار از فتوحات خود در آتيه مطمئن باشد و جوابهاى شاه دستورى بدهد .\r\n\r\nسرداران اسكندر در آسياى صغير\r\nوقتى كه اسكندر شهرهاى فينيقيه را بتصرّف در ميآورد ، سرداران او هم در آسياى صغير قسمتهاى آن را تسخير ميكردند ، مثلا كالّاس پافلاگونيّه را تصرّف كرد ، آن‌تىگون « 1 » لىكااونيّه « 2 » را ، بالاكر « 3 » ، پس از غلبه بر ايدارنس سردار داريوش ، مىلت را ، آم‌فوتر « 4 » و هژلوك « 5 » . جزايرى را ، كه بين آخاى « 6 » و آسيا واقع بود . بعد دو سردار اخير خواستند جزيرهء خيوس را تصرّف كنند . فرناباذ والى ايران در اينجا پا فشرد و مقدونيها شهر را محاصره كردند . سپس بواسطه خيانت اهالى ، كه در نهان مقدونيها را دعوت كرده بودند ، آنها بهره‌مند شدند و اهالى بر ساخلو ايران ، كه قليل العدّه بود ، تاخته سپاهيان را سر بريدند و فرناباذ و دو نفر يونانى را موسوم به آپ‌پولونيدس « 7 » و آتاناگراس « 8 » كه ، سركردهء ساخلو يونانى بودند ، گرفته بمقدونيها تسليم كردند . پس از اين واقعه مقدونيها سه‌هزار نفر يونانى اجير را اسير كردند و دوازده كشتى جنگى و سى كشتى سبك را متصرّف شدند . بعد مقدونيها به شهر مىتىلن پرداختند و ، چون قواى ايرانى آن خيلى كم بود ، شهر مزبور هم تسليم گرديد ، به شرط اينكه مقدونىها با اهالى كارى نداشته باشند ( كنت‌كورث ، كتاب 4 ، بند 4 ) .\r\n\r\nتحقيقات راجع به داريوش\r\nچنان كه كنت‌كورث گويد ( كتاب 4 ، بند 5 ) : اسكندر پس از جنگ ايسّوس بسيار كوشيد ، تا بداند ، كه داريوش كجا رفته و در كدام‌يك از ممالك خود اقامت گزيده ، ولى نتوانست اين مسئله را حلّ كند . بعد مورّخ مزبور گويد : « اين يك عادت پارسى است ، كه\r\n\r\n\r\n","description":"","footnote":"\r\n( 1 ) -  Antigone . \r\n( 2 ) -  Licaonie . \r\n( 3 ) -  Balacre . \r\n( 4 ) -  Amphotere . \r\n( 5 ) -  Hegeloque . \r\n( 6 ) -  Achai . \r\n( 7 ) -  Appolonides . \r\n( 8 ) -  Athanagoras . \r\n","page_name":" 1346 ","page_number":459},
  {"content":"\r\n\r\nاسرار شاهانشان را با نهايت صداقت حفظ ميكنند . نه با پاداشى ميتوان از آنها اين اسرار را بيرون كشيد و نه با ترس و تهديد . يكى از قوانين قديم شاهان آنها خاموشى را در اين مواقع به آنها امر كرده و مجازات متخلّف را قتل قرار داده .\r\nبنابراين سخن‌چينى در نزد آنها بدترين جنايت است . پارسىها عقيده دارند ، كه اگر كسى برايش دشوار است رازدار باشد ، نميتواند هيچكار بزرگى را برعهده بگيرد ، زيرا خاموشى را طبيعت براى انسان از هرچيز آسان‌تر كرده » . بارى ، چون اسكندر نتوانست كشف كند ، كه داريوش در كجا است ، عازم تسخير غزه گرديد .\r\n\r\nعزيمت اسكندر به غزه\r\nاسكندر پس از تسخير صور بسردار خود هفس‌تيون امر كرد با بحريهء مقدونى سواحل فينيقيه را طى كند و خود عازم غزه گرديد . در اين‌موقع كه بازيهاى يونانى در ايستم « 1 » شروع شده بود ، يونانيها سفرائى با تاجى از زر از طرف تمام يونان نزد اسكندر براى تبريك بهره‌منديهاى او فرستادند ، ولى بايد در نظر داشت ، كه چندى قبل از آن همان يونانيها از عدم پيشرفتهاى جنگ مقدونىها در صور مشعوف بودند ، زيرا اميدوار گشته بودند باينكه به زودى خودشان را از قيد مقدونيّه خلاص خواهند كرد .\r\n\r\nمحاصرهء غزه\r\nغزه قلعه‌اى بود در كنار درياى مغرب بمسافت 150 ميل در جنوب صور . اين شهر از شهرهاى عمدهء فلسطين بشمار ميرفت و سفاين زياد و تجارت مهمّى داشت . نفس شهر به قدر دو ميل در ساحل امتداد مييافت و بر تپه‌اى بارتفاع 60 پا قرار گرفته بود . آريّان گويد :\r\n« غزه بمسافت 20 استاد ( 3700 متر ) از دريا واقع و ته دريا در اينجا پر از لاى بود . براى رسيدن به شهر ميبايست از روى ماسه عبور كنند و اين كار اشكالاتى داشت .\r\nكوتوال ( دژبان ) اين قلعه در اين‌وقت خواجه‌اى بود به‌تيس « 2 » نام ( آريّان او را باتيس « 3 » ، ولى پلوتارك و ديودور و غيره به‌تيس ناميده‌اند ) . اين شخص نسبت بشاه خود بسيار صادق و باوفا بود و با ساخلو كمى خندق‌ها و استحكامات وسيع را حفظ ميكرد » . شرح جنگهاى اسكندر را در اين‌جا چنين نوشته‌اند ( آريّان كتاب 2 ،\r\n\r\n\r\n","description":"","footnote":"\r\n( 1 ) -  Isthme . \r\n( 2 ) -  Betis . \r\n( 3 ) -  Batis . \r\n","page_name":" 1347 ","page_number":460},
  {"content":"\r\n\r\nفصل 7 ، بند 10 - ديودور ، كتاب 17 ، بند 48 - كنت‌كورث ، كتاب 4 ، بند 6 - پلوتارك ، كتاب اسكندر ، بند 35 ) : اسكندر پس از آنكه موقع شهر را با استحكامات آن تفتيش كرد ، بر اثر عقيدهء مهندسين خود مصمّم شد ، كه از بيرون نقبى به طرف قلعه بزنند . جهت اين بود ، كه دريا در اينجا ماسهء زياد بساحل ميافكند ، خاك سست بود و بعلاوه سنگهاى بزرگى در اينجا نبود ، كه مانع از نقب زدن گردد .\r\nمقدونيها از طرفى ، كه ايرانيها نميتوانستند مشاهده كنند ، شروع بزدن نقب كردند و اسكندر براى مشغول داشتن ساخلو دستور داد ادوات محاصره را بديوارهاى قلعه نزديك كنند و سپاهيان او بجنگ بپردازند . در كار نقب زدن رخوت زمين باعث اشكالاتى براى مقدونىها گرديد و ، چون برجهاى چوبين در خاك فرو ميرفت و تخته‌هاى آن ميشكست ، سپاهيان مقدونى نميتوانستند به آسانى برجها را عقب برند . بنابراين محصورين عدّه‌اى از مقدونىها را كشتند و اسكندر حكم عقب‌نشينى داد ، ولى روز ديگر امر كرد سپاهيان او قلعه را تنگ محاصره كنند .\r\nدر اين‌موقع بقول پلوتارك كلاغى در هوا پديد آمده خاكى را ، كه در چنگال گرفته بود ، رها كرد و آن بسر اسكندر ريخت ، بعد كلاغ رفت و بر برجى ، كه آن را با قير اندوده بودند ، نشست و پرهايش بقير چسبيد ، چنان كه ديگر نتوانست بلند شود و سپاهيان غزه آن را گرفتند . اين قضيّه توجه مقدونىها را جلب كرد و اسكندر از غيب‌گوى خود آريستاندر خواست ، كه اين قضيه را تعبير كند . او گفت ، كه قلعه تسخير خواهد شد ، ولى ممكن است ، كه اسكندر مجروح گردد . بر اثر اين تعبير اسكندر بلشكر خود فرمان داد عقب نشيند . از اين واقعه ساخلو غزه را دل قوى گرديد و بر اثر آن سپاه از شهر بيرون آمده بمقدونىها حمله كرد ، ولى همين كه مقدونىها برگشتند ، ساخلو ايستاد . چون جنگ درگرفته بود ، اسكندر جوشن خود را پوشيد ( چنان كه نوشته‌اند ، ندرتا آن را ميپوشيد ) و بصفوف اوّل شتافته مشغول جنگ شد . در اين‌موقع عربى ، كه يكى از سپاهيان غزه بود ، شمشير خود را در پشت سپر پنهان كرد و چنين وانمود ، كه از قلعه فرار كرده و ميخواهد به اسكندر\r\n\r\n","description":"","footnote":"","page_name":" 1348 ","page_number":461},
  {"content":"\r\n\r\nپناهنده شود و ، همين كه به اسكندر نزديك شد ، به زانو در آمد . اسكندر به او گفت ، بلند شو و در صف سپاهيان من درآى ، ولى او در اين‌حال با تردستى شمشير را ( 82 ) - نمونهء ارّابهء زرّين\r\n( از كتاب راجرس ، يك تاريخ ايران قديم )\r\nبدست راست گرفته خواست ضربتى بسر اسكندر وارد آرد . اسكندر سر خود را عقب برده ضربت را رد كرد و با شمشير دست عرب را انداخت . پس از اين قضيه اسكندر پنداشت ، كه تعبير غيب‌گو واقع شده و ديگر خطرى براى او نيست .\r\nبنابراين با حرارت مشغول جنگ گرديد ، ولى در ميان گيرودار تيرى از طرف ساخلو شهر بجوشن اسكندر آمد ، كه آن را دريد و بشانهء او فرو نشست . فيليپ طبيب اسكندر فورا حاضر شده تير را از گوشت بيرون كشيد و خون فوران كرد ، زيرا تير بعمق نشسته بود . اين قضيه باعث وحشت و حيرت مقدونيها گرديد ، زيرا تا آن زمان هيچ نديده بودند ، كه تيرى جوشن محكمى را مانند جوشن اسكندر به درد و اينقدر در گوشت فرو رود . به حكم اسكندر جراحتش را بستند ، ولى ديرى نگذشت ، كه خون باز فوران كرد و درد شدّت يافت ، بعد به زودى آماسى در زخم پديد آمد ، خون اسكندر سرد شد و بر اثر اين‌حال اسكندر از پاى درآمد و نزديكانش او را در آغوش كشيده باردو بردند . به‌تيس دژبان غزه ، چون احوال اسكندر را چنين ديد . پنداشت ، كه او كشته شده و به شهر درآمده مژدهء فتح\r\n\r\n","description":"","footnote":"","page_name":" 1349 ","page_number":462},
  {"content":"\r\n\r\nرا منتشر ساخت .\r\n\r\nتسخير غزه\r\nپس از آن اسكندر منتظر التيام كامل زخم خود نشده امر كرد خاكريزى بسازند ، كه بلندتر از ديوار قلعه باشد و بواسطهء نقب‌هائى كه زده بودند از چند طرف بقلعه هجوم آرند . ارتفاع اين خاكريز 200 و محيط پايهء آن 1200 پا بود ( اين وسيله را براى گرفتن قلعه‌اى كلدانىها از عهود قديمه به كار ميبردند ) . ساخلو غزه نيز بر جدّ خود افزوده استحكامات جديدى ساخت ، ولى نتوانست ديوار را بقدرى بلند كند ، كه ببلندى برجهائى ، كه مقدونيها روى خاكريزها بنا كرده بودند ، برسد . بنابراين تيرهاى مقدونىها بدرون قلعه افتاده باعث زحمت محصورين ميگرديد ، ولى اين قضيّه باز چندان در احوال روحى محصورين مؤثر نبود ، امّا وقتى كه مقدونىها موفق شدند ، كه با نقب‌ها قسمتى از ديوار قلعه را خراب كرده معبرى به شهر بيابند ، ساخلو دوچار زحمت و مرارت فوق‌العاده گرديد . اسكندر بشخصه در صفوف اوّل جنگ ميكرد و ، وقتى كه پيش ميرفت ، سنگى بساق پاى او خورد . او از اين پيش‌آمد ، كه در محاصرهء اين شهر دو سانحه برايش روى داده بود ، خشمناك گرديد و تكيه بزوبينى داده بحمله و جدال در صفوف سپاه خود مداومت داد . به‌تيس با نهايت دلاورى و شجاعت جنگ كرد و ، باوجود اينكه زخمهاى زياد برداشته بود ، دست از جدال نكشيد .\r\nچون حملات مقدونىها شديدتر شد ، همراهان به‌تيس از اطراف او بپراكندند و او ، باوجود اينكه تنها ماند ، دست از جدال نكشيد . در اين‌حال مقدونىها او را تيرباران كردند و او از كثرت زخمها و خونى ، كه از او ميرفت ، بيحال شده بدست دشمن افتاد . اسير را بىدرنگ نزد اسكندر بردند و او ، در حالى كه از شادى در پوست نميگنجيد ، به كوتوال دلير چنين گفت « به‌تيس ، تو چنان نخواهى مرد ، كه ميخواستى و بايد حاضر شوى آنچه را ، كه براى رنج و تعب اسيرى مىتوانند اختراع كنند ، تحمّل كنى » . كوتوال شيردل در اسكندر خيره نگريسته ساكت ماند و اسكندر در اين‌حال رو بمقدونيها\r\n\r\n","description":"","footnote":"","page_name":" 1350 ","page_number":463},
  {"content":"\r\n\r\nكرده گفت : « ببينيد ، اين مرد چقدر لجوج است ، آيا زانو به زمين زده ، آيا كلمه‌اى ، كه دلالت بر اطاعت كند ، گفته ؟ امّا من بخاموشى او خاتمه خواهم داد و ، اگر نتوانم به هيچ وسيله او را به حرف آرم ، لااقل ناله‌هايش خاموشى او را قطع خواهد كرد » . چون به‌تيس بتهديدات اسكندر وقعى ننهاد و باز خاموش ماند ، خشم اسكندر به زودى بحدّ ديوانگى رسيد و ، باوجود اينكه ميديد ، اسيرش در حال نزع است ، حكم كرد پاشنه‌هاى پاى او را سوراخ كرده تسمه‌اى از چرم از اين سوراخ‌ها گذرانيدند ، بعد رشته‌ها را بارّابه‌اى و ارّابه را باسب‌هائى بسته دور شهر كشيدند ، تا به‌تيس جان بداد » . پس از آن اسكندر به اين عمل ننگين خود اكتفا نكرده به آن باليد و گفت : « من از آشيل « 1 » ، كه سرسلسلهء نياكان من است ، پيروى ميكنم » ( آشيل پهلوان داستانى يونان است ، كه در جنگ ترووا رشادت‌ها ابراز و تقريبا همين رفتار را با هكتور ، دلاور ترووا ، كرده بود . اسكندرنژاد خود را از جمله به او ميرسانيد ) . در جنگهاى غزه تقريبا ده‌هزار نفر ايرانى و عرب كشته شدند ، ولى از مقدونيها هم عدّه‌اى زياد مقتول گشتند ، زيرا اسكندر پس از تسخير اين شهر آمين‌تاس را بمقدونى فرستاد ، تا سپاهيان جديد براى او آرد . از اينجا نيز معلوم است ، كه او بسپاهيان بومى اطمينان نداشته . محاصرهء غزه در تاريخ داراى اهميّت است ، ولى بايد دانست ، كه نه از جهت اهميّت خود شهر ، بل از اين جهة ، كه اسكندر در اين‌جا دو دفعه زخم برداشت و كوتوال قلعه توانست دو ماه در زير ديوارهاى اين قلعه اسكندر و قشون فاتح مقدونى را معطّل كرده دو دفعه جان اسكندر را در خطر اندازد و نيز بايد در نظر داشت ، كه رفتار اسكندر با به‌تيس ، اين دژبان وظيفه‌شناس را نامىتر كرده . به‌تيس را بعض مورّخين عرب دانسته‌اند و اكثر ساخلويها نيز عرب بوده‌اند . در خاتمه لازم است بيفزائيم ، كه پلوتارك و ديودور فقط اشاره‌اى بتسخير اين شهر كرده‌اند ، ژوستن ساكت است ، ولى آريّان و كنت‌كورث بشرح پرداخته‌اند و رفتار اسكندر را با به‌تيس كنت‌كورث ذكر كرده .\r\n\r\n\r\n","description":"","footnote":"\r\n( 1 ) -  Achille . \r\n","page_name":" 1351 ","page_number":464},
  {"content":"\r\n\r\nپس از تسخير غزه اسكندر بقول پلوتارك ( اسكندر ، بند 35 ) قسمت بزرگ غنائم را براى مادر خود المپياس و كلئوپاتر و ساير دوستان كسيل داشت . براى لئونيداس مربّى خود پانصد تالان كندر و صد تالان مرّمكّى « 1 » فرستاد . جهت اين بود ، كه اسكندر در زمان كودكى روزى در موقع مراسم قربانى دست خود را پر از كندر كرده آن را در آتش افكند و مربّى او اسكندر را از جهت تبذير سرزنش كرده گفت ، هر زمان تو مملكتى را ، كه كندر به عمل ميآورد ، تسخير كردى ، ميتوانى اين‌قدر از اين مادهء معطّر استعمال كنى ، ولى حالا بايد صرفه‌جوئى كرد . اين بود ، كه اسكندر پس از تسخير غزه بمربّى خود نوشت « براى شما اين مقدار كندر و مرّمكّى ميفرستم ، تا ديگر در مراسم قربانى نسبت بخدايان آنقدر ممسك نباشيد » ( پلوتارك تصريح نكرده ، چه تالانى را در نظر داشته . اگر مقصود او تالان اوبيائى بوده ، چون هر تالان معادل 27 كيلوگرام يا تقريبا نه من ميشده ، اسكندر 45 خروار كندر بمقدونيّه فرستاده . هرودوت ، چنان كه بيايد ، گويد : خراجى ، كه عربستان ساليانه بخزانهء ايران ميپرداخت ، هزار تالان كندر بود ) .\r\nراجع به شهر غزه نوشته‌اند ، كه هزاران نفر از اهالى شهر و مدافعين آن از دم شمشير مقدونيها گذشتند و اسكندر تمام زنان و اطفال را برده كرده بفروخت و بجاى آنها مردم حول‌وحوش را نشاند .\r\n\r\nرفتن اسكندر به مصر 332 ق . م\r\nمصر ، چنان كه در جاى خود گفته شده ، در دورهء هخامنشى مكرّر بر ايران شوريد و كرارا بر اثر قشون‌كشيها در زمان خشيارشاى اوّل و اردشير اوّل و سوّم مطيع گرديد ، ولى كلية مصريها از حكومت ايران راضى نبودند . جهت اين عدم رضايت مصريها را بالاتر بمناسبت شورشهاى مصر ذكر كرده‌ايم . شقاوتهاى اردشير سوّم نيز بر تنفّر مصريها از ايرانيها بىاندازه افزود . اين بود ، كه مصريها وقتى كه خبر فتوحات اسكندر را شنيدند ، از نو اميدوار شدند ، كه از قيد ايران خلاصى خواهند يافت و اسكندر را با آغوش باز پذيرفتند . توضيح آنكه چون شنيدند ، كه اسكندر\r\n\r\n\r\n","description":"","footnote":"\r\n( 1 ) -  Myrrhe . \r\n","page_name":" 1352 ","page_number":465},
  {"content":"\r\n\r\nبمصر روانه شده از همهء طبقات در پلوز « 1 » جمع شدند ، تا او را استقبال كنند . امّا اسكندر ، پس از حركت از غزه ، هفت روز از خشكى راه پيمود ، تا به جائى رسيد ، كه در قرون بعد موسوم به « اردوى اسكندر » « 2 » گرديد . از اين‌جا او پياده‌نظام خود را به پلوز فرستاد و سفاين مقدونى را از راه نيل به طرف منفيس حركت داد و خود ساحل شرقى نيل را گرفته به هليوپوليس « 3 » درآمد : بعد اسكندر به منفيس پاىتخت اين مملكت وارد شد و ثروت و آبادى شهر باعث حيرت او گرديد . در اين‌جا اسكندر احترامات زياد نسبت بمعبد پتا و گاو مقدّس مصريها كرد .\r\nمازاسس والى ايران در مصر ، چون از احوال روحى مصريها آگاه بود ، مقاومت را بيهوده دانسته منتظر ورود اسكندر بپاىتخت مصر نشد و باستقبال او شتافته خزانه و اثاثيهء ايران را در مصر تحويل داد . مبلغ وجوه نقدى را كنت‌كورث ( كتاب 4 ، بند 7 ) هشتصد تالان « 4 » نوشته ( پلوتارك ساكت است ) .\r\nبعد ، اسكندر از منفيس بداخلهء مصر رفت .\r\n\r\nرفتن اسكندر بمعبد آمّون « 5 »\r\nپس از آن اسكندر خواست بمعبد آمّون رفته غيب‌گوى ژوپىتر را در معبد مزبور ملاقات كند ( بالاتر گفته شده ، كه يونانىها غالبا خداى بزرگ هر ملّتى را زوس و روميها ژوپىتر ميگفتند بدين مناسبت رب النوع بزرگ آمّون را هم ژوپىتر ناميده‌اند ) .\r\nبه او گفته بودند ، كه مخصوصا براى آمّون قربانى كند و نياز بدهد و مصريها ، براى اينكه اسكندر را از اين خيال منصرف سازند ، در توصيف اشكالات راه مبالغه كردند . باوجود اين ، چون اسكندر ژوپىتر را موافق گفته‌هاى مادرش المپياس پدر خود ميدانست ، عزم خود را جزم كرد بمعبد مزبور برود .\r\nآريّان گويد ( كتاب 3 ، فصل 2 ، بند 1 ) : كه چون هركول و پرسه « 6 » بمعبد مزبور\r\n\r\n\r\n","description":"","footnote":"\r\n( 1 ) -  Peluse . \r\n( 2 ) - اين محلّ در كنار رود نيل است .\r\n( 3 ) -  Heliopolis . \r\n( 4 ) - تقريبا چهار ميليون و نيم فرنك طلا يا 22 ميليون و چهارصدهزار ريال .\r\n( 5 ) -  Ammon . \r\n( 6 ) -  Persee . \r\n","page_name":" 1353 ","page_number":466},
  {"content":"\r\n\r\nرفته بودند ، اسكندر نيز ميخواست مانند آنها رفتار و راجع بآتيهء خود از كاهن بزرگ معبد سؤالاتى كند . بهرحال اسكندر از رود نيل سرازير شده بدرياچه ماراتيد « 1 » رسيد . در اين‌جا اهالى سيرن « 2 » تقديمى براى او آورده اسكندر را به شهر خود دعوت كردند . اسكندر هداياى آنها را پذيرفته و با آنها عهد اتّحادى بسته راه خود را دنبال كرد . مشقّات راه را در دو روز اوّل مقدونىها تحمّل كردند ، ولى همين كه داخل صحرا شدند ، ديدند دريائى در پيش دارند از ماسه و ريگ روان و اين صحرا را نه كرانى است ، نه چشمه‌اى ، نه زراعتى و نه درختى . مشك‌هاى آب ، كه بر پشت شترها حمل ميشد ، كافى براى سيراب كردن اسكندر و همراهان او نبود و آفتاب سوزان ميرفت عنان تحمّل و بردبارى را از دست مقدونيها بربايد ، كه در اين‌حال بگفتهء پلوتارك ، ديودور و غيره ابر سياهى پديد آمده آفتاب را پوشيد و پس از آن بارانى باريد ، كه باعث نجات مقدونىها گرديد .\r\nبعد ، از جهت ريگ روان ، مقدونيها راه را گم كردند و ، چنان كه باز مورّخين يونانى نوشته‌اند ، دسته‌اى از كلاغها پديد آمدند و مقدونىها از دنبال آنها حركت كرده راه را يافتند ( آريّان از قول بطلميوس گويد ، كه دو مار راهنماى اسكندر گشتند - كتاب 3 ، فصل 2 ، بند 11 ) . اسكندر اين قضيّه و آمدن باران را بفال نيك گرفت ، بعد او چهار روز ديگر راه پيمود ، تا بمعبد آمّون رسيد . اين معبد ، چنان كه نوشته‌اند ، در واحه‌اى واقع بود ، كه آن را اآزيس « 3 » مىناميدند . اين واحه آب فراوان و درختان بسيار داشت و هواى آن هميشه مانند هواى بهار بود .\r\nدر اين‌جا در وسط جنگلى ارگى ساخته بودند و اين ارگ سه ديوار داشت . بنابر اين قلعه مزبور بسه محوّطه تقسيم ميشد . در اوّلى جبابره واحه منزل داشتند ، در دوّمى زنهاى آنان و در سوّمى قراولان و مستحفظين ارگ . چيزى را ، كه اهالى واحه آمّون ميپرستيدند ( بقول كنت‌كورث ، كتاب 4 ، بند 7 ) هيكلى نبود ، كه شبيه هيكل‌هاى خدايان ساير ملل باشد ، بل زمرّدى بود ، كه شباهتى بناف داشت و\r\n\r\n\r\n","description":"","footnote":"\r\n( 1 ) -  Mareotide . \r\n( 2 ) -  Cyrene  ( مستعمرهء يونانى كه كيرىنائيك نام داشت ) .\r\n( 3 ) - ( اآزيس ) كليّة بمعنى واحه يا زمين با آب و گياهى است ، كه مانند جزيره‌اى در دريا ، در كوير يا صحراى بىآب و علف واقع شده باشد .\r\n","page_name":" 1354 ","page_number":467},
  {"content":"\r\n\r\nدور آن جواهر قيمتى نشانده بودند . عادت بر اين جارى بود ، كه چون كسى براى استشاره به زيارت اين رب النوع ميآمد ، كاهنان اين ناف را در سفينه‌اى ميگذاردند ، كه از اطراف آن جامهاى نقره آويخته بود و ، وقتى كه هشتاد نفر كاهن اين سفينه را حركت ميدادند ، از عقب كاهنان زنان و دختران راه افتاده سرودهاى خشن مذهبى ميخواندند ، تا رب النوع ، بسؤالى كه مىشود ، جواب منجّزى بدهد .\r\nوقتى كه اسكندر وارد معبد شد و هيكل خداى آمّون را ديد ، كاهنى ، كه مسن‌ّتر از ديگران بود ، به اسكندر گفت : « درود بر شما ، پسرم ، اين عنوان را از طرف خدا بپذيريد » . اسكندر جواب داد : « پدر ، اين عنوان را مىپذيرم و ، اگر تو سلطنت روى زمين را به من بدهى ، از اين ببعد خواهم گفت ، كه مرا پسر تو بخوانند » . كاهن در اين‌موقع داخل معبد شد و ، در حينى كه حاملين هيكل ميخواستند به حركت آيند ، موافق علامتى ، كه دلالت بر صداى رب النوع ميكرد ، به اسكندر گفت : « خدا استدعاى تو را اجابت كرد » . بعد ، اسكندر گفت « اى خداى قادر ، ميخواستم از شما بپرسم ، كه آيا من تمام قاتلين پدرم را مجازات كرده‌ام ؟ » كاهن جواب داد : « كفر مگو ، شخصى كه فانى است ، نميتواند سوءقصد بحيات كسى كند ، كه تو را به دنيا آورده . امّا تمام قاتلين فيليپ مجازات شده‌اند .\r\nفتوحات تو دلالت مىكند بر اينكه تو پسر خدا هستى ، تا حال كسى تو را مغلوب نكرده و در آتيه نيز مغلوب نخواهى شد » ( ديودور ، كتاب 17 ، بند 51 ) . كنت‌كورث همين حكايت را نقل كرده و بعد افزوده كاهن گفت : « تو مغلوب نخواهى شد ، تا آنكه در ميان خدايان قرار گيرى » ( كتاب 4 ، بند 7 ) . پلوتارك نيز همين حكايت را ذكر كرده و بعد گويد ( اسكندر ، بند 38 ) : « اين است آنچه غالب مورّخين اسكندر نوشته‌اند ، ولى خود اسكندر بمادرش نوشت : از غيب‌گو جواب اسرارآميزى شنيدم ، كه پس از مراجعت به مقدونيّه به تو خواهم گفت . بعض نويسندگان عقيده دارند ، كه كاهن ميخواست اسكندر را به زبان يونانى درود گويد و ، چون اين زبان را درست نميدانست ، بجاى اينكه بگويد اپايدىين « 1 » ، گفت\r\n\r\n\r\n","description":"","footnote":"\r\n( 1 ) -  O Paidion . \r\n","page_name":" 1355 ","page_number":468},
  {"content":"\r\n\r\nاپاى ديس « 1 » ، يعنى بجاى « پسرم » گفت « اى پسر خدا » اين غلط اسكندر را خوش آمد و ، چون همه شعف او را ديدند ، گفتند ، كه كاهن او را پسر خدا خوانده و اين خبر در همه‌جا انتشار يافت . « فيلسوفى پسام‌من « 2 » نام به اسكندر گفت : كه خدا پادشاه مردمان است و بنابراين هر موجودى ، كه بر مردمان حكم مىكند ، وجود الهى است .\r\nاسكندر از اين عقيده بسيار مشعوف شد ، بخصوص كه خود اسكندر نيز نظرى در اين باب داشت ، كه بيشتر فلسفى بود . او ميگفت ، كه خدا پدر تمام مردمان است و ، اشخاصى را ، كه از ديگران اتقى باشند ، او مخصوصا اولاد خود ميداند » .\r\nسپس پلوتارك گويد ( همانجا ، بند 39 ) : اسكندر با مردمان غيريونانى خيلى متكبّر بود و ميخواست او را پسر خدا بدانند ، ولى با يونانيها با احتياط رفتار مىكرد .\r\nاين گفته مورّخ مذكور را وقايع بعد تكذيب مىكند ، زيرا چنان كه بيايد ، اسكندر پس از فتوحات ديگرش خواست ، كه او را پسر خدا دانسته بپرستند و مورّخ او كالّيستن « 3 » ، چون اين داعيهء اسكندر را استهزاء ميكرد ، بامر او كشته شد ( شرح رفتار اسكندر ، زمانيكه در سيستان و آسياى وسطى بود ، در جاى خود بيايد ) . بارى ، پس از اين سؤال و جواب ، مراسم قربانى و نياز دادن به عمل آمد و اسكندر بقول كنت‌كورث بهمراهان خود اجازه داد ، كه اگر سؤالى دارند ، از غيب‌گوى معبد آمّون بكنند و آنها به اين سؤال اكتفا كردند : « آيا شما اجازه ميدهيد ، كه ما پادشاه خود را مانند خدا بپرستيم ؟ » كاهن جواب داد : « بلى ، اين عمل شما پسند ژوپىتر نيز خواهد بود » .\r\nژوستن راجع به اين سفر اسكندر به آمّون چنين گويد ( كتاب 11 ، بند 11 ) :\r\nاسكندر بمعبد ژوپىتر آمّون رفت ، تا مقدّرات خود و اسرار ولادتش را بداند ، زيرا مادرش ، المپياس ، به فيليپ گفته بود ، كه اسكندر پسر او نيست و از مادرى است ، كه فوق‌العاده بزرگ بود . خود فيليپ هم چندى قبل از مرگش اعلام كرد ، كه\r\n\r\n\r\n","description":"","footnote":"\r\n( 1 ) -  O pai dios . \r\n( 2 ) -  Psammon . \r\n( 3 ) -  Callisthene . \r\n","page_name":" 1356 ","page_number":469},
  {"content":"\r\n\r\nاسكندر پسر او نيست و همين سوءظن باعث شد ، كه او زن خود را طلاق داد .\r\nپس از آن ، چون اسكندر ميخواست نژاد خود را بيك موجود غيرفانى برساند و در آن واحد شرافت مادرش را حفظ كند ، مأمورينى نزد كاهنان معبد آمّون فرستاد ، تا كاهنان را بخرند و به آنها بگويند ، كه بسؤالات اسكندر چطور بايد جواب بدهند .\r\nبعد ژوستن گفته‌هاى ديگران را ، كه بالاتر ذكر شده ، نوشته و سپس گويد : « از اين زمان ببعد نخوت اسكندر را حدّى نبود و ملايمتى ، كه از ادبيّات يونانى و تربيت مقدونى براى او حاصل شده بود ، بيك گستاخى ، كه نظيرش ديده نشده است ، مبدّل گرديد » .\r\n( آنچه راجع برفتن اسكندر بمعبد آمّون ذكر شد ، از اين مدارك است :\r\nآريّان ، كتاب 3 ، فصل 2 بند 1 - 3 . پلوتارك ، كتاب اسكندر ، بند 37 و 38 .\r\nديودور ، كتاب 17 ، بند 49 ، 50 ، 51 - كنت‌كورث ، كتاب 4 ، بند 7 - ژوستن ، كتاب 11 ، بند 11 ) .\r\n\r\nبناى اسكندريّه\r\nپس از آن اسكندر بمصر برگشت و چون از كنار درياچهء ماراتيد ميگذشت در ابتداء خواست شهرى در جزيرهء فاروس « 1 » در نزديكى درياچهء مزبور بسازد ، ولى بعد چون ديد ، كه اين جزيره چندان وسعت ندارد ، شهر را در جائى ، كه اسكندريّهء كنونى واقع است ، بنا كرد .\r\nنقشه‌اى ، كه براى بناى اين شهر طرح شد ، وسيع بود ، زيرا محيط ديوار شهر ميبايست هشتاد استاد ( تقريبا دو فرسنگ و نيم ) باشد . اسكندر اين كار را بمأمورين خود محول كرده بمنفيس رفت و ، اگرچه ميخواست بدرون مصر و بمملكت حبشه برود ، ولى جنگى ، كه در پيش داشت ، مانع از اين مسافرت شد و بر اثر عجله براى رسيدن بايران يك نفر مقدونى را موسوم به په‌سست « 2 » و يك نفر يونانى را از جزيرهء ردس موسوم به اشيل با چهارهزار نفر سپاهى در مصر گذاشت و پوله‌مون « 3 » را بحفاظت مصبّ نيل برگماشته سى كشتى به او داد . بعد آپ‌پولونيوس « 4 » را براى امارت\r\n\r\n\r\n","description":"","footnote":"\r\n( 1 ) -  Pharus . \r\n( 2 ) -  Peuceste . \r\n( 3 ) -  Polemon . \r\n( 4 ) -  Appolonius . \r\n","page_name":" 1357 ","page_number":470},
  {"content":"\r\n\r\nولايات افريقائى ، كه مجاور مصر بودند و كل‌امن « 1 » را براى جمع‌آورى ماليات مصر و ولايات مزبوره معيّن كرده به طرف آسيا رهسپار شد . آريّان گويد ، كه اسكندر مصر را به دو ايالت تقسيم كرد ، ولى چون يكى از دو والى ، كه په‌تىزيس « 2 » نام داشت ، اين شغل را قبول نكرد ، والى ديگر دل‌آس‌پيس « 3 » به تنهائى مدير اين ايالت شد . در خاتمه مورّخ مذكور گويد ، كه چون اسكندر اهميّت مصر را دريافت ، كارهاى اين مملكت را بين چند نفر تقسيم كرد ( كتاب 3 ، فصل 3 ، بند 1 ) .\r\nراجع به اسكندريّه ديودور گويد ، كه اين شهر بين درياچه و دريا واقع است و طورى ساخته شده ، كه بادهاى دريا بدان وزيده هواى آن را خنك ميدارد .\r\nكوچه‌هاى آن بخطّ مستقيم يكديگر را تقاطع مىكند و كوچهء عمدهء آنكه از يك دروازه بدروازهء ديگر ممتد است ، داراى چهل استاد طول ( 7400 مطر ) و يك پلطر ( 30 مطر ) عرض مىباشد . بعد شرحى از آبادى و ثروت شهر بيان كرده گويد ، زمانى كه ما در مصر بوديم ، متصديان دفاتر نفوس ميگفتند ، اين شهر داراى سيصدهزار نفر سكنه آزاد است ( يعنى غيراز برده‌ها ) و عايدى پادشاه مصر از شش‌هزار تالان « 4 » تجاوز مىكند ( كتاب 17 ، بند 52 ) . چون مصر با ليبيا و برقه و سيرن بخزانهء ايران بگفتهء هرودوت هفتصد تالان نقره و صدهزار كيل غلّه ميپرداخت ، از نوشته ديودور روشن است ، كه ماليات مصر در زمان هخامنشىها سنگين نبوده . اين اطّلاعات نظر ما را ، كه بالاتر بمناسبت شورش مصريها اظهار شد ، تأييد مىكند .\r\nزمانى كه اسكندر پس از مراجعت از آمّون در منفيس بود ، رسولانى از جزائر و شهرهاى يونانى براى تبريك نزد اسكندر آمده ضمنا خواهش‌هائى كردند :\r\nجزيرهء ردس و خيوس خواستند ، كه ساخلو مقدونى از آنجاها برداشته شود ، آتن تقاضا ميكرد ، كه اسراى يونانى را اسكندر پس بدهد ، مىتىلن ميخواست ، كه مخارج شركت اين شهر در جنگهاى اسكندر بر ضدّ ايران تأديه گردد . اسكندر جوابهائى داد ، كه ملايم بود و تا اندازه‌اى تقاضاها را پذيرفت .\r\n\r\n\r\n","description":"","footnote":"\r\n( 1 ) -  Cleomene . \r\n( 2 ) -  Petisis . \r\n( 3 ) -  Doloaspis . \r\n( 4 ) - 33 ميليون فرنك طلا .\r\n","page_name":" 1358 ","page_number":471},
  {"content":"\r\n\r\nهم در اين‌وقت ، كه اسكندر در مصر بود ، به او خبر رسيد ، كه در سامره آندروماخوس « 1 » والى مقدونى سوريّه را گرفته زنده سوزانيده‌اند . پس از آن او با عجله حركت كرد ، كه مرتكبين اين عمل را هم ضمنا مجازات كند . وقتى كه وارد سوريّه شد ، اهالى مقصرين را گرفته به اسكندر تسليم كردند و به حكم او اينها با زجرهاى زياد كشته شدند . بعد مم‌نن نامى بجاى والى سابق معيّن گرديد .\r\nكنت‌كورث گويد ( كتاب 4 ، بند 8 ) پس از آن اسكندر جبابره را بدست همشهريهاى آنها سپرد و اينها را با زجر بقتل رسانيدند ( معلوم نيست ، كه با جبابرهء كدام محلها چنين معامله شده ) . حركت اسكندر بعزم فينيقيّه در بهار 331 ق . م بود .\r\n\r\nقسمت سوم - از فينيقيه تا اربيل\r\n\r\nفوت ملكه ( زن داريوش )\r\nزمانيكه اسكندر پس از مراجعت از مصر در فينيقيّه بود ( قول پلوتارك ) يا از فرات گذشته به طرف قشون داريوش مىرفت ( قول كنت‌كورث ) در بين راه يكى از خواجه‌هاى حرم‌سراى داريوش ، كه جزو اسراى اسكندر بود و با زن داريوش حركت ميكرد ، آمد و اظهار داشت ، كه ملكه در شرف مردن است . در اين حين پيغامبر ديگر در رسيد و خبر داد ، كه ملكه از حركت‌هاى سريع و پىدرپى بكلّى خسته شده افتاد و در آغوش ملكه مادر داريوش و شاهزاده خانمها جان داد .\r\nاسكندر ، چنان كه مورّخين او نوشته‌اند ، از شنيدن اين خبر چنان ناله‌هاى دردناك برآورد ، كه گفتى مادر او مرده است و اشك‌ريزان بچادر مادر داريوش بشتافت . وقتى كه بخيمه درآمد ، ديد نعش ملكه روى زمين افتاده ، ملكه مادر داريوش پهلوى نعش نشسته و شاهزاده خانمها را بآغوش كشيده به آنها تسلّى ميدهد و خودش از حضور آنان تسلّى مىيابد ، نوه‌اش در پيش ملكه ايستاده و بواسطهء صغر سنّ هنوز نميداند ، چه بدبختى بزرگى براى او روى داده . اسكندر از مشاهدهء اين وضع بسيار بگريست و از صرف غذا امتناع ورزيد . بعد امر كرد ، تمام احترامات\r\n\r\n\r\n","description":"","footnote":"\r\n( 1 ) -  Andromachus . \r\n","page_name":" 1359 ","page_number":472},
  {"content":"\r\n\r\nو مراسمى را ، كه پارسىها در اين‌گونه موارد مرعى ميدارند ، به عمل آرند . يكى از خواجه‌سرايان ملكه ( مادر داريوش ) موسوم به تىريوتس « 1 » در اين‌موقع ، كه حواس همه متوجّهء اين قضيّه بود ، از غفلت كشيك‌چىها استفاده كرده گريخت و خود را باردوى داريوش رسانيد . قراولان اردوى ايران او را ، در حالى كه اشك ميريخت و جامهء خود را چاك زده بود ، نزد داريوش بردند . كنت‌كورث گويد ( كتاب 4 ، بند 9 - 10 ) : وقتى كه داريوش او را بدين حال ديد ، گفت : « منظرهء تو بيان مىكند ، كه براى من بدبختى بزرگى روى داده . رعايت گوشهاى من بدبخت را مكن و بگو آنچه را كه واقع شده ، زيرا من ببدبختى عادت كرده‌ام و در مواقع ادبار غالبا تسلّى در اين است ، كه شخص از طالع بد خود بنحو اكمل آگاه گردد .\r\nآيا تو آمده‌اى خبر بىناموسى خانوادهء مرا ، كه براى من و براى آنان بدترين عقوبت است ، بياورى ؟ » خواجه گفت خير ، چنين چيزى روى نداده و احتراماتى ، كه تبعه بملكه‌هاى خود ميكنند ، از طرف فاتح نسبت به آنها به عمل آمده ، ولى زوجهء تو الآن درگذشت . بر اثر اين خبر صداى ناله و شيون از تمام اردو برخاست و داريوش ، چون يقين داشت ، كه اسكندر خواسته نسبت بناموس ملكه تعدّى كند و او بخودكشى اقدام كرده ، فرياد برآورد : « اسكندر ، آيا چنين جنايتى را من نسبت به تو مرتكب شده بودم ؟ آيا كدام‌يك از والدين تو را من كشته بودم ، كه تو چنين شقاوتى نسبت به من روا داشتى ؟ تو به من كينه ميورزى ، بىاينكه من كينهء تو را تحريك كرده باشم . تو ميخواهى با من بجنگى بسيار خوب ، ولى آيا روا است ، كه زنى را مورد حمله قرار دهى ؟ » تىريوتس ، چون حال داريوش را چنين ديد ، قسم خورد ، كه اسكندر سوءقصدى نسبت بعفّت ملكه نداشت و حتّى پس از شنيدن خبر فوت او مانند داريوش مغموم و محزون گشت ، ولى داريوش باور نكرد و به عكس ، از حزن و اندوه اسكندر چنين استنباط كرد ، كه او بملكه عشق ميورزيده .\r\nبنابراين بارگاه خود را خلوت كرده بخواجه چنين گفت : « تىريوتس ، تو ميدانى ،\r\n\r\n\r\n","description":"","footnote":"\r\n( 1 ) -  Tyriotes . \r\n","page_name":" 1360 ","page_number":473},
  {"content":"\r\n\r\nكه نميتوانى مرا فريب دهى . در حال بامر من آلات شكنجه را حاضر خواهند كرد . پس بيهوده منتظر عقوبت مباش و بگو آنچه را ، كه ميخواهم بدانم و شرم دارم از اينكه بپرسم » . خواجه گفت براى هر عقوبتى حاضرم ، ولى حقيقت همان است ، كه گفتم . پس از آن داريوش مطمئن شد ، كه خواجه راست ميگويد و پارچه‌اى بر سر انداخته مدّتى گريست . بعد در حالى ، كه اشك فراوان از چشمانش روان بود ، روى خود را گشوده و دستان خود را به آسمان بلند كرده گفت « اى خدايان پارس ، دولت مرا تقويت كنيد و ، اگر من محكوم شده‌ام ، چنان كنيد ، كه آسيا شاهى بجز اين دشمن عادل و فاتح جوان‌مرد نداشته باشد » .\r\nديودور در اين باب ساكت است فقط در يك جملهء مختصرى گويد « در اين اوان زن داريوش درگذشت و اسكندر دفن باشكوهى براى او ترتيب داد » . امّا پلوتارك راجع به اين قضيّه گويد ( اسكندر ، بند 41 ) : اسكندر هنوز در فينيقيّه بود ( يعنى پس از مراجعت از مصر ) كه داريوش به او نامه‌اى نوشته تكليف صلح كرد ، به اين شرايط كه تمام ايالات ايران را در اينطرف ( براى ايرانيها آنطرف ) فرات به او واگذارد ، ده‌هزار تالان براى رد كردن اسرا بدهد و دخترش را هم بحبالهء نكاح اسكندر درآورد . اسكندر با درباريان خود در اين باب مشورت كرد و پارمن‌ين گفت « اگر من بجاى تو بودم اين شرايط را ميپذيرفتم » . اسكندر در جواب گفت : « منهم اگر بجاى تو بودم ميپذيرفتم » . بعد اسكندر به داريوش نوشت ، اگر تسليم شود ، احتراماتى كه درخور مقام او است درباره‌اش مراعات خواهد شد ، و الّا او در نخستين موقع ممكن با داريوش جنگ خواهد كرد . بعد از فرستادن چنين جوابى پشيمان شد ، زيرا به زودى زن داريوش در سر زا درگذشت و اسكندر ، از اين‌كه چنين موقعى را براى نشان دادن ملايمت خود از دست داده ، متأسّف گرديد و با احترامات زياد نعش ملكه را دفن كرد . بعد مورّخ مذكور گويد : يكى از خواجه‌سرايان ، كه با شاهزاده خانمها اسير شده بود و تىره‌اوس « 1 » نام داشت ، دوان نزد داريوش رفته\r\n\r\n\r\n","description":"","footnote":"\r\n( 1 ) -  Tireus . \r\n","page_name":" 1361 ","page_number":474},
  {"content":"\r\n\r\nاو را از قضيّه آگاه كرد . بر اثر اين خبر داريوش بسر خود زده و اشك فراوان ريخته گفت « آه ، چه بدبختى بپارسىها روى آورده ! زن و خواهر شاه آنها در زندگانى خود باسارت افتاد و پس از مرگ هم از مراسم دفنى ، كه شايان مقامش بود ، محروم گشت » خواجه گفت : از حيث مراسم دفن و احترامات اطمينان مىدهم ، كه دربارهء خانم من استاتيرا « 1 » و ملكه مادر شما چيزى فروگذار نشد و امتيازاتى را ، كه قبل از اسارت داشتند ، بعد هم دارا بودند ، بجز اينكه از افتخار ديدن چشمان شما ، كه هرمز همواره درخشان بدارد ، محروم بودند ( اين يكى از موارد بسيار كم است ، كه مورّخ يونانى اسم خداى بزرگ ايرانيان قديم را زوس ننوشته ) و حتى دشمنان استاتيرا براى او گريه كردند ، زيرا اسكندر به همان اندازه ، كه در دشت نبرد دلير است ، بعد از فتح جوان‌مرد است . داريوش از سخنان خواجه ظنين شده او را بگوشه‌اى از بارگاه خود طلبيد و گفت : « اگر تو هم مانند اقبال پارسىها مقدونى نشده‌اى ، اگر داريوش را هنوز آقاى خود ميدانى ، تو را بروشنائى مهر و به اين دستى ، كه شاهت به طرف تو دراز مىكند ، قسم مىدهم راست بگو ، كه آيا بليّه‌اى براى استاتيرا روى نداده ، كه مرگ در پيش آن كوچكترين بليّه باشد و آيا در زمان زندگانى ما مصيبتى بزرگتر از آن براى ما روى داده ؟ و اگر ما بدست دشمنى ميافتاديم ، كه شقى و وحشى بود و ما را در زنجير ميكرد ، آيا نسبت بحادثه‌اى ، كه روى داده ، ما خود را بدين درجه بدبخت ميدانستيم ؟ چه باعث شد ، كه پادشاهى جوان نسبت بزن دشمن خود چنين احتراماتى بجا آورد ؟ » خواجه بياناتى راجع به عادات و احوال اسكندر كرده با قسم داريوش را مطمئن كرد ، كه آنچه ميگويد راست است و پس از آن داريوش از گوشهء خيمه بدرباريان خود نزديك شد و دستهاى خود را به آسمان بلند كرده چنين گفت : « اى خدايانى كه ، بامر شما انسان به دنيا ميايد و سرنوشت دولت‌ها بدست شما است ، عنايت خودتانرا دربارهء من مبذول داريد ، تا اقبال پارس برگردد و من آن را ، چنان كه به من رسيده است ، بدست جانشينان\r\n\r\n\r\n","description":"","footnote":"\r\n( 1 ) - زن داريوش ، كه خواهر او نيز بود ، استاتيرا نام داشت .\r\n","page_name":" 1362 ","page_number":475},
  {"content":"\r\n\r\nخود بسپارم و پس از فتح خوبىهائى را ، كه اسكندر نسبت بعزيزان من كرده ، تلافى كنم ، ولى اگر مقدّر است ، كه دولت پارسىها منقرض گردد ، اجازه مدهيد ، كه كسى جز اسكندر بر تخت سلطنت بنشيند » .\r\nراجع به اين حكايت بايد گفت ، كه داستانى به نظر ميآيد . دلايل اين نظر چنين است : اوّلا ديودور ، از مورّخينى كه كتبشان بما رسيده ، يكى از نزديكترين نويسندگان يونانى به زمان اسكندر بوده و او در باب چگونگى فوت زن داريوش ، فرار كردن خواجه ، مذاكراتى كه ، بين او و داريوش شده و دعائى كه شاه در بين سرداران خود كرده ، ساكت است . ثانيا پلوتارك گويد ، كه زن داريوش در سر زا درگذشت و ، اگرچه مورّخ مذكور زمان اين واقعه را معيّن نكرده و فقط گفته زمانى ، كه اسكندر در فينيقيّه بود ، نامهء داريوش به او رسيد و بعد از دادن جواب نامه بفاصلهء كمى زن داريوش فوت كرد ، ولى از اينكه قضيّه را به زمان بعد از مراجعت اسكندر از مصر مربوط داشته ، معلوم است ، كه فوت ملكه ايران در اين زمان روى داده . در اين‌صورت « عبارت در سر زا » عجيب است ، زيرا با توصيفى ، كه مورّخين يونانى از نظر پاك اسكندر بحرم داريوش ميكنند ، بايد معتقد باشيم ، كه ملكه قبل از جنگ ايسّوس حامل بوده و در اين‌صورت ملكه نميتوانسته پس از يازده ماه بزايد ، زيرا اسكندر هفت ماه وقت براى تسخير صور و دو ماه براى گرفتن غزه صرف كرد و رفتن او بمصر و مراجعتش هم لااقل دو ماه طول كشيد . بنا براين بايد عقيده داشته باشيم ، كه فوت ملكه قبل از رفتن اسكندر بمصر روى داده ، يا ملكه سر زا از دنيا نرفته و مرگ او جهتى ديگر داشته ، مانند خستگى يا چيزى ديگر . ثالثا گريختن خواجه هم به نظر خيلى بعيد ميآيد : اگر مقدونىهائى ، كه در اطراف خيمهء ملكه‌ها بودند ، غفلت ورزيده باشند ، مستحفظين اردوى اسكندر البته مراقب بوده‌اند و خواجه نميتوانسته از اردو خارج شود . اين‌جا هم بايد حدس زد ، كه اگر خواجه فرار كرده ، خود مقدونىها او را فرارانده‌اند ، يعنى بيم داشته‌اند ، كه اين خبر به داريوش برسد و او تصوّراتى كند ، كه بشرف اسكندر\r\n\r\n","description":"","footnote":"","page_name":" 1363 ","page_number":476},
  {"content":"\r\n\r\nيا مقدونيها بربخورد و براى جلوگيرى از چنين تصوّرى خواجه را فرارانده‌اند ، تا او داريوش را مطمئن كند ، كه ملكه بمرگ طبيعى درگذشته و احترامات لازمه در بارهء او به عمل آمده . اگر اين حدس صحيح نباشد ، بايد اصلا منكر فرار خواجه شد و صحبت داريوش با خواجه ، كه مورّخين قديم با آب‌وتاب ذكر ميكنند ، به خودى خود از ميان ميرود . رابعا داريوش پس از حاصل كردن اطمينان ، كه سوءقصد بعفّت ملكه نشده است ، آيا ميتوانسته در مقابل درباريان چنان دعائى بكند ؟ پذيرفتن اين خبر مشكل است . ممكن است ، كه داريوش از اظهارات خواجه ، كه دلالت بر انصاف اسكندر ميكرده ، متأثر شده ، در دل او را دعا كرده و به خود وعده داده ، كه اگر در جنگ بر اسكندر فايق آمد ، خوبىهاى او را تلافى كند ، ولى بعيد است ، كه شاهى كه با دشمن خود در جنگ است ، دل درباريان و سرداران خود را با چنين اظهاراتى ضعيف گرداند . بنابر آنچه گفته شد اصح روايات بايد همان باشد ، كه ديودور ذكر كرده و در جملهء مختصرى گفته : « در اين زمان زن داريوش درگذشت و اسكندر براى او دفن باشكوهى ترتيب داد » .\r\nدر خاتمه مقتضى است گفته شود ، كه آريّان راجع به اين روايات ساكت است و ، چون او ستايشى مخصوص نسبت به اسكندر داشت ، اگر اين روايت را صحيح ميدانست ، براى ستودن اسكندر اين‌موقع را از دست نميداد .\r\n\r\nپيشنهاد داريوش به اسكندر\r\nپس از ذكر قضيّهء مذاكرات خواجه با داريوش پلوتارك بشرح جنگ اسكندر با داريوش ميپردازد ، چنان كه در ذيل بيايد ، ولى كنت‌كورث قبلا از رسولان داريوش و مذاكرات آنان با اسكندر شرحى ذكر مىكند ، كه لازم است در اين‌جا بگنجانيم ، زيرا ، اگر هم راست نباشد ، احوال روحى طرفين را نشان ميدهد : مورّخ مذكور گويد ( كتاب 4 بند 11 ) : چون داريوش دو دفعه از اسكندر تقاضاى صلح كرد و موفق نشد ، تمام خيال خود را بجنگ متوجّه داشت ، ولى پس از آنكه مغلوب اعتدال اسكندر شد ( مقصود قضيّهء فوت ملكه است ، كه بالاتر ذكر شد ) ده نفر از ميان اقرباى خود انتخاب كرده نزد اسكندر فرستاد ، تا شرايط جديدى به او پيشنهاد كنند .\r\n\r\n","description":"","footnote":"","page_name":" 1364 ","page_number":477},
  {"content":"\r\n\r\nاسكندر مجلس مشورتى آراسته سفرا را پذيرفت و مسن‌ّترين آنها به اسكندر چنين گفت : « ضرورتى اقتضا نميكند ، كه داريوش از تو در دفعهء سوّم تقاضاى صلح كند ، اعتدال و انصاف تو او را بدين امر داشته : مادر ، زن و اطفال او اسير تو گشتند و داريوش ، اگر از اين قضيّه متاثر است ، فقط از اين جهت است ، كه خود را در ميان آنها نمىبيند . چنان كه پدرى نسبت بشرف اولاد خود علاقه‌مند است ، تو آنها را ملكه ميخوانى و به آنها اجازه ميدهى ، كه لوازم اقبال سابقشان را حفظ كنند .\r\nمن در روى تو همان چيز بينم ، كه در روى داريوش ميديدم ، زمانى كه ما از او مفارقت مىجستيم ، و حال آنكه او براى زنش گريه مىكند و تو براى دشمنى .\r\nاگر مراسم دفن تو را از اين كار باز نداشته بود ، تو حالا در ميدان جنگ بودى .\r\nپس جاى تعجب نيست ، اگر داريوش از كسى كه نسبت به او حسّيّات دوستانه ميپرورد ، تقاضاى صلح مىكند . مردمانى ، كه در ميان آنها كينه نيست ، چرا بايد جنگ كنند ؟\r\nسابقا داريوش حدّ مملكت تو را رود هاليس ، كه سرحدّ ليديّه است ، معيّن ميكرد ، اكنون به تو تمام ممالكى را ، كه بين هلّس‌پونت و فرات است ، بعنوان جهيز دختر خود ميدهد . اخس پسر شاه در اختيار تو است ، او را مانند گروى براى انجام امر صلح نگاهدار ( اگر اين روايت صحيح باشد ، دلالت مىكند بر اينكه اسم پسر داريوش سوّم اخس بوده ) مادر و دختر او را رد كن و در عوض ، سىهزار تالان « 1 » طلا از داريوش بپذير . اگر من اطّلاع از انصاف و عدالت تو نداشتم ، نميگفتم ، كه اين موقعى است ، كه تو نه فقط صلح كنى ، بل آن را مغتنم بشمارى . نگاه كن بممالكى ، كه در عقب تو است و به نظر آر ممالكى را ، كه در پيش دارى . دولت بزرگ چيزى است خطرناك ، زيرا نگاهداشتن چيزى ، كه در ميان دو بازو نميگنجد مشكل است . آيا نميبينى ، كه اداره كردن كشتيهاى بزرگ محال است ؟\r\nاگر داريوش اين همه ممالك را گم كرد ، شايد از همين جهت باشد ، كه دولتى كه\r\n\r\n\r\n","description":"","footnote":"\r\n( 1 ) - راجع به مبلغ ، كنت‌كورث يقينا اشتباه كرده ، زيرا سىهزار تالان طلا به پول امروزى تقريبا يك ميليارد و 668 ميليون فرنك طلا يا 8 ميليارد و 240 ميليون ريال مىشود . ديودور سه‌هزار تالان نقره نوشته و اين روايت صحيح است .\r\n","page_name":" 1365 ","page_number":478},
  {"content":"\r\n\r\nبىاندازه وسيع است ، زيانها در بر دارد . ممالكى هست ، كه تسخيرش آسان‌تر از حفظ آنها است ، چنان كه دستهاى ما آسان ميگيرد و مشكل نگاه ميدارد » . اسكندر پس از اصغاء اين نطق بسفرا گفت از خيمهء او خارج شوند و عقيدهء مشاورين خود را پرسيد . در اين‌موقع سكوت ممتدّى روى داد ، زيرا چون كسى عقيدهء اسكندر را نميدانست ، جرئت نميكرد اظهار عقيده كند . بالاخره پارمن‌ين سكوت را قطع كرده چنين گفت : « وقتى كه تو در نزديكى دمشق بودى و داريوش در باب استرداد اسرا مذاكره ميكرد ، من گفتم ، اين پول گزاف را بگير و براى حفظ اين جماعت ( يعنى اسرا ) بازوهاى آنهمه سربازان دلير را مشغول مدار . حالا بطريق اولى عقيده دارم ، كه يك زن پير و دو دختر جوان را با سىهزار تالان طلا معاوضه كنى .\r\nاينها بچه درد ميخورند ، جز اينكه حركت قشون را كند ميكنند . با عقد عهدى تو مملكت باثروتى را بىجنگ بدست خواهى آورد و قبل از تو احدى اينممالك را ، كه بين ايستر ( دانوب ) و فرات واقع است ، نداشته . بعقيدهء من اگر نظرت را به مقدونيّه بيفكنى ، به از آن است كه بباختر و هند اندازى » .\r\nاين نطق اسكندر را خوش نيامد و ، همين كه پارمن‌ين لب فرو بست ، اسكندر دهان بگشاد و چنين گفت : « البتّه من هم پول را بر افتخار ترجيح ميدادم ، اگر بجاى پارمن‌ين بودم ، ولى من اسكندرم و از فقر نمىترسم . ديگر اينكه فراموش نكرده‌ام ، كه من تاجر نيستم ، من شاهم و دادوستد كار من نيست ، بخصوص در موقعى كه خريدوفروش در سر اقبال من است . اگر لازم باشد ، كه من اسرا را رد كنم ، افتخار در اين است ، كه من آنها را مانند هديه‌اى رد كنم ، نه اينكه آنها را در ازاى وجهى پس بفرستم » .\r\nپس از آن اسكندر سفرا را خواسته به آنها چنين گفت : « به داريوش بگوئيد ، اگر من رحم و مروّت نسبت باسرا نشان دادم ، براى دوستى نبود . طبيعت من مرا به اين كار داشت ، من نميتوانم با اسرا يا زنان جنگ كنم . دشمن من كسى است ، كه اسلحه بدست دارد . اگر داريوش با حسن‌نيّت از من تقاضاى صلح ميكرد ، شايد\r\n\r\n","description":"","footnote":"","page_name":" 1366 ","page_number":479},
  {"content":"\r\n\r\nمىپذيرفتم ، ولى ، وقتى كه او با نامه‌هايش سربازان مرا بخيانت نسبت به من تحريك مىكند يا دوستان مرا با پول بر ضدّ من برميانگيزد ، من كار ديگر جز تعقيب او نتوانم كرد و در اين امر او را دشمن درست قول نميدانم ، بل او را قاتل يا زهردهنده ميشمارم . امّا در باب شرايط صلح كه پيشنهاد مىكند ، پذيرفتن اين شرايط مانند آن است ، كه فتح را به او تسليم كرده باشم : چون او مردانه ممالكى را به من ميدهد ، كه در اين‌طرف فرات است ( از نظر مقدونىها چنين بوده ، ولى از نظر ايرانيان در آن‌طرف رود مزبور ) فكر كنيد ، كه امروز در كجا با من حرف ميزنيد ؟ اگر اشتباه نكنم در آنطرف فرات ( چون اسكندر بقول كنت‌كورث از دجله گذشته بود ، براى مقدونيها ممالك اين‌طرف فرات آن‌طرف بوده ) پس ممالكى را به من وعده ميدهد ، كه اردوى من از آن گذشته است . لذا اوّل مرا از اينجا بيرون كنيد ، تا من بدانم ، كه چيزى كه به من ميدهيد ، مال شما است . داريوش با همان سخاوت دختر خود را به من ميدهد و تصوّر مىكند ، كه من نميدانم ، او ميخواست دختر خود را بيكى از بندگان خود بدهد . چه افتخار بزرگى است ، كه او مرا به ( مازه ) ترجيح ميدهد ! برويد و شاه خود را آگاه كنيد ، كه هرچه گم كرده و آنچه را كه دارد ، بهاء جنگ است . با جنگ حدود دو دولت معيّن خواهد شد و سهم هريك از ما دو نفر را جنگ فردا مشخّص خواهد كرد » .\r\nسفرا گفتند حالا ، كه بجنگ مصمّم شده‌اى ، ما را زودتر روانه كن ، تا بشاه تصميم تو را اطّلاع دهيم ، زيرا او هم بايد در تهيّهء جنگ باشد . رسولان ، همين كه وارد اردوى داريوش شدند ، اعلام كردند ، كه بايد جنگ كرد . نوشته‌هاى ديودور با آنچه كه ذكر شد ، قدرى اختلاف دارد . او گويد ( كتاب 17 ، بند 65 ) : داريوش قبل از اينكه حمله كند ، هيأتى نزد اسكندر فرستاد ، تا ممالكى را ، كه در اين‌طرف رود هاليس ( براى ايرانىها آنطرف رود مزبور ) واقع است ، به او واگذارد و دوهزار تالان به او وعده دهد ، ولى چون اين پيشنهاد قبول نشد ، او هيأت ديگرى فرستاد ، تا از ملاطفت اسكندر نسبت بمادر داريوش و ساير اسرا تشكر كرده اين پيش‌نهاد را باطّلاع او\r\n\r\n","description":"","footnote":"","page_name":" 1367 ","page_number":480},
  {"content":"\r\n\r\nبرساند : 1 - هر دو پادشاه با يكديگر دوست خواهند بود . 2 - تمام ممالكى ، كه در اين‌طرف ( براى ايرانىها در آنطرف ) رود فرات واقع است ، از آن اسكندر خواهد شد . 3 - داريوش دختر خود را با سه‌هزار تالان به اسكندر خواهد داد . 4 - داريوش اسكندر را پسر خود دانسته او را در اداره كردن ممالك خود شريك خواهد كرد . اسكندر براثر اين پيشنهاد مجلسى براى مشورت از دوستان خود آراسته عقيدهء هريك را پرسيد . از جهت اهميّت مسئله كسى جرئت نكرد عقيده‌اى اظهار كند ، تا آنكه پارمن‌ين برخاست و گفت « اگر من اسكندر بودم ، پيشنهاد را پذيرفته و عهد را امضاء ميكردم » . اسكندر در جواب گفت : « اگر من هم پارمن‌ين بودم ، چنين ميكردم » بعد نقشهء خود را با زبانى نخوت‌آميز بيان كرده و نام را بالاتر از هدايائى ، كه داريوش پيشنهاد ميكرد ، دانسته پيشنهادات او را نپذيرفت و بسفرا چنين گفت : « چنان كه دو آفتاب ( اگر وجود داشت ) باعث اختلال هم‌آهنگى اين دستگاه عالم ميشد ، زمين هم نميتواند داراى دو پادشاه باشد ، بىاينكه اختلالى در نظم آن روى دهد . برويد و به داريوش بگوئيد ، كه ، اگر او ميخواهد پادشاه اوّل باشد ، بايد با من در سر سلطنت عالم بجنگد ، ولى اگر بنام اهميّت نداده راضى است ، كه در ميان تجمّلات و عيش و عشرت زندگانى كند ، در اين صورت مرا آقاى خود بداند ، تا من به او اجازه دهم ، مانند پادشاهى دست‌نشانده در جائى سلطنت كند » .\r\nغيراز بعض تفاوتها ، كه راجع بجواب اسكندر بين روايت كنت‌كورث و ديودور موجود است از فحواى نوشته‌هاى كنت‌كورث چنين برميآيد ، كه اين سفارت پس از عبور اسكندر از دجله فرستاده شده ، ولى از نوشته‌هاى ديودور استنباط مىشود ، كه اين قضيّه قبل از آن روى داده و بايد اين روايت صحيح‌تر باشد ، چنان كه پائين‌تر اين نكته روشن خواهد بود .\r\n\r\nتداركات داريوش\r\nداريوش چون ديد ، كه نامه‌هاى او به اسكندر نتيجه نداد ، فهميد ، كه جز جنگ چاره‌اى نيست و درصدد تداركات جنگى\r\n\r\n","description":"","footnote":"","page_name":" 1368 ","page_number":481},
  {"content":"\r\n\r\n( 83 ) - زنان در حال سوارى\r\n( از كتاب راجرس ، يك تاريخ ايران قديم )\r\nبرآمد . با اين مقصود بسرداران خود دستور داد در بابل جمع شوند و به بسّوس « 1 » والى باختر امر كرد با قشون خود به او ملحق گردد . باختريها در اين زمان يكى از شجاعترين مردمان آسيا بشمار ميرفتند ، زيرا با تجمّلات زندگانى پارسيها هنوز آشنا نشده بودند و ديگر ، چون در همسايگى سكاها ( سك‌ها ) مىزيستند و همواره با آنها در زدوخورد بودند ، روح سلحشورى در آنها قوى بود ، بخصوص كه ميل مفرطى هم ببردن غنائم داشتند ، ولى بايد گفت ، كه در اين زمان داريوش اطمينانى به بسّوس نداشت ، زيرا او را آگاه كرده بودند ، كه اين والى خيلى جاه‌طلب است ، خيال سلطنت در سر دارد و ، چون رسيدن به آن بىخيانت متصوّر نبود ، داريوش همواره از او ظنين بود . از اصلاحاتى كه داريوش در اين زمان در قشون\r\n\r\n\r\n","description":"","footnote":"\r\n( 1 ) -  Bessus . \r\n","page_name":" 1369 ","page_number":482},
  {"content":"\r\n\r\nخود مجرى داشت ، يكى اين بود ، كه شمشير و تيرهاى سپاهيان ايرانى را بلندتر كرد ، زيرا پنداشت ، كه فتوحات مقدونىها از بهترى اسلحهء آنها بوده . ديگر اينكه امر كرد دويست ارّابهء جنگى داس‌دار بسازند . مقصود از استعمال ارّابه‌هاى مذكور اين بود ، كه در دشمن توليد وحشت كند ، زيرا مال‌بند هر ارّابه بنيزهء تيز و كوتاهى ، كه بقول ديودور ببلندى سه سپيتام « 1 » بود ، منتهى ميشد و بمحورهاى ارّابه همچنين نيزه‌هاى تيز وصل كرده بودند ، ولى اين نيزه‌ها بلندتر از نيزه‌هاى مال‌بند بود . پس از اينكه تمام سپاهيان داريوش در بابل حاضر شدند ، او حركت كرده از جلگه‌هاى كلدهء قديم گذشته بجلگه‌هاى نينواى قديم درآمد و در نزديكى اربيل « 2 » اردو زد . مقصود داريوش از انتخاب جلگهء وسيع براى قشون خود اين بود ، كه بتواند تمام قواى خود را به كار اندازد و بتنگنائى نيفتد ، چنان كه در ايسّوس افتاد و قسمتى زياد از قشون او به كار نرفت . چون سپاه داريوش از مردمانى تركيب شده بود ، كه از ملل مختلف بودند و بزبان‌هاى گوناگون تكلّم ميكردند ، داريوش نگران بود از اينكه مبادا در موقع جنگ سپاهيان او از جهت اختلاف نژاد و زبان‌ها ، فاقد وحدت گردند و اين جنگ را هم ببازد . براى جلوگيرى از چنين پيش‌آمد داريوش همه روزه قشون خود را سان ميديد و افراد را بمشق و ورزش ميداشت ، تا اطاعت نظامى در سپاهيان محكمتر گردد . وقتى كه داريوش شنيد ، مقدونىها نزديك شده‌اند ، يكى از سرداران خود را ، كه ساتروپات « 3 » نام داشت ، با هزار سوار پيش فرستاد و بعد ششهزار نفر بيكى از ولات خود مازه نام داد ، كه از عبور مقدونىها از فرات جلوگيرى كند و ضمنا جلگه‌هاى بين النهرين را غارت كرده تمام آذوقه را بسوزاند ، تا دشمن دوچار گرسنگى گردد .\r\nجهت چنين اقدامى اين بود ، كه مقدونىها از راه غارت آذوقه بدست ميآوردند . داريوش پس از رسيدن به اربيل قسمت زياد باروبنه و آذوقه را در آنجا گذارده خود با قشونش از رودى موسوم به لىكوس « 4 » گذشته بكنار رود ديگر\r\n\r\n\r\n","description":"","footnote":"\r\n( 1 ) -  Spithame  ( سه سپيتام معادل 70 سانتيمتر بود ) .\r\n( 2 ) -  Arbele . \r\n( 3 ) -  Satropate  ( بايد مصحّف شترپت باشد ، كه بمعنى رئيس ايالت است ) .\r\n( 4 ) -  Lycus  ( زهاب كوچك ) .\r\n","page_name":" 1370 ","page_number":483},
  {"content":"\r\n\r\nكه بوماد « 1 » نام داشت درآمد . در اين محلّ جلگهء وسيعى بود ، كه تمام قشون داريوش ميتوانست در آنجا آزادانه حركت كند . اگرچه در اين جلگه عايقى از هيچ حيث براى عمليات نظامى نبود ، باوجود اين داريوش امر كرد بلنديهاى كم را هم هموار كردند .\r\n\r\nاسكندر در بين النّهرين\r\nوقتى كه اسكندر را از زيادى عدّهء قشون داريوش آگاه كردند ، مدّتى باور نميكرد ، كه داريوش توانسته باشد اين عدّه را پس از جنگ ايسّوس جمع‌آورى كند . باوجود اين اسكندر از فينيقيّه حركت كرده پس از يازده روز طىّ مسافت بكنار رود فرات رسيد و در اينجا پلى ساخت . پس از آن سواره‌نظام او و بعد فالانژهاى مقدونى از رود گذشتند و سردار ايران مازه ، كه مأمور بود ، از عبور اسكندر ممانعت كند ، از جنگ احتراز كرده عقب نشست . اسكندر پس از عبور از فرات چند روز بقشون خود استراحت داده بعد بجنگ داريوش شتافت . جهت اين عجله را چنين تعبير كرده‌اند ، كه اسكندر ميترسيد داريوش بداخله ايران عقب بنشيند و كار مقدونيها در كوهستانها و بيابانهاى لم يزرع سخت گردد . با اين مقصود اسكندر خود را در ظرف چهار روز بدجله رسانيد و ديد ، كه در آنطرف رود مزبور دودهاى زياد بلند مىشود ، توضيح آنكه مازه عقب مىنشست و دهات و آباديها را آتش ميزد . چون دود غليظ هوا را تيره و تاريك كرده بود ، اسكندر در ابتداء متوحّش شد ، كه مبادا دامى براى او گسترده باشند و فرمان توقّف بسپاه خود داد . بعد ، كه مفتشين او برگشته گفتند خطرى نيست ، حركت كرد .\r\nاز نوشته‌هاى مورّخين قديم معلوم است ، كه اسكندر پس از عبور از فرات به طرف بابل نرفته و به طرف دجله رانده . جهات اختيار اين راه از اينقرار بوده :\r\nاوّلا - چنان كه آريّان گويد ، اسكندر خواسته راهى را اختيار كند ، كه هواى آن خنك‌تر باشد . ثانيا - چون ايرانىها آذوقه را معدوم ميكردند ، اسكندر صلاح ديده به طرف شمال رفته از جاهائى بگذرد ، كه عارى از آذوقه نبود . بالاخره مقتضى بوده در\r\n\r\n\r\n","description":"","footnote":"\r\n( 1 ) -  Bumade . \r\n","page_name":" 1371 ","page_number":484},
  {"content":"\r\n\r\nجائى از دجله بگذرد ، كه آبش كمتر است . بنابر تمامى اين ملاحظات اسكندر پس از گذشتن از فرات به طرف شمال راند ، بحدّى كه بحدود ارمنستان نزديك شد و بعد در نزديكى گردون « 1 » از دجله گذشت . آريّان گويد ( كتاب 3 ، فصل 4 ، بند 2 ) : قشون اسكندر در اين حركت كوههاى گردون را از طرف چپ و دجله را از طرف راست داشت . در اين‌جا بىمناسبت نيست بيفزائيم ، كه چون در نسخهء اصلى نوشته‌هاى آريّان بجاى گردون سغدون نوشته شده بود ، بعضى تصوّر ميكردند ، كه در آن زمان در اين‌جا محلّى موسوم به سغديان بود ، ولى بعد معلوم شد ، كه اين اشتباه از تصحيف كاتب بوده ، بخصوص كه نوشته‌هاى سترابون ، پلوتارك و كنت‌كورث تأييد مىكند ، كه اسكندر از نزديكى گردون گذشته و كوههاى گردون هم ، چنان كه معلوم است ، در شمال اربيل واقع است . اين مطلب را يك‌چيز هم تأييد مىكند : موافق عقيدهء متخصّصين نظامى براى گذشتن لشكرى از رود بزرگ ، عمق آن نبايد از چهارپا براى سواره‌نظام و از سه‌پا براى پياده‌نظام بيشتر باشد و ، چون اسكندر در اوّل پائيز 331 ق . م از دجله گذشته ، ميبايست چنين محلى را براى عبور انتخاب كرده باشد .\r\n\r\nعبور اسكندر از دجله\r\nمورّخين يونانى گويند ، وقتى كه سواره‌نظام اسكندر وارد دجله گرديد ، در ابتداء آب تا سينهء اسبان و در وسط رود تا گلوى آنها بود ( كنت‌كورث نوشته در آسيا رودى نيست ، كه بتندى دجله باشد و براى استدلال باسم دجله ، يعنى تيگر « 2 » ، استناد كرده ، گويد كه تير را به زبان پارسى تيگريس « 3 » گويند ) .\r\nپياده‌نظام به دو قسمت تقسيم و ، در حالى كه جناحين آن را سواره‌نظام حفظ ميكرد ، وارد دجله شد . اينها اسلحه را روى سر گذارده بودند و مانند بارى آن را بر دوش داشتند . اسكندر در پيش حركت كرده گدار را به آنها مىنمود . عبور از دجله\r\n\r\n\r\n","description":"","footnote":"\r\n( 1 ) -  Gordouene . \r\n( 2 ) -  Tigre . \r\n( 3 ) -  Tigris  داريوش اوّل در كتيبهء نقش رستم اين لفظ را بمعني ( تيز ) استعمال كرده ، چنان كه گويد تيگرخئود ( خود نوك‌تيز ) .\r\n","page_name":" 1372 ","page_number":485},
  {"content":"\r\n\r\nبراى پياده‌نظام سخت بود ، زيرا سپاهيان ، علاوه بر تندى آب ، با سنگهائى مصادف ميشدند ، كه آب ميغلطانيد و اشخاصى ، كه با بنه حركت ميكردند ، مجبور بودند با آب و بنه‌اى ، كه آب ميبرد ، همواره كشتى گيرند . در اين‌حال اسكندر فرياد ميزد بنه را رها كنيد و اسلحه‌تان را نجات دهيد ، ولى در ميان اين غوغا و همهمه كسى فرياد او را نمىشنيد و ، اگر هم مىشنيد ، وحشت و اضطراب بقدرى بود ، كه كسى در فكر اجراى فرمان نبود . بالاخره اسكندر امر كرد ، كه سپاهيان او دست يكديگر را گرفته سدّى تشكيل كنند و بكمك يكديگر از آب بگذرند و آب در اين موقع به بالاى سينهء آنها ميرسيد . بدين منوال پس از مجاهدت زياد قشون اسكندر به جائى رسيد ، كه آب رود كمتر و جريان آن ملايمتر بود . چنان كه از نوشته‌هاى مورّخين برميآيد و ، اگر هم آنها نمينوشتند ، معلوم و مسلّم بود ، دربار ايران در اين‌موقع خبطى بزرگ كرده ، كه قسمتى از قشون خود را براى ممانعت عبور اسكندر و قشونش به اين محلّ نفرستاده ، و الّا با تندى جريان رود و آب زياد آن ، به آسانى ممكن بود عبور را بمراتب مشكل‌تر كرده تلفات زياد بلشكر اسكندر وارد آورد و شايد عبور اصلا ممكن نميشد . بعضى عقيده دارند ، كه اگر داريوش در اين‌طرف رود ده‌هزار نفر آماده كرده بود ، اسكندر موفق نميشد از دجله بگذرد و اين غفلت را مانند غفلت‌هاى ديگر از خوشبختى اسكندر ميدانند .\r\nعقيدهء كنت‌كورث هم همين است ، مورّخ مذكور گويد ( كتاب 4 ، بند 9 ) :\r\nاگر مازه به مقدونيها هنگام عبور حمله مىكرد ، بواسطهء بىنظمى ، كه در فالانژها در اين‌موقع روى داده بود ، يقينا فاتح مىشد ، ولى بجاى اينكه اين كار كند ، فقط وقتى سواره‌نظام او به حركت آمد ، كه قشون مقدونى بساحل چپ رود گذشته بود و در اين‌موقع هم خبط كرده فقط هزار نفر سوار براى ممانعت از عبور مقدونيها فرستاد و معلوم است ، كه اسكندر به اين عدّهء كم با نظر حقارت نگريسته يكى از سركردگان خود را موسوم به آريس‌تن « 1 » مأمور كرد بدان حمله كند . جنگى\r\n\r\n\r\n","description":"","footnote":"\r\n( 1 ) -  Ariston . \r\n","page_name":" 1373 ","page_number":486},
  {"content":"\r\n\r\nدر اين حين درگرفت ، كه مقدونيها فاتح شدند و آريس‌تن با نيزه زخمى به ساتروپات وارد و او را تعقيب كرد . بعد او را از اسب به زمين افكنده سرش را بريد و آن را برده بپاى اسكندر انداخت .\r\n\r\nخوف مقدونيها و اثر آن\r\nپس از عبور از دجله اسكندر دو روز استراحت بقشون خود داده بعد به راه افتاد . شب اوّل ماه گرفت و به نظر مقدونيها چنين آمد ، كه پرده‌اى خونين‌رنگ روى ماه كشيده و از نور آن كاسته . اين حادثه حسّيّات مذهبى آنانرا تحريك كرده باعث وحشت گرديد ، چنان كه بقول كنت‌كورث بين خودشان چنين صحبت ميكردند : « معلوم است ، كه خدايان مايل نيستند ما اينقدر دور رويم . رودها صعب العبور شده . از نور ستارگان كاسته . بهرجا وارد ميشويم ، آذوقه و عليق را سوزانيده‌اند و همه‌جا زمينهاى لم يزرع مشاهده ميكنيم . اينقدر خونريزى براى چيست ؟ براى اينكه يك نفر جاه‌طلب چنين ميخواهد . اين جاه‌طلب به وطن خود با نظر حقارت مينگرد ، فيليپ را پدر خود نميداند و بقدرى فريفتهء خيالات خود و غرق درياى نخوت و تكبّر است ، كه ميخواهد در ميان خدايان قرار گيرد » . اين زمزمه‌ها نزديك بود باعث شورش گردد ، كه اسكندر اهميّت موقع را دريافته سرداران و رؤساء قسمتهاى مهمّ قشون را بچادر خود دعوت كرد و در همان‌وقت كاهنان مصرى را خواسته عقيدهء آنها را راجع بخسوف پرسيد ، زيرا باطلاعات نجومى آنها عقيده داشت .\r\nمورّخ مذكور راجع باطلاعات نجومى آنها چنين گويد « كاهنان مصرى ميدانستند ، كه تحوّلاتى در زمان روى ميدهد و ماه ميگيرد ، از اين جهت كه زير زمين واقع مىشود يا آفتاب آن را پنهان ميدارد ، ولى آنچه از اين حساب معلوم مىشود ، سرّى است ، كه كاهنان از مردم پنهان ميدارند . اگر عقيدهء آنها را متابعت كنيم ، آفتاب ستارهء يونان است و ماه ستارهء پارس . بنابراين هر دفعه ، كه ماه ميگيرد ، اين حادثه حاكى است از اينكه بليّه يا انهدامى براى پارسىها در پيش است ، كاهنان مصرى براى اثبات عقيدهء خود بسوابق استناد ميكنند و گويند ، كه هروقت\r\n\r\n","description":"","footnote":"","page_name":" 1374 ","page_number":487},
  {"content":"\r\n\r\nماه ميگرفته ، اين حادثه دلالت ميكرده بر اينكه پادشاهان پارس با خدائى ، كه بر ضدّ آنها بوده‌اند ، ميجنگيده‌اند » .\r\nبعد مورّخ مذكور گويد ( كتاب 4 ، بند 9 ) « چيزى مانند خرافات و ترهّات نسبت به جماعت مؤثّر نيست . جماعت ، كه در موارد ديگر سركش ، شقى و بىثبات است ، همين كه در تحت اثر موهومات واقع شد ، نسبت بكاهنانش بيشتر فرمانبردار است ، تا برؤساء خود . بنابراين ، همين كه جواب كاهنان مصرى در اردو انتشار يافت ، يأس سربازان مبدّل باميدوارى و اطمينان گرديد » ( در اينجا لازم است گفته شود ، كه ايران را با بابل از قديم الايّام جزو اقليمى ميدانستند ، كه كوكب آن آفتاب بود نه ماه .\r\nاگر روايت كنت‌كورث صحيح باشد ، كاهنان مصرى براى خوش‌آمد اسكندر و بواسطه خصومتى ، كه با ايرانيان داشته‌اند ، ماه را ستارهء ايران گفته‌اند و اگرچه مورّخين قديم در اين باب ساكت‌اند ، ولى از جريان وقايع و سوابق معلوم است ، كه قبلا اسكندر از آنها خواسته جواب مساعدى براى او تهيّه كنند ) . آريّان نوشته ( كتاب 3 ، فصل 4 ، بند 2 ) ، كه خسوف كلى شد و اسكندر براى آفتاب و ماه و زمين قربانى كرد .\r\nامّا از تطيّر كاهنان مصرى دربارهء ايران ساكت است و فقط ميگويد ، كه آريستاندر كاهن اسكندر اين حادثه را بفال نيك گرفت و اسكندر ، چون احوال روحى سپاهيان خود را مساعد ديد ، خواست از موقع استفاده كند و هنوز سپيدهء صبح ندميده بود ، كه امر كرد قشون او به راه افتد . در اين‌وقت مقدونىها دجله را از طرف دست راست و كوههاى گرديان « 1 » را از طرف چپ داشتند .\r\nاز نوشته‌هاى مورّخين پيدا است ، كه دربار ايران خواسته در اينموقع نقشهء مم‌نن را بموقع عمل بگذارد و ، باوجود اينكه در اينوقت اسكندر از دجله گذشته بود و از دشت نبرد هم دور نبود ، فقدان آذوقه اثر غريبى در مقدونيها كرده و نزديك بوده آنها را بشورش دارد ، ولى بايد گفت ، كه اين نقشه اگر ميبايست اجرا گردد ، موقعش وقتى بود ، كه اسكندر در بين النّهرين بود ، يا در صورتى كه داريوش تصميم ميكرد با قشون خود بدرون ايران\r\n\r\n\r\n","description":"","footnote":"\r\n( 1 ) -  Gordienes . \r\n","page_name":" 1375 ","page_number":488},
  {"content":"\r\n\r\nعقب نشيند . خبط بزرگ ايرانيهاى اين زمان همانا عدم ممانعت از عبور اسكندر از دجله است . اگر آنها از عبور قشون اسكندر در اينجا مانع ميشدند ، بهره‌مند مىبودند .\r\nبنابراين جاى حيرت است ، كه چرا از اين‌موقع مناسب استفاده نكرده‌اند و چرا با داشتن سواره‌نظام زبده ، حركت قشون اسكندر را در بين النّهرين كند و مختل نساخته‌اند . پارتىهاى چند قرن بعد نمودند ، كه در اين جلگه‌ها ، با سواره‌نظامى ، كه بجنگ گريز معتاد بود ، چه كارهاى مفيد ممكن بود انجام داد . تمامى خبطها از زمان عبور اسكندر از داردانل تا اينجا و آنچه كه پائين‌تر بيايد ، فقط بر يك چيز دلالت مىكند :\r\nنه كسى ، بجز به‌تيس كوتوال غزه و آرىبرزن براى فداكارى حاضر بوده و نه نقشه‌اى در كار . پارسىهاى اين زمان پارسىهاى زمان كوروش نبودند و حكومتشان بر دنياى آن زمان در مدّت دو قرن آنها را پروردهء ناز و نعمت داشته روحا و جسما سست كرده بود . اين است ، كه در هرجا بهانه‌اى براى احتراز از زحمات و مشقّات مييابند :\r\nيك‌جا دير ميرسند ، در جاى ديگر بجاى ده‌هزار نفر هزار نفر ميگمارند ، آن هم وقتى كه موقع گذشته ، در اكثر جاها شهرها را بدشمن تسليم ميكنند ، تنگها و گردنه‌ها را بىحفاظ ميگذارند و . . . و . . . و . . . اين اوضاع نظير اوضاعى است ، كه بالاتر در مورد آسور ، بابل و غيره ديده شد و در اين مورد هم يكدفعهء ديگر تاريخ درس خود را تكرار كرد .\r\n\r\nحركت اسكندر به طرف گوگمل\r\nهمين كه اسكندر به راه افتاد ، در طليعهء صبح شاطرهاى او رسيده خبر دادند ، كه داريوش در ميرسد . بر اثر اين خبر ، اسكندر قشون خود را به ترتيب جنگى درآورد و خود در رأس قشون قرار گرفت ، ولى به زودى معلوم شد ، كه شاطرها اشتباه كرده‌اند و سپاهى ، كه ديده‌اند ، سپاه تفتيشى ايران بوده ، كه بعدّهء هزار نفر دور از قشون اصلى حركت ميكرده . اسكندر بر اينها حمله برده يكعدّه را كشت ، عدّه‌اى را اسير كرد و مابقى به طرف قشون اصلى عقب نشستند ( آريّان ، كتاب 3 ، فصل 4 ، بند 3 ) .\r\nدر همين‌وقت اسكندر قسمتى از سواره‌نظام مقدونى را مأمور كرد برود ، عدّه و مواقع دشمن را معلوم و ضمنا آتش‌هائى را ، كه ايرانيان بدهات زده‌اند ، خاموش\r\n\r\n","description":"","footnote":"","page_name":" 1376 ","page_number":489},
  {"content":"\r\n\r\nكند . اين دسته موفّق شد ، كه قسمت بزرگ آذوقه را از حريق نجات دهد ، زيرا ايرانيها در موقع حركت ، آذوقه و خانه‌ها را آتش زده رفته بودند و هنوز تمام آذوقه آتش نگرفته بود . بر اثر اين بهره‌مندى مقدونىها مجبور شدند با سرعت حركت كنند ، تا باقىماندهء آذوقه از دستشان نرود و در اين‌حال مازه ، كه عقب مينشست و آباديها را آتش ميزد ، چون سرعت حركت مقدونىها را ديد ، مجبور شد تندتر عقب نشيند و ديگر مجال نيافت آباديها را آتش زند . در اين احوال به اسكندر خبر رسيد ، كه داريوش با قشونش در 150 استادى ( تقريبا چهار فرسنگ و نيمى ) اسكندر است و چون اسكندر آذوقهء وافر يافته بود ، بقشون خود چهار روز استراحت داد .\r\nكنت‌كورث گويد : در اين‌موقع نامه‌اى از داريوش بدست آمد ، كه او سربازان يونانى را بقتل اسكندر تحريك كرده بود . اسكندر در بادى امر ميخواست اين نامه را علانيه در مقابل سپاهيان خود بخواند ، ولى پارمن‌ين مانع شده گفت ، خردمندانه نيست ، كه وعده‌هاى داريوش به گوش سپاهيان تو برسد ، زيرا شخصى طمّاع ممكن است براى هر كار حاضر شود . اسكندر حرف او را شنيده به راه افتاد ( پلوتارك ، ديودور و آريّان ذكرى از نامهء داريوش ، كه در اين‌موقع بدست اسكندر افتاده باشد ، نكرده‌اند . بنابراين اين روايت را با احتياط بايد تلقّى كرد ) .\r\n\r\nمقدّمات جدال گوگمل 331 ق . م\r\nبدوا بايد گفت ، كه اكثر مورّخين قديم جنگ سوّم و آخرى داريوش را با اسكندر جدال اربيل ناميده‌اند ، ولى از چندى باينطرف آن را جدال گوگمل مينامند و پلوتارك گويد ( اسكندر ، بند 43 ) : « جنگ بزرگ اسكندر با داريوش ، بر خلاف آنچه اكثر مورّخين نوشته‌اند ، در گوگمل روى داد ، نه در اربيل و اين اسم به زبان پارسى بمعنى خانهء شتر است . وجه تسميه اين محلّ از اينجا است : يكى از شاهان قديم پارس ، كه بر شتر تندروى سوار بود ، در اين‌جا از كيد دشمن برست ، بعد مقرّر داشت ، كه اين شتر را در اين‌جا حفظ و حراست كنند و خراج چند ده را براى آسايش اين شتر و مستحفظين آن تخصيص داد » . اگرچه گمل يا جمل\r\n\r\n","description":"","footnote":"","page_name":" 1377 ","page_number":490},
  {"content":"\r\n\r\nلغت پارسى نيست ، ولى گفتهء پلوتارك راجع باينكه جنگ در گوگمل روى داده ، بايد صحيح باشد ، و الّا مورّخى مانند او البتّه بىتحقيق و مدرك نوشته‌هاى مورّخين ديگر را تكذيب نميكرد . بهرحال اين محل بر رود بومادوس « 1 » در نوزده فرسنگى اربيل از طرف غرب و در پنج فرسنگى موصل از طرف شمال‌شرق واقع بود و جنگى ، كه در اين‌جا روى داد ، يكى از وقايع مهم تاريخ بشمار ميرود ، زيرا اگر ايرانيها فاتح ميشدند ، جريان تاريخ تغيير ميكرد .\r\nناپلئون اوّل راجع به اين جنگ گويد : « اسكندر لايق نام باافتخارى است ، كه در مدّت قرون عديده جاويدان مانده ، ولى اگر در گوگمل شكست مىخورد ، با داشتن دجله و فرات و كويرها در عقب و با فقدان قلعه يا استحكاماتى در اين نواحى و دور بودن از مقدونيّه بمسافت نهصد ليه « 2 » چه ميكرد ؟ » . اگرچه يكى از نويسندگان « 3 » جواب داده ، كه اسكندر در اين‌موقع همان ميكرد ، كه يونانيهاى كوروش كوچك كردند ، ولى اين جواب صحيح به نظر نميآيد . در جنگ كوروش كوچك با اردشير دوّم قسمت يونانى قشون او بقول مورّخين يونانى شكست نخورده بود ، اين بود كه توانست عقب نشسته خود را بيونان برساند و ايرانىها هم ، چون آنها را صحيح و سالم و آمادهء جنگ ميديدند ، قانع بودند باينكه يونانىها عقب نشسته از ممالك ايران بيرون روند ، ولى اگر در گوگمل قشون اسكندر شكست مىخورد ، چه ملاحظه‌اى در كار بود ، كه ايرانىها قشون شكست‌خورده را تعقيب نكنند ؟\r\nبا اين‌حال ، اگر هم مقدونىها موفق ميشدند ، كه خودشان را بدجله برسانند ، ميبايست يكى از سه شق را اختيار كنند : تسليم گردند يا تماما كشته شوند و يا بدجله بريزند . در صورت آخرى با بودن دشمن در عقب سر ، مقدونىهاى كمى ميتوانستند جان بدر برند . بس نتيجه همان ميشد ، كه ناپلئون اوّل بدان اشاره كرده . از اين‌جا بايد استنباط كرد ، كه اسكندر ، وقتى كه از دجله ميگذشته ، بفتح خود تقريبا يقين داشته .\r\nدر باب جنگ سوّم و آخرى داريوش با اسكندر مضامين نوشته‌هاى مورّخين\r\n\r\n\r\n","description":"","footnote":"\r\n( 1 ) -  Bumadus  ( اين همان رود بوماد است ، كه در فوق ذكر شد ) .\r\n( 2 ) -  900 Lieus  ( تقريبا 725 فرسنگ ) .\r\n( 3 ) - سرپرسى سايكس ، ج 1 ، ص 258 .\r\n","page_name":" 1378 ","page_number":491},
  {"content":"\r\n\r\nقديم اين است ، كه ذكر مىشود ( آريّان ، كتاب 3 ، فصل 4 ، بند 4 - 7 .\r\nپلوتارك ، كتاب اسكندر ، بند 43 - 47 . ژوستن ، كتاب 11 ، بند 13 - 14 .\r\nپولىين ، كتاب 4 ) : داريوش ، پس از اينكه از عقد عهد صلح با اسكندر مأيوس شد ، مازه را مأمور كرد ، كه با سه‌هزار نفر سوار راههاى عبور اسكندر را بگيرد و اسكندر باروبنهء سنگين خود را در محوطه‌اى گذارده و مستحفظين كمى براى حفاظت آن گماشته به طرف اردوى داريوش شتافت . براى اين حركت ، پياده‌نظام خود را به دو قسمت تقسيم كرده پهلوهاى آن را با سواره‌نظام پوشيد . بنه از عقب پياده‌نظام حركت ميكرد . بعد مه‌نيداس « 1 » را مأمور كرد رفته كشف كند ، كه داريوش كجا است ، ولى سردار مزبور ، چون به مازه برخورد ، جرئت نكرد با او جنگ كند و برگشته براى اسكندر فقط اين خبر را آورد ، كه صداى مردان و شيههء اسبان را شنيده . از طرف ديگر مازه چون مفتشين دشمن را ديد باردوى داريوش شتافته خبر داد ، كه دشمن نزديك است . بمجرّد شنيدن اين خبر داريوش امر كرد سپاهيان او اسلحه برگرفته صفوف خود را بيارايند . تركيب سپاه و عدّهء سپاهيان چنين بود :\r\n\r\nروايت آريّان\r\nباختريها ، سغديها و هنديهاى مجاور باختر بسردارى بسّوس « 2 » والى باختر بودند . ساكها ، كه از سكاهاى آسيائى و مستقل‌اند ، ولى متّحدين داريوش ميباشند ، بسردارى ماباسس « 3 » . اين قسمت تماما از سوارهاى تيرانداز تركيب شده بود . برسائت « 4 » والى رخّج هنديهاى كوهستانى را فرمان ميداد .\r\nساتىبرزن « 5 » - هراتيها را و فراتافرن « 6 » - سوارهاى پارتى ، گرگانى و تپورى را .\r\nماديها ، كادوسيان ، ساكه‌سينيان « 7 » در تحت فرماندهى آثروپات « 8 » بودند ( از اسم ساكه سينيان معلوم است ، كه اينها سكاهاى حدود چين بوده‌اند ، زيرا ساس يا ساك بمعنى سكائى است و چين را روميها سينا ميناميدند ) . سكنهء درياى احمر را ارن‌توبات « 9 » و آرىبرزن « 10 » و اكسىنس « 11 » اداره ميكردند . بر شوشيها و اوكسيان « 12 » اگزاتر « 13 »\r\n\r\n\r\n","description":"","footnote":"\r\n( 1 ) -  Menidas . \r\n( 2 ) -  Bessus . \r\n( 3 ) -  Mabaces . \r\n( 4 ) -  Barsaetes . \r\n( 5 ) -  Satibarzanes . \r\n( 6 ) -  Phrathaphernes . \r\n( 7 ) -  Sacesiniens . \r\n( 8 ) -  Athropates . \r\n( 9 ) -  Orontobates . \r\n( 10 ) -  Ariobarzanes . \r\n( 11 ) -  Oxines . \r\n( 12 ) -  Uxiens . \r\n( 13 ) -  Oxatre . \r\n","page_name":" 1379 ","page_number":492},
  {"content":"\r\n\r\nپسر آبوليتاس « 1 » رياست داشت و بر بابليها ، سىتاكيان « 2 » و كاريان - بوپار « 3 » . ارامنه بسردارى ارونت « 4 » و ميثروس‌تس « 5 » بودند ، كاپادوكيها بسردارى آرىآرسس « 6 » .\r\nسل‌سوريان « 7 » و بين‌النهرينىها بفرماندهى مازه ( والى بابل ) . عدّهء پياده‌نظام به يك ميليون ميرسيد و سواره‌نظام بچهارصد هزار نفر . عدّهء ارابه‌هاى داس‌دار دويست بود . پانزده فيل هم از صفحات اين‌طرف سند آورده بودند .\r\n\r\nروايت كنت‌كورث\r\nعدّهء سپاهيان و ترتيب حركت چنين بود : در جناح چپ سواران باخترى و دهائى بعدّهء دوهزار نفر ، بعد از آنها سواران رخّجى و شوشى بعدّهء چهارهزار نفر ، از عقب اين‌ها پنجاه ارّابهء داس‌دار و پس از آن بسّوس والى باختر با هشت‌هزار نفر سوار باخترى و دوهزار نفر سوار ماساژتى ( از اين‌جا بايد استنباط كرد ، كه ماساژتها در اين زمان مطيع يا متحدين ايران بوده‌اند ) . بعد از سواران مزبور پياده‌نظامى ، كه از ملل مختلفه بود ، حركت ميكرد . اين سپاهيان مخلوط نبودند و هر ملّت در زير بيرق خود حركت ميكرد . از عقب پياده‌نظام مزبور پارسيها ، ماديها و سغديها بسردارى آرىبرزن و اربات « 8 » مىآمدند . اين دو فرمانده در تحت امر ارسىنس « 9 » بودند و او نژاد خود را به كوروش بزرگ ميرسانيد و از اعقاب هفت نفر پارسى بود ( بايد مقصود رؤساء هفت خانوادهء درجه اوّل پارس باشد ، كه هرودوت هم ببودن آنها ، چنان كه گذشت ، اشاره كرده . ارسىنس كنت‌كورث همان اركسىنس آريّان است ) . آنهائى كه بعد از ملل مزبوره ميآمدند ، مردمانى بودند ، كه هويّتشان درست معلوم نبود و حتّى رفقاى جنگى آنان آنها را با اشكال ميشناختند . بعد پنجاه ارّابهء چهار اسبه حركت ميكرد و در پيشاپيش آن فردات « 10 » با عدّهء زيادى از سپاهيان ميرفت . از پس ارّابه‌ها ، هنديها و مردمان سواحل درياى احمر ميآمدند ، بعد از آنها پنجاه ارّابهء داس‌دار به اين قسمت از قشون خاتمه ميداد . سپس مردمان ارمنستان\r\n\r\n\r\n","description":"","footnote":"\r\n( 1 ) -  Abulitas . \r\n( 2 ) -  Sitaciens . \r\n( 3 ) -  Bupare . \r\n( 4 ) -  Oronte . \r\n( 5 ) -  Mithraustes . \r\n( 6 ) -  Ariarces . \r\n( 7 ) -  Coele - Syriens . \r\n( 8 ) -  Orobates . \r\n( 9 ) -  Orsiues . \r\n( 10 ) -  Phradate . \r\n","page_name":" 1380 ","page_number":493},
  {"content":"\r\n\r\nكوچك ، بابلىها ، به‌ليت « 1 » ها و آنهائى ، كه در كوهستان كوس‌سه « 2 » سكنى دارند ، ميآمدند ( كوس‌سىها ، چنان كه بالاتر گفته شده ، در صفحات لر بزرگ و كوچك سكنى داشتند . اينها را كاسّو و كيس‌سى نيز ناميده‌اند ، ولى در اين زمان مورّخين قديم آنها را كوس‌سى مينامند ( صفحهء 124 ) در باب اين مردم پائين‌تر صحبتى خواهد بود ) .\r\nپس از آن گرتوان‌ها « 3 » حركت ميكردند . اينها اصلا از اهالى اوبه « 4 » بشمار ميرفتند و از عقب ماديها بايران آمده بودند ، ولى در اين زمان قوميّت و اخلاق هموطنان خود را از دست داده بودند . از پس آنها سپاهيان فريگيّه و كاتااونيان « 5 » حركت ميكردند و در صفوف آخرى پارتيها ، كه اكنون در پارت مسكن دارند و از نژاد سكائى هستند ( مورّخ رومى اشتباه كرده ، پارتيها از آريانهاى ايرانى بودند . م . ) .\r\nجناح راست مركب بود از مردمان ارمنستان بزرگ ، كادوسيان ، كاپادوكيان ، مردم سوريّه و ماديها . اينها پنجاه ارّابهء داس‌دار داشتند . سپاه داريوش به ترتيبى كه ذكر شد ، به قدر ده استاد ( تقريبا ثلث فرسنگ ) حركت كرد و بعد به آن امر رسيد ، كه توقّف كرده در زير اسلحه منتظر دشمن باشد .\r\nعدّهء قشون ايران را در اين جنگ مورّخين يونانى و رومى مختلف نوشته‌اند و ، اگرچه ارقامى كه ذكر كرده‌اند ، چنان كه در موارد ديگر نظاير آن را تذكر داده‌ايم ، اغراق‌آميز است ، باز براى اطّلاع از اغراق‌نويسى آنها روايت هريك را ذكر ميكنيم .\r\nآريّان ، چنان كه گذشت ، گويد ، پياده‌نظام يك‌ميليون و سواره‌نظام چهارصدهزار نفر بود . پلوتارك عدّهء هر دو را يك‌ميليون دانسته . ديودور - پياده‌نظام را هشتصد هزار و سواره‌نظام را دويست‌هزار نفر . ژوستن - پياده‌نظام را چهارصد هزار ، سواره‌نظام را صدهزار نفر . كنت‌كورث - پياده‌نظام را دويست‌هزار و سواره‌نظام را چهل و پنجهزار . شايد ارقام كنت‌كورث موافق حقيقت باشد .\r\n\r\n\r\n","description":"","footnote":"\r\n( 1 ) -  Belites . \r\n( 2 ) -  Cosseens . \r\n( 3 ) -  Gortuenes . \r\n( 4 ) -  Eubee . \r\n( 5 ) -  Cataoniens . \r\n","page_name":" 1381 ","page_number":494},
  {"content":"\r\n\r\n\r\nوحشت مقدونيها\r\nدر اين احوال ، چنان كه مورّخ رومى گويد ، ( كتاب 4 ، بند 11 ) وحشتى بر قشون اسكندر مستولى شد : سربازان مقدونى بىاختيار دوچار اضطراب گشتند و يك ترس نهانى در دل مقدونىها جا گرفت .\r\nاگر مازه ، كه مأمور حفظ راه بود ، در اين‌موقع بقشون مقدونى حمله ميكرد ، ميتوانست شكستى بر آنها وارد آرد ، ولى او جائى را روى يك بلندى اشغال كرده خوشنود بود ، كه اسكندر به او حمله نميكند . اسكندر ، همين كه از ترس مقدونيها آگاه شد ، امر كرد سپاه او توقّف و استراحت كند . در موقع استراحت اسكندر بسپاهيان خود گفت ، كه بيهوده ترس بر آنها مستولى شده ، زيرا دشمن هنوز دور است .\r\nپس از آن ، اگرچه سپاهيان اسكندر به خود آمده اسلحه برگرفتند ، ولى باوجود اين اسكندر صلاح را در اين ديد ، كه خندقهائى كنده شب را در آن مكان بسر برد . روز ديگر مازه ، كه با سواره‌نظام خود بر تپه‌اى قرار گرفته بود ، بىاينكه جنگ كند ، نزد داريوش رفت و معلوم نشد ، كه عدم مبادرت او بجنگ از ترس بوده يا مأموريتى جز ديده‌بانى نداشته . مقدونىها تپه‌اى را ، كه مازه تخليه كرده بود ، اشغال كردند و اين‌موقع براى آنها بهتر از جلگه بود ، زيرا از آنجا ميتوانستند تمام قشون دشمن را ببينند ، ولى مهى ، كه از كوههاى همجوار جلگه را فرو گرفته بود ، مانع شد از اينكه قسمت‌هاى سپاه ايران به خوبى ديده شود . همين‌قدر قشون عظيمى ديده ميشد ، كه همهمهء مردان و شيههء اسبانش در اين دشت پهناور چنان دور طنين ميافكند ، كه صداى آن به گوش مقدونىها ميرسيد . اسكندر در اينموقع دوچار انديشه و اضطراب زياد گرديد . او همواره عقيدهء خود و پارمن‌ين را راجع به صلح با داريوش بخاطر آورده هر دو را ميسنجيد و بالاخره براى او روشن بود ، كه قشون او فقط در صورت فتح ميتواند از انهدام نجات يابد ( تأييد نظرى ، كه ناپلئون اوّل اظهار كرده و صحيح نبودن جوابى ، كه بعضى بنوشته‌هاى او بعدها داده‌اند . خود اسكندر ميدانسته ، كه در صورت شكست نجات نخواهد يافت ) باوجود اين اسكندر تشويش درونى خود را پنهان داشته بدسته‌هاى سپاه اجير پ‌انيان « 1 »\r\n\r\n\r\n","description":"","footnote":"\r\n( 1 ) -  Peoniens . \r\n","page_name":" 1382 ","page_number":495},
  {"content":"\r\n\r\nامر كرد پيش بروند . در اين احوال مه بر طرف شد و آفتاب درخشان جلگه را روشن كرد ، چنان كه تمام سپاه ايران به خوبى ديده ميشد . سپاه اسكندر موافق عادت خود فريادى برآورد و سپاه ايران در جواب آن نعره‌اى زد ، كه وحشتناك بود و در جنگلها و دره‌هاى حول‌وحوش طنين انداخت . پس از آن سپاه مقدونى ميخواست به طرف لشكر ايران حركت كند ، كه اسكندر باز در انديشه شده صلاح ديد روى تپه توقّف كند و امر كرد خندقهائى در دور تپه كندند و خودش بخيمه برگشته تمام توجه خود را باردوى دشمن متوجه داشت .\r\n\r\nاضطراب اسكندر ، مجلس مشورت\r\nمخاطرات اين جدال در پيش چشم اسكندر مجسّم شد ، زيرا ميديد ، كه مردان و اسبهاى دشمن از برق اسلحه‌شان ميدرخشند و سرداران و سرهنگانى ، كه سواره در حركت‌اند ، با نهايت جدّ بتكميل تداركات جنگ پرداخته‌اند . همهمهء سپاهيان ، شيههء اسبان ، درخشندگى اسلحه و چيزهاى ديگر باعث نگرانى او گرديد و مصمّم شد ، كه مجلسى براى مشورت آراسته عقيدهء سرداران خود را بپرسد . پارمن‌ين ، ماهرترين سردار مقدونى ، عقيده داشت ، كه اسكندر شبيخون بزند و دلايلى ، كه اقامه ميكرد ، چنين بود : حملهء ناگهانى بدشمنى ، كه داراى اخلاق و زبانهاى گوناگون است ، آن هم در شب ، يعنى وقتى كه قشون ايران استراحت مىكند ، فتح را بمقدونيها خواهد داد ، زيرا دشمن نخواهد توانست خود را جمع‌آورى كند ، ولى در روز نخستين چيزى ، كه نظر مقدونىها را به خود جلب خواهد كرد ، وجنات وحشت‌آور سكاها و باختريها و پيكرهاى عظيم و موهاى دراز آنها است . اين نيز معلوم است ، كه گاهى اثر چيزهاى پوچ در سربازان بيش از چيزهائى است ، كه واقعا باعث وحشت باشد . دليل ديگر پارمن‌ين اين بود ، كه اين ميدان نبرد مانند ميدان تنگ گردنه‌هاى كيليكيّه يا راههاى باريك كوهستانها نيست . جنگ در جلگه روى خواهد داد و ممكن است ، قشون دشمن ، كه از حيث عدّه بيشتر است ، قشون مقدونى را محاصره كند ( يعنى از جناحين آن گذشته پشت سر آن را بگيرد ) ساير\r\n\r\n","description":"","footnote":"","page_name":" 1383 ","page_number":496},
  {"content":"\r\n\r\nسرداران هم با عقيدهء پارمن‌ين همراه بودند و مخصوصا پولىپركن « 1 » اين نظر را تأييد كرده ميگفت فتح در اجراى اين نقشه است . اسكندر جواب داد : « اين حيلهء جنگى را نمىپسندم ، زيرا نميخواهم مانند دزدان از تاريكى شب استفاده كرده فتح را بدزدم و ديگر اينكه خارجيها ( يعنى پارسىها ) خوب كشيك ميكشند و شبها هم در زير اسلحه‌اند ، تا مبادا دوچار حملهء ناگهانى دشمن گردند . بنابراين خيال شبيخون را از سر بيرون كرده حاضر جنگ شويد » .\r\nاز طرف ديگر داريوش ، چون پيش‌بينى ميكرد ، كه مقدونىها شبيخون خواهند زد ، امر كرد لجام اسبان را برنگيرند ، شب قسمت بزرگ سپاه را زير اسلحه دارند و پاسبانان و ديده‌بانها با نهايت دقت مراقب دشمن باشند . براى اينكه سپاه پارس ، در مورد شبيخون زدن دشمن ، در تاريكى خود را نبازد ، امر كرد آتشها و مشعلهاى فراوان روشن كنند ، تا روشنائى تمام اردوى او را فروگيرد . پس از اين امر داريوش با سرداران و اقرباى خود به راه افتاده از پيش صفوف سپاهيان خود گذشت ، به آنها دل داد و دعا كرد ، كه مهر و آتش مقدّس دلاورى و ثبات بسپاهيان او بدهند ، تا لايق نام و افتخارات اجدادشان باشند . بعد گفت ، اگر انسان بتواند بواسطهء علائم و آياتى از آنچه روى خواهد داد ، آگاه شود ، خدا با ما است ، زيرا ترسى كه بر مقدونيها مستولى شد ، و آنها اسلحهء خود را انداخته به اين طرف و آن‌طرف مىدويدند ، آيت آسمانى بود و خدا ممالك پارس را حمايت خواهد كرد . اين شب در اردوى اسكندر هم ببيدارى گذشت . گوئى ، كه شبانه ميخواستند بجنگ شروع كنند . اسكندر همان غلق و اضطراب سابق را داشت و ، چون نگرانى او بدرجه‌اى رسيد ، كه هيچگاه قبل از آن در او ديده نشده بود ، آريستاندر هاتف خود را خواست و گفت دعاهائى بخواند . او دعاهائى ميخواند ، اسكندر آن را تكرار ميكرد و از ژوپىتر ، مىنرو و رب النوع فتح كمك ميطلبيد . پس از آن كه مراسم قربانى به عمل آمد ، اسكندر بخيمهء خود برگشت و خواست استراحت كند ،\r\n\r\n\r\n","description":"","footnote":"\r\n( 1 ) -  Polypercon . \r\n","page_name":" 1384 ","page_number":497},
  {"content":"\r\n\r\nولى خيالات گوناگون مانع بود از اينكه بخواب رود . گاهى نقشه ميكشيد ، كه از بالاى تپه بجناح راست پارسىها حمله كند ، وقتى در خيال خود بقلب قشون داريوش حمله ميكرد ، بعد دوچار ترديد شده ميگفت : نه ، اين نقشه بد است ، بهتر است بجناح راست حمله كنيم . بالاخره در ميان اين تفكّرات بقدرى خسته شد ، كه نزديك صبح خوابى سنگين او را در ربود . روز ديگر در طليعهء صبح اسكندر بيدار نشد و سربازان او خوشنود بودند از اين‌كه استراحت مىكند ، ولى چون خواب به طول انجاميد ، تشويش و اضطراب بر آنها مستولى گرديد ، كه مبادا دشمن حمله كند و سپاهيان اسكندر به حال « حاضر جنگ » نباشند . بنابر اين پارمن‌ين قشون را به اين حال درآورد و بعد ، چون قديمتر و نزديكترين دوست اسكندر بود ، وارد خيمهء او شده بيدارش كرد و گفت : تو كه هميشه ديگران را بيدار ميكردى ، چه شده ، كه امروز تا حال خوابيده‌اى ، و حال آنكه دشمن به حركت آمده و به طرف ما ميآيد . اسكندر در جواب گفت : « تا وحشت را از خود دور نكردم ، بخواب نرفتم ، زيرا ، مادامى كه داريوش مساكن را آتش ميزد و آذوقه را نابود ميكرد ، من مالك خود نبودم ، ولى حالا ، كه او ميخواهد با من مصاف دهد ، چه وحشتى دارم ؟ اين اقدام داريوش ، كه تمام قواى خود را در اين جنگ به كار انداخته ، عين آرزوى من بود » ( اين گفتهء اسكندر هم معلوم ميدارد ، كه فقدان آذوقه در احوال روحى اسكندر و سپاهش چقدر مؤثر بوده و ، اگر ايرانىها در بين النهرين آذوقه را نابود ميكردند و بعد مانند پارتىهاى چند قرن بعد جنگ گريز را پيش ميگرفتند ، چه بهره‌منديها ميداشتند ) . پس از آن اسكندر اسلحهء تعرّضى و دفاعى برگرفته نطقى خطاب بسرداران خود كرد ، كه آريّان مضمون آن را چنين نوشته ( كتاب 3 ، فصل 4 ، بند 6 ) : « جنگيهاى شجاع ، لازم نيست ، كه من با نطق‌هاى خود آتش حرارت را در شما مشتعل دارم . كارهائى كه شما كرده‌ايد ، بآواز بلند دلاورى شما را تحريك مىكند . برويد و بسرداران بگوئيد ، كه در اين‌جا سخن از تسخير سل سوريّه ، فينيقيّه يا مصر نميرود . اينجا حرف در\r\n\r\n","description":"","footnote":"","page_name":" 1385 ","page_number":498},
  {"content":"\r\n\r\n( 84 ) - شوش ، نمونه‌اى از كاشىسازى\r\n( نقّاشى گوتيه )\r\nسر امپراطورى آسيا است و اين روز بايد صاحب آن را معيّن كند .\r\nاين چند كلمه براى شجاعان كارآزموده كافى است . ترتيب مقرّر را بخاطر آريد و تا زمانى ، كه لازم است ، خاموشى را حفظ كنيد . فرياد عمومى برنياوريد ، مگر وقتى كه لحظهء قطعى در رسد ، متوجّه فرمان باشيد و با سرعت آن را اجرا كنيد . هركس بايد بداند ، كه ، اگر ميتوانست بهره‌مندى را تأمين كند ، ولى از جهت اهمال باعث اضمحلال شده ، مسؤل است » . آريّان گويد ، كه اسكندر اين نطق را پس از معاينهء حول‌وحوش ميدان جنگ ، كه در روز قبل از جدال به عمل آورد ، در حضور سرداران مقدونى كرد ، ولى از مفاد آن استنباط مىشود ، كه اين نطق در همانروز جدال شده .\r\n\r\nصف‌آرائى طرفين\r\nآريّان از قول آريستوبول « 1 » گويد : بموجب نقشه‌اى كه پس از جدال گوگمل بدست آمد ، ترتيب جنگى قشون داريوش چنين بود : در جناح چپ سواره‌نظام باخترى و دهائى و رخّجى صف بسته بودند و نزديك آنان - سواره‌نظام و پياده‌نظام پارسى ، كه باهم مخلوط بودند . صفوف پارسيها بشوشيها و كادوسيان تكيه داده از نوك جناح چپ تا وسط قلب كشيده بود . در جناح راست سل‌سوريان « 2 » ، اهالى بين النهرين ، ماديها ، پارتيها ، سكاها و پس از آنها تپوريها و گرگانيها ايستاده بودند . صفوف آنها بآلبانيان و ساك‌سىنيان ميرسيد و اينها بقلب مىپيوستند ( مقصود از آلبانيان ارّانىها هستند ، كه\r\n\r\n\r\n","description":"","footnote":"\r\n( 1 ) -  Aristobule . \r\n( 2 ) -  Coele - Syriens . \r\n","page_name":" 1386 ","page_number":499},
  {"content":"\r\n\r\nبين رود ارس و كورا سكنى داشتند ) در قلب ، داريوش با تمام خانواده و نجباى ايران قرار گرفته بود و هنديها و كاريان و آناپاست‌ها « 1 » و تيراندازان مرد « 2 » در اطراف او بودند . اوكسيان و بابليها و سىتاك‌نيان و مردمان سواحل بحر احمر در صف ديگر از پس صف مذكور جا داشتند . داريوش جناح چپ خود را در مقابل جناح راست اسكندر با سواره‌نظام سكائى و هزار سوار باخترى و صد ارّابهء داس‌دار تقويت كرده بود و 50 ارّابه ديگر با سواره‌نظام ارمنى ، كاپادوكى در جلو جناح راست جا داشت . اين عدّه ارّابه‌هاى داس‌دار و نيز فيل‌ها قلب را ميپوشيدند و در اين‌جا داريوش پياده‌نظام اجير يونانى را بدور خود جمع كرده بود .\r\nاين يگانه دسته‌اى بود ، كه او ميتوانست در مقابل فالانژهاى مقدونى بگمارد .\r\nترتيب قشون اسكندر را مورّخين يونانى چنين نوشته‌اند : جناح راست را سواره‌نظامى در تحت رياست كليتوس سياه « 3 » اشغال كرد . پس از او فيلوتاس پسر پار من‌ين در رأس بهترين سواره‌نظام اسكندر جا گرفت ، بعد هفت دستهء ديگر از سواره‌نظام ، كه در تحت اوامر همان سردار بودند ، ميآمدند ، بعد از آنها - پياده‌نظامى ، كه موسوم به آژيراسپيد « 4 » بود ( اينها را بواسطهء سپرهاى سفيدشان چنين مىناميدند .\r\nديودور اين لفظ را چنين نوشته ، ولى كنت‌كورث آرژيراسپيد « 5 » ضبط كرده ) .\r\nاين قسمت را نىكانور « 6 » پسر پارمن‌ين فرمان ميداد ، بعد فالانژهاى سپاهيان الىمى « 7 » بسرهنگى سنوس « 8 » ( الىمى شهرى بود در مقدونيّه ) و سپاهيان ارس‌تيانى « 9 » و لين‌سس‌تيانى « 10 » بسركردگى پرديكّاس جا گرفته بودند . پس از اينها ترتيب سواره‌نظام چنين بود : دسته‌اى بفرماندهى مله‌آگر « 11 » و پهلوى آنان سپاهيان استيم‌فيانى « 12 » بسردارى پوليس‌پرخن « 13 » ، پس از آن - دسته‌اى ، كه بسركردگى فيليپ پسر بالاكروس « 14 » بود و پهلوى آن - قسمتى بسردارى كراتر « 15 » . اين عدّه را سواره‌نظام اقوام مختلف مانند پلوپونسىها ، آخيان ، فتيوت‌ها « 16 » ، ماليان ، لكريان ،\r\n\r\n\r\n","description":"","footnote":"\r\n( 1 ) -  Anapastes . \r\n( 2 ) -  Mardes . \r\n( 3 ) -  Clitus Noir . \r\n( 4 ) -  Agyraspides . \r\n( 5 ) -  Argyraspides . \r\n( 6 ) -  Nicanor . \r\n( 7 ) -  Elimiotes . \r\n( 8 ) -  Coenus . \r\n( 9 ) -  Orestiens . \r\n( 10 ) -  Lyncestiens . \r\n( 11 ) -  Meleagre . \r\n( 12 ) -  Stympheens . \r\n( 13 ) -  Polysperchon . \r\n( 14 ) -  Balacrus . \r\n( 15 ) -  Cratere . \r\n( 16 ) -  Phthiotes . \r\n","page_name":" 1387 ","page_number":500},
  {"content":"\r\n\r\nفوسيديها ، كه در تحت اوامر ارىژيوس « 1 » مىتىلنى بودند ، تكميل ميكردند . در صف دوّم سواره‌نظام تسّالى ، كه از حيث مهارت و زبردستى بر تمام سواره‌نظام برترى داشت ، جا گرفته بود و باين‌ها سپرده بودند ، اگر سپاه داريوش بخواهد از پهلوهاى قشون مقدونى بگذرد ، تغيير جبهه داده بمقام ممانعت برآيند . پس از آن‌ها تيراندازان كريتى و سپاهيان اجير آخاى ميآمدند . سواره‌نظام بدسته‌هائى تقسيم شده هريك رئيسى داشت و فرمانده تمام دسته‌ها فيلوتاس پسر پارمن‌ين بود .\r\nاسكندر خطّ جنگ را به شكل هلال درآورد ، تا به آسانى نتوان آن را محصور كرد و براى اينكه سپاهيان او از حملهء ارّابه‌هاى داس‌دار ايرانى مصون بمانند ، امر كرد سربازان دم سپرهاشان خود را تنگ به يكديگر بچسبانند و در حين حمله ارّابه‌ها ، نيزه‌ها را بسپرها بزنند ، تا اسبان ارّابه‌ها رم كرده به طرف ايرانىها برگردند .\r\nچنين بود ترتيب قشون اسكندر ، وقتى كه او در رأس جناح راست قرار گرفت و مصمّم شد ، كه مقدّرات خود را با اين جنگ قطعى معيّن كند . عدّهء نفرات قشون اسكندر را چهل‌هزار پياده و هفت‌هزار سوار نوشته‌اند ( آريّان ) .\r\n\r\nجدال گوگمل\r\nقشون داريوش و اسكندر از جاهاى خود كنده باستقبال يكديگر شتافتند و ، همين كه دو لشكر در مقابل يكديگر واقع شدند ، شيپورچىهاى طرفين شيپور حمله را دميدند و از هر دو سپاه نعرهء جنگى برآمد . در ابتداء ارّابه‌هاى داس‌دار ايرانى بشدّت حمله‌ور شد و باعث وحشت در صفوف مقدونىها گرديد ، بخصوص ، كه مازه در رأس سواره‌نظام ايران نيز بمقدونىها حمله برده عمليات ارّابه‌ها را تقويت كرد ، ولى مقدونىها ، چنان كه اسكندر سپرده بود ، سپرهاى خود را تنگ به يكديگر چسبانده نيزه‌هاشان را بسپرها زدند . بر اثر آن صداى مهيبى در فضا پيچيد و اسبهاى ارّابه‌ها بوحشت افتاده برگشتند و در صفوف ايرانى باعث اختلال شدند . باوجود اين بعض ارّابه‌ها بصفوف مقدونى رسيدند و سربازان صفوف خود را گشودند ، تا ارّابه‌ها\r\n\r\n\r\n","description":"","footnote":"\r\n( 1 ) -  Erigyus . \r\n","page_name":" 1388 ","page_number":501},
  {"content":"\r\n\r\nبگذرند و بعد عدّه‌اى را با ضربت‌ها خراب كردند ، ولى عدّه‌اى از ارّابه‌ها با صفوف مقدونى تصادم كرد و تلفاتى بدشمن رسانيد ، توضيح آنكه دست‌هاى سربازان يا سر آنها را قطع و پياده‌ها را از كمر به دو نيم مىكرد . برش اين داسها چنان سريع بود ، كه ديودور گويد ، وقتى كه سرهاى سپاهيان مقدونى به زمين ميافتاد چشمهاى آنان باز بود و تغييرى در وجنات آنان در وهلهء اولى ديده نميشد ( كتاب 17 ، بند 58 ) .\r\nپس از آن دو سپاه بقدرى بهم نزديك شدند ، كه تيراندازان و فلاخن‌داران اسلحهء خود را به كار برده بودند و جنگ تن‌بتن ميرفت ، كه درگيرد . در اين مرحله جدالى مهيب بين سواره‌نظام جناح راست مقدونى با سواره‌نظام جناح چپ ايرانى ، كه در تحت فرماندهى داريوش بود ، شروع شد . همراه او هزار نفر سوار ممتاز و رشيد بودند ، كه تماما از اقرباى او بشمار ميرفتند و حاضر شده بودند ، در اين روز مردانگى و مهر و محبّتشان را به داريوش نشان دهند . اين دستهء ممتاز سينه‌ها را در جلو تگرگ تير ، كه به سمت داريوش ميباريد ، سپر كرده مىجنگيد و عدّه‌اى زياد از سپاهيان دلير ملوفور « 1 » ( يعنى سپاهى ، كه نوك نيزه‌هايشان بسيب طلائى منتهى ميشد و از سواره‌نظام ممتاز پارسى بشمار ميرفت ) بدستهء مزبور كمك ميكردند .\r\nنزديك اين سواره‌نظام مردها و كوسّىها « 2 » ميجنگيدند و بلندى قامت و دلاورى آنها جالب توجّه بود . دستهء قراولان شاهى و بهترين جنگيهاى هندى بكمك اينها آمدند ، تمام اين سپاهيان فرياد جنگى برآورده با شدّت بمقدونيها حمله كردند و از جهت فزونى عدّه ، مقدونيها را در فشار گذاردند .\r\nاز طرف ديگر مازه در ابتداى جنگ با سواره‌نظام ايرانى مقدونيها را هدف باران تير قرار داد و تلفات زياد به آنها وارد كرد . بعد او دسته‌اى از سواره‌نظام ممتاز ، كه مركب از دوهزار نفر كادوسى و هزار نفر سكائى بود ، جدا كرده به آنها دستور داد از جناح چپ دشمن دور زده ، حمله باردوگاه مقدونيها برده باروبنهء آنها را تصرّف كنند . فرمان مذكور در حال اجرا شد و سكاها باروبنهء مقدونيها\r\n\r\n\r\n","description":"","footnote":"\r\n( 1 ) -  Melophores . \r\n( 2 ) -  Cosseens . \r\n","page_name":" 1389 ","page_number":502},
  {"content":"\r\n\r\nرا غارت كردند ، اين واقعه باعث اختلال در اردوى مقدونيّه گرديد و اسرائى ، كه در آنجا بودند ، جرئت يافته بكمك ايرانيها آمدند ، ولى سىسىگامبيس مادر داريوش ، كه در جزو اسرا بود ، از جا حركت نكرد .\r\nديودور در اين‌موقع گويد : « جهت سكون مادر داريوش آيا از اين‌جا بود ، كه بتلوّن اقبال اطمينان نداشت يا حق‌شناسى واقعى او نسبت به اسكندر از مساعدتش با سكاها مانع گرديد ؟ » سكاها قسمتى از باروبنهء مقدونيها را غارت كرده نزد مازه شتافتند ، تا او را از بهره‌مندى خود آگاه دارند و از طرف ديگر در اين احوال سواره‌نظام ايران ، كه در اطراف داريوش بود ، مقدونيها را سخت در فشار گذارده مجبور كرد فرار كنند . اين بهره‌مندى دوّم ايرانىها بود و اسكندر ، چون وضع را چنين ديد ، خواست در اين‌جا همان كار كند ، كه در ايسّوس كرده بود ، و در رأس دستهء سواره‌نظام پادشاهى ، كه بر ساير قسمت‌هاى سواره‌نظام امتياز داشت ، به داريوش حمله برد . شاه اين حمله را تحمّل كرد و از بالاى گردونهء خود زوبينهائى به طرف حمله‌كنندگان انداخت . جنگيهاى زيادى نيز در اطراف او مىجنگيدند .\r\nبعد داريوش و اسكندر باستقبال يكديگر شتافتند . اسكندر زوبينى به طرف داريوش انداخت ، ولي اين ضربت به او اصابت نكرد و بگردونه‌ران او آمده وى را سرنگون ساخت . از افتادن او در ميان قراولان داريوش همهمه پيچيد و از بعضى صداى شيون برخاست ، زيرا برخى از پارسىها و مقدونىها پنداشتند ، كه اين ضربت به خود داريوش اصابت كرده و سربازانى ، يقين حاصل كردند ، كه داريوش كشته شده و رو بهزيمت گذاشتند . فرار آنها از يك صف بصف ديگر سرايت كرد و در نتيجه صفوف جنگى درهم شكست . بعد كه داريوش ديد ، يك‌طرف او از مدافعين به كلى خالى است ، خودش هم در وحشت افتاده روبفرار گذاشت . در اين‌حال از هزيمت سپاهيان پارسى و تعقيبى ، كه سواره‌نظام اسكندر از آنان ميكرد ، گرد زياد برخاست و فضا را تيره و تاريك ساخت . اين ابر مظلم بقدرى غليظ بود ، كه نميشد ديد داريوش بكدام طرف فرار مىكند . در اين احوال مازه ، كه جناح راست ايرانيان را فرمان\r\n\r\n","description":"","footnote":"","page_name":" 1390 ","page_number":503},
  {"content":"\r\n\r\nميداد و از فرار داريوش خبر نداشت ، با سواره‌نظام خود بجناح چپ مقدونىها حمله كرد و ، هرچند پارمن‌ين در رأس سواره‌نظام تسّالى و رفقاى خود در مقابل مازه پا فشرد ، ولى ، باوجود شجاعتى كه سواره‌نظام او بروز داد ، مازه مقدونيها را سخت در فشار گذارد و كشتارى مهيب درگرفت . پارمن‌ين ، چون ديد از عهدهء مازه برنميآيد و چيزى نمانده ، كه شكست بخورد ، كس نزد اسكندر فرستاده پيغام داد ، كه اگر اسكندر بكمك نيايد ، شكست او حتمى است . اين خبر وقتى به اسكندر رسيد ، كه او در تعقيب داريوش از دشت نبرد خيلى دور شده بود . باوجود اين ، او فورا امر كرد سواره‌نظامش بايستد و ، چنان كه نوشته‌اند ، در اين‌موقع خشم و غضب او را حدّى نبود ، چه ميديد فتحى را ، كه بچنگ آورده ، از دست ميدهد ، ولى در اين احوال باز اقبال به طرف اسكندر آمد ، توضيح آنكه به مازه خبر رسيد ، كه داريوش شكست خورده و فرار كرده . اين خبر باوجود بهره‌مندى او باعث سستى وى گرديد و بر اثر آن از فشار او بمقدونىهائى ، كه در حال اختلال بودند ، كاست . پارمن‌ين از اين سستى در ابتداء تعجّب كرد ، ولى بعد فورا موقع را مغتنم شمرد ، كه از آن استفاده كند و سواره‌نظام تسّالى را نزد خود طلبيده به آنها گفت : « ببينيد اين مردان ، كه ما را سخت در فشار گذارده بودند ، چگونه عقب مىنشينند ، گوئى كه يخ كرده‌اند . اين از اقبال پادشاه ما است ، چرا ايستاده‌ايد ؟\r\nآيا از عهدهء اشخاصى هم ، كه ميخواهند فرار كنند ، برنميآئيد » . تسّاليان اين سخن را عين حقيقت تصوّر كرده و جرئت يافته حملات سخت بدستهء مازه كردند و پس از آن عقب‌نشينى اين سردار به زودى مبدّل بفرار شد ، ولى ، چون سردار مقدونى از جهت اين سستى اطّلاع نداشت ، براى تعقيب فراريان نميكوشيد . بنابراين مازه فرصت يافت ، كه از دجله گذشته و با بقية السّيف دستهء خود مستقيما به طرف بابل رانده به شهر مزبور برسد .\r\nديودور گويد ، كه ، چون فرستادهء پارمن‌ين برگشته گفت ، اسكندر را ، از اين جهت كه در تعقيب داريوش است ، نيافته ، اين خبر باعث قوّت قلب سردار مزبور\r\n\r\n","description":"","footnote":"","page_name":" 1391 ","page_number":504},
  {"content":"\r\n\r\nشد و او سواران تسّالى را جمع و حملات شديد كرد و بر مازه ، كه از همان خبر سست شده بود ، غالب آمد و بالاخره تمام سپاهيان پارس رو بهزيمت گذاردند و مقدونىها آنها را تعقيب كرده عدّه‌اى زياد از فراريان عقب مانده كشتند . عدّه مقتولين ايرانى را ديودور نودهزار و عدّهء كشتگان مقدونى را پانصد نوشته ، ولى مورّخ مذكور گويد ، كه عدّهء مجروحين مقدونى خيلى زياد بود و سردارانى مانند هفس‌تيون ، سنوس ، مه‌نيداس ، پرديكّاس و بعضى ديگر جزو مجروحين بودند .\r\nزيادى كشتگان ايرانى از آنجا بود ، كه در موقع هزيمت و گردوخاكى ، كه فضا را فرو گرفته بود ، در زير سم ستوران فراريان و تعقيب‌كنندگان مىماندند و بعد ، از دم تيغ مقدونيها ميگذشتند . كنت‌كورث عدّهء مقتولين ايرانى را چهل‌هزار و كشتگان مقدونى را سيصد نفر نوشته ، ولى با اينكه مورّخين اسكندر اعتراف ميكنند ، كه جنگ در ابتدا سخت بود و مقدونيها هزيمت كردند و اسكندر آنها را توبيخ كرده برگردانيد و از طرف ديگر پارمن‌ين داشت شكست مىخورد ، كه خبر فرار داريوش رسيد ، چگونه مىشود قبول كرد ، كه عدّهء كشتگان مقدونى فقط سيصد نفر بوده باشد ، بنابراين بايد اين ارقام را با احتياط تلقّى كرد . آريّان عدّهء مقتولين ايرانى را 300 هزار نوشته و گويد ، كه عدّهء بيشترى اسير شدند ، ولى عدّهء مقتولين مقدونى را صد پياده و هزار سوار قلمداد كرده ( كلية راجع به آريّان بايد در نظر داشت ، كه او تاريخ خود را موافق يادداشت‌هاى آريستوبول و بطلميوس سرداران اسكندر نوشته و مثل اين است ، كه يك تاريخ رسمى نوشته باشد ) . داريوش در گردونهء خود بقدرى سريع حركت كرد ، كه اسكندر نتوانست به او برسد و ، چنان كه مورّخين اسكندر نوشته‌اند ، گردوغبار مانع بود از اينكه مقدونىها بدانند داريوش از كدام طرف ميرود . فقط گاهى صداى شلّاق گردونه‌ران آگاهى ميداد ، كه داريوش نزديك است . بدين منوال داريوش برود ليكوس « 1 » رسيد و پس از عبور خواست پل را براندازد ، تا مقدونىها نتوانند از رود مزبور عبور كنند ، ولى\r\n\r\n\r\n","description":"","footnote":"\r\n( 1 ) -  Lycus  ( اين رود را با زهاب سفلى تطبيق مىكنند و بعضى آن را زهاب كوچك ناميده‌اند ) .\r\n","page_name":" 1392 ","page_number":505},
  {"content":"\r\n\r\nبعد از قدرى تأمل ديد ، كه اگر چنين كند عدّهء زيادى از فراريان سپاه او نخواهند توانست از رود بگذرند و قربانى مقدونىها خواهند شد . اين بود ، كه گفت :\r\n« راه مقدونىها را باز گذارم به از آن است ، كه راه پارسىها را بربندم » و صرف‌نظر از خراب كردن پل كرده به طرف اربيل شتافت و شبانه وارد اين محلّ گرديد .\r\nاسكندر ، كه داريوش را تعقيب ميكرد ، وقتى كه بپل مزبور رسيد نخواست ، كه ديگر مقدونيها فراريان را تعقيب كنند . جهت همان بود ، كه بالاتر ذكر شد .\r\nدر اين‌جا تقريبا قاصد پارمن‌ين به اسكندر رسيده پيغام او را رسانيده بود و اسكندر از شدّت نگرانى تعقيب دشمن را كارى بيهوده تصوّر ميكرد . بنابراين او بمقدونيها گفت : امروز شما خسته شده‌ايد و اسلحهء شما كند گشته و چيزى هم بشب نمانده ، وقت است كه برگرديم . پس از آن‌كه مقدونىها به راه بازگشت افتادند ، قاصدى رسيد و خبر داد ، كه پارمن‌ين نيز فاتح شده . اسكندر در حين مراجعت برخورد بدسته‌اى از سواره‌نظام ايران ، كه در ابتداء ، همين كه مقدونيها را ديد ، ايستاد ، ولى بعد به آنها حمله كرد و در اين‌جا جدال سختى درگرفت . سپس اين دسته از تاريكى شب استفاده كرده عقب نشست . آريّان گويد ( كتاب 3 ، فصل 5 ، بند 5 ) ، كه اسكندر پس از اينكه از فتح قشون خود مطمئن شد ، دوباره بتعقيب داريوش پرداخت و در كنار رود ليكوس بقشون خود استراحت داده نصف‌شب روانه شد و روز ديگر به اربيل رسيده دانست ، كه داريوش در اين محلّ نمانده و حركت كرده . اين بود ، كه پس از طى 600 استاد ( 20 فرسنگ ) برگشت . در اين احوال پارمن‌ين مشغول غارت اردوى داريوش بود .\r\nچنين است شرح جدال گوگمل موافق نوشته‌ها و روايات مورّخين عهد قديم و ، اگر تفاوتهائى بين نوشته‌هاى آنها هست ، راجع ببعض كيفيّات است ، مثلا پلوتارك گويد ، كه اسكندر قبل از اينكه حمله بقشون داريوش كند با تسّاليان و يونانيهاى ديگر مدّتى حرف زد و بعد زوبين خود را بدست چپ گرفته و دست راست را بسوى آسمان بلند كرده گفت « اى خدايان ، اگر واقعا من پسر ژوپىتر هستم ، مرا حمايت و\r\n\r\n","description":"","footnote":"","page_name":" 1393 ","page_number":506},
  {"content":"\r\n\r\nيونانىها را تقويت كنيد » بعد كاهن و هاتف او ، در حالى كه لباسى سفيد در بر ، تاجى از زر بر سر داشت و روى اسب پهلوى اسكندر راه مىپيمود ، رو بسربازان كرده عقابى را نشان داد ، كه بالاى سر اسكندر پرواز و او را به طرف دشمن هدايت ميكرد . كنت‌كورث هم قضيّهء عقاب را ذكر كرده ، ولى ديودور ساكت است و ديگر موافق روايت پلوتارك : داريوش ، وقتى كه خواست فرار كند ، از بس عدّهء كشتگان در اطراف گردونه‌اش زياد بود ، چرخهاى آن حركت نكرد و داريوش مجبور شد بر اسب نشسته از ميدان خارج شود و نيز بايد گفت ، كه پلوتارك عجز پارمن‌ين را در مقابل مازه حمل بر سستى و ترس او كرده گويد ، نميتوان دانست ، كه اين رفتار پارمن‌ين از پيرى او در اين زمان بوده ، يا ، چنان كه كاليستن « 1 » عقيده داشت ، پارمن‌ين نميتوانست غرور و نخوت اسكندر را تحمّل كند و بنام و افتخارات او رشك ميبرد ( اسكندر ، بند 46 - 47 ) . تعقيب داريوش بقول پلوتارك طولى نكشيده و پيغام پارمن‌ين به اسكندر ، كه اگر به او كمك نرسد ، شكست خواهد خورد ، اسكندر را مجبور كرده ، كه بسپاه مقدونى فرمان بازگشت دهد ، بىاينكه جهت را به آنها گفته باشد . ديودور شرح جدال را مختصر نوشته و اين نتيجه حاصل مىشود ، كه قشون ايران از ابتدا رو بهزيمت گذارده ، ولى اين روايت را نوشته‌هاى ساير مورّخين تأييد نميكند .\r\n\r\nداريوش در اربيل\r\nچنان كه بالاتر گفته شد ، داريوش در حوالى نصف‌شب وارد اين محلّ گرديد و ، چون از سرداران و سپاهيان او عدّه‌اى زياد در اينجا جمع شده بودند ، آنها را خواسته گفت شكّى نيست ، كه اسكندر حالا بشهرهاى نامى ايران و بايالاتى كه حاصلخيز است ، خواهد رفت ، تا غنائم زياد برگيرد ، ولى من بايد با قشون كم و سبك‌بار خود به جاهاى دوردست ايران روم و در آنجا سپاهى تهيه كرده باز با اسكندر بجنگم . بگذار ، اين ملّت حريص ( مقدونى و يونانى ) ، كه از ديرگاهى تشنهء خزائن من است ، در طلا تا گلو فرو رود .\r\nاز اين پيش‌آمد باكى نيست ، زيرا همين ملّت در آتيه طعمهء من خواهد بود : تجربه\r\n\r\n\r\n","description":"","footnote":"\r\n( 1 ) -  Callisthene  ( كالّيستن مورّخ اسكندر بود ) .\r\n","page_name":" 1394 ","page_number":507},
  {"content":"\r\n\r\nثابت كرد ، كه تجمّلات و زنان غيرعقدى و خواجه‌سرايان جز بار گران چيزى نيستند و چون اين چيزها داخل اردوى اسكندر گردد ، باعث شكست او خواهد شد ، چنان كه فقدان همين چيزها باعث غلبهء او گرديده ( داريوش درست فهميده بود ، ولى بايد گفت ، كه دير بوده ) اين سخنان داريوش در وهلهء اولى باعث افسردگى شنوندگان او گرديد ، زيرا بر آنها محقّق شد ، كه بابل ، شوش و شهرهاى نامى ديگر ايران با تمام خزائن و نفايس بدست دشمن خواهند افتاد ، ولى داريوش ، چون حال آنها را چنين ديد ، زبان ملامت و توبيخ بگشاد و شاهانه چنين گفت :\r\n« در مواقع ادبار كارهاى مفيد اهميّت دارد نه سخنان زيبا . جنگ را بايد با آهن و مردان كارى كرد ، نه با طلا و خانه‌ها و شهرها . بالاخره تفوّق با كسى است ، كه سرباز دارد . نياكان من هم در به دو تأسيس دولت پارس ، وقتى كه با ادبار مواجه ميشدند ، با همين وسائل اقبالشان را بلند ميكردند » . پس از اين سخنان يأس حضار باميدوارى مبدّل گرديد و داريوش از اربيل حركت كرده داخل ماد شد و اين شهر ( يعنى اربيل ) پس از اندك زمانى بتصرّف اسكندر درآمد . چون اينجا را انبار ثروت و ذخاير قشونى قرار داده بودند ، غنائم زياد بدست مقدونيها افتاد .\r\nاز جمله چهارهزار تالان « 1 » پول نقد و لباسهاى فاخر و چيزهاى ديگر قيمتى بود .\r\nآريّان گويد ( كتاب 3 ، فصل 4 ، بند 6 ) : كه داريوش از اربيل از طريق كوه‌هاى ارمنستان بماد رهسپار شد ، زيرا تصوّر ميكرد ، كه اسكندر ببابل و شوش خواهد رفت . علاوه بر اعضاى خانواده‌اش و سردارانى ، كه از جنگ بسلامت جان بدر برده بودند ، دوهزار يونانى اجير بسركردگى پارون « 2 » و گلوكوس « 3 » او را پيروى ميكردند .\r\n\r\nقسمت چهارم - از اربيل تا تخت‌جمشيد\r\n\r\nحركت اسكندر به طرف بابل\r\nمقدونىها نتوانستند در اربيل اقامت كنند ، زيرا به زودى از اجساد كشتگان ، كه در اطراف اين محلّ پراكنده بود ، تعفّن غريبى برخاست و باعث امراض گرديد . اين بود ، كه اسكندر\r\n\r\n\r\n","description":"","footnote":"\r\n( 1 ) - تقريبا 22 ميليون و نيم فرنك طلا يا 112 ميليون ريال .\r\n( 2 ) -  Paron Phoceen . \r\n( 3 ) -  Glaucus d'Etolie . \r\n","page_name":" 1395 ","page_number":508},
  {"content":"\r\n\r\nحركت كرده به طرف بابل روانه شد و پس از چهار روز به شهر من‌نس « 1 » رسيد .\r\nدر اين‌جا غارى بود ، كه از آن چشمهء قير بيرون ميآمد و بابلىها اين قير را براى اندودن ديوارهاى شهرشان به كار ميبردند . چون مازه شنيد ، كه اسكندر به طرف بابل روانه است ، با اولاد خود باستقبال اسكندر شتافته اظهار انقياد كرد .\r\nاين قضيّه باعث خوشنودى اسكندر گرديد ، زيرا شهر بابل ، كه استحكاماتى متين داشت ، بىجنگ بتصرّف اسكندر در ميآمد و ديگر ، چون مازه يكى از سرداران رشيد داريوش بشمار ميرفت و در جنگ گوگمل هم بر نام نيك خود افزوده بود ، اسكندر تصوّر ميكرد ، كه رفتار او سرمشق ساير سرداران شده ، يكايك اظهار انقياد خواهند كرد . بنابراين اسكندر خود او و اولادش را با ملاطفت پذيرفت و بعد قشون خود را به حال « حاضر جنگ » درآورده به طرف بابل رفت . مردم اين شهر معظم در سر ديوارها براى تماشا جمع شده و جمعى هم از اهالى باستقبال اسكندر بيرون آمده بودند . از جمله بغ‌فن « 2 » كوتوال ارگ بابل و مستحفظ خزانهء داريوش بود . اين خائن ، براى اينكه در خدمتگذارى به اسكندر از مازه عقب نمانده باشد ، راه ورود اسكندر را ببابل با انواع گلها و رياحين پوشيده با تاج گلها زينت داد و محراب‌هاى سيمين در سر راه او از هر دو طرف بنهاد ، تا در آن عود و عطريات ديگر بسوزند . دنبال كوتوال اشخاصى ، كه حامل تقديمى و هداياى گرانبها بودند ، مىآمدند و پس از آنها حشمى زياد ، اسبان ، شتران و پلنگان را ( در قفس ) حركت ميدادند و بعد كاهنان بابل و شعراء و سازنده‌هاى بابلى مىآمدند . كاهنان ميبايست از سير كواكب و تحوّلات فصول خبر دهند و چكامه‌سرايان و سازنده‌ها مدح اسكندر را بسرايند و بنوازند .\r\n\r\nورود به بابل\r\nاسكندر امر كرد ، مردم در عقب پياده‌نظام او جا گيرند ، بعد با مستحفظين خود وارد شهر شده بقصر سلطنتى رفت و از فرداى آن روز بمعاينهء خزاين داريوش پرداخت . زيبائى شهر و آثارى ، كه دلالت بر سوابق تاريخى اين شهر ميكرد ، بىاندازه جالب توجه اسكندر و مقدونىها گرديد .\r\n\r\n\r\n","description":"","footnote":"\r\n( 1 ) -  mennes . \r\n( 2 ) -  Bagophanes . \r\n","page_name":" 1396 ","page_number":509},
  {"content":"\r\n\r\nاسكندر بمعبد مردوك خداى بزرگ بابلىها ، كه موسوم به اساهيل بود ، رفت . اين همان معبد بود ، كه كوروش بزرگ آن را تجليل و تعمير كرد . چون از چگونگى شهر در جاى خود ( بمناسبت قشون‌كشى كوروش ببابل ) آنچه لازم بوده گفته شده ، تكرار را جايز ندانسته همينقدر گوئيم ، كه موافق نوشته‌هاى مورّخين يونانى بابل در اين زمان داراى ديوارهاى متين و محكمى بود ، كه از خشت ساخته و با قير اندوده بودند . ارتفاع ديوار به صد ارش و قطر آن به 32 پا ميرسيد ، چنان كه دو ارّابهء چهار اسبى ميتوانست در موقع تصادف از يكديگر ردّ شود . برجهاى ديوار 10 پا بلندتر از خود ديوار بود و دور محوّطهء شهر را در اين زمان 368 استاد ( 68080 مطر ) نوشته‌اند . تقريبا يك‌ربع شهر را بساختمان خانه‌ها و باقى را بزراعت تخصيص داده بودند ، تا شهر در موقع محاصره بىآذوقه نماند ( كنت‌كورث ، كتاب 5 ، بند 1 ) . بنابراين اطّلاعات بايد گفت ، كه اگر گفتهء هرودوت راجع بخراب شدن برج‌وباروهاى بابل پس از شورش آن در زمان داريوش اوّل راست باشد ، پس در ازمنهء بعد ديوارها و استحكامات آن از نو ساخته شده بود و اين فرض هم به نظر غريب مىآيد ، زيرا چه باعث شده بود ، كه ديوارها را خراب كنند و بعد آن را بسازند . بنابراين صحيحتر بايد اين نظر باشد ، كه اصلا آن را خراب نكرده بودند . در اين زمان باغهاى معلّق ، كه بخت‌النّصر براى ملكهء بابل ، دختر هووخ شتر شاه ماد ، ساخته بود و يكى از عجايب هفت‌گانه عالم قديم بشمار ميرفت ، نيز وجود داشت . اين باغها در ارگ بابل واقع و روى پايه‌هاى سنگى قرار گرفته بود : روى پايه‌ها خاك‌دستى ريخته و در آن اشجار زياد كاشته بودند و بمرور اشجار مزبور بقدرى برومند شده بود ، كه هشت ارش قطر و پنجاه پا ارتفاع داشت .\r\nاسكندر در اين شهر نسبتا بيش از ساير جاها توقّف كرد و كنت‌كورث گويد : « جائى ، به اين اندازه براى حفظ اطاعت نظامى مضرّ نبود ، زيرا اخلاق بابلىها بقدرى فاسد بود ، كه از هيچ‌چيز براى تحريك شهوات نفسانى مضايقه نميكردند و مردان بابلى در ازاى وجهى كه به آنها داده ميشد ، علانيه زنان و دخترانشان را بفحشاء تشويق\r\n\r\n","description":"","footnote":"","page_name":" 1397 ","page_number":510},
  {"content":"\r\n\r\nميكردند . بابلىها در مجالس بزم شراب زياد ميآشامند و در حال مستى مرتكب اعمال قبيحه ميشوند . در ابتداء زنان آنها باحجب‌اند ، ولى ديرى نمىگذرد ، كه شروع به كندن لباس روئى كرده سينه‌هاى خود را نشان ميدهند و پس از آن بمرور هرگونه حجب و حيا را بيك‌سو نهاده و برهنه گشته مرتكب كارهاى نكوهيده و زشت ميشوند . تصوّر نرود ، كه زنان بدعمل داراى چنين اخلاقى مىباشند .\r\nزنان و دختران خانواده‌هاى ممتاز نيز اين نوع اعمال قبيحه را از شرايط ادب ميدانند . مقدونيها سىوچهار روز در چنين شهرى ماندند و بر اثر اين توقّف ، قشونى كه فاتح آسيا بود ، سست گرديد ، چنان كه اگر مخاطره‌اى روى ميداد ، در مقابل آن ضعيف ميبود ، ولى در اين احوال پسر آندرومن « 1 » از اروپا وارد شده قشونى تازه‌نفس بعدّهء ششهزار نفر پياده‌نظام و پانصد سوار مقدونى ( ديودور گويد ترالّيانى ) و ششصد نفر سوار تراكى با خود آورد . با اين سردار پنجاه نفر نوجوان مقدونى ، كه از خانواده‌هاى درجه اوّل بودند ، نيز آمده بودند و قرار شد ، كه اينها در دربار اسكندر خدمت كنند ، تا بعدها داراى مشاغل عمده گردند » . پس از آن اسكندر در تهيهء حركت از بابل گرديد و با اين مقصود آگاتن « 2 » را كوتوال ارگ بابل كرد و ساخلوى مركب از هفتصد نفر مقدونى و سيصد نفر سپاهى اجير بوى داد . مه‌نه‌تس « 3 » و آپ‌پولودور « 4 » را رئيس قواى بابل و كيليكيّه كرده هزار تالان به آنها داد ، تا هرقدر بتوانند سپاهيان خارجى اجير كنند و نيز در اين‌موقع مازه را بايالت بابل و آس‌كل‌پيودور « 5 » را برياست ماليّه برقرار كرد و بغ‌فن را ، كه ارگ بابل را تسليم كرده بود ، در موقع حركت همراه خود برد . هم در اينموقع ايالت ارمنستان به ميثرن ، كه سارد را بىجنگ به اسكندر تسليم كرده بود ، رسيد .\r\nاز خزانهء بابل به حكم اسكندر بهر سوار مقدونى 600 ، بهريك از سواران مردمان متّحد 500 و بهركدام از سپاهيان پياده‌نظام 200 درهم دادند . بسپاهيانى غير يونانى و مقدونى حقوق دو ماهه آنها پرداخته شد ( چون موافق ارقامى ، كه مورّخين\r\n\r\n\r\n","description":"","footnote":"\r\n( 1 ) -  Andromenes . \r\n( 2 ) -  Agathon . \r\n( 3 ) -  Menetes . \r\n( 4 ) -  Appolodore . \r\n( 5 ) -  Asclepiodore . \r\n","page_name":" 1398 ","page_number":511},
  {"content":"\r\n\r\nيونانى راجع بعدّه نفرات قشون اسكندر ذكر كرده‌اند و بالاتر گذشته قشون مقدونى در اين زمان تقريبا به پنجاه هزار نفر ميرسيده ، از اين قرار پولى ، كه از خزانه بابل بقشون تقسيم شده تقريبا به 12 ميليون و نيم فرنك طلا يا 62 ميليون و نيم ريال به پول كنونى بالغ بوده ) . پلوتارك راجع بوقايع اين زمان گويد ( اسكندر ، بند 49 ) :\r\nاسكندر در ايالت همدان بچاهى برخورد ، كه از آن جويبارى از آتش جارى بود و ديد چشمه‌اى از نفت « 1 » روان است و در نزديكى چاه مزبور از اين مايع درياچهء بزرگى تشكيل شده . نفت شباهت زياد به قير دارد و بقدرى زود محترق مىشود ، كه قبل از اينكه آتش به آن برسد ، مشتعل ميگردد . خارجيها براى اينكه ماهيّت نفت را به اسكندر بفهمانند ، كوچه‌اى را ، كه بقصر ميرفت ( بايد مقصود يكى از كوچه‌هاى بابل باشد ) با نفت بيالودند و بعد شبانه ، همين كه آتش را بيك سر كوچه نزديك كردند ، در يك لحظه سرتاسر كوچه را شعله‌هاى آتش فرو گرفت . در ميان خدمه اسكندر شخصى بود آتنوفان « 2 » نام ، كه او را در حمام مالش ميداد . جوانى هم استفانوس « 3 » نام جزو خدمهء اسكندر بود ، كه خوب ميخواند ، ولى كريه المنظر و مضحك بود . روزى آتنوفان به اسكندر گفت : بدن اين حيوان را نفت بماليم ، اگر مشتعل شد و نتوانستيم آن را خاموش كنيم ، معلوم خواهد شد ، كه اثرات آن حيرت‌انگيز است و چيزى در مقابل آن مقاومت نكند . جوان راضى شد چنين كنند و ، همين كه نفت را آتش زدند ، مشتعل گشت و جوان آتش گرفت . اسكندر از مشاهدهء اين قضيّه متوحّش گرديد و ، اگرچه چند نفر ، كه با ظروفى پر از آب نزديك بودند ، بخاموش كردن نفت پرداختند ، باوجود اين با زحمت زياد توانستند آن را خاموش كنند و اين جوان در مدّت تمام عمر مريض بود . بعد پلوتارك گويد ، كه قعر زمين‌هاى بابل از اين آتشها مملو است و غالبا ديده مىشود ، كه دانهء جو بخودىخود چند دفعه به هوا مىجهد ، گوئى كه بواسطهء تحريك اين موجود آتشين زمين داراى چيزى مانند يك نوع نبضى است ( افسانه به نظر مىآيد ) .\r\n\r\n\r\n","description":"","footnote":"\r\n( 1 ) -  Naphte . \r\n( 2 ) -  Athenophane . \r\n( 3 ) -  Stephanus . \r\n","page_name":" 1399 ","page_number":512},
  {"content":"\r\n\r\n\r\nاحوال يونان\r\nدر اين‌جا مقتضى است موقتا ذكر وقايع ايران را موقوف و معلّق داشته نظرى بيونان بيفكنيم . چنان كه بالاتر گفته شد ، يونانيان از تسلّط اسكندر بر يونان باطنا متنفّر بودند ، ولى چون نميتوانستند از عهدهء او برآيند ، توجه خود را بوقايع ايران معطوف داشته همواره انتظار ميكشيدند ، كه شكستى به اسكندر در ايران وارد آيد و يونانيها هم علم مخالفت برافراشته آزادى سابقشان را از نو بدست آرند ، وقتى كه در ايسّوس داريوش پشت اسكندر را گرفت و اين خبر در يونان منتشر گشت ، باعث اميدوارى يونانيها گرديد ، چه يقين حاصل كرده بودند ، كه قواى اسكندر در اين‌جا مضمحل خواهد گشت . بنابراين از فرط شعف نتوانستند حسّيّات خود را ، كه بر له ايران و بر عليه اسكندر بود ، پنهان دارند .\r\nخود اسكندر هم به اين معنى كاملا پى برده بود و ميدانست ، كه يونان تا زمانى ساكت خواهد بود ، كه شكستى براى او در ايران رو ندهد و مكرّر اين نكته را بسرداران خود گوشزد ميكرد . پس از جنگ ايسّوس ، باوجود شكست قشون داريوش ، اميد يونانىها بيأس مبدّل نگشت ، زيرا به اين عقيده بودند ، كه باوجود اين شكست ، ممالكى كه براى ايران مانده بقدرى وسيع و پرجمعيّت است و خزانهء ايران بقدرى معمور ، كه داريوش ميتواند شكست‌هاى خود را جبران كند . اگرچه اين حسّيّات يونانيها نسبت بايران در اين‌موقع از منافع مشترك ناشى شده بود ، ولى اين نكته را نيز بايد در نظر داشت ، كه يونانيها بهمجوارى خود با ايران و روابط خوب يا بدى ، كه با آن در مدّت دو قرن تمام داشتند ، عادت كرده بودند : دربار ايران از زمان مراجعت خشيارشا از اروپا ، از تسخير يونان منصرف شده بود و دول يونانى هم خو كرده بودند باينكه در امور داخلى خودشان پاى ايران را بميان كشيده از خزانهء سرشار آن متمتّع گردند . با تسلّط اسكندر بر يونان نه استقلال آن محفوظ ميماند و نه فوايدى ، كه يونانيها از ايران حاصل ميكردند ، تأمين ميشد . اين بود ، كه يونانىها ميخواستند به همان وضع سابق برگردند و در انتظار وقايعى بودند ، كه آنها را بمقصودشان برساند . از دول يونانى ، چنان كه معلوم است ، دولت تب بيش از همه طرفدار ايران بود و به همين جهت اسكندر اين دولت را از بيخ‌وبن برافكند .\r\n\r\n","description":"","footnote":"","page_name":" 1400 ","page_number":513},
  {"content":"\r\n\r\nپس از آن اسپارت بيش از دول ديگر يونان با نظر بد بتسلّط اسكندر در يونان و فتوحات او در مشرق مينگريست ، چنان كه در موقع عزيمت اسكندر بآسيا حاضر نشد ، سپاهى براى اسكندر تهيّه كند و بعد هم از فتوحات اسكندر بيش از همه متألم ميشد . بر اثر چنين حسّيّات بالاخره اسپارت نتوانست مانند ساير دول يونانى ساكت بماند و علم طغيان بر ضدّ اسكندر برافراشت .\r\nشرح واقعه چنين است . ديودور گويد ( كتاب 17 ، بند 62 - 63 ) : « در اين سال ( يعنى سال سوّم از المپياد صد و دوازدهم ، كه مطابق 331 ق . م مىشود ) خبر جدال اربيل در يونان منتشر شد و شهرهاى زياد ، كه با نظر بد ببزرگ شدن مقدونيّه مينگريستند ، هنوز اميدوار بودند ، كه ما دامى كه كارهاى پارس به كلى يأس‌آور نشده ، آزادى سابق را از نو بدست آرند . اينها تصوّر ميكردند ، كه داريوش به آنها پول خواهد داد ، تا عدّه‌اى زياد سپاهى اجير بطلبند و ميپنداشتند ، كه اسكندر نخواهد توانست قواى خود را تقسيم كند و نيز يقين داشتند ، كه اگر پارس از پاى درآيد ، يونان به تنهائى نخواهد توانست استقلال خود را محفوظ دارد . در اين احوال اوضاع تراكيّه هم شورش و ياغيگرى را در يونان تقويت ميكرد ، زيرا مم‌نن « 1 » حاكم آن ولايت ، كه جاه‌طلب و داراى قشونى بود ، اهالى تراكيّه را بشورش ميخواند و ، همين كه مردم بتحريك او علم مخالفت برافراشتند ، مم‌نن لشكرى نيرومند به حركت آورد و به اسكندر اعلان جنگ كرد . آن‌تىپاتر ( نايب السلطنه مقدونيّه در غياب اسكندر ) فورا با قشونى به قصد مم‌نن بتراكيّه رفته با او در جنگ شد .\r\nدر اين احوال اسپارتيها ، كه در انتظار موقعى مناسب بودند ، تا بر اسكندر بشورند ، پنداشتند ، كه موقع پس گرفتن آزادى يونان در رسيده . آتنىها ، چون از تمام يونانىها بيشتر مورد احترام اسكندر شده بودند ، حركت نكردند ، ولى قسمت بيشتر پلوپونسىها و نيز مردمان ديگر به طرف لاسدمونىها رفته قرار دادند ، كه هر شهر بتناسب جمعيّتش سپاه بدهد . بدينطريق سپاهى ، كه از جوانان رشيد تركيب\r\n\r\n\r\n","description":"","footnote":"\r\n( 1 ) -  Memnon  ( كنت‌كورث  Menon  نوشته ) .\r\n","page_name":" 1401 ","page_number":514},
  {"content":"\r\n\r\nيافت ، عبارت بود از 20 هزار پياده و 10 هزار سوار . لاسدمونىها در رأس اين اتحاد واقع شدند و پادشاه آنها ، كه آژيس « 1 » نام داشت ، فرمانده اين قشون گشت .\r\nهمين كه آن‌تىپاتر خبر اتحاد يونانىها را شنيد ، در تراكيه دست از جنگ برداشته بپلوپونس شتافت . متّحدين يونانى اسكندر هم به اين قشون ملحق شدند و عدّهء سپاه او بچهل‌هزار نفر رسيد . بعد جنگى بزرگ روى داد و آژيس در حين كار زار كشته شد . لاسدمونىها مدّتى با ابرام جنگيدند ، ولى چون متّحدين آنها شكست خوردند ، بالاخره آنها هم به طرف اسپارت عقب نشستند . در اين جدال تلفات لاسدمونيها و متّحدين آنان 5300 نفر و عدّه كشتگان مقدونى 3500 نفر بود . مرگ آژيس در احوالى مخصوص روى داد ، توضيح آنكه بر اثر دفاع درخشان و زخمهاى زياد ، كه تماما از پيش به او وارد آمده بود ، سربازانش خواستند او را باسپارت برند ، آژيس در ابتدا راضى شد ، ولى بعد كه ديد ، دشمن او را تعقيب مىكند و محال است ، كه بدست دشمن نيفتد ، بسربازان خود گفت : « زود مرا گذارده برويد و حيات خودتان را براى خدمت وطن حفظ كنيد » . پس از آن سلاح خود را پوشيد و يك زانو به زمين زده با دشمن جنگيد و با نيزه چند نفر را به خاك انداخت ، تا بالاخره افتاد و جان بداد . مدّت پادشاهى او 9 سال بود . كنت‌كورث اطّلاعاتى ميدهد ، كه ديودور متعرّض آن نشده است . او گويد ( كتاب 6 ، بند 1 ) : بعد از مرگ نابهنگام مم‌نن « 2 » آژيس با فرناباذ و اوتوفردات سرداران پارسى ملاقاتى كرد و از آنها سى تالان نقره و ده ترىرم گرفت و اين كشتيها را با برادر خود آژزيلاس به طرف جزيرهء كريت فرستاد . اهالى آن بعضى با اسپارتيها و برخى با مقدونىها بودند . در همان اوان او رسولانى بدربار داريوش كسيل داشته خواهش كرد پولى بيشتر با عدّه‌اى زياد از سفاين به اختيار او بگذارند ، تا بجنگ ادامه دهد .\r\nجدال ايسّوس ، كه بشكست داريوش منتهى شد ، لاسدمونىها را مأيوس نكرد ، زيرا اسكندر ، چون ميخواست دشمن خود را تعقيب كند ، بيشتر داخل ممالك\r\n\r\n\r\n","description":"","footnote":"\r\n( 1 ) -  Agis . \r\n( 2 ) -  Memnon  ( والى ايران در صفحات ساحلى آسياى صغير ، چنان كه ذكرش گذشت ) .\r\n","page_name":" 1402 ","page_number":515},
  {"content":"\r\n\r\nايران ميشد و از طرف ديگر عدّه‌اى از يونانىهاى اجير پس از جدال مزبور دستگير نشدند و ، چون بيونان مراجعت كردند ، آژيس آنها را به خدمت خود اجير كرد و بوسيله آنها غالب شهرهاى كريت را بتصرّف آورد . بعد مورّخ مذكور ياغيگرى مم‌نن سردار اسكندر را در تراكيّه شرح داده گويد ، آن‌تىپاتر ، همين كه در تراكيّه خبر وقايع لاسدمون را شنيد ، به نحوى كه مقدور بود با تراكيها كنار آمده بجنگ خاتمه داد و عازم يونان شد و همانوقت قاصدى فرستاد ، تا اسكندر را از وقايع يونان مطّلع دارد . اين قاصد در باختر به اسكندر رسيد ، يعنى وقتى كه جنگ با لاسدمونىها و متّحدين آنان خاتمه يافته و آژيس در آركادى كشته شده بود .\r\nتوضيح آنكه اسكندر مدّتى قبل از آن ، از قيام لاسدمونىها اطّلاع يافته به آم‌فوتر « 1 » سردار خود نوشته بود ، با بحريّه قبرس و فينيقيّه بآب‌هاى پلوپونس برود و سه هزار تالان پول با خود ببرد ، كه به آن‌تىپاتر براى مخارج لازمه برساند ، زيرا او ميدانست ، كه اگر لاسدمونىها موفق شوند ، چه اثراتى اين بهره‌مندى در آتيه خواهد داشت . در جنگ مزبور در بادى امر لاسدمونيها پيشرفتهائى داشتند ، زيرا در جدالى با آن‌تىپاتر در نزديكى كرّاژ « 2 » - قلعه مقدونى - لاسدمونيها بهره‌مند شدند و آواز آن يونانيهاى بىطرف را هم بهيجان آورد . فقط شهر مگالوپوليس « 3 » در پلوپونس نظر بهمرائىهائى ، كه فيليپ با آن كرده بود ، حركت نكرد . بعد كنت‌كورث جنگ قطعى آن‌تىپاتر را با آژيس شرح داده گويد : جدالى شد ، كه باوجود فزونى عدّه مقدونيها مدّتى معلوم نبود بهره‌مندى با كى خواهد بود و حتّى در ابتداء ، كه در معبرى جنگ ميشد ، تفوّق با لاسدمونىها بود ، ولى ، پس از آن‌كه مقدونيها عقب نشستند و لاسدمونىها آنها را تعقيب كردند و جنگ در دشت دنباله يافت ، مقدونىها از فزونى خود استفاده كردند . باوجود اين ، جنگ بقدرى سخت بود ،\r\n\r\n\r\n","description":"","footnote":"\r\n( 1 ) -  Amphotere . \r\n( 2 ) -  Corrhage . \r\n( 3 ) -  Megalopolis . \r\n","page_name":" 1403 ","page_number":516},
  {"content":"\r\n\r\nكه تا آنزمان كسى چنان جدالى را بخاطر نداشت . لاسدمونيها براى حفظ افتخارات گذشته خود جنگ ميكردند و مقدونيها براى افتخارات حاضره . آژيس رشادتهاى محير العقول كرد ، ولى چون بواسطه اسلحه و قدّ بلند و نيز از جهت حملات شجاعانهء خود نمايان بود ، مقدونيها باران تير بر او باريدند . در ابتداء او بوسيلهء سلاح و مخصوصا سپرش ضربتها را بىاثر ميگذاشت ، تا آنكه بالاخره با نيزه زخمى بران او زدند و خون فوران كرد . بعد مورّخ مذكور روايت ديودور را تكرار كرده گويد ، وقتى كه آژيس ، باوجود زخمهاى زياد ، باز بمقدونيها حمله كرد ، اينها از ترس شجاعتهاى او جرئت نداشتند بوى نزديك شوند و از دور او را هدف تير و زوبين و غيره قرار داده بودند ، ولى او اين آلات قتّاله را گرفته به طرف مقدونيها پرتاب ميكرد ، تا آنكه بالاخره زوبينى به سينه‌اش آمد و او آن را بيرون كشيده لحظه‌اى سر خود را بر سپرش نهاد و بعد ديرى نگذشت ، كه از شدّت فوران خود بيجان گشت .\r\nپلوتارك نوشته ( آژيس ، بند 4 ) كه آژيس پسر آرخىداموس « 1 » و نوه آژزيلاس بود ( همان آژزيلاس ، كه سفر جنگى بآسياى صغير در زمان اردشير دوّم كرد ) مورّخ مذكور او را بسيار ستوده . اين شخص بگفته پلوتارك ميخواسته از انحطاط روز افزون اسپارت جلوگيرى كرده آن را باخلاق و عادات و مقام سابقش برگرداند و در جنگى كه ، با آن‌تىپاتر در نزديكى مگالوپوليس كرده ، كشته شده . جنگ مزبور ، چنان كه مورّخين قديم نوشته‌اند ، قبل از جنگ گوگمل خاتمه يافته و بنابراين بايد گفت ، كه مقدّمات قيام لاسدمون بر اسكندر قبل از جنگ ايسّوس ( 333 ق . م ) شروع گشته و تقريبا در آبان ( نوامبر ) 331 ق . م خاتمه يافته . اين معنى مخصوصا جلب توجّه مىكند ، چه دربار ايران كمكهائى ، كه مقتضى بوده به لاسدمونيها نكرده و الّا به دادن سى تالان نقره ( 360 هزار ريال تقريبا ) و ده كشتى نمىبايست اكتفا كرده باشد . اين رفتار هم باعث حيرت است و جهت آن معلوم نيست . اگر كيفيّات جنگ را در نظر گيريم ، به خوبى ديده مىشود ، كه مقدونىها ، باوجود\r\n\r\n\r\n","description":"","footnote":"\r\n( 1 ) -  Archidamus . \r\n","page_name":" 1404 ","page_number":517},
  {"content":"\r\n\r\nفزونى عدّه‌شان و باوجود اينكه اسكندر سه‌هزار تالان براى آن‌تىپاتر فرستاده بود ، باز با اشكال توانسته‌اند لاسدمونيها را مغلوب كنند و ظنّ قوى اين است ، كه اگر پول وافرى دربار ايران باهالى لاسدمون مىرساند ، عدّهء متّحدين لاسدمون بيشتر مىبود و آن‌تىپاتر از عهدهء آنان برنميآمد و ، چون شورش به تمام يونان سرايت ميكرد ، اسكندر نميتوانست در آسيا بماند .\r\nاين خبر ، كه اسكندر سه‌هزار تالان براى آن‌تىپاتر فرستاده ، نيز جالب توجّه است ، زيرا قبل از جنگ گوگمل اسكندر بر خزائن عمدهء ايران در بابل و شوش و تخت‌جمشيد ( پرس‌پليس ) هنوز دست نيافته بود ، لذا اين وجه قسمتى از ذخاير سارد ، دمشق ، منفيس و اين نوع شهرهاى ممالك ايران بوده .\r\n\r\nحركت اسكندر به طرف شوش\r\nاسكندر از بابل به طرف شوش رهسپار شد و پس از شش روز طىّ مسافت وارد ولايتى گرديد ، كه بقول كنت‌كورث ساتراپن « 1 » نام داشت ، ديودور اسم اين ولايت را سيت‌تاس « 2 » نوشته و اين نام مصحّف همان سىتاكس يا سىتاس است ، كه بالاتر كرارا ذكرى از آن شده ( بنقشهء دولت اسكندر رجوع شود ) .\r\nچون ولايت مزبور خيلى حاصلخيز و غنى بود ، اسكندر در اين‌جا توقّف كرد و از ترس اينكه مبادا سپاهيان او در ميان وفور نعمت سست شوند ، مسابقه‌هائى براى آزمايش مردانگى و كفايت قرار داد . هركس مسابقه را ميبرد رئيس هزار نفر سپاهى ميگشت « 3 » از اين ببعد تقسيمات قشون مقدونى تغيير كرد ، زيرا هريك از افواج مقدونى تا اين زمان مركب از 500 نفر بود و داشتن رياست فوج منوط بابراز مردانگى و لياقت نبود . بعد اسكندر اصلاحات ديگرى نيز در قشون كرد ، توضيح آنكه تا اين زمان سواره‌نظام نظر بقوميّت سواران بقسمت‌هائى تقسيم ميشد ، قسمت‌ها از يكديگر جدا بود و هركدام رئيسى از خود داشت ( ترتيب قواء چريكى ايران در ازمنه گذشته ) . اسكندر اعلام كرد ، پس از اين رؤساء قسمتها كسانى\r\n\r\n\r\n","description":"","footnote":"\r\n( 1 ) -  Satrapene . \r\n( 2 ) -  Sittas . \r\n( 3 ) -  Chiliarque . \r\n","page_name":" 1405 ","page_number":518},
  {"content":"\r\n\r\n( 85 ) - مجسّمهء كوچكى از مفرغ كه در لوور پاريس است\r\n( پروّ ، شىپيه ، ج 2 ، گراور 481 )\r\nخواهند بود ، كه او معيّن مىكند ، نه اشخاصى كه از محل‌ّها آمده‌اند . سابقا در موقع حركت قشون شيپور حركت ميدميدند و ، چون ممكن بود از جهت همهمه يا اضطراب ، صداى شيپور شنيده نشود ، اسكندر قرار داد ، كه من بعد منارى از چوب بالاى خيمهء او برپا كنند و علامت حركت در شب آتش باشد و در روز دود . پس از آن اسكندر به طرف شوش رفت و روز بيستم حركت از بابل به آن شهر رسيد . والى آن آبولت « 1 » نام پسرش را باستقبال او فرستاده وعده كرد خزائن اين شهر نامى را تسليم كند . آريّان نوشته : فيلوكسن « 2 » نامى هم ، كه پس از جدال اربيل به حكم اسكندر بشوش رفته بود ، با پسر والى باستقبال او آمد و گفت كه خزانهء شوش در اختيار اسكندر است . اسكندر پسر جوان والى را با ملاطفت پذيرفت و براهنمائى او بكنار رود خوآسپ « 3 » رسيد . اين رود را حالا كرخه نامند . در كنار رود مزبور خود والى با هداياى گرانبها باستقبال آمد و در ميان تقديمىها هديه‌اى ، كه مخصوصا جلب توجّه ميكرد ، شترهاى دوكوهانه تندرو و نيز دوازده فيل بود ، كه داريوش براى جنگ با مقدونيها خواسته بود و حالا نصيب اسكندر شد . در شوش اسكندر خزانهء داريوش را تصرّف كرد .\r\nروايات در باب مقدار ذخائر آن مختلف است : ديودور گويد ( كتاب 17 ، بند 66 ) :\r\nچهل‌هزار تالان شمش طلا و نقره بود و نه‌هزار تالان پول مسكوك طلا ( دريك ) .\r\n\r\n\r\n","description":"","footnote":"\r\n( 1 ) -  Abulete . \r\n( 2 ) -  Philoxene . \r\n( 3 ) -  Choaspes . \r\n","page_name":" 1406 ","page_number":519},
  {"content":"\r\n\r\nچون ديودور معيّن نكرده ، كه مقدار شمش طلا چه بوده ، نميتوان مقدار ذخاير خزانهء شوش را معلوم كرد . باوجود اين ، اگر تمام شمش‌ها را نقره بدانيم ، باز مقدار ذخاير مزبوره به پول كنونى به 724 ميليون فرنك طلا يا سه ميليار و ششصد و بيست ميليار ريال بالغ مىشود ( اين حساب حدّاقلّ است ) ولى بعض نويسندگان جديد مقدار ذخاير نقدى خزانهء شوش را هفتاد ميليون ليرهء انگليسى معيّن كرده‌اند ، كه تقريبا ضعف مبلغ مذكور مىشود ( ر . و . راجرس ، تاريخى از ايران قديم ، صفحهء 330 ) « 1 » . اين ذخاير را بقول ديودور از ازمنهء قديم جمع كرده بودند ، تا در مواقع بليّات سخت به مصرف برسانند . كنت‌كورث مقدار ذخيرهء خزانه را پنجاه‌هزار تالان نوشته ، كه تقريبا همان مبلغ مىشود ( كتاب 5 ، بند 2 ) .\r\nپلوتارك گويد ( اسكندر ، بند 51 ) كه اين ذخيره چهل‌هزار تالان نقرهء مسكوك بود و اشياء نفيسه و پارچه‌هاى ارغوانى اعلى بوزنى معادل پنج‌هزار تالان . پارچه‌ها را در مدّت 190 سال جمع كرده بودند و باوجود اين از درخشندگى آن‌ها نكاسته بود . مورّخ مذكور علاوه كرده ، كه رنگ سرخ اين پارچه‌ها را از عسل و رنگ سفيد را از سفيدترين روغن ساخته‌اند ( حساب حدّاقل با روايت پلوتارك موافقت دارد ) . بعد پلوتارك از قول دىنن گويد : شاهان پارس براى اينكه نشان دهند ، كه ممالك تابعهء پارس تا كجا كشيده ، آب رود نيل و ايستر ( دانوب ) را آورده در خزانه ميگذارند . آريّان نوشته ، كه فقط مقدار نقره به پنجاه‌هزار تالان ميرسيد ( كتاب 3 ، فصل 6 ، بند 2 ) « 2 » .\r\nدر شوش اسكندر خواست بر تخت شاهان ايران نشيند و ، چون قامت او كوتاه و پلّه‌هاى تخت بلند بود ، پاهايش به پلّهء آخرى نرسيد و يكى از غلام پيشخدمتان اسكندر دويده ميزى آورد ، تا پاهاى او روى آن قرار گيرد . يكى از خواجه‌سرايان داريوش ،\r\n\r\n\r\n","description":"","footnote":"\r\n( 1 ) -  R . W . Rogers . A . Hist . of Anc . Persia . p . 330 . \r\n( 2 ) - مترجم آريّان عقيده داشته ، كه مقدار ذخاير بيش از آن بوده كه مورّخين قديم نوشته‌اند . بعقيدهء او با ذخاير قصر شوش ممكن بود ده مقابل مقدونيّه را خريد ، ولى مدركى براى اين عقيده بدست نميدهد .\r\n","page_name":" 1407 ","page_number":520},
  {"content":"\r\n\r\nچون اين وضع را ديد ، زار بگريست و اسكندر جهت آن را پرسيد . او جواب داد ، كه روى اين ميز داريوش غذا صرف ميكرد و من ، وقتى كه ديدم اين ميز مقدّس بازيچه شده ، نتوانستم از گريه خوددارى كنم . اسكندر از اين سخن خجل شد و گفت ميز را برگيرند ، ولى فيلوتاس مانع شده چنين گفت : « اى پادشاه ، برحذر باش از اينكه چنين كنى ، به عكس اين پيش‌آمد را ، كه ميز غذاى دشمنت را در زير پا دارى ، بفال نيك بگير » . ديودور گويد ، كه فيلوتاس گفت : اى پادشاه ، در اين امر توهينى نيست ، زيرا به حكم تو اين كار نشده ، بل روح خيّرى آن را الهام كرده .\r\nاسكندر اين گفته را بفال نيك گرفته امر كرد ميز را روى پله بگذارند . آريّان گويد ( همانجا ) : اسكندر در قصر شوش مقدارى زياد اشياء گرانبها يافت . از جمله دو مجسّمهء هارموديوس « 1 » و آريستوگىتون « 2 » بود ، كه از مفرغ ساخته بودند و خشيارشا اين مجسّمه‌ها را از آتن آورده بود . اسكندر اين اشياء را به آتن فرستاد . راجع به اين خبر ديودور و پلوتارك و كنت‌كورث ساكت‌اند . چنان كه كنت‌كورث گويد ( كتاب 5 ، بند 2 ) وقتى كه اسكندر در شوش توقف داشت ، البسه و پارچه‌هاى ارغوانى زياد از مقدونيّه براى او فرستادند و او پارچه‌ها را با زنهائى ، كه آن را بافته بودند ، نزد سىسىگامبيس مادر داريوش فرستاده پيغام داد ، كه اگر اين لباسها پسند او باشد ، بنوه‌هاى خود ( يعنى دختران داريوش ) اين صنعت را بياموزد و تعليم دهد ، كه اين نوع لباس‌ها بافته و ساخته هديه كنند .\r\nملكه ، همين كه اين بشنيد ، بگريه افتاد . فرستادگان برگشته قضيّه را باطّلاع اسكندر رسانيدند و او نزد ملكه رفته چنين گفت : « مادر ، لباسى ، كه من در بر دارم ، نه تنها هديهء خواهران من است ، بل خود آنها اين هديه را بافته‌اند ، عادات ما مرا باشتباه انداخت و تو نبايد جهالت مرا حمل بر اهانت كنى . تصوّر ميكنم ، كه اگر من از عادات ملّت تو آگاه باشم ، از رعايت آن كوتاهى نكنم ، مثلا ميدانم ، كه موافق عادات شما پسر نميتواند در حضور مادرش بىاجازه بنشيند و بنابراين\r\n\r\n\r\n","description":"","footnote":"\r\n( 1 ) -  Harmodius . \r\n( 2 ) -  Aristogiton . \r\n","page_name":" 1408 ","page_number":521},
  {"content":"\r\n\r\nهر زمان ، كه من نزد تو آمده‌ام ، پيش تو ايستاده‌ام ، تا تو به من اشاره كرده‌اى بنشينم .\r\nچه بسا اتّفاق افتاده ، كه تو خواسته‌اى در پيش من زانو به زمين زنى و من از آن مانع شده‌ام و تو را هم مانند المپياس مادر ميخوانم » ، چنان كه بيايد ، وقتى كه اسكندر عازم پارس شد ، ملكه مادر داريوش و اطفال او را در شوش گذاشت و سپرد ، كه بپسر داريوش زبان يونانى آموزند . جهت اينكه خانوادهء داريوش را اسكندر با خود بپارس نبرده ، پائين‌تر معلوم خواهد شد . خلاصه آنكه او نخواسته ، كه مادر داريوش شاهد شقاوتهاى مقدونيها در پارس باشد .\r\nدربارهء والى شوش ، كه شهر را با قلعهء محكم آن به اسكندر تسليم كرد ، ديودور گويد ( كتاب 17 ، بند 65 ) : بعض مورّخين به اين عقيده‌اند ، كه او برحسب امر نهانى داريوش اين كار كرد و بعد مىافزايند ، كه چون داريوش ميخواست فرصت يافته قشون جديدى براى جنگ با اسكندر تدارك كند ، پنداشت ، كه اگر شهرهاى معظم ايران با ذخاير آن بدست اسكندر افتد ، او پس از يافتن چنين ثروتهائى در عيش‌ونوش فرو رفته از تعقيب شاه منصرف خواهد شد و داريوش به مقصود خود خواهد رسيد .\r\nپس از توقّف چند روزه در شوش ، اسكندر عزيمت پارس كرد و آرخه‌لائوس « 1 » را با ساخلوى مركب از هزار نفر در شوش گذاشته كوتوالى ( دژبانى ) ارگ را به كسنوفيل « 2 » داد ، كالّىكرات « 3 » مستحفظ خزانه گرديد و آبولت ، كه شوش را تسليم كرده بود ، به سمت والى خوزستان باقى ماند .\r\n\r\nحركت اسكندر به طرف پارس\r\nپس از حركت از شوش اسكندر چهار روز راه پيموده برود پاسىتيگريس « 4 » رسيد . يونانيها نوشته‌اند كه سرچشمهء اين رود در كوهستان اوكسيان « 5 » واقع و طرفين اين رود بمسافت پنجاه استاد ( تقريبا 9250 ذرع ) پر از جنگل است . اين رود ، چون از بلندىها بپستىها ميريزد ، آبشارهائى بوجود ميآورد و بعد داخل جلگه شده ملايم حركت\r\n\r\n\r\n","description":"","footnote":"\r\n( 1 ) -  Archelaus . \r\n( 2 ) -  Xenophile . \r\n( 3 ) -  Callicrate . \r\n( 4 ) -  Pasitigris . \r\n( 5 ) -  Uxiens . \r\n","page_name":" 1409 ","page_number":522},
  {"content":"\r\n\r\nمىكند . در اينجا عمق آن بقدرى است ، كه قابل كشتىرانى است و ، پس از آن‌كه 60 استاد طى مسافت كرد ، بخليج پارس ميريزد . از توصيفى كه كرده‌اند ، معلوم است ، كه اين رود همان رود كارون است و نيز اين اطّلاع بدست ميآيد ، كه پارسىهاى قديم اين رود را پس‌تيگر ( يعنى پس دجله ) ميناميدند ، زيرا چنان كه از كتيبهء بيستون داريوش معلوم است دجله را پارسىهاى قديم تيگر ميگفتند ( كتيبه‌هاى بيستون ، طبع موزهء بريطانيائى ، ستون 1 ، بند 18 ) « 1 » ، اگرچه ديودور اسم اين رود را تيگر نوشته ، ولى از روايت آريّان ( كتاب 3 ، فصل 6 ، بند 3 ) و كنت‌كورث ( كتاب 5 ، بند 3 ) معلوم است ، كه اشتباه كرده و پس‌تيگر صحيح است . بعد اسكندر با نه‌هزار نفر پياده و سپاهيان اجير يونانى و سه‌هزار نفر تراكى داخل ولايت اوكسيان شد . محقّقين اين مردم را با خوزها تطبيق و خود ولايت را چنين توصيف كرده‌اند :\r\nاز شوش تا پرس‌پوليس ( تخت‌جمشيد ) راه از جلگهء بزرگى ، كه ببلندى پنجهزار پا است ميگذرد و در ميان شوش و تخت‌جمشيد زنجيره‌هاى كوههاى بلند واقع است .\r\nدر بعض جاها بلندى اين كوهها به 14 هزار پا ميرسد . چون راه مزبور از معبر تنگى ميگذرد ، كه عبور از آن بسيار مشكل است و بعلاوه اين راه را دره‌ها ، پرتگاهها و رودهاى بزرگ و كوچك قطع مىكند ، طى كردن اين راه خصوصا در موقع زمستان بسيار دشوار است ، تا چه رسد باينكه قشونى را در اين‌موقع از اين راه حركت دهند ، ولى از آنجا كه اسكندر ميخواست خود را زودتر بپاىتخت هخامنشى رسانيده خزائن آن را تصرّف كند و بتلافى قشون‌كشى خشيارشا بيونان انتقام از ايرانيها بكشد ، اين راه دشوار را پيش گرفته فرمان حركت بقشون خود داد و ، حال آنكه ميتوانست بهمدان رفته از آنجا عازم پارس شود . بارى ، اسكندر با 9 هزار نفر پياده و سپاهيان اجير يونانى و سه‌هزار نفر تراكى داخل ولايت اوكسيان « 2 » شد . اين ولايت در همسايگى شوش واقع است و تا مدخل پارس امتداد مييابد و بين آن و سوزيان ( يعنى خوزستان ) معبرى است تنگ . ماداتس « 3 » حاكم اين\r\n\r\n\r\n","description":"","footnote":"\r\n( 1 ) - تيگر بپارسى قديم بمعنى تند و تيز است .\r\n( 2 ) -  Uxiens . \r\n( 3 ) -  Madates . \r\n","page_name":" 1410 ","page_number":523},
  {"content":"\r\n\r\nولايت تصميم كرد خيانت به داريوش نكند و بجنگد ( ديودور اسم او را مادتس « 1 » نوشته ) ، ولى كسانى كه از محل‌ّهاى اين ولايت اطّلاع داشتند ، به اسكندر راهى نشان دادند ، كه بوسيلهء آن ممكن بود مقدونيها بلنديهائى را اشغال كنند و بر دشمن مسلّط باشند . بنابراين اسكندر هزار و پانصد نفر سپاهى اجير و هزار نفر آگريانى به ت‌رن « 2 » داده امر كرد ، بعد از غروب آفتاب حركت كند و خود او در پاس سوّم شب حركت كرده از تنگ در طليعهء صبح گذشت و شهر را محاصره كرد . زمين ناهموار از سنگهاى درشت‌وريز پوشيده بود ، محصورين تگرگ تير بر محاصرين مىباريدند و سپاهيان مقدونى باشكالات برميخوردند ، ولى خردخرد پيش ميرفتند و اسكندر ، كه در صف اوّل بود بمقدونيها ميگفت ، پس از تسخير آنهمه شهرهاى نامى ، آيا سرخ نخواهيد شد ، كه در جلو اين قلعهء ضعيف مكث كنيد ؟ . در اين احوال محصورين اسكندر را هدف تيرهاى خود قرار دادند و هرچند سربازانش اصرار كردند ، كه اسكندر از اين‌موقع خارج شود ، او نپذيرفت . بالاخره سربازان از سپرهاشان سنگرى براى او ترتيب دادند . محاصره به طول انجاميد ، تا آنكه تورون با سپاهيان خود بالاى ارگ پديد آمد و پارسيها از پس‌وپيش بين دو مخاطره واقع شدند . از اين زمان پارسيها سست گشتند ، مقدونيها قوّت قلب يافته حملات سخت كردند و بالاخره بعض پارسيها پا فشرده كشته شدند و عدّه‌اى زياد فرار كرده بارگ پناهنده گشتند . پس از آن ، پناهندگان سى نفر انتخاب كرده نزد اسكندر فرستادند ، تا براى آنها امان بخواهد . اسكندر جواب رد داده گفت ، امانى براى آنان نيست . در اين احوال پناهندگان ارگ كسانى بشوش فرستاده به سىسىگامبيس مادر داريوش متوسل شدند ، كه او در نزد اسكندر شفاعت كند ، بخصوص ، كه ماداتس برادرزاده يا خواهرزادهء ملكه را ازدواج كرده بود و از خويشان داريوش محسوب ميشد . ملكه در ابتداء نخواست در اين قضيّه دخالت كند ، زيرا ملاحظه داشت از اينكه اسكندر پندارد ، كه ملكه از ملاطفت اسكندر سوءاستفاده مىكند ،\r\n\r\n\r\n","description":"","footnote":"\r\n( 1 ) -  Madetes . \r\n( 2 ) -  Tauron . \r\n","page_name":" 1411 ","page_number":524},
  {"content":"\r\n\r\nولى ، پس از اصرار زياد از طرف محصورين ، بالاخره نامه‌اى به اسكندر نوشته اوّلا معذرت خواست از خواهشى كه مىكند و بعد عفو او را نسبت به ماداتس ، كه خويش ملكه و مورد محبّت وى بود ، درخواست كرد . اسكندر بر اثر اين شفاعت نه فقط ماداتس را عفو كرد ، بل تمام اسراء و محصورينى را ، كه تسليم شده بودند ، از دادن ماليات معفوّ داشت . شهر هم سالم ماند و اهالى اجازه يافتند بزراعت پرداخته از دادن باج معاف باشند .\r\nشرحى كه ذكر شد ، موافق روايت كنت‌كورث است ( كتاب 5 ، بند 3 ) ، ولى آريّان گويد ( كتاب 3 ، بند 17 ) اوكسيان مردمى بودند ، كه بشاهان پارس باج نميدادند . اينكه سهل است ، شاهان مزبور ، وقتى كه ميخواستند از اين معبر تنگ و اين كوهها عبور كنند ، براى حفظ امنيّت برؤساء اين مردم انعام و خلاعى ميدادند . بنابراين ، وقتى كه اسكندر خواست از اين‌جا بگذرد ، كس نزد او فرستاده خواستند ، كه او هم مانند شاهان رفتار كند . اسكندر اين پيش‌نهاد را نپذيرفت و كسى از خود اوكسيان به اسكندر راهنمائى كرد ، كه چگونه پشت دشمن را بگيرد . او چنين كرد ، يعنى خودش از پيش حمله برد و كراتر از پس .\r\nبدين منوال اسكندر از معبر گذشته كشتارى راه انداخت و خود مردم مزبور را باج‌گذار كرد . باجشان عبارت بود ، از صد اسب و پانصد رأس مال‌بنه و سىهزار گوسفند و ميش و غيره . مورّخ مذكور راجع به اين مردم گويد ، كه نه نقره را ميشناسند و نه با زراعت آشنا هستند . آريّان در خاتمه از قول بطلميوس بوساطت ملكه اشاره كرده . ديودور ( كتاب 17 ، بند 67 ) بطور اختصار نوشته ، كه اسكندر جاهائى را ، كه مشرف بر قلعه بود ، گرفت و محلّ را تسخير كرد . ديگر نه بوساطت ملكه اشاره كرده و نه باينكه اين مردم بشاهان باج نميدادند . در خاتمه راجع به اوكسيان بايد گفت ، كه بعض محقّقين مانند آندره‌آس « 1 » اوكسيان را يونانى شده خوزيان ميدانند .\r\n\r\n\r\n","description":"","footnote":"\r\n( 1 ) -  Andreas . \r\n","page_name":" 1412 ","page_number":525},
  {"content":"\r\n\r\n\r\nاسكندر در دربند پارس\r\nپس از مطيع كردن اوكسيان اسكندر قشون خود را به دو قسمت تقسيم كرده پارمن‌ين را از راه جلگه ( يعنى از راه رامهرمز و بهبهان كنونى ) به طرف پارس فرستاد و خود با سپاهيان سبك‌اسلحه راه كوهستانى را ، كه بدرون پارس امتداد مىيابد ، پيش گرفت ، زيرا ميخواست قوّه‌اى ، كه پارسيها در اين راه تدارك كرده بودند ، در پشت مقدونيها سالم نماند . در اينجا اسكندر غارت‌كنان پيش رفت ، تا روز سوّم وارد پارس شد و روز پنجم بدربند پارس رسيد . تا اين‌جا 113 ميل يا تقريبا 31 فرسنگ راه پيموده بود .\r\nبعض مورّخين يونانى اين‌موقع را دروازهء پارس و برخى دروازهء شوش نوشته‌اند و نويسندگان اروپائى بيشتر دروازهء پارس گويند . بهرحال ، چنان كه اسم آن مينمايد ، اين محلّ معبرى است تنگ ، كه از پارس بشوش هدايت مىكند و چنان كه مورّخين يونانى توصيف كرده‌اند ، بايد كوه‌گيلويه كنونى باشد « 1 » .\r\nاين‌موقع را آرىبرزن « 2 » رشيد با 25 هزار سپاهى اشغال كرده و منتظر بود ، كه اسكندر با قشونش وارد معبر شود ، تا جنگ را شروع كند . آريّان نوشته ، كه سردار مزبور در اين تنگ ديوارى ساخته بود . از اين‌جا بايد استنباط كرد ، كه اين دربند هم مانند ساير دربندها ديوارى محكم و دروازه‌اى داشته . وقتى كه مقدونيها پيش آمده به جائى رسيدند ، كه موافق مقصود سردار مزبور بود ، پارسيها سنگهاى بزرگ از بالاى كوه به زير غلطانيدند . اين سنگها با قوّتى هرچه تمامتر پائين آمده در ميان مقدونيها ميافتاد ، يا در راه ببرآمدگى يا سنگى برخورده خرد ميشد ، با قوّتى حيرت‌آور در ميان مقدونىها ميپراكند و گروهانى را پس از ديگرى ميخوابانيد .\r\nعلاوه بر آن مدافعين معبر از هرطرف باران تير و سنگ فلاخن بر مقدونيها\r\n\r\n\r\n","description":"","footnote":"\r\n( 1 ) - يكى از خوانين بختيارى ، كه خوب با اين محل آشنا بود ، مىگفت اسم اين معبر سخت حالا ننگ‌تك آب است .\r\n( 2 ) -  Ariobarzane . \r\n","page_name":" 1413 ","page_number":526},
  {"content":"\r\n\r\nميباريدند . خشم مقدونيها را در اين احوال حدّى نبود ، چه ميديدند ، كه در دام افتاده‌اند و تلفات زياد ميدهند ، بىاينكه بتوانند از دشمنان خود انتقام بكشند .\r\nبنابراين ميكوشيدند ، كه زودتر خودشان را بپارسيها رسانيده جنگ تن‌بتن كنند .\r\nبا اين مقصود بسنگها چسبيده و يكديگر را كمك كرده تلاش ميكردند ، كه بالا روند ، ولى هر دفعه سنگ بر اثر فشار از جا كنده ميشد و برگشته ، روى كسانى كه بدان چسبيده بودند ، مىافتاد و آنها را خرد ميكرد . در اين‌حال موقع مقدونيها چنان بود ، كه نه ميتوانستند توقّف كنند و نه پيش روند . سنگرى هم نميتوانستند از سپرهاى خود بسازند ، زيرا چنين سنگرى در مقابل سنگهاى عظيم ، كه از بالا با آن قوّت حيرت‌آور به زير ميآمد ، ممكن نبود دوام آرد . اسكندر از مشاهدهء اين احوال غرق اندوه و خجلت گرديد . انفعال او از اين‌جا بود ، كه متهوّرانه قشون خود را وارد اين معبر تنگ كرده و پنداشته ، كه چون از دربندهاى كيليكيّه و سوريّه بواسطهء بىمبالاتى دربار ايران گذشته ، بىاينكه يك نفر را هم قربانى بدهد ، از اين دربند هم به آسانى خواهد گذشت و اكنون ميديد ، كه بايد عقب بنشيند و ، حال آنكه نميخواست چنين كند . بالاخره اسكندر ، چون ديد ، كه چاره جز عقب‌نشينى ندارد ، حكم آن را داد و سپاهيان مقدونى دم سپرهاشان را تنگ بهم چسبانيده و روى سر گرفته به قدر سى استاد ( يك فرسنگ ) عقب نشستند ( ديودور گويد سيصد استاد عقب نشستند ) .\r\nپس از اينكه اسكندر بجلگه برگشت ، بشور پرداخت ، كه چه بايد بكند ، بعد آريستاندر مهم‌ّترين غيب‌گوى خود را خواسته پرسيد ، كه عاقبت كار چه خواهد بود .\r\nآريستاندر ، چون نمىتوانست جوابى بدهد ، گفت در غير موقع نميتوان قربانى كرد و پس از آن اسكندر مطّلعين محلّ را خواسته در باب راهها تحقيقاتى كرد و آنها گفتند راه بىخطر و مطمئنّى هست ، كه از ماد بپارس ميرود . اسكندر ديد ، كه اگر اين راه را اختيار كند ، كشتگان مقدونى بىدفن خواهند ماند ، و حال آنكه مقدس‌ترين وظيفه در موقع جنگ اين است ، كه كشتگان را به خاك بسپارند . بنا\r\n\r\n","description":"","footnote":"","page_name":" 1414 ","page_number":527},
  {"content":"\r\n\r\nبراين اسكندر اشخاصى را ، كه سابقا اسير شده بودند ، خواسته باز تحقيقاتى كرد .\r\nيكى از آنها ، كه به زبان پارسى و يونانى حرف ميزد ، گفت : اين خيال ، كه قشون را از كوهستان بپارس ببريد بيهوده است ، زيرا از اين سمت جز كوره راهى ، كه از جنگلها ميگذرد ، راهى نخواهيد يافت ، و حال آنكه اين كوره راه براى عبور يك نفر هم بىاشكال نيست و راه‌هاى ديگر بواسطهء درختان برومند ، كه سر به يكديگر داده و شاخ و برگهاى آن بهم پيچيده ، بكلّى مسدود است . پس از آن اسكندر از او پرسيد : آيا آنچه ميگوئى ، شنيده‌اى يا خود ديده‌اى ؟ او جواب داد ، من چوپانم و تمام اين صفحه را ديده و دو دفعه اسير گشته‌ام ، دفعه‌اى در ليكيّه بدست پارسيها و دفعهء ديگر بدست سپاهيان تو . اسكندر ، چون اسم ليكيّه را شنيد ، چنان كه نوشته‌اند ، در حال بخاطرش آمد ، كه غيب‌گوئى به او گفته ، يكنفر از اهل ليكيّه او را وارد پارس خواهد كرد . بنابراين اميدوار شد و باسير ليكيانى وعده‌هاى زياد داده گفت راهى پيدا كن ، كه ما را به مقصود برساند . اسير در ابتداء امتناع ورزيده اشكالات راه را بيان كرد و گفت ، كه از اين راه اشخاص مسلّح نمىتوانند بگذرند ، ولى بعد راضى شد ، كه از كوره راهى قشون اسكندر را به جائى برساند ، كه پشت ايرانيها را بگيرند .\r\nپس از آن اسكندر كراتر « 1 » را با پياده‌نظامى ، كه در تحت فرماندهى او بود ، و سپاهى ، كه مل‌آگر « 2 » فرمان ميداد و هزار نفر سوار تيرانداز بحفاظت اردو گماشته چنين دستور داد : وسعت اردو را بهمين‌حال كه هست حفظ و عده آتشها را شب زياد كنيد ، تا خارجيها تصوّر كنند ، كه من در اردو هستم . اگر آرىبرزن خبر يافت ، كه من از بيراهه به طرف مقصد ميروم و براى جلوگيرى ، قسمتى را از قشون خود مأمور كرد ، راه را بر من سدّ كنند ، تو بايد او را بترسانى ، تا خطر بزرگترى را حسّ كند و به تو بپردازد . هرگاه از حركت من آگاه نشد و من او را فريب دادم ، همين كه صداى اضطراب خارجيها را شنيدى ، بىدرنگ به طرف معبرى ، كه\r\n\r\n\r\n","description":"","footnote":"\r\n( 1 ) -  Cratere . \r\n( 2 ) -  Meleagre . \r\n","page_name":" 1415 ","page_number":528},
  {"content":"\r\n\r\nما تخليه كرده‌ايم برو . راه باز خواهد بود ، زيرا آرىبرزن به من خواهد پرداخت .\r\nدر پاس سوّم شب در ميان سكوت و خاموشى كامل ، اسكندر ، بىاينكه شيپور حركت را دميده باشند ، به طرف كوره راه باريك ، كه شخص ليكيانى نشان داده بود ، رفت . تمام سپاه او سبك‌اسلحه بود و آذوقهء سه روزه راه را با خود داشت . علاوه بر اشكالات راه ، باد برفى زياد از كوهستانهاى همجوار در اينجا جمع كرده بود و مقدونىها در برف فرو ميرفتند ، چنان كه كسى در چاه افتد .\r\nمقدونيها دوچار وحشتى شديد شدند ، زيرا ميديدند ، شب است و در جاهائى هستند ، كه آن را هيچ نميشناسند و راهنمائى دارند ، كه صداقتش معلوم نيست و ، اگر او مستحفظين خود را در غفلت انداخته فرار كند ، تمام قشون مقدونيّه مانند حيوانات سبع ، وقتى كه بدام ميافتند ، نه راه پيش خواهند داشت و نه راه پس . بنابراين در اين‌موقع حيات اسكندر و تمام قشون او بموئى ، يعنى بدرست قولى رهنما ، آويخته بود . بالاخره پس از مجاهدات زياد مقدونيها بقلّهء كوه رسيدند . از اين‌جا از طرف راست راهى بود ، كه باردوى آرىبرزن هدايت ميكرد . در اين محلّ اسكندر فيلوتاس و سنوس « 1 » را با آمين‌تاس و پولىپرخن « 2 » و عدّه‌اى از پياده‌نظام سبك‌اسلحه گذاشت و بعد بسواران امر كرد ، كه از اسرا بلدهائى برداشته در جستجوى چراگاههاى خوب قدم‌قدم پيش روند . خود اسكندر با اسلحه‌دارها و دسته‌اى ، كه آژما « 3 » نام داشت راهى را پيش گرفت ، كه خيلى سخت و دور تر از ديده‌بانان و قراولان دشمن بود . تا روز ديگر حوالى ظهر سپاه اسكندر فقط نصف راه را پيمود ، ولى بقيّهء راه آنقدر دشوار و سخت نبود . چون سپاهيان خسته و فرسوده بودند ، اسكندر فرمان داد توقّف كرده غذائى صرف و رفع خستگى كنند . بعد در پاس دوّم شب قشون به راه افتاده بىاشكال راه خود را پيمود ، ولى در جائى ، كه سراشيبى كوه خردخرد كم ميشد ، مقدونىها بدرهء عميقى رسيدند ، كه از سيل‌ها آبى زياد در آنجا جمع شده بود . علاوه بر اين اشكال شاخ و برگهاى درختان\r\n\r\n\r\n","description":"","footnote":"\r\n( 1 ) -  Coenus . \r\n( 2 ) -  Polyperchon . \r\n( 3 ) -  Agema . \r\n","page_name":" 1416 ","page_number":529},
  {"content":"\r\n\r\nچنان درهم دويده بود ، كه عبور محال به نظر ميآمد . در اين‌موقع يأسى شديد بر مقدونىها مستولى گشت ، چنان كه نزديك بود گريه كنند . تاريكى بىحدّ اطراف آنها را فرو گرفته و درختان چنان سدّى از بالا ساخته بود ، كه روشنائى ستارگان هم به اين محلّ نميرسيد . در همين احوال بادهاى شديد سر درختان را بهم ميزد و صداهاى موحش در اطراف مقدونيها طنين ميانداخت . بالاخره روز در رسيد و از وحشت مقدونيها كاست ، چنان كه توانستند قسمتى را از دره دور زده بگذرند ، بعد مقدونيها بالا رفته بقلّه كوه رسيدند و در آنجا بقراولانى از سپاه پارسى برخوردند . پارسيها بىدرنگ اسلحه برگرفته حمله بردند ، بعد بعضى از آنها مقاومت و برخى فرار كردند و بر اثر چكاچاك اسلحه ، ضجّه و نالهء افتادگان و مجروحين و فرار قسمتى ، كه ميخواست باردوى اصلى ملحق شود ، صداى همهمه و غوغا برخاست و كراتر ، چون اين صداها را شنيد ، به طرف معبر تنگ شتافت .\r\nبدين‌ترتيب بسبب راهنمائى يك اسير ليكيانى پارسيها ديدند ، كه از هرطرف اسلحه مقدونيها ميدرخشد و هر آن در اطراف آنها بر مخاطرات ميافزايد . معلوم بود ، كه محصور شده‌اند : نه راه پيش دارند و نه راه پس . باوجود اين پارسيها تسليم نشدند و جدالى كردند ، كه خاطرهء آن در تاريخ باقى ماند .\r\nنبرد دليران سخت بود و پافشارى پارسيها بحدّى ، كه مردان غيرمسلّح حمله بمقدونيها كرده آنها را ميگرفتند و با سنگينى خود به زير مىكشيدند و بعد ، با تيرهاى خود مقدونيها ، آنها را ميكشتند . در اين احوال آرىبرزن ، با چهل نفر سوار و پنجهزار پياده ، خود را بىپروا بسپاه مقدونى زده عدّه‌اى زياد از دشمن بكشت و تلفات زيادى هم داد ، ولى موفّق شد ، كه از ميان سپاه مقدونى بگذرد ، يعنى از محاصره بيرون جست . او چنين كرد ، تا بكمك پاىتخت بشتابد و آن را قبل از رسيدن مقدونىها اشغال كند ، ولى قشونى ، كه اسكندر با آمين‌تاس ، فيلوتاس و سنوس از راه جلگه به طرف پارس فرستاده بود ، از اجراى قصد او مانع گرديد . اينقسمت مأمور بود ، بر رودى ، كه از دخول بپارس مانع است ، پلى بسازد .\r\n\r\n","description":"","footnote":"","page_name":" 1417 ","page_number":530},
  {"content":"\r\n\r\nدر اينوقت او در موقعى پرمخاطره واقع شد : به شهر نميتوانست داخل شود و از طرف ديگر قشون مقدونى او را سخت تعقيب ميكرد . باوجود اين وضع يأس‌آور ، آرىبرزن رشيد راضى نشد تسليم شود و از جان گذشته خود را بصفوف مقدونى زد و چندان جنگيد ، تا بالاخره خود و رفقايش شرافتمندانه به خاك افتادند . - اين است شرحى ، كه مورّخين عهد قديم نوشته‌اند : ( آريّان ، كتاب 3 ، فصل 6 - بند 4 - ديودور كتاب 17 ، بند 68 - كنت‌كورث ، كتاب 3 ، بند 3 - 4 - پولىين كتاب 4 ) .\r\nبعض اختلافات جزئى بين نوشته‌هاى آنها هست ، كه تغييرى در اصل واقعه نميدهد . مثلا عدّهء قشون آرىبرزن را بعضى 25 و برخى چهل هزار نفر نوشته‌اند و ديگر اينكه آرىبرزن هيچ منتظر نبوده ، كه اسكندر از پشت سر او درآيد و از اين جهت ناگهان از پس‌وپيش مورد حمله واقع شده ، بخصوص كه آريّان گويد ، اسكندر قراولان اوّل و دوّم را كشت و دشمن وقتى خبر يافت از اينكه محصور گشته ، كه سنگرهايش را بطلميوس گرفته بود . عدّه تلفات مقدونىها را مورّخين معيّن نكرده‌اند ، ولى مكرّر گويند ، كه عدّهء كشتگان و مجروحين زياد بود . ديودور نيز گويد در دفعهء اولى ، كه اسكندر ميخواست از دربند پارس بگذرد ، عدّه‌اى زياد از مقدونيها كشته يا مجروح شدند .\r\n\r\nدربند پارس و معبر ترموپيل\r\nجدال دربند پارس شباهت زياد بجدال ترموپيل دارد و وسيله‌اى ، كه خشيارشا و اسكندر بدان متوسل شدند ، نيز همان بود .\r\nرشادتى هم ، كه در ترموپيل لئونيداس اسپارتى بروز داد و در اين‌جا آرىبرزن پارسى - نيز مشابه يكديگر است ، ولى در يك‌چيز تفاوت بيّن ديده مىشود . در يونان اسامى دليران ثبت شد و در تاريخ ماند ، روى قبور آنان كتيبه‌ها نويساندند و نام آنان را تجليل كردند ، ولى در ايران ، اگر مورّخين يونانى ذكرى از اين واقعه نكرده بودند ، اصلا خبرى هم از اين فداكارى و وظيفه‌شناسى بما نميرسيد . جهت آن انقراض دولت هخامنشى و نابود شدن اسناد راجعه به اين دوره است ، و الّا ، چنان كه از ستون چهارم ، بند 18 كتيبهء بيستون ديده مىشود و نيز از ذكرى ، كه هرودوت در چند مورد كرده ( صفحهء 747 و 815 ) ، شاهان\r\n\r\n","description":"","footnote":"","page_name":" 1418 ","page_number":531},
  {"content":"\r\n\r\nهخامنشى اشخاص فداكار را تشويق ميكردند و كارهاى آنها را نه فقط شاه معاصر ، بل شاهان ديگر هم در نظر داشتند و اين خود دلالت مىكند بر اينكه اسامى آنها در جائى ثبت ميشده ( كتيبهء بيستون ، ستون چهارم ، بند 18 - هرودوت ، كتاب 8 ، بند 90 - كتاب استر ، باب 6 ) . بارى ، آرىبرزن مدافع دربند پارس و به‌تيس كوتوال غزه دو سردارى بودند ، كه كاملا اداى وظيفه كردند و امثال آنان در دورهء هخامنشى و دوره‌هاى ديگر تاريخ ايران نادرند .\r\n\r\nاسكندر در تخت‌جمشيد\r\nبدوا بايد گفت ، كه مورّخين يونانى اين شهر را پرس‌پوليس « 1 » يا پرس‌پوليس ( شهر پارس ) ناميده‌اند ( بصفحهء 695 رجوع شود ) . بعض محقّقين جديد به اين عقيده‌اند ، كه اسم اين شهر در دورهء هخامنشى پارس بوده ، ولى دليلى كه اقناع‌كننده باشد ، ندارند . بهرحال خرابه‌هاى اين شهر را حالا تخت‌جمشيد نامند و ، چون نميدانيم اسم اين شهر در زمان هخامنشىها چه بوده ، باز بهتر است آن را به همان اسم كنونى ناميم .\r\nاسكندر ، پس از آنكه آرىبرزن را با سپاه او قلع‌وقمع كرد ، ديگر مانعى در پيش نداشت و ميتوانست به زودى بتخت‌جمشيد درآيد ، ولى ، چون خندقها و دره‌هائى در سر راه داشت ، از ترس اينكه در اينجاها قشون او دوچار اشكالات جديدى گردد ، امر كرد با تأنّى حركت كنند . در اين احوال نامه‌اى از تيرىداد « 2 » خزانه‌دار تخت‌جمشيد به او رسيد ، كه نوشته بود ، چون اهالى شهر خبر يافته‌اند ، كه اسكندر به زودى وارد خواهد شد ، ميخواهند خزانه را غارت كنند و بنابراين بايد عجله كند ، تا زودتر وارد شود . پس از آن اسكندر ، باوجود خستگىهاى عبور از دربند پارس ، پياده‌نظام خود را در عقب گذاشته با سواره‌نظام حركت كرد و تمام شب را راه رفته در طليعهء صبح برود آراكس رسيد ( مقصود از آراكس رود كور است ، كه بدرياچهء نيريز ميريزد ) . در كنار اين رود چند ده بود و اسكندر امر كرد دهات را خراب كرده پلى بسازند . پس از آن او از رود گذشته به طرف شهر روانه شد و در نزديكى آن ، چنان كه كنت‌كورث\r\n\r\n\r\n","description":"","footnote":"\r\n( 1 ) -  Persepolis . \r\n( 2 ) -  Tiridade . \r\n","page_name":" 1419 ","page_number":532},
  {"content":"\r\n\r\nگويد ، چهارهزار نفر يونانى ، كه سابقا اسير پارسىها گشته و انواع زجر و عقوبت ديده بودند ، باستقبال اسكندر آمدند . از اينها بعضى بىدست و برخى بىپا و عدّه‌اى فاقد گوشها بودند . جمعى را هم با آهن سرخ داغ كرده بودند . از منظرهء آنها مقدونىها و يونانىها رقّت يافته گريه كردند و اسكندر آنها را تسلّى داد باينكه عما قريب وطن و زنانشان را خواهند ديد . بعد اسكندر در دو استادى شهر ( بفاصلهء 370 ذرع تقريبا ) اردو زد . يونانىهاى مذكور بين خودشان شور كردند ، كه به يونان برگردند ، يا در جائى برقرار شده بمانند و پس از قدرى مذاكره عقيدهء اتىمون « 1 » غلبه كرد و نزد اسكندر رفته گفتند ، كه چون ما ناقصيم ، برگشتن به يونان باعث خجلت ما خواهد شد ، بنابراين بهتر است بما جائى بدهى ، كه در آنجا باهم زندگانى كنيم . اسكندر امر كرد بهريك سه‌هزار درهم ، ده دست لباس و گاو و تخم و حشم بدهند ، كه در جائى مشغول زراعت گردند . راجع به اين قضيّه بايد گفت ، كه آريّان و پلوتارك در اين باب ساكت‌اند . ديودور اين قضيّه را ذكر كرده و گويد ، كه اين يونانيها را در زمان اسلاف داريوش ناقص كرده بودند ( كتاب 17 ، بند 69 ) . روز ديگر اسكندر سران سپاه خود را گرد آورده و خطاب به آنها كرده چنين گفت : « يونان دشمنى بدتر از پاىتخت شاهان پارس نداشته از اينجا بود ، كه اردوهاى بيشمار پارس به وطن ما ميريخت . از اينجا داريوش و خشيارشا جنگى را ، كه كفر بود ، باروپا آوردند و لازم است با خراب كردن اين شهر ارواح اجداد خودمان را راضى كنيم » . پس از اين نطق اسكندر امر كرد فالانژ مقدونى وارد شهر گردد . بيشتر اهالى بواسطهء آمدن اسكندر از شهر خارج شده به اطراف رفته بودند . مقدونىها ، قبل از تسخير تخت‌جمشيد شهرهاى نامى متعدّدى بجبر يا بمسالمت گرفته و ثروت زياد در آن شهرها يافته بودند ، ولى هيچكدام از حيث ثروت و ذخاير به تخت‌جمشيد نميرسيد . طلا و نقره در اينجا روى هم انبوه شده بود . لباسهاى گران‌بها ، اثاثيّه ، و ذخاير را شماره نبود . بنابراين ،\r\n\r\n\r\n","description":"","footnote":"\r\n( 1 ) -  Euthymon de Cymee . \r\n","page_name":" 1420 ","page_number":533},
  {"content":"\r\n\r\nوقتى كه مقدونىها بامر اسكندر مشغول غارت شدند ، در ميان خود آنها نفاق افتاد ، زيرا هركس دشمن كسى ميشد ، كه غنيمتى بهتر بدست آورده بود و ، چون غنايم بقدرى زياد بود كه نميتوانستند تمامى آن را برگيرند ، ناچار غنائم را خوب و بد ميكردند و در سر چيز گرانبهائى منازعه بين مقدونيها درميگرفت . بنابراين لباس شاهى بدست چند نفر مقدونى پاره‌پاره ميشد ، گلدانها و جامهاى گرانبها را با تبر خرد ميكردند ، پارچه‌هاى فاخر و زيبا را ميدريدند . در نتيجه چنين شد ، كه چيزى بىعيب بدست سرباز مقدونى نيفتاد ، حتّى مجسّمه‌ها را شكستند و ظروف را خرد كردند . مقدونيها بامر اسكندر بغارت و يغما اكتفا نكرده بكشتن اهالى شهر و اسراء پرداختند و در نتيجه ، كشتارى مهيب شروع شد . اهالى چون وضع را چنين ديدند ، بخودكشى اقدام كردند ، توضيح آنكه براى احتراز از شقاوت مقدونىها بسيارى از اهالى البسهء فاخر پوشيده ، با زنان و اطفال ، خودشان را از بالاى ديوارها به زير ميانداختند و برخى منازل خود را آتش ميزدند . پس از آنكه كشتار اهالى بيگناه مدتها طول كشيد ، بالاخره فاتح مقدونى به خود آمده امر كرد از اشخاص دست بازدارند و با زينت‌هاى زنان كارى نداشته باشند . ذخاير خزانه را مختلف نوشته‌اند بقول ديودور و كنت‌كورث صد و بيست هزار تالان نقره بود « 1 » مورّخ آخرى گويد شش‌هزار تالان هم از شهر پاسارگاد بتصرّف اسكندر درآمد و او خواست اين ذخاير را تماما حمل كند و ، چون مال‌بنه به قدر كفايت در محل پيدا نشد ، بشوش و بابل مأمورى فرستاد ، تا عدّهء لازم را تهيّه كند . پاسارگاد را حاكم آنجا كبارس « 2 » تسليم كرد .\r\nپلوتارك نوشته طلا و نقرهء خزانهء اينجا به قدر ذخاير خزانهء شوش بود . اسكندر پس از اين كارها ساخلوى بعدّهء سه‌هزار نفر مقدونى برياست نىكارخيد « 3 » در اينجا گذاشته ، تيرىداد را بشغلى كه داشت ابقاء كرده و ساير قسمت‌هاى قشون را با باروبنه به كراتر و پارمن‌ين سپرده ، خود عازم درون پارس گرديد .\r\n\r\n\r\n","description":"","footnote":"\r\n( 1 ) - 168 ميليون فرنك طلا يا 840 ميليون ريال .\r\n( 2 ) -  Cobares . \r\n( 3 ) -  Nicarchide . \r\n","page_name":" 1421 ","page_number":534},
  {"content":"\r\n\r\n\r\nروايت ديودور\r\nاز نوشته‌هاى مورّخ مزبور آنچه با شرح مذكور تفاوت دارد اين است ( كتاب 17 ، بند 69 - 72 ) : تيرىداد به اسكندر نوشت ، كه داريوش قشونى براى حفظ تخت‌جمشيد فرستاده و اگر او زودتر وارد شود ، به آسانى شهر را خواهد گرفت . اسكندر بر اثر اين نامه شتافت و پلى روى آراكس ساخته گذشت . بعد ديودور آمدن اسراى يونانى را شرح ميدهد ، ولى عدّهء آنها را هشتصد نفر مينويسد ( نه چهارهزار نفر ) . ژوستن هم همين عدّه را ذكر كرده ( كتاب 11 ، بند 14 ) . راجع بتخت‌جمشيد ديودور گويد : اسكندر اعلان كرد ، كه اين شهر بدترين دشمن يونان است و دستور داد ، كه باستثناى قصر تمام شهر را غارت كنند . در آن زمان شهرى در زير آفتاب بثروت اين شهر نبود : خانه‌هاى اهالى پر بود از ثروتى ، كه در مدّت سالهاى دراز جمع كرده بودند ، سربازان مقدونى وارد خانه‌ها شده اهالى را ميكشتند و اموال را غارت ميكردند ، طلا و نقره و پارچه‌هاى ارغوانى و اشياء نفيسه را كسى نميتوانست شماره كند . اين شهر بزرگ و نامى شاهان مورد توهين و غارت و خرابى گرديد و يكروز غارت اين شهر ، مقدونيهاى حريص را كفايت نكرد . اين‌ها در سر اشياء غارتى دست يكديگر را ميانداختند و حتّى يكديگر را مىكشتند و اشياء نفيسه را خرد ميكردند . زنان را با زينت‌ها ميربودند و بعد آنها را برده‌وار ميفروختند . چنين بود طالع تخت‌جمشيد ، كه بدبختى كنونىاش با عظمت گذشته‌اش مقابلى ميكرد .\r\nاسكندر به ارگ وارد شد و خزانه‌اى ، كه از زمان كوروش تهيه شده بود ، بتصرّف او درآمد . مقدار طلا را اگر به قيمت نقره تسعير كنيم ، 120 هزار تالان بود .\r\nاو سه‌هزار شتر و عدّهء زيادى قاطر از شوش و بابل خواست ، تا اين ذخاير را حمل كند ، زيرا اعتماد باهالى پارس نداشت و بعلاوه ميخواست اين شهر را زيروزبر كند . بعد ديودور گويد : بىمناسبت نيست ، كه از قصر عالى اين شهر چند كلمه بگوئيم . ارگ خيلى بزرگ بود و آن را سه ديوار احاطه داشت . اوّلى ، كه گران تمام شده و بارتفاع شانزده ارش بود ببرجهائى منتهى ميشد ، دوّمى كه مانند اوّلى بود ،\r\n\r\n","description":"","footnote":"","page_name":" 1422 ","page_number":535},
  {"content":"\r\n\r\nارتفاعش به 32 ارش ميرسيد ، سوّمى ، كه مربع بود ، شصت ارش ارتفاع داشت . اين ديوار را از سنگ خارا ساخته بودند و چنين به نظر ميآمد ، كه اعتنائى به زمان ندارد . هركدام از اضلاع ديوار داراى دروازه‌اى بود از مفرغ و در پهلوى هر دروازه محجّرى ببلندى بيست ارش . در مشرق بفاصلهء چهار پلطر ( 120 مطر ) كوه شاهى است و مقبرهء شاهان در آنجا است . اين سنگى است ، كه در درون آن دخمه‌هائى ( 86 ) - شوش ، پايهء ستونى\r\n( ديولافوا ، صنايع قديمه ، ج 2 )\r\nكنده‌اند ، تا تابوت‌ها را در آنجا نهند . هيچگونه معبرى ، كه با دست انسان ساخته شده باشد ، بدرون آن هدايت نميكند و تابوت‌ها را بوسيلهء ماشينى بدرون دخمه سرازير ميكنند . امّا درون قصر عبارت بود از منازل عديده ، كه براى شاهان و سرداران ساخته شده بود و اثاثيّهء قيمتى داشت . اطاقهاى خزانه را خيلى محكم ساخته بودند .\r\nبعد مورّخ مذكور گويد : اسكندر جشن فتوحات خود را گرفته قربانىها براى خدايان كرد و ضيافتهاى درخشان داد . زنان بدعمل در اين جشن حضور داشتند و بلهو و لعب مشغول بودند . در اين‌وقت ، كه همه سرگرم مىگسارى بودند و صداى عربده‌هاى مستى در اطراف پيچيده بود ، يكى از زنان مزبور ، كه تائيس « 1 » نام داشت و در آتيك تولد يافته بود ، گفت يكى از مهمترين كارهاى اسكندر در آسيا ، كه باعث فخر و نام نيكش خواهد بود ، اين است ، كه با من و رفقايم به راه افتاده قصر را آتش\r\n\r\n\r\n","description":"","footnote":"\r\n( 1 ) -  Thais . \r\n","page_name":" 1423 ","page_number":536},
  {"content":"\r\n\r\nزند و در يك لحظه بدست زنان اين آثار نامى و معروف پارسيها را نيست و نابود كند . اين سخن در مغز جوانان ، كه باداره كردن خود قادر نبودند ، اثر غريبى كرد . يكى از آنها فرياد زد ، من پيش‌آهنگ اين كار خواهم شد ، مشعل‌ها را بايد روشن كرد و از توهينى ، كه بمعابد يونان شده ، انتقام كشيد . ديگران دست زده فرياد برآوردند ، كه فقط اسكندر لايق اين كار پرافتخار است . اسكندر برخاست و روانه شد و تمام مدعوّين از طالار قصر خارج گشته به باكّوس « 1 » ( خداوند شراب بعقيدهء يونانيها ) وعده كردند ، كه بشكرانه ظفريابى رقصى براى او بكنند . پس از آن فورا مشعل‌هاى زياد حاضر كردند و اسكندر مشعلى بدست گرفته در سر اين جماعت مست ، كه هاديش تائيس بود ، قرار گرفت . حركت دسته با آوازهاى زنان بدعمل و نغمات نى شروع شد . اوّل پادشاه و بعد از او تائيس مشعلهائى در قصر انداختند و ديگران از آنها پيروى كردند و چيزى نگذشت ، كه تمام قصر يك‌پارچه آتش شد .\r\nدر اينجا ديودور گويد : « خيلى غريب است ! توهينى كه خشيارشا به شهر آتن كرد و ارگ آن را آتش زد ، انتقامش را پس از سالهاى متمادى زنى ، كه نيز آتنى بود ، كشيد » .\r\n\r\nروايت پلوتارك\r\nمورّخ مذكور گويد ( اسكندر ، بند 51 ) اسكندر در تخت‌جمشيد كشتار نفرت‌آميزى از اسرا كرد . او ، چنان كه خودش نوشته ، گويد منافعش اقتضا ميكرد ، كه چنين كند و امر كرد تمام مردان را از دم شمشير بگذرانند . اسكندر همانقدر طلا و نقره در اينجا يافت ، كه در شوش تصرّف كرده بود ، بيست‌هزار قاطر و پنجهزار شتر خزانه را حمل كردند . وقتى كه اسكندر بقصر تخت‌جمشيد وارد شد ، ديد مجسّمهء بزرگى از خشيارشا بواسطه ازدحام مقدونىها به زمين افتاده ، او ايستاد و ، مانند اينكه مجسّمهء مزبور ذى روح باشد ، خطاب به آن كرده گفت : « آيا بايد بگذرم و بگذارم تو به زمين افتاده باشى ، تا مجازات شوى در ازاى اينكه بيونان لشكر كشيدى ، يا تو را باحترام آن روح بزرگ و صفات خوبى\r\n\r\n\r\n","description":"","footnote":"\r\n( 1 ) -  Bacchus . \r\n","page_name":" 1424 ","page_number":537},
  {"content":"\r\n\r\nكه داشتى ، بلند كنم » اسكندر اين بگفت ، لختى در انديشه فرو رفت و پس از آن بگذشت « 1 » . چون قشون مقدونى ميبايست استراحت كند و اين فصل هم زمستان بود ، اسكندر چهار ماه در اينجا بماند . در دفعهء اوّل ، كه اسكندر بر تخت شاهان پارس نشست و زير چتر سايه‌بان قرار گرفت ، دمارات كرنتى ، كه دوست فيليپ بود و اسكندر را بسيار دوست ميداشت ، مانند پيرمرد خوبى زار بگريست از اينكه يونانىهائى ، كه در جنگ كشته شدند ، اين لذّت را نداشتند كه اسكندر را بر تخت داريوش بينند . بعد پلوتارك قضيّهء آتش زدن قصر تخت‌جمشيد را حكايت كرده گويد ، تائيس زن آتّيكى ، كه معشوقهء بطلميوس بشمار ميرفت ، نطقى كرد ، كه موافق روح وطنش بود ، ولى فوق احوالى كه داشت ( يعنى اين نطق به اين زن بدعمل نمىبرازيد ) . مضمون نطق تقريبا همان است ، كه ديودور نوشته و شرح سوزانيدن قصر نيز همان . پلوتارك فقط اين جمله را افزوده : مقدونيها خوشحال بودند از سوزانيدن اين قصر ، زيرا تصوّر ميكردند ، كه اسكندر نميخواهد در مملكت خارجيها بماند و مايل است به مقدونيّه برگردد . بعضى گويند ، كه اين عمل اسكندر عمدى بود نه از مستى ، ولى همه گويند ، كه پس از اين اقدام او زود پشيمان گرديد و امر كرد آتش را خاموش كنند ( معنى « همه » مصداق ندارد ، زيرا ديودور و آريّان چنين نميگويند ) .\r\n\r\nروايت آريّان\r\nمورّخ مذكور گويد ( كتاب 3 ، فصل 6 ، بند 5 ) : اسكندر فراساارت « 2 » . را والى پارس كرد و قصر شاهان را بر خلاف عقيدهء پارمن‌ين آتش زد . سردار مزبور ميگفت ، كه اين كار بىهيچ مزيتى فتوحات اسكندر را خراب مىكند ، زيرا آسيائيها تصوّر خواهند كرد ، كه اسكندر مقصودى جز غارت و خرابى آسيا ندارد و نميخواهد آن را نگاه دارد ، ولى اسكندر جواب داد : « لشكرى از پارس بيونان آمد ، آتن را خراب كرد و معابد را آتش زد . من بايد انتقام اين كردار را بكشم » . اسكندر در اينجا بىاحتياطى كرد ، زيرا با اين\r\n\r\n\r\n","description":"","footnote":"\r\n( 1 ) - بصفحهء 906 رجوع شود .\r\n( 2 ) -  Phrasaorte . \r\n","page_name":" 1425 ","page_number":538},
  {"content":"\r\n\r\nكار از پارسيهاى سابق ، كه يونان را توهين كرده بودند ، بهيچوجه انتقامى نكشيد .\r\nاز اين روايت چنين برميآيد ، كه اسكندر بواسطهء مستى مرتكب اين عمل نكوهيده نشده است . نطق اسكندر خطاب بسرداران خود قبل از ورود بتخت‌جمشيد نيز مؤيّد اين نظر است .\r\n\r\nروايت كنت‌كورث\r\nنوشته‌هاى اين مورّخ تقريبا در همان زمينه‌ها است ، كه بالاتر ذكر شده . بنابراين فقط اطّلاعاتى را ، كه او ميدهد و ديگران ذكر نكرده‌اند ، درج ميكنيم . مورّخ مذكور گويد ( تاريخ اسكندر ، كتاب 5 ، بند 5 - 7 ) : پس از اينكه اسكندر پارس را غارت و شهرهائى زياد مطيع كرد ، داخل ولايت مردها شد . اين قوم از مردمان جنگىاند و عادات و اخلاقى دارند و راى اين چيزهاى ساير مردمان پارس . آنها غارهائى در كوه مىكنند و در آنجا با عيال و اطفالشان زندگانى ميكنند . غذاى آنان از گوشت حشمشان يا حيوانات وحشى است . حتّى زنان آنان فاقد صفاتى ميباشند ، كه از خصايص زنها است ( يعنى ظرافت و لطافت ندارند ) . لباس آنان تا زانو نميرسد ، موهاى سرشان راست ايستاده و فلاخنى بر سر دارند ، كه زينت و هم اسلحهء آنها است . اين قوم هم مانند اقوام ديگر مطيع اسكندر شدند . اسكندر سى روز در خارج تخت‌جمشيد گذرانيده بعد به شهر مزبور مراجعت كرد و هداياى زياد بدوستان و رفقاى خود داد . تقريبا تمام غنائم تخت‌جمشيد تقسيم شد .\r\nپس از آن كنت‌كورث تمجيدى زياد از اسكندر كرده و صفات او را شمرده گويد :\r\n« تمام اين صفات از جهت شهوتى ، كه اسكندر بباده‌نوشى داشت ، كدر مىشد .\r\nدر اين‌وقت كه رقيب او بيش از پيش مشغول جمع‌آورى قواء براى جنگ جديدى بود ، اسكندر روز روشن در ميان مردمانى ، كه تازه مطيع شده بودند ، مجالس بزم ميآراست و ضيافتها ميداد و در اين مجالس زنان هم حضور مىيافتند ، نه زنان پاكدامن بل زنهائى كه عادت كرده بودند آزادانه در ميان مردان جنگى زندگانى كنند . يكى از چنين زنان ، كه تائيس نام داشت در حال مستى به اسكندر گفت ، كه اگر او قصر شاهان پارس را آتش بزند ، يونانيها حق‌شناسى ابدى نسبت به او خواهند\r\n\r\n","description":"","footnote":"","page_name":" 1426 ","page_number":539},
  {"content":"\r\n\r\nداشت . اين قضيّه درخور مردمانى است ، كه ، خارجيها شهرهاى آنان را خراب كردند . اسكندر ، كه خود نيز مست بود ، گفت : « بسيار خوب ، معطّلى براى چيست ؟\r\nانتقام يونان كشيده باد ! اين شهر را آتش بزنيم » . بعد اسكندر اوّل كسى بود ، كه آتش در قصر انداخت و ، چون قسمت بيشتر قصر را از چوب سدر ساخته بودند ، شعله‌ها زبانه كشيد و حريق به جاهاى دور سرايت كرد ( سقف قصر از چوب سدر بود ، نه قسمت بيشتر آن ، در جاى خود اين نكته روشن خواهد بود ) .\r\nقشون مقدونى ، كه در نزديكى شهر اردو زده بود ، بتصوّر اينكه شهر از سانحه‌اى آتش گرفته ، بكمك آمد ، تا حريق را خاموش كند ، ولى ، وقتى كه ديد خود اسكندر مشعلى در دست دارد ، آبى را ، كه با خود آورده بود بكنار نهاده مواد سوختنى در آتش انداخت . چنين بود فناى پاىتخت تمام مشرق ، فناى شهرى كه آنهمه ملل براى گرفتن قانون بدانجا ميرفتند ، وطن آنهمه شاهان و يگانه باعث وحشت يونان ، شهرى كه هزار كشتى به قصد آن حركت داد ، آنهمه قشون باروپا ريخت ، پل روى دريا زد ، كوهها را سوراخ كرد ، تا آب دريا را بدرون كوهها براند . از زمان خراب شدن آن قرنها گذشت و او از ميان خرابه‌ها ديگر برنخاست . پادشاهان مقدونى شهرهائى در اطاعت خود داشتند ، كه امروز جزو دولت پارت است ، ولى ، اگر آراكس از نزديكى اين شهر نامى نميگذشت از آن اثرى هم باقى نمىبود . از جهت اين رود است ، كه اهالى محلّ تصوّر ميكنند ( نه اينكه بدانند ) ، كه شهر در بيست استادى رود بوده « 1 » .\r\nمقدونيها بعدها شرمسار گشتند از اينكه چنين شهرى نجيب بدست پادشاهشان در ميان عربده‌هاى مستى نابود شد . بعد ، كه خواستند خود را راضى كنند ، بطور جدّى بقضيّه نگريسته گفتند مقدّر بوده ، كه پرس‌پليس بدين‌نحو زوال يابد . خود اسكندر پس از اينكه به حال طبيعى برگشت ، چنان كه گويند پشيمان شده گفت انتقام يونان از پارسيها بهتر كشيده ميشد ، اگر آنها ميديدند ، كه اسكندر بر تخت خشيارشا نشسته ( معلوم مىشود كه اسكندر بواسطهء سوختن قصر بر تخت ننشسته ) .\r\nاسكندر پس از اين كارها از پارس حركت كرده به طرف ماد رفت . در اين\r\n\r\n\r\n","description":"","footnote":"\r\n( 1 ) - استاد چنان كه مكرّر گفته شده معادل 185 مطر يا گز است .\r\n","page_name":" 1427 ","page_number":540},
  {"content":"\r\n\r\nوقت قشون تازه نفسى از كيليكيّه بعدّهء پنجهزار نفر و برياست افلاطون « 1 » آتنى رسيد و اسكندر با اين سپاه امدادى درصدد تعقيب داريوش برآمد .\r\nاين است مضمون نوشته‌هاى كنت‌كورث و از آن استنباط مىشود ، كه آتش قصر به شهر سرايت كرده و آن را خراب كرده . اين خبر بايد صحيح باشد ، زيرا ، چنان كه مورّخ مذكور گويد ، تخت‌جمشيد در قرون بعد ديگر كمر راست نكرد . نه در دورهء سلوكيها از اين شهر ، چنان كه درخور آن بود ، اسمى برده مىشود و نه در دورهء اشكانيان و حتّى ساسانيان ، كه پارسى بودند ، و اين خود دليلى است واضح بر اين‌كه شهر چنان ويران و خراب شده بود ، كه آباد كردن آن مخارج و زحمات زياد لازم داشته و به همين جهت از مرمّت آن صرف‌نظر كرده پاىتخت را بجاى ديگر برده‌اند .\r\nچنين است مضامين نوشته‌هاى مورّخين يونانى و كنت‌كورث راجع به كارهاى اسكندر در تخت‌جمشيد و ، چنان كه گذشت ، در سوختن قصور هخامنشى بدست اسكندر و مقدونىها تمام مورّخين معروف مانند پلوتارك و ديودور و آريّان و كنت‌كورث متّفق‌اند ( فقط ژوستن ذكرى از آن نكرده ) باوجود اين بعضى در قرون جديده در اين باب ترديد داشتند ، ولى تحقيقاتى ، كه در خرابه‌هاى تخت‌جمشيد اخيرا به عمل آمد ، اين ترديد را هم رفع كرد . چون توصيف خرابه‌هاى تخت‌جمشيد در باب دوّم اين كتاب خواهد آمد ، شرح اين مطلب هم بهمانجا محوّل است .\r\nنلدكه گويد ( تتبّعات تاريخى راجع بايران قديم صفحهء 128 ، طبع پاريس ، سنه 1896 ) : بر خلاف عقيدهء عامه من عقيده دارم ، كه سوزانيدن ارگ پرس‌پليس عمدى بود و اسكندر خواست بآسيائيها بفهماند ، كه شاهنشاهى آنان بكلّى خراب شده و از اين ببعد اسكندر يگانه آقاى آنها است .\r\nاگر هم مقصود اسكندر چنان بوده كه عالم مذكور نوشته ، وقايع بعد ثابت مىكند ، كه اسكندر بخطا رفته ، زيرا پس از اين واقعه و بعد از فوت داريوش هم ، چنان كه\r\n\r\n\r\n","description":"","footnote":"\r\n( 1 ) -  Platon . \r\n","page_name":" 1428 ","page_number":541},
  {"content":"\r\n\r\nبيايد ، مردمان مشرق و شرق و شمال ايران دست از خصومت برنداشتند . از آتش زدن تخت‌جمشيد ، چنان كه پارمن‌ين به اسكندر گفته ، مزيّتى براى او و يونانيان حاصل نشد ، بل ميتوان گفت ، به عكس ، اين كردار ناشايست عواقبى بس وخيم در دنبال داشت : جنگهاى اشكانيان با سلوكيها و روم ، مبارزهء ساسانيان با روم و بيزانس عكس العمل آمدن اسكندر به ايران و كارهاى او بود . بنابراين اگر درست در قضايا بنگريم كارهاى اسكندر براى عالم مغرب خيلى گران تمام شد . امّا راجع به حرف اسكندر ، كه ميگفته ، ميخواهد انتقام آتش زدن ارگ آتن را بكشد ، بايد در نظر داشت ، كه خشيارشا هم ميخواست انتقام سوزانيدن سارد و جنگل مقدّس آن را بكشد .\r\nشكى نيست ، كه خشيارشا و هم اسكندر - هردو - بد كردند و نتايج اعمال هر دو براى اعقابشان گران تمام شد ، ولى كى بايرانيها آتش زدن محلّى را آموخت ؟ خود پارسيهاى قديم ميگفته‌اند ، كه اين درس را از يونانيها فرا گرفته‌اند . تاريخ هم همين را ميگويد . يكى از اشخاص فكور گفته : « تاريخ عالم محكمه عالم است » .\r\nاين معنى هميشه مصاديق داشته و از اين ببعد هم همواره با اعمال بشر صدق خواهد كرد .\r\n\r\nقسمت پنجم - از تخت‌جمشيد تا حوالى دامغان\r\n\r\nاسكندر در تعقيب داريوش\r\nوقايع روزهاى آخر داريوش را مورّخين عهد قديم چنين نوشته‌اند :\r\n\r\nروايت آريّان\r\nمورّخ مذكور گويد ( كتاب 3 ، فصل 7 ، بند 1 ) : اسكندر چون شنيد ، كه داريوش به ماد رفته ، بدان مملكت پريد .\r\nعقيده داريوش اين بود ، كه اسكندر در شوش و بابل توقّف خواهد كرد و او ناظر حوادث خواهد بود . اگر اسكندر او را تعقيب كرد ، به پارت و گرگان و باختر گريخته اين ممالك را عارى از آذوقه مىكند تا اسكندر نتواند بتعقيب او بپردازد . بنابراين داريوش زنان و باروبنه و تمامى تجمّلاتى را ، كه با خود داشت ، بدربند بحر خزر ( دروازهء كسپيين ) فرستاد و خود با لشكر كمى ، كه\r\n\r\n","description":"","footnote":"","page_name":" 1429 ","page_number":542},
  {"content":"\r\n\r\nميتوانست جمع كند در همدان بماند ( دربند بحر خزر ، چنان كه كرارا گفته شده ، تنگى است ، كه ماد را از پارت جدا ميكرد ، اين‌جا ديوارى ساخته و دروازه‌اى بنا كرده بودند ، دروازه مذكور از آهن بود و مستحفظينى داشت . اين محلّ را حالا با سردره خوار تطبيق ميكنند ) . اسكندر در تعقيب داريوش به پاره‌تاك « 1 » درآمده آن را مسخّر و اكزاتر « 2 » را ، كه والى شوش بود والى اين ولايت نيز كرد ( مورّخين ديگر عهد قديم اين ولايت را پارىتاكن « 3 » ناميده‌اند و به زبان پارسى آن‌روزى پريتكان ميگفتند و حالا فريدن گويند . اين همان ولايت اصفهان است ، زيرا پريتكان به تمام ولايت اطلاق ميشد ) .\r\nبعد آريّان گويد ( همانجا ، بند 2 ) : به اسكندر خبر دادند ، كه داريوش باستقبال او ميآيد و ميخواهد يك بار ديگر اقبال خود را بيازمايد و سكاها و كادوسيان با پارسىها هستند . پس از آن اسكندر باروبنه را گذاشته با قشون خود به طرف ماد رفت و روز دوازدهم به اين مملكت رسيد . در اينجا به او خبر دادند ، كه داريوش فرار كرده . بر اثر اين خبر اسكندر سرعت حركت را بيشتر كرد و ، در مسافت سه روز راه تا همدان ، بيستان « 4 » پسر اخس ، كه قبل از داريوش شاه بود ، باستقبال اسكندر آمده گفت ، داريوش پنج روز قبل ، از همدان حركت كرده ، 9 هزار مرد با او است و از اين عدّهء ششهزار پياده است و پولى ، كه با خود برداشته ، معادل هفت‌هزار تالان « 5 » مىباشد .\r\nاسكندر در همدان سواره‌نظام تسّالى را مرخص كرد ، به پارمن‌ين دستور داد ، كه تمام خزاين پارس را در اين شهر جمع كند و هارپالوس را با شش‌هزار پياده مقدونى و چند نفر بحفاظت اين خزانه گماشت . بعد به پارمن‌ين امر كرد ، كه از طريق ولايت كادوسيان به گرگان برود ( يعنى از راه گيلان باستراباد كنونى ) و به كليتوس فرمانده دسته‌هاى پادشاهى ، كه بواسطهء مرضى در شوش مانده بود ، نوشت ، زودتر به همدان آمده و مقدونيهائى را ، كه در همدان مانده‌اند ، برداشته\r\n\r\n\r\n","description":"","footnote":"\r\n( 1 ) -  Paretaque . \r\n( 2 ) -  Oxatre  ( پسر ابوليت والى شوش ) .\r\n( 3 ) -  Paritakene . \r\n( 4 ) -  Bisthanes . \r\n( 5 ) - تقريبا چهل ميليون فرنك طلا .\r\n","page_name":" 1430 ","page_number":543},
  {"content":"\r\n\r\nدر پارت به اسكندر ملحق شود . پس از اين كارها با سواره‌نظام زبده و فالانژ مقدونى و سپاهيان سبك‌اسلحه به قصد تعقيب داريوش حركت كرد . اسكندر بواسطهء سرعت حركت بيمارهاى زياد در راه گذاشت و عدّهء كثيرى هم از اسبان او تلف شد . باوجود اين به همان سرعت تاخته روز يازدهم به رى رسيد . روز دوازدهم ميتوانست بدروازهء بحر خزر برسد ، ولى داريوش از اين دروازه گذشته بود . در اينوقت قسمتى از سپاهيان داريوش بخانه‌هاى خود برگشتند و بعضى هم به اسكندر تسليم شدند . چون اسكندر اميد نداشت ، كه به داريوش برسد ، پنج روز در رى ماند و استراحت بقشون خود داد . بعد اگزىداتس « 1 » را ، كه داريوش گرفته در شوش زنجير كرده بود ، والى ماد كرد . پس از آن اسكندر با قشون خود به طرف پارت راند و منزل اوّل را در دروازهء بحر خزر قرار داد . روز ديگر از اين دروازه گذشته داخل ولايتى شد ، كه آباد بود و زراعت زياد داشت ، ولى ، چون شنيد كه بعد بايد از بيابان لم يزرع بگذرد ، سنوس را فرستاد ، تا علوفه براى قشون برگيرد .\r\n\r\nگرفتار شدن داريوش\r\nمورّخ مذكور روايت خود را دنبال كرده گويد ( همانجا ، بند 3 ) : در اين احوال بغستان « 2 » يكى از معاريف بابل و آنتىبلوس « 3 » يكى از پسرهاى مازه وارد شده گفتند : نبرزن « 4 » ، كه بسردارى هزار سوار با داريوش بود و بسّوس والى باختر و برازاس « 5 » والى رّخج و سيستان داريوش را توقيف كرده‌اند ( در جاى ديگر آريّان برازاس را برازانت « 6 » نوشته ) .\r\nاسكندر بمجرّد شنيدن اين خبر بهترين سپاهيان خود را برداشته ، بىاينكه منتظر سنوس گردد ، حركت كرد و به كراتروس دستور داد ، كه آهسته باقى قشون را از عقب او حركت دهد . تمام شب را اسكندر در حركت بود و فقط ظهر روز ديگر توقف كرد ، تا استراحتى بهمراهان خود بدهد . بعد ، عصر به راه افتاده فرداى آن روز در طليعه صبح باردوگاهى رسيد ، كه بغستان از آنجا آمده بود و ديد از دشمنان\r\n\r\n\r\n","description":"","footnote":"\r\n( 1 ) -  Oxydates . \r\n( 2 ) -  Bagistanes . \r\n( 3 ) -  Antibelus . \r\n( 4 ) -  Nabarzane . \r\n( 5 ) -  Brazas . \r\n( 6 ) -  Brazaent . \r\n","page_name":" 1431 ","page_number":544},
  {"content":"\r\n\r\nكسى در اينجا نيست . به او گفتند كه داريوش را در ارّابه‌اى حركت ميدهند و سواره‌نظام باختر و سايرين مأمور اين كاراند ، ولى چون ارته‌باذ و اولاد او و يونانيها نتوانستند از اين خيانت مانع شوند و نيز نخواستند از بسّوس تمكين كنند ، به طرف كوه رفتند . خيال كنكاشيان اين بود ، كه اگر اسكندر بتعقيب آنها پرداخت ، داريوش را تسليم كرده در ازاى آن مورد ملاطفت او گردند ، و الّا ممالك را بين خودشان تقسيم كنند و در حفظ آن ضامن يكديگر شوند . بسّوس موقتا بر آنها رياست داشت ، زيرا او از اقرباى داريوش بود و همه در مملكتى بودند ، كه او والى آن بشمار ميرفت ( در اين‌جا نوشتهء آرّيان تناقض دارد ، زيرا بالاتر گفت ، كه بسّوس والى باختر بود و حالا چنين گويد ، و حال آنكه آنها در پارت حركت ميكردند ) . اين اخبار بر حرارت اسكندر افزود و باوجود خستگى سپاهش تمام شب را حركت كرده روز ديگر ظهر بقصبه‌اى رسيد ، كه فراريها شب قبل از آنجا حركت كرده بودند . در اين‌جا به او گفتند ، كه فراريها تمام شب را راه رفته‌اند ، باوجود اين ، اگر او راه كوتاهى را اختيار كند ، ميتواند به آنها برسد ، امّا در اين راه آبى نيست . اسكندر گفت ، اهميّت ندارد و به راه افتاد . چون پياده‌نظام گروهانهاى مربع تشكيل كرد ، اسكندر عصر به راه افتاد و تاخت بىاين‌كه در جائى توقّف كند . در نتيجه پس از اينكه چهارصد استاد ( تقريبا سيزده فرسنگ ) راه رفت در طليعهء صبح بفراريهائى ، كه بىاسلحه و درحال اختلال ميتاختند ، رسيد . عدّهء كمى از اينها پافشرده كشته شدند و ما بقى قبل از جدال پراكندند يا بعد فرار كردند .\r\nدر اين احوال بسّوس و شركاء او داريوش را با خودشان ميبردند و ، همين كه ديدند ، كه اسكندر در تعقيب آنها است ، ساتىبرزن « 1 » و برازانت زخمهاى مهلكى به او زده و او را در حال نزع گذاشته با 600 سوار فرار كردند . وقتى كه اسكندر دررسيد ، داريوش درگذشته بود . فاتح جسد او را به پارس فرستاد ، تا مراسم\r\n\r\n\r\n","description":"","footnote":"\r\n( 1 ) -  Satibarzane . \r\n","page_name":" 1432 ","page_number":545},
  {"content":"\r\n\r\nدفن ، چنان كه دربارهء اسلاف او به عمل ميآمد ، مجرى گردد ( همانجا ، بند 4 ) اين است مضمون نوشته‌هاى آريّان .\r\n\r\nوايت كنت‌كورث\r\nكنت‌كورث شرحى راجع بروزهاى آخر داريوش ذكر كرده ، كه در روايت آريّان نيست . مورّخ مذكور گويد ( كتاب 5 ، بند 8 - 9 ) : داريوش براى اينكه از راه معمولى حركت كند ، قدرى از آن دور شد و خدمهء باروبنه را پيش فرستاد . بعد مجلسى براى مشورت از سران سپاه خود آراسته چنين گفت : « اگر طالع من مرا در زمرهء اشخاصى قرار داده بود ، كه حميّت ندارند و هر نوع زندگانى را بر مرگ باشرافت ترجيح ميدهند ، من لب برمىبستم ، تا بيهوده سخن نگويم ، ولى من شجاعت و وفادارى شما را با محك امتحان آزموده‌ام و بايد سعى كنم ، كه لايق چنين دوستانى باشم ، نه اينكه ترديد در ثبات شما داشته از خود بپرسم ، كه آيا شما شبيه خودتان هستيد يا نه ؟ در ميان هزاران مرد ، كه مطيع من بودند ، دو دفعه شكست خورده فرار كردم و تنها شما از دنبال من آمديد و بواسطهء پافشارى و وفادارى شما من هنوز خود را شاه ميدانم .\r\nخائنان و فراريانى ، كه بدشمن پناهنده شده‌اند ، در شهرهاى من خيلى زيادند ، ولى امتيازاتى ، كه به آنها داده‌اند ، نه از اين جهت است ، كه واقعا آنها شايستهء آن باشند ، بل براى اينكه با اين پاداشها شما را اغوا كنند ، تا مانند آنها شويد . باوجود اين شما ترجيح داديد ، كه مرا پيروى كنيد ، نه اقبال دشمنم را و البتّه شايستهء آنيد ، كه اگر از من پاداشى نيافتيد ، خداوند اجر شما را بدهد و جز اين نخواهد شد . اين را بدانيد ، كه اعقاب ما هرقدر ، كر و تاريخ بهر اندازه حق‌ناشناس باشد ، شما را خواهد ستود و به آسمان خواهد برد . بنابراين ، اگر هم ميخواستم فرار كنم ، و حال آنكه چنين نيست ، مردانگى شما مرا دل ميدهد ، كه برگشته با دشمن روبرو شوم . واقعا تا كى بايد از پيش يك پادشاه اجنبى در ممالك وسيعه خود از اينجا بآن‌جا ، از اين مملكت به آن مملكت فرار كنم ؟ و حال آنكه ، اگر بخت خود را آزموده با دشمن بجنگم ، ميتوانم باخته‌ها را برگردانم يا با شرافت‌مندى\r\n\r\n","description":"","footnote":"","page_name":" 1433 ","page_number":546},
  {"content":"\r\n\r\nبروزگار خود خاتمه دهم . اگر چنين نكنم ، بايد مانند مازه و ميثرن از دست دشمنم رياست موقتى ايالتى را بگيرم ، آن هم در صورتى كه او بخواهد ، شرافت‌مندى را فوق كينه‌جوئى قرار دهد .\r\nخدا نصيب من نكناد روزى را ، كه اين تاج را از من بگيرند و بعد آن را از راه عنايت و تفضّل به من باز دهند . نه ، تا زنده‌ام هرگز دولتم را از دست نخواهم داد و سلطنتم خاتمه نخواهد يافت ، مگر با حيات من . اگر شما هم همين حسّيّات و همين تصميم را داريد ، آزادى ما تأمين شده و هيچكدام از شما مورد حقارت يا منظور نظر جسورانه مقدونىها واقع نخواهد شد . هركدام از شما ميتواند بقوّت بازو انتقام بكشد يا بمصيبت‌هاى خود خاتمه بدهد . من نمونهء پست‌وبلنديهاى روزگارم و حق دارم متوقّع باشم ، كه او باز با نظرى بهتر به من بنگرد ، ولى اگر خدايان بجنگهائى كه حق است و مشروع ديگر عنايتى ندارند ، لااقل مردن با شرافتمندى براى مردان شجاع آرزو نيست . شما را به كارهاى بزرگ نياكان من ، كه با آن همه نام و افتخار در مشرق سلطنت كردند ، به آن مردان دلير ، كه مقدونىها ، وقتى به آنها باج ميدادند ، به آن بحريّه‌هائى ، كه بيونان فرستاده ميشد ، به آن فتوحات شاهان گذشته ، سوگند مىدهم ، كه حسّيّاتى بپروريد درخور نژاد نجيب خودتان و شايان ملّتى كه از آن هستيد و چنان كه در مواقع آزمايش‌هاى گذشته قوىدل بوديد ، در آينده نيز چنان باشيد . دربارهء خود ميتوانم بگويم ، كه حاضرم نام خود را با فتح يا با جدالى پرافتخار بلند كنم » .\r\nوقتى كه داريوش اين سخنان را ميگفت ، مخاطرات نزديك افكار همراهان او را مشوّش كرده بود و نميدانستند ، چه جواب بدهند . ارته‌باذ ، كه از او بالاتر ذكرى شد و چندى بدربار فيليپ پناهنده شده بود ، سكوت را قطع كرده گفت :\r\nبسيار خوب ، فاخرترين لباسمان را بپوشيم ، درخشنده‌ترين اسلحه‌مان را برگيريم و در دنبال شاه بجنگ رويم ، با اين تصميم ، كه فتح كنيم و از مرگ نهراسيم .\r\nتمام مجلس اين رأى را پسنديد ، ولى نبرزن « 1 » و بسّوس والى باختر از چندى\r\n\r\n\r\n","description":"","footnote":"\r\n( 1 ) -  Nabarzane . \r\n","page_name":" 1434 ","page_number":547},
  {"content":"\r\n\r\nقبل عهد و پيمان كرده بودند ، كه داريوش را گرفته زنجير كنند و بعد ، اگر اسكندر آنها را تعقيب كرد ، داريوش را به او داده پاداشى بزرگ يابند و ، اگر به آنها نرسيد ، تاج را تصاحب كرده بجنگ امتداد دهند . بنابراين نقشه ، سخنان داريوش نبرزن را خوش نيامد و او چنين گفت : « من ميدانم عقيده‌اى ، كه اظهار خواهم كرد ، بگوشهاى تو گران خواهد آمد ، ولى طبيب هم مرضى را با دواهاى تند معالجه مىكند و ناخدا در موقع طوفان براى حفظ آنچه عزيز است ساير چيزها را به دريا مياندازد . اگرچه پيشنهادى ، كه ميخواهم بكنم ، فداكارى نيست ، بل وسيله‌اى است براى نجات تو و دولتت . ما داخل جنگى شده‌ايم ، كه خدا بر ضدّ آن است . روزگار با پارسيها و ضربتهاى آنان مساعد نيست . بايد ما طالع خود را عوض كنيم . بنابراين حقوق و دولتت را به كسى واگذار و تحمّل كن ، كه او عنوان شاهى گيرد ، تا زمانيكه دشمن را از آسيا براند و ، بعد كه فاتح شد ، تاج را به تو پس دهد . انتظار بازگشت اقبال طولى نخواهد كشيد ، زيرا باختر هنوز در دست دشمن نيست . هنديها و ساكها در تحت امر تواند ، چندين نوع مردم با هزاران سوار و پياده اسلحه‌شان را حاضر كرده‌اند ، كه جنگ را از نو شروع كنند ، جنگى كه بساط آن مهيب‌تر از دستگاه‌هاى سابق خواهد بود . براى چه مانند حيوانات وحشى بيهوده رو بفنا رويم ، شجاع حقيقى از مرگ باك ندارد ، ولى دشمن زندگانى هم نيست . دلير در مقابل هيچگونه آزمايش عقب نمىنشيند و مرگ آزمايشى است براى دست آخر . بس است ديگر ، كه رو بمرگ حتمى رويم ، بايد به باختر ، كه بهترين پناهگاه ما است ، رفت و بسّوس ، كه والى آن است شاه شود ، بعد وقتى كه كارها روبراه شد ، امانتى را ، كه تو به او سپرده‌اى ، به تو ردّ خواهد كرد » .\r\nمعلوم است ، كه داريوش از اين سخنان در خشم شد و چنين گفت : « اى بندهء پست ، تو در اين‌وقت موقع يافتى ، كه نقشه‌هاى پدركشى خود را آشكار كنى ؟ » .\r\nاين بگفت و قمه‌اش را كشيد ، تا او را بكشد ، ولى بسّوس و باختريها دور او را گرفتند . در اين احوال نبرزن فرار كرد و بسّوس هم پس از چند دقيقه از دنبال\r\n\r\n","description":"","footnote":"","page_name":" 1435 ","page_number":548},
  {"content":"\r\n\r\nاو برفت . بعد هردو بدسته‌هائى ، كه در تحت فرمان داشتند ، امر كردند از قشون داريوش جدا شوند ، تا مجلسى براى مشورت آراسته گردد .\r\n\r\nكيد بسّوس و نبرزن\r\nبعد كنت‌كورث گويد ( كتاب 5 ، بند 10 - 11 ) : پس از بيرون رفتن نبرزن و بسّوس ، ارته‌باذ چون داريوش را بىاندازه خشمناك ديد ، براى اسكات او گفت : اينها نوكرهاى تو هستند ، اگر ديوانگى يا اشتباهى براى آنها دست داده ، بايد بردبار باشى ، بخصوص در اين‌موقع كه اسكندر با قواى مهيب خود در ميرسد و قواى تو پراكنده است و ممكن است تو را در ميان جدال بگذارند و بروند . داريوش نصايح ارته‌باذ را پذيرفت و ، چون حواسى جمع از جهت اين پيش‌آمد نداشت ، امر خود را در باب حركت تغيير داده افسرده و اندوهناك بخيمهء خود رفت و كسى را نپذيرفت . در اين موقع نظم اردو اختلال يافت و هركدام از رؤساء عقيده‌اى داشت . . . پاترون « 1 » فرمانده يونانيها بسرداران خود امر كرد اسلحه برگرفته منتظر امر او باشند ، پارسيها هم به طرف يونانيها رفتند . بسّوس ، كه با باختريها بود ، سعى ميكرد پارسيها را به طرف خود جلب كند . با اين مقصود از ثروت باختر و اينكه دستخوش جنگ نشده ، زياد توصيف كرد و به آنها فهماند ، كه اگر با شاه بمانند ، در خطرى بزرگ خواهند بود ، ولى تمام پارسىها بيك صدا گفتند ، جنايت است ، كه در اين‌موقع شاه را رها كنيم و ارته‌باذ هم ، كه در اين‌موقع فرماندهى كل را به عهده داشت ، پارسيها را تشويق ميكرد ، كه نسبت بشاه وفادار باشند . بعد او نزد داريوش رفته او را با اصرار بر آن داشت ، كه غذا بخورد و فراموش نكند ، كه شاه است . در اين احوال نبرزن و بسّوس نقشهء خائنانه‌شان را دنبال ميكردند ، زيرا ميدانستند ، كه تا داريوش زنده است ، بواسطهء احترامى كه پارسىها بمقام سلطنت و خانوادهء آن دارند ، بهره‌مندى براى آنان نخواهد بود . بنابراين تصميم كردند شاه را گرفته حبس كنند و بعد كس نزد اسكندر فرستاده قضيّه را به او اطّلاع دهند و ، اگر اسكندر\r\n\r\n\r\n","description":"","footnote":"\r\n( 1 ) -  Patron . \r\n","page_name":" 1436 ","page_number":549},
  {"content":"\r\n\r\nبا نظر بد به اين كار نگريست ، داريوش را كشته به باختر روند و بسّوس در آنجا دعوى سلطنت كرده با اسكندر بجنگد . اميدوارى آنها در اين نقشه بقواء باختر بود و تصوّر ميكردند ، كه از جوانان دلير باختر و سكاها مىتوانند لشكرى عظيم تشكيل دهند . اجراى نقشه با زور امكان نداشت ، زيرا پارسيها و يونانيها مانع ميشدند . اين بود ، كه تصميم كردند بحيله متوسّل شده بنمايند ، كه پشيمان شده‌اند و از شاه پوزش ميخواهند . وقتى كه مشغول طرح‌ريزى بودند ، ارته‌باذ از طرف شاه نزد آنها رفته گفت ، كه شاه از سر تقصير آنان درگذشته و مىتوانند بمراحم شاه اميدوار باشند . خائنان گريه كرده و از بىتقصيرى خود سخن رانده از ارته‌باذ خواستند ، كه بىتقصيرى آنها را بسمع شاه برساند . شب بدين منوال گذشت و روز ديگر نبرزن و بسّوس با سوارهاى باخترى درب خيمه شاه حاضر شدند . شاه از خيمه بيرون آمد و فرمان داد ، كه سپاه حركت كند .\r\nدر اين‌موقع نبرزن و بسّوس به خاك افتاده پوزش خواستند و اشك ريختند و ، حال آنكه منتظر فرصت بودند ، كه چند ساعت بعد نقشهء شومشان را اجرا كنند . داريوش پوزش آنها را پذيرفت و حتّى ، چون ديد اشك ميريزند ، گريه كرد و سوار گردونهء خود شده به راه افتاد . تمام حواس او به طرف اسكندر متوجه بود و به اين قضايا اهميّتى نميداد .\r\nپاترون فرمانده يونانى امر كرد دستهء او اسلحه گرفته متوجه فرمان باشند .\r\nوقتى كه او از عقب گردونهء شاه ميرفت ، دريافت كه بسّوس در ظاهر همراه گردونه ميرود ، ولى درواقع مقصودش اين است ، كه شاه را در اختيار خود داشته باشد .\r\nبنابراين خواست داريوش را از سوءقصد او آگاه كند و به طرف داريوش آنقدر نگاه كرد ، تا او دريافت ، كه پاترون ميخواهد با او حرف بزند و بتوسط بوباس « 1 » خواجه پرسيد چه ميخواهد . پاترون گفت ميخواهم با شاه بىحضور كسى حرف بزنم . شاه اجازه داد نزديك شود و ، چون داريوش زبان يونانى را ميفهميد ، پاترون\r\n\r\n\r\n","description":"","footnote":"\r\n( 1 ) -  Bubace . \r\n","page_name":" 1437 ","page_number":550},
  {"content":"\r\n\r\nبىمترجم بشاه گفت : « شاها ، از پنجاه‌هزار نفر يونانى فقط ما مانده‌ايم و در اين روز بدبختى ، ما براى تو همانيم كه ، در زمان عظمت تو بوديم . هرجا تو اقامت كنى ، همانجا وطن و خانه ما خواهد بود . ادبارت مانند اقبالت ما را به تو بسته .\r\nبنام اين وفادارى من از تو استدعا ميكنم و تو را سوگند مىدهم ، كه خيمه‌ات را در ميان اردوى ما بزن و اجازه بده ، كه ما قراولان تو باشيم . يونان را ما فاقد شده‌ايم و باخترى هم نداريم ، كه براى ما باز باشد . تمام اميد ما به شخص تو است . ايكاش ، كه ميتوانستيم به ديگران هم اميدوار باشيم . بيش از اين شايسته نيست چيزى بگويم ، اگر ميدانستم كه پاسبانى خودت را به ديگران هم ميتوانى بسپارى ، چون من خارجى هستم تمنّا نميكردم كه آن را به من بسپارى » . بسّوس هر چند زبان يونانى را نميدانست ، ولى دريافت ، كه پاترون سوءقصد او را آشكار كرده . داريوش ، بىاينكه از سخنان پاترون ترسيده باشد ، از او پرسيد كه جهت اندرزش چيست . او در جواب گفت : بسّوس و نبرزن كنكاشى بر ضدّ تو دارند و به زودى شايد كار از كار گذشته باشد . امروز روز آخر تو يا آخرين روز اين خائنان است .\r\nداريوش جواب داد « باوجود اينكه نهايت اطمينان را بسربازان يونانى دارم ، هيچگاه از سربازان ملّت خود جدا نخواهم شد . محكوم كردن براى من سخت‌تر از فريب خوردن است . هرچه براى من مقدّر باشد ، خوشتر دارم آن را در ميان خودى تحمّل كنم ، تا اينكه پناه به ديگرى برم . اگر سپاهيان من نخواهند ، كه ديگر من زنده باشم ، هرقدر زودتر بميرم باز دير است » . پاترون مأيوس شد از اينكه بتواند شاه را نجات دهد و با اين تصميم به طرف دستهء خود برگشت ، كه براى وفادارى خود با هر خطرى كه باشد روبرو شود . بسّوس ، كه تصميم كرده بود داريوش را فورا بكشد ، بعد ، از بيم اينكه مبادا اسكندر بگويد چرا زنده او را بدست من ندادى ، در ثانى تصميم كرد ، كه گرفتن داريوش را بشب ديگر محول دارد و براى اينكه حرفهاى پاترون را بىاعتبار سازد به داريوش گفت « شاها واقعا جاى شكر است ، كه با زرنگى و مآل‌بينى توانستى از دامى ، كه خائنى براى تو گسترده بود ، بجهى . اين خائن نظرش متوجه اسكندر است و ميخواهد به قيمت\r\n\r\n","description":"","footnote":"","page_name":" 1438 ","page_number":551},
  {"content":"\r\n\r\nسر تو مورد عنايت او شود . اين قصد جاى تعجّب نيست ، زيرا از يك سپاهى اجير ، كه نه خانواده دارد و نه وطن و ويلان و سرگردان از اين‌جا به آنجا ميرود و حاضر است دوست امروز و دشمن فردا گردد ، چه ميتوان توقع داشت » . پس از آن او از وفادارى خود سخن راند و خدا را بشهادت طلبيد ، كه نسبت بشاه صميمى است .\r\nداريوش اگرچه در خلاف‌گوئى بسّوس ترديد نداشت ، ولى صلاح خود را هم در اين نديد ، كه اظهار عدم اعتماد نسبت به بسّوس كند ، زيرا عدّهء باختريها و پارسيها سى هزار بود و عدّهء يونانيها چهارهزار و ، اگر داريوش عدم اعتماد بايرانيها نشان داده خود را بيونانيها تسليم ميكرد ، همين اقدام را ميتوانستند دست‌آويز قرار داده بر او بشورند و او را مقصّر قرار دهند . لذا داريوش به اين عقيده شد ، كه اگر مظلوم واقع شود ، به از آن است ، كه آلت كيد دشمنان گردد و خائنان خود را ذىحق جلوه دهند . بعد داريوش به بسّوس گفت : « اسكندر چنين شناخته شده ، كه انصافش با شجاعتش مقابلى مىكند و بنابراين از او نميتوان پاداشى در ازاى خيانت گرفت ، بل به عكس خائن را سخت مجازات خواهد كرد » ( همانجا ، بند 12 ) .\r\n\r\nگرفتار شدن داريوش\r\nچون شب در ميرسيد ، پارسيها اسلحه‌شان را موافق معمول كنار گذارده مشغول تهيّهء شام شدند ، ولى باختريها بامر بسّوس زير اسلحه ماندند . داريوش ارته‌باذ را خواسته سخنان پاترون را به او گفت و ارته‌باذ جواب داد ، كه براى او ترديدى نيست در اينكه داريوش بايد در اردوى يونانىها خيمه زند ، زيرا همين كه پارسيها از خطر آگاه شوند ، فورا از دنبال شاه خواهند آمد . باوجود اين داريوش بتصميم خود باقى ماند و ارته‌باذ را در آغوش كشيد ، مثل اينكه ميخواست با او وداع كند ، بعد گريست و ارته‌باذ هم اشكهاى زياد ريخت . پس از آن داريوش به ارته‌باذ گفت مرا بگذار و برو و ، در حالى كه ارته‌باذ بامر شاه ندبه‌كنان از خيمه بيرون آمد ، داريوش سرش را با پارچه‌اى پوشيده خوابيد و روى خود را بر زمين نهاد . در اين احوال قراولان شاه ، كه مىبايست حيات او را حفظ كنند ، چون ديدند ، خطر نزديك است و دشمن قوى ، از اطراف خيمه پراكندند و فقط چند خواجه در اطراف داريوش\r\n\r\n","description":"","footnote":"","page_name":" 1439 ","page_number":552},
  {"content":"\r\n\r\nماندند . داريوش ، در حالى كه ذكر شد ، مدّتى بماند و بسيار فكر كرد ، بىاينكه كسى بفهمد ، چه فكر مىكند . بالاخره او بوباس خواجه را طلبيده گفت :\r\n« برويد و در فكر خودتان باشيد ، شما وظيفه‌تان را نسبت بشاه تا آخر انجام داديد .\r\nمن در اين‌جا خواهم ماند ، تا آنچه مقدّر است بشود . بوباس ، شايد تو تعجّب كنى ، كه چرا من بزندگانى خود خاتمه نميدهم ، زيرا ميخواهم از جنايت ديگران بميرم نه از جنايت خود » . خواجه ، چون اين بشنيد بناى گريه و زارى گذارد و چندان ندبه و شيون كرد ، كه صداى او در تمام اردو پيچيد و به زودى ديگران آمدند و رخت‌هاى خود را دريده به حال شاه گريستند . پارسيها ، چون ناله و زارى اطرافيان را شنيدند ، دوچار حيرت شدند ، كه چه كنند . نه از ترس باختريها ميخواستند بكمك شاه آيند و نه مىتوانستند شاه خود را تنها گذارده شاهد قضايا باشند . در اردو جز صداى همهمه و غوغا چيزى شنيده نميشد و كسى هم نبود ، كه بتواند فرمان بدهد . در اين‌وقت به بسّوس و نبرزن خبر دادند ، كه داريوش بخودكشى اقدام كرده . جهت اين خبر شيون و زارى خواجه‌ها بود .\r\nخائنان ، چون اين خبر بشنيدند ، با اشخاصى كه مىبايست آلت اجراى مقصود آنها باشند ، سراسيمه به طرف خيمهء داريوش دويدند و ، همين كه از خواجه‌ها شنيدند ، كه داريوش زنده است ، امر كردند آن‌ها را گرفته در زنجير كنند و بعد شاه را گرفته در ارّابهء چركين و كثيفى انداخته آن را از هرطرف با پوستهاى حيوانات پوشيدند . پس از آن خزانه و اثاثيّه شاهى را غارت كرده به راه افتادند . ارته‌باذ با خدمهء وفادار داريوش و با يونانيها تصميم كردند ، كه از باختريها جدا شوند و راه پارت را پيش گرفتند . پارسيها چون بىسر ماندند ، فريب وعده‌هاى بسّوس و نبرزن را خورده در دنبال آنان روانه شدند و سه روز بعد به آنها رسيدند .\r\nترتيب حركت دادن داريوش چنين بود : او را در زنجيرهاى طلا مقيّد داشتند و براى اينكه از لباس فاخرش او را نشناسند ، ارّابه‌اش را با پوستهاى كثيف پوشيدند ، ارّابهء داريوش را اشخاص ناشناس ميراندند و مستحفظين آن از دور در دنبال آن ميرفتند ( كنت‌كورث ، كتاب 5 ، بند 12 ) .\r\n\r\n","description":"","footnote":"","page_name":" 1440 ","page_number":553},
  {"content":"\r\n\r\n\r\nاسكندر در تعقيب داريوش\r\nچون اسكندر شنيد ، كه داريوش از همدان رفته است ، راه خود را به ماد تغيير داده شتافت تا به داريوش برسد . در آخر پاره تاگن « 1 » شهرى است تبس « 2 » نام . در آنجا به اسكندر گفتند ، كه داريوش عزيمت باختر كرده . دور تر يكنفر بابلى بغستان « 3 » نام اطّلاعات صحيحترى به او داده گفت ، حيات يا لااقل آزادى داريوش در خطر است . بعد اسكندر سران سپاه خود را خواسته چنين گفت :\r\n« كار مهمّى ، كه چندان مشكل ( 88 ) - تخت‌جمشيد ، قطعه‌اى از زينت پلّه‌كان قصر شمارهء 2\r\n( فلاندن و كست ، ايران قديم )\r\nنيست ، در پيش داريم . داريوش از اينجا خيلى دور نيست ، سپاهيانش او را رها كرده‌اند يا قربانى آنها شده . فتح ما در شخص او است و سرعت - جايزه اين فتح » .\r\nهمه فرياد زدند ، كه حاضرند همه‌گونه خستگى را تحمّل كرده در دنبال او بشتابند .\r\nپس از آن اسكندر ، بىاينكه استراحت بقشون خود دهد ، شب‌وروز با نهايت شتاب راه رفته و پانصد استاد ( شانزده فرسنگ و نيم ) پيموده به ديهى رسيد ، كه بسّوس داريوش را در آنجا گرفته بود . ملن « 4 » مترجم يونانى داريوش ، كه بواسطهء مرض در اينجا مانده بود ، چون ديد اسكندر به دو رسيده ، به او پناهنده شد و تمام گذارشات را براى او بيان كرد . پس از آن اسكندر بقشون خود استراحت داد و خود به اين\r\n\r\n\r\n","description":"","footnote":"\r\n( 1 ) -  Paretacene . \r\n( 2 ) -  Tabas . \r\n( 3 ) -  Bagistane . \r\n( 4 ) -  Melon . \r\n","page_name":" 1441 ","page_number":554},
  {"content":"\r\n\r\nكار پرداخت ، كه از ميان سپاه عدّه‌اى را براى تعقيب بسّوس انتخاب كند . در اين احوال اورسىلوس « 1 » و ميتراسن « 2 » نامان ، كه از خيانت بسّوس نفرت يافته و به طرف اسكندر مىآمدند ، وارد شده گفتند ، كه پارسيها در پانصد استادى اينجا هستند و راه نزديك‌ترى به اسكندر نشان دادند . اسكندر از ورود اين پناهندگان خوشنود شده براهنمائى آنها با سواران سبك‌اسلحه حركت كرد و بفالانژها دستور داد از عقب او بروند . پس از طى سيصد استاد به بروكوبولوس « 3 » پسر مازه ، كه سابقا والى سوريه بود ، رسيد . او گفت ، كه بسّوس به طرف گرگان ميرود ، سپاهيان او غافل و بىنظم حركت ميكنند و ، اگر اسكندر دويست استاد طى كند ، آنها را در اينحال خواهد يافت . راجع به داريوش گفتند ، كه هنوز زنده است ( كنت‌كورث ، كتاب 5 ، بند 13 ) .\r\n\r\nكشته شدن داريوش 330 ق . م\r\nپس از آن اسكندر با سپاه خود تاخت ، تا زودتر بدشمن برسد و بقدرى بسپاه بسّوس نزديك شد ، كه همهمه سوارهاى او را مىشنيد ، ولى در اين‌موقع گردوغبار مانع بود از اينكه سپاه مزبور را مقدونيها ببينند اسكندر قدرى تأمل كرد ، تا گرد فرو نشست و پس از آن سپاه بسّوس را ديد . در اين‌موقع ، اگر بسّوس جرئت داشت بايستد و با اسكندر جنگ كند ، تمام مزايا با او مىبود ، زيرا عدّهء جنگىهاى او زيادتر و سواره‌نظام او باخترى و تازه‌نفس بود ، ولى سپاهيان اسكندر از جهت راهى ، كه شب‌وروز پيموده بودند ، خسته و فرسوده بودند . امّا نام اسكندر بسّوس و رفقاى او را مرعوب ساخت و در نتيجه تصميم كردند ، كه فرار كنند . با اين مقصود بارّابهء داريوش نزديك شده به او تكليف كردند ، كه بر اسب نشسته با آنها فرار كند .\r\nاو ابا كرده گفت ، من از دنبال پدركشان نخواهم رفت . خائنان ، چون اين بشنيدند ، خشمناك گشته چند تير به طرف او انداختند و دو نفر از غلامان او را كشته زخمهاى زياد باسبان ارّابه زدند تا نتوانند حركت كنند . پس از اين\r\n\r\n\r\n","description":"","footnote":"\r\n( 1 ) -  Orsillus . \r\n( 2 ) -  Mithracene . \r\n( 3 ) -  Brocubulus . \r\n","page_name":" 1442 ","page_number":555},
  {"content":"\r\n\r\nجنايت ، بسّوس به طرف باختر رفت و نبرزن به سمت گرگان شتافت . بر اثر اين وقايع سپاه ايرانى بىسر و سالار مانده بپراكند و فقط پانصد نفر دور هم جمع شدند ، بىاينكه بدانند در اين‌حال چه بايد كرد . اسكندر كه از دور اختلال قواى بسّوس را ديد در حال نىكانور را مأمور كرد شتافته راه فرار را بر دشمن سدّ كند و خود از دنبال او حركت كرد . در اين گيرودار سه‌هزار نفر از پارسىها كشته و عدّه‌اى اسير گشتند . اسكندر حكم كرده بود اسرا را نكشند . در ميان اسرا كسى نبود ، كه بداند ارّابهء داريوش كجا است ، امّا اثرى هم نشان نميداد ، كه داريوش فرار كرده باشد . در اين احوال اسكندر با سه‌هزار نفر سپاهى مىشتافت ، كه به نىكانور برسد و ، چون تند حركت ميكرد ، عدّه‌اى از سپاهيان او عقب مىماند و سپاهيان بسّوس ، كه پراكنده بودند ، به اين عقب‌مانده‌ها تسليم ميشدند . در اين وقت ، بىسر و سالارى پارسىها را چنان بىتكليف ، مضطرب و پريشان كرده بود ، كه عدّهء تسليم‌شدگان چند برابر مقدونيها بود . در خلال اين احوال اسبان ارّابهء داريوش ، چون بىراننده ماندند ، ارّابه را كشيده به قدر چهار استاد ( تقريبا 750 ذرع ) از راه بيرون بردند و در نزديكى چشمه‌اى از شدّت گرما و خونى ، كه بر اثر جراحات از آنها ميرفت ، ايستادند . در اين‌جا يك نفر مقدونى ، كه پوليس‌ترات « 1 » نام داشت و براى رفع عطش بسرچشمه آمده بود ، ديد اسبهائى زخمهاى زياد برداشته تلاش ميكنند و نزديك است تلف شوند . او از اينكه اسبها را زخم زده بودند ، در حيرت شد و بعد نالهء شخصى را ، كه در حال نزع باشد ، شنيد . حسّ كنجكاوى او را بر آن داشت ، كه بارّابه نزديك شده در درون آن بنگرد . پس از آن‌كه پوستها را باز كرد ، ديد شخصى در لباس فاخر و در زنجيرهاى طلا چند زخم برداشته و در حال نزع است . داريوش از ديدن اين شخص مشعوف شد و ، چون زبان يونانى را قدرى ميدانست ، گفت : هركس كه تو باشى ، تو را سوگند مىدهم بمقدّرات انسان ، مقدّراتى كه بزرگترين شاهان ، چنان كه تو الان بينى ، از آن معفوّ نيستند ،\r\n\r\n\r\n","description":"","footnote":"\r\n( 1 ) -  Polystrate . \r\n","page_name":" 1443 ","page_number":556},
  {"content":"\r\n\r\nاين آخرين سخنان مرا به اسكندر برسان : « به او بگو ، كه از محن ، حتّى از اين بليّه كه بعمر من خاتمه ميدهد ، بدتر اين است ، كه در ازاى نيكىهائى كه او بمادر ، زن و اطفال من كرد ، نتوانستم حق‌شناسى خود را ابراز كنم و مىميرم ، در حالى كه دشمن او هستم ، ولى اگر راست است ، كه آخرين ادعيهء بيچارگان در نزد خداوند مقبول است ، از او خواهانم ، كه اسكندر را از هر مخاطره محفوظ بدارد ، تا بر تخت كوروش زندگانى باافتخارى كند و موافق حسّيّاتى ، كه ناشى از مردانگى است ، بمادر و اطفال من اجازه دهد ، در نزد او مقامى را ، كه شايان محبّت و اطاعت آنها نسبت به اسكندر است ، دارا باشند و نيز خواهانم ، كه كيفر عمل پدركشان در كنار آنها گذارده شود . البته اسكندر ، اگر براى كشيدن انتقام يك دشمن بدبخت هم ، كه باشد ، در ازاى جنايتى كه مرتكب شده‌اند و ، براى اينكه ديگران سوءقصد نسبت بشاهان و خود او نكنند ، آنها را مجازات خواهد كرد » . بعد داريوش آب خواست و ، پس از اينكه پوليس‌ترات آبى براى او آورد ، باز لب بگشاد و گفت :\r\n« براى آخرين كيفيّت بدبختى من لازم بود ، كه من نتوانم پاداشى به تو دهم ، ولى اسكندر اجر تو را خواهد داد و خدا اجر او را » . پس از آن داريوش دست خود را به طرف پوليس‌ترات دراز كرده گفت : « اين علامت حق‌شناسى را به اسكندر برسان و دست خود را در دست او گذاشت و درگذشت » . پس از چند لحظه اسكندر در رسيد و به طرف نعش داريوش دويده به حال دلخراش اين شاه مقتدر رقت آورد و بگريست . بعد رداى خود را كنده روى نعش انداخت و امر كرد ، كه با احترامات زياد نعش شاه را حركت داده بمقبرهء شاهان ، كه در پارس بود ، ببرند و در آنجا پهلوى قبور نياكانش دفن كنند ( كنت‌كورث ، كتاب 5 ، بند 13 ) .\r\n\r\nروايات ديگر\r\nمورّخين ديگر مانند پلوتارك و ديودور و غيره وقايع روزهاى آخر داريوش را مختصرتر از آريّان و بخصوص از كنت‌كورث نوشته‌اند ، ولى روايات آنان تفاوتهاى زياد در اصل وقايع ، با نوشته‌هائى كه مضامين آنها ذكر شد ، ندارد . بعض تفاوتها ، كه راجع بكيفيّات مىباشد چنين است :\r\nپلوتارك راجع بنعش داريوش گويد ( اسكندر ، بند 59 ) : اسكندر امر كرد آن را\r\n\r\n","description":"","footnote":"","page_name":" 1444 ","page_number":557},
  {"content":"\r\n\r\nبلسان كردند و نزد مادرش فرستاد . بعدها بسّوس را دستگير و چنين مجازات كرد :\r\nچند درخت راست را با زحمت بهم نزديك داشته هريك از جوارح بسّوس را بدرختى بستند و ، چون درختان را رها كردند ، هريك از درختان عضوى را با خود برد . بعد او گويد ، كه اسكندر برادر داريوش را ، كه اكزاترس « 1 » نام داشت ، از دوستان خود قرار داد .\r\nروايت پلوتارك راجع بقتل بسّوس موافقت با نوشته‌هاى مورّخين ديگر نميكند و ، چنان كه بيايد ، بسّوس بباختر رفته خود را اردشير چهارم ناميد و ، چون خبر آمدن اسكندر را شنيد ، بماوراء جيحون فرار كرد و در آنجا دستگير شد . بعد اسكندر وقتى كه از كنار سيحون برگشت ، در باختر مجلسى از ايرانيها بياراست ، تا در باب مجازات قاتل شاه رأى دهند و برحسب رأى مجلس مزبور او را در همدان بدار آويختند . شرح قضايا در جاى خود بيايد .\r\nديودور گويد ( كتاب 17 ، بند 73 ) : « وقتى كه اسكندر بسر نعش داريوش رسيد ، او درگذشته بود . . . . . ولى بعض مورّخين گفته‌اند ، كه او هنوز نفس ميكشيد و آخرين حرف او اين بود ، كه اسكندر قاتل را مجازات كند » . ژوستن گويد ( كتاب 11 ، بند 15 ) : مقدّر بود كه داريوش در خاك قومى كشته شود ، كه روزگار امپراطورى هخامنشى را براى آن قوم ذخيره كرده بود ( مقصود دولت بزرگ پارت است ، كه بعدها تأسيس شد ) .\r\n\r\nتاريخ واقعه\r\nتاريخ كشته شدن داريوش را آريّان ( هكاتوم‌بيان ) « 2 » ماه مقدونى نوشته كه ، چون با نوشته ديودور بسنجيم ، مطابق تيرماه ( ژوئيّه ) 330 ق . م مىشود . محلى كه اسكندر در آنجا بسر نعش داريوش رسيد ، بايد جائى باشد بين سمنان و شاهرود . موافق نوشته‌هاى مورّخين قديم ، خصوصا كنت‌كورث ، ظنّ قوى ميرود ، كه اين محل در نزديكى دامغان بوده و داريوش را مقدونيها در طرف جنوب‌شرقى سفيدكوه ، كه آبهايش بدهات قومش ميرود ، يعنى تقريبا در شمال حاجىآباد كنونى ، يافته‌اند .\r\n\r\n\r\n","description":"","footnote":"\r\n( 1 ) -  Exathres . \r\n( 2 ) -  Hecatombian . \r\n","page_name":" 1445 ","page_number":558},
  {"content":"\r\n\r\nمعلوم است و نيز از نوشته‌هاى مورّخين قديم پيدا ، كه اسكندر از فوت داريوش مشعوف گشته ، زيرا تا وقتى كه او زنده بود ، ايرانىها ميتوانسته دور او جمع شوند و ، چون بكرّات ديده شده ، كه در مواقع اضطرار عدّهء كمى توانسته بيش از لشكرهاى زياد در مقابل دشمن پا فشارد و فداكارى كند ، اين نكته و امكان اينكه داريوش جاهاى محكمى را گرفته مخاطراتى براى مقدونيها فراهم سازد ، اسكندر را نگران ميداشت . اين بود ، كه او جدّ داشت زودتر به داريوش رسيده نابود يا اسيرش كند . در اين مورد هم اقبال با او همراهى كرد ، زيرا دشمن او نابود شد ، بىاينكه بتوانند اين قضيّه را به او يا بسپاهيانش نسبت دهند .\r\nموافق روايات ايرانى وقتى كه اسكندر ببالين دارا رسيد ، او هنوز زنده بود و شاه سه چيز از اسكندر خواست : اوّل اينكه بيگانگان را بحكومت پارس نگمارد ، دوّم قاتل او را مجازات دهد ، سوّم دختر او روشنك را ازدواج كند .\r\nمعلوم است ، كه گفته‌هاى داريوش به پوليس‌ترات باستثناى ازدواج روشنك در اين روايات منعكس گشته . امّا در باب روشنك بايد گفت ، كه روكسانه « 1 » مورّخين يونانى دختر اكسيارتس « 2 » يكى از نجباى سغد بود نه دختر داريوش . دختر شاه را استاتيرا ميناميدند ، كه بعدها اسكندر او را هم ازدواج كرد . بنابراين ، روايت داستانى ما در اين قضيّه هم مشوّش است .\r\n\r\nمبحث چهارم صفات داريوش\r\nاز نوشته‌هاى مورّخين عهد قديم رويهمرفته چنين برميآيد ، كه داريوش شاهى بوده نيك‌نفس و ميخواسته امور ايران را اصلاح كند ، ولى آمدن اسكندر بايران مجالى به او نداده . داريوش براى جلوگيرى از حملات اسكندر وسائل عديده در دست داشت ، ولى تمامى اين وسائل به كار نرفت اگرچه هريك از وسائل در جاى خود ذكر شده ، باز براى روشن بودن مطلب مواردى را ، كه در آن اين وسيله‌ها به كار نرفته ، خلاصه ميكنيم :\r\n\r\n\r\n","description":"","footnote":"\r\n( 1 ) -  Roxana . \r\n( 2 ) -  Xiartes . \r\n","page_name":" 1446 ","page_number":559},
  {"content":"\r\n\r\n1 - عدم ممانعت از عبور اسكندر از بوغاز داردانل با داشتن بحريهء نيرومند و سواره‌نظام زبده در آسياى صغير . 2 - گذاردن قوّهء يونانى در ذخيره و بيكار ماندن پياده‌نظام در جنگ گرانيك . 3 - تسليم شدن سارد با داشتن ارگى چنان محكم .\r\n4 - كمك نكردن بحريهء ايران باهالى هاليكارناس از طرف دريا . 5 - عدم استفاده از دربندهاى محكم كيليكيّه و سوريّه ، و حال اينكه اسكندر اعتراف كرده ، كه اگر دستهائى سنگهاى اين تنگها را به زير ميغلطانيد ، اين وسيله براى اضمحلال قشونش كافى بود . 6 - انتخاب جاى بسيار بدى براى جنگ اوّل داريوش با اسكندر ( جدال ايسّوس ) . 7 - نرسانيدن كمك بصوريها از طرف دريا . 8 - عدم استفاده از بيابانهاى لم يزرع بين النهرين و به كار نبردن وسائل جنگ گريز در اينجاها .\r\n9 - عدم ممانعت از عبور اسكندر از دجله . 10 - به عهده گرفتن داريوش سپهسالارى لشكرها را ، و حال آنكه پافشارى و صفات ديگر فرمانده كل را نداشت .\r\nمهرن سارد را با آن استحكامات متين تسليم مىكند ، دربندهاى كيليكيّه و سوريّه بىمستحفظ ميماند ، والى دمشق خزائن داريوش را بسردار اسكندر تحويل و جمعى را بكشتن ميدهد ، صور هفت ماه و غزه دو ماه اسكندر را معطّل ميكنند و بحريّهء ايران بامر فرناباذ بفكر جزيرهء بىمصرف خيوس است . از جلگه‌هاى بين النّهرين هيچ استفاده نميشود ، مازه وقتى بكنار دجله ميرسد ، كه اسكندر از آن گذشته . بعد اين سردار بابل را با آن استحكامات نيرومند بىجنگ تسليم مىكند و بالاخره بسّوس آن خيانت و جنايت را مرتكب مىشود . از اين قضايا و قرائن ديگر بايد به اين نتيجه رسيد ، كه اتّحاد و اتفاق در ايران آن‌روز نبوده و اوضاع دربار در زمان شاهان سابق از اواسط سلطنت خشيارشا ببعد اخلاق درباريان و بزرگان ايران را فاسد كرده بود . شكست ايرانىها در ايسّوس و گوگمل از فرار داريوش شروع شد و ، حال آنكه در ايسّوس لشكر ايران ايستاده بود و در گوگمل مازه ميرفت ، كه شاهد فتح را در آغوش كشد . بىاعتنائى ببعض وسائل مذكوره از خرابى اوضاع دربار ، نفاق ايرانيها با يكديگر و نبودن اشخاص صادق و\r\n\r\n","description":"","footnote":"","page_name":" 1447 ","page_number":560},
  {"content":"\r\n\r\nكافى بود . پارسىهاى آن‌روز از جهت ثروت زياد ، كه از حكمرانى آن‌ها در مدّت دو قرن بر دنياى آن زمان حاصل شده بود ، در زندگانى باتجمّل و عيش‌وعشرت فرو رفته سست شده بودند و براى فداكارى حاضر نبودند . داريوش هم شاهى نبود ، كه براى اين زمان ايران بتخت نشسته باشد . اين زمان ايران شاهى مانند كوروش كوچك يا لااقل اردشير سوّم لازم داشت . داريوش نه عقل آنها را داشت و نه داراى ارادهء آنها بود ، و گرنه خارىدم را در ازاى نصيحتى چنان صحيح نميكشت ، زيرا ميبايست بخاطر آرد ، كه اردشير سوّم چگونه من‌تور را اداره و چه استفاده‌ها از وجود او كرد . مم‌نن هم ، كه آن خدمات برجسته را انجام ميداد ، برادر من‌تور بود . در مورد ديگر عقيدهء يونانيها را ، كه نبايد در ايسّوس جنگيد ، صحيح ميداند ، ولى اراده ندارد ، كه عقب نشسته در جلگه‌هاى بين النّهرين جنگ كند .\r\nچنين بود صفات داريوش كه ذكر شد ، ولى انصاف اقتضا مىكند ، كه درباره‌اش نيز گفته شود : او حيثيّت خود را تا نفس آخر حفظ كرد و با شرافت‌مندى عمر خود را بپايان رسانيد . بالاخره اين نكته را هم بايد اذعان داشت ، كه باوجود اوضاع درهم‌وبرهم دربار ايران آن زمان و با مسلّم بودن غفلت‌هاى پىدرپى و خبطهائى كه ميشد ، باز فقط شخصى فوق‌العاده مانند اسكندر توانست دولت هخامنشى را از پاى درآورد ، و اگر غير او ميبود ، نه مقدونيها موفق ميشدند و نه يونانيها و منتها پيشرفت آنها شايد تا سواحل رود هاليس ميبود . ثبوت اين عقيده آسان است :\r\nاز آنچه در باب جنگهاى داريوش با اسكندر برطبق نوشته‌هاى مورّخين قديم ذكر شده ، پيدا است ، كه در گرانيك و ايسّوس ، در گوگمل و دربند پارس ، و در همه‌جا شخص اسكندر فتح را از چنگ ايرانيها ربوده . سرداران اسكندر از بهترين آنها ، كه پارمن‌ين بود ، گرفته تا پست‌ترينشان در موارد عديده صريحا يا تلويحا اظهار عقيده كردند كه ، اسكندر بگرفتن آسياى صغير و پول اكتفا كرده پيشنهاد عهد صلح را بپذيرد .\r\nبا مرگ داريوش سوّم سلطنت سلسلهء هخامنشى و دورهء تسلّط پارسىها\r\n\r\n","description":"","footnote":"","page_name":" 1448 ","page_number":561},
  {"content":"\r\n\r\nبر مشرق قديم خاتمه يافته دورهء ديگرى شروع گرديد ، كه بايد آن را « مقدونى و يونانى » ناميد . چون تاريخ ايران در اين دوره موضوع كتاب ديگرى است ، شمه‌اى از اوضاع تمدّنى ايران در دورهء هخامنشى ذكر كرده به اين كتاب خاتمه ميدهيم . بنابر آنچه گفته شد ، معلوم است ، كه سلطنت دودمان هخامنش از خروج كوروش بزرگ بر آخرين شاه ماد تا فوت داريوش سوّم دويست و بيست سال امتداد داشت ، ولى اگر سلطنت اين دودمان را در پارس قبل از قيام كوروش بزرگ نيز در نظر گيريم ، مدّت سلطنت آن تقريبا چهارصد سال بود ( بصفحهء 231 رجوع شود ) .\r\n\r\nخانوادهء داريوش\r\nخانوادهء مزبور موافق اطلاعاتى كه بما رسيده ، عبارت از اين اشخاص بود : مادر داريوش سىسىگامبيس « 1 » نام داشت و او دختر استان « 2 » و نوهء داريوش دوّم بود . زنان داريوش اينها بودند : 1 - استاتيرا خواهر او . 2 - خواهر فرناك نامى كه اسمش معلوم نيست . 3 - آبان‌دخت . عدّهء اولاد داريوش معلوم نيست ، ولى چنان كه از تاريخ ديده مىشود ، داريوش دو پسر و سه دختر داشت . پسران : 1 - آرىبرزن . 2 - اخس . دختران : 1 - استاتيرا كه زن اسكندر شد .\r\n2 - درىپه‌تيس ، « 3 » زن هفس‌تيون سردار محبوب اسكندر . 3 - دخترى كه اسمش معلوم نيست و زن مهرداد نامى بود . برادر داريوش اگزاثر « 4 » نام داشت و دختر او موسومه به آماستريس دو شوهر كرد : به كراتر « 5 » سردار اسكندر و به ديونيس هراكله « 6 » ، چنان كه بيايد . خواهران داريوش اينها بودند : 1 - استاتيرا كه زن او بود . 2 - عيال ارته‌باذ ، كه اسمش معلوم نيست ( يوستى ، نامهاى ايرانى ، صفحهء 398 - 399 ) .\r\n\r\n\r\n","description":"","footnote":"\r\n( 1 ) -  Sisygambis . \r\n( 2 ) -  Ostanes . \r\n( 3 ) -  Drypetis . \r\n( 4 ) -  Oxathres . \r\n( 5 ) -  Cratere . \r\n( 6 ) -  Dionyse d'Heraclee . \r\n","page_name":" 1449 ","page_number":562},
  {"content":"\r\n\r\n\r\nباب دوم - قسمت تمدنى\r\nتذكّر هرچند از تاريخ اين دوره ، چنان كه ذكر شد ، اطّلاعاتى هم راجع باوضاع تمدّنى آن حاصل مىشود و بنابراين ميبايست در اين باب بذكر چيزهائى پرداخته باشيم ، كه بواسطهء بدست نيامدن موقع در باب اوّل ناگفته مانده ، ولى چون هريك از اطّلاعات مذكوره بمناسبت واقعه يا قضيّه‌اى ذكر شده و ممكن است ، كه بواسطهء پراكندگى در باب اوّل اين كتاب جمعا در خاطر خواننده محفوظ نمانده باشد ، ناچار لازم آمد ، كه اطّلاعات مذكوره را در اين باب خلاصه كرده ناگفته‌ها را بر آن بيفزائيم ، تا شايد بوسيله اين باب تا اندازه‌اى بتوان اوضاع تمدّنى ايران را در دورهء هخامنشى نمود ، ولى قبلا بايد اعتراف كرد ، كه اطّلاعات كنونى راجع به اين موضوع زياد نيست و در نتيجه سؤالهائى بىجواب ميماند .\r\nباوجود اين ناچار بايد باطّلاعاتى كه در دست است ، اكتفا كرد ، تا شايد در آينده بعض مجهولات بواسطهء اكتشافاتى معلوم گردد . جاهائى ، كه گفته‌هاى باب اوّل راجع بمطلبى خلاصه مىشود ، به اشاره اكتفا كرده خواهيم گذشت و مدارك گفته‌ها را تكرار نخواهيم كرد ، زيرا در باب اوّل ذكر كرده‌ايم و مقصود از اشاره فقط اين است ، كه مطلبى را خواننده بخاطر آرد .\r\n\r\nفصل اول - وسعت دولت هخامنشى و تشكيلات ان\r\n\r\nمبحث اول - وسعت دولت هخامنشى\r\nاسنادى كه اين مسئله را روشن مىكند عبارت است از : 1 - كتيبهء نقش رستم ، كه داريوش اوّل در مقبرهء خود نويسانده . 2 - نوشته‌هاى هرودوت راجع بايالات مالى ايران هخامنشى ، كه باستثناى بعض اختلافات ، مؤيد اين كتيبه است و در مبحثى ، كه راجع بماليه است ، بيايد . 3 - كتيبه‌هاى يكى از مقابر شاهان هخامنشى در تخت‌جمشيد ، چنان كه پائين‌تر ذكر خواهد شد .\r\n\r\n","description":"","footnote":"","page_name":" 1450 ","page_number":563},
  {"content":"\r\n\r\n\r\nكتيبهء نقش رستم\r\nنقش رستم محلى است تقريبا در سه ربع فرسنگى تخت‌جمشيد و در اينجا چهار مقبره از شاهان هخامنشى باقى مانده .\r\nمقبره داريوش اوّل داراى كتيبه‌ايست بسه زبان : پارسى قديم ، عيلامى و آسورى ( بابلى ) . مضامين نسخه پارسى چنين است : ( از ترجمهء ويسباخ - خطوط ميخى پارسى « 1 » ، كتاب تل‌من - فرهنگ و متن پارسى قديم « 2 » و كتاب كوّسويچ - كتيبه‌هاى هخامنشى ايران قديم « 3 » ) .\r\n\r\nبند اوّل\r\n« خداى بزرگى است اهورمزد ، كه اين زمين را آفريده ، كه آن آسمان را آفريده ، كه بشر را آفريده ، كه خوشى را براى بشر آفريده ، كه داريوش را شاه كرده . يگانه شاهى را از بسيارى ، يگانه قانون‌گذارى را از بسيارى » .\r\n\r\nبند دوّم\r\n« منم داريوش شاه بزرگ ، شاه شاهان ، شاه ممالكى كه از بسيارى از نژادها مسكون است ، شاه اين زمين پهناور تا آن دورها ، پسر ويشتاسپ هخامنشى ، پارسى پسر پارسى ، آريانى از نژاد آريانى « 4 » » .\r\n\r\nبند سوّم\r\n« داريوش شاه گويد : اين است بفضل اهورمزد علاوه بر پارس ممالكى ، كه در تصرّف من‌اند ، من بر آنها حكومت ميكنم ، به من باج ميدهند ، آنچه گفتهء من است اجرا ميكنند و در آنجاها قانون من محفوظ است » .\r\n\r\n\r\n","description":"","footnote":"\r\n( 1 ) -  T . H . Weisbach . Persische Keilenschriften . \r\n( 2 ) -  Tolman . Ancient Persian Lexicon and texts . \r\n( 3 ) -\r\n Kossowitz . Inscriptiones Paleo - Persicae Achaemenidarum . \r\n( 4 ) - در نسخهء آسورى داريوش خود را پارسى پسر پارسى و آريانى از نژاد آريانى نخوانده ، تا حسّيّات ملل تابعهء غيرايرانى را نيازرده باشد .\r\n","page_name":" 1451 ","page_number":564},
  {"content":"\r\n\r\n« 1 »\r\n\r\nبند چهارم\r\n« داريوش شاه ميگويد : وقتى كه اهورمزد ديد ، كه كار اين زمين مختل گشته « 2 » ، آن را به من سپرد ، مرا شاه كرد . من شاهم ، بفضل اهورمزد من آن را به ترتيب صحيح درآورده‌ام . هرآن‌چه به آنها امر كردم ، چنان كه ارادهء من بود ، اجرا شد . اگر تو فكر كنى ، چه مختلف الشكل بود ، ممالكى كه داريوش اداره ميكرد ، به اين صورتها بنگر . « 3 » آنها تخت مرا مىبرند . از اين راه\r\n\r\n\r\n","description":"","footnote":"\r\n( 1 ) - معلوم است ، كه اين جدول در كتيبهء نقش رستم نيست و اسامى يكى پس از ديگرى ذكر شده ، ولى براى روشن بودن مطلب چنين به نظر آمد ، كه تطبيق اسامى قديمه با اسامى جديده ممالك لازم است .\r\n( 2 ) - اين عبارت را مختلف ترجمه كرده‌اند . اپّر فرانسوى تصوّر كرده ، كه اختلال از اختلاف مذاهب است و اشارهء داريوش بخرافات مذهبى است ، ولى سايرين اين عقيده را رد كرده‌اند .\r\nاز منابع يونانى هم معلوم است ، كه داريوش نسبت بمذاهب ملل تابعه نظر تساهل و تسامح داشته .\r\nتصوّر ميرود ، كه مقصود داريوش از اختلال همان احوال ممالك ايران پس از فوت كبوجيه بوده ، ولى نخواسته از سلف خود بد بگويد .\r\n( 3 ) - يعنى مجسّمه‌هائى ، كه تخت داريوش بر آن استوار است .\r\n","page_name":" 1452 ","page_number":565},
  {"content":"\r\n\r\nتو ميتوانى آنها را بشناسى . آنگاه تو خواهى دانست ، كه نيزه‌هاى پارسىها دور رفته . آنگاه تو خواهى دانست ، كه پارسيها دور از پارس جنگيده‌اند » .\r\n\r\nبند پنجم\r\n« داريوش شاه ميگويد : آنچه كردم ، بفضل اهورمزد بود .\r\nاهورمزد يارى خود را به من عنايت كرد ، تا كار را بانجام رسانيدم . اهورمزد مرا از هر بدى بپايد « 1 » و نيز خانوادهء من و اين ممالك را . اين است استغاثهء من از اهورمزد . اهورمزد اين دعاى مرا اجابت كناد » .\r\n\r\nبند ششم\r\n« اى بشر ، آنچه اهورمزد امر كرده ، به تو ميگويم : راه راست را مگذار ، بد مينديش ، گناه مكن » ( ويسباخ ترجمه كرده : اى بشر ، فرمان اهورمزد را اطاعت كن ، راه راست را مگذار ، ستمكار مباش ) .\r\nراجع ببعض اسامى ، كه داريوش در كتيبهء خود ذكر كرده ، بايد گفت ، كه محقّقين در تطبيق آن اختلاف‌نظر دارند : 1 - ث‌ت‌گوش را غالبا باساتاگيد « 2 » هرودوت تطبيق ميكنند و بايد اين نظر صحيح باشد . بنابراين اين ايالت عبارت از :\r\nافغانستان مركزى بوده و تقريبا از هرات تا حوالى سند امتداد مييافته .\r\n2 - گندار را ، بعضى با صفحه‌اى در شمال و شرقى كابل تطبيق كرده‌اند و برخى با كابل و پيشاور كنونى . 3 - سكهاى هوم‌ورك ، مردم سكائى بودند و مساكنشان در صفحه‌اى بود ، كه گياه هئومه به عمل ميآورد ، اين گياه همان سومه هنديهاى قديم است و در ميان پيروان زرتشت ، چنان كه در قرون بعد ديده مىشود ، در موقع عبادت به كار ميرفت . امّا به اين سؤال ، كه اين صفحه در كجا واقع بود ، جواب محقّقى نميتوان داد ، زيرا بعضى صفحهء مزبوره را در اين‌طرف رود سيحون مىنمايند و برخى در آنطرف . دلايلى ، كه اقناع‌كننده باشد ، براى تطبيق اين محل با يكى از محل‌هاى\r\n\r\n\r\n","description":"","footnote":"\r\n( 1 ) - معنى اين عبارت هم درست معلوم نيست ، ولى مقصود تقريبا اهريمن يا بدى بوده .\r\n( 2 ) -  Satagydes . \r\n","page_name":" 1453 ","page_number":566},
  {"content":"\r\n\r\n( 89 ) - سر گاو نر از ممزوج : سه جزء طلا و يك جزء نقره كه در موزهء لوور پاريس است\r\n( پرّووشىپيه ، ج 5 ، گراور 534 )\r\nكنونى نواحى سيحون نيست .\r\n4 - سك‌تيگرخئود ، چنان كه در جاى خود گذشت ، بايد همان سكاهاى آمرگس باشد ، كه مورّخين يونانى ذكر ميكنند و باز معلوم نيست ، كه اين‌ها در اينطرف سيحون ميزيسته‌اند يا در آنطرف رود مزبور . بيشتر محقّقين اين صفحه و صفحهء ماقبل را در اين‌طرف سيحون ميدانند . سكهاى آنطرف دريا نيز مبهم است و معلوم نيست ، كه مقصود سكاهاى حوالى مصبّ رود دانوب بوده يا سواحل شمالى درياى سياه . 5 - پوتىيه يا پون‌تيه هم محقّقا معلوم نيست كجا بوده . بعضى با سمالىلند ( در افريقا ) تطبيق كرده‌اند ، اما اينكه عقيدهء مذكوره تا چه درجه صحّت دارد ، معلوم نيست . 6 - مكيا يا مچيا ، نيز محقّقا معلوم نيست . برخى آن را با مكران تطبيق ميكنند ، عدّه‌اى با طرابليس غرب و برقه .\r\nعقيدهء اولى بيشتر قوّت دارد . 7 - كرخا را درست تطبيق نكرده‌اند . بعضى با گرجستان تطبيق ميكردند و اخيرا عقيده‌اى اظهار شده ، كه مقصود از آن كاريّهء آسياى صغير بوده ، ولى به نظر مؤلّف كرخا بايد همان قرطاجنه باشد ، زيرا فينيقيها قرطاجنه را كرث‌خدشث « 1 » ميناميدند ، بنابراين اسم اين مملكت را يونانيها كرخه‌دن « 2 » ميگفتند و ظنّ قوى اين است ، كه كرخ همان پارسى شدهء اسم فينيقى يا يونانى است . امّا جهت آنكه داريوش اين مملكت را از ممالك تابعه دانسته ، پائين‌تر بيايد .\r\n\r\n\r\n","description":"","footnote":"\r\n( 1 ) -  Karth Chadaschath . \r\n( 2 ) -  Karchedon . \r\n","page_name":" 1454 ","page_number":567},
  {"content":"\r\n\r\nچنان كه در صفحهء 569 ذكر شد ، اگر نسخهء مصرى كتيبه‌هائى ، كه در نزديكى كانال سوئز كشف شده كاملا سالم مانده بود ، از تطبيق اسامى ايالات ايران در آن نسخه با كتيبهء نقش رستم ممكن بود بعض مجهولات را معلوم كرد ، ولى مع التأسف نسخهء مزبوره آسيب يافته و اين كار بدينوسيله ممكن نيست . بنابراين تا اسنادى ديگر كشف نشود ، بايد گفت ، كه وضع جغرافيائى چند ايالت ايران هخامنشى هنوز محقّقا معلوم نيست و بسط مقال هم در اين باب نتيجه ندارد ، زيرا دلائلى اقناع كننده ، براى صحّت حدس‌هاى مختلف ، بيان نمىشود .\r\nامّا اينكه داريوش قرطاجنه را جزو ممالك تابعه بشمار آورده ، جهت آن‌را بايد از اين‌جا دانست ، كه قرطاجنه را فينيقيها بنا كرده بودند و چون فينيقيّه ، يا مملكت مادرى قرطاجنه ، از ممالك تابعهء ايران هخامنشى بود ، بالطبع يكنوع تمكينى بر قرطاجنه نسبت بدربار ايران الزام ميشد ، روايت ژوستن ، كه در صفحهء 693 گذشت ، دليل اين معنى است ( تاريخ عمومى ، كتاب 19 ، بند 1 ) و ديگر بايد در نظر داشت ، كه منافع قرطاجنه در مغرب برقه با منافع ايران اصطكاك داشت و از اين نظر ، كه تصادمى بين پارسيها و قرطاجنه روى ندهد ، اهالى قرطاجنه از دربار ايران ملاحظه داشتند . بالاخره بايد بخاطر آورد ، كه در زمان لشكركشى خشيارشا بيونان قرطاجنه هم با جزيرهء سيسيل در جنگ شد ، تا نگذارد گلن جبّار آن بكمك يونانيها رود . از تمامى اين قرائن چنين به نظر ميآيد ، كه قرطاجنه متّحد ايران بوده و در زمان داريوش اوّل بقول ژوستن ( همانجا ) سه امر او را پذيرفته و مجرى داشته : يكى از سه امر مزبور ، چنان كه ذكر شد ، خوددارى از قربانى انسان بود .\r\nراجع به اين امر بايد توضيح كنيم ، كه در قرطاجنه مادران مقدّس عادت داشتند براى جلب رضاى خداى بزرگشان ، موسوم به ملك يا ملخ ، اطفالشان را قربان كنند و در اين موارد ، مادر طفل خود را روى دو دست مجسّمهء رب النوع مزبور ، كه بپيش بخطّ افقى دراز بود ، گذاشته در زير آن آتشى روشن ميكرد ، تا بچه كباب\r\n\r\n","description":"","footnote":"","page_name":" 1455 ","page_number":568},
  {"content":"\r\n\r\nو قربان شود . داريوش اين نوع قربانى را قدغن كرده ، زيرا موافق مذهب ايرانيهاى قديم آلودن آتش ممنوع بود . دو امر ديگر راجع بنخوردن گوشت سگ و احتراز از سوزانيدن اموات بوده كه قرطاجنه پذيرفته . بهرحال گذشته از اين مسئله ، كه قرطاجنه متّحد شاهان هخامنشى بوده يا نبوده ، از غور در نوشته‌هاى نويسندگان عهد قديم اين نظر حاصل مىشود ، كه چون فينيقىها مستعمراتى در درياى مغرب ايجاد كرده و در قرن 12 ق . م از جبل طارق گذشته بودند ، از جهت تابع بودن فينيقيّه بايران ، مستعمرات آن هم بوسيله مملكت مادرى حال يكنوع دست‌نشاندگى نسبت بدربار ايران داشته‌اند . اين مطلب نبايد باعث حيرت گردد ، زيرا سابقه داشت ، توضيح آنكه بخت‌النّصر دوّم ، پادشاه بابل ، چون فينيقيّه را تابع كرد ( 572 ق . م ) خواست تمام مستملكات خود را ببيند و با اين مقصود بقول مگاستن « 1 » مورّخ و جغرافيادان يونانى از قرن 4 - 3 ق . م ، سياحتى در درياى مغرب كرده ، تا جبل طارق در كشتيهاى فينيقى راند و بمستعمرات فينيقى ، كه در اين زمان جزو دولت بابل بودند ، سركشى كرد . بنابراين ، چون كوروش بر فينيقيّه دست يافت موافق سابقه طبيعى بود ، كه مستعمرات فينيقيّه در درياى مغرب از او هم يكنوع تمكين داشته باشند يا از متّحدين او بشمار روند . بعلاوه اطّلاعات مذكوره يك نفر عالم رومى موسوم به تاران‌تيوس و اررون « 2 » ، كه در قرن اوّل ق . م ميزيست و پومپه « 3 » او را حاكم ايبرى « 4 » يا اسپانياى كنونى كرده بود ، اسم پارسيها را در رديف فينيقيها و ساير ملل ذكر كرده گويد ، اينها در ايبرى حكومت كرده‌اند . پلين « 5 » هم در تأليفات خود موسوم به « تاريخ طبيعى » در كتاب سوّم و فصل 3 اشاره به اين موضوع كرده و ديگر از گفته‌هاى حزقيال ( باب 27 ، آيه 10 ) ديده مىشود ، كه پارسيها به فينيقيها\r\n\r\n\r\n","description":"","footnote":"\r\n( 1 ) -  Megasthen  اين شخص را سلكوس نىكاتور بانى سلسلهء سلوكيها ( 355 - 280 ق . م ) نزد پادشاه هند بسفارت فرستاد و او تاريخ هند را نوشت . نوشته‌هاى مگاستن راسترابون در كتاب 15 خود ذكر كرده و نيز اوسويوس در كتاب دهمش ، كه موسوم بچيزهاى قديم يهود است . ظن قوى اين است ، كه ديودور ( كتاب 2 ، بند 35 - 42 ) و آريّان و ديگران نيز از او اقتباساتى كرده‌اند .\r\n( 2 ) -  Tarentius Varron . \r\n( 3 ) -  Pompee . \r\n( 4 ) -  Iberie . \r\n( 5 ) -  Pline . \r\n","page_name":" 1456 ","page_number":569},
  {"content":"\r\n\r\nبراى حفظ مستملكات آنها در درياى مغرب كمك ميكرده‌اند و نيز سالّوست « 1 » نويسندهء رومى در كتاب خود موسوم به ( جنگ يوگورتا « 2 » ) در فصل دهم گويد ، قشون هركول « 3 » يعنى فينيقى « 4 » پس از فوت رئيس آن در ايبرى بپراكند و از سپاهيان مخصوصا اسم پارسيها ، ماديها و ارامنه را ذكر مىكند . اگرچه نوشته‌هاى سالّوست ، چون راجع بقرن دوّم ق . م است ، مربوط بدورهء هخامنشى نمىباشد ، ولى باز مىرساند ، كه ايرانىها بممالك دوردستى مانند اسپانيا ميرفته‌اند . راجع به اين موضوع يك‌چيز هم جلب توجّه مىكند : فيليپ كازيمير « 5 » گويد : دره رود سن‌دوت « 6 » ، كه از لاتوربى « 7 » به طرف موناكو ( واقع در جنوب شرقى فرانسه ) جارى است ، به زبان اهل محلّ دره گوماتس « 8 » نام داشت . در اينكه اين دره را گوماتس ميناميدند ترديدى نيست ، زيرا اهالى محلّ در يكى از داستانهاى قديم خود راجع به سن‌دوت در باب كبوترى گفته‌اند :\r\n« به محل مناكو - بدره‌اى ، كه به زبان اهل محل گوماتس نام داشت ، ميآمد » « 9 » . اين تحقيق فيليپ كازيمير جالب توجّه است ، زيرا ، چنان كه ميدانيم ، گوماتس يونانى شدهء گئومات يعنى اسم مغى است ، كه خود را برديا پسر كوروش بزرگ گفت و بر تخت نشست . امّا وجه تسميهء محلّ مزبور معلوم نيست ، شايد سردار يا حاكمى از ايران گئومات نام در اين‌جا ، كه از مستملكات فينيقىها بود ، اقامت داشته و درهء مزبور باسم او خوانده شده يا پيروان گئومات پس از كشته شدن او ، از ترس داريوش به اين جاها رفته‌اند « 10 » .\r\n\r\n\r\n","description":"","footnote":"\r\n( 1 ) -  Salluste . \r\n( 2 ) -  Guerre de Jugurtha . \r\n( 3 ) -  Hercule . \r\n( 4 ) - براى فهم اين مطلب ، كه چرا روميها قشون فينيقى را قشون هركول ميناميدند ، بايد اين مختصر را در نظر گرفت : رب النوع بزرگ فينيقىها ( ملكارت ) نام داشت و اسم او را فينيقىها بحروف خودشان از راست به چپ چنين مينوشتند  htrakleM  . يونانيها ، كه عادت داشتند از چپ براست بنويسند ، اين كلمه را از چپ براست خواندند و چون ( م ) و ( س ) در الف‌باى فينيقى شبيه يكديگر بود ، روميها بجاى ( م ) حرف ( س ) گذاشتند و شد هراكلس يونانى ، كه به زبان رومى ( هركولس ) مىگفتند . ( مقالهء فيليپ كازيمير : « فينيقىها و پارسىها در صفحات ما » ) .\r\n( 5 ) -  Philippe Casimir  ( اين عالم تتبّعاتى راجع بتاريخ موناكو و لاتوربي كرده ) .\r\n( 6 ) -  Saint - Devote . \r\n( 7 ) -  La Turbie . \r\n( 8 ) -  Gaumates . \r\n( 9 ) -\r\n Veniens in locum Monacum , in vallum quae in vulgo dicitur Gaumates . \r\n( 10 ) -\r\n Philippe Casimir « Les Pheniciens et les Perses dans nos regions » . \r\n","page_name":" 1457 ","page_number":570},
  {"content":"\r\n\r\nاز كليهء اين نوع اطّلاعات و قرائن چنين به نظر ميرسد ، كه مستملكات فينيقيّه در درياى مغرب بواسطهء مملكت مادرى از احكام شاهان هخامنشى تمكين داشته‌اند ، يا چنان كه گفته شد ، از متّحدين آنها بشمار ميرفتند .\r\n\r\nكتيبه‌هاى مقبرهء تخت‌جمشيد\r\nدر تخت‌جمشيد ، چنان كه بيايد سه مقبره وجود دارد . دو دخمه در كوه است و در پشت صفّه . يكى ، كه ناتمام مانده ، در طرف جنوب واقع است . چون ديدن اين مقابر آسان است ، اشخاصى زياد اين دخمه‌ها را توصيف كرده‌اند ، ولى همه تصوّر كرده بودند ، كه اين مقبره‌ها كتيبه ندارد . اين تصوّر راجع به دو دخمه ، يعنى آنكه در طرف شمال است و آنكه در طرف مشرق ناتمام مانده ، صحيح است ، ولى دخمهء جنوبى كتيبه‌اى در سه زبان دارد ، كه اكتشاف مستر داويس « 1 » قونسول سابق انگليس در فارس است . كتيبه‌ها بالاى سر مجسّمه‌هائى است ، كه تخت شاه بزرگ را نگاهداشته‌اند و شمارهء ايالات مطابق فهرست كتيبهء مقبرهء داريوش بزرگ مىباشد ، ولى خوب محفوظ مانده . كتيبه‌اى ، كه به خط پارسى قديم نوشته شده ، از حيث مضمون چنين است :\r\n\r\nاوّل\r\nدر صف بالا : 1 - اين پارسى است . 2 - اين مادى است . 3 - اين خوزستانى است . 4 - اين پارتى است . 5 - اين هراتى است . 6 - اين باخترى است . 7 - اين سغدى است . 8 - اين خوارزمى است . 9 - اين زرنگى ( سيستانى ) است . 10 - اين رخّجى است . 11 - اين ث‌ت‌گوشى است .\r\n12 - اين گندارى است . 13 - اين هندى است . 14 - اين سكائى هومه‌ورك است .\r\n\r\nدوّم\r\nدر صف پائين : 15 - اين سكائى تيزخوداست . 16 - اين بابلى است .\r\n17 - اين آسورى است . 18 - اين عرب است . 19 - اين مصرى است .\r\n20 - اين ارمنى است . 21 - اين كاپادوكى است . 22 - اين سپردى ( ليدى ) است .\r\n23 - اين يونانى است . 24 - اين سكائى آنطرف دريا است . 25 - اين\r\n\r\n\r\n","description":"","footnote":"\r\n( 1 ) -\r\n A . W . Davis ( The Journal Royal Asiatic Seiety , april 1932 ) . \r\nاين كتيبه‌ها در 1930 كشف شده\r\n","page_name":" 1458 ","page_number":571},
  {"content":"\r\n\r\nسكودرى است . 26 - اين يونانى سپردار است . 27 - اين پوتى است .\r\n28 - اين كوشى است . 29 - پهلوى تخت از طرف چپ ، خوانده نميشود ، زيرا نسخه پارسى و عيلامى بكلّى خراب شده و در نسخهء بابلى دوما « 1 » ميخوانند . در نقش رستم اين‌جاى فهرست ايالات مكيا يا مچيا خوانده مىشود . 30 - اين كرخى ( يا كركى ) است .\r\nاز مقايسهء اين كتيبه‌ها با كتيبهء نقش رستم روشن است ، كه ترتيب ذكر ايالات يكى است . يگانه تفاوت اين است ، كه در كتيبهء نقش رستم پارس در فهرست ممالك تابعه نيست ، يعنى داريوش ميگويد : « علاوه بر پارس » و در اين كتيبه پارس در اوّل فهرست قرار گرفته . معلوم است ، كه اين كتيبه از حيث تاريخ از كتيبهء نقش رستم مؤخر است ، ولى معلوم نيست ، شاهى كه در اين‌جا بر تخت نشسته ، كى است . مستر داويس بسيار كوشيده ، تا شايد كتيبه‌اى راجع بمعرفى شاه بيايد ، ولى معلوم گشته ، كه چنين كتيبه‌اى وجود ندارد . حدس ميزنند ، كه شاه بايد اردشير دوّم باشد ، ولى مؤلّف تصوّر مىكند ، كه اين حدس نبايد صحيح باشد ، زيرا مصر در زمان اردشير دوّم از ممالك تابعه نبود : در زمان داريوش دوّم از ايران جدا و در سلطنت اردشير سوّم از نو تسخير شد . در خاتمه مقتضى است گفته شود ، كه چون مستر داويس خطوط عيلامى و بابلى را نميدانست ، فقط از خط پارسى سواد برداشته ، ولى معلوم است كه نسخهء عيلامى و آسورى را نيز خواهند خواند .\r\nاين است آنچه راجع بوسعت دولت هخامنشى ميتوان گفت . كتيبه‌هاى ديگر داريوش اوّل هم اطّلاعاتى راجع بايالات تابعه ايران هخامنشى ميدهند ( مانند كتيبهء بزرگ بيستون و كتيبهء تخت‌جمشيد و لوحهء اكتشافى در همدان ) ، ولى چون مثل كتيبه‌هائى ، كه ذكر شد جامع نيستند ، از درج آنها در اينجا خوددارى كرده شرح هر يك را بجاى خود ( آثار هخامنشى ) محوّل ميداريم .\r\n\r\n\r\n","description":"","footnote":"\r\n( 1 ) -  Dumaa . \r\n","page_name":" 1459 ","page_number":572},
  {"content":"\r\n\r\n\r\nمبحث دوم - تشكيلات\r\nاگر فرض كنيم ، فهرستى كه هرودوت از قسمت‌هاى قشون ايران در جنگ ايران و يونان داده ( صفحات 730 - 743 ) شامل تمام ملل تابعه ايران آن زمان بوده ، چهل و نه نوع مردم از نژادهاى گوناگون در ايران و ممالك تابعهء آن ميزيسته‌اند .\r\nاين ملل و مردمان مختلف آزاد بودند ، كه موافق معتقدات دينى و عاداتشان رفتار كنند و مذهب شاهان و معتقدات اهالى ايران به آنها تحميل نميشد . عادات و اخلاق و زبان ملل تابعه هم محفوظ بود و علاوه بر آن بعض ممالك ، كه پائين‌تر ذكر خواهد شد ، مختار بودند مؤسسات ملّى ، سلسلهء پادشاهان و امراء محلّى و روحانيّين خود را حفظ كنند . چيزى كه ايران از ممالك تابعه ميخواست اين بود ، كه تمام اهالى خودشان را بندگان شاه ، يا چنان كه داريوش در كتيبه‌هاى خود گويد ، خودشان را از شاه دانسته احكام مركز را مجرى و قانون او را محفوظ دارند . مقصود از قانون قانون مدنى يا قضائى و امثال آن نيست ، زيرا چنان كه بيايد اين نوع قوانين موافق عادات و سنن و گذشته‌هاى ملل بود و حكومت مركزى يا ولات در اين‌گونه امور دخالت نميكردند . مقصود داريوش تنظيمات و تنسيقات دولتى است مانند پرداختن مالياتها ، نگاهداشتن ساخلوها در جاهاى لازم ، حفظ امنيّت عمومى و چاپارخانه‌ها ، تسهيل حركت چارپاها ، زدن سكّه در حدوديكه مركز معيّن كرده بود ، احتراز از زدن سكّهء طلا ، فرستادن قشون در موقع جنگ به جاهاى لازم ، حفظ راهها از خرابى و كلية آنچه كه راجع بانتظامات مملكتى و آسايش عمومى بود .\r\nضمنا بايد گفت ، كه شاهان هخامنشى نظر خاصّى بآبادى و عمران ممالك تابعه داشتند ، تا در وصول مالياتها وقفه يا اختلالى روى ندهد ( شرح مطلب پائين‌تر بيايد ) .\r\nبراى اجراى اين مقاصد داريوش اوّل تشكيلاتى بايران و ممالك تابعهء آن داد ، كه ذكر مىشود و ، چون در رأس تشكيلات شاه قرار گرفته بود ، از او و دربارش شروع ميكنيم .\r\n\r\nشاه و دربار\r\nراجع به اين موضوع آنچه از نوشته‌هاى مورّخين قديم ، كه در باب اوّل اين كتاب ذكر شد ، و آثار دورهء هخامنشى استنباط\r\n\r\n","description":"","footnote":"","page_name":" 1460 ","page_number":573},
  {"content":"\r\n\r\nمىشود ، اين است : شاه مالك الرّقاب است ، يعنى منبع مقرّرات ، مصدر اوامر و نواهى ، بخشنده امتيازات و افتخارات ، داور نهائى در دادن پاداشها و كيفرها ، فرمانده كل قواى برّى و بحرى و رئيس كل تشكيلات كشورى و لشكرى است .\r\nامّا اينكه او رئيس مذهب مىباشد يا نه ، بدين سؤال موافق كتيبه‌هاى داريوش و ساير شاهان بايد جواب مثبت داد ، زيرا داريوش در كتيبهء نقش رستم گويد « چون اهورمزد ديد كار زمين مختل است ، آن را به من سپرد و من آن را به ترتيب صحيح درآورده‌ام » . در بيستون ، در نقش رستم و در تخت‌جمشيد ديده مىشود ، كه بالاى سر داريوش فروهر يا فرّ ايزدى پرواز مىكند و داريوش در حال احترام و تقديس دست راست خود را بلند كرده . چون حجّاريهاى بيستون مجلسى است ، كه فتوحات داريوش را نموده ، واضح است ، كه خواسته‌اند ، اين معنى را بپرورند ، كه سلطنت او از طرف اهورمزد و كارهايش موافق ارادهء او است و نيز در تخت‌جمشيد حجّاريهاى زيادى است ، كه جدال شاه را با حيوانات عظيم الجثه و موحش نشان ميدهد . در اينجا باز خواسته‌اند بنمايند ، كه شاه يا نمايندهء اهورمزد در روى زمين با مخلوقات اهريمن در جنگ است و بر آنها غلبه مىيابد و نيز بايد در نظر داشت ، كه موافق كتيبه‌هاى هخامنشى ، سلطنت شاهان اين دودمان موهبت الهى است و آنها بارادهء او بر دشمنان فائق مىآيند ، مثلا داريوش عبارت « بفضل اهورمزد » را 41 دفعه در كتيبه‌ها تكرار كرده و خشيارشا شش دفعه و نيز عبارت « اهورمزد شاهى را به من اعطا كرد » در كتيبه‌هاى داريوش 11 دفعه و در كتيبه‌هاى خشيارشا 6 دفعه تكرار شده . از آنچه گفته شد اين نتيجه حاصل مىشود ، كه حكومت شاهنشاه مطلقه و غيرمحدود بود ، ولى نبايد تصوّر كرد ، كه اين حكومت بهيچ‌چيز محدود نميگشته ، زيرا مىبينيم : اولا شاه عادات ايرانيها و ساير ملل را محترم و مقدّسات آنها را جز در مورد ياغيگريهاى مكرّر مقدّس ميدارد . عادات و آئين بقدرى ثابت و لا يتغيّر است ، كه ضرب المثل گرديده ، چنان كه ميگفتند : « اين امر مگر قانون ماد است ، كه تغييرناپذير باشد » .\r\n\r\n","description":"","footnote":"","page_name":" 1461 ","page_number":574},
  {"content":"\r\n\r\n( استعمال لفظ ماد بجاى پارس معمول بود ، چنان كه در مواردى زياد هرودوت و ديگران چنين كرده‌اند و در باب اوّل اين كتاب گذشت ) . امّا راجع به عادات و قوانين ملل تابعه موارد آن پائين‌تر ذكر شده و بيايد .\r\nدر اين‌جا براى مثل فقط به اين نكته اشاره ميكنيم ، كه باوجود اينكه در ايران تاج‌وتخت موروثى بود و پس از فوت شاه كسى از اولاد ذكور او ، يا در صورت فقدان چنين شخصى ، يكى از نزديكترين اقربايش بتخت مىنشست ، در كاريّه ، كه تابع ايران بود ، تاج‌وتخت پس از فوت پادشاه بزنش ميرسيد ، نه بپسر يا ساير اقرباى ذكور او و هرگاه اين ترتيب نقض ميشد ، ملكه دادخواهى مىكرد و ولات موافق عادت ملكه را بر تخت مىنشاندند . ثانيا شاه ميبايست حكم خود را تغيير ندهد . ثالثا شاه ميدانست ، كه اگر از اختيارات خود سوء استعمال يا استفاده كند ، اين رفتار براى حيات او خطرناك است . اين سه چيز حكومت مطلقهء شاه را تا حدّى معتدل ميكرد . كلية براى محقّق اين نظر حاصل مىشود ، كه ترقى و تعالى يا تنزل و تدنّى ايران بسته به شخص شاه بود : ايران با شاهانى مانند كوروش بزرگ و داريوش رو باوج ميرفت و با شاهانى مانند داريوش دوّم و اردشير دوّم در انحطاط ميافتاد . اگرچه اين نكته را نيز بايد در نظر داشت ، كه طبقهء اشراف ، چنان كه از نوشته‌هاى مورّخين يونانى ديده مىشود ، در زمان كوروش و داريوش اوّل غيراز همان طبقه در زمان شاهان بعد بود و اين نكته مسلّم است ، كه چون اين طبقه بآقائى و ثروت رسيد ، در فراوانى و تجمّلات و تعيّشات بىحدّوحصر غوطه‌ور و بعض صفات ممتازه خود را فاقد شد . در موارد مشكل و غامضى شاه با رجال مهم شور ميكرد و گاهى هم از ايالات رجالى احضار ميشدند ( مقدّمه لشكركشى خشيارشا به يونان ) . علاوه بر آن هفت نفر ، كه هركدام رئيس يكى از هفت خانواده درجه اوّل پارسى بود ، مشاورين شاه محسوب ميشدند . اينها را هرودوت قضات شاهى ناميده و عزرا مشيران شاه . ترتيبات دربارى را هخامنشىها از دربار ماد اقتباس\r\n\r\n","description":"","footnote":"","page_name":" 1462 ","page_number":575},
  {"content":"\r\n\r\nكردند و ، چون دربار ماد هم تقليد دربار آسور بود و آن نيز متضمّن ترتيبات دربارهاى ازمنهء قبل ، ميتوان گفت ، كه دربار هخامنشى تمام ترتيبات دربارهاى قبل از خود را جمع و تلفيق كرده از حيث تجمّلات و درخشندگى بىمثل و مانند بود .\r\nكتزياس گويد ، كه روزى پانزده‌هزار نفر از كارخانه شاهى غذا ميخوردند و گوشت گاو و گوسفند و بز و شتر و اسب و غاز و شترمرغ و انواع طيور و شكار به مصرف ميرسيد .\r\n( 90 ) - مجسّهء كوچكى از مفرغ ، موزهء لوور\r\n( نقّاشى گوتيه )\r\nطرز لباس را پارسىها از ماديها اقتباس كردند . شاه لباسى از پارچه‌هاى گرانبهاى ارغوانى بر تن و تاجى بلند بر سر داشت ، كه آن را مورّخين يونانى گاهى تيار « 1 » . و در مواردى كيداريس « 2 » ميناميدند . فقط شاه حق داشت كه تيار راست بر سر گذارد .\r\nاردشير دوّم ، چنان كه گذشت ، داريوش پسر و وليعهد خود را از اين قاعده مستثنى داشت .\r\nآثار تخت‌جمشيد مينمايد ، كه شاه ياره و زنجير و كمربند طلا استعمال مىكند . ريش شاه دراز و موهايش مجعّد است - بر تخت نشسته و عصاى سلطنت « 3 » بدست دارد و نوك آن بسيبى از زر منتهى گشته . پشت سر شاه صاحبمنصبى است از رجال درجه اوّل دربار و پهلوى آن شخصى ، كه مگس‌پرانى بدست دارد . در سر صاحبمنصبان دربار رئيس قراولان مخصوص ، كه يكى از رجال مهمّ دولت است ،\r\n\r\n\r\n","description":"","footnote":"\r\n( 1 ) -  Tiare . \r\n( 2 ) -  Kydaris . \r\n( 3 ) -  Sceptre . \r\n","page_name":" 1463 ","page_number":576},
  {"content":"\r\n\r\nقرار گرفته . رجال دربار عبارت‌اند از خوان سالار و رئيس قصر و خواجه‌باشى و مفتشين درجه اوّل يا بقول هرودوت چشمها و گوشهاى شاه . پس از آنها پيشخدمتان و شربت‌داران و ميرشكاران و چاپارهاى مخصوص و ناظر دربار و سازنده‌ها ( مغنّيان ) « 1 » ميآيند . مورّخين يونانى گويند كه پارسيها شاه را ميپرستيدند ، ولى از نوشته‌هايشان معلوم مىشود ، كه مقصود از پرستيدن به خاك افتادن و بوسيدن پاى شاه است ، كه معمول بوده ، نه پرستش بمعنى حقيقى و بعلاوه از كتيبه‌هاى شاهان معلوم است ، كه آنها بر خلاف شاهان ساسانى « در ميان خدايان جا نداشتند » دعوى الوهيّت در ايران از اسكندر شروع شد و پس از او سلوكيها اين عنوان را اختيار كردند و بعد از آنها شاهان اشكانى بتقليد سلوكيها خودشان را خداوند خواندند و بالاخره ساسانيان در ميان ايزدان جا گرفتند ( بمناسبت موضوع لازم است توضيح دهيم ، كه قبل از هخامنشىها هم پادشاهان مشرق قديم جز فراعنهء مصر ، خودشان را آسمانىنژاد نميخواندند ، مثلا بالاترين عنوان پادشاهان آسور « آقاى پادشاهان » است ) . شاه زن خود را از ميان شاهزاده خانمها يا دختران هفت خانواده درجه اوّل انتخاب ميكرد و اين زن عقدى ملكه ميشد . ملكه بانوى حرم بود ، بر تمام زنان اندرون رياست ميكرد و حقّ داشت ، كه تاج بر سر گذارد . در زمان بعض شاهان ( مانند داريوش دوّم و اردشير دوّم ) ملكه ، در امور سياسى نيز دخالت ميكرد و در دربار نفوذ فوق‌العاده مييافت ( پروشات - آمس‌تريس و غيره ) ، ولى چنان كه مشاهده مىشود ، اين وضع از زمان شاهان ضعيف النّفس شروع شده بود . اين مسئله ، كه آيا شاهان هخامنشى غيراز ملكه ، زن عقدى ديگرى نيز داشته‌اند ، تاريك است ، ولى از يك چيز ميتوان استنباط كرد ، كه داشتن زن عقدى متعدّد ممكن بوده : كوروش بزرگ موافق نوشته‌هاى هرودوت و كتزياس دو زن محترمه داشت : كاسان‌دان و نيز آمىتيس دختر آخرين پادشاه ماد ، كبوجيه دو دختر كوروش را ازدواج كرد .\r\nداريوش اوّل نيز دو دختر كوروش و يك دختر برديا را گرفت ( بفهرست\r\n\r\n\r\n","description":"","footnote":"\r\n( 1 ) - بفصل پنجم اين باب رجوع شود .\r\n","page_name":" 1464 ","page_number":577},
  {"content":"\r\n\r\nدودمان هخامنشى رجوع شود ) . نظاير اين نوع ازدواجها زياد است و ، چون نميتوان تصوّر كرد ، كه در اين موارد دختران يا نوه‌هاى شاهان هخامنشى زنان غيرعقدى بشمار ميرفتند ، پس بايد گفت ، كه شاه ميتوانسته زنان عقدى متعدّد داشته باشد . يك‌چيز ديگر هم اين نظر را تأييد مىكند : وقتى كه خشيارشا در زمان داريوش ميخواهد وليعهد شود ، استناد مىكند باينكه او بر خلاف ارت‌بازان وقتى تولّد شده ، كه داريوش شاه بوده و اگر مادر ارت‌بازان ، يعنى دختر گئوبرو ( گبرياس ) زن غيرعقدى بود ، اصلا چنين منازعه‌اى پيش نمىآمد ، زيرا زادهء زن غيرعقدى موافق عادات نميتوانست شاه گردد . مورد داريوش دوّم جهات ديگر داشت ، كه در جاى خود ذكر شده . او فى الواقع تخت را از سغديان ، كه خشيارشاى دوّم را كشته و من غير حق بتخت نشسته بود ، انتزاع و بعد آن را تصاحب كرد .\r\nملكه و زنان ديگر با مردان آميزش نداشته‌اند و حتّى در مسافرت‌ها در گردونه‌هاى بسته ، يا چنان كه هرودوت و مورّخين ديگر نوشته‌اند ، در هارماماكس حركت ميكردند .\r\nحكايت استرومردخا ، كه در تورية درج شده ، نيز مؤيد اين معنى است ، بخصوص كه در حجّاريهاى تخت‌جمشيد شكل زن هيچ ديده نميشود بجز يك استثناء ، كه راجع بزمانى است بعد از دوره هخامنشى ، چنان كه بيايد ، ولى اينكه سرپرسى سايكس گويد ( تاريخى از ايران ، ج 1 ، ص 172 ) كه پدر و برادرزنان شاهان هم نميتوانستند آنها را ملاقات كنند ، معلوم نيست از چه مأخذ است . هرودوت اين مطلب را فقط راجع به بردياى دروغى ذكر و جهت آن را هم توضيح كرده ، چنان كه گويد :\r\nچون سمرديس ميترسيد ، كه مبادا سرّ او آشكار شود ، زنان را از يكديگر جدا كرده بود و به كسى اجازه نميداد با آنها معاشرت كند . بنابراين ما مدركى نداريم ، تا بتوانيم اين مورد مخصوص را عموميّت دهيم ، بخصوص ، كه مورّخ مذكور گويد ، زنان را هم از يكديگر جدا كرده بودند ، بطوريكه آنها نميتوانستند يكديگر را ببينند و بدين جهت دختر هوتانه نميتوانست از آتس‌سا ، كه در اندرون مغ بود ، دربارهء او تحقيقاتى كند .\r\n\r\n","description":"","footnote":"","page_name":" 1465 ","page_number":578},
  {"content":"\r\n\r\nشاهان تنها غذا صرف ميكردند و فقط ملكه‌ها ميتوانستند با شاه در سر ميز بنشينند . در اين موارد ملكه مادر بر ملكهء زن مقدّم بود و از نوشته‌هاى پلوتارك چنين برميآيد ، كه اردشير دوّم پائين‌تر از مادرش مىنشست و زن او استاتيرا پائين‌تر از شاه . بقول مورّخ مذكور فقط اردشير دوّم ببرادرانش اجازه داده بود ، كه با او و ملكه‌ها غذا بخورند . نيز از گفته‌هاى اسكندر به سىسىگامبيس برميآيد ، كه شاه در حضور مادرش بىاجازهء او نمىنشسته . ميز شاه خيلى مجلّل بود ، بخصوص در موقعى كه شاه سفيرى را ميپذيرفت . اسكندر بعد از جدال ايسّوس ، وقتى كه بر سر ميز داريوش نشست ، گفت : « اين است معنى شاه بودن » . از وزراء اسمى در اين دوره برده نميشود . بنابراين نزديك‌تر بحقيقت اين است :\r\nيك مرد دربارى ، چون مورد اعتماد شاه واقع ميشد ، مصدر تمام امور ميگرديد .\r\nدرواقع امر زمامدار يكنفر بود و معاونينى داشت ، كه نزد او مسئول بودند . اين زمامدار ممكن بود رئيس قراولان مخصوص شاه باشد ( اردوان ) يا خواجه‌باشى او ( باگواس ) يا صاحب شغلى ديگر . در سلطنت شاهان ضعيف النفس خواجه‌سرايان نيز مانند زنان در امور دولتى نفوذ مىيافتند و انحطاط دولت هخامنشى بيشتر از اين راه بود .\r\nفرامين و نامه‌هائى ، كه از طرف شاه صادر ميشد ، به مهر او ميرسيد و در مواردى كه پارسيها در ايالات تابعه مهر شاه را ميديدند ، آن را تعظيم و تكريم ميكردند محلّهائى بود ، كه سالنامه‌ها و مكاتيب در آنجا ضبط ميشد . اين معنى از نوشته‌هاى كتزياس صريحا برميآيد و ، او چنان كه گذشت ، اين نوع جاها را ديفتراى بازىلىكاى « 1 » مينامد ، كه بپارسى امروز ( دفاتر شاهى ) بايد گفت . كتاب استرومردخا نيز اين مطلب را مىرساند . چاپارهاى مخصوص از اشخاص محترم انتخاب ميشدند ، چنان كه داريوش سوّم ، قبل از اينكه والى ارمنستان گردد ، چاپار مخصوص بود .\r\nهنگام جنگ عادت اقتضا ميكرد ، كه شاه در قلب قشون جا گرفته رشادت\r\n\r\n\r\n","description":"","footnote":"\r\n( 1 ) -  Difterai bazilicai . \r\n","page_name":" 1466 ","page_number":579},
  {"content":"\r\n\r\nخود را نشان بدهد . زمان صلح شاهان به شكار ميپرداختند و با اين مقصود به ترتيب آسوريها دور ميدان وسيعى ديوار كشيده و آن را مشجّر ساخته از حيوانات درنده ، غزال گورخر ، خرگوش ، طيور و غيره پر ميكردند . شكار شير و ببر و پلنگ با تيروكمان معمول بود ، ولى شاهان بيشتر به شكار گورخر ميل داشتند . كزنفون گويد اين نوع پاركها را پرديس « 1 » مىناميدند . اين لفظ حالا در بعض زبانهاى اروپائى بمعنى ( بهشت ) است و فردوس هم از اين كلمه آمده .\r\nاين است آنچه راجع بشاهان هخامنشى و دربار آنها جسته و گريخته از نوشته‌هاى مورّخين قديم يا كتيبه‌ها بدست ميآيد . بعض اطّلاعات ديگر پائين‌تر در جزو مباحث ديگر بمناسبت موضوع ذكر شده و خواهد آمد ( در جاهائى ، كه بمندرجات باب اوّل اشاره شده ، مدرك را ذكر نكرده‌ايم ، زيرا ، چون در جاى خود مدارك اين گونه مطالب ذكر گرديده ، در اينجا تكرار را زايد دانسته‌ايم . اين تذكر شامل كليّه باب دوّم مىباشد . معلوم است ، كه ، اگر از موضوعى سخن رود ، كه در باب اوّل ذكر نشده ، ملاك و مدرك آن را خواهيم نمود ) .\r\n\r\nتشكيلات ادارى\r\nداريوش شاهنشاهى ايران را بقسمتهاى بزرگ تقسيم كرد و هركدام را بيك نفر مأمور ، كه از مركز معيّن ميشد ، سپرد .\r\nاين مأمور را خسرپاون ميناميدند « 2 » و معنى آن به زبان كنونى ( شهربان ) يعنى نگهبان مملكت است ( در ايران قديم شهر بمعنى مملكت استعمال ميشد « 3 » ) بنابراين قسمتهاى مملكت بمنزلهء ايالات و نگهبانها در حكم ولات بودند . در كرسى هر ايالت ساخلوى براى حفظ امنيّت ايالت مقرّر بود . رئيس آن را نميدانيم به زبان پارسى قديم چه ميگفتند ، ولى بعض نويسندگان رئيس قشون محلّى را كارانس مينامند و بايد صحيح باشد ، زيرا كار در پارسى قديم بمعنى لشكر و مردم استعمال شده « 4 » .\r\n\r\n\r\n","description":"","footnote":"\r\n( 1 ) -  Paradis . \r\n( 2 ) - كتيبهء بيستون ، ستون 3 ، بند 10 .\r\n( 3 ) - ظنّ قوى اين است ، كه خسرپاون مينوشتند ولى در محاوره شترپان تلفّظ ميكرده‌اند ، زيرا يونانيها اين كلمه را ساتراپ ضبط كرده‌اند .\r\n( 4 ) - شيپور را به همين مناسبت كارناي ناميده‌اند ، كه اكنون كرنا شده و كارزار هم از همين كلمه آمده .\r\n","page_name":" 1467 ","page_number":580},
  {"content":"\r\n\r\nبا هروالى مأمورى از مركز روانه ميشد ، كه در ظاهر منشىباشى يا سردبير والى بود ، ولى درواقع ميبايست اعمال والى را تفتيش كند و مركز را از نتيجه مطلع دارد . بوسيلهء او مركز ميدانست ، كه احكام صادره اجرا شده يا نه و گاهى مركز مستقيما با سردبير مكاتبه ميكرد . حفظ امنيّت و وصول مالياتها و نظارت بر عدليه حقوقى و پادشاهان دست‌نشانده و امراى محلّى از وظايف والى بود .\r\nرئيس قشون ساخلو ايالت را اداره ميكرد ، ولى از وقتى كه نفوذ مركز ضعيف شد ، ولات رياست قشون محلّى را هم داشتند ، گاهى خودشان قوائى تشكيل ميكردند و اين اوضاع غالبا باعث خودسرى و ياغيگرى ولات ميگرديد . هرودوت عدّهء ايالات ايران را بيست نوشته ، ولى از كتيبهء نقش رستم داريوش معلوم است ، كه با پارس سى بوده . چون جهت اين تفاوت پائين‌تر ذكر شده ، عجالة ميگذريم .\r\nحدود ايالات ثابت نبود ، يعنى ممكن بود نظر به پيش‌آمدها دو ايالت را بيك والى بسپارند ، يا يك ايالت را تقسيم كرده به چند نفر والى يا حاكم تفويض كنند و يا يك قسمت ايالتى را جزو ايالت ديگر بشناسند . در بعض جاها اداره كردن امور بپادشاهان و امراء محلّى يا كاهنان متنفّذ و يا به خود شهرهاى آزاد محوّل ميشد و گاهى در ازاى خدمتى يا بملاحظهء سياسى رياست شهر يا بلوكى را ما دام العمر بشخصى واگذار ميكردند . در اين گونه موارد امور شهر يا ولايت مستقلا ، ولى در تحت نظارت عاليهء والى ، اداره ميشد يعنى ميبايست براى حفظ وحدت شاهنشاهى دستورهاى والى را راجع بامنيّت عمومى و مالياتها و رفع مناقشه بين دو محلّ پادشاه‌نشين يا دو شهر آزاد و مسائل و مطالبى ، كه مربوط بسياست عمومى مملكت بود ، اجرا كنند . جاهائى كه در ايران هخامنشى اين‌حال را داشت ، عبارت بود از :\r\nكيليكيّه ، كاريّه ، بىتىنيّه ، پافلاگونيّه - در آسياى صغير . مستعمرات يونانى در آسيا و افريقا . مقدونيّه در اروپا و شهرهاى فينيقيّه مانند صور و صيدا . جزيرهء قبرس كه 9 پادشاه محلّى داشت . ايالات هند و نيز سغد در مشرق . در سلطنت اردشير دوّم ، چنان كه گذشت ، كادوسىها هم داراى دو پادشاه محلّى شدند ( بصفحات 696 و 1130 رجوع شود ) .\r\n\r\n","description":"","footnote":"","page_name":" 1468 ","page_number":581},
  {"content":"\r\n\r\nاختيارات پادشاهان و امراء محلّى با قوّت يا ضعف مركز تغيير ميكرد ، مثلا ضرب سكّهء طلا از مختصّات مركز بود و ولات ميتوانستند فقط سكّهء سيمين يا مسين بزنند ، ولى پادشاهان قبرس در اواخر دورهء هخامنشى سكّه‌اى باسم خودشان چاپ ميكردند ، و حال آنكه مستعمرات يونانى باسم شاه ميزدند و فقط حق داشتند ، كه علامت شهرشان را روى سكّه بنمايند . حكومت پادشاهان و امراء و روحانيّون عالى مقام ارثى بود و اينها ارتباطى بسيار نزديك با قوم يا ملّت خود داشتند و مردم محل هم آنها را حافظين سنن قديم خود ميدانستند . بنابراين مذهب ، زبان ، عادات ، حقوق مدنى و قضائى و مقادير مردمان تابع محفوظ بود . در امور مالياتى پادشاهان محلّى و امراء موافق دستور والى رفتار ميكردند . مستعمرات يونانى ، چنان كه گذشت ، گاهى داراى حكومت ملّى ميشدند ، ولى غالبا جبابره يونانى رؤساء شهرها بودند . امور عدليه نيز از صلاحيّت پادشاهان و امراء محلّى بشمار ميرفت ، باستثناى مواردى ، كه طرفين دعوا از دو محلّ بودند و هركدام از آنها استقلال داخلى داشتند . گاهى والى مجبور ميشد ، كه در مورد تعارض حقوق دو شهر آزاد يا امثال آن مجمعى از نمايندگان آنها ترتيب داده مشاجره را رفع كند ، چنان كه ارتافرن والى ليديّه مجمعى از نمايندگان شهرهاى آزاد يونانى براى توحيد قوانين محلّى در سارد منعقد كرد .\r\nپادشاهان و امراء محلّى حق داشتند با مركز مراوده و مكاتبه كنند ، امراء كيليكيّه و شهرهاى فينيقى و جبابره يونانى در آسياى صغير مىتوانستند قشون يا بحريّه‌اى تشكيل دهند ، ولى والى حق داشت ، كه در هر مورد اين قواء را براى انجام مأموريتى احضار كند و در ارگ هر شهر ، كه بخواهد ساخلو بگذارد .\r\nكوتوال ( يا دژبان ) را ارگ‌پات ميگفتند و اين شغلى بود مهمّ ، كه شاهان هخامنشى به اشخاص معتمد تفويض ميكردند . كليهء قواى پادشاهان و امراء محلّى ميبايست در موقع جنگ جزو قواى عمومى دولت گردد . چنان كه بالاتر گفته شد ، بولات هم گاهى اجازه ميدادند ، كه قشونى در محلّ ترتيب بدهند ، ولى كلية\r\n\r\n","description":"","footnote":"","page_name":" 1469 ","page_number":582},
  {"content":"\r\n\r\nقشون دولتى و محلّى تابع پنجنفر يا پنج سپهسالار بودند . بنابراين ميتوان گفت ، كه ايران هخامنشى به پنج قلمرو نظامى « 1 » تقسيم ميشد « 2 » و ، از وقتى كه مصر از ايران جدا شد ، چهار قلمرو باقى ماند .\r\nبخبرنگارى در ايران هخامنشى اهميّت ميدادند و شعب آن در تمام ممالك تابعه دائر بود . شعب مزبور اخبار را توسط سردبير و گاهى مستقيما بمركز ميفرستادند .\r\nدر اوايل دورهء هخامنشى سالى دو مرتبه مأمورينى ، كه طرف اعتماد شاه بودند ، براى تفتيش بممالك اعزام ميشدند . اينها را ، چنان كه هرودوت و كزنفون گويند ، چشم يا گوش شاه ميگفتند . قوّه‌اى هم با مأمورين روانه ميشد ، كه احكام آنها را فورا مجرى دارد .\r\n\r\nماليّه\r\nبراى مالياتهائى كه ممالك ميبايست بدولت بپردازند مأخذ و ترتيبى قبل از داريوش وجود نداشت و ولات در اين باب مطلق العنان بودند .\r\nداريوش اوّل ، چنان كه هرودوت گويد ، ترتيبى براى اين امر مهمّ معيّن كرد و براى مملكت يا ايالتى يك ماليات معيّن جنسى و نقدى مقرّر داشت . مورّخ مذكور گويد ( كتاب 3 ، بند 89 - 98 ) : « پس از آن داريوش ممالك تابعهء پارس را ببيست قسمت تقسيم كرد ، كه هر يك را پارسيها ساتراپى نامند و چون براى هريك از ايالات رئيسى برگزيد ، براى هركدام از ملل تابعه هم مالياتى مقرّر داشت ، بدين ترتيب ، كه مردمان همجوار هر قومى جزو آن قوم بودند . در باب تأديهء مالياتها امر كرد ، آنهائيكه ماليات را با نقره ميدادند ، آن را به وزن تالان بابلى بپردازند و آنهائيكه ماليات را با طلا ميپرداختند ، تالان اوبيائى « 3 » را مأخذ بدانند . بعد مورّخ مذكور گويد : تالان بابلى معادل 78 ميناى اوبيائى است ( چون ميناى وبيائى را معادل 438 گرام ميدانند « 4 » بنابراين تالان نقرهء بابلى معادل 34164 گرام بوده و تالان اوبيائى يا 60 ميناى اوبيائى - معادل 26260 گرام ) .\r\n\r\n\r\n","description":"","footnote":"\r\n( 1 ) -  Circonscription . \r\n( 2 ) - تورايف ، تاريخ مشرق قديم ، ج 2 ، ص 196 - 216 .\r\n( 3 ) -  Euboique . \r\n( 4 ) - ترجمهء هرودوت توسّط لارشه ، ج 2 ، ص 419 - دائرة المعارف بروك هائوز ، ج 39 ، ص 330 .\r\n","page_name":" 1470 ","page_number":583},
  {"content":"\r\n\r\n( 91 ) - ظروف سفالين از خاك سياه و زرد\r\n( نقّاشى كوتورا ، مجموعه ريشار )\r\n« در زمان كوروش و كبوجيه ماليات معيّنى وجود نداشت و مردمان تابع هدايائى ميدادند . پارسيها داريوش را تاجر ، كبوجيه را آقا و كوروش را پدر خوانند .\r\nاوّلى را چنين نامند ، چه او در هر كار چانه ميزد ، دوّمى سخت و متكبّر بود ، سوّمى رأفت داشت و براى نفع تبعه‌اش كار ميكرد » . بعد هرودوت ايالات ايران را به ترتيب مىشمارد ، ولى بايد اين نكته را در نظر داشت ، كه اين ترتيب از نظر مالى است نه سياسى يا نژادى و ديگر اينكه هرودوت بجاى حدود ايالتى اسامى مردمان ايالت را ذكر كرده ( براى دانستن مساكن اين مردمان بنقشه ايران هخامنشى و بصفحات 730 - 744 رجوع شود ) .\r\nعبارت بود از : مردم ينيان « 1 » ، ماگنت‌هاى آسيائى « 2 » ، االيان « 3 » ، كاريان « 4 » ، لىكيان « 5 » ، مىلىيان « 6 » و پامفىليان « 7 » . مردمان مزبور يك ايالت مالى را\r\n\r\n\r\n","description":"","footnote":"\r\n( 1 ) -  Ioniens . \r\n( 2 ) -  Magnetes d'asie . \r\n( 3 ) -  Eoliens . \r\n( 4 ) -  Cariens . \r\n( 5 ) -  Lyciens . \r\n( 6 ) -  Myliens . \r\n( 7 ) -  Pamphyliens . \r\n","page_name":" 1471 ","page_number":584},
  {"content":"\r\n\r\nتشكيل ميكردند و 400 تالان نقره ميپرداختند . اين اوّلين ايالتى بود ، كه داريوش تأسيس كرد .\r\nايالت دوّم تركيب شده بود از : مردم مىسيان « 1 » ، ليديان « 2 » ، لاسونيان « 3 » ، كاباليان « 4 » و هىگنيان « 5 » . ماليات آن 500 تالان بود .\r\nايالت سوّم يعنى از مردم هلّس‌پونت به طرف راست اين بوغاز ، مساكن اين مردمان بود : فريگيها « 6 » ، تراكيهاى آسيائى « 7 » ، پافلاگونيها « 8 » ، كاپادوكيان « 9 » ، مارياندينيان « 10 » ، سريانىها . اينها 360 تالان ميدادند ( مردم آخرى سريانى نبودند ، ولى يونانىها آنها را چنين ميناميدند ) .\r\nايالت چهارم كيليكيّه تنها . ماليات آن نيز 500 تالان نقره و بعدّه روزهاى سال 360 اسب بود . از اين مبلغ 140 تالان صرف نگاهدارى سواره‌نظام محلّ مىشد و باقى بخزانهء داريوش ميرفت .\r\n( اين چهار ايالت ، كه ذكر شد ، تماما قسمت‌هاى آسياى صغير است ، بنقشه آن رجوع شود ) .\r\nايالت پنجم از شهر پىسيديّه « 11 » در حدود كيليكيّه و سوريّه تا مصر ، باستثناى اراضى عرب‌نشين ، امتداد مىيافت و 350 تالان مىپرداخت . فينيقيّه ، سوريّه ، فلسطين و قبرس جزو اين ايالت بودند ( قابل توجه است ، كه اين ايالت با بودن فينيقيّه با ثروت در جزو آن بالنّسبه كمتر ماليات ميداده . شايد از اين جهت ، كه فينيقيها در مواقع لزوم بحريّه خودشانرا به اختيار دولت ايران ميگذاشتند . هرودوت گويد ، كه ، چون آنها با رغبت مطيع گشتند ، مالياتشان كمتر بود ) .\r\nايالت ششم - مصر ، ليبيا « 12 » ، سيرن « 13 » ، برقه « 14 » جزو ايالت مصر بودند و 700 تالان ميدادند . 120 هزار مديمن غلّه هم براى نگاهدارى ساخلو ايران در قصر\r\n\r\n\r\n","description":"","footnote":"\r\n( 1 ) -  Mysiens . \r\n( 2 ) -  Lydiens . \r\n( 3 ) -  Lasoniens . \r\n( 4 ) -  Cabaliens . \r\n( 5 ) -  Hygenneens . \r\n( 6 ) -  Phrygiens . \r\n( 7 ) -  Thraces d'Asie . \r\n( 8 ) -  Paphlagoniens . \r\n( 9 ) -  Capadociens . \r\n( 10 ) -  Maryandiniens . \r\n( 11 ) -  Pisidie . \r\n( 12 ) -  Lybie . \r\n( 13 ) -  Cyrene . \r\n( 14 ) -  Barce . \r\n","page_name":" 1472 ","page_number":585},
  {"content":"\r\n\r\nسفيد ( يعنى منفيس ) مىپرداختند ( مديمن كيلى بود معادل 75 / 51 ليطر ) .\r\nعايدى شيلات درياچهء مريس به صرف جيب ملكهء ايران تخصيص يافته بود .\r\nايالت هفتم - ساتّاگيدها « 1 » ، گندارها « 2 » ، داديكها « 3 » ، آپاريها - « 4 » 170 تالان ( ساتّاگيد ث‌ت‌گوش كتيبهء نقش رستم است ، دادىكس‌ها را بعضى با تاجيك‌هاى قرون بعد ، تطبيق ميكنند و كلية اينها مردمان مشرق يا شمال و شرق ايران بودند ) « 5 » .\r\nايالت هشتم - خوزستان با شوش ، كه محلّ اقامت دربار در اوقاتى از سال بود ، و ساير محل‌ّهاى كيس‌سىها - 300 تالان .\r\nايالت نهم - بابل و آسور 1000 تالان نقره و 500 خواجهء جوان مىدادند .\r\nايالت دهم - همدان و ساير قسمت‌هاى ماد و مردم پريكان و ارت‌كرىبانت « 6 » - 400 تالان ( پريكان هرودوت همان پرىتكان قديم است ، كه با ولايت اصفهان تطبيق مىشود ، و قسمتى را از آن اكنون فريدن گويند ) .\r\nايالت يازدهم - كسپىها « 7 » ، پسيك‌ها « 8 » ، پانتىمات‌ها « 9 » ، داريتها « 10 » - 200 تالان نقره .\r\nايالت دوازدهم - باختريها ، اگل‌ها « 11 » - 300 تالان .\r\nايالت سيزدهم - پاك‌تيك « 12 » ها ، ارامنه و ولايات مجاور تا درياى سياه - 400 تالان .\r\nايالت چهاردهم - ساگارتىها « 13 » ، سرنگىها « 14 » ( يعنى سيستانىها )\r\n\r\n\r\n","description":"","footnote":"\r\n( 1 ) -  Sattagydes . \r\n( 2 ) -  Gandares . \r\n( 3 ) -  Dadikes . \r\n( 4 ) -  Aparites . \r\n( 5 ) -  Parikanes . \r\n( 6 ) -  Orthocorybantes . \r\n( 7 ) -  Caspes . \r\n( 8 ) -  Pausikes . \r\n( 9 ) -  Pantimathes . \r\n( 10 ) -  Darites . \r\n( 11 ) -  Aegles . \r\n( 12 ) -  Pactyces . \r\n( 13 ) -  Sagartes . \r\n( 14 ) -  Saranges . \r\n","page_name":" 1473 ","page_number":586},
  {"content":"\r\n\r\nثامانيان « 1 » ، مردم اوتيان « 2 » ، مىكيان « 3 » و اهالى جزاير درياى عمان - 600 تالان نقره .\r\nشاه تبعيدشدگان را بجزاير مزبور ميفرستاد .\r\nايالت پانزدهم - سكاها « 4 » و مردمان كسپييان ( بحر خزر ) - 250 تالان .\r\nايالت شانزدهم - پارتيها ، خوارزميها ، سغديها ، هراتيها - 300 تالان .\r\nايالت هفدهم - پريكانها « 5 » ، حبشىهاى آسيا - 400 تالان نقره .\r\nايالت هجدهم - ماتيان‌ها « 6 » ، ساسپيرها « 7 » ، آلاروديان « 8 » - 200 تالان نقره .\r\n( ساسپيرها ، چنان كه هرودوت در جاى خود گويد ، بين درياى سياه و ماد سكنى داشته‌اند ، ماتيانها در سرچشمهء ارس ، آلاروديان در شمال شرقى آسياى صغير و در جاهائى كه سابقا جزو اراضى هيت‌ها بود . اينها اهالى مملكت آرارات بودند و آرارات را هرودوت آلارود نوشته ) .\r\nايالت نوزدهم - مسخ‌ها « 9 » ( گرجىها ) ، تىبارن‌ها « 10 » ، ماكرنها « 11 » ، مزىنك‌ها « 12 » ، مارها « 13 » - 300 تالان ( اكثر اينها در قفقازيّهء غربى يا در سواحل جنوب شرقى درياى سياه ميزيستند ) .\r\nايالت بيستم - مردم هند ، كه جمعيّتشان از تمام ملل معروفه بيشتر است . اينها بالنّسبه به ديگران بيشتر ماليات ميدادند ، زيرا 360 تالان خاك طلا ميپرداختند . اگر قيمت طلا را سيزده برابر نقره بدانيم ، قيمت ، خاك طلا 4680 تالان اوبيائى مىشود .\r\nجمع مالياتهائى ، كه بخزانهء داريوش مىپرداختند ، 14560 تالان اوبيائى بود ( بنابراين حساب ، مالياتى كه وارد خزانه ميشد به پول كنونى تقريبا معادل نود ميليون فرنگ طلا يا 450 ميليون ريال بوده . م . ) . ارقام كوچكتر را من\r\n\r\n\r\n","description":"","footnote":"\r\n( 1 ) -  Thamanes . \r\n( 2 ) -  Outiens . \r\n( 3 ) -  Myciens . \r\n( 4 ) -  Sacae . \r\n( 5 ) -  Parikanes . \r\n( 6 ) -  Matiens . \r\n( 7 ) -  Saspires . \r\n( 8 ) -  Alarodiens . \r\n( 9 ) -  Mosches . \r\n( 10 ) -  Tibarenes . \r\n( 11 ) -  Macrons . \r\n( 12 ) -  Mosynoeques . \r\n( 13 ) -  Mares . \r\n","page_name":" 1474 ","page_number":587},
  {"content":"\r\n\r\nحذف ميكنم » . بعد هرودوت گويد : « چنين بود مالياتهائى ، كه از آسيا و قسمت كوچك ليبيا ( مقصود از ليبيا افريقا است ) بخزانهء داريوش وارد ميشد ، ولى بعدها مالياتهائى نيز از جزاير و از مردمان اروپائى ، كه تا تسّالى سكنى داشتند ، بخزانه مىرسيد ( تسّالى يكى از ولايات شمالى يونان بود ) .\r\n« تمام اين مالياتها در خزانهء شاه پارس بدين ترتيب حفظ مىشود : فلزّات را آب كرده در كوزه‌هاى گلى ميريزند ، بعد ظرف گلى را برميدارند و هروقت وجهى لازم شود ، شاه حكم مىكند ، كه قسمتى را از شمش ببرند ( سترابون اين خبر را تأييد كرده - كتاب 15 ، فصل 3 ، بند 21 ) . چنين بود ايالات از نظر مالى و مقدار مالياتها . فقط پارس ماليات نميداد ، چه اراضى پارسىنشين از دادن ماليات آزاد بود » .\r\n« اين مردمان هم ماليات نميدادند ، ولى هدايائى براى شاه ميفرستادند :\r\nاوّلا حبشىهاى مجاور مصر ، كه در زمان قشون‌كشى كبوجيه بمملكت حبشىهاى طويل العمر ، باطاعت پارس درآمدند . اينها ولايت نيسا را اشغال كرده‌اند و اعياد ديونيس « 1 » را ميگيرند . اين حبشيها مانند هنديهاى كالان‌تى تخم ميكارند و در خانه‌هاى زيرزمينى سكنى دارند . اين دو ملّت هر دو سال يك خنيك ( شنيس ) « 2 » طلا و دويست تنه از درخت آبنوس و پنج پسر بچه حبشى و بيست دندان فيل عاج بدربار ميفرستند .\r\nكلخيديها « 3 » هم ، مانند مردمان همجوار آنها تا قلل كوههاى قفقاز ، بطيب خاطر هدايائى ميفرستند . هداياى اينها در هر چهار سال عبارت است از صد پسر بچه و صد دختر . حكومت پارسيها تا اين كوهها است ( يعنى كوههاى قفقاز ) صفحاتى ، كه ماوراء كوهها است حكومت پارسيها را نميشناسند » .\r\n« بالاخره اعراب بطيب خاطر همه‌ساله هزار تالان كندر ميدهند » ( هرودوت\r\n\r\n\r\n","description":"","footnote":"\r\n( 1 ) - ديونيس در نزد يونانيها إله شراب بود .\r\n( 2 ) - خنيك يا شنيس معادل 07 / 10 ليطر است .\r\n( 3 ) - كلخيد - گرجستان غربى امروزى .\r\n","page_name":" 1475 ","page_number":588},
  {"content":"\r\n\r\nدر دو جاى كتاب خود بيان مىكند ، كه اعراب تابع ايران نيستند ، ولى در اينجا گويد ، كه ساليانه هزار تالان يا به وزن كنونى تقريبا دويست خروار كندر ميدادند ، زيرا ، چون معيّن نكرده بچه تالان ميدادند ، تالان بابلى را بايد مأخذ دانست .\r\nهرگاه تابع نبودند ، چرا چنين ماليات يا بگفتهء هرودوت « هديه » سنگينى ميدادند .\r\nداريوش اعراب را جزو ملل تابعه شمرده و بايد صحيح باشد « 1 » . نكته‌اى كه راجع باعراب گفته شد ، شامل ساير ملل « هديه‌گذار » هرودوت نيز مىباشد .\r\nسترابون راجع بمالياتها اطّلاعاتى ميدهد ، كه در نوشته‌هاى هرودوت نيست : او گويد ( كتاب 11 ، فصل 13 ، بند 8 ) : كه كاپادوكيّه غيراز ماليات نقدى همه ساله 1500 اسب ، 2000 قاطر و 50000 رأس حشم ديگر ميداد و ماد دو مقابل اين ماليات جنسى را ميپرداخت . ماليات نقدى و جنسى ، چنان كه از نوشته‌هاى هرودوت استنباط مىشود ، تماما بخزانهء دولت وارد نميشده ، زيرا مخارج سپاه محلّى يا ساخلوها را از ماليات‌ها ميپرداختند ، ولى مخارج ولات ، با تجمّلاتى كه داشتند ، از حيث قصور و ابنيه و خدمه و ساير چيزها به خود ايالت تحميل ميشده ، مثلا هرودوت گويد ، عايدى روزانهء والى بابل يك ارتبه نقره بود ، كه تقريبا 550 كيلوگرام مىشود ( زيرا ارتبه معادل 55 ليطر بود ) .\r\nاگرچه اين مقدار ، كه مورّخ مذكور ذكر كرده ، اغراق است ، چه اگر آن را صحيح بدانيم ، به اين نتيجه ميرسيم ، كه بابل ساليانه 34164 كيلوگرام نقره بابت ماليات ميپرداخته و 200750 كيلوگرام براى مخارج والى و شكّى نيست ، كه حساب هرودوت ناشى از سهو است ، زيرا امكان نداشته ، كه بابل و آسور چند برابر ماليات را براى مخارج والى بدهند . اگر ميتوانستند بدهند ، يقينا مركز بر خراج مىافزود ، ولى از نوشته‌هاى مورّخ مذكور همينقدر معلوم مىشود ، كه ولات مخارج خود را از محلّ دريافت ميكردند و نيز پلوتارك نوشته : پس از اينكه داريوش مقدار ماليات‌هاى جنسى و نقدى را معيّن كرد ، درصدد تحقيقات برآمد ،\r\n\r\n\r\n","description":"","footnote":"\r\n( 1 ) - مقصود اعرابى است ، كه در مجاورت بين النّهرين و شامات و مصر سكنى داشتند .\r\n","page_name":" 1476 ","page_number":589},
  {"content":"\r\n\r\nتا معلوم كند ، كه تأديه اين مالياتها بر مردم سخت است يا نه ، و پس از آنكه جواب آمد ، كه نيست و مردم مىتوانند بپردازند ، باز مالياتها را نصف كرده گفت : چون ولات براى مخارج خودشان از مردم عوارضى ميگيرند ، بايد ماليات را كم كرد ، تا تحميل نشود .\r\nاگر در مأخذ مالياتهائى ، كه هرودوت براى ايالات ذكر مىكند ، قدرى دقيق شويم ، مىبينيم ، كه باستثناى هند ماليات ممالك غربى ، مانند آسياى صغير ، بابل ، مصر و غيره خيلى بيش از ماليات ممالك شرقى است . جهت آن زيادى جمعيّت و ثروت اين ممالك بوده . يك‌چيز هم در فهرست هرودوت جالب توجه است :\r\nاو ايالات را به ترتيب ميشمارد و در همان‌حال از مغرب بمشرق رفته مجدّدا به مغرب برميگردد و باز بمشرق ميرود و قس عليهذا . جهت بايد تاريخ تأسيس اين ايالات باشد و در اين صورت اعداد ترتيبى ، كه ذكر شده ، موافق تاريخ است ، چنان كه مورّخ مذكور راجع بايالت اوّل گويد : اين نخستين ايالتى بود ، كه داريوش تأسيس كرد .\r\nبنابراين ، فهرست هرودوت اهميّت ايالات ايران را از نظر داريوش و حكومت مركزى معلوم مىدارد : جاهائى كه جزو ايالات سه‌گانه اولى است مهمتر بوده و داريوش تشكيلاتى قبل از ساير جاها به اين محل‌ّها داده ، زيرا اصطكاك عالم ايرانى با عالم يونانى در اينجاها رو مىداد ، روابط ايران و يونان بدست ولات اين ايالات اداره ميشد و سروكار يونانيها با اين ولات بود . بعد داريوش بساير قسمت‌هاى آسياى صغير و نيز فينيقيّه و فلسطين و مصر اهميّت داده ، زيرا اين ممالك در كنار درياها واقع و پرثروت بودند و دسايس يونانىها در اينجاها نيز ميدان مىيافت .\r\nسپس داريوش متوجه مشرق و شمال و شرق شده ، چه اينها مردمانى كوهستانى و سلحشور بودند . پس از آن‌كه شاه مزبور از تشكيلات غربى و شرقى دولت ايران فراغت يافته ، بتشكيلات خود ايران و مردمان همجوار پرداخته و در آخر بهند رسيده ، چه تسخير بعض قسمتهاى هند در 512 ق . م روى داد ( در سال نهم سلطنت او ) .\r\nاز عايدات فوق‌العاده دولت در اين زمان اطّلاعى نداريم و ليكن ترديدى نيست ، كه دولت ، علاوه بر مالياتهاى مقرّر ( نقد و جنس ) عايدات ديگر نيز داشته ، از قبيل\r\n\r\n","description":"","footnote":"","page_name":" 1477 ","page_number":590},
  {"content":"\r\n\r\nهدايائى ، كه بدربار ميفرستاده‌اند و غنائم جنگى و ضبط اموال مقصّرين و ياغيها و شورشيان . راجع بمعادن و گمرك نيز اطّلاعى نيست ، و ليكن از اينكه هرودوت و نيز مورّخين ديگر يونانى ذكرى از گمرك نكرده‌اند ، بايد استنباط كرد ، كه اصلا گمرك نميگرفته‌اند . شايد يكى از جهات رونق تجارت در دوره هخامنشى همين معنى بود ، كه دوران مال التّجاره در ممالك وسيعه ايران بىعايق و مانع به عمل ميآمد .\r\nپائين‌تر در اين باب صحبت خواهد بود .\r\n\r\nموجودى خزانه‌ها\r\nدر اين باب راجع بازمنهء قبل از آمدن اسكندر به ايران اطّلاعاتى در دست نيست ، ولى از مقدار ذخايرى ، كه از خزانهء شوش و تخت‌جمشيد بتصرّف اسكندر آمد ، اطّلاعاتى از مورّخين قديم بما رسيده و ، چنان كه گذشت ( صفحات 1406 و 1421 ) روايات در اين باب مختلف است .\r\nچون آنچه لازم بوده ، در صفحات مذكوره ذكر شده ، تكرار را جايز ندانسته ، همينقدر گوئيم ، كه از نوشته‌هاى مورّخين مذكور به اين نتيجه ميرسيم : طلا و نقره خزانهء شوش لااقل 600 ميليون فرنك طلا يا سه ميليارد ريال بوده و ذخاير خزانهء تخت‌جمشيد از مسكوكات و شمش تقريبا دو برابر اين مبلغ . در جاى خود ذكر شد ، كه بعضى اين ارقام را اغراق دانسته‌اند و برخى در آن مبالغه نمىبينند ، زيرا در مدّت دو قرن اين ذخاير جمع‌آورى ميشده . راجع بذخاير خزانه اين نكته را هم بايد در نظر داشت ، كه مورّخين يونانى ، چنان كه گذشت ، مقدار فلزّات كريمه را تخمين كرده و نوشته‌اند ، ولى ارزش پارچه‌هاى گرانبها ، اشياء نفيسه و جواهر ، كه ميگويند خيلى زياد بوده ، معيّن نشده و ديگر بايد علاوه كرد ، كه از خزانهء سارد ، دمشق ، منفيس ، اربيل ، بابل و بالاخره همدان هم ، چنان كه در جاى خود ذكر شد ، ذخاير نقدى و جنسى زياد بتصرّف اسكندر آمد .\r\n\r\nمقايسهء فهرست داريوش با نوشته‌هاى هرودوت\r\nاگر فهرست كتيبهء نقش رستم را با ممالكى ، كه هرودوت ذكر كرده ، مقايسه كنيم ، اختلاف اساسى بين آنها نمىيابيم . يعنى اختلافاتى در بادى نظر مشاهده مىشود ، ولى با اندك تأمّلى رفع ميگردد ، مثلا در كتيبهء نقش رستم ايالتى باسم كرخا ذكر شده و هرودوت ذكرى از آن نكرده . جهت آن معلوم است .\r\n\r\n","description":"","footnote":"","page_name":" 1478 ","page_number":591},
  {"content":"\r\n\r\nتقسيمات هرودوت از نظر مالى ايران است و قرطاجنه هيچ نوع باج يا خراجى بشاهان نميداده و قرارداد او با شاهان يكنوع قرارداد اتّحاد يا كمك‌هاى معنوى بوده ، كه بتقاضاى ايران در مواردى انجام ميشده . ممكن است گفته شود ، كه در نوشته‌هاى هرودوت اسمى از تراكيّه اروپائى ، مقدونيّه و سكاهاى آن‌طرف دريا نيست . جهت آن هم معلوم است . زمانيكه هرودوت تاريخ ايران را مىنوشت ، اين قطعات جزو ايران نبود ، زيرا در زمان خشيارشا اين صفحات از ايران مجزّا شد . باوجود اين مورّخ مذكور ميگويد ، كه از جزاير و بعض مردمان اروپائى تا تسّالى باج ميگرفتند .\r\nهرودوت ذكر ايالات را از يونانيهاى آسياى صغير و ليديّه شروع كرده و جهت آن ، چنان كه استنباط مىشود ، بالاتر گفته شد ( صفحهء 1477 ) . امّا داريوش براى ذكر اسامى ايالات رود دجله را محور ممالك وسيعه ايران قرار داده و اوّل از دجله گرفته به طرف مشرق رفته ، تا بسيحون يا ماوراء آن رسيده ، بعد برگشته باز از دجله به طرف مغرب رفته ، تا در قرطاجنه ايستاده . جهت معلوم است :\r\nايالات ايران در مشرق دجله از آريانهاى ايرانى مسكون بود يا از مللى ، كه باستثناى خوزها قرابت نژادى با ايرانىها داشته‌اند . بعد مىبينيم ، كه در ذكر اسامى ايالات شرقى ، داريوش پارس را جداگانه اسم برده ميگويد « علاوه بر پارس « و از ايالات ديگر ، ماد و خوزستان را بر سايرين مقدم ميدارد » . جهت اين است ، كه حكومت با پارسيها بود و آنها از ملل تابعه بشمار نميرفتند . هرودوت هم گويد ، كه پارس از تأديهء باج معاف بود و هدايائى براى شاه ميفرستاد ، امّا جهت مقدّم داشتن ماد و پارس بر ساير ايالات از اهميّت و قدمت تاريخى آنها است ، بعلاوه مقرّ شاهان در قسمتى از سال در همدان و شوش بود . داريوش ماد را بر عيلام قديم مقدّم ميدارد ، زيرا ماد مملكت آريانى بود و بزرگتر از عيلام قديم . بعد باز مىبينيم ، كه بعض ايالات فهرست هرودوت در كتيبهء نقش رستم نيست . جهت از اينجا است كه داريوش ايالات را ، با حدوديكه آنها در موقع الحاق بايران دارا بودند ، ذكر مىكند ، مثلا از گرجستان و قفقازيّه و رى اسمى نمىبرد ، زيرا اين قسمتها جزو\r\n\r\n","description":"","footnote":"","page_name":" 1479 ","page_number":592},
  {"content":"\r\n\r\n( 92 ) - ظرف سفالى از خاك سياه\r\n( نقّاشى كوتورا ، مجموعه ريشار )\r\nدولت ماد بود . در باب گرگان و كرمان ساكت است ، زيرا اوّلى جزو پارت بود و دوّمى جزو پارس .\r\nبنابراين ، وقتى كه داريوش ميگويد ماد ، مقصودش كليّهء ماد بزرگ و كوچك است ، با حدوديكه در كتاب اوّل ذكر شد ، و نيز مقصودش از پارس كليّهء مملكت پارس است و كرمان جزو آن بوده . از ممالك غربى هم اسم فينيقيّه و فلسطين در فهرست داريوش ديده نميشود ، زيرا اين ممالك در موقع التحاق جزو بابل بودند . كلية هرودوت بجاى ايالت اسامى اقوامى را ، كه در آن مسكن داشته‌اند ، ذكر كرده ، ولى داريوش غالبا اسامى جغرافيائى و تاريخى را . ترتيب ذكر ايالات در كتيبهء نقش رستم از نظر حسّيّات ملّى داريوش يا پارسيها است و ترتيب فهرست هرودوت از حيث تقدّم و تأخّر تاريخ تشكيلات .\r\n\r\nسپاه\r\nدر اين باب بسط مقابل لازم نيست و هرچه گفته شود مكرّرات خواهد بود ، زيرا در باب اوّل اين كتاب بمناسبت جنگها و خصوصا جنگ خشيارشا با يونان اطّلاعات راجعه بقشون از قول مورّخين يونانى بالاطراف ذكر شده . بنابراين در اينجا بذكر بعض كليّات اكتفا مىشود : اوّلا يك سپاه دائمى ايجاد شده بود ، كه عدّهء نفرات آن بده هزار ميرسيد و آن را جاويدان ميناميدند ، زيرا هيچگاه از عدّهء آن نميكاست و جاهاى خالى پر ميشد . سپاه دائمى هميشه حاضر بود ، كه بمحض صدور حكم حركت كرده با سرعت خود را بمحلّ مأموريت برساند . علاوه بر آن در پاىتخت براى حفاظت قصر و در ايالات براى وقايهء امنيّت ساخلوهائى مقرّر بود . اين قواى ساخلوى را در اوايل دورهء هخامنشى رؤساء قشون\r\n\r\n","description":"","footnote":"","page_name":" 1480 ","page_number":593},
  {"content":"\r\n\r\nو در قلاع كوتوال‌ها ( ارگ‌پات‌ها ) اداره ميكردند ، ولى بعدها امور لشكرى هم در تحت ادارهء ولات درآمد . عدّهء اين نوع ساخلو بسته باقتضاى محلّ و موقع بود و اطّلاعات بيشترى در اين باب نداريم ، ولى در مصر ، چنان كه ذكر شد ، عدّهء نفرات بقول هرودوت به 240 هزار ميرسيد . در موقع جنگ از ايالات سپاه پياده و سواره ميخواستند و اين‌ها مشق نكرده با زبانها و عادات مختلف ، در تحت رياست رؤساء محلّى ، در قشون عظيم شاه داخل ميشدند . اسلحه دفاعى اينها هم غالبا خوب نبود ، يعنى زره و جوشن و كلاه‌خود نداشتند ، سپرهاشان از تركهء بيد بافته و نيزه‌هاشان كوتاه بود . جاويدانها اسلحهء دفاعى بهترى داشتند ، ولى از بهترى اسلحه‌شان در بعض موارد نميتوانستند نتيجه بگيرند ، زيرا در موقع جنگ با يونانيها ساير قسمت‌ها نميتوانستند همانقدر پيش روند و بالاخره جاويدانها هم ، از بيم اينكه محصور نشوند ، مجبور بودند عقب بنشينند ، تا صفشان با صف ساير قسمت‌ها مساوى باشد . لشكر ايران كه از تيراندازان ماهر تشكيل ميشد ، در جنگ از دور قوى بود ، ولى بجنگ تن‌بتن ، باستثناى زمان كوروش بزرگ ، عادت نداشت .\r\nيونانيها به عكس ، چون از مهارت تيراندازان ايرانى وحشت داشتند ، ميكوشيدند ، كه زودتر خودشان را بايرانيها رسانيده جنگ تن‌بتن كنند . اين است آنچه بطور كلّى از جنگهاى اين زمان برميآيد و ليكن از نوشته‌هاى كزنفون در تربيت كوروش چنين استنباط مىشود ، كه در زمان كوروش لشكر پارسى ورزيده و كارآزموده بوده ، و گرنه قشون چريكى پارس نميتوانست از عهده سپاه ورزيده ماد و ليديّه برآيد ، بخصوص كه اين دو دولت و بخصوص دولت ليدى سپاه منظّم داشتند .\r\nاز زمان داريوش دوّم دولت سپاه اجير يونانى را به كار ميبرد و همين‌كار باعث انحطاط قشون ايران گرديد . كلية آنچه از نوشته‌هاى مورّخين يونانى راجع بجنگهاى ايرانيها برميآيد ، اين است : هرودوت و ديودور و غيره از رشادت ايرانيها خاصة از شجاعت پارسيها و باختريها و سكاها و كيس‌سىها ( يا كوسّىها ) تمجيد كرده‌اند\r\n\r\n","description":"","footnote":"","page_name":" 1481 ","page_number":594},
  {"content":"\r\n\r\nو روى هم رفته اين نظر حاصل مىشود ، كه عدم بهره‌مندى ايرانيها در بعض جنگها نه از ترس و عدم شجاعت آنها بوده ، بل از اين دو جهت : اوّلا اسلحه‌شان به قدر كفايت خوب و محكم نبود و غالبا فاقد اسلحهء دفاعى بودند . بنابراين با اينكه در بعض موارد ، مانند جدال پلاته ، نيزه و زوبين را از دست دشمن ميربايند ، بالاخره از زيادى تلفات مجبور مىشوند عقب بنشينند . ثانيا . چون سپاهيان غالبا چريكى بودند ، نظم و اطاعت نظامى در ميان آنان استوار نبود ، زيرا در اكثر موارد ، پس از اينكه سردار به خاك مىافتد يا شاه از ميدان جنگ خارج مىشود ، تمام سپاه رو بهزيمت ميگذارد ، و حال آنكه جنگ دارد ببهره‌مندى ايرانيها خاتمه مىيابد .\r\nشكّى نيست ، كه اگر در اين موارد سپاه ايران عادت كرده بود ، بجاى سردار مقتول سردارى ديگر در جاى او بيند ، يا بجاى شاه سپهسالارى را ، در بسيارى از جنگها و مخصوصا در جنگ پلاته و گوگمل بهره‌مندى با سپاه ايران ميشد .\r\nقبل از ختم اين مبحث زايد نيست شرحى را ، كه كزنفون در كتاب خود موسوم به اكونوميك « 1 » ، در فصل چهارم ، راجع بسپاه و ساخلوهاى دولت هخامنش در ايالات و قلاع نوشته ، ذكر كنيم ، زيرا مورّخ مذكور ، چنان كه معلوم است ، با اوضاع ايران زمان خود خوب آشنا بود . او در مصاحبهء سقراط با كرىتوبول « 2 » بوسيلهء حكيم مذكور گويد ( يعنى گفته‌هاى خود را به اين حكيم نسبت ميدهد ) : « ما قبول داريم ، كه شاه پارس اهميّت فوق‌العاده بسپاه ميدهد ، بدين معنى ، كه بوالى هر ايالت يا مردمى ، كه باج ميدهند ، امر كرده چقدر سوار و تيرانداز و فلاخن‌دار و سپردار نگاه دارند و تا چه اندازه تهيّه اين قواء براى اداره كردن ممالك تابعه و دفاع آن در موقع حملهء دشمن لازم است . بجز قواى مزبوره شاه ساخلوهائى هم در قلاع دارد .\r\nوالى اين قوّه و ساخلو را نگاه ميدارد و شاه اين قوّه و سپاهيان اجير را ، كه بايد كاملا مسلّح باشند ، همه‌ساله سان ميبيند . در موقع سان ، غيراز ساخلو قلاع ، ساير سپاهيان را در جائى ، كه معيّن شده ، جمع ميكنند . آنهائى را كه نزديك مقرّ او\r\n\r\n\r\n","description":"","footnote":"\r\n( 1 ) -  Economique . \r\n( 2 ) -  Critobule . \r\n","page_name":" 1482 ","page_number":595},
  {"content":"\r\n\r\nهستند شخصا سان ميبيند و افرادى كه دورند ، از سان اشخاص مطمئن ، يعنى فرستادگان شاه ميگذرند . از ولات و سركرده‌ها آنهائيكه عدّه سپاهيانشان كامل و اسلحه و اسبهايشان خوب است ، ارتقاء رتبه مييابند يا به آنان هدايائى گرانبها داده مىشود و كسانى ، كه نسبت بساخلوها بمسامحه و بىقيدى قائل شده يا از جهت جلب منافع بىوجدانى كرده‌اند ، عقوبتى سخت يافته از رياست منفصل ميشوند و كسى ديگر بجاى آنها معيّن ميگردد . . . . » .\r\nدر اينكه از قسمت‌هاى لشكرى هركدام بيرقى داشته‌اند ترديدى نيست ، زيرا هرودوت در مواردى ، چنان كه گذشت ، ذكرى از آن كرده ، ولى چگونگى بيرق مجهول است و مورّخين يونانى توصيفى از آن نكرده‌اند . امّا در موزهء لوور پاريس جامى هست ، كه بر آن جنگ يكنفر يونانى با بيرق‌دار ايرانى تصوير شده . بيرق‌دار افتاده ، ولى كيفيّات بيرق به خوبى ديده مىشود و چنين است : بيرق عبارت است از چوب و پارچه‌اى . پارچه داراى شكل مربّعى است ، كه بواسطهء دو وتر ، كه از يك زاويه بزاويه مقابل ترسيم شده ، به چهار مثلث متساوى تقسيم گشته . مثلثات دوبدو در نقطه رأسشان باهم تماس ميكنند و دوبدو رنگى مخصوص دارند ، يعنى از چهار مثلّث دو مثلّث سفيد است و دو ديگر سياه . اين جام كتيبه‌اى دارد به اين مضمون :\r\n« دورس « 1 » آن را كشيده » « 2 » .\r\nبيرق سلطنتى ، چنان كه در باب اوّل از قول كزنفون راجع بتربيت كوروش بزرگ و كيفيّات جنگ كونّاكسا و موافق روايت كنت‌كورث در باب حركت داريوش سوّم از بابل به قصد اسكندر ذكر شد ، عبارت بود از : عقابى از زر ، كه بالهاى خود را گشوده .\r\nاين علامت را روى چوب بلندى استوار ميداشتند يا بر گردونهء شاهى نصب ميكردند .\r\nچيز تازه‌اى ، كه در لشكر ايران اين زمان ديده مىشود ، ارّابه‌هاى داس‌دار است ، بطوريكه توصيف شد . از نوشته‌هاى كزنفون ، چنان كه گذشت ، استنباط مىشود ، كه اين ارّابه‌ها از زمان كوروش معمول بوده ، يعنى در آسياى غربى از سابق وجود\r\n\r\n\r\n","description":"","footnote":"\r\n( 1 ) -  Doures . \r\n( 2 ) - سرپرستى سايكس ، يك تاريخ ايران ، ج 1 ص 208 .\r\n","page_name":" 1483 ","page_number":596},
  {"content":"\r\n\r\nداشته ، ولى كوروش آن را قوىتر و مؤثرتر كرده . در لشكر يونانى اين نوع ارّابه‌ها وجود نداشت و از حرفهاى اسكندر ، كه پائين‌تر بيايد ، معلوم است كه يونانيها عقيده بمؤثّر بودن اين ارّابه‌ها نداشته‌اند ، زيرا غالبا به طرفى ، كه آن را استعمال ميكرد ، بيشتر ضرر وارد ميآمد . دميدن كارناى ( يا شيپور ) در موقع حركت قشون يا شروع بكارزار معمول بوده و بعلاوه در موقع روبرو شدن با دشمن ايرانيها نعره ميزدند و ، چنان كه ديده مىشود ، مقدونيها همچنين ميكردند ( جنگ ايسّوس و گوگمل ) ، ولى در جنگ كونّاكسا ، بر خلاف انتظار يونانيها ، قشون ايران با طمأنينه و سكوت به طرف دشمن ميرفته . متوسل شدن به هاتف يا غيب‌گو براى دانستن نتيجهء جنگ ، بر خلاف يونانيها ، در لشكر ايران ديده نميشود و فقط قبل از جنگ پلاته مردونيه بگفتهء هرودوت عقيدهء غيب‌گوها را ميپرسد ( شايد از اين جهت ، كه افراد يونانى در قشون او كم نبود ) از به كار بردن فيل‌هاى جنگى فقط در جدال گوگمل ذكرى شده .\r\n\r\nبحريّه\r\nايران مادى بحريه نداشت ، زيرا هنوز خود را ببحر الجزائر و درياى مغرب نرسانيده بود . دولت هخامنشى ، كه از نظر تاريخ دنبالهء دولت ماد بود و كارى را كه ماديها شروع كرده بودند ، تعقيب كرد ، پس از تسخير مستعمرات يونانى در آسياى صغير داراى بحريّه گرديد ، زيرا سفاين يونانيهاى مزبور به اختيار دولت مزبوره درآمد ، اما به دو جهت ميتوان گفت ، كه دولت ايران فقط وقتى داراى بحريّهء معظم گرديد ، كه فينيقيها ، پس از الحاق بابل ، تابع ايران گشتند . اولا چنان كه از جريان وقايع پيدا است ، يونانيهاى آسياى صغير نسبت بايران صميمى نبودند و ، چون ايران در دريا بيشتر با يونانيهاى اروپائى طرف ميشد ، ممكن نبود بحريّهء يونانى مورد اطمينان ايرانيها باشد ، و حال آنكه فينيقيها از اين حيث ، درست نقطهء مقابل يونانيها و با ايران صميمى بودند و يكى از جهات آن رقابتى بود ، كه فينيقيها با يونانيها داشتند . ثانيا عدهء كشتيهاى فينيقى بيش از كشتىهاى يونانى بود و بعد هم ، كه دولت ايران تكيه‌گاه فينيقىها گرديد ، در كارخانه‌هاى فينيقى بامر شاهان ايران كشتيهاى زياد ساخته شد . سفاين مصرى نيز جزو بحريّهء ايران بشمار مىرفت ، و ليكن مصريها هم ، چنان كه ديده\r\n\r\n","description":"","footnote":"","page_name":" 1484 ","page_number":597},
  {"content":"\r\n\r\nمىشود ، مورد اطمينان دربار ايران نبودند . بنابراين واضح است ، كه هسته بحريهء ايران را سفاين و ملّاحان فينيقى تشكيل ميدادند و سفاين ديگر ضميمه ميگشت . سفاينى ، كه بامر شاهان ميبايست ساخته شود ، بيشتر در فينيقيّه و بعد از آن در آسياى صغير مانند كاريّه و ولايت ينيان و سواحل داردانل و بوسفور تهيّه مىشد و كشتىهاى ايران ، چنان كه از نوشته‌هاى هرودوت و گفته اسكندر برميآيد ، از كشتيهاى يونانى بزرگتر و سرعت سيرش بيشتر بود . از نوشتجات مورّخين مزبور نيز ديده مىشود ، كه كشتيهاى بحريهء ايران هخامنشى از سه نوع است :\r\n1 - كشتيهائى ، كه يونانيها ترىرم مىناميدند ، به اين مناسبت كه سه صف پاروزن داشت و صفوف در سه طبقه جا مىگرفتند . اين نوع كشتيها سفاين جنگى بشمار ميرفت . 2 - كشتيهاى دراز ، كه براى حمل‌ونقل اسب‌ها و سواره‌نظام به كار ميبردند . 3 - كشتىهاى كوچكتر ، كه در حكم باركش‌هاى امروزى بود ، و براى حمل‌ونقل آذوقه استعمال ميشد . هرودوت ، چنان كه گذشت ، گويد : عملهء كشتيها از ملّتى بودند ، كه كشتىها را تهيه كرده بودند ، ولى امير البحر يا سرداران از سه قوم معيّن ميشدند : پارسى ، مادى و سكائى . اين نكته و نيز اينكه هرودوت ، چنان كه در جاى خود بيايد ، گويد پارسىها از همسايگان خود ، آنهائيرا كه نزديكترند ، بيشتر احترام ميكنند و بمردمان دور اعتنائى ندارند ، اين نظر حاصل مىشود ، كه پارسىها باقوامى ، كه آريانى بوده‌اند ، بيشتر اعتماد داشته‌اند و ، چون آنها را از خودشان ميدانستند ، رياست را هم به آنها واگذار مىكردند . گنجايش كشتىهاى خشيارشا را هرودوت از هشتاد الى دويست نفر نوشته ، ولى چون تصريح نكرده ، كه اين گنجايش با اسباب و لوازم عدّهء مزبور بوده يا بىآن ، نمىتوان بتحقيق دانست ، كه بارگيرى « 1 » كشتىها بچه ميزان بالغ مىشد . اگر تصوّر كنيم ، كه لوازم سپاهيان را جداگانه در كشتىهاى حمل‌ونقل از عقب كشتىهاى جنگى ميبرده‌اند ، بارگيرى كشتىها به وزن امروز از 5 الى 15 تن يا از 17 الى 50 خروار بود و الّا بيشتر .\r\n\r\n\r\n","description":"","footnote":"\r\n( 1 ) -  Tonnage . \r\n","page_name":" 1485 ","page_number":598},
  {"content":"\r\n\r\nاين ظرفيّت كم نبايد باعث حيرت گردد ، زيرا قوّهء محرّكه در آن زمان منحصر به بازوان پاروزنها و وزش بادها بود و ديگر اينكه ، چون قطب‌نما وجود نداشت « 1 » ، كشتىها را در نزديكى سواحل حركت مىدادند ، در مواردى كشتىها را بساحل كشيده در انتظار هواى مساعدترى براى بحرپيمائى مىشدند و معلوم است ، كه با كشتىهاى بزرگ هيچكدام از اين دو كار ميسّر نمىگشت . از تنظيمات داخلى سفاين و ترتيبات ديگر بحريّه ايران ، چون اطّلاعاتى نرسيده ، ميگذريم . نظر به شكل جغرافيائى ايران و دورى آن از درياها در بادى نظر بتصوّر نمىآيد ، كه ايرانىهاى قديم دريانوردان خوب بوده باشند ، زيرا بحر خزر درياى بسته و دور از مراكز تجارت بود و در كنار خليج‌پارس هم فقط قسمتى از اهالى ايران مىزيستند .\r\nباوجود اين از بعض قرائن صريحا برمىآيد ، كه ايرانىها با دريانوردى آشنا بوده و از دريا بيمى نداشته‌اند ، مثلا نوشته‌هاى هرودوت مىرساند ، كه در جنگ سالامين پارسىها بهتر از فينيقىها و مصرىها جنگيده‌اند و قبل از آن مىبينيم ، كه داريوش دو هيئت اكتشافى بدرياها ميفرستد ، يكى را از هند بدرياى عمان ، بحر احمر و از راه نيل بدرياى مغرب ، ديگرى را از سواحل بحر الجزائر به يونان و ايطاليا و باز مشاهده مىشود ، كه خشيارشا سد اسب نامى را مأمور مىكند ، كه دور افريقا مسافرت كرده اطّلاعاتى تحصيل كند و او از جبل طارق ميگذرد . بودن جنگىهاى پارسى در كشتىهاى فينيقى قبل از دورهء اوّل پارسى ، كه حزقيال ذكرى از آن كرده ، نيز مؤيّد اين نظر است . از اين اطّلاعات و قراين و نيز از اين جهت ، كه در زمان خلفا اصطلاحات زياد از زبان پارسى در قاموس دريانوردى عرب داخل شده ، بعضى تصوّر ميكنند ، كه درياچهء سيستان ايرانىهاى قديم را با دريانوردى آشنا ساخته بود ، زيرا اين درياچه در ازمنهء قديم بمراتب بزرگتر از درياچهء كنونى بوده و شايد با درياچهء ساوه اتّصال مىيافته و ايرانىها براى رفتن از مشرق به مغرب يا به عكس ناچار بودند ، از اين درياچه بگذرند .\r\n\r\n\r\n","description":"","footnote":"\r\n( 1 ) - قطب‌نما را در قرون وسطى اعراب از چينىها اقتباس كردند و اروپائيها در جنگهاى صليب از اعراب .\r\n","page_name":" 1486 ","page_number":599},
  {"content":"\r\n\r\n\r\nداورى\r\nاگرچه اطّلاعات زيادى راجع به اين مسئله در دست نيست ، و ليكن از آنچه نوشته‌اند ، بطور كلّى اين مطلب مسلّم است ، كه در دورهء هخامنشى بداورى و احقاق حق اهميّت ميدادند . در ولايات دادورانى بودند ، كه بامور مردم رسيدگى ميكردند و يكى از امور مهمّهء ولات نظارت بامور حقوقى و قضائى بوده . در ممالكى ، كه اهالى آن قوانين و عادات مخصوصى داشتند ، قوانين و عادات آنها محترم بود و امور قضائى موافق آن فيصله ميشد ، مثلا از لوحه‌هائى ، كه در بابل بدست آمده ، معلوم گرديده ، كه امور قضائى اين مملكت در دورهء هخامنشى تفاوتى با دوره‌هاى سابق آن نداشته و حتّى معلوم است ، كه كبوجيه پسر كوروش بزرگ و نايب او در بابل معاملات خود را موافق قوانين بابلي كرده « 1 » و همين احوال در مصر و فلسطين مشاهده مىشود . روشن است ، كه اگر منازعه يا مشاجره در امرى از امور حقوقى بالا ميگرفت ، والى يا مركز مىتوانست در هر مرحله از مراحل دعوا دخالت كرده به نظر خود آن را فيصله دهد ، ولى غالبا مركز و والى قانع بودند باينكه امنيّت برقرار و مالياتها وصول شود و بنابراين در امور داخلى ايالات دخالت نميكردند . از اسناد مصرى معلوم گرديده ، كه حقوق خانواده‌ها ، كاهنان ، معابد و مؤسسات در زمان هخامنشىها ، نسبت به آنچه سابق بوده ، تغيير نكرده و تقسيمات قضائى و لشكرى هم باحوال سابق باقى مانده بود و نيز ديده مىشود ، كه قباله‌ها و اسناد معاملات را به زبان مصرى و خط دموتيك ، كه يكى از خطوط مصرى است ، مىنوشتند « 2 » .\r\nديوان عالى ، كه بر تمام قضات حكومت داشت ، شاه بود ، چه او در درجهء نهائى رسيدگى كرده حكم ميداد و آن حكم فورا اجرا ميشد . تقصيرات سياسى و تقصيرات راجع بامنيّت در ايالات از صلاحيّت ولات بود و در مركز بتقصيرات مهم سياسى خود شاه يا قضات شاهى رسيدگى ميكردند . مجازاتهائى ، كه داده ميشد ، خيلى سخت بود ، ولى اگر كسى در مرتبهء اولى مرتكب جنايتى شده بود ، حكم اعدام\r\n\r\n\r\n","description":"","footnote":"\r\n( 1 ) - تورايف ، تاريخ مشرق قديم ، جلد 2 ، ص 196 - 216 .\r\n( 2 ) - تورايف ، تاريخ مشرق قديم ، همان‌جا .\r\n","page_name":" 1487 ","page_number":600},
  {"content":"\r\n\r\nصادر نميشد . حتّى خود شاه هم در مرتبهء اولى حكم اعدام نميداد و اين قاعده در عالم قديم از خصايص ايران است . كليّة موافق معتقدات دينى راجع بعقوبت‌هاى اخروى در مجازات‌هاى دنيوى هم به اين عقيده بودند ، كه اگر كسى مرتكب كار بدى شده ، در مقابل تقصير او ، كارهاى خوبش را هم بايد در نظر گرفت و ، اگر كارهاى بد او برترى دارد ، مجازات داد . بنابراين داريوش اوّل دربارهء يك نفر قاضى ، كه محكوم باعدام شده بود ، حكم كرد او را از صليب به زير آرند و گفت ، اين قاضى خدماتى هم كرده است و نيز ، وقتى كه والى آسياى صغير سر هيستيه ياغى را براى داريوش فرستاد ، چنان كه ذكر شد ، داريوش والى را ملامت كرد ، كه چرا او را زنده نفرستاده و امر كرد سر او را شسته با احترام دفن كنند ، چه اين شخص خدمت بزرگى به داريوش و پارس در دانوب كرده بود . جوابى ، كه يكى از قضات محاكمه تيرىباذ به اردشير دوّم ميدهد ، نيز مؤيد اين نظر است ( صفحه 1128 ) . نسبت بقضات ، چنان كه ديده مىشود ، شاهان خيلى سخت و گاهى بىرحم بوده‌اند ، مثلا ، چنان كه در جاى خود ذكر شد ، سىسام‌نس نامى را ، كه شغل قضاوت داشت و رشوه گرفته بود ، كبوجيه باعدام محكوم ساخت و بعد از اعدام دستور داد پوست او را كنده روى مسندى ، كه بر آن مىنشست ، بگسترند و شغل اين قاضى را بعد بپسرش داده به او گفت : هر زمان ، كه ميخواهى حكمى بدهى ، به اين مسند بنگر و نيز بگفتهء پلوتارك اردشير با قضاتى ، كه بر خلاف حقانيّت حكم ميدادند ، با كمال سختى رفتار ميكرده ، توضيح آنكه زنده پوست آنها را كنده روى مسند آنها ميگستردند . در موارد خيانت بشاه و مملكت معمول بوده ، كه مقصّر را بپاىتخت آورده و گوشها يا بينىاش را بريده بعد از نشان دادن بمردم ، او را بولايتى ، كه محل خيانتش بود برده بكشند « 1 » .\r\nبريدن دست در ايران قديم معمول نبود و ، اگر گاهى اين مجازات اجرا ميشد ، حكم مجازات ترذيلى را داشت ، چنان كه به حكم اردشير دوّم دست كوروش كوچك را بعد از كشته شدنش بريدند . مجازاتها خيلى سخت بود ، ولى اين صفت مجازاتها بايران اختصاص نداشت و فقط از قرن هيجدهم ميلادى از شدت مجازاتها كاست .\r\n\r\n\r\n","description":"","footnote":"\r\n( 1 ) - رفتار داريوش اوّل دربارهء بعض ياغىها ، چنان كه گذشت .\r\n","page_name":" 1488 ","page_number":601},
  {"content":"\r\n\r\nقوانين لا يتغيّر بود و سخت اجرا ميشد ، چنان كه اين نكته ضرب المثل شده بود و ميگفتند : مگر اين مطلب قانون ماد است ، كه تغيير نكند ( كتاب عزرا ) .\r\nهرودوت ، پلوتارك ، ديودور و غيره مكرّر از قضات شاهى يا قضاتى ، كه شاه احضار مىكند ، صحبت ميدارند . موارد آن در قسمت‌هاى تاريخى اين كتاب ذكر شده . اينها همان شش يا هفت نفر رئيس خانواده‌هاى درجه اوّل‌اند ، كه در پارس هميشه مورد احترام و ملاحظه بودند و در قضيّه بردياى دروغى مخصوصا ذكرى از آنها شده .\r\n\r\nراهها و چاپارخانه‌ها\r\nدر دورهء هخامنشى براهها اهميّت ميدادند و اين نكته تعجّب ندارد ، چه دولت وسيع هخامنشى بىراه‌هاى سهل العبور نمىتوانست اين همه ممالك پراكنده را از سيحون تا قرطاجنه اداره كند . نوشته‌هاى مورّخين يونانى و غيره نيز مؤيّد اين مطلب است ، چنان كه هرودوت مشروحا خوبى راه‌هاى ايران آن زمان را ستوده و كزنفون ، كه خودش راه آسياى صغير را تا دجله پيموده ، گفته‌هاى هرودوت را تأييد كرده و بعلاوه ايزيد ورخا راكسى ، كه در پارت مسافرت كرده بود ، باز شرحى از خوبى راهها مىنويسد ( اگرچه زمان اين مصنّف خيلى بعدتر است ) از اين كليّات كه بگذريم ، متأسفانه اطّلاعات زيادى از راههاى ايران در دست نيست .\r\nباوجود اين ، اطّلاعاتى را كه هرودت و ديگران داده‌اند ، ذكر ميكنيم : در ميان راهها اوّلا راهى بود ، كه هرودت آن را راه شاهى ناميده ( شايد شاه راه را او چنين فهميده ) . اين راه از شهر افس يونانى در آسياى صغير شروع شده بسارد ميرفت و از آن شهر گذشته به فريگيّه ميرسيد . پس از آن اين راه از رود هاليس ( قزل‌ايرماق امروز ) گذشته به كاپادوكيّه متوجه ميشد . در دربند هاليس قلعهء نظامى ساخته و ساخلوى در آن براى حفظ امنيّت گذاشته بودند . از كاپادوكيّه راه مزبور تا كيليكيّه امتداد مىيافت . در كيليكيّه ، چنان كه گذشت ، دو معبر است ، معبر كيليكيّه و سوريّه . اين‌جا هم دو قلعه ساخته بودند ، كه هركدام ساخلوى داشت و معبرها را با ديوارى سدّ و در وسط آن دروازه‌اى بنا كرده بودند . از\r\n\r\n","description":"","footnote":"","page_name":" 1489 ","page_number":602},
  {"content":"\r\n\r\n( 93 ) - ظرف سفالين از خاك سياه\r\n( نقّاشى كوتورا ، مجموعهء ريشار )\r\nكيليكيّه در سه روز بفرات ميرسيدند و با كشتى از آن رد شده بارمنستان وارد ميشدند . پس از آن از چهار رود ، كه دجله را تركيب كرده و يكى از آنها موسوم به دياله است ( گيندس يونانيهاى قديم ) گذشته و برود خوآسپ ( يا كرخه ) امروز رسيده پس از عبور از آن بشوش وارد ميشدند . طول اين راه 450 فرسنگ است و بمسافت هر چهار فرسنگ ميهمانخانه‌اى بود ( در باب فرسنگ بمقاديرى ، كه در ذيل بيايد ، رجوع شود ) . در ميهمانخانه‌هاى واقع در كوهها ساخلوى گذاشته بودند .\r\nاين مسافت را كاروانها در 111 روز مىپيمودند و مسافرين تقريبا در 90 روز .\r\nمعلوم است ، كه چاپارها چون شب‌وروز در حركت بودند ، خيلى زودتر اين راه را طى ميكردند .\r\nهرودوت از خوبى راه و اسباب آسايشى ، كه در ميهمانخانه‌ها براى مسافرين مهيّا بود ، خيلى تمجيد كرده و نظم و ترتيب آن را ستوده . ميهمانخانه را هرودوت ستات‌مس « 1 » ناميده ، كه به زبان پارسى ايستگاه بايد گفت .\r\nراه ديگر ، كه نيز اهميّت داشت ، يك راه دريائى بود ، كه ممالك شرقى ايران را با ممالك غربى آن اتّصال ميداد ، توضيح آنكه راه ايران بمصر قبل از زمان\r\n\r\n\r\n","description":"","footnote":"\r\n( 1 ) -  Stathmos . \r\n","page_name":" 1490 ","page_number":603},
  {"content":"\r\n\r\nداريوش بزرگ چنين بود ، كه از دجله و فرات گذشته به سوريّه ميرفتند و از اين‌جا در صور يا صيدا بكشتى نشسته بمصر درمىآمدند ، يا از راه فلسطين و برزخ سوئز بوادى نيل ميرسيدند . اين راه آخرى چون از كويرى ميگذشت ، كه بين فلسطين و مصر حائل و گذشتن از آن در مدّت سه روز با فقدان آبادانى و آب بسيار صعب و خطرناك بود ، بيش از سالى دوبار قابل عبور نبود و آن هم با احتياطهاى لازم انجام ميشد . بنابراين دولت مصر مقرّر داشته بود ، كوزه‌هائى را ، كه محتوى شراب بود و از يونان و سوريّه بمصر حمل ميشد ، حكّام محلّى مصر جمع و در موقع حركت قوافل پر از آب كرده بمنازل عرض راه بفرستند ( چنان كه هرودوت در موقع قشون‌كشى كبوجيه بمصر اشاره به اين مطلب كرده ) . حال بدين منوال بود ، تا داريوش بزرگ درياى مغرب را با درياى احمر بتوسط يكى از شعب نيل اتّصال داد و از اين زمان كشتيها از بحر الجزائر و درياى مغرب بدرياى احمر رفته و از باب المندب گذشته بدرياى عمان وارد ميشدند . بدين‌نحو روابط مستقيم دريائى بين ممالك درياى مغرب با پارس و خوزستان و ساير جاهاى ايران برقرار گشت . بعض راهها مانند راهى ، كه از سارد به سينوپ ( در كنار درياى سياه ) و از نينوا بسارد و از بابل به سوريّه و نينوا و شوش و گرّا « 1 » ( در ساحل القطيف كنونى ) ميرفت و نيز راههائى ، كه مسافر را از فينيقيّه بمصر و كيليكيّه و آسياى صغير و نينوا و بابل و شوش هدايت ميكرد ، در ازمنهء قبل از دورهء هخامنشى ساخته شده بود ، ولى دولت هخامنشى اين راه را تعمير كرده و خوب نگاهداشته با مراكز مهمّه ممالك وسيعهء خود بواسطه راههاى ديگر اتّصال داده بود .\r\nدر خود ايران هم ايالات بوسيلهء راههائى باهم اتّصال مىيافتند . اين راهها ، چنان كه دمرگان گويد ( تمدّن‌هاى نخستين ، صفحه 290 ) چنين بودند :\r\n1 - از تخت‌جمشيد پنج راه بشوش ، پرىتكان ( فريدن - ولايت اصفهان ) ، كرمان و نيز بندر ديلمان و هرمز در كنار خليج‌پارس ميرفت . 2 - از همدان يا هگ‌متان\r\n\r\n\r\n","description":"","footnote":"\r\n( 1 ) -  Gerra . \r\n","page_name":" 1491 ","page_number":604},
  {"content":"\r\n\r\nپنج راه بشوش ، بابل ، رى ، گنزك و آذربايجان كنونى . 3 - از شوش سه راه ببابل و همدان و تخت‌جمشيد . شعبه‌هائى هم از بعض اين راهها تا اصفهان و بندر ديلمان در ساحل خليج‌پارس امتداد داشت . 4 - از رى ( رگ ) پنج راه به آذربايجان ، همدان ، شهر صددروازه ( در جنوب‌غربى دامغان ) ، مازندران و پرىتكان . 5 - از ولايت دامغان ( كومش ) سه راه به استرآباد ( زادراكرت ) ، رى و خراسان . 6 - از باختر سه راه بدامغان و سند و سغد ( سغد هم با سيحون و ماوراء آن و با استراباد ارتباط مىيافت ) . 7 - از كرمان پنج راه بتخت‌جمشيد ، پاسارگاد ، هرمز ، پتاله ( برود سند ) و باختر .\r\nدولت هخامنشى علاوه بر اينكه اهميّت زياد براهها ميداد ، در دفعهء اولى چاپارخانه‌هائى تأسيس كرد . هرودوت گويد ، كه واحد مقياس راهها پرسنگ است و بمسافت هر چهار پرسنگ منزلى تهيه شده موسوم به ايستگاه . در اين منازل ميهمانخانه‌هاى خوب بنا و داير گرديده . در سرحد ايالات و نيز در آن‌جائى ، كه ايالت بابل بكوير منتهى مىشود ، قلعه‌هائى ساخته‌اند ، كه ساخلو دارد . در منازل اسبهاى تندرو تدارك شده ، به اين ترتيب ، كه چابك‌سوارها نوشته‌هاى دولتى را از مركز تا نزديكترين چاپارخانه برده بچاپارى ، كه حاضر است ، مىرساند و او فورا حركت كرده بچاپارخانهء دوّم ميبرد و باز تسليم چاپارى مىكند . بدين منوال شب‌وروز چاپارها در حركت‌اند و اوامر مركز را بايالات ميرسانند ( كتاب 8 ، بند 98 ) . راجع بسرعت حركت چاپارها مورّخ مذكور گويد ، كه نميتوان تصوّر كرد جنبنده‌اى سريعتر حركت كند . هرودوت چاپارهاى دولتى را آگ‌گاروى « 1 » مينامد . معنى آن معلوم نيست و بعض نويسندگان جديد عقيده دارند ، كه اين لفظ سامى است و بروم رفته و آن‌گاريه « 2 » شده « 3 » . كزنفون تأسيس چاپارخانه‌ها را به كوروش بزرگ نسبت داده ( تربيت كوروش ، فصل 7 ) و گويد ، كه براى تعيين مسافت چاپارخانه‌ها از يكديگر تجربه كردند ، كه اسب در روز چقدر مىتواند راه\r\n\r\n\r\n","description":"","footnote":"\r\n( 1 ) -  Aggarui . \r\n( 2 ) -  Angariae . \r\n( 3 ) - تورايف ، تاريخ مشرق قديم ، ج 2 ، ص 200 .\r\n","page_name":" 1492 ","page_number":605},
  {"content":"\r\n\r\nبرود ، بىاينكه خسته شود و آن را ميزان قرار دادند . بعد او گويد « چنان كه ميگويند درنا نميتواند بسرعت چاپارها حركت كند . اگر هم اين گفته اغراق باشد ، مسلّم است كه كسى نميتواند بسرعت چاپارها مسافرت كند » .\r\nمعلوم است ، كه تلگراف در عهد قديم نبود ، ولى وقتى كه ميخواستند خبرى زود به مقصد برسد ، آتش‌هائى روى بلندىها روشن ميكردند . چنان كه هرودوت گويد : چون مردونيوس آتن را گرفت ، با آتش از راه جزاير سيكلاد خشيارشا را ، كه در سارد بود ، آگاه ساخت .\r\n\r\nسكوكات هخامنشى\r\nتا قرن هفتم ق . م تجارت در آسياى غربى با مبادله جنس بجنس به عمل مىآمد و معاوضهء مال التجاره به پول خيلى كم و مشكل بود ، زيرا فلزّ را به شكل حلقه يا لوحه و يا قرص درآورده رواج ميدادند و ، چون وزن آنها مختلف بود و اين اشياء نه علامتى داشت و نه قيمتى معيّن ، بنابراين ، همين كه اين اشياء از محلّى ، كه آن را ساخته بودند ، خارج ميشد ، حكم جنس را مىيافت و ميبايست هر دفعه آنها را كشيده قيمت را معيّن كنند .\r\nوقتى كه تجارت رونق يافت ، معايب تجارت جنس بجنس را دريافتند و در دولت ليدى ، كه در سر راه تجارت اروپا با آسيا واقع بود ، احتياج مبرم بداشتن پول يا سكّه احساس شد . اين بود ، كه اوّلين سكّه در قرن هفتم در ليديّه زده شد و بعد مسكوكات اين دولت بداخلهء آسياى صغير و قبرس و حتّى تا بعض نقاط ساحلى عربستان منتشر گشت ، و لكن دولت‌هاى قديم مانند بابل ، مصر و فينيقيّه ترتيب سابق خودشان را حفظ كردند . در فينيقيّه ، اگرچه زودتر از بابل و مصر سكّه زدند ، ولى در بابل و مصر بعد از اسكندر شروع بزدن سكّه كردند و تا آن زمان سكّه‌هاى آسياى صغير و ممالك ديگر در آنجاها از دست بدست ميگشت .\r\nبعضى تصوّر كرده‌اند ، كه در ايران نخستين سكّه از زمان داريوش اوّل است و گويند اين شاه ، پس از اينكه ترتيبى بمالياتها داد ، مقتضى بود ترتيبى هم براى پرداخت مالياتها بدهد و نيز پرداخت حقوق ساخلوهاى ايالات ، ماهيانه سپاهيان اجير و بسط تجارت در ممالك وسيعه ايران اقتضا ميكرد ، كه پولى ثابت وسيلهء\r\n\r\n","description":"","footnote":"","page_name":" 1493 ","page_number":606},
  {"content":"\r\n\r\n( 94 ) - ظرف سفالين از خاك سياه\r\n( نقّاشى كوتورا ، مجموعه ريشار )\r\nمعاملات و پرداختها باشد .\r\nبا اين مقصود داريوش ، بىاينكه سكّه‌هاى سابق را از رواج اندازد ، پولى « 1 » باسم دريك سكّه زد ، ولى گاسّلن « 2 » عقيده داشت ، كه دريك را قبل از داريوش اوّل سكّه زده‌اند . اين سكهء طلا از سكهء طلاى كرزوس ، كه در ليديّه زده ميشد ، سنگين‌تر و پاكتر بود . براى دانستن وزن آن بايد در نظر داشت ، كه از يك تالان طلاى ايرانى يا بيست و پنج كيلوگرام و دو ده‌يك ( 25200 گرام ) به وزن امروز ، سه‌هزار دريك سكه ميزدند . بنابراين يك دريك هشت گرام و چهار ده‌يك آن ( 4 / 8 ) طلا داشت . مقارن اين زمان پولى از نقره نيز سكه زدند ، كه موسوم به سيكل گرديد . بيست سيكل معادل يك دريك و وزن هر يك پنج گرام و شش ده‌يك بود ( 6 / 5 گرام ) ، زيرا يك تالان نقره ايرانى 33 كيلوگرام و شش ده‌يك ( 33660 گرام ) وزن داشت و از اينقدر نقره شش‌هزار سيكل سكه ميزدند . از اينجا ميتوان استنباط كرد ، كه نسبت نقره به طلا در آن زمان يك بسيزده و ثلث بوده . هرودوت هم چنان كه در صفحهء 1474 گذشت تقريبا همين نسبت را ذكر كرده . بنابر آنچه گفته شد ، دريك به پول امروز معادل 18 فرنك و 54 سانتيم طلا يا نود و دو ريال و نيم بوده .\r\n\r\n\r\n","description":"","footnote":"\r\n( 1 ) - دريك - زريك يعنى طلائى .\r\n( 2 ) -  Gasselin . \r\n","page_name":" 1494 ","page_number":607},
  {"content":"\r\n\r\nروشن است ، كه در آن زمان يك مثقال نقره بمراتب بيش از حالا در زندگانى كارگشائى ميكرده ، و بنابراين دريك هم موافق نرخهاى آن روز خيلى بيش از قيمتى كه ذكر شد ، كار ميكرده .\r\nمسكوكات مذكوره در ايران و ممالك تابعه رواج داشت و ماليات‌ها و حقوق ساخلوها و غيره با اين سكه‌ها پرداخته ميشد ، ولى بايد در نظر داشت ، كه دريك را كم سكه ميزدند و كلية پول مسكوك در خزانه‌هاى ايران كمتر از شمش بود . به همين جهت عدّهء دريك‌هائى كه تا زمان ما باقى مانده كم است . بالاتر گفته شد ، كه ولات و پادشاهان محلّى مجاز بودند سكهء نقره كم‌ارزش و مس بزنند و اين نوع سكه‌ها غالبا در آسياى صغير و فينيقيّه زده ميشد ، ولى سكه‌هاى مزبور در خارج ايالت آنها حكم جنس را داشت . سكهء طلا فقط همان دريك بود ، كه فقط شاه ميتوانست چاپ كند . روى سكهء هخامنشى تاريخ نيست ، امّا از صورت شاهان ميتوان تاريخ آنها را تقريبا معيّن كرد . حدس ميزنند ، كه اوّلين سكهء داريوش در 516 ق . م زده شده . بر يك طرف دريك‌ها صورت تيرانداز پارسى است ، كه يك زانو به زمين زده و زه كمان را ميكشد . دو دريكى ، و نيم دريكى خيلى كم بدست آمده . از نوشته‌هاى مورّخين يونانى معلوم است ، كه طلا و نقره را در خزانه شاهان غالبا به صورت شمش حفظ ميكردند و هر زمان كه لازم ميشد ، شمش را به صورت مسكوك درميآوردند . بنابراين ميتوان گفت ، كه در دورهء هخامنشى مسكوكات به قدر دورهء اشكانى و ساسانى متداول نبود .\r\nاز آنچه گفته شد روشن است ، كه در دورهء هخامنشى پايهء پول بر طلا بود و خود دريك هم بمعنى طلائى ( زريك ) است . از ضرابخانه‌هاى ايران اطّلاعاتى در دست نيست ، ولى سكه‌هاى كم‌ارزش نقره در مستعمرات يونانى آسياى صغير و فينيقيّه زده ميشد .\r\n\r\nمقادير\r\nقبلا لازم است گفته شود ، كه بشر هرقدر هم ، كه در درجهء پست تمدّن بوده ، باز براى سنجش مسافت و مقدار چيزهاى\r\n\r\n","description":"","footnote":"","page_name":" 1495 ","page_number":608},
  {"content":"\r\n\r\n4 - 3 - 2 - 1 7 - 6 - 5 10 - 9 - 8 12 - 11 14 - 13 ( 95 ) - دريك طلا ( 1 - 2 - 5 ) سيكل نقره ( 3 - 4 - 7 ) متعلّق بدورهء هخامنشى . چهار درخمى نقره اواگراس دوّم والي صيدا در حدود 350 ق . م ( 6 - 9 ) و تيسافرن و فرناباذ در حدود 400 ق . م ( 8 - 10 - 11 - 12 ) چهار درخمى ات‌فردات اوّل پادشاه پارس در حدود 300 ق . م ( 13 - 14 ) .\r\n( از كتاب زارّه - صنايع ايران قديم )\r\n\r\n","description":"","footnote":"","page_name":" 1496 ","page_number":609},
  {"content":"\r\n\r\nمادّى مقياسهائى داشته . اوّل ملّتى ، كه خواست مقادير خود را بر واحد مقياس بالنسبه ثابتى بنا كند ، مصريها بوده‌اند و براى اين مقصود طول اعضاء و جوارح انسان را واحد مقياس قرار داده‌اند ( مثلا از ابتداى آرنج تا انتهاى انگشت وسطى ) . پس از آن مقياسهاى مصرى ببابل سرايت كرد ، در آنجا بواسطهء علم نجوم ، كه از خصايص بابلىها بود ، تغييراتى يافت و بعد در تمام عالم بواسطهء فينيقيها و يونانىها منتشر گشت . ايرانيهاى قديم نيز مقادير را از بابل گرفتند و در اينمورد هم مانند ساير موارد در آنها تصرّفاتى كرده با اوضاع و حوائج خودشان مطابقت دادند .\r\nدر بابل واحد مقياس مسافت مسافتى بود ، كه شخصى رشيد ( يعنى كسى كه بحدّ رشد رسيده بود ) در مدّت دو دقيقه ميتوانست طى كند ( اين مقدار از زمان را از اين جهت اتّخاذ كرده بودند ، كه برحسب تجربه معيّن شده بود از وقتى ، كه اوّلين شعاع آفتاب ديده مىشود تا نمايان شدن تمام قرص آن ، اين مدّت وقت لازم است ) اين مسافت را يونانيان ستاد « 1 » ناميدند . طول اين مقياس در ممالك مختلف بود .\r\nايرانيهاى قديم اين مسافت را اسپرسا ميگفتند . در باب اين مقياس هم نظرها مختلف است . بعضى آن را معادل 185 و برخى مساوى با 147 مطر ميدانند ، ولى موافق نوشته‌هاى هرودوت و كزنفون و اراتستن مقياس مزبور را بايد از 189 تا 150 مطر دانست « 2 » .\r\nسىاسپرسا معادل يك پرثنها « 3 » بود و پرثنها همان پرسنگ يا فرسخ است ( مورّخين يونانى پرسنگ نوشته‌اند ) بنابراين پرسنگ معادل 4433 يا 5550 مطر بوده .\r\nكسور اسپرسا از اين قرار بود : اسپرسا - 360 آرسنى ، آرسنى - 20 انگسته ، انگسته - 6 يوه . بنابر طول اسپرسا ، يوه معادل 37 يا 44 صديك سانتيمطر بود .\r\nواحد مقياس وزن در بابل مينا بود ، كه به وزن امروز تقريبا معادل يك كيلوگرام يا سيزده سير مىشود و شصت ميناى بابلى را يك تالان سنگين بابل ميگفتند .\r\nمينا را در ايران منه گفتند و آن بر دو قسم بود : منهء مادى ، كه به وزن امروز\r\n\r\n\r\n","description":"","footnote":"\r\n( 1 ) -  Stade . \r\n( 2 ) - دائرة المعارف بروك‌هائوز ، ج 31 ، ص 399 .\r\n( 3 ) - پرثنها مينوشتند ، ولى پرثنگا ميخواندند .\r\n","page_name":" 1497 ","page_number":610},
  {"content":"\r\n\r\n561 گرام وزن داشت ، و منهء پارسى ، كه معادل 420 گرام بود « 1 » .\r\nتالان ايرانى نيز بر دو نوع بود : شصت منه پارسى را تالان طلا و شصت منهء مادى را تالان نقره ميگفتند . بنابراين اوّلى معادل 25200 گرام بود و دوّمى مساوى با 33660 گرام . منه 60 سكل داشت ، ولى در وزن طلا پنجاه سكل حساب ميكردند . بنابراين سكل در طلا معادل 7 و در غير آن 9 گرام و ثلث بود غيراز اين اوزان وزنى نيز بود ، كه سيكل ميگفتند . سيكل در مسكوكات نقره به وزن امروز معادل پنج گرام و 6 ده‌يك ميشد ( چنان كه بالاتر گذشت ) . براى اكيال يا سنجش حجم واحد مقياس را در ايران قديم ارتبه ميناميدند و آن هم بر دو قسم بود : ارتبه مادى ، معادل 51 ليطر و 84 صديك و ارتبه پارسى ، مساوى با 55 ليطر و هشت صديك « 2 » . مقياسهائى نيز وجود داشته ، كه تصوّر ميرود مقادير محلّى بوده ، مانند ( گاما ) - معادل 32 سانتيمطر امروز ، ( بازو ) - معادل دو آرسنى و ( گاو ) - معادل دو پرثنها . از پيمايش‌هاى مذكور ، آنهائيكه اسم ايرانى داشته ، اكنون هم مفهوم است ، مانند پرثنها ( پرسنگ ) ، اسپرسا ( اسب‌رس ) ، انگسته ( انگشته ) ، گاما ( گام ) و غيره . امّا آرسنى ( ارش ) و منه ( مينا ) از بابل است ، سيكل از فينيقيها و تالان از منشاء مصرى « 3 » .\r\n\r\nتقويم « 4 »\r\nاطّلاعات ما راجع به اين موضوع همين است ، كه در زمان داريوش اوّل حساب آوستائى معمول نبود ، زيرا اسامى 9 ماهى ، كه در كتيبهء بزرگ بيستون ذكر شده ، غيراز اسامى است ، كه در دورهء اشكانيان و ساسانيان متداول بود . اسامى مذكور در كتيبه از اين قرار است :\r\nبراى سه ماه پائيز : باغ‌ياديش - ادوك‌نيش - آثريادى . براى سه ماه زمستان\r\n\r\n\r\n","description":"","footnote":"\r\n( 1 ) - گرام تقريبا خمس مثقال است .\r\n( 2 ) - ليطر به وزن جديد ايران معادل يك رطل است .\r\n( 3 ) - اطلاعات راجعه بمقادير ايران قديم از دايرة المعارف بريطانيائى و بروك هائوز استخراج شده .\r\n( 4 ) - اين كلمه در اين‌جا بمعنى تاريخ استعمال شده ، زيرا در ايران عموما آن را به اين معنى استعمال ميكنند و ، اگر هم غلط باشد ، غلط مشهور است و بايد آن را پذيرفت .\r\n","page_name":" 1498 ","page_number":611},
  {"content":"\r\n\r\nانامك - مرغ‌زن - وىيخن . براى سه ماه بهار : گرم‌پد - ثورواهر - ثاىگرچيش . اسامى سه ماه تابستان معلوم نيست .\r\nاوّل سال مصادف با اوّل پائيز بود و با تاريخ بابلى موافقت داشت . بعضى تصوّر ميكنند ، كه بعدها داريوش اوّل تاريخ آوستائى را قبول و آن را رسمى كرد « 1 » .\r\nولى سندى نداريم ، زيرا شاهان هخامنشى غيراز داريوش تاريخ را ذكر نكرده‌اند و تاريخ او بماهها محدود است . مسكوكات هم ، چنان كه ميدانيم ، بىتاريخ است .\r\nچيزى كه جالب توجه مىباشد ، اين است كه اسم يكى از زنان داريوش سوّم را آبان دخت مينامند و آبان هشتمين ماه تقويم آوستائى است . بعضى از اسم انامك كه بمعنى بىنام است تصوّر ميكردند ، كه اين اسم در سالهاى كبيسه براى ماه سيزدهم استعمال ميشده ، ولى اين نظر صحيح نيست ، زيرا داريوش در دو سال متواتر اين اسم را ذكر كرده و واضح است در دو سال پىدرپى ممكن نبود سال كبيسه باشد .\r\nانامك بمعنى ماه خدايان بىنام است « 2 » .\r\nعلاوه بر انامك اسامى بعض ماه‌هاى مذكور بپارسى امروزى هنوز مفهوم است ، مثلا باغ‌ياديش - بمعنى ياد ( پرستش ) خداست ، آثريادى بمعنى ياد ( پرستش ) آتش ، مرغ‌زن - مرغ‌زن ( چمن‌زن ) . ثورواهر - بهار پرغرور . گرم‌پد - پاى گرما ( تلمن - فرهنگ و متن‌هاى پارسى قديم ، صفحات 59 - 133 ) .\r\nراجع به اين موضوع ، كه در دوره هخامنشى مبدأى براى تاريخ بوده يا نه و اگر بوده از چه واقعه‌اى آن را حساب ميكردند ، اطلاعى نيست ، ولى چون در بابل ابتداى سلطنت هر شاهى را مبدأ ميدانستند و نظر باينكه پارسيها و ماديها چيزهاى زياد از بابلىها و آسوريها اقتباس كردند ، گمان قوى ميرود ، كه در دوره هخامنشى هم همين ترتيب رعايت ميشده ، ولى اين نكته را نيز بايد در نظر داشت ، كه روى سكّه‌ها تاريخ نگذاشته‌اند .\r\n\r\n\r\n","description":"","footnote":"\r\n( 1 ) - ماه‌هاى تاريخ آوستائى همان ماه‌هاى كنونى است .\r\n( 2 ) - فقه اللغة ايرانى ، 412 ، شماره 1 .\r\n","page_name":" 1499 ","page_number":612},
  {"content":"\r\n\r\n( 96 ) - دو سيكلىهاي نقره\r\n( باركلاىهد « مسكوكات » )\r\n\r\nفصل دوم - طبقات ، فلاحت ، تجارت ، صنايع\r\n\r\nمبحث اول - طبقات\r\nراجع بطبقات مردم در دوره هخامنشى اطلاعات ما كمتر از ساير موضوعات است .\r\nهمينقدر ديده مىشود ، كه هفت خانوادهء درجه اوّل در رأس طبقه اشرافى جا گرفته . رؤساء اين هفت خانواده امتيازاتى دارند ، كه هرودوت ذكر كرده ، و از اين قرار است : اينها مىتوانند بىاجازه داخل سراى شاهان گردند ، مگر در مواردى كه شاه در ميان زنان خود مىباشد . اينها مستشاران شاه‌اند و قضات شاهى از ميان اين رؤساء هفت‌گانه انتخاب ميشوند . شاه زنان خود را بايد از ميان دختران اين خانواده‌ها انتخاب كند ( معلوم است پس از شاهزاده خانم‌ها ) اين مسئله ، كه طبقه اشراف امتيازات ديگرى نيز داشته يا نه ، مجهول است ، ولى ، چون بسيارى از چيزها ، كه در دوره هخامنشى وجود داشت ، در دوره اشكانى و ساسانى محفوظ مانده بود ، ميتوان بىترديد گفت ، كه اين‌ها داراى املاك و اراضى ( تيولات ) وسيعه بودند و ماليات نمىپرداخته‌اند ، ولى در عوض مىبايست در موقع لزوم بامر شاه بجنگ روند و سپاهى از پياده و سواره مجهّز سازند .\r\nراجع بطبقهء مغها اطلاعات ما محدود است باينكه هرودوت گويد مغ‌ها طايفه‌اى\r\n\r\n","description":"","footnote":"","page_name":" 1500 ","page_number":613},
  {"content":"\r\n\r\nبودند از طوايف شش‌گانه ماد . از نوشته‌هاى مورّخين ديگر نيز اين نظر حاصل مىشود ، كه اينها كاهنان و مجريان آئين دينى بودند و سنن مذهبى در نزد آنها محفوظ بود ، بنابراين آداب و مراسم مذهب را فقط آنها ميدانستند . كلية اين شغل موروثى بود ، يعنى كسى نميتوانست مغ شود ، مگر اينكه از اولاد مغ باشد ، ولى اولاد مغ‌ها ميتوانستند شغلى ديگر اختيار كنند . نفوذ مغ‌ها در دورهء مادى بيش از دورهء هخامنشى بود ، امّا اينكه چه تشكيلاتى داشته‌اند ، جوابى باينمسئله بواسطهء فقدان مدارك نميتوان داد . از قرائن چنين به نظر ميآيد ، كه مغ‌ها در دورهء هخامنشى ميخواسته‌اند تعصّب مذهبى بروز داده ، نفوذى را ، كه در دورهء مادى داشته‌اند ، برگردانند ، ولى داريوش اوّل ، چون ديده است ، اين وضع با نظر سياسى او وفق نميدهد ، از واقعه بردياى دروغى استفاده كرده و مغ‌ها را محدود ساخته ، زيرا شاه مزبور در كتيبهء بيستون گويد ، معابدى را كه گئومات خراب كرده بود ، من تعمير كردم . از اينجا بايد استنباط كرد ، كه چون گئومات مغ بر تخت نشسته ، امر بخراب كردن معابد كرده ، زيرا آن را بر خلاف مذهب ميدانسته و بعد ، كه داريوش او را كشته ، معابد را برقرار كرده . اين معابد در كجا و از چه مردمى بوده ، درست معلوم نيست ، ولى از آنجا ، كه هرودوت گويد سمرديس ( گئومات ) نسبت بملل تابعه مانند بابلىها و غيره رؤف بود و ماليات سه ساله آنها را بخشيد ، بايد حدس زد ، كه مقصود معابد ايران است ، زيرا معقول نيست ، تصوّر كنيم ، كه گئومات با يك دست براى جلب ملل تابعه ماليات دولت را مىبخشيد و با دست ديگر معابد آنها را خراب ميكرد .\r\nبالاخره از اينكه هرودوت گويد : مغ‌ها بدست خودشان حيوان قربانى را مىكشند و كلية خون هر حيوانى را غيراز سگ ميريزند ، بايد استنباط كرد ، كه در اين زمان مذهب بودائى نفوذى در عقايد آنها نداشته و اين اثر در قرون بعد حاصل شده ، چنان كه در جاى خود بيايد .\r\nاين است آنچه ميتوان دربارهء مغ‌هاى اين دوره گفت و اين نتيجه\r\n\r\n","description":"","footnote":"","page_name":" 1501 ","page_number":614},
  {"content":"\r\n\r\nحاصل مىشود ، كه مغ‌ها در دورهء هخامنشى نفوذى در دربار و ادارات دولتى نداشتند و فقط در موقع اجراى مراسم قربانى دعوت ميشدند . تعبير خواب يا اتّفاق فوق‌العاده مانند كسوف و امثال آن نيز موافق نوشته‌هاى مورّخين يونانى با آنها بود و فلسفهء مذهب را آنها ميدانستند ، زيرا پلوتارك گويد ، كه اردشير درازدست به مغ‌ها امر كرد فلسفهء مذهب را به تميستوكل بياموزند .\r\nاز طبقات ديگر يعنى طبقهء بزرگران و بازرگانان و پيشه‌وران اطّلاعات صحيحى در دست نيست ، ولى چون در دورهء هخامنشى ، چنان كه كزنفون گويد ، بآبادى و عمران اهميّت ميدادند ، شكّى نيست ، كه برزگر مورد توجّه بوده ، امّا اينكه آنها آزاد بودند از جائى به جائى بروند يا نه ، هيچ نميتوان تصوّر كرد ، كه آزاد بوده باشند ، زيرا در دورهء ساسانى هم مقيّدند . معلوم است كه ايلات بواسطهء طرز زندگانيشان از اين قاعده مستثنى و آزادتر بودند .\r\nدر باب تجّار و كسبه نيز ميتوان گفت ، كه احوال آنها همان احوال دورهء ساسانى بوده ، يعنى اينها ، چون در شهرها ميزيسته‌اند و دولت در امور داخلى آنها دخالت نميكرده ، يك نوع تشكيلاتى داشته‌اند مانند شغل ملك التجارها و نيز ترتيبات صنفى قرون بعد ، كه هنوز هم وجود دارد .\r\nرويهمرفته چنين استنباط مىشود ، كه فلاحت و تجارت مورد توجّه بوده .\r\nاقدامات داريوش براى يكى كردن مسكوكات بوسيلهء ضرب سكّه ( دريك ) و اتّصال دادن درياى مغرب بدرياى احمر و داير نگاهداشتن راهها و خواستن از والى ، كه او ايالت خود را قبل از هرچيز مأمون بدارد و بالاخره نبودن گمركات تماما دلالت مىكند بر اينكه دولت هخامنشى اهميّتى بتجارت ميداده .\r\n\r\nمبحث دوم - فلاحت\r\nاز قرائن چنين به نظر ميآيد ، كه شاهان هخامنشى به دو چيز اهميّتى مخصوص ميدادند : بداشتن قواء جنگى و بآبادى و عمران . كزنفون شرحى در اين باب در\r\n\r\n","description":"","footnote":"","page_name":" 1502 ","page_number":615},
  {"content":"\r\n\r\nكتاب خود موسوم به اكونوميك « 1 » نوشته ، كه مضمونش اين است ( كتاب مزبور فصل 4 ) : « سقراط با كرىتوبول « 2 » نامى در باب فن خانه‌دارى و اقتصاد صحبت ميدارد و او از سقراط ميپرسد ، كه بعقيدهء او چه ترتيبى بايد در اين راه پيش گرفت .\r\nحكيم مذكور جواب ميدهد ( معلوم است ، كه كزنفون اطّلاعات و عقيدهء خود را از دهان سقراط اظهار ميدارد و مصاحبه شايد اصلا وجود نداشته ) : آيا باعث شرمسارى ما است ، كه تقليد از شاهان پارس كنيم ؟ اين شاه ، چنان كه گويند ، چون يقين حاصل كرده ، كه فن زراعت و لشكرآرائى دو فنى است ، كه از تمام فنون زيباتر است ، توجّهء خود را بهر دو بالسّويه معطوف ميدارد . . . . » بعد سقراط راجع بنظام شرحى را ، كه در صفحهء 1482 ذكر كرده‌ايم ، ميگويد ، سپس در باب فلاحت و توجّه شاه پارس به اين امر بياناتى بدين مضمون مىكند : « علاوه بر اين ، شاه در بعض قسمتهاى ممالك خود بشخصه مسافرت كرده اوضاع را مىبيند و بقسمتهائى اشخاص معتمد را ميفرستد و اگر مشاهده كند ، كه در ايالتى زمين‌ها داير و اشجار مثمر زياد است ، بوالى پاداش ميدهد ، كرسيهاى ممتاز به او مىبخشد و ولايتى را بايالت او ميافزايد و هرگاه معلوم كند ، كه ايالت كم‌جمعيّت و زمينها باير است و بداند ، كه اين اوضاع از جهت سختيهاى والى و اخلاق بد يا مسامحه و كوتاهى او است ، اين والى را تغيير داده والى ديگرى ميگمارد . در اينجا مسأله‌اى طرح مىشود : آيا شاه بدفاع ايالتى از دشمن بيش از آباد بودن آن اهميّت ميدهد ؟ رؤسائى ، كه شاه براى اين دو كار معيّن مىكند ، دو نفراند يكى بر اهالى كاركن حكومت كرده ماليات را وصول مىكند ، ديگرى بساخلوهاى مسلّح فرمان ميدهد . اگر قلعه‌بيگى بدفاع ايالتى ، چنان كه لازم است ، مراقبت ندارد ، رئيس اهالى و كارهاى فلاحتى بمركز اطّلاع ميدهد ، كه كار كردن ممكن نيست ، زيرا امنيّت نيست و ، اگر كوتوال امنيّت را خوب حفظ مىكند ، ولى باوجود اين زمين‌ها دائر و آباد نيست ، كوتوال خرابى\r\n\r\n\r\n","description":"","footnote":"\r\n( 1 ) -  Economique . \r\n( 2 ) -  Critobule . \r\n","page_name":" 1503 ","page_number":616},
  {"content":"\r\n\r\n( 97 ) - چهار درخمي يكى از ولات آسياى صغير\r\n( باركلاىهد « مسكوكات » )\r\nاوضاع را اطّلاع ميدهد و هميشه ولايتى كه زمين‌هايش داير نيست ، نه ميتواند ساخلوى داشته باشد و نه ماليات بدهد . جائى ، كه والى هست ، او بهر دو كار نظارت دارد . . . » بعد كزنفون گويد ( باز بوسيلهء سقراط - در همان مصاحبه ) : « در هرجا ، كه شاه اقامت كند و بهرجا كه رود ، هميشه مراقب است ، در همه‌جا باغهائى باشد پر از چيزهاى زيبا ، كه زمين ميدهد . اين باغها را پرديس « 1 » مىنامند .\r\nاگر هوا مانع نباشد ، شاه اكثر اوقات خود را در اين گونه باغها بسر ميبرد .\r\nبعضى گويند ، وقتى كه شاه ميخواهد هدايائى بدهد ، اوّل اشخاصى را مىطلبد ، كه در جنگها رشادت كرده و امتيازاتى يافته‌اند ، زيرا چه فايده از عمران ، وقتى كه براى دفاع آباديها كسى نباشد . در درجهء دوّم اشخاصى را ميطلبد ، كه زمين‌ها را داير كرده‌اند ، چه بىآبادى و ثروت نميتوان قوّه‌اى تدارك كرد » . بعد سقراط تمجيد زياد از كوروش كوچك كرده چنين گويد : گويند ، وقتى كه ليزاندر « 2 » با هداياى متّفقين نزد كوروش رفت ( مقصود كوروش كوچك است ) ، كوروش باغ خود را در سارد به او نشان داد و ، چون ليزاندر زيبائى باغ را ديد و اينكه درختها از حيث قد مساوى است ، در يك خط كاشته شده و خطوط زواياى مستقيم ترسيم ميكنند و در موقع گردش هواى معطّر استنشاق مىشود ، به كوروش گفت : « من در حيرتم از زيبائى باغ ، ولى بيشتر از كسى ، كه اندازه گرفته ، و اين ترتيب را داده » كوروش را سخنان او بسيار خوش آمد و گفت : ليزاندر ، تمام اين كارها را خودم كرده‌ام و حتى بعض درخت‌ها را خودم كاشته‌ام . ليزاندر به او ، بتجمّلات لباسش ، زيبائى زنجيرها ، ياره‌ها و ساير زينت‌هايش نگاه كرده گفت « چه ميگوئى بعض اين درختها\r\n\r\n\r\n","description":"","footnote":"\r\n( 1 ) -  Paradis . \r\n( 2 ) - سردار قشون اسپارتى .\r\n","page_name":" 1504 ","page_number":617},
  {"content":"\r\n\r\nرا خودت كاشته‌اى » ؟ كوروش ، چنان كه گويند ، جواب داد « ليزاندر ، قسم به ميثر « 1 » وقتى كه من سالمم ، هيچگاه تا حال سر سفره ننشسته‌ام ، مگر اينكه آنقدر كار نظامى يا فلاحتى كرده باشم ، كه عرق در من ايجاد شده باشد » .\r\nپوليب گويد ( كتاب 10 ، بند 28 ) : شاهان هخامنشى براى تشويق فلاحت مقرّر داشته بودند ، كه هركس زمين‌هاى بيحاصل را بواسطهء آبيارى آباد كند ، تا پنج پشت عايدات آن زمين‌ها از آن او و اعقابش باشد .\r\nاز نوشته‌هاى كزنفون چنين برميآيد ، كه بفلاحت و عمران از جهت وصول شدن مالياتها و آبادى خزانه و تدارك قوّه اهميّت ميداده‌اند ، ولى بايد در نظر داشت ، كه معتقدات دينى هم در اين امر دخالت داشته ، چه در مذهب ايرانيان قديم ، چنان كه در قرون بعد ديده مىشود ، احياء كردن زمين ، آبيارى آن ، تخم افشانى ، غرس اشجار ، گلّه‌دارى ، تأسيس خانواده و كلية سعى و عمل در زندگانى از كارهائى است ، كه هرمز دوست ميدارد ، زيرا فاعل اين كارها به هرمز كمك مىكند . بمناسبت موضوع مقتضى است يك جاى نوشته‌هاى هرودوت را نيز در اين‌جا ذكر كنيم ، زيرا مضمون آن هم راجع بفلاحت است ، اگرچه در آن واحد نظر سياسى را هم دارا مىباشد . مورّخ مذكور گويد ( كتاب 3 ، بند 117 ) :\r\n« در آسيا جلگه‌اى هست ، كه از هرطرف كوه‌هائى آن را احاطه دارد و زنجيره‌هاى كوه پنج تنگه بوجود آورده . جلگهء مزبور ، وقتى متعلّق بخوارزميها بود . اين جلگه در حدود اراضى خود خوارزميها و گرگانيها و زرنگيها ( سيستانىها ) و ثامانىها واقع است ، ولى از وقتى كه پارسيها آن را تصرّف كرده‌اند ، متعلّق بشاه است . از كوهى ، كه اين جلگه را احاطه دارد رودى جارى است آكس نام . اين رود در ابتداء بپنج شعبه تقسيم شده زمينهاى مردمان مذكور را آبيارى ميكرد و هر شعبه از تنگى ميگذشت ، ولى از وقتى كه اين مردمان باطاعت پارسيها درآمدند ، تغييرى حاصل شد . معبرهاى تنگ را شاه فرمود ببندند و در هر يك دربندى بسازند . از اين\r\n\r\n\r\n","description":"","footnote":"\r\n( 1 ) - مهر رب النّوع آفتاب در ايران قديم .\r\n","page_name":" 1505 ","page_number":618},
  {"content":"\r\n\r\nجهت آب رود ، كه مخرج نداشت ، تمام جلگه را فرو گرفته آن را مبدّل بدرياچه‌اى كرد . بنابراين مردمانى ، كه از اين آب استفاده ميكردند ، حالا از آن محروم‌اند .\r\nدر زمستان خدا باران براى آنها ميفرستد ، ولى چون در تابستان براى كاشتن كنجد و ارزن محتاج آب‌اند ، با زنانشان خود بپارس ميروند ، تا در درب قصر گريه كنند و از شاه آب بخواهند . شاه در اين موقع حكم مىكند ، كه دربند را باز كنند و آب بدهند و بعد اين دربند را بسته دربند ديگر را براى مردم ديگر باز ميكنند و من ميدانم ، كه شاه علاوه بر ماليات پولى زياد براى آب ميگيرد » .\r\nراجع به اين روايت هرودوت بايد گفت ، كه از حيث توصيف جغرافيائى غريب به نظر ميآيد ، زيرا جلگه‌اى ، كه از خوارزم تا سيستان ممتد و اطراف آن را از هرطرف كوههائى احاطه داشته باشد و رودى به اين جلگه وارد شده بخارج از آن به غير از پنج تنگه راهى نداشته باشد ، در مشرق ايران نيست . گمان ميرود ، كه مقصود هرودوت رود مرغاب بوده ، ولى بواسطهء عدم آشنائى با جغرافياى مشرق ايران آن را چنين توصيف كرده . ممكن است حدس خواننده به طرف اترك برود ، ولى اين رود از حدود سيستان خيلى دور است ، امّا مرغاب فى الواقع از جلگه عبور مىكند و بمردمانى ، كه هرودوت ذكر كرده ، بجز گرگانىها نزديك است يا از اراضى آنها ميگذرد « 1 » . بهرحال از نوشته‌هاى هرودوت چنين مستفاد مىشود ، كه شاهان هخامنشى سدهائى در رود مزبور بسته بودند ، تا اراضى مجاور را آبيارى كند و در ازاى آن حقّابه ميگرفتند ، و نيز چنين به نظر ميآيد ، كه از اين كار مقصود تنها استفادهء مالى نبوده يا اگر هم بوده ، نظر سياسى برترى داشته ، توضيح آنكه اين رود در صحراى تركمان گم مىشود و در اينجاها در ازمنهء قديمه ماساژت‌ها و بعض طوايف ديگر سكائى ميزيستند . بنابراين طبيعى است تصوّر كنيم ، كه دولت هخامنشى براى اينكه اين مردمان را در اطاعت خود نگاهدارد ، آب را بدست خود گرفته بود ، تا هر زمان ، كه مردمان مزبور ياغى شده باعث عدم امنيّت حدود گردند ، آب را\r\n\r\n\r\n","description":"","footnote":"\r\n( 1 ) - اين رود در قرن بعد هم سدّى داشت ، چنان كه در جاى خود بيايد .\r\n","page_name":" 1506 ","page_number":619},
  {"content":"\r\n\r\nقطع كند . از خود روايت هرودوت هم اين نظر تأييد مىشود ، چه مورّخ مذكور گويد ، كه هر زمان به آنها آب نميدادند ، بدربار آمده با گريه و زارى درخواست آب مىكردند .\r\n( 98 ) - سكّهء نقرهء مال‌تس در كيليكيّه\r\n\r\nمبحث سوم - تجارت و صنايع\r\nايران هخامنشى واقع بود بين ممالك غربى مشرق قديم از يكطرف و هند از طرف ديگر . ممالك غربى مانند كلده و مصر و آسياى صغير و سوريّه ، چنان كه در مدخل گذشت ، بعمران و آبادى و ثروتمندى معروف بودند و اين مزايا از حاصلخيزى زمينها يا موقع خوب اين ممالك در كنار درياها و رودخانه‌هاى معظم حاصل شده بود . چون از احوال هر يك از ممالك مذكوره قبل از اينكه در تحت اطاعت ايران درآيند ، در باب اوّل شمّه‌اى گفته و نوشته‌هاى هرودوت را راجع ببابل و مصر و ليديّه ذكر كرده‌ايم ، گمان نميكنيم ، كه تكرار مقتضى باشد . هند هم ، چنان كه مورّخ مذكور و سايرين نوشته‌اند ، مملكتى بوده پرجمعيّت و ثروت و داراى خاك طلا و انواع و اقسام حيوانات و نباتات . از نوشته‌هاى مورّخين عهد قديم نيز صراحتا استنباط مىشود ، كه دولت هخامنشى بترويج فلاحت و ساختن راهها و نزديك كردن درياها به يكديگر اهميّت ميداده و ممكن نبود اين اقدامات با نبودن گمركات ، چنان كه پائين‌تر بيايد ، بر رونق تجارت در دورهء هخامنشى نيفزوده باشد ، بخصوص كه فينيقىها و يونانىهاى آسياى صغير ، يعنى دو ملّت دريانورد آن زمان جزو ايران آن روز بودند . روابط ايران از طرف مغرب از آنچه در باب اوّل اين كتاب گفته شد ، معلوم است ، ولى راجع بروابط شرقى هيچگونه اطّلاعاتى نيست و ما نميدانيم ، كه ايران هخامنشى چه روابطى با ساير قسمت‌هاى هند داشته و آيا از طريق آسياى وسطى ، كه جزو متصرفات ايران بود ، روابطى با چين شروع شده بود يا نه . ظنّ قوى اين است ، كه چين را در اين زمان نمىشناختند ، زيرا هرودوت و ساير\r\n\r\n","description":"","footnote":"","page_name":" 1507 ","page_number":620},
  {"content":"\r\n\r\nمورّخين معاصر يونانى ذكرى از آن نكرده‌اند و سترابون هم ، چنان كه در مدخل گذشت ، چين را جزو هند دانسته ، و حال آنكه او سه قرن بعد از انقراض دولت هخامنشى ميزيست .\r\nراههاى تجارت همان بود ، كه بالاتر در مبحث راهها ذكر شد . از اينكه هرودوت گويد چاپارها فقط مكاتيب دولت را حمل ميكردند ، نبايد تصوّر كرد ، كه راهها هم بمأمورين دولت اختصاص داشته ، زيرا مقصود از داير داشتن راه‌ها فقط تهيهء وسائل سوق‌الجيشى يا امثال آن نبود ، بلكه ميخواسته‌اند بتجارت هم رونقى داده باشند .\r\nراجع ببنادر تجارتى بايد گفت ، چنان كه از مطالعات متخصصين ديده مىشود ، از طرف درياى خزر تجارتى نميشده ، زيرا از بنادرى در سواحل آن ذكرى نشده .\r\nجغرافيّون قديم فقط اسم زادراكرت « 1 » را برده‌اند كه تقريبا با استراباد كنونى تطبيق مىشود و آن هم ، چنان كه معلوم است ، در كنار درياى خزر واقع نشده . جهت فقدان بنادر در اين‌طرف معلوم است : مردمانى ، كه در گيلان و مازندران آن روز سكنى داشتند ، اينها بودند : در گيلان كادوسيان ، در مشرق آنان ماردها يا آماردها ، در طرف شرقى اينان ، يعنى در مازندران كنونى ، تپوريها ( مازندران را باسم اين مردم تپورستان و طبرستان ناميده‌اند ، سفيدرود كنونى هم در زمان قديم آمرد نام داشته « 2 » ) از تپوريها به طرف مشرق و ركانيان ( هيركانىهاى جغرافيّون يونانى ) و گرگانىهاى قرون بعد . غالب اين مردمان از تمدّن دور بودند ، اخلاق خشنى داشتند و مطيع كردن آنان نيز خيلى سخت بود . بنابراين نميتوان تصوّر كرد ، كه تجارتى هم با اقوام ديگر از راه بحر خزر داشته‌اند ، بخصوص كه جاهاى ديگر سواحل اين دريا نيز از مردمان غيرمتمدن گوناگون مسكون بود . خليج پارس به عكس بنادر متعدّد داشت و خود اين معنى دالّ است بر اينكه اين بنادر واسطهء\r\n\r\n\r\n","description":"","footnote":"\r\n( 1 ) -  Zadracarta . \r\n( 2 ) - بارتولد ، جغرافياى تاريخى ايران : « گيلان و مازندران » .\r\n","page_name":" 1508 ","page_number":621},
  {"content":"\r\n\r\nتجارت بين ايران و ممالك تابعه آن بوده . در ميان بنادر مزبوره اينها معروف بودند : از طرف مغرب بمشرق : ديلمون « 1 » ، تااكه « 2 » ، گوگانه « 3 » ، آپستانه « 4 » ، هرمزىى « 5 » و در آن‌طرف خليج ، يعنى در القطيف قرون بعد ، بندر گرّا « 6 » .\r\nديلمون بايد همان بندر ديلم كنونى باشد و آپستان بستانه امروزى ، ولي چون در كنار خليج پارس دو بستانه است ، يكى در مشرق بندرعباس و ديگرى در مشرق بندر لنگه ، ظنّ قوى اين است ، كه آپستانه بستانه اوّلى است ، هرمزىى هم همان هرمز است .\r\nزائد نيست علاوه نمائيم ، كه بوشهر هم شهرى است خيلى قديم و آن را در ازمنهء سالفه ريشر مىناميدند . از حفرياتى ، كه يك هيئت فرانسوى در اينجا كرده ، معلوم گشته ، كه اين محلّ تمدن‌هاى مختلف داشته و از قرن هفده ق . م تمدّن عيلامى در اينجا نفوذ يافته بود .\r\nسرآرنولدويلسن « 7 » ، كه مطالعاتى راجع بتاريخ خليج پارس كرده ، گويد : « از زمان بخت‌النصر تجارت خليج پارس رو بتنزّل گذارد ، زيرا دريانوردان صور از خليج پارس بدرياى احمر متوجه شدند . جهت ديگر تنزل اين بود ، كه چون فرات و كارون قابل كشتىرانى بودند و دو شهر عمده ، يعنى بابل و شوش بر آنها واقع بود ، شاهان هخامنشى نگرانى داشتند ، كه مبادا كشتىهاى دشمنان يا راه زنان دريائى ناگهان بدل مملكت آنها حمله كنند و ، چنان كه سترابون نوشته ، ( كتاب 16 ، بند 1 - 9 ) شاهان در اين رودها و بخصوص در كارون از سنگ سدّهائى ساخته بودند و اين سدّها آبشارهائى بوجود آورده مانع از عبور كشتىهاى بزرگ ميشد » . بعد مؤلّف مزبور گويد : « بايد به اين عقيده بود ، كه مقصود عمده از ساختن سدّهاى مذكور آبيارى بوده ، چنان كه در مجراى سفلاى بابل ، تا حال چنين سدّهائى\r\n\r\n\r\n","description":"","footnote":"\r\n( 1 ) -  Dilmun . \r\n( 2 ) -  Taoke . \r\n( 3 ) -  Gaugana . \r\n( 4 ) -  Apostana . \r\n( 5 ) -  Hormozia . \r\n( 6 ) -  Gerra . \r\n( 7 ) -\r\n Sir . Arn . T . Willson . The . Persian . Gulf . Oxford . 1928 . p . 37 . \r\n","page_name":" 1509 ","page_number":622},
  {"content":"\r\n\r\n( 99 ) - دو دريكى طلا ( باركلاىهد « مسكوكات » )\r\nوجود دارد و در كارون هم تا اواخر قرن هيجده ميلادى وجود داشت . تجارت بابل از راه خليج پارس اگر هم كم شده باشد ، هيچگاه بكلّى موقوف نشده و بنادر ايران از اين راه با هند ارتباط مييافته . بهرحال مسلّم است ، كه اسكندر ميخواست اين سدّها را خراب كند ، ولى قبل از اجراى اين منظور فوت كرد . بعد در اواخر قرن چهارم ق . م تجارت خليج پارس موقتا رونقى يافت ، ولى در زمان امپراطورى روم ، همين كه روميها بر درياهاى مشرق مسلّط شدند ، تجارت درياى احمر بالا گرفت و از رونق خليج كاست » .\r\nاز بنادر ممالك تابعه ايران اينها معروف بودند ( بنقشه دولت هخامنشى رجوع شود ) :\r\nاوّل - در كنار درياى سياه : 1 - در كلخيدفازيس « 1 » - آتن « 2 » . 2 - در آسياى صغير :\r\nطرابوزن « 3 » - سرازونت « 4 » - آميزوس « 5 » - سينوپ « 6 » - س‌سام « 7 » - هراكله « 8 » ( ارگله كنونى ) .\r\nدوّم - در بوغاز بوسفور : كالسدون « 9 » ( قاضىكوى ) از اينطرف و بيزانس « 10 » از آنطرف . در نزديكى مصب دانوب - ايستروپوليس « 11 » .\r\nسوّم - در كنار بحر الجزائر بنادرى زياد بود ، كه مشهورترين آنها چنين نام داشتند : لامپساك « 12 » - مىلت - هاليكارناس .\r\nچهارم - در كنار درياى مغرب : 1 - در فينيقيّه : ميريآندرس « 13 » - آرادس « 14 » ( آراد يا ارواد ) - بيبلوس « 15 » - بريت ( بيروت ) - صيدا - صور - عكّو ( آكه يا آسه ) - آسگالن - غزه . 2 - در مصر : پلوز ( در شعبهء اوّل مصبّ نيل از طرف\r\n\r\n\r\n","description":"","footnote":"\r\n( 1 ) -  Phasis . \r\n( 2 ) -  Athenes . \r\n( 3 ) -  Trapezonte . \r\n( 4 ) -  Cerasunte . \r\n( 5 ) -  Amisos . \r\n( 6 ) -  Sinope . \r\n( 7 ) -  Sesame . \r\n( 8 ) -  Heraciee . \r\n( 9 ) -  Chalcedone . \r\n( 10 ) -  Bysance . \r\n( 11 ) -  Istropolis . \r\n( 12 ) -  Lampsaquee . \r\n( 13 ) -  Myriandros . \r\n( 14 ) -  Arados . \r\n( 15 ) -  Byblos  ( جبل ) .\r\n","page_name":" 1510 ","page_number":623},
  {"content":"\r\n\r\nمشرق ) - مندس « 1 » - گاسيون « 2 » .\r\nپنجم - در هند پتاله « 3 » بر رود سند .\r\nاطّلاعات ما راجع بامتعه و مال التجاره دورهء هخامنشى خيلي محدود است .\r\nباوجود اين آنچه از كتب نويسندگان عهد قديم برميآيد اين چيزها را در ايالات ايران بدست يا به عمل ميآوردند و مواد تجارتى بود « 4 » : در آذربايجان - مس ، سرب ، نقره و لاجورد . در گيلان و مازندران - شمشاد و آهن . در دماوند - لاجورد . در دامغان و حوالى آن - مس . در خراسان - فيروزه . در باختر - مس و سرب و بعض فلزّات ديگر . در صفحات شمال و شرقى باختر - فيروزه . در ماوراء سيحون - طلا . در همدان و گرّوس - اسب‌هاى ممتاز و قالى ( اسبهاى نيسايه معروف آفاق بودند ) . در مغرب درياچهء ارومى - مس و آهن . در خوزستان - قير ، نفت و موم معدنى . در پارس و بختيارى ( لرهاى بزرگ ) - مس ، سرب و نقره . در خليج پارس - مرواريد و صدف . در بحر عمّان - همان چيزها . در هند - خاك طلا ، ادويه ، عطريات ، پنبه ، شاخ كرگدن ، فيل ، عاج ، عود ، صندل ، فوفل و آبنوس .\r\nدر ارمنستان و كاپادوكيه - مس و سرب و آلات و ابزار فلزّى . در كلخيد - طلا ، شمشاد ، غلامان و كنيزان سفيد . در آسور - آلات و ابزار فلزّى ، اسلحه ، منسوجات ، از صنايع منبّت‌كارى ، مليله‌دوزى و غيره . در كلده - قالى ، كاشيهاى قيمتى ، اشياء زرگرى ، منسوجات ، افسنطين ، قير ، شترمرغ ، درنا . در ليديّه - ظروف طلا و مجسّمه‌هاى فلزّى ( رود تمل خاك طلا ميآورد ) . در يونيّه ( ولايت ينيان ) - آلات و ادوات آهنگرى . در كيليكيّه - اسبهاى ممتاز . در اين‌جا اشياء نقره و عطريات نيز مىساختند . در فينيقيّه - رنگ ارغوان ، شيشه ، بلورآلات و چوب سدر .\r\nدر مصر - منسوجات كتانى ، شيشه‌آلات ، بلور معدنى و كاغذ حصيرى . در حبشه - عاج ، چوب‌هاى قيمتى ، طلا و بلور معدنى . در عربستان - كندر ،\r\n\r\n\r\n","description":"","footnote":"\r\n( 1 ) -  Mendes . \r\n( 2 ) -  Gassion . \r\n( 3 ) -  Patala . \r\n( 4 ) - از كتاب دمرگان موسوم بتمدّن‌هاى اولى استفاده شده ( ص 290 ، طبع پاريس 1909 ) بعض اطلاعات خلاصه چيزهائى است ، كه در باب اوّل اين كتاب گذشت .\r\n","page_name":" 1511 ","page_number":624},
  {"content":"\r\n\r\nكتاب دوم - دورهء اوّل پارسى ( 100 ) - سكّه‌هاى نقرهء يكى از ولّات غيرمعلوم ايران\r\nدارچين ، زغال‌اخته ، بلسان ، لادن ، مرّمكّى ( مرّمكّى خيلى معروف بود و آن را براى التيام زخمها به كار ميبردند ) .\r\nاينها است موادى ، كه مورّخين عهد قديم جسته و گريخته بمناسبت قضيّه يا واقعه‌اى ذكر ميكنند ، ولى نبايد تصوّر كرد ، كه مواد تجارتى منحصر به همين چيزها بوده ، زيرا معلوم است ، كه مورّخين و نويسندگان قديم تأليفى راجع بتجارت از خود نگذاشته‌اند و ، چنان كه از باب اوّل اين كتاب معلوم است ، در ضمن نگارشاتشان استطرادا يا بمناسبت موقع به اين مواد اشاره كرده‌اند . از غلّه و حبوبات و ميوه‌ها و چيزهائى ، كه از اين مواد ميساختند ، مانند مشروبات گوناگون ، در اينجا ذكرى نشده و معلوم است ، كه اكثر ايالات حاصلخيز ايران گندم و جو و حبوبات و غيره زياد به عمل ميآوردند . راجع بصنايع تجارتى باز اطّلاعات درستى در دست نيست . از نوشته‌هاى مورّخين قديم ، كه هريك در جاى خود در باب اوّل ذكر شده ، ديده مىشود ، كه ايرانيان بخصوص پارسيها و ماديها بتجمّلات و تزيينات خيلى علاقمند بوده‌اند و مكرّر از طوق و ياره ( گردن‌بند و دست‌بند ) زرّين ، كرسى ( صندلى ) ، بستر ، ميز نقره يا طلا ، پارچه‌هاى فاخر ، قالىهاى گران‌بها ، زرهى كه از طلا مىساختند ، اثاثيّه ، گلدان‌هاى مرمر ، جامها و كاسه بشقاب‌ها ، مجسّمه‌هاى فلزّى ، كاشىها و لوحه‌هاى زرّين و سيمين ، كه با آن ديوارهاى اطاقها را مىپوشيدند و امثال اين اشياء ذكرى كرده‌اند و بنابراين از اين گفته‌ها و اشارات بايد استنباط كرد ، كه در ايران هخامنشى صنايع يدى\r\n\r\n","description":"","footnote":"","page_name":" 1512 ","page_number":625},
  {"content":"\r\n\r\nترقّى و رواجى شايان داشته ، ولى بعضى با اين عقيده موافق نيستند ، مثلا پرّووشىپيه ، كه راجع بآثار عهد قديم تصنيفاتى دارند ، به اين عقيده‌اند ، كه اكثر اين چيزها را ملل تابعه ، مانند بابلىها ، مصريها ، فينيقىها ، ليديها و غيره براى درباريان و نجباى ( 101 ) - سيكل پارسى از نقره\r\nايران ميساختند و قسمتى هم در ماد تهيّه ميشد . از صنايع يدى ، چيزى را كه مسلّما از ايران و صنعت ملّى ايرانيان ميدانند ، قالىبافى است و چنين استدلال ميكنند ، كه قالى براى زندگانى مردمان صحراگرد و ده‌نشين و شهرى از لوازم اوليّه بود و از ادوار بسيار قديم در ايران اين صنعت را ميدانسته‌اند ، ولى بعد باز علاوه ميكنند ، كه قالى ايران پست‌تر از قالى بابل بود و ترقّى قالى ايران در قرون بعد حاصل شد .\r\nكلية دو مؤلّف مذكور ميخواهند بگويند ، كه ترقّى صنايع در ايران مربوط بقرون بعد است ( پرّووشىپيه ، تاريخ صنايع در عهد قديم - جلد 5 ، صفحهء 864 - 1882 « 1 » ) . ولى بايد در نظر داشت ، كه تأليف مزبور در بعض قسمت‌هايش كهنه شده ، زيرا اكتشافات چهل سال اخير روشنائى بتاريخ صنايع قديمه افكنده و راجع بايران قديم هم در عقايد تغييراتى به عمل آورده و بايد تأليف جديدى راجع بصنايع ايران قديم نوشته شود . مخصوصا نمايشگاه صنايع ايران در لندن در 1931 بقدرى جلب توجّه كرد ، كه هيچ انتظار آن نميرفت و راجع بصنايع عهد قديم ايران هم تغييرات مهمّى در افكار پديد آورد .\r\n\r\nآيا در دولت هخامنشى گمرك ميگرفته‌اند ؟\r\nاگر بخواهيم به اين مسئله با مدرك جواب دهيم ، بايد گفت نه . بهترين دليل اين نظر آن‌كه مورّخين يونانى ، مانند هرودوت و كزنفون ، كه با اوضاع\r\n\r\n\r\n","description":"","footnote":"\r\n( 1 ) -\r\n Perrot et Chipiez . Hitsoire . de l'Antiquite . V . V . p . 864 - 882 . \r\n","page_name":" 1513 ","page_number":626},
  {"content":"\r\n\r\n( 102 ) - سيكل نقره\r\n( باركلاىهد « مسكوكات » )\r\nايران زمان خود آشنا بودند ، اشاره‌اى هم به اين موضوع نكرده‌اند ، و حال آنكه جزئياتى را مانند عدّهء ميهمانخانه‌ها در راه شاهى و مسافت بين چاپارخانه‌ها و تفتيش مسافرين در راهها و حركت زنان در گردونه هاى بسته و غيره ذكر كرده‌اند ، بس اگر اخذ گمرك معمول بود ، اين مطلب مهم را بسكوت صرف نميگذرانيدند و بين يونانيها و مأمورين گمركى در حدود ممالك تابعه ايران يقينا گفتگوهائى در زيادى يا كمى حقوق توليد شده در روابط ايران و يونان اثرى ميگذاشت ، يا در ضمن مقاولات با آتن ، اسپارت ، تب و غيره اسمى از اين نوع حقوق برده ميشد ، و حال آنكه ابدا اشاره‌اى هم به اين مطلب در كتب مورّخين عهد قديم نشده . ثانيا تجارت ، قبل از اسكندر ، در آسياى صغير ، بابل ، فينيقيّه ، مصر ، خليج‌پارس ، درياى عمّان و هند دور ميزد و اين مراكز تجارت در حدود دولت هخامنشى داخل بود .\r\nبنابراين تأسيس گمركات در ايران هخامنشى اين حكم را ميداشت ، كه بخواهند در داخلهء مملكتى گمرك ايجاد كنند . اگر چنين ميكردند ، در انظار ملل تابعه قائل شده بودند ، باينكه ممالك مذكوره را شاهان از خودشان ندانسته آنها را بيگانه فرض ميكنند و شكى نيست ، كه نه فقط داريوش اوّل بل هيچكدام از شاهان هخامنشى نميتوانست راضى شود ، كه چنين گمانى درباره‌اش برود . داريوش اوّل در كتيبهء بيستون ، بجاى اينكه اظهار كند فلان مملكت ياغى شد ، كرارا گويد :\r\nاز من جدا شد و من بفلان سردار گفتم « برو قشون اين مملكت را ، كه خود را از من نميداند ، درهم شكن » . تمام شاهان هخامنشى مقيّدند ، كه بعد از عنوان شاه شاهان در كتيبه‌ها بنويسانند « شاه ممالكى كه از بسيارى از مردمان مسكون‌اند يا داراى انواع ملل‌اند » و هرودوت راجع به آتش زدن جنگل مقدّس سارد گويد :\r\n« داريوش سخت از اين قضيّه مكدّر شد ، زيرا شاهان پارس تمام آسيا را از آن خودشان ميدانند » . بس نبودن گمركات در ايران هخامنشى نه فقط نبايد باعث حيرت گردد ، بل ، اگر عكس آن ميبود ، موجب حيرت ميشد .\r\n\r\n","description":"","footnote":"","page_name":" 1514 ","page_number":627},
  {"content":"\r\n\r\nثالثا بودن گمركات در دولت اشكانى دليل بودن آن در دولت هخامنشى نتواند بود ، زيرا دولت اشكانى چيزهائى از سلوكيها اقتباس كرد و اين هم يكى از آنها بود و ديگر اينكه دولت اشكانى نظر بترتيبات ملوك الطّوايفى به اين منبع عايدى احتياج داشت و بعلاوه دولت جهانى نبود و طلا از روم بايران وارد ميشد . بالاخره اين نكته ، كه ما محقّقا نميدانيم ، در دولت ساسانى گمرك ميگرفته‌اند يا نه ، نيز مؤيد اين نظر است ، كه گمرك در دولت هخامنشى وجود نداشته ، زيرا از تاريخ معلوم است ، كه دولت ساسانى همواره ميخواست سنن دولت هخامنشى را زنده كند .\r\nبنابراين طبيعى است ، كه دولت ساسانى اخذ گمرك را هم از بدعتهاى زمان مشئوم سلطهء مقدونيها بر ايران دانسته آن را لغو كرده باشد .\r\n\r\nفصل سوم - مذهب ، اخلاق ، عادات\r\n\r\nمبحث اول - مذهب\r\n\r\nمقدّمه\r\nاين مسئله ، كه شاهان هخامنشى و ايرانيان اين دوره چه مذهبى داشته‌اند ، روشن نيست . جهت اين است ، كه از كتيبه‌هاى شاهان هخامنشى اطلاعات كافى راجع به اين مطلب بدست نميآيد و مورّخين يونانى هم نه در اين مسئله دقيق شده و نه لااقل بشرح پرداخته‌اند . حتّى اگر لازم آمده از خداى ايرانيان اسمى برند ، آنهائى كه مانند هرودوت ، كتزياس و كزنفون معاصر بعض شاهان هخامنشى و با اوضاع ايران آشنا بوده‌اند ، بجاى معبود ايرانيها ارباب انواع يا آلهه يونانى را ذكر كرده‌اند ، مثلا ( زوس ) را بجاى اهورمزد - آفروديت يا ديان را بجاى مهر يا ناهيد و قس عليهذا و ديگر نوشته‌هاى آنان مجمل است .\r\nبعلاوه بايد در نظر داشت ، كه نوشته‌هاى كتزياس گم شده و بما نرسيده و چيزهائى ، كه به او نسبت ميدهند ، نقل قولى است ، كه مورّخين قرون بعد مانند ديودور ، پلوتارك ، فوثيوس و غيره از او ميكنند . راست است كه كسان‌توس ساردى « 1 » ، نويسندهء تاريخ ليديّه ، در قرن پنجم ق . م ميزيست و او چيزهائى راجع بمغها نوشته بود ، ولى\r\n\r\n\r\n","description":"","footnote":"\r\n( 1 ) -  Xantus de Sarde . \r\n","page_name":" 1515 ","page_number":628},
  {"content":"\r\n\r\nنوشته‌هاى او هم بما نرسيده و مضامين آن را ديوژن لاارث « 1 » نويسندهء قرن دوّم و اوايل قرن سوّم ميلادى ذكر كرده .\r\nمورّخين و نويسندگانى مانند پلوتارك ، پلين ، كلمان اسكندرائى « 2 » ، پورفير « 3 » ، آگاثياس « 4 » ، فوثيوس « 5 » ، سيريل اسكندرائى « 6 » و غيره از زرتشت اسمى برده و از مذهب او چيزهائى گفته‌اند ، ولى اوّلا اين مورّخين و نويسندگان از قرون بعداند و ثانيا اينها هم در مذهب ايرانيان قديم دقيق نشده‌اند . مذهب زرتشت از نظر يونانيها غالبا مذهب آتش‌پرستى و سحر است ، خود زرتشت هاتف يا خبردهنده از مغيّبات و كليّة گفته‌ها يا نوشته‌هاى آنان بافسانه‌هائى مانند افسانه پرمته « 7 » و دزديدن آتش از آسمان و امثال آن شباهت دارد .\r\nكتب پهلوى ، كه متضمّن اطلاعات مبسوطى راجع بمذهب زرتشت است ، بعقيدهء متخصّصين و اهل فن غالبا پس از دورهء ساسانى نوشته شده يا ، اگر بخواهيم خيلى بالا رويم ، زمان نوشته شدن آنها بهرحال از قرن پنجم ميلادى نميگذرد . خود اين مسئله ، كه آيا ميتوان مضامين اين نوشته‌ها را شامل دوره‌اى كرد ، كه هزار سال قبل بوده ، مسئله‌ايست ، كه بىمدرك حل‌ّشدنى نيست ، بخصوص كه راجع به آوستا كتاب مقدّس زرتشتيان ، دين‌كرت ، كه يكى از كتب مهمّه مذهبى آنها است ، گويد : آوستا را گشتاسب يا دارا پسر دارا در دو نسخه بر 120 هزار پوست گاو با مركبى از طلا نويسانده يكى را در گنج شاپيگان و ديگرى را در خزانهء استخر گذارد و ، چون اسكندر قصر شاهان را آتش زد ، نسخهء آخرى بسوخت و نسخهء اوّلى را هم از گنج شاپيگان بيرون آورده امر كرد ، آنچه ، كه راجع\r\n\r\n\r\n","description":"","footnote":"\r\n( 1 ) -  Diogene Laerce  ( لاارث محلّى در كيليكيّه بود ) .\r\n( 2 ) -  Clement d'Alexandrie . \r\n( 3 ) -  Porphyre . \r\n( 4 ) -  Agathias . \r\n( 5 ) -  Photius . \r\n( 6 ) -  Cyrille . d'Alexandrie . \r\n( 7 ) -  Promethee  افسانهء پرمته اجمالا اين است : او پس از آنكه انسان را از لاى ساخت ، آتش را از آسمان دزديده به او داد و زوس آلهه بزرگ ( بعقيدهء يونانيها ) از اين عمل او در خشم شده پاندر يعنى زنى را ، كه كمال وجاهت و دلربائى داشت ، با يك قوطى ، كه پر از آلام بود ، نزد وى فرستاد ، ولى پرمته با حيله‌هائى كيد اين زن را آشكار و بىاثر ساخت . بعد زوس پرمته را بكوه قفقاز ميخكوب و كركسي را مأمور كرد ، كه جگر او را بخورد . پرمته را يونانيها بانى اوّلين تمدّن بشر دانسته آتشى را ، كه او دزديده به انسان داده بود ، عقل و دانائى مىپنداشتند .\r\n","page_name":" 1516 ","page_number":629},
  {"content":"\r\n\r\nبطب و نجوم بود ، بيونانى ترجمه شود و پس از آن آن را هم بسوخت و آوستاى زمان ساسانيان در قرون بعد از سينه‌ها جمع‌آورى شد ، توضيح آنكه پس از آن اختلالى بزرگ در امور دينى ايرانيان مانند امور سياسى پديد آمد و اوضاع چنين بود ، تا اينكه بلاش شاه اشكانى امر بجمع‌آورى آوستا از سينه‌ها و تدوين آن كرد ، ولى اين كار در زمان اردشير اوّل بابكان بدستيارى مؤبدى تن سرنام انجام شد . شاپور اوّل ساسانى آنچه را ، كه بطب و نجوم مربوط بود ، از هند و يونان جمع‌آورى كرده به اين آوستا بيفزود . بعد در زمان شاپور دوّم ساسانى آذربد پسر مهرسپند ثابت كرد ، كه اين آوستا صحيح است و از اين ببعد به حكم شاپور مزبور اين آوستا قبول عامه يافت ( صحّت كتاب را مؤبد مزبور بدين وسيله ثابت كرد ، كه فلزّ گداخته روى قلب او ريختند و اثرى در وى نكرد ) .\r\nاز اين روايت هم معلوم نيست ، كه محقّقا آوستاى اوّلى را گشتاسب نويساند يا دارا پسر دارا ، يعنى داريوش سوّم ، و گنج شاپيگان كجا بوده و مقصود از بلاش اشكانى كدام بلاش است . از روايت مزبور همينقدر برميآيد ، كه آوستائى در زمان گشتاسپ يا دارا - معاصر اسكندر - جمع‌آورى شده بود و در زمان اسكندر از ميان رفته و بعد ، كه خواسته‌اند جمع‌آورى كنند ، از سينه‌ها جمع كرده‌اند .\r\nبنابر آنچه گفته شد اگر بايد از مذهب شاهان هخامنشى و ايرانيان اين دوره با مدرك صحبت كرد ، مقتضى است باطّلاعاتى اكتفا شود ، كه از كتيبه‌هاى شاهان مزبور و نوشته‌هاى مورّخين معاصر اين دوره برميآيد و چيزهائى هم ، كه نويسندگان دورهء نزديك‌تر نوشته و ضمنا از كتب مورّخين قبل استفاده كرده‌اند ، بر اين اطّلاعات افزود . جهت اتّخاذ اين ترتيب واضح است : بىملاك و مدرك نميتوان نوشته‌هاى زمانى را شامل ازمنه‌اى كرد ، كه چندين قرن پيش بوده . پس از اين مقدمه بذكر مطلب پرداخته نوشته‌هاى مورّخين را ، چون اطّلاعات مبسوطترى ميدهد ، مقدّم ميداريم .\r\n\r\n","description":"","footnote":"","page_name":" 1517 ","page_number":630},
  {"content":"\r\n\r\n( 103 ) - سيكل نقره\r\n( باركلاىهد « مسكوكات » )\r\n\r\nنوشته‌هاى هرودوت\r\nمورّخ مذكور گويد ( كتاب 1 ، بند 131 - 132 ) راجع به عادات و اخلاق پارسيها اين اطّلاعات را دارم : ساختن هيكل خدايان و بنا كردن معابد و محراب در نزد آنها ممنوع است و آنهائى را ، كه به اين چيزها معتقدند ، احمق ميدانند . جهت ، چنان كه به نظر من ميرسد ، اين است ، كه پارسىها خدايان را بر خلاف يونانيها به صورت انسان تصوّر نميكنند . قربان كردن براى زوس در نزد آنها معمول است ( هرودوت اينجا هم خداى بزرگ ايرانيهاى قديم را زوس مينامد ، زيرا در يونان او را چنين ميناميدند ) . قربانى در كوههاى بلند به عمل ميآيد ، براى آفتاب ، ماه ، خاك ، آتش ، آب و باد نيز قربانى ميكنند . علاوه بر آنچه ذكر شد ، پارسيها از آسوريها و اعراب پرستش اورانى « 1 » را نيز اتّخاذ كرده‌اند . آسوريها آفروديت را مىلت‌تا « 2 » مينامند . اعراب او را آلىلات و پارسيها ميترا گويند ( لازم است توضيح دهيم : 1 - اورانى لقب آفروديت بود و او را يونانيها ربة النوع جمال ، عشق و قوّت جسمانى ميدانستند . 2 - آلىلات بايد مصحّف الّات باشد ، كه عرب قبل از اسلام براى او پرستشى داشت . 3 - مقصود هرودوت از آسوريها بابلىها است ، زيرا در جاهاى ديگر كتابش هم مورّخ مذكور بابل را آسور ميگويد . از اين گفته‌هاى هرودوت معلوم است ، كه ايرانيان مهر را ميپرستيدند ، ولى چنان كه در ذيل بيايد ، پرستش آن را از اعراب اقتباس نكرده بودند ، بل از قديم براى مهر پرستش داشتند ) . قربانى در نزد پارسىها چنين به عمل ميآيد : براى قربان كردن نه محرابى تهيه ميكنند و نه آتشى ، نه شرابى به زمين ميريزند و نه نى ميزنند . استعمال تاج گل يا جو هم در اين‌موقع معمول نيست .\r\nهركس بخواهد قربانى كند ، تيارى بر سر گذارده با شاخه‌هاى درخت مورد آن را زينت مىدهد و حيوان را بجاى پاكى برده در آنجا بدعا كردن ميپردازد . دعا كردن\r\n\r\n\r\n","description":"","footnote":"\r\n( 1 ) -  Uranie . \r\n( 2 ) -  Miletta . \r\n","page_name":" 1518 ","page_number":631},
  {"content":"\r\n\r\nبراى خود جايز نيست ، بل بايد براى تمام پارسيها و شاه دعا كند و ، چون او هم يكى از پارسيها است ، دعاى او شامل خودش نيز خواهد بود . بعد او حيوان را قطعه‌قطعه كرده و گوشت آن را پخته روى گياه نرم يا غالبا شبدرى ، كه قبلا آماده ساخته ميگذارد . پس از آن مغى ، كه حاضر است سرودهاى مقدّس ميخواند و اين سرودها راجع بپيدايش خدايان است . قربانى بىحضور مغ بر خلاف عادت پارسى است پس از زمانى قربانىكننده گوشت را به خانه برده به مصرف مىرساند .\r\nبعد هرودوت گويد ( كتاب 1 ، بند 140 ) « آنچه تا حال گفتم ، ميدانم ، كه صحيح است ، ولى چيزى ، كه ميخواهم بگويم ، رازى است ، زيرا آن را افشا نميكنند : دفن ميّت پارسي را ، پيش از آنكه مرغى يا سگى آن را به درد ، جايز نميدانند .\r\nدر اينكه مغ‌ها چنين كنند ، شكّى نيست ، زيرا آشكارا چنين ميكنند . پارسىها ميّت را موم ماليده بعد به خاك مىسپارند . بين مغ‌ها و ساير مردمان و نيز كاهنان مصرى تفاوتهاى زيادى است . كاهنان مصرى اين قاعده را مقدّس ميدانند ، كه جاندارى را نكشند ، مگر حيوان قربانى را ، ولى مغ‌ها بدست خودشان هر جاندار را غيراز سگ و آدم ميكشند و مىبالند از اينكه عدّه‌اى زياد از مورچگان ، مارها ، خزنده‌ها و پرنده‌ها كشته‌اند » .\r\n\r\nنوشته‌هاى سترابون\r\nاگرچه اين جغرافيادان عالم قديم از 63 ق . م . تا 19 م .\r\nميزيسته و بنابراين از نويسندگان معاصر دورهء هخامنشى نيست ، ولى ، چون او ، چنان كه پائين‌تر روشن خواهد بود ، اطّلاعات خود را راجع بمذهب پارسيها از كتب متقدّمين و خصوصا هرودوت تحصيل كرده ، ميتوان بعض جاهاى نوشته‌هاى او را هم براى اين مبحث مدرك قرار داد . نويسندهء مزبور چنين گويد ( كتاب 15 ، فصل 3 ، بند 13 - 14 - 15 - 20 ) : عادات پارسيها مانند عادات ماديها ، شوشىها و مردمان ديگرى است ، كه شرحش را مؤلّفين بسيار نوشته‌اند ، باوجود اين بايد از چيزهائى ، كه مقتضى است ، ذكرى بكنيم : پارسيها صورت خدايان را نمىسازند و معابد بنا نميكنند . آسمان را زوس ميدانند و قربانى در جاهاى بلند به عمل ميآيد . آنها آفتاب را هم ستايش كرده آن را\r\n\r\n","description":"","footnote":"","page_name":" 1519 ","page_number":632},
  {"content":"\r\n\r\nميتراس « 1 » نامند و نيز ماه و آفروديت « 2 » و آتش و زمين و باد و آب را ميستايند ( سترابون بجاى ناهيد يا اناهيتا آفروديت را ذكر كرده ) . آنها در جاى پاك قربانى ميكنند و قبلا دعاهائى ميخوانند و حيوان قربانى را با رياحين ميآرايند . مغى كه مراسم قربانى را بجا ميآرد ، گوشت حيوان را قطعه‌قطعه مىكند و بعد هركس سهم خود را گرفته بخانه‌اش برميگردد . براى خدا سهمى نميدهند ، زيرا گويند ، كه فقط روح حيوان قربانى مال خدا است . باوجود اين بعضى عقيده دارند ، كه پارچهء كوچكى از گوشت حيوان روى آتش ميگذارند ( بند 13 ) .\r\nآنها بين آتش و آب از حيث مراسم قربانى بتفاوتى قائل‌اند . براى آتش چوب‌هاى خشكى ، كه پوست آن را كنده‌اند ، استعمال و آن را چرب ميكنند ، بعد ، از پائين ، خرمن هيزم را روشن ميكنند و روغن روى آن ميريزند ، بىاينكه هوا بدمند .\r\nاگر كسى به آتش هوا بدمد يا مرده را حمل كند و يا روى آتش فضاله بيفكند ، او را ميكشند . امّا براى آب ، وقتى كه آنها بدرياچه يا رود و يا چشمه‌اى رسيدند ، گودالى ميكنند و روى آن حيوان را ميكشند و مواظبند ، كه خون به آب ترشّح نكند . بعد مغها گوشت را روى مورد « 3 » يا شاخه‌هاى درخت غار ميگذارند و عصاى خود را به آن ميرسانند و سرودهائى خوانده روغنى را ، كه با شير و عسل مخلوط كرده‌اند ، به زمين ميريزند . پس از آن مدّتى مديد باز سرود ميخوانند . در اين حال دسته‌اى از تركه‌هاى درخت گز « 4 » بدست دارند ( بند 14 ) .\r\nدر كاپادوكيّه طايفه مغها كثير العدّه است و اينها را كاهنان آتش مينامند . معابد خدايان پارسى نيز زياد است . چاقو هنگام قربان كردن استعمال نميكنند ، بل حيوان را با هيزم يا دسته هاون ميزنند . در اينجاها معابدى هست ، كه هركدام مانند محوّطه‌ايست و در وسط آن محرابى و روى آن خاكسترى زياد . مغها مواظبند ، كه آتش خاموش نشود .\r\n\r\n\r\n","description":"","footnote":"\r\n( 1 ) -  Mithras . \r\n( 2 ) -  Aphrodite  ( ربّة النّوع وجاهت در يونان ) .\r\n( 3 ) -  Myrte . \r\n( 4 ) -  Tamaris ( tamaric ) . \r\n","page_name":" 1520 ","page_number":633},
  {"content":"\r\n\r\nآنها روزها به اين معابد آمده و تقريبا هرساعت يك مرتبه در جلو آتش سرود ميخوانند . در اين‌حال دسته‌اى از تركه‌ها بدست و يك باشلق نمدى بسر دارند و اطراف آن ، از سمت دو گونه‌شان ، آويزان است ، بحدّى كه لب‌ها را ميپوشد . همين آداب در معابد اناهيتا « 1 » و اومانوس « 2 » نيز به عمل ميآيد ( مقصود از اومانوس بايد وهومنه باشد ، كه در قرون بعد جاويدان مقدّس انديشهء نيك بود ) اينها هم محوّطه‌هائى از چوب و صورت چوبين اومانوس را ، در موقعى كه دسته حركت مىكند ، حركت ميدهند . اين چيزها را خودم ديده‌ام ، ولى چيزهائى ، كه بالاتر گفتم و آنچه پس از آن ميآيد از كتب مورّخين است ( بند 15 ) : « آنها مردگان را پس از آنكه موم ماليدند دفن ميكنند ولى مغها مردگان خود را دفن نميكنند ، بل ميگذارند تا اجساد را طيور بدرند » ( بند 20 ) .\r\nنوشته‌هاى سترابون را ، چنان كه خود او گويد ، به دو قسمت بايد تقسيم كرد .\r\nقسمتى ، كه عبارت از بند 13 و 20 باشد ، از نوشته‌هاى متقدّمين اقتباس شده و تقريبا همان نوشته‌هاى هرودوت است . باقى بندها چيزهائى است راجع بآداب قربانى و پرستش خدا كه مغ‌ها در زمان او در كاپادوكيّه معمول ميداشتند .\r\n\r\nنوشته‌هاى پلوتارك\r\nمورّخ مذكور در فصلى ، كه راجع به ايزيس و ازيريس « 3 » است ، چنين گويد : بعضى به دو خدا مانند ، دو خالقى كه رقيب يكديگر باشند ، قائل‌اند : خالق چيزهاى خوب و خالق چيزهاى بيمصرف . برخى اوّلى را خداى قادر مينامند و دوّمى را عفريت . زرتشت ، كه مغ بود و چنان كه گويند ، پنجهزار سال قبل از جنگ ترووا ميزيست ( 6000 سال ق . م ) چنين گفته ، ولى حالا اوّلى را هرمازس « 4 » و دوّمى را آريمانيوس « 5 » مينامند و او ( يعنى زرتشت ) گفت ، كه اوّلى بروشنائى بيش از هرچيز ديگر ، كه حسّ بشود ، شباهت دارد و دوّمى بتاريكى و جهل . در وسط آن دو وجود ميترس « 6 » است و به همين جهت پارسيها او را مهر ميانجى مينامند « 7 » .\r\n\r\n\r\n","description":"","footnote":"\r\n( 1 ) -  Anaitis . \r\n( 2 ) -  Omanus . \r\n( 3 ) -  Isis et Osiris  هر دو از ارباب انواع مصريها بودند .\r\n( 4 ) -  Horomazes . \r\n( 5 ) -  Areimanios . \r\n( 6 ) -  Mithres . \r\n( 7 ) -  Mithres le Mediateur . \r\n","page_name":" 1521 ","page_number":634},
  {"content":"\r\n\r\nاو آموخت ، كه اوّلى را ستايش كنند ، براى او نياز دهند و سپاس او را گذارند . براى دوّمى نيز نياز دهند ، تا ناخوشى و هرچيز تاريك را از خود دور دارند ، بدين ترتيب كه گياهى را موسوم به ام‌مى « 1 » در هاون بكوبند و از هادس « 2 » و تاريكى يارى بطلبند و بعد گياه كوبيده را با خون گرگى ، كه كشته‌اند ، مخلوط كرده بمحلّى ، كه آفتاب نمىبيند ، برده دور بريزند . بعض نباتات را آنها ( يعنى پيروان اين مذهب ) از خداى خوبى ميدانند و برخى را از عفريت . از حيوانات هم بعضى مانند سگ و پرنده و خارپشت مخلوق اوّلى هستند ، موش آبى مخلوق دوّمى است و كشتن اين حيوان را عملى صالح ميدانند . آنها ( يعنى مغها ) گفته‌هاى زياد راجع بخدايان دارند ، مثلا گويند ، كه هرمازس از روشنائى محض پديد آمد و آريمانيوس از تاريكى و اين دو وجود باهم در جنگ شدند . هرمازس شش خدا خلق كرد : 1 - ارادهء نيك . 2 - راستى . 3 - حكومت خوب . از سايرين يكى خداى حكمت است ، ديگرى خداى رفاه و ثروت و سوّمى خداى لذايذ از چيزهاى زيبا . آريمانيوس هم از راه رقابت در مقابل اين وجودهاى خوب وجودهاى بد آفريد . پس از آن هرمازس خود را سه برابر بزرگ كرد و از آفتاب دور شد ، بقدرى كه آفتاب از زمين دور است و آسمان را با ستاره‌ها پرستيد و شعراى يمانى را « 3 » در جلو ستارگان براى پاسبانى و تفتيش گماشت و پس از اينكه 24 إله آفريد ، آنها را در تخمى نهاد ، ولى موجوداتى ، كه آريمانيوس‌زاده بود و به همان عدّه بودند ، تخم را سوراخ كردند ( اينجا چيزى افتاده ) و از اين زمان بدى با خوبى مخلوط شد ، ولى زمانى خواهد آمد ، كه آريمانيوس خالق بليّات و قحطى مغلوب و رانده خواهد گشت . پس از آن زمين صاف و مسطح گرديده مردم داراى يك زندگانى و يك مال خواهند بود و همه با سعادت‌مندى بيك زبان حرف خواهند زد .\r\n\r\n\r\n","description":"","footnote":"\r\n( 1 ) -  Omomi . \r\n( 2 ) -  Hades  در نزد يونانيها اسم پلوتون رب النّوع دوزخ بود .\r\n( 3 ) -  Sirius . \r\n","page_name":" 1522 ","page_number":635},
  {"content":"\r\n\r\nتئوپومپوس « 1 » گويد « موافق عقيدهء مغها ، در مدّت سه‌هزار سال يكى از اين دو إله اداره ميكرد و ديگرى اداره ميشد . در سه‌هزار سالى ، كه بعد آمد ، آنها در جنگ و جدال شدند ، ولى بالاخره هادس مغلوب و انسان خوشبخت خواهد شد ، چنان كه به غذا احتياج نخواهد داشت و سايه نخواهد افكند . بعد خدائى ، كه باعث اين چيزها شده ، در موسمى استراحت خواهد كرد . اين موسم براى خدا طويل نيست ، ولى معتدلانه طويل است براى كسى كه بخواب رفته باشد . چنين است گفته‌هاى مغها « 2 » » .\r\nاز نوشته‌هاى پلوتارك معلوم است ، كه او عقيدهء يكى از فرق مزده‌پرستان را توصيف كرده ، زيرا اوّلا راجع به مهر گويد مقام وسط را بين خداى روشنائى و تاريكى دارد و آن را وساطه يا ميانجى « 3 » مينامد . ثانيا او گويد براى اهريمن هم نياز ميدهند و چنين عملى در مذهب مزده‌پرستى ، چنان كه در قرون بعد ديده مىشود ، بسيار نكوهيده و بل كفر است . راجع بگياه ام‌مىهم ، كه ذكرى كرده ، معلوم نيست ، مقصودش چه بوده . ثالثا موافق نوشته‌هاى پلوتارك عالم بين منشاء خوبى و سرچشمهء بدى بالسّويه تقسيم شده و يكى بر ديگرى نه سبقت دارد و نه برترى و هردو با قواى متساوى باهم در جنگ شده‌اند . چنين عقيده ، چنان كه در قرون بعد ديده مىشود ، از زروانيان بود ، كه هرمز و اهريمن را زادهء زروان اكرن « 4 » يا وقت لايتناهى ميدانستند . اگر اين اطلاعات را هم پلوتارك از تئوپومپوس اقتباس كرده باشد ، بايد عقيده داشت ، كه مذهب زروانيان در قرن چهارم ق . م يعنى در دورهء هخامنشى وجود داشته ، ولى در نوشته‌هاى مورّخ مذكور در اين باب تصريحى نيست . اگرچه شرح اين مذهب را نويسندگان قرون بعد ، بخصوص نويسندگان مسيحى نوشته‌اند ، و جاى ذكر اين مذهب در دورهء ساسانى است ، ولى ، چون بمناسبت نوشته‌هاى پلوتارك ذكرى از آن شده\r\n\r\n\r\n","description":"","footnote":"\r\n( 1 ) -  Theopompus  ( مورّخ يونانى از قرن چهارم ق . م ) .\r\n( 2 ) -  Tr . Maulton , Early Zoroastr . p . 399 - 406 . \r\n( 3 ) -  Mesites ( Mediateut ) . \r\n( 4 ) -  Zrvan Akarana . \r\n","page_name":" 1523 ","page_number":636},
  {"content":"\r\n\r\nلازم است كلمه‌اى چند از اصول اين مذهب گفته شود . شخصى كه اطلاعات مبسوطترى راجع به زروانيان داده ازنيك گگپى « 1 » نويسندهء ارمنى است و او چنين گويد : « گويند زمانى ، كه چيزى وجود نداشت ، نه آسمان آفريده شده بود و نه زمين يا چيزهاى ديگر ، كه هست ، يگانه وجودى بود ، كه آن را زروان « 2 » يا قدر نامند . در مدّت هزار سال او قربانى ميكرد ، تا پسرى داشته باشد هرمز نام و او آسمان و زمين و ساير چيزهائى ، كه هست ، بيافرد . پس از اينكه هزار سال قربانى كرد ، روزى اين فكر در او قوّت يافت : « اين قربانيها بچه كار آيد ؟\r\nآيا پسرى هرمز نام خواهم داشت يا مساعى من بهدر است ؟ » وقتى كه او چنين فكر كرد ، نطفهء هرمز و اهريمن در شكم مادرشان بسته شد . پيدايش هرمز از قربانيها بود و بوجود آمدن اهريمن از شكى ، كه به زروان دست داد . چون زروان از اين واقعه آگاه شد ، گفت دو پسر در شكم مادرشان‌اند . هركدام زودتر نزد من آيد ، او را پادشاه خواهم كرد . هرمز از نيّت پدر آگاه شد و باهريمن چنين گفت نقشهء پدر ما زروان اين است : هركدام از ما زودتر نزد او رود ، پادشاه خواهد شد . اهريمن ، چون اين بشنيد ، شكم مادر را سوراخ كرده بيرون آمد و بنزد زروان شتافت . زروان او را نشناخت و پرسيد كيستى ، او گفت من پسر توام ، زروان جواب داد نه ، تو پسر من نيستى ، پسر من شيرينى و روشنائى است ، تو تلخى و تاريكى هستى . وقتى كه آنها در اين مذاكره بودند ، هرمز تولّد يافته آمد در پيشگاه زروان ايستاد . او وى را شناخت و دانست ، كه هرمز نتيجه قربانيهاى هزارسالهء او است . پس از آن تركه‌هائى را ، كه بدست داشت و با آن قربانى ميكرد ، بهرمز داده گفت : تا حال من براى تو قربانى ميكردم ، از اين ببعد تو بايد براى من قربانى كنى . چون زروان اين كار كرد و بركاتش را بهرمز داد ، اهريمن به او گفت : آيا تو نذر نكرده بودى ، كه هركدام از پسرهاى تو زودتر نزد تو آيد ، او را پادشاه خواهى كرد ؟ زروان ، چون ديد ، نبايد نذر خود را نقض كند ، جواب داد :\r\n\r\n\r\n","description":"","footnote":"\r\n( 1 ) -  Eznik de Goghp  ( تصوّر مىكنند كه در قرن پنجم ميلادى ميزيسته ) .\r\n( 2 ) -  Zrvan . \r\n","page_name":" 1524 ","page_number":637},
  {"content":"\r\n\r\nاى وجود دروغين و بد ، سلطنت تو تا نه‌هزار سال معيّن گشت ، ولى هرمز را من بر تو برترى دادم . پس از نه‌هزار سال سلطنت از آن او است و هر آنچه خواهد بكند ، خواهد شد . بعد هرمز و اهريمن بآفريدن شروع كردند . هرچه هرمز خلق كرد ، نيكو و راست بود و هرچه اهريمن آفريد - بد و كج » . اين است مضمون نوشته‌هاى ازنيك‌گبى كه از زروانيان اقتباس كرده . كلية اگر روايت پلوتارك را با روايت سترابون مقايسه كنيم ، روشن است ، كه نوشته‌هاى سترابون بروايت هرودوت بمراتب نزديكتر از نوشته‌هاى پلوتارك است ، و حال آنكه فاصله بين اين دو نويسنده ، يعنى سترابون و پلوتارك ، بيش از نيم قرن نيست . جهت بايد از اينجا باشد ، كه سترابون بيشتر از نوشته‌هاى متقدّمين و بالخصوص هرودوت استفاده كرده ، ولى پلوتارك عقايد مهرپرستان و زروانيان و غيره را ، كه در زمان او در آسياى صغير رواج داشته ، نيز نوشته . اين نكته را هم بايد در نظر داشت ، كه معلوم نيست تمام گفته‌هاى پلوتارك از تئوپومپوس اقتباس شده باشد ، زيرا مورّخ مذكور در يك جا از او نقل‌قول مىكند . كلية نقص بزرگ نويسندگان عهد قديم اين است ، كه مدارك نوشته‌هاشان را ذكر نميكنند ، مگر در موارد كمى و بنابراين متتبّع نميداند ، اطّلاعاتى را ، كه ميدهند ، بكدام دوره بايد مربوط بدارد ، به زمان معاصر خود نويسنده يا بازمنهء قبل . اگرچه هرودوت هم از اين نقيصه مبرّى نيست ، زيرا او نيز در كتب خود مداركى بدست نميدهد ، ولى از آنجا ، كه اين مورّخ در قرن پنجم ميزيسته : شكّى نيست ، كه نوشته‌هاى او لااقل راجع به زمان خود او است و بنابراين ، اطّلاعاتى كه ميدهد ، مربوط بدورهء هخامنشى . بنابر آنچه گفته شد ، اگر ما براى دانستن مذهب ايرانيان در دورهء هخامنشى نوشته‌هاى هرودوت و سترابون را در نظر گيريم ، بحقيقت نزديكتريم ، و الّا ممكن است ، كه بسيارى از چيزهاى قرون بعد را نظر بگفتهء پلوتارك و غيره ، بغلط ، بقرون قبل مربوط بداريم ، و حال آنكه مداركى كافى براى نقل معتقدات مذهبى ايرانيان از قرون بعد بقرون قبل نداريم . از پلوتارك قدرى\r\n\r\n","description":"","footnote":"","page_name":" 1525 ","page_number":638},
  {"content":"\r\n\r\nمبسوطتر صحبت داشتيم ، تا معلوم باشد ، كه چرا در اين مبحث ، كه راجع بمذهب ايرانيان در دورهء هخامنشى است ، از ذكر نوشته‌هاى ساير نويسندگان قرون بعد خوددارى كرده‌ايم . جاى ذكر اين نوشته‌ها در دوره‌هاى اشكانى و ساسانى است ، چنان كه بيايد .\r\nاين است ، اطّلاعاتى ، كه از هرودوت و سترابون راجع بمذهب ايرانيان در دورهء هخامنشى بدست ميآيد و بر اين نوشته‌ها بايد ضميمه شود :\r\n1 - اطّلاعاتى ، كه از كتيبه‌هاى شاهان هخامنشى از داريوش اوّل ببعد حاصل مىشود . 2 - چيزهائى ، كه مورّخين يونانى و غيره در ضمن شرح وقايع دورهء هخامنشى ذكر كرده‌اند و جسته ، گريخته اطّلاعاتى راجع بمذهب ايرانىهاى آنزمان ميدهد . اگرچه هريك از اين گونه اطّلاعات در باب اوّل بمناسبت وقايع ذكر شده ، باز براى اينكه جمعا از نظر خوانند بگذرد ، در اينجا گفته‌ها را خلاصه ميكنيم .\r\nاطّلاعات مذكوره اين است « 1 » :\r\n1 - خداى بزرگ در كتيبه‌ها اهورمزد است ، او زمين و آسمان را آفريده ، بشر و خوشى بشر را آفريده ، شاهان را بسلطنت رسانيده ، شاه بفضل او بر دشمن دست مىيابد و باراده او ممالك وسيعه ايران را اداره مىكند . در بعض كتيبه‌هاى شاهان عبارت بغااى بيش « 2 » ديده مىشود ( مانند كتيبهء خشيارشا در تخت‌جمشيد و دروان ) در معنى آن محقّقين اختلاف داشتند ، ولى نظر باينكه در نسخهء عيلامى و آسورى اين عبارت را ( با خدايان ) نوشته‌اند ، بيشتر به همين معنى مىفهمند . بهرحال اگر چنين معنائى هم داشته باشد ، اسم خدايان ديگر در كتيبه‌ها ذكر نشده و بنابراين در جنب خداى بزرگ يا بزرگترين خدايان مستهلك بوده‌اند و ديگر بايد اين نكته را در نظر داشت ، كه شاهان در مقام دعا و استغاثه در آخر كتيبه‌ها اين عبارت را استعمال ميكنند ، نه در ابتداى آن ، كه\r\n\r\n\r\n","description":"","footnote":"\r\n( 1 ) - مدارك در باب اوّل بمناسبت هريك از اين نوشته‌ها ذكر شده ، كتيبه‌ها هم درج شده و نيز در فصل پنجم اين باب خواهد آمد .\r\n( 2 ) -  Witaibisch bagaibisch . \r\n","page_name":" 1526 ","page_number":639},
  {"content":"\r\n\r\nبنام اهورمزد شروع مىشود .\r\n2 - خشيارشا در موقع عبور از داردانل باروپا براى مهر مراسم قربانى بجا آورد ( هرودوت ) .\r\n3 - كوروش كوچك در حين صحبت با ليزاندر امير البحر اسپارتى به ( مهر ) قسم ياد كرد ، كه طرح باغ را خودش ريخته و بدست خود درختان آن را نشانده ( كزنفون ) .\r\n4 - براى مراسم تاجگذارى اردشير دوّم مغ‌ها دعوت شده بودند و گياهى ، كه پلوتارك آن را تزبنت مينامد ، استعمال ميشد ( ظن قوى اين است ، كه اين گياه همان هئومه بوده ، كه در قرون بعد در موقع مراسم مذهبى استعمال ميكردند ) .\r\n5 - در موقع عزيمت قشون داريوش سوّم از بابل به قصد اسكندر در پيشاپيش قشون آتش مقدّس را ميبردند و مغ‌ها در اطراف آن حركت ميكردند ( كنت‌كورث ) .\r\n6 - صورت آفتاب در ظرف بلورين بر قبّهء خيمه داريوش سوّم نصب شده بود ( ايضا ) .\r\n7 - اردشير اوّل ( درازدست ) به مغ‌ها امر كرد فلسفهء خود را به تميستوكل ، كه بدربار شاه پناهنده شده بود ، بياموزند ( پلوتارك ) . فلسفه را در اين مورد بايد بمعنى اصول مزده‌پرستى و معتقداتى دانست ، كه روحانيّون آن دوره راجع بخلقت عالم داشتند .\r\n8 - اسم مهر و ناهيد در كتيبه‌هاى اردشير دوّم پس از اسم هرمز برده شده ( رجوع شود بكتيبه‌هاى اين شاه ، در فصل 5 اين باب ) .\r\n9 - بقول ژوستن مورّخ قرن دوّم ميلادى داريوش مأمورى بقرطاجنه فرستاده سه چيز را خواست منع كنند : قربانى انسان ، خوردن گوشت سگ و سوزانيدن اموات .\r\n10 - شاهان هخامنشى مقبره دارند و مردگان خود را دفن ميكنند ( مقابر نقش رستم و تخت‌جمشيد ) .\r\n11 - اردشير دوّم معبدى براى مهر و ناهيد ساخته هيكل آنها را در آنجا گذارد\r\n\r\n","description":"","footnote":"","page_name":" 1527 ","page_number":640},
  {"content":"\r\n\r\n( رجوع شود بكتيبه‌هاى اين شاه ، در فصل 5 اين باب ) .\r\n12 - نعش زن داريوش سوّم را ، كه در اسارت مرده بود ، سىسىگامبيس مادر داريوش دفن كرد و مراسم دفن ساده‌تر ، از آنچه در ايران معمول بود ، به عمل آمد ( ديودور ، پلوتارك و غيره ) .\r\n13 - پس از فوت هر شاه بعلامت عزادارى آتش‌هاى مقدّس را خاموش و بعد از اجراى مراسم دفن از نو روشن ميكنند ( ديودور ، كتاب 17 ، بند 114 ) .\r\n\r\nنتيجه\r\nاز كليهء اين اطّلاعات ناقص نتيجه‌اى ، كه ميتوان گرفت ، اين است :\r\nايرانيهاى دورهء هخامنشى معتقد بودند بخداى بزرگى كه او را اهورمزد يعنى اهوراى دانا ميناميدند و بعد از او بموجودات مجرّدى ، كه در رديف خداى بزرگ نبوده‌اند ، و گرنه در كتيبه‌ها اهورمزد را خداى بزرگ نمىنويساندند و ديگر اينكه اسامى آنها ذكر ميشد . اين وجودهاى مجرّد بايد همان جاويدانهاى مقدّس و ايزدان قرون بعد باشند ، زيرا از آفتاب و ماه و آتش و آب و باد ، كه هرودوت و سترابون ذكرى ميكنند ، هركدام در دورهء ساسانى يزت يا ايزدى دارد و زمين و خاك يكى از امشاسپنتان يا جاويدانهاى مقدّس است .\r\nبعد ديده مىشود ، كه تصوّرات ايرانيها راجع به خدا بالاتر و پاكتر از تصوّرات ساير ملل آن زمان است . خداى بزرگ و موجوداتى ، كه بعد از او ميآيند ، چنين‌اند :\r\nمجرّدند و ديده نميشوند ، پس نميتوان صورت آنها را ساخت . لامكانند ، پس آنها را ميتوان در همه‌جا پرستيد . پاك‌اند و از اين جهت با لباس پاك ، در جاى پاك و در بلندى ، كه هواى آن پاك است ، بايد براى آنها قربانى كرد ، آفتاب و ماه نمايندهء روشنائىاند ( يكى در روز و ديگرى در شب ) . آتش پاكى را مىرساند و خاك و آب دو سرچشمه زندگانىاند . آلودن اين سه عنصر ممنوع است ، زيرا هر سه مقدّس‌اند . راجع به آتش هرودوت گويد ، كه چون كبوجيه مومياى آمازيس را بسوخت ايرانيان از او متنفّر شدند ، زيرا آلودن آتش در مذهب آنها ممنوع است .\r\nگفته‌هاى هرودوت راجع بمقدّس بودن خاك و آب پائين‌تر بيايد ( مبحث\r\n\r\n","description":"","footnote":"","page_name":" 1528 ","page_number":641},
  {"content":"\r\n\r\nاخلاق و عادات ) مهر چنان كه ديده مىشود معبودى بوده ، كه به آن قسم ياد ميكردند .\r\nپرستش آن از زمانى بود ، كه خيلى قديم است و اينكه هرودوت گويد ، پرستش آن را از اعراب گرفته‌اند ، صحيح نيست ، زيرا موافق كتيبهء بوغاز گئى واقع در كاپادوكيّه قديم و محلّ پاىتخت قديم هيت‌ها ، كه موسوم به پ‌ت‌ريوم بود ، نجباى قوم مىتانّى كه آريانى بوده‌اند ، بخدايان هندى ، يعنى ايندر ، و ارون ، ناساتىيا ، ميثر قسم خورده‌اند « 1 » و ميثر همان مهر است ، پس براى مهر آريانهاى ايرانى از زمانى پرستش داشته‌اند ، كه مذهب آنان با هنديها يكى بوده « 2 » ( راجع بقوم مىتانّى در مقدّمه گفته شد ، كه اينها در شمال بين النّهرين ميزيستند و اين كتيبه را از نيمه قرن چهاردهم ق . م ميدانند ) مهرپرستى بعدها به بابل و آسياى صغير و يونان و روم سرايت كرده در اروپاى غربى منتشر شد ( چنان كه در جاى خود بيايد ) . پرستش اناهيتا يا ناهيد گمان ميرود ، كه اصلا آريانى نبوده و از نفوذ بابل مىباشد . در بابل او را ايستار ، در فينيقيّه آستارت ميگفتند و مورّخين و نويسندگان يونانى و رومى بيشتر او را با آفروديت و ديان « 3 » تطبيق كرده‌اند ( اوّلى ربّة النوع وجاهت بود و دوّمى ربة النوع شكار ) .\r\nپس از آنچه گفته شد ، دو مسئله ميماند ، كه بايد روشن گردد . اوّلا با اينكه هرودوت گويد مغ‌ها آشكارا و پارسيها در نهان مرده‌هاشان را ، قبل از اينكه مرغ يا سگى به درد ، دفن نميكنند ، چگونه شاهان هخامنشى مقبره داشتند و نعش ملكهء ايران زن داريوش سوّم را با حضور سىسىگامبيس مادر شاه دفن كردند و اسكندر نعش داريوش را بپارس فرستاد ، تا در مقبرهء شاهان دفن كنند ؟ جواب اين سؤال مشكل نيست : زيرا خود هرودوت بعد گويد : « پارسىها مرده را قبل از دفن موم ميمالند » و از كجا ، كه همين‌كار را با نعش شاهان نمىكردند . جهت استعمال موم گويا از اينجا بوده ، كه چون خاك مقدّس بود و آلودن آن ممنوع ،\r\n\r\n\r\n","description":"","footnote":"\r\n( 1 ) -  Indra , Varuna , Nassatya , Mithra . \r\n( 2 ) -\r\n Eduard Meyer . Sitzungsbericht der Preuss . Akademie . 1908 . p . I 2 . \r\n( 3 ) -  Aphrodite , Diane ( Artemis ) . \r\n","page_name":" 1529 ","page_number":642},
  {"content":"\r\n\r\nموم بين ميّت و زمين حائل ميگشت . ثانيا هرودوت نوشته بنا كردن معبد و ساختن هيكل خدايان در نزد پارسيها ممنوع است ، و حال آنكه اردشير دوّم در كتيبهء خود گويد « معبدى براى مهر و ناهيد ساخته هيكل آنان را در آنجا گذاردم » در اينكه نوشتهء هرودوت صحيح است ، جاى ترديد نميباشد ، زيرا گفته‌هاى او در قرون بعد هم تأييد مىشود . بنابراين كردار اردشير را بايد چنين تعبير كرد ، كه در اواخر دورهء هخامنشى در مذهب شاهان يا خواصّ ايرانى معتقداتى از بابل و عيلام نفوذ كرده بود و ساختن هيكل خدايان و غيره هم از آن جمله بوده ، بخصوص كه شاهان هخامنشى زمستان را در شوش بسر ميبردند و بعض آنان ، مانند اردشير درازدست ، در بابل زياد اقامت ميكردند .\r\nكليّة ، چنان كه در جاى خود بيايد ، براى متتبّع در مذهب ايرانيان قديم اين عقيده حاصل مىشود ، كه مذهب آنان در قرون بعد ، يعنى در اواخر دورهء هخامنشى و نيز در دورهء اشكانيان و ساسانيان به پاكى اوّلى خود باقى نماند و چيزهاى زياد در آن رسوخ يافته اين مذهب را در نظر اشخاصى ، كه از اصول آن آگاه نبودند ، بشرك و اعتقاد بخرافات معرّفى كرد . تقصير بزرگ در اين اشتباه با مغ‌ها بود ، كه بآداب پوچ و خرافات بيش از روح مذهب اهميّت داده از شدّت تعصّب همواره بر جمود آن ميافزودند .\r\nاين است آنچه ميتوان با مدرك در باب مذهب ايرانيان در دورهء هخامنشى گفت .\r\nبالاخره اين مسئله بخودىخود طرح مىشود ، كه آيا ايرانيان دوره هخامنشى زرتشتى بوده‌اند يا نه . از جهت نبودن مدارك كافى به اين سؤال نميتوان جواب محقّقى داد ، ولى چنين به نظر ميآيد ، كه در اصول تفاوتهاى زياد بين مذاهب ايرانيان وجود نداشته و در دوره مزبوره نويسندگان يونانى و سريانى و ارمنى با زرتشت ، و تعاليم او ، چنان كه در گاثها ( يعنى در قديم‌ترين قسمت آوستا ) ديده مىشود ، آشنا نبوده‌اند . مذهب آريانهاى ايرانى در ابتداء با مذهب آريانهاى هندى يكى بوده ، بعد اين مذهب ترقّى كرده بدرجه‌اى رسيده ، كه هرودوت به اختصار آن را توصيف كرده . سترابون ،\r\n\r\n","description":"","footnote":"","page_name":" 1530 ","page_number":643},
  {"content":"\r\n\r\nپلوتارك و غيره نيز چيزهائى از كتب متقدّمين برداشته ، چيزهائى را هم ، كه از عقايد مردمان قرون مختلفه شنيده‌اند ، ذكر كرده‌اند بنابراين بايد پنداشت ، كه مذهب زرتشت در جائى از ايران ( مثلا در مشرق آن ) پديد آمده و مدّتها مذهب اهالى محلّى بوده ، بعد در مدّت قرون متمادى بمرور از محلّ خود بساير جاهاى ايران سرايت كرده و ، چون بمعتقدات گوناگون مردمان ديگر برخورده ، از اثر قوى معتقدات مزبوره ، تغييراتى يافته ، تا در تمام ايران منتشر شده و مذهب رسمى گرديده . بنابراين شعبى از آن مذهب بوجود آمده ، كه فقط در اصول با مذهب زرتشت موافقت داشته و نويسندگان عهد قديم هم هريك بتوصيف يكى از اين شعب پرداخته‌اند . اين معنى در جاهاى ديگر اين تأليف ، كه مربوط بدوره‌هاى بعد تاريخ ايران است ، روشن‌تر خواهد بود .\r\n\r\nنظر شاهان هخامنشى نسبت بمذاهب خارجه\r\nاز آنچه راجع برفتار شاهان هخامنشى نسبت بملل خارجه در باب اوّل گفته شد ، اين مطلب مسلّم است ، كه نظر آنان نسبت بمذاهب خارجه مبنى بر تسامح و تساهل بوده . براى استدلال بسط مقال لازم نيست ، زيرا كافى است ، كه رفتار كوروش را در بابل و كبوجيه را در چند ماه اوّل در مصر و داريوش اوّل را در اين مملكت بخاطر آريم . اينها تمام آداب دينى و مراسم مذهبى بابليها و مصرىها را بجا آورده مانند پادشاهان ملّى بابل و مصر رفتار كردند . نظر ملاطفت تمام شاهان هخامنشى نسبت بيهود نيز از تورية معلوم است . نوشته‌هاى هرودوت راجع بقضيّهء مأمور شدن داتيس از طرف داريوش اوّل براى رد كردن مجسّمهء آپلّن إله يونانى بمعبد دليوم و مصون ماندن معبد دلف با آن شهرتى ، كه از حيث ذخاير و نفايس داشت ، از تعرّض ايرانيان در موقع بودن خشيارشا در يونان ، نيز اين معنى را تأييد مىكند . بعلاوه بايد بخاطر آورد ، كه روى سكّه‌هائى كه ولات مجاز بودند بزنند در آسياى صغير صورت آپلّن رب النوع يونانى و در فينيقيّه صورت بعل إله فينيقى ديده مىشود . بنابراين شواهد و دلايل بطور قطعى ميتوان گفت ، كه در دورهء هخامنشى تعصّب مذهبى ، چنان كه در دورهء ساسانى مشاهده مىشود ، اصلا\r\n\r\n","description":"","footnote":"","page_name":" 1531 ","page_number":644},
  {"content":"\r\n\r\nوجود نداشته و مقدّسات ملل و عادات آنها را شاهان هخامنشى محترم ميداشتند .\r\nبعضى آتش زدن معبد آتن را ناشى از حسّيّات مذهبى خشيارشا دانسته تصوّر كرده‌اند ، كه چون ساختن معابد در مذهب ايرانيهاى قديم ممنوع بوده ، از اين جهت او در آتن اين كار كرده ، ولى هرودوت مكرّر ميگويد ، كه خراب كردن معبد مزبور ناشى از حسّ انتقام بود ، زيرا آتنىها جنگل مقدّس سارد را آتش زدند و داريوش اين كار آنها را بدل گرفت و خشيارشا تلافى كرد . مورّخ مذكور علاوه مىكند ، كه پارسىها آسيا را از آن خود و مردمان اين قارّه را تحت الحمايه خود ميدانند . راجع بآوردن هيكل مردوك إله بزرگ بابلىها بايران در زمان خشيارشا ، بايد در نظر داشت ، كه اين كار بعد از شورش بابل در دفعهء سوّم شد .\r\nجهت اين اقدام را در جاى خود ذكر كرده‌ايم . خلاصه آنكه خشيارشا خواست كسى در بابل نتواند خود را پادشاه آن بخواند ، زيرا پادشاه بابل ميبايست دست مجسّمهء مردوك را بگيرد و با بودن هيكل او در ايران اين كار ميسّر نمىگشت .\r\nتاريخ نشان ميدهد ، كه در عهد قديم بعد از هخامنشىها هم ، درباره شورشيان و حتّى نسبت بملّتى ، كه از حقوق حقّهء خود در مقابل فاتحى مقاومت ميكرد ، بسيار سخت و گاهى شقى بودند . تاريخ رومىها پر است از اين‌گونه رفتار و براى اين‌كه خيلي دور نرويم ، رفتار اسكندر را با شهر تب در يونان و با هاليكارناس و صور و غزه در آسياى غربى و بعض شهرهاى ديگر در آسياى وسطى و هند ( چنان كه بيايد ) بخاطر ميآوريم ، و حال اينكه ، اين شهرها نشوريده بودند ، بل مىخواستند آزاديشان را حفظ كنند ( مانند تب ) يا عادات مذهبى خود را رعايت كرده باشند ( مانند صور ) و يا نسبت بدولت متبوعهء خود باوفا بمانند ( مانند غزه ) . باوجود اين اسكندر اين شهرها را از بيخ‌وبن برافكند يا اهالى آنها را برده كرده بفروخت .\r\nبنابر آنچه گفته شد و بنابر مواردى ، كه در باب اوّل اين كتاب ذكر شده و بتكرار آن در اينجا احتياجى نيست ، به اين نتيجه ميرسيم ، كه شاهان هخامنشى رفتارشان را با مردمان مغلوب بر اين اساس قرار داده بودند : مملكت يا شهرى را ، ولو اينكه\r\n\r\n","description":"","footnote":"","page_name":" 1532 ","page_number":645},
  {"content":"\r\n\r\nجنگ يا مقاومت كرده باشد ، پس از تسخير خراب و اهالى آن را آزار نكنند و مقدّسات و عادات آنها را محترم بدارند ، مگر در مورد معامله متقابله يا در ازاى شورش ، آن هم وقتى كه شورش تكرار يافته باشد . از اين قاعده فقط كبوجيه مستثنى است ، آن هم پس از اقامت چند ماهه‌اش در مصر و درباره او ، چنان كه ميدانيم ، خود هرودوت نوشته ، كه از كودكى به « مرض مقدّس » يا صرع مبتلا بود و عقل درستى نداشت و داريوش اوّل در كتيبهء بيستون گويد ، كه قلوب مردم از او برگشت و به طرف گئومات مغ رفتند . حالا بايد ديد جهت اين نظر تسامح و تساهل نسبت بمذاهب خارجه چه بوده و چرا شاهان هخامنشى مانند شاهان ساسانى تعصّب دينى بروز نداده‌اند ؟ جواب اين مسئله آسان نيست ، زيرا ما از گذشته‌هاى آريانهاى ايرانى در قرون قبل از تاريخ اطّلاع نداريم ، تا بتوانيم معيّن كنيم ، كه خصايص ملّى آنها از اثر چه عواملى حاصل شده بود . آنچه در قرون تاريخى مشاهده مىشود ، نتيجه مىباشد و اين نتيجه چنين است : آريانهاى ايرانى ، وقتى كه بايران آمده‌اند ، دو چيز از خصايص آنها بوده . شكل ملوك الطّوايفى در حكومت و تساهل در امور دينى . هخامنشىها بواسطهء همسايگى با بابل و آسور مركزيت را از آنها اقتباس كرده از حيث تشكيلات در تحت نفوذ همسايگان غربى خود درآمدند ، ولى تساهل را در امور دينى از دست ندادند . اشكانيان ، كه دور از بابل و آسور بودند ، هر دو خصلت را حفظ كردند . امّا ساسانيان ، كه بيش از هخامنشىها در تحت نفوذ ملل آسياى غربى و روم و بيزانس درآمده بودند ، هر دو صفت را فاقد گشتند . جريان وقايع در دورهء اشكانى و ساسانى اين نظر را نيك مبرهن ميدارد ، چنان كه ذكرش بيايد .\r\n\r\nمبحث دوم - اخلاق و عادات\r\nاز مورّخين يونانى دو كس از اخلاق و عادات ايرانيان دورهء هخامنشى شمّه‌اى مخصوصا صحبت داشته . يكى هرودوت است و ديگرى كزنفون و هر دو با اوضاع ايران زمان خود آشنا بوده‌اند . سترابون هم چيزهائى نوشته ، ولى بيشتر از دو نويسندهء مذكور اقتباس كرده .\r\n\r\n","description":"","footnote":"","page_name":" 1533 ","page_number":646},
  {"content":"\r\n\r\n\r\nهرودوت\r\nمورّخ مذكور ، پس از آنچه كه راجع بمذهب ايرانيان نوشته ، چنين گويد ( كتاب 1 ، بند 133 - 140 ) : پارسيها روز تولّدشان را بيش از هر روز ديگر سال محترم ميدارند و در اين روز آنها غذائى بيش از ساير روزها مىپزند . در چنين روز آنهائيكه متموّلند در اجاق‌ها گاو و اسب و شتر يا الاغى را كباب و كسانى كه فقيرند بحشم كوچك اكتفا ميكنند . خوراكهاى اصلى در نزد پارسيها كم و غذاهاى فرعى زياد است و يكى را پس از ديگرى ميآورند .\r\nبنابراين پارسيها گويند ، كه يونانيها سير از سر ميز برنميخيزند ، زيرا پس از ناهار چيزى ، كه جالب توجّه باشد ، نمىآورند و اگر چيزى ميآوردند ، يونانيها اتّصالا ميخوردند . شراب را پارسيها خيلى دوست دارند . آب دهن انداختن يا قضاء حاجت در حضور ديگرى ممنوع است . پارسيها كارهاى مهم را در حال مستى مورد شور قرار ميدهند ، ولى ميزبان خانه‌اى ، كه در آنجا شور به عمل آمده ، رائى را كه داده‌اند ، روز ديگر به آنها ميگويد . اگر آن را پسنديدند ، ميپذيرند و الّا از نو شور ميكنند و نيز ، اگر راجع بمطلبى در حال طبيعى مذاكره كرده‌اند ، هنگام مستى رأى ميدهند . وقتى كه در كوچه‌ها به يكديگر ميرسند ، از كردار آنها ميتوان دانست ، كه طرفين مساوىاند يا نه ، زيرا درود با حرف به عمل نميآيد ، بل آنها يكديگر را ميبوسند : اگر يكى از حيث مقام از ديگرى قدرى پست‌تر است ، طرفين صورت يكديگر را ميبوسند و هرگاه طرفى از طرف ديگر خيلى پست‌تر باشد ، به زانو درآمده پاى طرف ديگر را ميبوسد . پارسيها همسايگان خود را از همه بيشتر محترم ميدارند و پس از همسايگان مردمانى را ، كه دورترند . بنابراين ، درجهء احترام آنها بسته بمسافت است و كمترين احترام براى مردمى است ، كه از آنها خيلى دورند .\r\nپارسيها خودشان را خيلى بهتر از ساير ملل ميدانند . از مردمان ديگر ، آنهائيكه بپارسيها نزديكترند ، بهتر از ديگرانند و بدترين مردم آنهائى هستند ، كه خيلى از پارسيها دورند . در زمان سيادت ماديها يك مردم بر ديگرى رياست ميكرد ، بدين ترتيب ، كه ماديها بر تمام مردمان و بالخصوص بر مردمانى ، كه از همه به آنها نزديكتر بودند ، رياست داشتند . بعد ، اين مردمان بهمسايگان خود و آنها نيز بر مردم همجوار .\r\n\r\n","description":"","footnote":"","page_name":" 1534 ","page_number":647},
  {"content":"\r\n\r\nحالا پارسيها همين ترتيب را مقياس احترام خود قرار داده‌اند : هرقدر مردمى دور تر است ، به همان اندازه محلّ حكومت و اداره كردن آن دور تر مىباشد ( جملهء آخرى هرودوت روشن نيست ، ولى مقصودش معلوم است . ميخواهد بگويد ، از ملل تابعه آنهائيكه نزديكترند ، از حيث برآورده شدن حوائجشان بيشتر مورد توجّه ميباشند و ضمنا مىرساند ، كه دولت ماد تقريبا يك دولت ملوك الطّوايفى بوده ، يعنى ممالك همجوار ماد بلا واسطه مطيع بوده‌اند و ممالك همجوار ممالك مزبوره - بواسطه و بدين نهج ، هرقدر مملكتى دور تر بوده ، واسطه‌هاى تابعيّت بيشتر تعدّد مييافته ) .\r\nپارسيها عادات اجنبى را زودتر از ساير ملل ميپذيرند ، لباس مادى ميپوشند زيرا آن را زيباتر از لباس بومى ميدانند و در وقت جنگ جوشن‌هاى مصرى بر تن دارند . از راه آشنائى همه نوع اسباب عيش را اقتباس ميكنند و بتقليد از يونانيها مرتكب عمل شنيع با پسر بچه‌ها ميشوند . هركدام از آنها چند زن عقدى دارد ، ولى عدّهء زنان غيرعقدى بيشتر است ( معلوم است ، كه مقصود هرودوت مردم طبقهء بالا است ، زيرا سواد مردم بقول اكثر مورّخين قديم زندگانى ساده و بىآلايش داشته‌اند ) .\r\nبهترين صفت را ، پس از رشادت ، پارسى در اين ميداند ، كه پسران زياد به دنيا آرد و باشخاصى ، كه بيش از سايرين زادوولد كرده‌اند ، شاه همه ساله هديه ميفرستد . به اولاد از سنّ پنجسالگى تا سنّ بيست فقط سه چيز ميآموزند : اسب سوارى ، تيراندازى و راستگوئى . زودتر از سنّ پنجسالگى اولاد نزد پدران خود نميروند ، بل در ميان زنان بزرگ ميشوند . جهت اين است ، كه اگر اطفال مردند ، پدران غصّه نخورند . اين عادت را من شايان تمجيد ميدانيم و نيز اين را ، كه شاه درباره كسى در ازاى تقصيرى در دفعهء اوّل حكم اعدام نميدهد . پارسيها هم خادمى را در ازاى يك تقصير نميكشند . فقط وقتى پارسى زهر غضب خود را مىريزد ، كه معلوم گردد ، مقصّر چند دفعه مرتكب جناياتى شده و ضررش بيش از خدماتى است كه كرده . گويند ، كه هيچگاه يكنفر پارسى پدر يا مادر خود را نكشته و ، اگر چنين قضايائى روى داده ، بطور روشن هميشه معلوم گرديده ، كه قاتلين\r\n\r\n","description":"","footnote":"","page_name":" 1535 ","page_number":648},
  {"content":"\r\n\r\nاولاد طبيعى يا اطفالى بوده‌اند ، كه آنها را دور انداخته‌اند ( مقصود هرودوت از اولاد طبيعى اولادى است ، كه زنان غيرعقدى زاده‌اند ) .\r\nچيزى كه براى پارسى كردنش ممنوع است ، گفتنش هم جايز نيست . دروغگوئى را ننگين‌ترين عيب ميدانند و پس از آن شرم‌آورترين نقص داشتن قرض است و جهت عمدهء آن از جمله اين است ، كه گويند مقروض مجبور است دروغ بگويد . اگر از پارسيها كسى به مرض جذام مبتلا گردد ، يا تنش را زخمهاى سفيد بپوشد ، او را به شهر راه نميدهند و چنين كس مراوده با سايرين ندارد . گويند ، كه اين مرض در ازاى گناهى است ، كه مريض نسبت بآفتاب كرده . هر خارجى را ، كه دوچار اين مرض گردد ، بيرون ميكنند و نيز كبوترهاى سفيد را ميرانند ، زيرا به اين عقيده‌اند ، كه اين مرض از آنها است . در رود قضاى حاجت نميكنند ، آب دهن نمياندازند ، در آن دست نميشويند ، نميگذارند كسى چنين كارهائى كند و رود را خيلى محترم ميدارند .\r\nچيزى در پارسيها هست ، كه خودشان متوجه آن نيستند ، ولى ما ملتفت آن شده‌ايم .\r\nتمام اسامى اشخاص و عناوين دولتى هميشه بيك حرف منتهى مىشود . اين حرف را دريانها ( سان ) « 1 » و ينيان ( سيگما ) « 2 » گويند . اگر كسى متوجهء اين نكته شود ، ميبيند كه اسامى تمام پارسيها چنين است نه اسامى بعضى ( مقصود هرودوت اين است ، كه تمام اسامى خاصّ و عناوين دولتى به حرف ( سين ) تمام مىشود . بايد در نظر داشت ، كه در زبان يونانى حرف ( شين ) وجود ندارد و هرودوت بجاى ( شين ) سين نوشته و باز صحيح نيست ، زيرا چه بسيار است اسامى پارسىهاى قديم ، كه به ( شين ) هم منتهى نميشود مانند : وشتاسپ - ارت‌خستر - ارشام - ميثردات - آريارمنا و صدها نظير اين اسامى ، ولى او محقّ بوده ، چنين تصوّر كند ، زيرا زبان پارسى را نميدانسته و يونانى شده اين اسامى به ( سين ) منتهى مىشود ، مثلا هيستاسپس - آرتاكسركسس - آرسامس و غيره ) . بعد هرودوت از مذهب پارسىها و مغ‌ها صحبت داشته ( چنان كه بالاتر ذكر شد ) بند 140 را چنين ختم مىكند : « بگذار اين عادت ،\r\n\r\n\r\n","description":"","footnote":"\r\n( 1 ) -  San . \r\n( 2 ) -  Sigma  ( حرف سين در الفباى يونانى ) .\r\n","page_name":" 1536 ","page_number":649},
  {"content":"\r\n\r\nچنان كه از قديم برقرار شده ، به همان حال بماند . ما حكايت خود را دنبال ميكنيم » حكايت - تاريخ جهانگيريهاى كوروش در آسيا است ، كه در باب اوّل گذشت .\r\n\r\nكزنفون\r\nنويسندهء مزبور ، كه در لشكر يونانى كوروش كوچك بود و پس از گرفتار شدن كل‌آرخ يونانيها را به بوسفور رسانيد ، راجع بايران زمان اردشير دوّم چنين گويد ( تربيت كوروش ، كتاب 8 ، فصل 8 ) « اين نكته ، كه مملكت كوروش بهترين و بزرگترين مملكت آسيائى بود ، محتاج باقامهء دليل نيست ، زيرا خود منظرهء مملكت براى اثبات اين معنى كافى است . حدود مملكت چنين بود : در مشرق - درياى ارىتره ( عمّان ) ، از طرف شمال - درياى سياه ، در غرب - جزيرهء قبرس و مصر ، در جنوب - اتيوپى ( چون در زمان كوروش حبشه افريقائى جزو ممالك ايران نبود ، بايد گفت ، كه مقصود كزنفون حبشىهاى شرقى است ، كه در كنار درياى عمّان سكنى داشتند ) .\r\nاين مملكت پهناور بارادهء يكنفر ، كه كوروش بود ، اداره ميشد ، او اتباع خود را دوست ميداشت و با آنها چنان رفتار ميكرد كه با اولاد كنند . اتباعش هم او را پدر ميدانستند ، ولى همين كه كوروش درگذشت ، بىنظمى در ميان اولاد او نفاق انداخت . شهرها و ملل از مملكت او جدا شدند ، همه چيز رو بانحطاط رفت . براى اثبات اينكه آنچه ميگويم حقيقت است ، از مذهب شروع ميكنم : من ميبينم ، كه سابقا ، وقتى كه شاه يا يكى از كسان او قسم ياد ميكردند ، حتّى نسبت به كسانى ، كه مرتكب جنايت بزرگى شده بودند ، سوگند خود را حفظ ميكردند .\r\nاگر به كسى دست ميدادند ، بقول خود وفا ميكردند . اگر چنين نبود و اگر چنين شهرتى نميداشتند ، اعتماد مردم نسبت به آنان همان ميبود ، كه امروز هست و سوء نيّتشان را همه‌كس ميداند . هرگاه چنين نبود ، رؤسائيكه به كوروش در جهانگيرىهاى او كمك كردند ، نسبت به او بىاعتماد ميشدند . امروز اين نوع رؤساء فريب شهرت سابق پارسيها را از حيث حسن‌نيّت خورده تسليم شدند و همين كه آنها را نزد شاه بردند ، سرشان را از بدن قطع كردند . چقدر از خارجيهائى ، كه در سفر جنگى كوروش ( مقصود كوروش كوچك است ) شركت داشتند ، فريب وعده‌هاى پارسيها را خورده\r\n\r\n","description":"","footnote":"","page_name":" 1537 ","page_number":650},
  {"content":"\r\n\r\nقربانى اين وعده‌ها شدند . جهت اين است ، كه پارسيهاى كنونى پارسىهاى سابق نيستند .\r\nسابقا ، اگر كسى جان خود را براى شاه بخطر ميانداخت ، هرگاه شهر يا ملّتى را مطيع ميكرد يا كار خوب ديگرى انجام ميداد ، او را پاداش ميدادند . امروز اگر كسى مانند مهرداد ، كه بپدرش آرىبرزن « 1 » خيانت كرد ، يا شخصى مانند راميترس « 2 » كه در مصر زن و اطفال و اولاد دوستان خود را گروى داد و بعد قسم خود را شكست و يا غدّارى ، كه كارش بنفع شاه باشد ، مورد بزرگترين عنايات و افتخارات مىشود . ملل آسيائى ، چون اوضاع را چنين ميبينند ، همگى به راه بيدينى و بيعدالتى ميافتند ، زيرا ، وقتى كه رؤساء به چيزى تمايل نشان دادند ، زيردستان از آنها پيروى مىكنند . پس پارسيهاى امروز پارسيهاى سابق نيستند .\r\nامّا راجع بثروت ، در اينموضوع هم پارسيهاى امروز مانند پارسيهاى سابق نيستند .\r\nحالا نه فقط اشخاص جانى را حبس و مجبور ميكنند ، كه طلا داده مجازات خود را بخرند ، بلكه با اشخاص بيگناه هم بر خلاف انصاف چنين معامله كنند ، نتيجه اين مىشود ، كه اشخاص متموّل هم مانند اشخاص جانى ميلرزند ، كسى نميخواهد با دشمن جنگ كند ، كسى نميخواهد بقشون شاه ملحق شود . بنابراين ، هر مردم كه با پارس در جنگ باشند ، مىتوانند ، بىاينكه تيرى خالى كنند ، در خاك آن بتاخت‌وتاز بپردازند . بىشك اين وضع ، مجازات بىدينى پارسيها نسبت بخدايان و بىعدالتى آنها نسبت بمردم است . اين باز دليلى است ، كه روح آنان روح پارسيهاى سابق نيست .\r\nاما راجع به بدن ، پارسيهاى كنونى مواظبت سابق را نسبت به بدن خود ندارند .\r\nچطور ؟ در سابق قانونى داشتند ، كه اجازه نمىداد آب‌دهن يا بينى اندازند .\r\nمعلوم است ، كه جهت ايجاد اين قانون آن نبود ، كه خواسته باشند رطوبتى را در بدن\r\n\r\n\r\n","description":"","footnote":"\r\n( 1 ) -  Ariobarzane . \r\n( 2 ) -  Reomithres . \r\n","page_name":" 1538 ","page_number":651},
  {"content":"\r\n\r\nجمع كنند ، بل براى اينكه بدن را با كار و عرق قوى سازند . راست است ، كه قانون نيفكندن آب‌دهن و بينى را حفظ كرده‌اند ، ولى عشق كار را فاقد شده‌اند .\r\nسابقا برحسب قانونى ديگر ميبايست روزى فقط يك دفعه غذا صرف كنند ، تا باقىمانده روز را به كار و ورزش بپردازند ، حالا هم يك بار غذا صرف ميكنند ، ولى با اشخاصى كه زودتر از همه غذا ميخورند ، سر سفره مىنشينند و با اشخاصيكه ديرتر از همه ميخوابند از سر سفره برميخيزند . سابقا امر كرده بودند ، كه كسى ظرف شب را بسر سفره نيارد ، زيرا عقيده داشتند ، كه زياد آشاميدن به بدن و روح زيان مىرساند ، حالا هم آوردن ظرف شب بسر سفره ممنوع است ، ولى بقدرى مىآشامند ، كه بجاى اينكه ظرف را نزد آنان آرند ، آنها را به طرف ظرف مىبرند ، زيرا نمىتوانند به پا بايستند . سابقا قاعده چنين بود ، كه در موقع حركت چيزى نخورند و نياشامند و در ملأ عام كارى ، كه نتيجهء خوردن و آشاميدن است نكنند .\r\nحالا هم اين قاعده محفوظ است ، ولى منزلهائى كه مىپيمايند ، بقدرى كوتاه است ، كه اين خوددارى بهيچوجه باعث حيرت نيست .\r\nسابقا بقدرى زودزود به شكار ميرفتند ، كه اين ورزش كافى بود مرد و اسب را ورزيده و خسته نگاه دارد ، ولى از وقتى كه اردشير و همراهانش ميگسار شده‌اند ، از شكار به كلى صرف‌نظر كرده‌اند و ، اگر كسى موافق عادت قديم با سواران خود به شكار برود ، مورد بغض همكنان خود مىشود ، زيرا نميخواهند كه او از آنان بهتر باشد . تربيت كردن اولاد در دربار از زمان سابق محفوظ است ، ولى در آموختن اسب‌سوارى به آنها اهمال ميكنند ، زيرا جائى نيست ، كه آنها هنرمندى خود را نشان دهند .\r\nدر سابق عادتى بود ، كه اطفال را در محكمه حاضر ميكردند ، تا محاكمات را گوش كنند و با دادگسترى از كودكى آشنا شوند . اين عادت اكنون منسوخ است و آنها روشن مىبينند ، كه غلبه و برد با كسى است ، كه بيشتر ميدهد .\r\nسابقا به اطفال خاصّيّت گياهها را ياد ميدادند ، تا نظر بمفيد يا مضرّ بودن آن ،\r\n\r\n","description":"","footnote":"","page_name":" 1539 ","page_number":652},
  {"content":"\r\n\r\nفلان گياه را استعمال يا از فلان گياه احتراز كنند . حالا هم گياه‌شناسى معمول است ، ولى براى اينكه بيشتر بتوانند زيان برسانند . بنابراين مملكتى نيست ، مانند پارس ، كه در آن آنهمه مردم از زهر بميرند يا عليل شوند . تن‌پرورىهاى پارسيها بيش از زمان كوروش است . اگرچه كوروش هم لباس و زينتهاى مادى را اختيار كرد ، ولى باز تربيت و سادگى زندگانى پارسيها را حفظ ميكرد . امروز تقواى پارسيها در آنها خاموش شده و چيزى ، كه حفظ كرده‌اند تن‌آسانى ماديها است .\r\nميخواهم چند دليل از سستى و رخوت آنان بيان كنم . بعض پارسيها اكتفا نميكنند باينكه بر بسترهاى خيلى نرم بخوابند ، بل ميخواهند ، كه پايه‌هاى تختخواب‌هاى آنها بر قاليها باشد ، تا مقاومت كف اطاق را نرم‌تر حس كنند . امّا در باب اسباب ميز نه فقط از اختراعات سابق خود چيزى نكاسته‌اند ، بل همه روزه چيزهاى تازه اختراع ميكنند و نيز براى غذاها ، مخترعينى از مرد و زن ، در خدمت خود دارند .\r\nدر زمستان اكتفا نميكنند ، كه سر و بدن و پاها را بپوشانند ، بل دستها را در پوستهاى ضخيم و انگشتان را در قابهائى نگاه ميدارند ( مقصود دستكش است ، كه معلوم مىشود در يونان نبوده و در ايران به كار ميبردند . م . ) . آنها در تابستان اكتفا بسايه‌هاى جنگلها و تخته‌سنگهاى كوه نميكنند ، بل بوسيله كارهاى مصنوعى سايه‌هاى ديگرى براى خودشان ترتيب ميدهند ( بايد مقصود كزنفون چتر و آفتاب‌گردان باشد .\r\nقابل ذكر است ، كه من‌تنى « 1 » فيلسوف فرانسوى در قرن 16 ميلادى گويد :\r\n« من ميخواستم بدانم ، چه اختراعى پارسىها در عهدى ، كه چنين قديم و ابتداى زندگانى باتجمّل است ، كرده بودند ، كه بوسيلهء آن ، چنان كه كزنفون گويد ، ميتوانستند باد خنك و سايه‌هائى در جاهاى خود ايجاد كنند « 2 » » . از اينجا بايد استنباط كرد ، كه در قرن 16 ميلادى هم سايه‌بان و بادزن در فرانسه معمول نبوده ) .\r\nپارسىها عدّه‌اى بيشمار گلدان و جامهاى گرانبها دارند و از داشتن آن به خود مىبالند ، امّا اينكه تمام اين تجمّلات با وسايل شرم‌آور تحصيل مىشود ، باعث\r\n\r\n\r\n","description":"","footnote":"\r\n( 1 ) -  Montaigne . \r\n( 2 ) -  Essais , III , LX . \r\n","page_name":" 1540 ","page_number":653},
  {"content":"\r\n\r\nشرمسارى آنان نيست . بىعدالتى و حبّ منافع نامشروع و بىشرفى اينقدر در نزد آنها ترقى كرده .\r\nسابقا يكى از عادات ملّى اين بود ، كه پارسيها در راه‌ها پياده حركت نكنند و مقصود از عادت مزبور اين بود ، كه از مردم سواران خوب تربيت شوند . امروز روى اسبان پارسيها عدّه قالىها بيش از عدّه آن روى بسترهاى آنها است و پارسىها بنشستن بر جاهاى نرم بيش از نشستن روى اسب علاقه‌مندند . اما راجع بجنگ چگونه ميتوان گفت ، كه پارسيهاى كنونى خيلى پست‌تر از پارسيهاى سابق نيستند ؟\r\nسابقا اين يك مؤسّسه ملّى بود ، كه اشخاصى كه ملك داشتند ، در آن‌جا سوارانى تربيت ميكردند و آنها جزو سپاه مىگشتند و هنگامى ، كه دفاع محلّى لازم ميآمد ، ساخلوهاى قلاع حقوقى دريافت كرده عازم جنگ ميشدند . امروز دربان ، نانوا ، آشپز ، آب‌دار ، حمّامى ، پيشخدمتى كه غذا آورده يا ميبرد ، خدمه‌اى ، كه بايد آقايانشان را در رختخواب كرده و در موقعش آنها را بيدار و مشت‌ومال كنند ، عطر بزنند و در همه‌حال مراقب آنها باشند ، سوار مىشوند و حقوق ميگيرند .\r\nانبوهى از اين مردم تركيب مىشود ، ولى انبوهى بىمصرف . دليلى هست ، كه اين وضع را مىرساند : دشمنان پارسيها در مملكت آنها سهل‌تر از دوستانشان راه مىپيمايند .\r\nكوروش براى اينكه زدوخوردها را از دور منع كند ، جوشنى بمردان و اسبان داد و زوبينى بدست هريك سپرد ، تا از نزديك باهم بجنگند ، ولى حالا از دور جنگ مىكنند و از جدال نزديك احتراز دارند . پياده‌نظام هنوز هم مانند زمان كوروش مسلّح است ، سپر ، شمشير و تبرزين دارد ، ولى دل ندارد ، كه از نزديك بجنگد ( يعنى جنگ تن‌بتن كند . اين گفتهء كزنفون از اطّلاعات ديگرى هم تأييد مىشود . پارسىهاى اوايل دورهء هخامنشى از نزديك جنگ ميكردند ، مخصوصا در جنگ پارسيها با ليديّه طرز جنگ آنان چنين بود ) .\r\nارّابه‌هاى داس‌دار براى كارى ، كه كوروش در نظر داشت ، به كار نميرود . در\r\n\r\n","description":"","footnote":"","page_name":" 1541 ","page_number":654},
  {"content":"\r\n\r\nازاى پاداشى ، كه او بارّابه‌رانها ميداد ، آنها حاضر بودند ، خود را بوسط گيرودار بيفكنند . حالا ، شغل ارّابه‌ران را چنان بىقدر و قيمت ميدانند ، كه تصوّر ميكنند ، هركس ميتواند بىآماده شدن و ورزش مقدّماتى ارّابه‌ران گردد . راست است ، كه چنين اشخاص ارّابه را ميرانند ، ولى بعضى بر خلاف ميل خود مىافتند و برخى از ارّابه به زير ميجهند . در نتيجه دستگاه ارّابه بىارّابه‌ران مانده بدوستان بيش از دشمنان صدمه مىزند ( مقصود كزنفون اين است ، كه اسب‌ها ارّابه را برداشته به طرف قشونى ، كه آن را به كار برده ، مىبرند و داسها بسپاهيان خودى زيان مىرساند ) .\r\nخود پارسىها خوب ميدانند ، كه در فنون جنگى حالا بچه پايه‌اند . آنها خود را پست‌تر از ديگران ميدانند و كسى از آنها بجنگ نميرود ، خواه با خودى بجنگد و خواه با يونانىها ، مگر اينكه عدّه‌اى يونانى در قشون خود داشته باشد ، زيرا آنها قاعده‌اى براى خود اتّخاذ كرده‌اند ، كه هيچگاه با يونانيها جنگ نكنند ، بجز اينكه عدّه‌اى از سپاهيان يونانى طرفدار آنها باشند .\r\nگمان ميكنم كارى را ، كه در نظر داشتم ، انجام دادم . ميگويم : پارسىها و مردمانى ، كه تابع آنان ميباشند ، امروز تقدّسشان نسبت بخدايان و احترامشان بوالدين و انصافشان دربارهء خلق و شجاعتشان در موقع جنگ خيلى كمتر از آن است كه در سابق بود . اگر كسى مخالف عقيدهء من است ، برود و در اعمال آنان دقيق شود ، تا ببيند ، كه افعال آنها قول مرا تأييد مىكند يا نه » .\r\nاين است نتيجهء مقايسه‌اى ، كه كزنفون بين زمان كوروش بزرگ و زمان اردشير دوّم كرده و ميتوان گفت ، كه راجع بهيچكدام از دو زمان مزبور مبالغه نكرده ، زيرا علاوه بر اطّلاعاتى ، كه از مورّخين ديگر يونانى ، مانند هرودوت ، ديودور ، پلوتارك و غيره راجع بيكى از زمانهاى مزبور بما رسيده و گفته‌هاى او را تأييد مىكند ، وقتى كه كارهاى ايرانيان را در اوايل دورهء هخامنشى با كارهاى آنها در اين زمان ( زمان اردشير دوّم ) مقايسه ميكنيم ميبينيم ، چه تفاوتهاى بيّن بين دو قسمت مزبور اين دوره است .\r\nچون در باب اوّل اين كتاب وقايع سلطنت‌ها مشروحا ذكر شده ، تكرار را زايد دانسته ميگذريم .\r\n\r\n","description":"","footnote":"","page_name":" 1542 ","page_number":655},
  {"content":"\r\n\r\nگفته‌هاى كزنفون با گفته‌هاى هرودوت راجع بصفات خوب پارسيهاى اوايل دورهء هخامنشى موافقت دارد و نويسندهء مزبور ميخواهد بگويد ، كه پارسيها پس از اينكه بخطّ جهانگيرى افتادند ، پرورده ناز و نعمت گشته سست شدند ، از جهت تن‌آسانى روحا و جسما ضعيف گشتند و دسايس و حيله و تزوير جاى راستگوئى ، صداقت و وفاى بعهد را گرفت ، چه خصائل مزبوره از قوّت نفس پارسىها بود و معايبشان - از ضعف و سستى ، كه بر آنها مستولى شد .\r\n\r\nنوشته‌هاى سترابون\r\nبيشتر گفته‌هاى او همان است ، كه هرودوت نوشته و معلوم است ، كه از كتاب اين مورّخ و « تربيت كوروش » اقتباس شده . باوجود اين بعض اطّلاعات در كتاب سترابون مندرج است ، كه در كتب هرودوت نيست و بنابراين بايد ذكر شود : نويسندهء مزبور گويد ( كتاب 15 ، فصل 3 ، بند 17 - 18 - 19 - 20 - 22 - 23 - 24 ) : آنها را ( يعنى پارسيها را ) شاهانى ، كه سلطنتشان ارثى است اداره ميكنند . مجازات عدم اطاعت اين است ، كه سر و دستهاى مقصّرين را بريده بدنش را دور مياندازند .\r\nآنها زنان زياد ميگيرند و باوجود اين زنان غيرعقدى بسيار دارند . منظورشان از اين كار داشتن اولاد زياد است . موقع ازدواج در اوايل بهار است . داماد تمام روز را از خوردن غذا خوددارى مىكند ، ولى قبل از اينكه داخل اطاق زفاف شود قدرى ميوه يا مغز استخوان شتر مىخورد .\r\nاز سنّ 5 تا 24 به آنها ميآموزند ، كه تير و زوبين اندازند ، سوار شوند و راست گويند . مربّيان آنها اشخاصى بسيار پاكدامن و منزّه ميباشند . اينها قصص و حكايات مفيد براى نوباوگان ميگويند و كارهاى خدايان و اشخاص نامى را براى آنان با موسيقى و گاهى بىآن ذكر ميكنند .\r\nجوانان بايد قبل از طلوع آفتاب برخيزند ، صداى بوغى از مفرغ اينها را بيدار مىكند . بعد آنها در جائى جمع ميشوند و آنها را بدسته‌هاى پنجاه نفرى تقسيم كرده هريك را بپسر پادشاه يا پسر يك والى ميسپارند . اين شخص كه رئيس است دستهء خود را بمسافت سى يا چهل استاد ( يك فرسنگ الى يك فرسنگ و ثلث ) ميدواند .\r\n\r\n","description":"","footnote":"","page_name":" 1543 ","page_number":656},
  {"content":"\r\n\r\nسپس درسى را ، كه خوانده‌اند ، از آنها ميپرسند و در اين‌موقع بايد جوانان بلند حرف بزنند ، تا شش‌هايشان ورزيده شود . به آنها ميآموزند ، كه در گرما و سرما و در موقع بارندگى بردبار باشند ، از سيل آب‌ها عبور كنند ، بىاينكه اسلحه يا لباسشان تر گردد ، حشم را بچراگاه برند ، تمام شب را در هواى آزاد كشيك بكشند . ميوه‌هاى جنگلى مانند حب النّبه « 1 » و ثمر بلوط و گلابى جنگلى بخورند .\r\nاينها را كرداك نامند . مردم كرداك از غارت زندگانى ميكنند و كردا بمعنى مرد جنگى و دلير است ( چون اين عبارت سترابون گنگ است ، بايد توضيح كنيم :\r\nكرداك يا كردوك ، چنان كه بالاتر از قول كزنفون در موقع عقب‌نشينى ده‌هزار نفر يونانى ذكر شد ، اطلاق ميشد بمردمى ، كه جنگى و دلير بودند و در كوههاى كردستان سكنى داشتند . اينها بواسطهء استحكام مساكنشان غالبا متمرّد بودند و بغارت و چپاول ميپرداختند . كرداك‌ها يا كردوك‌ها را نياكان كردهاى كنونى ميدانند . سترابون ميخواهد بگويد ، كه چون جوانان پارسى را دلير بار ميآوردند آنها را ، كرداك ميناميدند ، زيرا كردا بمعنى مرد جنگى و دلير است ، نه اين‌كه خواسته باشد بگويد : جوانان پارسى از غارت زندگانى ميكردند . شايد سترابون گرد را با كرد مخلوط كرده ، زيرا گرد اكنون هم بمعنى دلير است ، ولى ظنّ قوى اين است كه ( كرد ) و ( گرد ) يك لفظاند زيرا كاف و گاف پارسى غالبا به يكديگر تبديل شده و ذكر جهت آن ، چون مفصّل مىباشد ، در اينجا خارج از موضوع است . بايد نيز در نظر داشت ، كه اسم ولايت كردوك‌ها را در زمان اشكانيان و ساسانيان كردون « 2 » و گردون « 3 » ضبط كرده‌اند و ، چون ( ان ) « 4 » را ، كه از تصرّفات خارجى است ، حذف كنيم ، همان كردو يا گردو ميماند ، كه اصل لفظ است ) .\r\nبعد سترابون گويد : غذاى روزانه جوانان بعد از ورزش مكتب نان و نان شيرينى و بولاق اوتى و نمك و عسلى است ، كه ميپزند يا مىجوشانند ، آشاميدنيشان همان آب است . ترتيب شكار كردن چنين است ، كه از پشت اسب زوبين به طرف\r\n\r\n\r\n","description":"","footnote":"\r\n( 1 ) -  Terminthus ( pistacia terebinthus ) . \r\n( 2 ) -  Cordovene . \r\n( 3 ) -  Gordovene . \r\n( 4 ) -  ene . \r\n","page_name":" 1544 ","page_number":657},
  {"content":"\r\n\r\nشكار پرتاب ميكنند ، يا تير از كمان و يا سنگ از فلاخن مياندازند .\r\nعصرها كار جوانان اين است : نشانيدن درختان ، بريدن ريشه‌ها ، تدارك اسلحه ، اعمال جنگى و صيّادى . جوانان نبايد حيوانى را ، كه صيد كرده‌اند بخورند ، بل بايد آن را به خانه برند . شاه براى برندگان مسابقه در دويدن و نيز براى فاتحين در پنج مسابقه ، جايزه ميدهد . جوانان زينت‌هائى از طلا استعمال ميكنند و به ظاهر درخشان اين زينت‌ها اهميّت ميدهند ، ولى مرده را نبايد با اشياء زرّين زينت دهند يا در آتش بسوزند ، زيرا آتش مقدّس است . جوانان در محل‌ّها خدمت ميكنند و مدّت خدمت آنها سواره يا پياده از سنّ بيست تا پنجاه سالگى است .\r\nاينها نبايد بمعاملات ميدانى يا بازارى دخالت كنند ، زيرا خريدوفروش كار آنها نيست . اسلحه آنها عبارت از سپرهاى لوزى و تركش و تبر و شمشير كوتاه است .\r\nبر سر كلاهى دارند ، كه شبيه برج است و زره از حلقه‌هاى آهنين ساخته شده .\r\nلباس رؤساء عبارت است از : زيرشلوارى سه قسمتى ، كمرچين دو قسمتى ، كه دامنهايش تا زانو ميرسد ، لباس زير سفيد است و لباس رو از رنگهاى گوناگون .\r\nجامهء تابستانى ارغوانى يا بنفش است و جامه‌هاى زمستانى از رنگهاى مختلف .\r\nدستارها مانند دستار مغ‌ها است و كفش‌هايشان گود است . بيشتر مردم قبائى ميپوشند ، كه دامنهايش نصف ساق پا را ميگيرد و پارچه‌اى از كتان بدور سر ميپيچند . هركس كمان و فلاخنى دارد و نگاهدارى پارسيها گران تمام مىشود :\r\nآنها روى ميزهايشان اقسام حيوانات را درسته ميچينند ، بسترها و جامها و ساير اشياء از زر و سيم ميدرخشد . وقتى كه مست‌اند ، در باب مهمترين امورشان مشورت ميكنند و ، چون هوشيار شدند ، تصميماتى كه كرده‌اند ، از نو مطرح شور قرار ميدهند .\r\nاگر آشنايانى كه از حيث مقام مساوىاند ، به يكديگر برسند ، يكديگر را ميبوسند و هرگاه مساوى نباشند ، بزرگتر صورت خود را پيش ميبرد و طرف ديگر هم همين كار مىكند ، ولى نسبت به اشخاص پست ، فقط بدن را خم ميكنند .\r\nمراسم دفن چنين است ، كه مرده را ، قبل از اينكه به خاك بسپارند ، موم ميمالند .\r\n\r\n","description":"","footnote":"","page_name":" 1545 ","page_number":658},
  {"content":"\r\n\r\nاموات مغ‌ها را ، تا وقتى كه طيور ندريده‌اند ، نميتوان دفن كرد . اينها ( يعنى مغ‌ها ) موافق عاداتشان حتّى مادرانشان را ازدواج ميكنند . پارسيها در زندگانيشان معتدل‌اند ، ولى شاهان آنها از فرط ثروت ، در زندگانى ملايم و عيش‌ونوش فرو رفته ، بانحطاط افتاده‌اند . آنها گندم را از آس‌سس « 1 » واقع در االيّه « 2 » ميآورند ، شراب را از حلب « 3 » ، كه در سوريّه است ، آب را از رود اوله‌اوس « 4 » . آب اين رود از هر آبى سبكتر است ، زيرا يك كوتيل « 5 » آتّيكى اين آب يك درخم سبكتر از همان مقدار هر آب ديگرى است .\r\n( راجع برود مزبور بايد در نظر داشت ، كه اوله‌اوس را بعضى با كارون و برخى با كرخه تطبيق كرده‌اند ، ولى شكّى نيست ، كه مقصود سترابون از رود مزبور كارون بوده ، زيرا او در جاى ديگر تأليف خود ( كتاب 15 ، فصل 3 ، بند 4 ) گويد : « پولىكلت ميگويد ، كه رود خوآسپ و اوله‌اوس و دجله بدرياچه‌اى وارد شده پس از آن به دريا ميريزند » . و بالاتر در همان بند گفته ، كه خوآسپ از حوالى شوش ميگذرد . اما مورّخين اسكندر كارون را پس‌تيگر ناميده‌اند . م . ) .\r\nپارسيها يونانيها را از تمام بيگانگان بهتر ميشناختند ، زيرا از خارجيهائى ، كه آسيا را اداره ميكردند ، فقط پارسيها بر يونان تسلّط داشتند . خارجيها يونان را نميشناختند و يونانيها هم بمرور با خارجيها آشنا ميگشتند ، آن هم نه از راه مشاهده ، بل از راه گوش ( يعنى از دور چيزهائى ميشنيدند ) مثلا هومرنه با سوريّه آشنا بود ، نه با ماديها ، و الّا او ، كه از ثروت تب مصرى و از فينيقيّه سخن ميراند ، البتّه ثروت بابل ، نينوس آسور و همدان را بسكوت نميگذراند .\r\nپارسيها اوّل ملّتى هستند ، كه يونانىها را تابع كردند . ليديها هم قبل از آنها چنين كردند ، ولى آنها آقاى تمام آسيا نبودند و فقط قسمتى را از آن تا رود هاليس داشتند . دولت آنها در زمان كرزوس و آليات براى مدّت كمى پايدار بود و ، چون ليديها تابع پارسيها شدند ، از افتخار كمى هم ، كه حاصل كرده بودند ،\r\n\r\n\r\n","description":"","footnote":"\r\n( 1 ) -  Assos . \r\n( 2 ) -  Eolie . \r\n( 3 ) -  Chalybon . \r\n( 4 ) -  Eulaeus . \r\n( 5 ) -  Cotyle  ( كوتيل معادل بيست و هفت صديك ليطر بود ) .\r\n","page_name":" 1546 ","page_number":659},
  {"content":"\r\n\r\nمحروم گشتند . پارسيها به عكس پس از اينكه دولت ماد و ليديّه را مطيع و يونانيهاى آسيا را تابع كردند ، بر قدرتشان همواره افزود . بعد آنها بيونان لشكر كشيدند ، ولى شكست يافتند . باوجود اين آسيا را تا سواحل آن داشتند و اين وضع دوام يافت ، تا بكلّى تابع مقدونيها شدند .\r\nدر آخر سترابون چند كلمه از كوروش ، كبوجيه ، داريوش ، آرسيس و باگوآس خواجه و آمدن اسكندر بايران و تقسيم ممالك او بين جانشينانش گفته بكتاب پانزدهم خود چنين خاتمه ميدهد : اكنون پارسيها ملّتى جدا هستند و از خودشان شاهانى دارند . اينها تابع شاهان ديگرند ، سابقا تابع شاهان مقدونى بودند و حالا تابع شاهان پارت‌اند .\r\nنوشته‌هاى سترابون ، چنان كه معلوم است بسه قسمت تقسيم مىشود : قسمتى تكرار گفته‌هاى هرودوت است ، بخشى نوشته‌هاى كزنفون را راجع بتربيت كوروش ( كوروپدى ) ، چنان كه در جاى خود ذكر شد ، تأييد مىكند . قسمت سوّم اطّلاعاتى است ، كه خود سترابون تحصيل كرده و اين اخبار ذىقيمت است .\r\nمثلا لباس پارسيها را نه هرودوت با اين شرح توصيف كرده و نه كزنفون . راجع بمرده‌ها گفته سترابون با نوشته هرودوت تفاوتى دارد و آن اين است ، كه مغها دفن را جايز نميدانند ، مگر وقتى كه نعش را طيور بدرند ، ولى ساير مردم قبل از دفن نعش را موم ميمالند . اين گفته نظر ما را راجع بدفن شاهان هخامنشى ، كه بالاتر ذكر شد ، تأييد مىكند .\r\n\r\nفصل چهارم - زبان و خط\r\n\r\nمبحث اول - زبان\r\nزبان پارسيها در اين دوره ، چنان كه ظاهرا از آثار برميآيد ، زبانى بود ، كه امروز معروف به زبان پارسى قديم است . اين زبان با زبان سانسكريت ، يعنى زبانى كه كتاب مقدّس هنديها در آن نوشته شده ، و زبان آوستائى از يك زبان منشعب\r\n\r\n","description":"","footnote":"","page_name":" 1547 ","page_number":660},
  {"content":"\r\n\r\nگشته . از اين زبان مشترك ، كه در نزد اهل فن معروف به زبان آريانى پيشين است « 1 » ، هيچگونه آثارى نيست ، زيرا آريانها آن زبان را تقريبا در حدود سه يا چهار هزار سال ق . م حرف ميزدند ( بصفحهء 154 رجوع شود ) و از اين زمان كتابتى بدست نيامده . كتاب مقدّس هنديها ريگ‌وداوودا تقريبا از قرن 14 تا 8 ق . م است . راجع بآوستا ، چنان كه بالاتر گفته شد ، مسئله مجهول است و نميتوان زمان انشاء آن را محقّقا معلوم كرد ، امّا قديمترين كتابت زبان پارسى قديم را بايد كتيبه‌هاى كوروش بزرگ دانست ، ولى كتيبه‌هاى بزرگ مربوط به داريوش اوّل مىباشد ، زيرا كتيبه‌هاى اين شاه است ، كه چهارصد و اندى لغت پارسى قديم را شناسانده و نيز بواسطهء كتيبه‌هاى مفصّل داريوش علماء فن توانسته‌اند فرهنگ و نحو و صرف زبان پارسى قديم را بنويسند . راست است ، كه بعد از داريوش خشيارشا و شاهان ديگر هخامنشى هم كتيبه‌هائى نويسانده‌اند ، ولى اوّلا كتيبه‌هاى آنان به قدر كتيبه‌هاى داريوش اوّل مفصّل نيست و ديگر لغاتى ، كه آنها استعمال كرده‌اند ، همان است ، كه در كتيبه‌هاى شاه مزبور ديده مىشود . پس از كتيبه‌هاى شاهان هخامنشى منبع ديگرى هم براى آشنا شدن با لغات پارسى قديم هست ، ولى در اهميّت بدرجه منبع اوّلى نميرسد ، توضيح آنكه مورّخين يونانى بعض اسامى خاص را طورى ضبط كرده‌اند ، كه خيلى كم تصحيف شده و با در نظر گرفتن اين نكته ، كه يونانيها اواخر كلمات پارسى قديم را چگونه تغيير ميدادند و كدام حرف پارسى بكدام حرف يونانى تبديل مىيافت ، به آسانى ميتوان پى برد ، كه اين اسامى بپارسى قديم چه بوده و ، چون اسامى خاص در بعض موارد تركيبى است ، يعنى يك اسم عام با اسمى ديگر يا با فعل و يا صفتى تركيب شده ، از اين نوع اسامى هم لغاتى بدست ميآيد ، مثلا اسم سردار پارسى را ، كه در جنگ گرانيك با اسكندر نبرد كرد ، بعض مورّخين يونانى سپيت‌راداتس « 2 » نوشته‌اند و ، چون يونانىها ( ث ) پارسى قديم را در همه‌جا با ( تتاى ) الف‌باى خود تطبيق كرده و اسم مزبور را هم با\r\n\r\n\r\n","description":"","footnote":"\r\n( 1 ) -  Proarienne . \r\n( 2 ) -  Spithradates  ( تتاى يونانى را اروپائيهاى كنونى با  th  مىنويسند ) .\r\n","page_name":" 1548 ","page_number":661},
  {"content":"\r\n\r\nآن نوشته‌اند ، بىشك ميتوان گفت ، كه اين اسم در پارسى قديم سپيث‌ردات بوده ، يعنى دادهء سپهر و سپهر را به زبان پارسى قديم سپيثر ميگفتند ، چنان كه مهر كنونى را ميثر مينوشتند . اين نوع اسامى خاص ، كه يونانيها تقريبا صحيح ضبط كرده‌اند و از آن ميتوان لغاتى بدست آورد ، كم نيست و نيز چنين است ساتاس‌پس ، كه يونانى شده ست‌اسپ پارسى قديم مىباشد « 1 » و به زبان امروز صداسب گوئيم . بنابراين از دو اسم مذكور دو لغت بدست آمد ، كه در كتيبه‌ها نيست : سپيثر بمعنى سپهروست بمعنى صد . معلوم است ، كه اين كار را در هر مورد نميتوان كرد ، زيرا بعض اسامى بقدرى تصحيف شده ، كه قابل تصحيح نيست . در مواردى هم ، كه ميتوان اصل لغت را پيدا كرد ، بايد املاء كلمه مصحّف را در زبان يونانى در نظر گرفت ، زيرا اسامى ايرانيهاى قديم ، كه در نوشته‌هاى مورّخين يونانى ديده مىشود ، تغيير كرده و بعد بزبانهاى ديگر اروپائى رفته باز تغيير يافته ، مثلا در بعض زبان‌هاى اروپائى مانند زبان فرانسوى ( ك ) يونانى مانند ( س ) تلفّظ مىشود و ( گ ) يونانى به ( ژ ) مبدّل گشته ، از آخر اسامى يونانى شده اس را ، كه در مواردى دلالت بر فتحه در زبان پارسى قديم مىكند ، انداخته‌اند و ايگرگ را ، كه مانند ( ) فرانسوى ولى كشيده تلفّظ ميشد ، اكنون مانند ( اى ) تلفّظ ميكنند . خلاصه آنكه با رعايت اين نكات در بعض موارد ميتوان به مقصود رسيد .\r\nراجع به زبان پارسى قديم اين سؤال پيش ميآيد ، كه زبان مزبور زبان محاورهء دربار و مردم بوده يا زبان فرامين و كتيبه‌ها . اگرچه جواب محقّقى بدين سؤال نميتوان داد ، ولى از آنجا ، كه در كتيبه‌هاى شاهان هخامنشى غلطهاى صرفى يافته‌اند ، علماء فن چنين استنباط ميكنند ، كه اين زبان در دورهء هخامنشى هم كهنه شده بود و آن را على الرّسم در بيانيّه‌هاى مطنطن و رسمى به كار ميبردند و ، چون زبان محاوره و كتابت‌هاى عادى ساده‌تر بود ، همه اين زبان را كاملا نميدانستند .\r\nبنابراين غلطهاى مذكور از منشىهاى دفترخانه‌ها است . اين استنباط را\r\n\r\n\r\n","description":"","footnote":"\r\n( 1 ) - اين همان كس بود ، كه بامر خشيارشا ميبايست سفرى دور افريقا نموده تحقيقات خود را به او عرضه دارد .\r\n","page_name":" 1549 ","page_number":662},
  {"content":"\r\n\r\nبعض قرائن تأييد مىكند ، زيرا مىبينيم ، كه برخى از اسامى خاص ، بطوريكه در كتيبه‌ها ضبط شده ، تفاوت دارد با همان اسامى ، كه معاصرين ضبط كرده‌اند ، مثلا اسم داريوش در كتيبه‌ها دارىواوش است ، و حال آنكه در تورية داريوش و يونانىها دارىيس ضبط كرده‌اند ( مخرج « شين » در زبان يونانى نبود و آن را مبدّل به « سين » ميكردند ) و نيز ( اردشير ) را در كتيبه‌ها ارت‌خستر نويسانده‌اند ، ولى كتزياس اسم دو نفر از رجال دربارى را ارت‌سيراس نوشته و ، اگر بجاى ( س ) ( ش ) بگذاريم و ( سين ) آخرى را هم ، كه يونانى است ، بيندازيم ( ارت‌شيرا ) يا ( ارت‌شير ) مىشود . معلوم است ، كه هر دو ساده‌تر از ارت‌خشثرا است و به زبان امروزى ما نزديكتر . بهرحال بعضى عقيده دارند ، كه در اين دوره هم به زبان پهلوى يا بزبانى ، كه خيلى به آن نزديك بوده ، حرف ميزده‌اند و پارسى قديم ، بطوريكه در كتيبه‌ها استعمال شده ، در شرف مردن بوده . در پايان اين مبحث چند جمله از دو كتيبه داريوش درج مىشود ، تا نمونه‌اى از زبان پارسى قديم باشد ( كتاب لمن - فرهنگ و متن‌هاى پارسى قديم « 1 » ) .\r\n\r\nكتيبهء بزرگ بيستون - ستون اول\r\nبند اوّل - ادم داريواوش ، خشاىثىي وزرك ، خشاىثىى\r\nمن ( م ) داريوش ، شاه بزرگ ، شاه\r\nخشاىثيانام « 2 » ، خشاىثىى پارس‌هىى ، خشاىثيى ده‌يونام ،\r\nشاهان ، شاه پارس ، شاه ممالك\r\nوشتاسپ‌هىيا « 3 » پوثر ، ارشام‌هىيا ن‌پا ، هخامنشىيه\r\nاز ويشتاسب پسر ، از ارشام نوه ، هخامنشي .\r\nبند دوّم - ثاتييه داريواوش خشاىثيى ، منا پتيا\r\nميگويد داريوش شاه ، از من پدر\r\nوشتاسپ ، وشتاسپ‌هىيا پتيا ارشام ، ارشام‌هىيا\r\nوشتاسب ( است ) از ويشتاسب پدر ارشام ، از ارشام\r\n\r\n\r\n","description":"","footnote":"\r\n( 1 ) -  Tolman . Aneient Persian Lexicon and texts . \r\n( 2 ) - نام علامت مضاف‌اليه است در صيغهء جمع .\r\n( 3 ) - ( هىيا ) علامت مضاف‌اليه است در صيغهء مفرد . مضاف‌اليه را بر مضاف مقدّم مىداشتند .\r\n","page_name":" 1550 ","page_number":663},
  {"content":"\r\n\r\nزبان\r\nپتيا آريارم‌ن ، آريارم‌ن‌هىيا پتيا چش‌پش ،\r\nپدر آريارمن ، از آريارمن پدر چيش‌پيش ،\r\nچش‌پاايش پتيا هخامنش .\r\nاز چيش‌پيش پدر هخامنش .\r\n\r\nكتيبهء نقش رستم\r\nبند اوّل - بغ وزرك اهورمزدا ، هىى امام\r\nخداى بزرگ ( است ) هرمز ، كه اين\r\nبومم ادا ، هىى اوم آسمانام\r\nزمين را آفريده كه آن آسمان را\r\nادا ، هىى مرتىيم ادا ، هىى\r\nآفريده ، كه بشر را آفريده كه\r\nشىياتم ادا مرتىىهىيا ، هىى دارىواوم\r\nشادى را آفريده براى بشر ، كه داريوش را\r\nخشاىثىيم اكونش ، ايوم پرونام خشاىثىيم ، « 1 »\r\nشاه كرده ، يگانه از بسيارى شاهى را ،\r\nايوم پرونام فرماتارم « 2 » .\r\nيگانه از بسيارى فرماندارى را .\r\n\r\nمبحث دوم - خط\r\nاز مراحل خطّ در مدخل ذكرى شده و تكرار زايد است . بنابراين باصل مطلب ميپردازيم .\r\nكتيبه‌هاى شاهان هخامنشى بخطّ ميخى پارسى نوشته شده و در مواردى بنسخهء پارسى نسخه‌هائى هم به زبان عيلامى و آسورى و آرامى با خطوطى ، كه مخصوص زبانهاى مزبور بود ، افزوده‌اند .\r\nخطوط پارسى و عيلامى و آسورى هر سه ميخى است ، ولى خط ميخى پارسى بمراتب از خطوط ميخى عيلامى و بابلى سهل‌تر است . اين خط مركب است\r\n\r\n\r\n","description":"","footnote":"\r\n( 1 ) - اكنون گوئيم يگانه شاهى را از بسيارى .\r\n( 2 ) - يعنى يگانه فرماندارى را از بسيارى . بعضى بجاى فرماندار قانون‌گذار ترجمه كرده‌اند .\r\n","page_name":" 1551 ","page_number":664},
  {"content":"\r\n\r\nاز : 42 علامت و هر علامت تركيب يافته از يك الى پنج نقش ، كه به شكل ميخ است و بطور عمودى يا افقى استعمال شده . 42 علامت چنين تقسيم مىشود :\r\n1 - چهار تا مفهوم‌نويسى است ، كه هريك دلالت بر كلمه‌اى مىكند و كلمات اين است هرمز ، زمين ، شاه ، مملكت . 2 - سه تا براى حروف صدادار « 1 » ذيل : آ ، او ، اى . 3 - يك علامت براى صداى ( ى ) . 4 - 32 تا براى حروف بيصدا « 2 » ، كه با حروف صدادار تركيب يافته . 5 - دو علامت براى نمودن حدّ فاصل بين كلمات ، تا خواننده حرفى را از كلمه‌اى بكلمهء ديگر نبرد . 32 علامت حروف بىصدا كه با حروف صدادار تركيب يافته چنين تقسيم شده : 21 حرف با ( ا ) و چهار تا با ( اى ) و هفت تا با ( او ) . راجع باوّلى شكى نيست ، كه فتحه است . دربارهء دوّمى و سوّمى يعنى ( اى ) و ( او ) ظنّ قوى اين است ، كه كسره و ضمّه ميباشند . شكل علامات از خط بابلى يا عيلامى اقتباس شده و چون سه علامت خط ميخى پارسى عينا شبيه سه علامت خط عيلامى است ، ولى صداى ديگر دارد ، ميتوان پنداشت ، كه خط عيلامى از بابلى آمده و خط پارسى از عيلامى . راجع به خط بابلى نيز ظنّ قوى اين است ، كه از خط ميخى سومرى اقتباس شده ( اگرچه در اين باب ، چنان كه در مدخل گفته شد ، همه موافق نيستند ) . خط ميخى پارسى را معلوم نيست در چه زمان ترتيب داده‌اند . حدس ميزنند ، كه آن را در دوره هخامنشى يا مادى به حكم شاهى محرّرين دفترخانه‌ها ترتيب داده‌اند ، تا از اشكالات خطوط ميخى بابلى و عيلامى برهند . واقعا هم اين يك قدم مهمّى بوده ، كه برداشته‌اند ، زيرا براى خواندن و نوشتن خط بابلى ، كه آسورى نيز ناميده مىشود ، بايد هفتصد علامت را شناخت و نوشت و براى خواندن خط عيلامى دانستن تقريبا سيصد علامت لازم است ، و حال آنكه در خطّ ميخى پارسى بيش از 42 علامت نيست .\r\nاعدادى ، كه در كتيبه‌ها ذكر شده است ، باز از نقوشى ، كه به شكل ميخ است ، تركيب يافته و اينها است : 1 - 2 - 8 - 9 - 10 - 12 - 20 - 23 . خط ميخى پارسى\r\n\r\n\r\n","description":"","footnote":"\r\n( 1 ) -  Voyelle  ( حروف مصوّت ) .\r\n( 2 ) -  Consonne  ( حروف مصمّت ) .\r\n","page_name":" 1552 ","page_number":665},
  {"content":"\r\n\r\n( 104 ) - نمونهء خط ميخى پارسى\r\n( از كتاب زارّه ، صنايع ايران قديم )\r\nاز چپ براست نوشته مىشود .\r\nاز آنچه گفته شد معلوم است ، كه خط ميخى پارسى خط الف‌بائى و هجائى است ، ولى بيشتر هجائى ، زيرا در موارد زياد حرف بيصدا با حرف صدادار تركيب شده .\r\nباوجود اين خط ميخى پارسى بمراتب سهل‌تر از مفهوم‌نويسى و خطوط هجائى خالص است . به همين جهت محقّقين اوّل به خواندن خط پارسى موفق شدند و بعد توانستند خط آسورى و بابلى را بخوانند . خط عيلامى را هنوز كاملا نخوانده‌اند .\r\nبه اين سؤال ، كه آيا خط ميخى پارسى يگانه خطى بوده ، كه در دورهء هخامنشى به كار ميبردند ، يا خط ديگرى هم وجود داشته ، ميتوان چنين جواب داد : متّحد المآل‌هائى ، كه بممالك غيرايرانى براى آگاهى مردمان تابعه ميفرستادند ، به زبان و خطوط مردمان مزبور نوشته ميشد ، چنان كه ترجمه بابلى كتيبهء بزرگ\r\n\r\n","description":"","footnote":"","page_name":" 1553 ","page_number":666},
  {"content":"\r\n\r\nبيستون را در بابل و ترجمهء آرامى همان كتيبه را در جزيرهء الفان‌تين « 1 » مصر ، كه مستعمرهء يهودى بود ، يافته‌اند و از مقايسهء اين نسخه‌ها ظنّ قوى اين است ، كه تاريخ اصل كتيبه قبل از 509 ق . م است . امّا اينكه در غير اين موارد خط ديگرى نيز به كار برده باشند ، معلوم نيست ، اگرچه بعض محقّقين را عقيده آن است ، كه چون نوشتن خط ميخى براى مكاتبات عادى مشكل بوده ، بجاى آن در دفترخانه‌ها و در ميان مردم خط آرامى به كار ميبرده‌اند و شايد در اين دوره هم مانند دورهء ساسانى به آرامى مينوشتند و بپارسى ميخواندند ( هوزوارش ) . در اينكه زبان آرامى در اين زمان در آسياى پيشين متداول بود ، ترديدى نيست ، زيرا در تورية چند دفعه ذكر شده ، كه يهوديها عريضه‌اى بشاه بخطّ و زبان آرامى نوشتند ( مثلا كتاب عزرا فصل 4 ) و ميبينيم ، كه ببعض كتيبه‌هاى شاهان هخامنشى نسخهء آرامى علاوه شده و نيز مسكوكاتى در بين النهرين بدست آمده ، كه خط آرامى دارد و يك كاغذ حصيرى يافت شده ، كه آرامى بر آن نوشته‌اند و اين كاغذ حصيرى را بسنهء 450 ق . م نسبت ميدهند « 2 » .\r\nيكجاى كتيبهء بيستون اين حدس را ، كه غيراز خط ميخى خط ديگرى هم در زمان هخامنشيها به كار ميرفته ، تأييد مىكند . داريوش در بند 20 از ستون چهار گويد ( چنان كه ويسباخ موافق نسخهء عيلامى خوانده ) : كه كتيبه‌ها را بطور ديگر نوشتم ، به آريانى كه سابقا نبود ، ولى محقّقين ديگر در اين باب اختلاف دارند و مطلب روشن نيست ( پائين‌تر به آن باز رجوع خواهيم كرد ) . اگر دقيق شويم ، معلوم است ، كه خط پارسى قديم هرچند شكلا ميخى است ، ولى از حيث اسلوب به خط امروزى ما شبيه است ( وقتى كه بىاعراب مينويسيم ) ، زيرا مخلوط از علامات هجائى و الف‌بائى است . جهت شباهت از اينجا است ، كه خط امروزى ما از خط عرب آمده و اعراب خط را از نبطيها گرفته‌اند و آنها هم از آراميها . بنا\r\n\r\n\r\n","description":"","footnote":"\r\n( 1 ) -  Elephantine  ( اين محل بمسافت بيست روز راه از سائيس واقع بود ) .\r\n( 2 ) -  Corpus inscr . semit , 2 me partie , No 114 . \r\n","page_name":" 1554 ","page_number":667},
  {"content":"\r\n\r\nبر اين ، شباهت بايد از وحدت منشاء باشد ، يعنى اشخاصى كه خط ميخى پارسى را ترتيب داده‌اند ، خط آرامى را در نظر داشته‌اند .\r\n\r\nفصل پنجم - صنعت معمارى و حجارى ، اثار و كتيبه‌ها\r\n\r\nمبحث اول - معمارى و حجارى\r\nاين معنى بديهى است ، كه چون شاهان هخامنشى بر مشرق قديم دست يافتند ، ميبايست در ايران و بالخصوص در پارس بناهائى كنند ، كه در انظار بومى و خارجى مظهر ثروت و قدرت آنان باشد . طبيعت مملكت هم با اين خيال موافقت ميكرد ، زيرا تقريبا در همه‌جاى ايران بر خلاف كلده سنگهائى بدست ميآمد ، كه بعضا در سختى از مرمر عقب نمىماند و رنگ سنگها ، كه در مواردى از خاكسترى باز تا خاكسترى تند و گاهى زردفام و در بعض جاها تقريبا سياه بود ، با مقصود بانى ، كه ميخواست رنگهاى مختلف ببناهاى خود بدهد ، موافقت مىكرد ، ولى نبايد تصوّر كرد ، كه آثار شاهان هخامنشى تماما از سنگ ساخته شده ، زيرا براى اينكه زودتر بنائى ساخته و پرداخته گردد ، در جاهاى بسيار ، چنان كه بيايد ، خشت به كار برده‌اند و ديگر ، اگرچه از پوشش بناها آثارى نمانده ، ولى از ستونهاى بلند و ظريف معلوم است ، كه چون در بالا نمىتوانستند سنگ به كار برند ، متوسّل به چوب شده و آن را از كوههاى مجاور بختيارى يا از جاهاى دور مانند جبل لبنان آورده‌اند . آثار هخامنشى را زارّه « 1 » ( بنيامين ) معمارى و حجّارى مشرق قديم ناميده « 2 » و ميتوان گفت ، كه اين صنعت ، با اسلوبى كه ديده مىشود ، يا بهتر گفته باشيم ، اين آخرين كلمه معمارى و حجّارى مشرق قديم ، با دولت هخامنشى بوجود آمد و با انقراض آن خاتمه يافت ، زيرا در دوره اسكندر و سلوكىها صنعت يونان طرف توجّه شد ، از دورهء پارتىها آثارى ، كه شبيه آثار هخامنشى\r\n\r\n\r\n","description":"","footnote":"\r\n( 1 ) -  F . Sarre . l'Art de la Perse Ancienne p . 3 . \r\n( 2 ) - بنيامين كوچكترين پسر يعقوب ( ع ) و مورد محبّت مخصوص او بود .\r\n","page_name":" 1555 ","page_number":668},
  {"content":"\r\n\r\nباشد ، ديده نميشود و صنعت ساسانى را هم نميتوان دنباله صنعت هخامنشى بشمار آورد . از اين جهت و جهات ديگر ، كه پائين‌تر بيايد ، اين آثار را « صنعت شاهان هخامنشى » دانسته‌اند . شكّى نيست ، كه در ايران قبل از دوره هخامنشى صنعت معمارى و حجّارى وجود داشته ، چنان كه حجّاريها و كتيبه‌هاى عيلامى در ( مال‌مير ) بختيارى و در جاهاى ديگر و نيز نوشته‌هاى مورّخينى مانند هرودوت و پوليب و ديگران راجع بقصر همدان مؤيد اين نظر است ، و نيز ترديدى نيست ، كه شاهان هخامنشى اقتباساتى از طرز معماريها و حجّاريهاى ادوار سابق ايران كرده‌اند ، ولى دايره اقتباس به اين اندازه محدود نشده و پس از تسخير آسياى پيشين صنعت آسور ، آسياى صغير ، مصر ، يونانيهاى آسيا و غيره در معمارى و حجّارى هخامنشى نفوذ يافته و آثار اين دوره را صنعتى كرده ، كه نه ابتدائى است و نه ساده .\r\nچنان كه ايران هخامنشى براى دو قرن كليّه ملل مشرق قديم را در تحت لواى خود گرد آورد و دربار هخامنشى تمام ترتيبات دربارهاى سابق را باهم تلفيق كرد ، صنعت هخامنشى هم براى دو قرن تمام شيوه‌ها و سليقه‌ها را باهم تركيب كرده بناهاى باعظمتى بوجود آورد ، كه چون نيك بنگريم و من حيث المجموع در نظر آريم ، نه آسورى است ، نه مصرى و نه يونانى : اين آثار آثار شاهان ايران است و سهم ايرانيش تناسبى است ، كه در تركيب شيوه‌هاى مختلف به كار رفته ، تصرّفاتى است ، كه در عناصر شيوه‌ها به عمل آمده و آن را زيباتر و ظريفتر كرده و بالاخره عظمتى است ، كه در جائى از دنيا نظير ندارد . طالارهاى وسيع ، دهليزهاى پهناور ، ستونهاى بلند ، كه در طالار خشيارشا عدّه‌اش به صد ميرسيده ، تخت‌هائى ، كه بر دوش نمايندگان ملل تابعه است ، جدالى ، كه شاه با حيوانات درنده و عظيم الجثه يا مخلوقات اهريمن مىكند ، حضور رجال و صاحب‌منصبان دربارى و مردمانى كه باجشان را بدربار مىآورند ، تماما دلالت مىكند بر يك فكر و آن نمودن عظمت شاه است ، ولى در همين‌حال از كتيبه‌هاى شاهان ديده مىشود ، كه خشوع و خضوع آنها در پيشگاه خداوند فوق‌العاده است و فراموش نمىكنند ، كه اين قدرت و\r\n\r\n","description":"","footnote":"","page_name":" 1556 ","page_number":669},
  {"content":"\r\n\r\n( 105 ) - ظرف سفالين از خاك زرد\r\n( نقّاشى كوتورا ، مجموعه ريشار )\r\nعظمت را خداوند به آنها عطا كرده و بنا براين وظايفى هم به عهده دارند . شاهان خوب هخامنشى حس ميكردند ، كه سلطنت آنها موهبتى است از طرف قادر بىهمتا و در آن‌واحد تكليفى برعهده آنها ، كه بايد ملل تابعه را اداره كنند .\r\nاز اين جهت است ، كه گفته مىشود : « در دورهء هخامنشى نه تمدّنى از تمدّنهاى قديم از ميان رفت و نه ملّتى نابود شد » .\r\nبالحاصل اقتباساتى ، كه شاهان هخامنشى كرده‌اند ، چنين است :\r\nساختن عمارات روى بلندى يا تپهء مصنوعى و دادن پلّه‌ها از پهلوهاى بلنديها تقليد بناهاى آسور است . صورت‌سازيها در درگاه‌ها و پلّه‌كانها و مدخل و نيز ساختن بناها از خشت از آسور اقتباس شده ، و ليكن در بناهاى هخامنشى پىها ، ستونها ، پلّه‌ها و درگاه‌ها از سنگ است و به همين جهت اين قسمت‌ها باقى مانده و آنچه خشت بوده از ميان رفته . طول سنگهاى يك‌پارچه گاهى به 4 مطر و نيم ميرسد . از اين‌جا بايد استنباط كرد ، كه استادان سنگتراش در خود معدن سنگ حاضر بوده‌اند . يكى از تفاوتهاى عمارات هخامنشى از ابنيهء آسور اين است ، كه چون ستون‌سازى در نزد آسوريها اهميّت نداشته ، به آن توجهى نكرده‌اند ، ولى در بناهاى هخامنشى به عكس بستون‌سازى و عده زياد ستونها اهميّت داده شده و اينهم اقتباسى است ، كه ايرانىها از هىپوستيل « 1 » معبد تب در مصر كرده‌اند ، چنان كه\r\n\r\n\r\n","description":"","footnote":"\r\n( 1 ) - هىپوستيل طالار بزرگ معابد مصر است .\r\n","page_name":" 1557 ","page_number":670},
  {"content":"\r\n\r\nديودور سىسىلى هم گويد ، كه صنعتگران مصرى در پارس و شوش كار ميكردند .\r\nنفوذ مصر از تزئينات بالاى طاقچه‌ها ، درگاه‌ها و پنجره‌ها هم معلوم است و نيز در مقابرى ، كه داريوش و ساير شاهان هخامنشى در كوه كنده‌اند ، حجّاريهائى در جبهه بنا ديده مىشود ، كه اقتباس از معابد زيرزمينى مصريها است ، و ليكن بواسطهء اختلاف مذهب تصرفاتى از قبيل ساختن آتشكده و فروهر و غيره به عمل آمده . نفوذ يونان را نميتوان صحيحا معلوم كرد ، ولى از قرائن چنين برميآيد ، كه صنعتگران يونانى نيز در حجاريهاى تخت‌جمشيد دخالت داشته‌اند ، مثلا پلين نوشته ، كه تل‌فانس « 1 » يونانى از شهر افس « 2 » ( مستعمرهء يونانى در آسياى صغير ) براى داريوش اوّل و خشيارشا كار كرده . بايد اين روايت صحيح باشد ، زيرا هرچند حجّاريهاى برجسته ديوارى ( بارل‌يف‌ها ) شباهت زياد بحجاريهاى آسورى دارد ، ولى در بعض كيفيّات تفاوتهائى است ، كه تصوّر ميكنند از حجاريهاى آثار معبد يونانى در افس اقتباس شده ، مثلا لباس آسوريها صاف به بدن چسبيده ، ولى در حجّاريهاى تخت‌جمشيد يك نوع چين‌هائى در لباسها ديده مىشود ، كه نفوذ صنعت معبد مزبور را مىرساند . ديگر اينكه كتيبه جديدى كه از داريوش اوّل در شوش يافته‌اند اين نظر را تأييد مىكند ، چنان كه بيايد .\r\nپرووشىپيه « 3 » عقيده دارند ، كه نفوذ صنعت يونانى ، اگرچه ضعيف است ، باوجود اين ميتوان آن را در پاسنگها و تنهء ستون و سرستونها و نيز در برش درگاه‌ها تشخيص داد . بهرحال بىترديد ميتوان گفت ، كه اگر هم صنعت يونان نفوذى در معمارى تخت‌جمشيد داشته ، اساسى نبوده ، يعنى اساس اقتباساتى است ، كه از كلده و آسور و مصر شده ، ولى استادان يونانى دستى در طرحها و نمونه‌ها برده آن را ظريف‌تر كرده‌اند .\r\nگفته شد ، كه ستون‌سازى را هخامنشىها از مصريها اقتباس كرده‌اند ، ولى نبايد تصوّر كرد ، كه ستونها در قصور هخامنشى عين ستون‌هاى مصرى است ،\r\n\r\n\r\n","description":"","footnote":"\r\n( 1 ) -  Telephanes . \r\n( 2 ) -  Ephese . \r\n( 3 ) -\r\n Perrot et Chipiez . His . de l'Art d . l'Ant . t . V p . 890 . Paris 1890 . \r\n","page_name":" 1558 ","page_number":671},
  {"content":"\r\n\r\nزيرا تفاوت بين دو ستون مزبور زياد است : اوّلا ستون ايرانى برافراشته است و ، چنان كه اهل فن معيّن كرده‌اند ، در مصر بلندى ستون از چهار الى شش برابر قطر ستون است ، ولى در آثار هخامنشى از ده تا دوازده برابر . ثانيا ستون ايرانى خيلى زيباتر و ظريف‌تر و ، چنان كه پرووشىپيه « 1 » گويند ، ظريفترين ستونهاى عهد قديم است . ثانيا سرستون‌هاى ايرانى در هيچ‌جا سابقه ندارد . رابعا قاشقيهاى تنه ستونها زياد است ، يعنى در مصر 16 و در يونان از 16 الى 22 و در ايران از 32 الى 48 است . فاصلهء بين ستونها نيز در معمارى ايرانى غيراز همان چيز در معمارى يونانى و مصر است ، مثلا در يونان و مصر فاصله بين ستونها از يك تا دو برابر قطر پاسنگها است ، در تخت‌جمشيد - از 3 تا چهار برابر و در پاسارگاد - الى هفت برابر . كلية در ستون‌سازى ايرانى بايد اين نكته را در نظر داشت ، كه شايد مانند يونان اصول سبك حفظ نشده ، ولى تناسب ثابتى بين قسمتهاى ستون ديده مىشود ، مثلا بلندى ستون از 10 تا 12 قطر ستون است ، بلندى پاسنگ از يك قطر تا يك و ثلث و بلندى سرستون از يك تا پنج . بلندتر از ستونهاى معمولى ستونهاى قصر كوروش است و ، اگرچه سرستون ندارد ، ولي اهل فن ميدانند ، كه بلندى آن سيزده برابر قطر بوده .\r\nسرستونهاى عمارت هخامنشى معلوم نيست از كجا آمده . اين شيوه‌اى است ، كه در جائى ديده نشده . اصل سرستون را از آسور اقتباس كرده‌اند ، ولى بالاتنهء دو گاو نر ، كه پشت بهم داده‌اند اختراع ايرانى است . اگرچه بعضى تصوّر ميكنند ، كه شايد اين سبك از يك نوع بيرق آسورى ، كه حجّارى آن در خرابه‌هاى خورساباد بدست آمده ، اقتباس شده ، زيرا در بيرق مزبور دو حيوان عظيم الجثه ، كه شبيه گاواند و شاخى در پيشانى دارند ، از دو سمت مخالف پشت بهم داده‌اند « 2 » ( بگراور شمارهء 106 در صفحه 1561 رجوع شود ) . راجع بكاشيها ، كه ديوار طالارها را ميپوشانده عقيدهء علماء فن اين است ، كه بابلىها از ديرزمانى قبل از هخامنشىها كاشىسازى\r\n\r\n\r\n","description":"","footnote":"\r\n( 1 ) -  G . Perrot et Chipiez . t . V p . 453 . Paris 1890 . \r\n( 2 ) -\r\n Botta et Flandin . Monument de Ninive , t . II . p . 158 . \r\n","page_name":" 1559 ","page_number":672},
  {"content":"\r\n\r\nرا ميدانستند و اين صنعت از بابل بايران آمده . ديولافوا نمونه‌هائى از كاشىسازى ايرانى از حفريّات شوش بدست آورد ، كه معروف به تيراندازان يا ( جاويدانها ) مىباشد و حالا در لوور پاريس است ( بگراور شمارهء 38 در صفحهء 837 رجوع شود ) . از جلب توجهى ، كه اين كاشيها مىكند ، معلوم است ، كه اين صنعت چه جلوهء حيرت‌آورى باطاقها ميداده . علاوه بر كاشيها در ايران قديم معمول بوده ، كه با لوحه‌هاى فلزّى از مفرغ و نقره و طلا روى ديوارها يا درها را بپوشند .\r\nاز نمونه‌اى ، كه در شوش بدست آمده و متعلّق بيكى از درهاى قصرى است ، ديده مىشود ، كه در لوحه نقاشيهائى با چكّش كرده‌اند .\r\nدر جاهائى كه سنگ را صيقل داده‌اند سنگها طورى جفت شده ، كه باعث حيرت استادان امروز است و بايد خيلى دقيق بود ، تا بتوان معلوم كرد كه سنگ يك پارچه است يا از پارچه‌هاى مختلف تركيب شده . آجر در ابنيه هخامنشى خيلى كم استعمال شده و ديوارها از ميان رفته . بنابراين حدس ميزنند ، كه ديوار را از خشت ساخته روى آن را با آجر يا كاشى ميپوشانيده‌اند .\r\nگذشته از تناسبى ، كه بين اقتباسات مختلف ديده مىشود ، و غيراز تصرّفاتى ، كه براى زيبائى شده ، يك‌چيز هم از بناهاى هخامنشى هويدا است : آن‌چيز عظمتى است ، كه در اين‌جا مشاهده مىشود و در ساير جاها نظير ندارد . جهات آن معلوم است . اين بناها در زمان داريوش اوّل ساخته شده و او ، و پسرش خشيارشا خواسته‌اند چيزى بسازند ، كه سرآمد بناهاى آن زمان باشد . بنابراين ، كارگر نه از حيث مواد در تنگنائى بوده و نه از جهت مخارج ، زيرا مواد خوب و اعلى از هرجا ، كه مقتضى بود ، تحصيل ميشد ( مثلا چوب سدر را از جبل لبنان ميآوردند ) و ، چون مخارج هم بعهدهء شاه بود ، صرفه‌جوئى در تزيينات و غيره مورد نداشت .\r\nراجع بمقابرى ، كه شاهان هخامنشى ساخته‌اند ، بايد گفت ، كه بر خلاف مقابر مصرى درون آنها كوچك ، ساده و وارسته است . جهات را بايد از اين‌جا دانست ، كه اوّلا عقايد مذهبى ايرانيان قديم غيراز عقايد دينى مصريها بود .\r\nاينها معتقد بودند ، كه روح پس از چند هزار سال دوباره بجسم خود برميگردد\r\n\r\n","description":"","footnote":"","page_name":" 1560 ","page_number":673},
  {"content":"\r\n\r\n( 106 ) - بيرق آسورى\r\n( بتّا و فلاندن ، آثار آسور ، ج 2 )\r\n\r\n","description":"","footnote":"","page_name":" 1561 ","page_number":674},
  {"content":"\r\n\r\nو حال آنكه ايرانيان قديم چنين عقيده‌اى نداشتند و ديگر بايد در نظر داشت ، كه خود اين عمل يعنى ساختن مقبره موافق معتقدات ايرانيان قديم چيزى بوده ، نكوهيده ، زيرا با اين عقيده ، كه جسد مرده بقدرى پليد است ، كه دفن يا سوختن و يا افكندن آن در آب جايز نيست ، چگونه ميتوان متوقّع بود ، كه مقبره‌هاى عالى براى اموات ساخته باشند ، حتّى خود اين نكته ، كه شاهان هخامنشى مقابرى داشته‌اند ، بعضى را داراى اين عقيده كرده ، كه بين مذهب شاهان و مذهب مغ‌ها و مردم ايران تفاوتهائى وجود داشته . بالاخره قبل از ختم اين مبحث بايد گفت ، كه صنايع شاهان هخامنشى از يك حيث هم جالب توجّه است : در اين صنعت تنوّعى ديده نميشود ، هرچه مىبينند از يكنوع است ، مثل اينكه يك قصر ساخته‌اند يا يك مقبره بنا كرده‌اند و هرچه هست تقليد از يك نمونه است . بنابراين بعض اهل فن به اين عقيده‌اند ، كه در زمان داريوش تقريبا در آخر قرن ششم يا اوايل قرن پنجم يكنفر مأمور اين كارها بوده و او كار خود را باتمام رسانيده و بعد صنايع هخامنشى تا آخر اين دوره در همان‌حال مانده ، بىاينكه قدمى فراتر گذارده باشد .\r\n\r\nمبحث دوم - آثار و كتيبه‌ها\r\nآثار شاهان هخامنشى ، كه تاكنون باقى مانده ، عبارت است از : خرابه‌ها ، انقاض عمارات و ابنيه ، از حجّاريها و كتيبه‌ها . چون تاريخ اين آثار معلوم نيست ، ناچار بايد آثار مزبوره را به ترتيب شاهان هخامنشى ذكر كرد .\r\n\r\nاول - آثار پاسارگاد\r\nقديمترين آثار دورهء هخامنشى در شهر پاسارگاد است ، كه در زمان كوروش بزرگ پاىتخت پارس و ايران و قبل از او پاىتخت پادشاهان دست‌نشانده پارس بود . در باب وجه تسميه اين شهر بالاتر گفته شد ، كه توجيهات گوناگون كرده‌اند .\r\nآناكسيمن « 1 » ، يكى از معلّمين اسكندر ، كه با او در ايران بود ، گويد : اسم اين\r\n\r\n\r\n","description":"","footnote":"\r\n( 1 ) -  Anaximene . \r\n","page_name":" 1562 ","page_number":675},
  {"content":"\r\n\r\nشهر بمعنى قلعه پارس است « 1 » . بنابراين بايد گفت ، كه اسم اين شهر پارس‌گرد بوده ، ولى چون بعض نويسندگان قديم مانند ات‌ين بيزانسى « 2 » اسم اين محلّ را پاسارگاداى « 3 » نوشته‌اند ، اين گفته آناكسيمن پذيرفته نشده و توجيهاتى هم ، كه بعضى كرده‌اند ، معلوم نيست صحيح باشد . بنابراين بازگفته آناكسيمن طبيعىتر به نظر ميآيد ، زيرا در ايران شهرهاى زيادى است ، كه از قديم مانده و اسم آنها با گرد تركيب شده ، مانند بروگرد ، داراب‌گرد ، لاس‌گرد و نظاير آن‌ها . بهرحال اين محلّ يا قسمتى را از آن اكنون مشهد مرغاب يا مشهد ( 107 ) - ظرف سفالين از خاك زرد\r\n( نقّاشى كوتورا ، مجموعه لمر )\r\nمادر سليمان ( امّ النّبى ) نامند و تقريبا در 18 فرسنگى شيراز از سمت شمال‌شرقى واقع است . از قرار امتحانات و تحقيقات ناقصى ، كه در پاسارگاد به عمل آمده ، معلوم گشته ، كه اينجا شهر بزرگى بوده ، و عمارات و ابنيه بسيار داشته . آثارى ، كه از شهر مزبور باقى مانده ، چنين است :\r\n1 - مقبره كوروش ، كه چون در بالا به دو شيب منتهى مىشود و شباهتى از اين حيث با قبر زنها دارد ، اهل محل آن را قبر مادر سليمان نامند . همه اين بنا را مقبره كوروش ميدانند ، ولى ديولافوا « 4 » عقيده دارد ، كه اين بنا مقبره كاسان‌دان زن كوروش است .\r\nبناى مزبور عبارت است از : اطاق كوچكى ، كه روى يك پايهء شش طبقه‌اى قرار گرفته . هر طبقه عليا كمتر از طبقه سفلى است و بدين ترتيب پايه مزبور از هر طرف پلّه‌هائى بوجود آورده . تمام بنا از سنگى ساخته شده ، كه شبيه مرمر است\r\n\r\n\r\n","description":"","footnote":"\r\n( 1 ) -  Person Stratopedon . \r\n( 2 ) -  Etienne de Bysance . \r\n( 3 ) -  Passargadai . \r\n( 4 ) -  Dieulafoy . \r\n","page_name":" 1563 ","page_number":676},
  {"content":"\r\n\r\nو ارتفاع آن بيازده مطر ميرسد . اين بنا در سابق در محوّطه‌اى بود ، كه ديوارى بلند و درى داشت . از ديوارها فقط آثار مختصرى مانده و نيز از آثار حوض و چيزهاى ديگر استنباط مىشود ، كه در اينجا باغ ، يا چنان كه در آن زمان ميگفتند ، پرديسى بوده و بعدها از ميان رفته . اطاق مقبره درب كوتاهى داشته ، كه از آن داخل ميشدند . بقول آپ‌پيان « 1 » نعش بلسان شدهء كوروش را روى لوحه بزرگى از طلا قرار داده و البسه گرانبهاى او را روى ميزى از طلا گذارده ، يا بديوارها آويخته بودند . نزديك مقبره اطاقى هم ساخته بودند ، كه مغ‌هائى در آن سكنى داشتند ، مقبره را حفظ و همه روزه قربانى ميكردند . به مغ‌ها روزى يك گوسفند و مقدارى آرد و شراب ميدادند و ماهى يك اسب . گوسفند جيره آنها و اسب براى قربان كردن بود .\r\nراجع به اين بنا بايد گفت ، كه در جائى نظير يا شبيه آن نيست و بنابراين محقّقين تصوّر ميكنند ، اطاقى كه بر بلندى روى مرتبه ششم ساخته شده ، نظير اطاقهائى بوده ، كه در ايران قديم براى زندگانى عادى ميساخته‌اند .\r\nلازم است گفته شود ، كه اسكندر ، چون به پاسارگاد درآمد ، خواست داخل مقبره شود و امر كرد درب آن را گشودند . بعد ، وقتى كه اسكندر به باختر و آسياى وسطى و هند رفت ، اغتشاشى در محلّ روى داد و تجمّلات مقبره را از جواهر ، اشياء طلا و قاليهاى گرانبها ربودند ، ولى نتوانستند خود جسد را بدزدند .\r\nاسكندر ، پس از مراجعتش از راه بلوچستان بپارس ، به پاسارگاد رفته امر كرد آريستوبول « 2 » بدرون مقبره داخل شود و باقىمانده جسد كوروش را جمع كرده بجاى خود بگذارد . بعد درب مقبره را بامر او با خشت تيغه كردند و اسكندر اين تيغه را مهر كرد ، تا كسى جرئت نكند مقبره را بشكافد . شرح اين وقايع در صفحات 1871 - 1875 ذكر شده .\r\nدر خاتمه علاوه ميكنيم ، كه از مورّخين قديم دو كس اين بنا را توصيف كرده\r\n\r\n\r\n","description":"","footnote":"\r\n( 1 ) - مورّخ يونانى از قرن دوّم ميلادى ، كه تاريخ روم را نوشته .\r\n( 2 ) -  Aristobule  ( از مقرّبين اسكندر بود ) .\r\n","page_name":" 1564 ","page_number":677},
  {"content":"\r\n\r\nيكى آريّان است ( آناباز ، كتاب 6 ، فصل 8 ، بند 4 ) و ديگرى سترابون ( كتاب 15 ، فصل 3 ، بند 7 ) . شرحى كه اوّلى نوشته در جاى خود بيايد . دوّمى گويد :\r\n« در آنجا قبر كوروش در باغى ديده مىشود . اين برج كوچكى است ، كه در ميان اشجار مستور گشته . برج مذكور در پائين محكم است و در بالا عبارت است از بناى يك طبقه‌اى و قبرى ، كه مدخلى باريك دارد . آريستوبول گويد ، كه به حكم اسكندر داخل مقبره شده قبر را كشف كرد . اشياء مقبره عبارت بود از بسترى از طلا ، يك ميز و جامهائى و تابوتى از زر و البسهء زياد ، كه با سنگهاى گران‌بها زينت يافته بود . اين چيزها را او در دفعهء اولى ديد ، ولى وقتى كه در دفعهء دوّم به اين محلّ درآمد ( پس از مراجعت اسكندر از هند ) يافت ، كه تمامى اشياء را حركت داده يا دزديده‌اند ، فقط بستر و تابوت بجاى خود باقى بود ، ولى اين دو چيز را هم شكسته و نعش را از جايش حركت داده بودند . معلوم بود ، كه اين كار كار دزدان بوده ، نه والى و دزدان آنچه را ، كه بردنش دشوار بوده ، باقى گذاشته‌اند » ( چنان كه پائين‌تر بيايد ، كنت‌كورث نوشته : باگواس خواجه محبوب اسكندر ، كه با والى پارس خصومت ميورزيد ، او را مقصّر كرد ، ولى خود مورّخ والى را بىتقصير ميدانسته ، چنان كه سترابون هم به بىتقصيرى او اشاره مىكند . شرح اين قضيّه ، يعنى دسيسه باگواس خواجه ، در جاى خود بيايد . م . ) .\r\nنوشتهء سترابون مدّتى اروپائيها را دوچار ترديد كرده بود ، زيرا او ذكرى از برج مىكند و بر اثر آن تصوّر ميكردند ، كه مقبرهء كوروش بايد در جائى ديگر باشد ، ولى اكنون اين ترديد رفع شده ، الّا اينكه ديولافوا « 1 » اصرار دارد ، كه اين بنا قبر زن كوروش است . از قرائن چنين به نظر ميآيد ، كه كوروش در حيات خود اين مقبره را شروع كرده بود ، ولى قبل از اتمام آن درگذشته و كبوجيه پسر او اين كار را بانجام رسانيده .\r\n2 - شكل شخصى است ، كه بطور برجسته در سنگ حجّارى شده . اينشخص ،\r\n\r\n\r\n","description":"","footnote":"\r\n( 1 ) -  Dieulafoy . l'Art Antique de la Perse . \r\n","page_name":" 1565 ","page_number":678},
  {"content":"\r\n\r\nكه داراى دو پر مىباشد ، ايستاده و در حال عبادت است . بازوى راستش خم گشته ، دستش ببلندى شانه‌ها بپيش دراز است و تاجى بر سر دارد شبيه تاج مصرى . اين حجّارى ، چنان كه پروفسور زارّه گويد ( صنايع ايران قديم ، صفحهء 7 ) از حيث پرها شبيه بعض صورتهاى آسورى ساخته شده ، امّا تاج مصرى است ، لباس عيلامى و ريش و موها پارسي . در اين‌جا كتيبه‌اى وجود داشته بدين مضمون « من كوروش شاه هخامنشىام » اين كتيبه حالا نابود شده و محقّقين تصوّر ميكنند ، كه متعلّق ببنائى بوده ، كه آن نيز از ميان رفته .\r\n3 - در نزديكى قبر كوروش آثار دو آتشكده ديده مىشود . در اين‌جا دو سنگ يك پارچهء مكعبى هست ، كه موسوم بتخت طاوس است . درون اين سنگ‌ها را خالى كرده‌اند . بزرگتر ، كه يكى از اضلاع قاعده‌اش دو مطر و 12 سانتيمطر است و ارتفاعش دو مطر و ربع ، از جلو پله‌كانى دارد ، كه در سنگ ساخته و آن را به اين سنگ چسبانيده‌اند .\r\nاز اينكه اهل محلّ چنين آثار را آتش‌گاه ميگفتند ، حدس ميزنند ، كه آتشكده‌اى در اين سنگها ساخته بودند .\r\n4 - پروفسور هرتسفلد در 1307 هجرى شمسى مجسّمه‌اى از زير خاك بيرون آورد ، كه ناقص است و بر آن اين كلمات را نوشته‌اند « من كوروش شاه بزرگم » .\r\n5 - آثار قصرى است در نزديكى مقبرهء كوروش ، كه از زمان اين شاه باقيمانده و تصوّر ميكنند ، بيادگار فتح او نسبت بشاه ماد ساخته شده بود . در زمان اسكندر اين قصر وجود داشت و حالا خرابه‌هاى آن در شمال‌غربى مقبره بمسافت 800 مطر واقع است . از آثار تقريبا چنين برميآيد ، كه اين قصر در زمان هخامنشىها ايوانى داشته ، داراى چهار ستون ، و دو اطاق در جنبين آن . طالار بزرگى نيز در اين‌جا ساخته بودند ، كه دو رديف ستون داشته . از پنج پاى انسان كه در سنگ مسطّحى حجّارى شده و از حجّاريهاى ديگر پيدا است ، كه در اينجا كارهائى مانند حجّاريهاى تخت‌جمشيد كرده بودند . امّا ستونها بپاى ستونهاى\r\n\r\n","description":"","footnote":"","page_name":" 1566 ","page_number":679},
  {"content":"\r\n\r\nتخت‌جمشيد نميرسد و عدّهء آنها هم كم است . از آثار اين قصر سه پايه يا جرز بهتر مانده و بر آنها كتيبهء كوتاهى بسه زبان پارسى ، عيلامى و آسورى بدين مضمون نوشته‌اند :\r\n« من كوروش شاه هخامنشىام » شايد اين كتيبه براى شاهان بعد هخامنشى سرمشق شده ، كه كتيبه‌هاى خودشان را بسه زبان مزبور بنويسانند . طول اين قصر 44 مطر و نيم و عرض آن 34 مطر و نيم بود .\r\nاز اين آثار 159 مطر به طرف مشرق خرابهء عمارت ديگرى است ، كه تصوّر ميكنند در زمان آباديش طالارى داشته به اندازه 38 مطر در 15 مطر . در اينجا كتيبه‌اى بوده از كوروش بمضمون كتيبهء مذكوره در فوق ، كه در سال 1881 ميلادى وجود داشته ، ولى در 1885 معدوم شده ( ديولافوا « 1 » در سنهء اوّلى بودن آن را نوشته و هوّسى « 2 » در سنه دوّمى نابود شدن آن را ) . در مسافت 380 مطر از قصر اوّلى ( اصلى ) به طرف شمال‌شرقى باز خرابه عمارتى ديده مىشود . از اين بنا فقط جرزى باقى مانده ، كه ببلندى 5 مطر و نيم است و از دو سنگ بزرگ يك‌پارچه تركيب شده .\r\nدر يكى از بلنديها ، كه در سر راه شيراز و اصفهان واقع است ، خرابه‌هاى درهم و برهمى ديده مىشود و چنين به نظر ميآيد ، كه آثار شهرى است . در اين‌جا چيزى كه مخصوصا جالب توجّه مىباشد ، بنائى است از سنگهاى تراشيده بارتفاع 12 مطر و سه ربع ( در جائى كه ارتفاع محفوظ مانده ) . اين بناى سنگى را اهل محلّ تخت سليمان نامند و تصوّر ميرود پايهء ارگ يا قلعه‌اى بوده .\r\nچون از كبوجيه پسر كوروش ، كه هفت سال سلطنت كرد ، آثارى نمانده ، پس از آثار پاسارگاد بآثار داريوش بزرگ ميگذريم .\r\n\r\nدوم - آثار بيستون\r\n\r\n1 - حجّاريها\r\nبيستون محلّى است تقريبا در شش فرسنگى كرمانشاه در سر راهى ، كه بهمدان ميرود . اسم اين محلّ را ياقوت بهستان نوشته ، ولى ديودور سىسىلى اين محلّ\r\n\r\n\r\n","description":"","footnote":"\r\n( 1 ) -  Dieulafoy . \r\n( 2 ) -  Houssay . \r\n","page_name":" 1567 ","page_number":680},
  {"content":"\r\n\r\nرا بغستان ، يعنى محلّ خدايان ، ناميده ( كتاب 2 ، بند 13 - كتاب 17 ، بند 110 ) بنابراين بهستان بايد مصحّف بغستان باشد . راولين‌سن « 1 » گويد ( پنج دولت بزرگ دنياى شرقى قديم ، ج 2 ، صفحهء 274 ) ، كه ايزيدورخاراكسى اسم شهرى را ، كه در اين‌جا واقع بوده ، باپ‌تانه « 2 » نوشته و تصوّر ميكرده ، كه سميراميس ملكهء داستانى آسور در اينجا مجسّمه‌اى داشته « 3 » . خود راولين‌سن حدس زده ، كه باپ‌تانه مصحّف باستانه بوده . در اينجا كوهى است ، كه تقريبا ببلندى 4000 پا ميرسد و در پاى آن چشمه‌هائى از كوه بيرون ميآيد . بنابراين از ديرزمانى ، كه نميدانيم كى بوده ، كاروانها در اين‌جا توقف ميكردند و ميتوان گفت ، كه داريوش در انتخاب اين محلّ براى جاويدان كردن قسمتى از كارهاى خود نظرى صائب داشته ، زيرا محلّ مزبور ، كه در نزديكى دروازهء ايران واقع شده ، با اهميّتى كه داريوش به اين آثار خود ميداده ، موافقت دارد ، توضيح آنكه بامر داريوش بر تخته‌سنگى بزرگ و وسيع حجّاريهائى كرده و بعد كتيبه‌هاى مفصّلى در اينجا نوشته‌اند ، كه معروف بكتيبه‌هاى بيستون است و در نوع خود بىنظير .\r\nحجّاريها و كتيبه‌ها ، كه تقريبا 25 قرن عمر دارد ، چون در بلندى واقع است ، بالنّسبه بساير آثار ايران بهتر مانده و از ديرگاهى توجّه مردم كنجكاو را به خود جلب كرده . ديودور سىسىلى ، كه در قرن اوّل ميلادى ميزيست ، بنابر نوشته‌هاى مورّخين قرون قبل اين آثار را به سميراميس ملكهء داستانى آسور نسبت داده ( كتاب 2 ، بند 13 ) و در جاى ديگر تأليف خود ( كتاب 17 ، بند 11 ) نوشته ، كه اسكندر پس از حركت از شوش به قصد همدان راه را كج كرده بمحلّ بغستان ، يعنى محلّ خدايان ، درآمد . چون از متقدّمين او كتزياس در دربار ايران اقامت داشت و ديودور از نوشته‌هاى او اقتباسات زياد كرده معلوم است ، كه مورّخ آخرى هم در اشتباه بوده . بعضى مانند نلدكه ( تتبّعات تاريخى راجع بايران قديم ) اين اشتباه را بر بىاطّلاعى درباريان ايران در زمان\r\n\r\n\r\n","description":"","footnote":"\r\n( 1 ) -  Sir H . C . Rawlinson . \r\n( 2 ) -  Baptana . \r\n( 3 ) -  Mans . Parth . p . 6 . \r\n","page_name":" 1568 ","page_number":681},
  {"content":"\r\n\r\nداريوش دوّم و اردشير دوّم حمل كرده‌اند ، ولى مشكل است تصوّر كرد ، كه درباريان ايران آن زمان نميدانستند ، اين حجّاريها و كتيبه‌ها از داريوش اوّل است ، زيرا فاصلهء بين داريوش اوّل و شاهان مذكور بيش از هفتاد الى صد سال نبوده ، و اگر درباريان پارس از كارهاى شاهانشان بفاصله چنين مدّت كمى بىاطّلاع بودند ، چگونه بر داستانهاى قديم آسور آگاهى داشتند . لذا بايد گفت ، كه اين اشتباه از خود كتزياس است و ، چنان كه تأليفش پر است از افسانه‌هاى گوناگون و اختراعات ، در اين مطلب هم دقيق نشده و با بىقيدى چيزى نوشته . بهرحال بنابروايت ديودور در قرون بعد همه تصوّر ميكردند ، كه اين حجّاريها از سميراميس است و حتّى در اوايل قرن نوزدهم ميلادى گاردان « 1 » فرانسوى تصوّر ميكرده ، كه در اين‌جا خواسته‌اند دوازده حوّارى عيسى را بنمايند . ديگران حدسهاى ديگر ميزدند و از جمله روبرت‌كرپورتر « 2 » ، كه بين 1817 و 1820 ميلادى مسافرتهائى در گرجستان ، ارمنستان ، ايران و محلّ بابل كرده ، عقيده داشته ، كه اين حجّاريها فتح شلم‌نصر پادشاه آسور را نسبت به بنى اسرائيل نشان ميدهد . تصوّرات در اين زمينه‌ها بود ، تا آنكه كتيبه‌هاى اين آثار بواسطهء زحمات مستشرقين و مخصوصا راولين‌سن خوانده شد و ديگر ترديدى باقى نماند ، كه اين آثار از داريوش بزرگ است ( چون شرح زحمات بعض مستشرقين معروف ، كه براى خواندن كتيبه‌هاى ايرانى رنج برده‌اند ، در مدخل ذكر شده ، تكرار را جايز ندانسته ميگذريم ) .\r\nاين حجّاريها راجع بواقعهء بردياى دروغى و نه نفرى است ، كه در به دو سلطنت داريوش ياغى شده هريك خود را پادشاه مملكتى خواند ( بصفحات 532 - 536 و 539 - 548 رجوع شود ) حجّاريهاى مذكور چنين است : داريوش ايستاده ، در بالا فروهر پرواز مىكند و داريوش بتقديس اهورمزد دست راست خود را بلند كرده و پاى چپ را بر سينهء گئومات مغ ، كه بر پشت خوابيده و اسلحه بدست دارد ، گذارده . پشت سر داريوش دو نفر ، كه بايد از رجال درجهء اوّل دربارى بوده باشند ،\r\n\r\n\r\n","description":"","footnote":"\r\n( 1 ) -  Gardanne  ( جنرال فرانسوى 1766 - 1817 ) .\r\n( 2 ) -  Sir Robert - Ker - Porter . \r\n","page_name":" 1569 ","page_number":682},
  {"content":"\r\n\r\nايستاده‌اند ( حدس ميزنند ، كه يكى از آنها گئوبرو و پدرزن داريوش است ، ولى معلوم نيست ، جهت اين حدس چيست . بگراور شمارهء 9 در صفحهء 549 رجوع شود ) در مقابل داريوش اشكال نه نفر ، كه باعث شورشهاى ايالات بودند ، حجّارى شده . اينها همه دست بسته يكى پس از ديگرى واقع‌اند و كتيبه‌اى هريك را معرّفى مىكند . « 1 » داريوش در اينجا دو كتيبه به زبان و خط پارسى قديم و عيلامى بابلى نويسانده ، يكى بكتيبه بزرگ موسوم است و ديگرى بكتيبهء كوچك . در كتيبهء كوچك قسمت اولى ، كه داريوش را معرّفى مىكند ، نسخهء بابلى ندارد و قسمت آخرى هم ، كه راجع به سكاها است ، فقط به زبان و خط پارسى و عيلامى است . بنابراين بايد گفت ، كه ناتمام مانده . مضامين كتيبه‌ها چنين است ( در ترجمه به زبان پارسى كنونى از اين كتب استفاده شده : بارتولومه ، دستور لهجه‌هاى ايران قديم « 2 » - ويسباخ و بانگ ، خطوط ميخى ايران قديم « 3 » - تلمن ، فرهنگ و متن‌هاى پارسى قديم « 4 » - كتيبه‌هاى داريوش بزرگ در بيستون ، طبع موزهء بريطانيائى « 5 » - كوسّويج ، كتيبه‌هاى هخامنشى در پارسى قديم « 6 » ) .\r\n\r\n2 - كتيبه‌ها\r\n\r\nكتيبهء بزرگ\r\nقسمتى از ترجمهء كتيبهء بزرگ بيستون بمناسبت وقايع سلطنت داريوش در جاى خود ذكر شده ( بصفحات اشاره خواهد شد ) بنا براين ترجمه قسمت‌هاى ديگر را در اين‌جا درج ميكنيم .\r\n\r\nستون اوّل\r\nبند 1 - منم داريوش ، شاه بزرگ ، شاه شاهان ، شاه ممالك پسر وشتاسب ،\r\n\r\n\r\n","description":"","footnote":"\r\n( 1 ) - بگراور شمارهء 9 در صفحهء 549 رجوع شود .\r\n( 2 ) -\r\n Ch . Bartholomae . Handbuch der Altiranischen Dialekte . Leipzig . 1883 . \r\n( 3 ) -\r\n T H . Weissbach u . Bang . Die Alterpersische Keilenschriften . Leipzig . 1893 . \r\n( 4 ) -\r\n H . C . Tolman . Ancient Persian Lexicon and texts , New York , 1908 . \r\n( 5 ) -\r\n British Museum . The Inscription of Darius the Great at Behistun . 1907 . \r\n( 6 ) -\r\n Cossowtz . Inscriptiones Palaeo Persicae Achemenidarum . Petropoli . \r\n","page_name":" 1570 ","page_number":683},
  {"content":"\r\n\r\nنوه ارشام هخامنشى .\r\nبند 2 - داريوش شاه گويد : مرا پدر وشتاسب است ، وشتاسب را پدر ارشام ، ارشام را پدر آريارمن ، آريارمن را پدر چش‌پش ، چش‌پش را پدر هخامنش .\r\nبند 3 - داريوش شاه گويد « 1 » : به اين جهت ما را هخامنشى گويند . دودمان ما از قديم است از قديم سلطنت در دودمان ما بوده .\r\nبند 4 - داريوش شاه گويد : هشت نفر از دودمان ما پيش از اين شاه بودند ، من نهمين شاهم ، از دودمان دوگانه ما شاهيم « 2 » .\r\nبند 5 - داريوش شاه گويد : بارادهء اهورمزد من شاهم ، اهورمزد شاهى را به من عطا كرده .\r\nبند 6 - داريوش شاه گويد : اين است ممالكى ، كه تابع من‌اند . بارادهء اهورمزد من شاه آنهايم : پارس ، خوزستان ، بابل ، آسور ، مصر ، جزاير دريا ، سپرد ، يونيّه ، ماد ، ارمن ، كاپادوكيّه ، پارت ( خراسان ) ، زرنگ ( سيستان ) ، هرات ، خوارزم ، باختر ، سغد ، گندار ، سكائيّه ، ث‌ت‌گوش ، رخّج ، مكيا جمعا 23 مملكت « 3 » .\r\nبند 7 - داريوش شاه گويد : اين ممالك ، كه مطيع من‌اند ، بفضل اهورمزد تابع من‌اند ، به من باج ميدهند ، آنچه را كه به آنها امر ميكنم ، شب يا روز اجرا ميكنند .\r\nبند 8 - داريوش شاه گويد : در اين ممالك مردى را ، كه دوست بود ، بسيار نواختم ، به آن كه دشمن بود ، سخت كيفر دادم . بفضل اهورمزد اين ممالك قوانين مرا مجرى داشتند ، چنان كه امر كردم ، همچنان رفتار كردند .\r\nبند 9 - داريوش شاه گويد : اهورمزد شاهى را به من اعطا كرد . اهورمزد مرا يارى كرد ، تا اين ملك را بدست آوردم . بفضل اهورمزد من سلطنت را\r\n\r\n\r\n","description":"","footnote":"\r\n( 1 ) - بجاى « داريوش شاه گويد » اين علامت استعمال شده .\r\n( 2 ) - اين جمله را مختلف ترجمه كرده‌اند ، ويسباخ ترجمه كرده « از دودمان دوگانه ما شاهيم » تلمن عقيده دارد ، كه بايد ترجمه كرد « مدّتها است ما شاهيم » بارتولومه ترجمه كرده : « يكى پس از ديگرى ، ما شاهيم » .\r\n( 3 ) - اسامى ممالكى ، كه بپارسى قديم است ، در كتيبه نقش رستم ( كتاب 2 ، باب 2 ، فصل 1 ) توضيح شده ، بدانجا رجوع شود و بنقشهء دولت هخامنشى نيز .\r\n","page_name":" 1571 ","page_number":684},
  {"content":"\r\n\r\nدارا گشتم .\r\nبند 10 - 15 اين بندها راجع ببردياى دروغى است و ترجمه آن در صفحات 532 - 534 گذشته .\r\nبند 16 - 19 اين بند هاى ستون اوّل راجع بشورش بابل است و ترجمهء آن در صفحات 539 - 540 درج شده .\r\n( 108 ) - ظرفى از خاك سرخ\r\n( نقّاشي كوتورا ، مجموعه ريشار )\r\n\r\nستون دوّم\r\nبند 1 - 16 راجع بشورش بابل و ماد و ساگارتى و پارت و غيره است و ترجمهء آن در صفحات 540 - 545 مندرج است .\r\n\r\nستون سوّم\r\nبند 1 - 15 راجع است بشورش پارت ، مرو ، باختر ، بردياى دوّم دروغى ، و شورش دوّم بابل . ترجمه‌ها در صفحات 545 - 547 ذكر شده .\r\n\r\nستون چهارم\r\nبند 1 - 2 - داريوش آنچه را ، كه راجع بشورش ايالات گفته ، خلاصه كرده و اسامى ياغيان را نويسانده ( صفحهء 548 ) .\r\nبند 3 - » » » : اين 9 شاه را در ميان گيرودار جنگ گرفتم .\r\nبند 4 - » » » اينها بودند ايالاتى ، كه شوريدند ، دروغ آنها را بقيام داشت ، زيرا اينها مردم را فريب دادند . بعد اهورمزد آنها را بدست من داد و ، چنان كه مىخواستم ، با آنها رفتار كردم .\r\n\r\n","description":"","footnote":"","page_name":" 1572 ","page_number":685},
  {"content":"\r\n\r\nبند 5 - » » » اى كه پس از اين شاه خواهى بود ، خود را سخت از دروغ نگاه دار . اگر فكر كنى ، كه چه كنم ، تا مملكتم امن باشد ، فريب‌دهنده را كيفر ده .\r\nبند 6 - » » » آنچه كردم ، بفضل اهورمزد از جزئى و كلى كرده‌ام « 1 » . اى آنكه در آينده اين كتيبه را خوانى ، باور كن ، كه اين كارها را كرده‌ام ، آن را دروغ مدان .\r\nبند 7 - » » » اهورمزد مرا گواه است ، كه اينكه اين كارها را از جزئى و كلى كرده‌ام ، راست است ، نه دروغ .\r\nبند 8 - » » » بفضل اهورمزد كارهاى بسيار ديگر نيز كرده‌ام كه در اين كتيبه ننوشته‌ام . از آن جهت ننوشته‌ام ، تا آنكس ، كه پس از اين ، نوشته را خواند ، نپندارد ، كه اين كارها پر زياد است ، آن را باور ندارد ، دروغ بداند .\r\nبند 9 - » » » شاهان قبل ، در زمان زندگانيشان چنين كارها نكردند و من بفضل اهورمزد از جزئى و كلى كردم .\r\nبند 10 - » » » اكنون تو باور داشتى آنچه را ، كه كرده‌ام . پس آن را پنهان مدار . اگر پنهان ندارى ، بمردم بگوئى ، اهورمزد تو را يارى كناد ، دودمان تو پاينده و عمرت دراز باد .\r\nبند 11 - » » » اگر اين گفته‌ها را پنهان دارى ، بمردم نگوئى ، اهورمزد تو را بزند و دودمان تو نپايد .\r\nبند 12 - » » » آنچه من از جزئى و كلى كردم ، بارادهء اهورمزد بود .\r\nاهورمزد مرا كمك كرد و ايزدان ديگر نيز .\r\nبند 13 - » » » از آن جهت اهورمزد مرا يارى كرد و ايزدان ديگر نيز ، كه چه من و چه دودمانم نه دشمن ( يعنى بدقلب ) بوديم ، نه دروغگو و نه بىانصاف .\r\nمن موافق حق و عدالت سلطنت كردم . نه بنده‌اى را آزردم و نه مردم پست ( يعنى ضعيف ) را . مردى كه دودمان مرا يارى كرد ، او را نواختم . آنكه را ، كه بدى\r\n\r\n\r\n","description":"","footnote":"\r\n( 1 ) - در اين بند و چند بند ديگر اين جمله تكرار شده ، بعضى مانند تلمن آن را در « همان سال » ترجمه كرده‌اند و برخى ، چنان كه نوشته‌ايم .\r\n","page_name":" 1573 ","page_number":686},
  {"content":"\r\n\r\nبه آن كرد ، فشردم .\r\nبند 14 - » » » اى آنكه پس از اين شاه خواهى بود ، مردى را ، كه دروغگو باشد و آن را ، كه بيداد كند ، دوست مباش ، از او با شمشير پرسش كن .\r\nبند 15 - » » » اى كه اين نوشته را ، كه من نوشته‌ام ، يا اين پيكرها بينى ، آنها را برميفكن ، تا توانى نگاهش دار .\r\nبند 16 - » » » اگر اين نوشته و اين پيكرها بينى و آنها را برميفكنى و ، تا دودمان تو باشد ، آنها را نگاه دارى ، اهورمزد تو را يار ، نسلت زياد و عمرت دراز باد . آنچه تو كنى ، اهورمزد آن كناد ( يعنى عوض بدهد ) .\r\nبند 17 - » » » اگر اين نوشته و اين پيكرها بينى ، آنها را برافكنى و ، تا دودمان تو باشد ، آنها را نگاه ندارى ، اهورمزد تو را بزند ، دودمان تو نپايد و آنچه كنى ، اهورمزد آن كناد .\r\nبند 18 - » » » اينهايند مردانى ، كه با من بودند ، وقتى كه من گئومات مغ را ، كه خود را برديا مىناميد ، كشتم . اينها مرا يارى كردند . . . . ( چون در صفحهء 534 ذكر شده ، تكرار نميكنيم ) .\r\nبند 19 - » » » اى آنكه پس از اين شاه خواهى بود ، اين مردان باكفايت را ، كه با داريوش بودند و بكمك آنها من اين كارها كردم ، نگاهدار . چنين مردان را هميشه نگاهدار ( اين بند را مختلف خوانده و بعضى گذشته‌اند ، ولى آنهائيكه خوانده‌اند ، تقريبا چنين ترجمه كرده‌اند ) .\r\nبند 20 - » » » بفضل اهورمزد اين كتيبه را . . . . . كه كردم . . . . . اين كتيبه را نوشتم . . . . به من بعد كتيبه را . . . . . به تمام ايالات و مردمان . . . . . « 1 »\r\nنسخه پارسى اين بند كتيبه خراب است ، ولى نسخهء عيلامى خوب مانده و ويسباخ « 2 » نسخهء مزبوره را چنين خوانده : « بفضل اهورمزد من كتيبه‌ها بطور ديگر نوشتم ، بآريانى كه سابقا نبود . . . نوشته و براى من خوانده شد\r\n\r\n\r\n","description":"","footnote":"\r\n( 1 ) - . . . . علامت اين است ، كه نتوانسته‌اند بخوانند .\r\n( 2 ) -\r\n Weissbach Die Keilinschriften der Achameniden , Vorderasiat . Bibl . III . 1911 . \r\n","page_name":" 1574 ","page_number":687},
  {"content":"\r\n\r\n. . . من اين كتيبه‌ها را به تمام ممالك فرستادم با مضامين آن آشنا شدند » .\r\nكشفيات نوين اين نوشته داريوش را تأييد كرده ، زيرا نسخهء بابلى كتيبه را در بابل و نسخهء آرامى آن را در الفان‌تين مصر يافته‌اند .\r\nويسباخ بنابر نسخهء عيلامى اين بند كتيبه عقيده داشت ، كه خط نسخه پارسى كتيبه را داريوش ترتيب داده بود ، ولى سايرين ، كه از جمله ادوارمىير « 1 » است ، اين عقيده را رد كرده‌اند . آنها ميگويند ، كه مقصود داريوش از « طور ديگر » خطى است ، كه براى سالنامه‌ها و تحريرات دفترخانه‌ها و مكاتبات جاريه ترتيب داده بود ، زيرا استعمال خطوط ميخى براى اين موارد خيلي مشكل بود . اينها در كلمهء « آريانى » هم ترديد دارند .\r\n\r\nستون پنجم\r\nداريوش شاه گويد ، اين است آنچه من كردم ( در سوّمين ؟ ) سال سلطنت .\r\nايالتى هست ، كه خوزستان نام دارد . اين ايالت بر من شوريد ( بعضى ترجمه كرده‌اند در دفعهء سوّم از من برگشت ) مردى را ( مامائىتا ) نام ( بعضى خوانده‌اند اىيائيم نام ) خوزستانىها سردار كردند . در سال چهارمين لشكر خود را بخوزستان فرستادم . مردى بود گئوبرو و پارسى تابع من ، او را سردار كردم . پس از آن گئوبروو با لشكرى بخوزستان رفت . با شورشيان جنگيد ، آنها را شكست داد ، سردار را گرفته نزد من آورد و من او را كشتم ، پس اين ايالت از آن من گرديد .\r\nبند 2 - داريوش شاه گويد پس از آن آنها ( يعنى خوزستانىها ) ترسيدند و اهورمزد آنها را بدست من داد . بارادهء اهورمزد با آنها چنان كردم ، كه خواستم .\r\nبند 3 - داريوش شاه گويد هركس كه اهورمزد را پرستش كند ، تا زمانى كه خانواده‌اش باقى است و زندگانى . . . . . . . . . . و . . . . . .\r\nبند 4 - داريوش شاه گويد با لشكرى بمملكت سكاها رفتم . . . . . در سكائيه . . . .\r\nدر تيگر ( دجله ) . . . . . . . . . . در دريا با كشتىها گذشتم . . . . . جنگ\r\n\r\n\r\n","description":"","footnote":"\r\n( 1 ) -  Ed . Meyer . Geschichte der Altertums . \r\n","page_name":" 1575 ","page_number":688},
  {"content":"\r\n\r\nكردم . . . . . قسمتى را گرفته بسته نزد من آوردند . . . . . . سكون خانامى را گرفتم . . . . . . ديگرى را رئيس كردم ، چنان كه ارادهء من بود . پس از آن مملكت از آن من شد ( از اينكه اسم دجله برده شده و اينكه داريوش از دريا گذشته معلوم است ، كه اين بند راجع بلشكركشى داريوش به سكائيّهء اروپائى است ) .\r\nبند 5 - داريوش شاه گويد . . . . . اهورمزد نه . . . . . . . . من اهورمزد را سپاسگذارم ، بارادهء اهورمزد ، من چنان كه ميخواستم ، با آنها كردم .\r\nبند 6 - داريوش شاه گويد كسى كه اهورمزد را پرستش كند ، تا خانوادهء او باقى باشد . . . . .\r\n\r\nكتيبهء كوچك\r\nالف - ( كه فقط بپارسى و عيلامى نوشته شده ) .\r\nبند 1 - منم داريوش ، شاه بزرگ ، شاه شاهان ، شاه ممالك ، پسر وشتاسپ ، نوهء ارشام ، هخامنشى .\r\nبند 2 - داريوش شاه گويد : پدر من وشتاسپ است ، پدر ويشتاسپ ارشام ، پدر ارشام آريارمن ، پدر آريارمن چش‌پش ، پدر چش‌پش هخامنش .\r\nبند 3 - داريوش شاه گويد از اين جهت ما را هخامنش نامند . دودمان ما از قديم است ، از قديم دودمان ما شاهى داشتند .\r\nبند 4 - داريوش شاه گويد هشت نفر از دودمان من پيش از اين شاه بودند . من نهمين شاهم ، از زمانى دور ما شاهيم ( بعضى ترجمه كرده‌اند : از دودمان دو شاخه ما شاهيم ) .\r\nب - اين گئومات مغ است ، كه دروغ گفت ، چنين گفت : من برديا پسر كوروش هستم ، من شاهم .\r\nج - اين اترين است ، كه دروغ گفت ، چنين گفت : من شاه خوزستانم .\r\nد - اين نىدين‌توبل است ، كه دروغ گفت ، چنين گفت : من بخت‌النّصر پسر نبونيدم ، من شاه بابلم .\r\nه - اين فرورتيش است ، كه دروغ گفت ، چنين گفت : من خشتريت از دودمان هووخشتر هستم ، من شاه مادم .\r\n\r\n","description":"","footnote":"","page_name":" 1576 ","page_number":689},
  {"content":"\r\n\r\nو - اين مرتيه است ، كه دروغ گفت ، چنين گفت : من اوّمانش ( اىمانيس ) شاه خوزستانم .\r\nز - اين چيترتخم است ، كه دروغ گفت ، چنين گفت : من شاه سارگارتيم ، از دودمان هووخشتر .\r\nح - اين وهىيزدات است ، كه دروغ گفت ، چنين گفت : من برديه پسر كوروش هستم ، من شاهم .\r\nط - اين ارخ است ، كه دروغ گفت ، چنين گفت : من بخت‌النّصر پسر نبونيدم ، من شاه بابلم .\r\nى - اين فراد است ، كه دروغ گفت ، چنين گفت : من شاه مروم .\r\nك - اين سكون‌خاى سكائى است ( فقط بپارسى و عيلامى نوشته شده ) .\r\nچنين است مضامين كتيبه‌هاى بزرگ و كوچك بيستون . چيزى ، كه در بادى امر جلب توجّه مىكند ، مكرّراتى است ، كه در اين كتيبه‌ها ديده مىشود و جهت آن بايد از اينجا باشد ، كه داريوش امكان خراب يا محو شدن قسمت‌هائى را از كتيبه‌ها پيش‌بينى ميكرده و خواسته است ، كه اگر جاهائى از ميان رفت ، جاهاى ديگر باقىمانده مطلب را برساند و نيز بايد در نظر داشت ، كه اكنون ، وقتى كه ميخواهيم ، بمطلبى توجه خواننده را مخصوصا جلب كنيم ، زير عبارت را خط ميكشيم ، يا آن عبارت را بخطّى درشت‌تر مينويسيم ، ولى در آن زمان هيچكدام از اين نوع وسايل معمول نبوده و داريوش براى جلب توجه بمطلبى ، آن را تكرار كرده يا ، بعبارت ديگر ، همان مطلب را در دفعهء دوّم نويسانده .\r\n\r\nسوم - آثار تخت‌جمشيد\r\nداريوش ، چنان كه معلوم است ، در زمان صلح بيشتر بمسافرت‌ها در ايالات اشتغال داشت و ، اگر هم در جائى توقّف طولانى ميكرد ، پارس را بر بابل و شوش و همدان ترجيح ميداد و به همين جهت در پارس در محلّى ، كه امروز به تخت جمشيد معروف است و يونانىها آن را پرس‌پوليس ناميده‌اند ، بناهاى زياد كرده .\r\nتخت‌جمشيد در مرودشت پارس تقريبا در يك فرسنگى خرابه‌هاى استخر\r\n\r\n","description":"","footnote":"","page_name":" 1577 ","page_number":690},
  {"content":"\r\n\r\nواقع است ( در 11 فرسنگى شيراز از سمت شمال و شرق ) . راجع به اين مسئله ، كه اسم اين محلّ در دوره هخامنشى چه بوده ، تحقيقاتى شده ، ولى بيك نتيجهء قطعى نرسيده‌اند و همينقدر معلوم است ، كه اسم كنونى آن از قرون بعد ( شايد از قرون اسلامى ) است . بعض محقّقين تصوّر كرده‌اند : كه اسم اين محلّ در زمان هخامنشىها پارس بود ، ولى دليلى ، كه ذكر كرده‌اند و پائين‌تر بيايد ، اقناع كننده نيست .\r\nآثار مهمّ تخت‌جمشيد ، چنان كه امروز مىبينيم ، باقىمانده ارگ يا قلعه‌ايست ، كه اسكندر آتش زد . بعض اين آثار نزديك قلعه واقع است و برخى آنطرف رود پلوار ، در محلّى موسوم به حسين‌كوه . خود شهر ، كه پاىتخت هخامنشىها بود ، هنوز صحيحا كشف نشده . محلّ قلعه در دماغه يك كوه خاكسترى است ، كه كوه رحمت نام دارد . از خرابه‌ها قسمت‌هائى باقى مانده ، كه از سنگ بوده و باقى معدوم گشته . باوجود اين ، بنابر توصيفى ، كه سيّاحان كرده‌اند ، اين آثار فوق‌العاده گيرنده است و اثرات غريبى در هر بيننده ميگذارد . اسكندر اين ارگ را آتش زد ، تا بايرانيها و يونانيها بفهماند ، كه سلطنت هخامنشىها خاتمه يافته ، ولى باقىمانده آثار آن 23 قرن است ، كه بصدها هزار نفر از عظمت و جلال ديرين خود حكايتها كرده . اگرچه ايرانيان از جهت بىاطلاعى از تاريخ وطنشان در مدّت قرونى اين آثار را از جمشيد داستانى دانسته‌اند ، ولى باز از ديدن آن خاطر هر بيننده بگذشته‌هاى ايران قديم متوجه گشته . اشخاصى زياد اين بناها را توصيف كرده‌اند و پروفسور هرتسفلد « 1 » كه در سنه 1302 هجرى شمسى ( 1924 ميلادى ) برحسب تقاضاى دولت اين خرابه‌ها را ديده ، راپورتى راجع به وضع كنونى آن داده ، كه چهار سال بعد به شكل كتابى بطبع رسيده « 2 » . چون اين راپورت سند رسمى است و حاوى تازه‌ترين اطلاعاتى راجع بآثار تخت‌جمشيد ، قسمتى را از آن ، كه با مقصود ما ملازم است ، در اينجا درج ميكنيم :\r\n\r\n\r\n","description":"","footnote":"\r\n( 1 ) -  Prof . E . Herzfeld . \r\n( 2 ) -\r\n Rapport sur l'etat actuel des ruines de Persepolis et \r\n. ( ترجمه آقاى مينوى )\r\n propositions pour leur conservation . Berlin , 1928 \r\n","page_name":" 1578 ","page_number":691},
  {"content":"\r\n\r\n\r\nحال كنونى خرابه‌ها\r\n« خرابه‌هاى شهر پارس « 1 » مركب است از خود صفّه تخت‌جمشيد و بقاياى شهرى ، كه سابقا صفّه را احاطه داشته .\r\n\r\nالف - صفّه « 2 »\r\n\r\nصفّه و حصار\r\nصفّه از طرف مشرق پشت بدامنهء كوه رحمت داده . دو سيلگاه كوچك ، كه از كوه بيرون ميآيد ، از طرف شمال و جنوب صفّه را احاطه دارد . قسمت عمدهء ضلع غربى بر جلگهء مرودشت مشرف و سطح صفّه به شكل مربع مستطيل است ، ولى اضلاع آن بجاى خطوط راست خطوط شكسته است . طول بزرگترين ضلع آن قريب 450 مطر و منتهاى عرض آن اندكى كمتر از 300 مطر است .\r\nشكل اضلاع شكسته « 3 » نوع كهنى است از استحكامات خوزيانى و هخامنشى ، كه از ديرزمانى در بابل و آسور متداول و معمول بوده . پس سطح صفّه قريب 130 هزار مطر مربّع است . بلندى در همه‌جا يكسان نيست . بلندترين قسمتهاى آن به 18 مطر ميرسد و اقل ارتفاع به 8 مطر . اين اختلاف ناشى از وضع طبيعى كوهستان است و معماران با كمال مهارت از آن استفاده كرده ، جاهاى برجسته را بريده ، فرورفتگىها را با موادّ بىفايده انباشته‌اند . سه جهت صفّه در خود كوه تراشيده شده ، ليكن قسمت اعظم آن از سنگ‌هاى جسيمى است ، كه از سنگستان روى خود صفّه استخراج كرده‌اند و بدون ملاط بوسيله گيره‌هاى آهن دم چلچله‌اى « 4 » با يكديگر پيوند يافته . خود صفّه ، چنان كه از كتيبه جبهه « 5 » جنوبى برميآيد ، كار داريوش اوّل است . سطحها و بلندىهاى مختلف داراى يك نوع آب دررو زيرزمينى است ، كه در سنگ كنده شده . در پاى كوه چاه عظيمى است ، امّا يكسره از خاك و آوار پر شده و از حيث شكل و طرز كار ، شبيه چاه معروفى است ، كه روى كوهستان شيراز است . راه آبى را هم ميتوان بدست آورد ، كه در سنگ كنده شده و از دره استخر ، كه نزديك اين محلّ است ، شروع\r\n\r\n\r\n","description":"","footnote":"\r\n( 1 ) - نويسندهء كتاب از اشخاصى است ، كه عقيده دارد اسم تخت‌جمشيد در عهد قديم ( پارس ) بوده .\r\n( 2 ) -  Terrasse . \r\n( 3 ) -  Encremaillere . \r\n( 4 ) -  a queue d'Aronde . \r\n( 5 ) -  la facade . \r\n","page_name":" 1579 ","page_number":692},
  {"content":"\r\n\r\nگشته از نزديكى نقش رجب ميگذرد و بضلع شمالى صفّه تا 300 مطر نزديك مىشود .\r\nاز اين نقطه ببعد راه آب با خود صفّه هم‌سطح است و ميتوان احتمال داد كه اين مجرا آب آشاميدنى بقصر ميرسانيده . در زمان قديم سور و باروئى صفّه را احاطه داشته . بقاياى آن هنوز در ضلع شمالى ، در پاى كوه ، روى خود كوه و چند جاى ديگر به خوبى پديدار است . . . . . . اين ديوارها از خشت بنا شده بود و قريب 5 مطر ضخامت داشته .\r\n\r\nپلّه‌كان بزرگ\r\nدو پلّه‌كانى ، كه توأمند ، يگانه راهى است ، كه به بالاى صفّه هدايت مىكند . در بالا ، بوسيلهء ديوارها بين سر پلّه‌كان « 1 » و سردر ، جلوخان كوچكى تشكيل ميشده و در اينجا آثار يك نردهء فلزّى ، كه بدور سر پلّه‌كان ميگشته ، ديده مىشود .\r\n\r\nسردر بزرگ\r\nسردر بزرگ براى ورود بدرون حصار راه منحصر بفرد بوده ، ولى درب كوچكى نيز نزديك زاويهء شمال‌غربى وجود داشته و ، چنان كه ديده مىشود ، فرصت نيافته بودند تمام قسمت‌هاى كوه را ، كه خارج از صفّه است ، از آنجا بردارند . امروز حيوانات باربر را از اين راه بالا مىبرند . سردر عبارت از سطح مربّعى است ، كه سقف آن را روى چهار ستون زده‌اند . در اينجا دو در است : يكى درب خارجى ، كه جنبين آن عبارت از يك جفت گاو بزرگ است و ديگرى درب داخلى ، كه جنبين آن را از گاوهاى بالدار با سر انسان ساخته‌اند ( تقليد از ارواح حاميه آسور موسوم به لمصّو ) و راه عبور از اين سر درب بوده .\r\nپايهء درب سوّم به همين عظمت ، لكن بىحجارى ، در ديوار جنوبى فضا نيز نمايان است ، و حال آنكه در طرف شمالى توده خاكى بارتفاع يك متر و نيم ، كه از خرده خشتهاى ديوارها حاصل شده ، آثار را پوشيده . بالاى سر گاوها چهار بار بسه زبان نوشته شده وس‌دهيو ، كه بمعنى ( همهء ممالك ) است و كتيبه‌اى در اينجا خشيارشا را بانى سردر بزرگ معرّفى مىكند . از اينكه خشيارشا در اينجا نيز مانند كتيبه‌هاى ديگرش از كارهاى خود و از اعمال پدر خويش داريوش حكايت\r\n\r\n\r\n","description":"","footnote":"\r\n( 1 ) -  Palier de l'escalier . \r\n","page_name":" 1580 ","page_number":693},
  {"content":"\r\n\r\nمىكند و از قرائن ديگر معلوم است ، كه فى الحقيقه بناى صفّه و غالب عمارات يك جا طرّاحى شده و كار بدست خشيارشا در همان زمان سلطنت پدرش داريوش شروع و پس از جلوس او ختم گشته .\r\nپس از عبور از اين سردر بزرگ وارد صحن عريض و طويلى ميشدند ، كه محدود بود : شمالا بحصار صفّه ، شرقا بكوه و جنوبا بنماى دو قصر سلام يا به ديوار ديگرى ، كه بظنّ قوى ، در موازاة اين نما بوده . از وجود سردر داخلي ديگر ، كه ناتمام مانده و در محور اصلى قصر دوّم است و عمود بر سردر بزرگ واقع شده ، ميتوان استنباط كرد ، كه سابقا ديوار ديگرى در اينجا وجود داشته .\r\n\r\nاپدانه\r\nسطح طالاربار ، كه موسوم به اپدانه است ، قريب 4 مطر از سطح سردر بزرگ بلندتر ساخته شده و براى رسيدن به آن يك پلّه‌كان دو طرفى موجود است . ديوارهاى پيش بست سطح اعلى بنقوشى مزيّن است و در اينجا كتيبه‌اى از خشيارشا ديده مىشود .\r\nبين پهلوهاى پلّه‌كان دو طرفى ، در وسط ، شكل هشت نفر مستحفظ هخامنشى نقش شده ، كه در دو صف روبروى يكديگر ايستاده‌اند و پيش روى آنان فضائى فارغ است ، كه براى كتيبه‌اى تهيّه شده بوده و در مثلّثهاى انتهاى پيش‌بست ، صورت شيرى ، كه گاوى را ميدرد و نقش يك رديف درخت سرو كنده شده .\r\nحجّاريهاى ديوارهاى پيش‌بست مجلسى بزرگ نشان ميدهد : در دست راست صف طويلى است از نمايندگان ملل مختلفهء تابعه ، كه در عيد نوروز باج خود را آورده‌اند ، در دست چپ صفوف طويلى از مستحفظين پارسى ، مادى و خوزى ، كه منتظر دسته‌هاى مذكور ميباشند . بلندترين رديف سنگهاى اين نقش ، كه ضمنا محجّر جلو قصر هم بوده است ، اكنون از ميان رفته . چند قطعه از آنها هنوز در ميان خاكهاى پاى ديوار موجود است ، قطعات ديگر را از حدود سال 1810 ميلادى هيئت اوسلى « 1 » و ساير سيّاحان انگليسى برداشته برده‌اند و اكنون در موزهء بريطانيائى است .\r\n\r\n\r\n","description":"","footnote":"\r\n( 1 ) -  Ouseley . \r\n","page_name":" 1581 ","page_number":694},
  {"content":"\r\n\r\nبىشك مقدارى از سنگها ، كه نيست در ضمن خاك‌بردارى كشف خواهد شد . سان اقوام باجگذار عبارت است از : 22 مجلس ، كه در سه رديف مرتّب شده و حدّ فاصل آنها ، در خطوط افقى ، رشته‌هاى گل و بوته و ، در خطوط عمودى ، رديف درختان سرو است . تصوير خود پارسيان در جزء اين دسته‌ها نيست ، چه آنان از اداى هرگونه باج معفوّ بودند . نخستين مردم - ماديهايند ، دوّمى - خوزيان ، پنجمى - بابليان ، ششمى - آسوريان يا فينيقيان و هيجدهمى هنديان الخ . در دست چپ دسته‌هائى ديده ميشوند ، كه نيز بسه رديف افقى ، ولى بىفواصل عمودى ، مرتّب‌اند . اين‌ها مركب‌اند از : لشكريان نيزه بدست و تماشاچيانى باشكال مختلف . در ميان اينان پارسيان ، ماديها ، خوزها ، پياده‌نظام ، كمانداران ، سواران و لشكريان ارّابه‌دار مشاهده ميشوند . اين مجلس بزرگ ، كه مركب از 22 لوحه تصوير است ، براى دانستن وسعت مملكت هخامنشىها و نژاد و قوميّت ملل تابعه و جغرافياى سياسى آن نهايت اهميّت را دارد .\r\nقصربار بزرگ باز حاوى عدّه‌اى ستون است ، كه بالتمام هنوز هم برپا است . تمام پاسنگها و قسمت سفلاى درهاى سه‌گانه نيز مصون مانده . از خود ديوارها ، كه از خشت بنا شده بود ، جز آثار كمى چيزى بجا نمانده ، امّا همان كه مانده براى ترسيم نقشه كلى عمارت كافيست . پس قصر مذكور داراى طالار مركزى مربّعى بوده ، كه سقف آن بر روى 36 ستون در شش رديف زده شده بود ، ارتفاع هر ستون 18 مطر و قطر پاى آن 2 مطر است . اين ستونها داراى پاسنگ مكعّب و تنه‌اى است ، كه بطرح قاشقى « 1 » تراشيده شده . سرستونها مركب از چند پارچه است : يكى اصل سرستون ، ديگرى قطعه‌اى كه به شكل مارپيچ دوگانه « 2 » قسمت اوّل و دوّم را اتّصال ميدهد ، سوّمى سنگى به شكل بالاتنهء دو گاو ، كه پشت به پشت داده‌اند و تيرهاى سقف بر آنها قرار گرفته بود .\r\nدر ضلع شمالى ، شرقى و غربى رواقهائى بوده ، كه هريك 12 ستون در دو رديف داشته .\r\nستونهاى رواق شمالى فرقى با ستونهاى طالار مربّع ندارد ، جز از اين حيث ، كه\r\n\r\n\r\n","description":"","footnote":"\r\n( 1 ) -  a cannelures . \r\n( 2 ) -  a double volute . \r\n","page_name":" 1582 ","page_number":695},
  {"content":"\r\n\r\nپاسنگهاى آنها به شكل زنگ شتر است « 1 » . در رواقهاى جنبين ، اين پاسنگها را باشكال مختلف زينت داده و تيرهاى سقف را بجاى اينكه بر سر ستونهائى مركب از چند پارچه نهاده باشند ، بر حمّالهائى به شكل ساده گاو يا شير نهاده‌اند . از طالار بزرگ برواق شمالى دو در ، و به دو رواق جنبين يك در ، در وسط باز مىشود . در دو زاويهء شمالى قصر ، يعنى در طرف راست و چپ رواق اصلى ، دو باروى محكم به پا بوده .\r\nفقط از برج شرقى آثارى بجا مانده و برج غربى بكلّى از ميان رفته ، چنان كه حصار صفّه هم در اين محلّ محو شده و فقط آوار آن در پاى صفّه باقى است .\r\n\r\nقصر صد ستون\r\nدر دست چپ اپدانه ( سمت مشرق ) دوّمين قصر بار واقع است و كتيبه ندارد ، لكن بمناسبت صفت مميزه‌اش قصر « صد ستون » ناميده شده . قصر مذكور با دو سردر بزرگ ، هم‌سطح بنا شده و بنابراين پست‌تر از اپدانه واقع است . باوجود زيادى عدّه ستونها ، سطح مجموع اين بنا از سطح تمام بناى اپدانه كمتر است .\r\nگذشته از طالار مركزى جائى را بطور قطع تشخيص نميتوان داد ، مگر رواق شمالى را ، زيرا بواسطهء كاوشهائى ، كه سابقا معتمد الدوله ( فرهاد ميرزا ) در آن‌جا كرده ، اضلاع ديگر چنان در زير خاك آوار پنهان شده ، كه ديگر در هيچ‌جا خاك قديم را نميتوان ديد . رواق شمالى از يك جفت گاو پشت‌بندى شده بود و دو در ، در ضلعين جنبى رواق ، كه جرزهاى آنها نقش جسيمى از دو نفر مستحفظ دارد ، ثابت مىكند ، كه لااقلّ دو اطاق كوچك در زواياى بنا نظير دو برج اپدانه وجود داشته ، سقف طالار مركزى بر 10 رديف ستون قرار گرفته و هر رديف عبارت از 10 ستون بوده . پاسنگهاى آنها بجا مانده ، امّا خود آنها مثل باقى عمارت از اثر حريق عظيمى ، كه يقينا عمدى بوده ، خراب شده و اين همان حريق مشهور است ، كه اسكندر مرتكب آن گرديده . جزئيات معمارى ستونها بستونهاى طالار مركزى اپدانه شبيه است . امّا در قصر صد ستون از وجود يازده در و پنجره و طاقچه ،\r\n\r\n\r\n","description":"","footnote":"\r\n( 1 ) -  Campaniforme . \r\n","page_name":" 1583 ","page_number":696},
  {"content":"\r\n\r\nكه از سنگ در هر طرف تراشيده شده ، ديوارها را بهتر ميتوان وارسى كرد . در هر ديوار دو در است و جرزهاى آنها بنقوش بسيار مهمّى مزيّن . نقش جرزهاى دو درى ، كه از طالار روبرواق شمالى باز مىشود ، چهار مرتبه مجلس بارشاهى را ، چنان كه در سان مردمان و ملل مشاهده افتاد ، مينمايد « 1 » اين مجلس نيز بوسيله رشته‌هاى گل و بوته بمنطقه‌هاى مختلف تقسيم شده . در پائين پنج رديف مستحفظ روبروى يكديگر ايستاده ، در وسط معبرى باز گذاشته‌اند ، كه از آن ميبايست بحضور شاهنشاه رسيد ، در بالا ديده مىشود ، كه شاهنشاه روى كرسى با دو نفر از امراء مملكت زير شادروانى نشسته ، دو نفر از ارباب مناصب در دو طرفش قرار گرفته‌اند و يك نفر مادى ، كه داراى منصب بزرگى است ، در حضور شاه بار يافته . بالاى اين مجلس هيكل بالدار رمز اهورمزد منقوش است « 2 » . دو در به قرينهء اين دو در ، در جدار عقب ساخته شده و باز چهار بار مىنمايد ، كه شاه بر سرير زير شادروانى نشسته و تنها يك پيشخدمت در عقب ايستاده . اينجا كرسى سلطنت بر تختى قرار گرفته ، كه در نقوش مقابر شاهان هم ديده مىشود و در كتيبهء داريوش در نقش رستم گاث ( گاه بپارسى كنونى ) يعنى تخت ناميده شده . اين تخت بتختهاى مشهور ارگ در طهران ، خصوصا بتخت مرمر كريم‌خان زند ، شباهت دارد .\r\nكف اين تخت بر سه رديف مجسّمه ، كه كليّة 28 تا است و ملل مختلفهء ممالك را نشان ميدهد ، قرار گرفته . چهارده تن بر نبش راست جرز و چهارده تن ديگر در نبش چپ نقش شده . اين نقوش مىرساند ، كه اين نوع بناها قصر بار بوده و ظاهرا رواقهاى عمارت به سلام عام در جشنهائى مانند عيد نوروز اختصاص داشته و آنچه ، كه در حجّاريهاى جلو اپدانه ديده مىشود ، در همينجا به عمل ميآمده . اسم وس‌دهيو ، كه بدروازه داده‌اند ، به همين مناسبت بوده ، يعنى درى ، كه از آن « تمام ممالك » يعنى نمايندگان آنها ميگذرند . بنابراين رواقها مجلس عام بوده و طالار مركزى\r\n\r\n\r\n","description":"","footnote":"\r\n( 1 ) - بگراورهاى شمارهء 27 در صفحهء 716 ، 34 در صفحهء 786 ، 37 در صفحهء 826 و 87 در صفحهء 1428 رجوع شود .\r\n( 2 ) - مقصود نويسنده فروهر است .\r\n","page_name":" 1584 ","page_number":697},
  {"content":"\r\n\r\nمجلس خاص ، چنان كه در قصور خلفاء در سامره و در قصور پادشاهان مغول كبير در هند نيز ديده مىشود . چهار در ديگر در طرفين طالار صد ستون شاهنشاه را ، كه بجدال مشغول است ، مينمايد : در يك‌جا با يك گاو كوهى ، در جاى ديگر با شيرى ، بعد با ديوى بالدار ، كه سر شير دارد و دم و پنجهء عقاب و بالاخره با هيكل ديگرى ، كه سرش سر يك مرغ شكارى و دمش دم عقرب است . در اينجا دورهء چهار خوان ( جدال ) ، كه بعضى از آن در قصر كوچك داريوش ، ديده مىشود ، كامل است .\r\nميتوان حدس زد ، كه مقصود از اين تصوير رمزى باشد ، به اين معنى ، كه شاه به سمت نمايندهء اهورمزد با چهار مخلوق اهريمن در نزاع است .\r\n\r\nاندرون\r\nصحن جلو با سردر بزرگ ( سردر داخلى ) ناتمام است . دو قصر بار قسمت عمومى و رسمى ، يعنى بيرونى بوده و بقيّهء ابنيه تماما بقسمت خصوصى ، يعنى اندرونى تعلّق داشته .\r\n\r\nسه‌درى\r\nاندرون ، با صرف‌نظر از چند در كوچك فرعى ، راهى با خارج نداشته ، جز بوسيلهء بنائى ، كه سه درش هنوز برپا است و آن نزديك زاويهء جنوب‌غربى طالار صد ستون واقع است . قسمتى ، كه هنوز بر پا مانده ، عبارت است از : طالار مربّعى ، كه سقف آن سابقا بر چهار ستون قرار گرفته بود . درب ورود ، كه رو بمشرق باز مىشود ، مزيّن است بنقشى منحصر بفرد و بسيار غريب : پادشاه بر سرير جلوس كرده و آن بر تختى است ، كه بر 28 نفر نماينده اقوام ممالك قرار گرفته . پشت سر شاه شاه ديگرى با همان تجمّل و زينت شاهانه ايستاده و دست را بر پشت سرير شاه نهاده . تعبير اين نقش غريب اينكه شاهى ، كه نشسته داريوش اوّل است و شاه ايستاده خشيارشا است ، كه بولايت عهد منصوب و ببناى پارسه ( تخت‌جمشيد ) مأمور گشته « 1 » . در اينجا نيز پيدا است ، كه نقش تاج ، طوق و ياره و غيره شاهان ، كه بر سنگ نصب كرده‌اند از فلزّات كريمه بوده . دو در طرفين شاه را مينمايد ، كه از قصر بيرون ميآيد و در دنبال او دو چاكر با چتر ، بخوردان ،\r\n\r\n\r\n","description":"","footnote":"\r\n( 1 ) - اين حجّاريها و كتيبه‌اى ، كه از خشيارشا پائين‌تر بيايد ، روايت هرودوت را تأئيد مىكند ( صفحهء 684 ) .\r\n","page_name":" 1585 ","page_number":698},
  {"content":"\r\n\r\nعطردان و غيره روانند . از آستانهء در مدخل آوار كنونى ، كه از ريزش ديوارها و سقف‌ها حاصل شده ، روبتزايد ميگذارد ، بطوريكه صف دوّم پاسنگها و نيز ديوار رو به در را بالتّمام پوشيده . مكتشفين سابق ، كه اين سه در را ديده‌اند ، آن را بنائى مجزّا و يكنوع چهار طاقى مستقل پنداشته‌اند ، ولى دقّتى بيشتر معلوم ميدارد ، كه بنا به طول و عرض امتداد دارد : از طرف شمال تا جلو رواق شرقى اپدانه و از طرف جنوب تا زاويهء جنوب‌شرقى هدش « 1 » . بدين ترتيب اين بنا كليّه قصور كوچك اندرونى را ، كه در طرف مغرب واقع است ، از قصور بزرگ بيرونى ، در شمال و مشرق ، مجزّا ساخته .\r\nبه طول ، تپه‌ايست كه سر آن بلندترين نقطهء تمام صفّه مىباشد .\r\n\r\nتپهء مركزى\r\nتمام اين فضا را بايد بنائى جداگانه دانست ، كه از چندين حيث با ساير ابنيهء صفّه متمايز است : باستثناى سه در مذكور ، سنگى در آن كار نشده و هيچگونه پنجره و طاقچه ندارد . بجاى اين چيزها در فضاى مزبور همه‌جا آجر و ( مهمتر از آن ) نوعى سنگ مصنوعى به شكل آجر ديده مىشود . اين سنگها را از يك كنار لعاب داده و با خطوطى منكسر و با گل و بوته و مربّعاتى زينت داده‌اند و از حيث صنعت و زينت بكاشىهاى شوش شبيه است . تلّى ، كه در مغرب سه درى يا چهار درى مىباشد ، عبارت است از ديوار خارجى بسيار ضخيمى ، كه سطحش مربع و درونش از خاك و خرده‌سنگ انباشته . اين تلّ بخرابه‌هاى برجهاى بابل شباهت دارد و بهرحال صفّه‌اى است ، كه سطح آن از سطح بام‌هاى ابنيهء اطراف هم بلندتر بوده . نه تنها باحتمال ، بل بالضّرورة بايد فرض كرد ، كه صفّه‌اى مانند صفّهء تخت‌جمشيد بنائى هم مخصوص عبادت داشته . بنابراين به نظر چنين مىآيد ، كه اين خرابه ، كه به اين اندازه با ساير ابنيه فرعى تفاوت دارد ، بنائى مخصوص عبادت بوده .\r\n\r\nصحن كوچك\r\nدر جنوب اين تلّ صحنى است سرباز ، بلندتر از سطح سه درى ، و از جانب مشرق انتها مىيابد به پلّه‌كان زيبائى ،\r\n\r\n\r\n","description":"","footnote":"\r\n( 1 ) - هدش ، چنان كه بيايد ، بمعنى كوشك است .\r\n","page_name":" 1586 ","page_number":699},
  {"content":"\r\n\r\nكه به حجاريهائى مزيّن است و ، برحسب كتيبه‌اى كه دارد ، معلوم است ، ساختمان خشيارشا مىباشد . اين پلّه‌كان سابقا بديوارى متّكى بوده ، كه از تپهء مربّع تا زاويه شمال‌شرقى قصر ( هدش ) امتداد داشته . معبر آن سردرى بوده از نوع ساير سردرها ، يعنى طالار مربّعى داراى چهار ستون . قسمتى از زمين اين صحن در خود كوه تراشيده شده و گودالهاى عمدهء آن را سابقا با خرده‌سنگ پر كرده بودند . چون توده سنگها امروز تقريبا بالتّمام از ميان رفته ، آب‌دررو زيرزمينى ، در اين‌جا به از جاهاى ديگر پيدا است . ضلع غربى اين صحن را ديوار ديگرى ، كه محاذى ديوار شرقى است ، محدود مىكند .\r\n\r\nهدش\r\nدر طرف جنوب جبهه اصلى قصرى نمايان است . اين قصر را در كتيبه‌ها ( هدش ) ناميده‌اند ، كه بمعنى مطلق ( نشيمن و كوشك ) است ، كتيبه‌هائى بنام خشيارشا بر دو ركن رواق بلند و بر در و پنجره‌هاى قصر ديده مىشود . زمين اين قصر يكسره از كوه است و سطح آن مربّع مستطيلى ، كه عرضش بيش از طول مىباشد . جبهه قصر ، كه رو بشمال است ، برواقى باز مىشود ، كه داراى دوازده ستون در دو صف شش‌تائى و ميان دو برج محكم واقع است .\r\nدر عقب رواق يك طالار مركزى است ، كه شش رديف ستونهاى شش‌تائى داشته .\r\nمدخل آن داراى دو در وسيع بوده و بر جرزهاى آن صورت خشيارشا كنده شده .\r\nدر اين‌جا جز جاى ستونها در صخره چيزى نيست و حتّى كم‌ترين اثرى هم از ستونها و پاسنگها نمانده . ستونهاى اين قصر هم ظاهرا مثل ستونهاى ساير قصور كوچك از چوب بوده . در چهار ديوار آن ، در ميان هر دو رديف ستون ، درى يا پنجره‌اى موجود است . در سمت راست و چپ اين دو اطاق بزرگ ، اطاقهاى بسيارى ، لكن كوچكتر بقرينهء يكديگر ، واقع است و در طرفين محور شرقى و غربى طالار بزرگ ، دو طالار كوچكتر است كه هريك چهار ستون دارد . در جنوب هريك از اين دو طالار سه اطاق كوچك بطور متوازى واقع است و از هريك پنجره‌اى از سنگ تراشيده به طرف جبههء جنوبى عمارت باز مىشود . در شمال اطاقى است ، كه بوسيلهء دو جرز ، كه در دو ديوار طرفين كار گذاشته‌اند ، بسه\r\n\r\n","description":"","footnote":"","page_name":" 1587 ","page_number":700},
  {"content":"\r\n\r\nقسمت تقسيم گرديده . بالاخره در دو ضلع رواق چند اطاقى است ، كه بىترتيب ساخته شده و در آنها درروهائى براى آب ديده مىشود . ظاهرا اين اطاقها بگرمابه و بيت التّخليه و غيره اختصاص داشته و اين نكته دلالت دارد بر اينكه ، اين قصر حرمسراى شخصى پادشاه بوده . نقوش تصاوير خدمه ، كه به كارهاى مختلف اشتغال دارند ، اين نظر را تأييد مىكند . جنبين هدش را ظاهرا دو ديوار بىروزنه ، كه باندازهء سه مطر از ديوارهاى مجاور بلندتر بوده احاطه داشته ، جبههء جنوبى آن بر پست‌ترين تمام قسمتهاى صفّه ، كه هفت مطر از هدش پائين‌تر مىباشد ، مشرف است . در اين‌جا بر بالاى ديوار عمودى يك مهتابى ساخته‌اند ، كه سابقا داراى دست‌انداز فلزّى بوده . از اين مهتابى از منظرهء زيباى تمامى جلگه مرودشت تمتّع مىيافتند . هرگاه ارتفاع حصار صفّه از مهتابى ميگذشت ، حايل اين تماشاگه ميشد و اين تأثير عظيم از ميان ميرفت ، پس محتمل است ، كه حصار كوتاه‌تر از آن بوده . در محوّطهء سفلى باغى وجود داشته ، كه از جنبين مهتابى از دو پلّه‌كان سنگى باريك بدان فرود ميآمده‌اند . ميان دو پلّه‌كان در زير مهتابى قسمتى غار كم‌عمق در كوه كنده شده و سابقا ايوانى داراى چهار ستون جلو اين غار بوده . اين‌جا باغ‌هاى معلّق بابل را ، كه بخت‌النّصر براى ملكه ، يعنى شاهزاده خانم ماد ، ساخت بخاطر مىآورد .\r\n\r\nصحن دوّم\r\nدر ديوار غربى صحن هدش درى است ، كه به پلّه‌كانى ميرسد ، و اين پلّه‌كان محاذى پلّه‌كان شرقى است . از آن در بصحن ديگرى فرود ميآيند ، كه ضلع شمالى آن را قصر كوچك داريوش موسوم به ( تچره ) قطع كرده ، جانب جنوبيش را بنائى بريده ، كه بعدها اردشير دوّم ساخته و جانب غربيش فقط بديوارى محدود است . كف دو بناى شمالى و جنوبى قدرى مرتفع‌تر است و پلّه‌كانهائى دارد .\r\nديوارهاى پيش‌بست مزيّن است بحجاريهائى ، كه پاسبانان حاضر خدمت ، يا شيرانى ، كه گاوان را ميدرند و يا شاخ و برگهاى تزئينى را مينمايد . در طرف مشرق دو شير روبرو ايستاده‌اند و قسمت علياى آنها از ميان رفته . شايد اين شيران بالدار سر انسان داشته‌اند و ممكن است ، كه قطعات مفقودهء آنها زير آوارهائى ، كه زمين صحن را\r\n\r\n","description":"","footnote":"","page_name":" 1588 ","page_number":701},
  {"content":"\r\n\r\nتا بلندى يك مطرونيم ميپوشد ، يافت شود . در زاويهء جنوب‌شرقى و در ديوار جنوبى يعنى آنجا ، كه اردشير دوّم دو پلّه‌كان كوچك ساخته ، نقش‌سان دسته‌هاى خراجگذار سكائى و هندى ديده مىشود . . . . .\r\nاين بناهاى بلند غيرمنظّم ، كه آثار كمى از خود در جنوب صحن باقى گذارده ، يگانه دليل اين معنى است ، كه در پرس‌پليس بناهائى بعد از داريوش و خشيارشا شده است . . . . .\r\n( 109 ) - ظروف سفالين از خاك زرد\r\n( نقّاشى كوتورا ، مجموعه ريشار )\r\n\r\nتچر\r\nقصر كوچك داريوش ، كه در ضلع شمالى صحن به پا شده ، بنابر كتيبه‌هاى بالاى دو جرز رواق به تچر موسوم است . لفظ تچر ، تجر يا طزر پارسى جديد ، اصلا بمعنى ( قصر زمستانى ) است . فى الحقيقه در ميان تمام ابنيه صفّه تنها اين بنا رو بجنوب مىباشد و اين كيفيّت در چنين آب‌وهوائى پرمعنى است . سطح قصر مربّع مستطيلى است ، كه به طول قرار گرفته و كف آن قريب سه مطر بالاتر از كف صحن است . دو پلّه‌كان كوچك برواقى ميرود ، كه داراى دو رديف چهار ستونى است . سه جدار رواق مزيّن بدر و پنجره و طاقچه‌هاى متعدّدى است ، كه حجاريها و كتيبه‌هاى فراوان بر آنها است و گويا سنگهاى تراشيده آنها اصلا صيقلى بوده . به همين جهت اين قصر را باصطلاح جديد ( آينه‌خانه ) ناميده‌اند . در عقب رواق ، طالار مركزى است ، كه برحسب عادت مربّع است ، امّا سه رديف ستون دارد ، كه در هر رديف چهار تا است . بنابراين ، فاصلهء ميان ستونهاى رديف‌هاى عمودى ، كمتر از فاصله ميان رديفهاى افقى است .\r\nنقشه بطور كلى بطرح هدش شبيه است و دو طالار اصلى را از سه طرف اطاقهاى\r\n\r\n","description":"","footnote":"","page_name":" 1589 ","page_number":702},
  {"content":"\r\n\r\nكوچك احاطه دارد . گرمابه و مستراح در اينجا در دو زاويهء شمالى قصر واقع است .\r\nستونها از چوب بوده و در كليّهء ساختمان نهايت ظرافت به كار رفته . بعض حجاريها ، كه جواهرنشان يا زرنشان بوده ، داريوش را مينمايد ، در حالى كه از قصر بيرون مىآيد ، يا بطالار درونى ميرود ، يا با شير پيكار مىكند و يا با گاو پنجه درافكنده ، و نيز چاكران و پاسبانان را مىنمايد ، كه به خدمت مشغولند . روى جدار درها و پنجره‌ها كتيبه‌هائى زياد از زمانهاى بعد هست . اين كتيبه‌ها از دو كتيبه پهلوى از زمان شاپور دوّم ( 309 - 379 ميلادى ) شروع مىشود ، سپس كتيبه‌هائى به عربى تا قرن دهم هجرى و به فارسى تا عصر جديد موجود است .\r\nفضائى ، كه بين ديوار غربى صحن و تچر از يكطرف و حصار صفّه از طرف ديگر واقع است ، شامل باقيمانده ابنيه بىاهميّتى است . اردشير پلّه‌كان قشنگى ، مزيّن بنقش سان طوايف باجگذار ، بر جبههء غربى قصر تچر افزوده . تمامى اين فضا ، كه ميان بناى سه درى و حصار غربى واقع است ، اندرونى را تشكيل ميداده .\r\n\r\nقصر جنوب‌شرقى\r\nبناى ديگرى نيز از همان سبك و نوع تچر داريوش هست ، كه « قصر جنوب‌شرقى » خوانده مىشود . اين قصر واقع است در جنوب قصر بار صد ستون ، در مشرق هدش و خارج از بنائى ، كه قصور كوچك را از قصر سلام جدا مىكند . در اين قصر هيچگونه كتيبه يافت نميشود ، امّا شباهت كامل آن با قصر تچر از حيث طرح و حجاريها ثابت مىكند ، كه اين قصر نيز به زمان داريوش متعلّق است ، نه به زمان اردشير دوّم ، چنان كه همه تصوّر ميكردند .\r\nسطح اين قصر ، كه در سمت جنوب‌شرقى صفّه واقع است ، همان سطح باغ زيردست هدش است و جبههء غربى اين قصر حدّ غربى آن باغ مىباشد . شايد قصر مزبور درى بباغ داشته . از اين قصر چيزى به پا نمانده ، جز چند جرز و در و پنجره و طاقچه‌اى از طالار مركزى و رواق آن ، كه رو بشمال است و رويهمرفته عينا تكرار همان نقشه تچر ، منتهى اندكى كوچكتر . امّا فضاى اطاقهاى جنبى آن نه تنها از فضاى تچر بلكه از آن هدش هم بيشتر است . پس قصر جنوب‌شرقى از\r\n\r\n","description":"","footnote":"","page_name":" 1590 ","page_number":703},
  {"content":"\r\n\r\nتمام قصور كوچك بزرگتر مىباشد و اين معنى و فزونى اطاقهاى كوچك و مجزّا بودن و موقع آن در كنار باغ ، اين تصوّر را قوّت ميدهد ، كه اين قصر از آن ملكه بوده و بحالى ، كه از ابتداى حريق عظيم افتاده ، هم‌چنان در زير آوار خود مدفون است . پايه ديوارها و پاسنگهاى ستونها در بعض جاها روى خاك افتاده ، امّا اين بقاياى حقير براى رسم نقشهء آن كافى نيست . از حجاريهاى آن ، آنچه كه ديده مىشود ، عينا همان حجاريهاى تچر است . در اپدانه بزرگ و تچر و هدش ، باستثناى بعض نقاط ، تمامى زمين اصلى و قديم صفّه را يك طبقه آوار بضخامت مختلف پوشيده .\r\nآثارى ، كه جابجا از اساس قصرها ديده مىشود و آستانهء درها و پاسنگ‌هاى مجزّا ثابت مىكند ، كه سابقا ابنيهء ديگرى ، علاوه بر آنچه كه تاكنون باقى مانده ، روى صفّه وجود داشته . مخصوصا طرف جنوب‌شرقى ، كه اكنون به نظر ميرسد خالى بوده ، در آن زمان ميبايست پر از عمارات بوده باشد ، زيرا زمين كنونى در اين قسمت صفّه سطح طبيعى نيست .\r\n\r\nبارو\r\nحصارى در پاى كوهستان كشيده شده و اين حصار صفّه را از دامنه كوهى ، كه در آن دو دخمهء سلطنتى كنده‌اند ، جدا ميكرده . حصار خارجى ديگرى گرد كوه ميگشته . اين حصار از زاويهء شمال‌شرقى صفّه شروع شده از تمامى تيزه‌هاى كوه ميگذرد و پس از آن چرخيده و به پائين ميل كرده بگوشهء جنوب‌شرقى صفّه انتها مىبايد . فضاى بين اين دو حصار وسيعتر از خود صفّه مىباشد ، امّا ، چون شيب كوه بسيار تند است ، در اين فضا بناى زيادى نساخته‌اند و ظاهرا فقط چند قراولخانه در آنجا بوده . ديوارى ، كه به دو حصار بالائى و پائينى عمود است ، دو دخمه را از هم جدا مىكند . نزديك چاهى ، كه بالاتر ذكر شد ، فقط يك در است ، كه از آن ممكن بوده از صفّه بدخمه‌ها بروند .\r\n\r\nدخمه‌ها\r\nدخمهء جنوبى ظاهرا قديمتر از دخمه ديگرى است . اگرچه ساختمان آن به قدر دخمه‌هاى نقش رستم از حيث تمام بودن حيرت‌انگيز نيست ، باز از حيث كار و وسعت اطاق درونى بر دخمهء شمالى رجحان دارد . هر دو تقليد\r\n\r\n","description":"","footnote":"","page_name":" 1591 ","page_number":704},
  {"content":"\r\n\r\nدخمه‌هاى نقش رستم است ، كه قديمتر مىباشد . فقط با اين فرق ، كه قسمت سفلاى دخمه‌ها در نقش رستم صاف است و منظرهء صليبى را دارد ، ولى در اين‌جا ، اين قسمت جاى افقى وسيعى است ، كه با آستانهء درب ورود طراز است . اختلاف مزبور بسبب شيب كوه است ، كه در نقش رستم تقريبا عمودى است و در تخت‌جمشيد ملايمتر و باندازهء زاويه‌اى ، كه تخمينا 45 درجه مىشود . قسمت بالاى اين سطح در ديوارهاى طرفين ، كه از خود كوه است ، پيش رفته و قسمت جلو بواسطهء ديوارهاى پيش‌بست ، كه آنها را با سنگ ، بىهيچ ملاط يا گيره‌اى ، بالا آورده‌اند بپيش ممتدّ است . جبههء دخمه‌ها از حيث حجارى مانند يك قصر هخامنشى است :\r\nسقف رواق روى ستونها قرار دارد و درى ، كه در عقب رواق بايد باشد ، ميان خود ستونها واقع است . بر خلاف دخمه‌هاى نقش رستم اينجا روى اسبر ( مجموعهء طرّه و كتيبه « 1 » ) صفى از شيرها نقش شده و چارچوب در به گل و بوته‌هائى مزيّن است ، كه گلهاى اسفدل « 2 » درب مشهور ارختئوم « 3 » آتن را بخاطر ميآورد .\r\nبالاى سقف رواق ، گاث ( گاه يا تخت ) ديده مىشود ، كه روى دست نمايندگان اقوام مختلف ممالك قرار گرفته و روى آن شاه ، كه كمانى بدست دارد ، جلو آتشدان ايستاده بعبادت مشغول است و در آسمان رمز اهورمزد ( فروهر ) و هلال ظاهر است . در داخل دخمهء جنوبى دالانى است ، كه سه كتهء تودار دارد و هريك را براى دو گور ساخته‌اند ، لكن دخمهء شمالى بيش از يك اطاق نامنظّم ندارد و دو اطاق يك كته تودار بزرگ براى دو گور ساخته‌اند . شكّى نيست ، كه دخمه‌هاى نقش رستم متعلّق به چهار شاه اوّلى از شاخه وشتاسپ دودمان هخامنشى است و دخمه‌هاى تخت‌جمشيد ، كه سوّمين آنها در جنوب شهر ناتمام مانده ، متعلّق بسه شاه آخرى همان شاخه و دودمان ( اخيرا اين عقيده قوّت يافته ، كه چهار نفر از شاهان هخامنشى در نقش رستم مدفون بودند و هفت نفر ديگر در تخت‌جمشيد . م . ) .\r\n\r\nب - آثار شهر\r\nاين شهر ، كه نامش پارس بوده ( بيونانى پرس‌پليس ) در مدّت بالنّسبه كوتاهى\r\n\r\n\r\n","description":"","footnote":"\r\n( 1 ) -  La corniche . \r\n( 2 ) -  Asphodele  ( گلى است از نوع ياس ) .\r\n( 3 ) -  Erechtheum . \r\n","page_name":" 1592 ","page_number":705},
  {"content":"\r\n\r\nآبادان بود . ابتداى آن با زمان شروع ببناى صفّه در زمان داريوش اوّل ، يعنى تقريبا با سال 520 ق . م ، مصادف است و ظاهرا اندكى بعد از آتش زدن صفّه در زمان اسكندر كبير و شايد در حدود 250 سال ق . م متروك گرديده . اطلال آن ظاهر حال خرابه‌هاى شهرهاى بزرگ مملكت بابل و آسور را ندارد . آن تلال جسيمه بارتفاع 30 مطر و وسعت چندين كيلومتر مربّع فقط از بركت سكناى مستمرّ صدها بلكه هزاران سال تشكيل شده . بر خلاف ، در پارس ارتفاع متوسط خرابه‌ها ، باستثناى بعض جاها ، به نظر نميآيد ، كه از دو مطر بگذرد ، ولى اين را هم بايد گفت كه تعيين ارتفاع اين‌جاها منجّزا ، از لحاظ اينكه خاك طبيعى على الظّاهر يكى نبوده ، مشكل است .\r\nشهر دو درهء شمالى و جنوبى را دور مىزده و وسعت هريك از اين محلّات دو برابر فضاى صفّه بوده ، ديوارهاى پيش‌بست صفّه و شيب تند كوه ، حدود طبيعى اطمينان‌بخشى براى آن تشكيل ميدهد ، در مغرب صفّه ، در سمت جلگه ، وسعت شهر را بواسطهء خاك ميتوان معيّن كرد ، زيرا خاك آن از خاك جلگهء ممتاز است : رنگ خاك‌آوارها با خاك كشتنى طبيعى فرق دارد ، گياه‌هائى ، كه در هريك ميرويد ، مختلف است و بعلاوه خاكى ، كه سابقا عمارات روى آن بنا شده بود ، بالتّمام از خرده‌ريزهاى موادّ بنائى و سفال شكسته پوشيده .\r\n\r\nسور\r\nسور در بسيارى از جاها مخصوصا در زاويهء جنوب‌غربى شهر ، نزديك دخمهء نيمه‌كاره ، به خوبى مشخّص است و از آن يك ديوار داخلى ، كه روى طبقه‌اى از سنگهاى نتراشيده ساخته‌اند ، يك خندق و يك ديوار خارجى ، بجا مانده . دروازه‌هاى شهر را هرگز نميتوان دانست كجا بوده . وسعت شهر به طرف مغرب ، يعنى ميان صفّه و اين حصار تقريبا مساوى عرض خود صفّه است .\r\nبنابراين تمام فضاى شهر تخمينا هفت برابر وسعت صفّه يا اندكى بيش از يك كيلومطر مربّع را ميپوشانده .\r\n\r\nمحلّهء جنوبى\r\nدر داخل اين حدود عدّه‌اى ابنيهء عظيمه هست ، كه به همان سبك و خصايص ابنيهء صفّه بنا شده . در جنوب نزديك زاويهء جنوب\r\n\r\n","description":"","footnote":"","page_name":" 1593 ","page_number":706},
  {"content":"\r\n\r\nغربى صفّه ، بنائى است داراى پاسنگهاى عظيم ، كه عظمت آنها با ستونهاى اپدانه كاملا مساوى است . اندكى دور تر بنائى ديده مىشود ، كه داراى ستونهائى كوچك شبيه ستونهاى قصر جنوب‌شرقى است . قدرى جلوتر در همين خط پايه‌هاى سنگى ديوارهاى خارجى يك عمارت و چند آستانهء درواقع است . سپس چند قطعه از محجّر پلّه‌كان و سنگهاى تراشيدهء ديگر ميآيد . اوّل چيزى كه بخاطر ميرسد ، آن تواند بود ، كه اينجا كارگاهى براى ساختمان صفّه بوده ، امّا ملاحظهء دقيقترى نشان ميدهد ، كه سنگها در جاى اصلى خود واقع است . بالاخره نزديك حدّ نهائى ظاهر شهر ، يعنى در جائى كه بقاياى حصار موجود است ، سوّمين دخمهء سلطنتى كنده شده و آن در سمت جنوبى پوزهء كوهى است ، كه محلهء جنوبى شهر را محدود ميدارد . اين دخمه بىشكّ دخمهء داريوش سوّم است ، كه هنگام فتح اسكندر هنوز بپايان نرسيده بود .\r\nفقط قسمت علياى آن ، يعنى صورت شاه ، كه در مقابل مجمر به نماز ايستاده ، تمام شده . باقى سنگستانى بيش نيست ، الّا اينكه حجّارى اين‌جا ، كه تقليد دخمه‌هاى ديگر است ، نمونه‌هائى از انحطاط فن مينمايد .\r\n\r\nمحلّهء شمالى\r\nدر محلّهء شمالى شهر ، از دور ، در دره‌اى در دامنهء كوه ، درى از سنگ نمايان است ، كه بر جرزهاى آن صورت دو خادم را كنده‌اند ( چنان كه در روى صفّه كرارا ديده مىشود ) . ديگر در مغرب ، غار طبيعى كوچكى در ميان كوه موجود است و در عقب آن عدّه‌اى از سنگ‌هاى تراشيده و نقش يك آتشدان . در آنجا آثار مجراى آبى نيز ، كه سابقا ذكر شد ، پديدار است . اين مجرى در سنگ كنده شده و از دره پلوار رود در نزديكى استخر ميآيد . در وسط محله شمالى بين زاويهء شمال‌شرقى صفّه و كوه ، در آنجا كه دره بجلگه مىافتد ، تپّه سرخى بارتفاع بالنّسبه بيشترى برپاست . اين تلّ از انقاص بنائى تشكيل شده ، كه از خشت ساخته بودند . بر سطح تپّه شكسته‌هاى ستونها ، پاسنگها ، سرستونهاى سنگى ، آجرها و ، مهمتر از آن همه ، سنگ‌هاى مصنوعى لعاب‌دار ديده مىشود . بالاخره در حدّ غربى محله شمالى شهر ، بر سطح خاك كنونى ، يك آستانه در و دو جرز و طاق يك درب سنگى وسيع ، امّا كوتاه ،\r\n\r\n","description":"","footnote":"","page_name":" 1594 ","page_number":707},
  {"content":"\r\n\r\nافتاده . جرزها حجّاريهائى دارد : يك فراته‌دار پارس « 1 » و زوجه‌اش ( ملكه ) هر دو به حال نماز با برسمى بدست ايستاده‌اند . اين نقوش از چند جهت مهمّ است :\r\nنخست اينكه آن تنها معرّف زنى است در پارس « 2 » و ديگر اينكه در ايران ، از زمان بلافاصله بعد از اسكندر كبير ، تنها نمونهء حجّارى است ، زيرا از مقايسهء اين نقش با مسكوكات اين عهد بايد بدان تاريخى در حدود 250 ق . م داد . بعلاوه اين حجّاريها يگانه دليل است بر اينكه پارس بعد از حريق مسكون بوده . بالاخره با در نظر گرفتن اين معنى ، كه حجّاريها با مقصود بانى موافقت داشته ، بايد پنداشت ، كه اين در درب آتشكده‌اى بوده . كشف اين دروازهء حجّارى شده ، كه از نظر تمام كاشفين پوشيده مانده ، از جنبهء تاريخى و معرفت آثار قديم داراى اهميّت است » .\r\nچنين است مفادّ راپورت پروفسر هرتسفلد . در خاتمه بايد گفت كه اخيرا ( از سال 1310 هجرى يا 1931 ميلادى ) پروفسور مزبور با سرمايه امريكائى مشغول برداشتن خاكهاى آوارهاى تخت‌جمشيد و كاوشها و برگردانيدن بعض خرابه‌ها به صورت اوّليّه آنها است . ترديدى نيست ، كه از اين كارها آثار زيادى بدست خواهد آمد و ممكن است ، مسائل بسيارى روشن شود . عجالة از كشفيّاتى ، كه جالب توجّه مىباشد ، كتيبه‌اى است از خشيارشا ، كه بر سنگى كنده‌اند و از زير خاك بيرون آمده . مفادّ اين كتيبه در جزو كتيبه‌هاى خشيارشا پائين‌تر ذكر خواهد شد .\r\n\r\nكتيبه‌هاى تخت‌جمشيد « 3 »\r\nكتيبه‌هاى شاهان هخامنشى در تخت‌جمشيد چنين است :\r\n\r\n1 - از داريوش بزرگ :\r\nالف - در جرز درگاه ( تچر ) بالاى صورت شاه به زبان پارسى قديم و عيلامى\r\n\r\n\r\n","description":"","footnote":"\r\n( 1 ) - يعنى حكمران يا پادشاه دست‌نشاندهء پارس در زمان سلوكىها و پارتىها .\r\n( 2 ) - مقصود نويسنده اين است ، كه در خرابه‌هاى تخت‌جمشيد شكل زنى حجّارى نشده و اينهم از دورهء بعد از هخامنشىها است .\r\n( 3 ) - مآخذ همان است ، كه در صفحهء 1570 ذكر شده .\r\n","page_name":" 1595 ","page_number":708},
  {"content":"\r\n\r\nو آسورى نوشته‌اند : داريوش ، شاه بزرگ ، شاه شاهان ، شاه ممالك ، پسر وشتاسپ هخامنشى اين تچر را بنا كرد .\r\nب - روى لباس شاه : داريوش ، شاه بزرگ ، پسر وشتاسپ هخامنشى .\r\nج - در گيلوئى پنجره : اين سنگ گيلوئى پنجره در خانه شاهى داريوش ساخته شده .\r\nد - در ديوار پيش‌بند صفّه از طرف جنوب :\r\nبند 1 - بزرگ است اهورمزد . او بزرگترين خدايان است . او داريوش را شاه كرده . او شاهى را به او داده . بفضل اهورمزد داريوش شاه است .\r\nبند 2 - داريوش شاه گويد : اين است مملكت پارس ، كه اهورمزد به من داده و زيبا و داراى اسبان خوب و مردان نيك است . بفضل اهورمزد و از جهت كارهايم داريوش شاه از دشمنى باك ندارد .\r\nبند 3 - داريوش شاه گويد اهورمزد مرا با خدايان شاهى يارى كناد و اهورمزد اين مملكت را از دشمن بد ، از قحطى و از دروغ بپايد . دشمنى بدخواه ، سالى بد و دروغ به اين مملكت نيايد . اين عنايت را از اهورمزد و خدايان شاهى استغاثه ميكنم . اين را اهورمزد و خدايان شاهى به من اعطا كنند .\r\nه - در ديوار پيش‌بند صفّه از طرف جنوب :\r\nبند 1 - منم داريوش ، شاه بزرگ ، شاه شاهان ، شاه ممالك بسيار ، پسر وشتاسب هخامنشى .\r\nبند 2 - داريوش شاه گويد : بفضل اهورمزد اين است ممالكى ، كه به يارى اين لشكر پارسى از آن من‌اند ، از من ميترسند و به من باج ميدهند : خوزستان ، ماد ، بابل ، عربستان ، آسور ، مصر ، ارمن ، كاپادوكيّه ، سپرد ( ليديّه ) ، يونانيهاى ممالك بسيار و آنهائى ، كه در دريا هستند ، و ممالكى كه در مشرق است ، ساگارتى ، پارت ، زرنگ ( سيستان ) ، هرات ، باختر ، سغد ، خوارزم ، ث‌ت‌گوش ، رخّج ،\r\n\r\n","description":"","footnote":"","page_name":" 1596 ","page_number":709},
  {"content":"\r\n\r\nهند ، گندار ، سكائيّه ، مچيا « 1 » .\r\nبند 3 - داريوش شاه گويد : اگر تو فكر كنى : « از هيچ دشمنى نترسم » ، اين مردم پارس را نگاه دار . اگر مردم پارس بپايد ، سعادتى ، كه براى مدّتهاى مديد تيره نشود ، از اهورمزد به اين خانوادهء شاهى نازل گردد .\r\n\r\n2 - از خشيارشا\r\nالف - در بالاى دو گاو نر پردار چهار مرتبه بپارسى ، عيلامى و آسورى تكرار شده .\r\nبند 1 - خداى بزرگى است اهورمزد ، كه اين زمين را آفريده ، كه آن آسمان را آفريده ، كه بشر را آفريده ، كه شادى را براى بشر آفريده ، كه خشيارشا را شاه كرده ، يگانه شاهى را از بسيارى ، يگانه آقائى را از بسيارى .\r\nبند 2 - منم خشيارشا ، شاه بزرگ ، شاه شاهان ، شاه ممالكى ، كه ملل گوناگون دارد ، شاه اين زمين بزرگ و پهناور ، پسر داريوش شاه هخامنشى .\r\nبند 3 - خشيارشا شاه بزرگ گويد : بفضل اهورمزد اين رديف ستونها را ، كه تمام ممالك را مينمايد ، من ساخته‌ام . چيزهاى زيباى ديگر نيز در اين پارس ساخته شده ، كه من و پدرم ساخته‌ايم . هر بنائى ، كه منظرهء زيبا دارد ، تمامى آنها را ساخته‌ايم .\r\n( راجع به اين بند لازم است گفته شود : اشخاصى ، كه عقيده دارند اسم تخت‌جمشيد ( پارس ) بوده ، به اين جاى كتيبهء خشيارشا استناد ميكنند : « در اين پارس ساخته شده » ، ولى اشخاصى ، كه اين عقيده را نپذيرفته‌اند ، گويند مقصود از ( پارس ) مملكت پارس است ، زيرا آن را همچنين مىنوشتند ) .\r\nبند 4 - خشيارشاه بزرگ گويد « 2 » : اهورمزد نگاه دارد مرا و خانوادهء من و آنچه را ، كه من و پدرم كرده‌ايم . تمامى اين چيزها را اهورمزد بپايد .\r\nب - در ديوارى ، پهلوى حجّارى ممتاز پلّكان طالار ستون‌دار خشيارشا :\r\n\r\n\r\n","description":"","footnote":"\r\n( 1 ) - در كتيبه نقش رستم اين ممالك معرّفي شده ( صفحهء 1451 ) .\r\n( 2 ) - » » » اين علامت بجاى « خشيارشا شاه گويد » گذارده شده ، تا تكرار نشده باشد .\r\n","page_name":" 1597 ","page_number":710},
  {"content":"\r\n\r\nبند 1 - خشيارشاه بزرگ گويد : خداى بزرگى است اهورمزد ، كه اين زمين را آفريده ، كه آن آسمان را آفريده ، كه بشر را آفريده ، كه شادى را براى بشر آفريده ، كه خشيارشا را شاه كرده ، يگانه شاهى را از بسيارى ، يگانه فرماندارى را از بسيارى .\r\nبند 2 - منم خشيارشا ، شاه بزرگ ، شاه شاهان ، شاه ممالكى ، كه داراى انواعى زياد از ملل است ، شاه اين زمين بزرگ و پهناور ، پسر داريوش شاه هخامنشى .\r\nبند 3 - خشيارشا شاه بزرگ گويد : آنچه در اين‌جا كرده‌ام و آنچه را ، كه پدرم كرده ، همه را من بفضل اهورمزد كرده‌ام ، اهورمزد مرا و سلطنتم و آنچه را ، كه كرده‌ام ، حفظ كناد ( از اين‌جاى كتيبه استنباط مىشود ، كه در زمان داريوش هم خشيارشا مباشر كلّ بنائىها و حجّاريها بوده ) .\r\nج - در جرز درگاه و پهلوى پلّكان جنوبى تچره داريوش بپارسى و عيلامى و آسورى تكرار شده : بند 1 و 2 مانند بند 1 و 2 كتيبهء قبل است .\r\nبند 3 - خشيارشا شاه بزرگ گويد : اين بنا را بفضل اهورمزد داريوش شاه پدر من ساخت ، اهورمزد با خدايان مرا و آنچه را ، كه من و پدرم داريوش شاه كرده‌ايم ، نگاهدارد . همهء اين چيزها را اهورمزد با خدايان پاينده بدارند .\r\nد - در دو لوحه و در ديوارى ، كه پهلوى پلّه‌هاى قصر خشيارشا است ، بپارسى قديم ، عيلامى و آسورى تكرار شده :\r\nبند 1 و 2 مانند بند 1 و 2 دو كتيبهء قبل است .\r\nبند 3 - خشيارشاه بزرگ گويد : اين بنا را بفضل اهورمزد من ساخته‌ام ، اهورمزد با خدايان مرا و سلطنتم و آنچه را ، كه كرده‌ام ، نگاهدارند .\r\nه - بالاى صورت حجّارى شدهء شاه در جرز درگاه از طرف شمال و مشرق بپارسى قديم ، عيلامى و آسورى تكرار شده : خشيارشا شاه بزرگ ، شاه شاهان ، پسر وشتاسپ شاه هخامنشى .\r\nدر تخت‌جمشيد بتوسط پروفسور ارنست هرتسفلد كتيبهء جديدى اخيرا ( 1310 هجرى شمسى يا 1931 ميلادى ) كشف شده ، كه مضمون آن چنان كه پروفسور مزبور ترجمه كرده ، چنين است :\r\nبند 1 - خداى بزرگى است اهورمزد ، كه اين زمين را آفريده ، كه شادى\r\n\r\n","description":"","footnote":"","page_name":" 1598 ","page_number":711},
  {"content":"\r\n\r\nرا براى بشر آفريده ، كه خشيارشا را شاه كرده ، يگانه شاهى را از بسيارى ، يگانه فرماندارى را از بسيارى .\r\nبند 2 - منم خشيارشا ، شاه بزرگ ، شاه شاهان ، شاه ممالكى كه از نژادهاى بسيار مسكون است ، شاه اين زمين بزرگ پهناور ، پسر داريوش شاه هخامنشى .\r\nبند 3 - خشيارشا شاه بزرگ گويد : پدر من داريوش است ، پدر داريوش وشتاسپ نام بود ، پدر وشتاسپ ارشام نام و وشتاسپ و ارشام هر دو زنده بودند ، وقتى كه هرمز بارادهء خود پدرم داريوش را بر اين زمين شاه كرد .\r\nوقتى كه داريوش شاه شد ، چيزهاى بسيار فرثر « 1 » كرد .\r\nبند 4 - خشيارشا شاه بزرگ گويد : داريوش پسران ديگر داشت . بارادهء اهورمزد پدر من داريوش پس از خودش مرا بزرگترين كرد . وقتى كه پدر من داريوش از تخت رفت ، بارادهء اهورمزد من بر گاه ( تخت ) پدر شاه شدم . وقتى كه من شاه شدم ، چيزهاى بسيار فرثر كردم . آنچه پدرم كرد و نيز آنچه من كردم ، چيزهاى ديگر را من افزودم و آنچه من كردم و آنچه پدرم كرد ، همه از ارادهء اهورمزد بود .\r\nبند 5 - خشيارشا شاه بزرگ گويد : مرا اهورمزد بپايد و مملكتم را نيز . آنچه من كردم و هرچه پدرم كرد ، آن را نيز اهورمزد بپايد .\r\nاز اين كتيبه دو چيز صريحا مستفاد مىشود : اوّل آنكه ، وقتى كه داريوش بتخت نشسته ، پدر او و جدّش ارشام زنده بوده‌اند . در باب وشتاسپ از مورّخين يونانى ميدانستيم ، كه چنين بوده ، ولى زنده بودن ارشام جدّ داريوش مجهولى بود ، كه بواسطهء اين كتيبه معلوم گرديد . دوّم اين كتيبه صريحا مىرساند ، كه داريوش در زمان حياتش خشيارشا را وليعهد كرده و اين‌جاى كتيبه روايت هرودوت را در باب تعيين خشيارشا بولايت عهد ( صفحهء 684 ) تأييد مىكند . در خاتمه بايد گفت ، كه از كشف اين كتيبه يك لغت بر قاموس زبان پارسى قديم افزوده است و آن كلمه فرثر است ، كه عجالة معنايش را صحيحا نميدانند .\r\n\r\n\r\n","description":"","footnote":"\r\n( 1 ) - معنى اين كلمه را نميدانند ، ولى از فحواى كلام چنين استنباط مىشود ، كه كارهاى خوب كرد .\r\n","page_name":" 1599 ","page_number":712},
  {"content":"\r\n\r\n\r\n3 - از اردشير سوّم :\r\nالف - در سه لوحه در شمال قصر اردشير . ب - در پهلوى پلّه‌هاى غربى تچر داريوش :\r\nبند 1 - خداى بزرگى است اهورمزد ، كه اين زمين را آفريده ، كه آن آسمان را آفريده ، كه بشر را آفريده ، كه شادى را براى بشر آفريد ، كه مرا ، كه اردشيرم ، شاه كرده ، يگانه شاهى را از بسيارى يگانه فرماندارى را از بسيارى .\r\nبند 2 - اردشير شاه بزرگ ، شاه شاهان ، شاه ممالك ، شاه اين زمين گويد :\r\nمن پسر اردشير شاهم ، اردشير پسر داريوش شاه ، داريوش پسر اردشير شاه ، اردشير پسر خشيارشا شاه ، خشيارشا پسر داريوش شاه ، داريوش پسر وشتاسپ نام ، وشتاسپ پسر ارشام نام هخامنشى ( بصفحهء 231 رجوع شود ) .\r\nبند 3 - اردشير شاه گويد : اين پلّه‌كان سنگى را من ساخته‌ام .\r\nبند 4 - اردشير شاه گويد : اهورمزد و ايزد مهر مرا ، اين مملكت را و آنچه را ، كه كرده‌ام ، بپايند .\r\nدر خاتمه راجع بقصور تخت‌جمشيد مقتضى است بيفزائيم ، كه پلوتارك گويد ، ادان « 1 » يكى از بناهاى معروف آتن موافق نقشه‌اى ، كه پريكلس كشيده بود ، ساخته شده است و او چنان كه گويند نقشهء كوشك خشيارشا را در نظر داشته ( پريكلس ، بند 22 ) .\r\n\r\nچهارم - نقش رستم\r\nچنان كه در شرح آثار تخت‌جمشيد گفته شد ، سه مقبره از شاهان هخامنشى در آن محلّ است و مقبرهء سوّم ناتمام مانده . امّا مقابر داريوش بزرگ و بعض شاهان ديگر هخامنشى در محلّى است كه تقريبا در سه ربع فرسنگى تخت‌جمشيد ، در آنطرف رود پلوار ، واقع و به زبان اهل محلّ موسوم بنقش رستم مىباشد ، زيرا مردم محلّ از حجّاريهاى آن تصوّر كرده‌اند ، كه اين صورتها از رستم داستانى است .\r\nمقابر را در كوه كنده‌اند و تماما از روى يك نقشه است . نماى مقابر بسه بخش ، كه يكى روى ديگرى بنا شده ، تقسيم گشته . اين بنا شبيه صليب يونانى است و بلنديش به 24 مطرونيم ميرسد . قسمت سفلى ، كه تقريبا شكل مربع مستطيل\r\n\r\n\r\n","description":"","footnote":"\r\n( 1 ) -  L'Odeon . \r\n","page_name":" 1600 ","page_number":713},
  {"content":"\r\n\r\nدارد ، صاف است و عارى از تزيينات . دو قسمت ديگر رويهمرفته جبههء قصرى را مينمايد . در اينجا رواقى است ، كه از چهار ستون با سرستون‌هائى از سر گاو نر تركيب شده ، بعد درى است ، كه گيلوئى مصرى دارد . در قسمت بالاى اين آثار حجّاريهاى برجسته‌اى است ، كه كيفيّاتش چنين است : شاه بالاى تخت بر سريرى ، كه سه پلّه دارد ايستاده ، بدست چپ كمانى گرفته و به زمين تكيه داده .\r\nدست راست را به طرف آتشدانى بعلامت عبادت دراز كرده ، فروهر در بالا پرواز مىكند و از پس اين صورت قرص آفتاب نمايان است . 28 مجسّمه به دو رديف در سه طبقه يكى روى ديگرى واقع و تخت را نگاهداشته‌اند . اينها نمايندگان ممالك تابعه‌اند ( نظير آن راجع بتخت‌جمشيد ذكر شد ) كتيبه‌اى داريوش در اينجا نويسانده ، كه ترجمهء آن در صفحات 1451 - 1452 گذشت . از تحقيقاتى كه ديولافوا در سال 1885 توسط دو نفر از اعضاء هيئت خود كرد « 1 » ، معلوم شد ، كه زير هفت مجسّمه اسامى ايالات تابعه نوشته شده . خود دخمه ، كه درون مقبره است ، از يك دهليز و اطاق پستى تركيب شده . در زمين اين محلّ 9 قبر كنده‌اند . ديوارها عارى از هر نوع نقّاشى يا حجّارى است . بعضى تصوّر ميكنند ، كه داريوش مبتكر اين مقابر بوده و ، زمانيكه او با كبوجيه بمصر رفته بود ، بفكر افتاده چنين مقبره‌اى بسازد .\r\nدر مقابل مقابر برجى است ، كه محقّقين دربارهء آن اختلاف دارند . اين برج را حالا كعبه زرتشت نامند و پروفسور زارّه عقيده دارد ، كه اينجا آتشكده بوده و بيرقهاى سلطنتى هخامنشىها را در اينجا حفظ ميكردند « 2 » . استدلالى كه او براى اين نظر خود كرده ، مبنى بر مسكوكات شاهان دست‌نشاندهء پارس در دورهء بعد از هخامنشى است :\r\nشاه پارس در يكطرف آتشكده در حال عبادت ايستاده و در طرف ديگر بيرقهاى سلطنتى ديده مىشود . در نقش رستم يا صحيحتر گفته باشيم در شيب غربى حسين‌كوه آثار دو آتشكده نيز مشاهده مىشود . دو سنگ مكعّب يك‌پارچه بارتفاع قدّ انسان در اينجا واقع است ، ولى از حيث شيوهء ساخت اختلافى باهم دارند .\r\nراجع به اين سؤال ، كه چه شاهانى از سلسلهء هخامنشى در نقش رستم مدفون\r\n\r\n\r\n","description":"","footnote":"\r\n( 1 ) -  M . M . Babin et Hossay . \r\n( 2 ) - صنايع ايران قديم طبع پاريس ، صفحهء 14 .\r\n","page_name":" 1601 ","page_number":714},
  {"content":"\r\n\r\nبودند فقط ميتوان دربارهء داريوش ، كه كتيبه‌اى در اينجا نويسانده ، جواب محقّقى داد . از شاهان ديگر ، كه كتيبه ندارند ، بعضى اسم خشيارشا و اردشير درازدست و داريوش دوّم را ذكر كرده عقيده دارند ، كه اردشيرهاى دوّم و سوّم در تخت‌جمشيد مدفون بوده‌اند « 1 » . در باب مقبرهء داريوش سوّم گفته شد ، كه ناتمام مانده . در خاتمه علاوه ميكنيم ، كه از مورّخين عهد قديم ، چنان كه گذشت ، ديودور اين مقابر را توصيف كرده ( كتاب 17 ، بند 71 ) ، ولى او گويد راهى براى داخل شدن بمقابر نبود و تابوت را با اسبابى بدرون مقبره وارد ميكردند .\r\n\r\nكتيبه‌هاى نقش رستم\r\nالف - اين كتيبه را ، كه مشروح‌ترين كتيبهء نقش رستم است و وسعت دولت هخامنشى را در آن زمان نشان ميدهد داريوش اوّل نويسانده و چون مضمون آن را در صفحات 1451 - 1452 ذكر كرده‌ايم ، تكرار را زايد ميدانيم .\r\nب بند 1 - خداى بزرگى است اهورمزد ، كه . . . . . . . شادى را براى بشر آفريده . . . . كرده . . . . . داريوش شاه . ( چند نقطه علامت اين است كه كلماتى حك شده يا نتوانسته‌اند بخوانند ) .\r\nبند 2 - » » » : بفضل اهورمزد . . . . . من ساخته‌ام . . . .\r\nج - گئوبروو ، يك - پاتىشوواريش نيزه‌دار داريوش شاه .\r\nد - اشپ‌كنا ، كماندار و تيرانداز داريوش شاه .\r\nه - اينها مچيا هستند ( ؟ )\r\n\r\nپنجم - آثار شوش\r\nچنان كه معلوم است ، شاهان هخامنشى زمستان را در شوش بسر ميبردند . شاهان مزبور ارگ اين شهر را محكم كرده بناهائى در آنجا ساخته بودند . اين بناها از داريوش اوّل و اردشير دوّم بود . بقاياى ستونهاى اين قصر حالا در لوور پاريس است ، ولى پايه‌ها و سرستونها ناقص بدست آمده . باوجود اين ديده مىشود ، كه ستونها بستون‌هاى طالار خشيارشا در تخت‌جمشيد شباهت دارد . چيزى كه در اينجا خيلى\r\n\r\n\r\n","description":"","footnote":"\r\n( 1 ) - پروفسور زارّه ، صنايع ايران قديم ، صفحهء 14 طبع پاريس .\r\n","page_name":" 1602 ","page_number":715},
  {"content":"\r\n\r\nبيش از خرابه‌هاى تخت‌جمشيد ديده مىشود ، كاشيهائى است ، كه با آن روى ديوارها را مىپوشانيده‌اند .\r\nعدّه‌اى از اين كاشيها مجالسى را تشكيل ميدهد ، كه به تيراندازان معروف و حالا در موزه لوور پاريس است . يكى از مجالس عبارت است از : شش نفر سپاهى تمام مسلّح ، كه سه بسه در دو رديف روبروى هم ايستاده و نيزه‌ها را بالاى زمين نگاهداشته‌اند ، گوئى ، كه در حال سلام نظامى بوده‌اند . رنگ‌آميزى اين كاشيها و زيبائى آن باعث حيرت است ( گراور 38 ، صفحهء 837 ) . در اين‌جا فريزى بدست آمده از شيرها و شيرى ، كه دم اژدها دارد و به داريوش حمله مىكند .\r\nكاشىسازى را ، چنان كه در فوق گفته شد ، ايرانيها از بابل اقتباس كرده‌اند ( شايد از دروازه ايشتار در بابل ) ولى تفاوتهائى در شكل حيوانات ديده مىشود ، مثلا دم شير ايرانى بالاتر است و عضلات شير برجسته‌تر . در گاو نر پردار ايرانى و بابلى نيز تفاوتى ديده مىشود .\r\n\r\nكتيبه‌هاى شوش\r\n\r\n1 - از داريوش بزرگ\r\nهيئت علميّه فرانسوى ، كه حفريات شوش را دنبال مىكند ، در اينجا كتيبه‌هائى يافته و كتيبه‌اى از داريوش اوّل است ، كه ميتوان گفت بعد از كتيبه بيستون و نقش رستم از هر كتيبهء شاه مزبور و شاهان ديگر هخامنشى مفصّل‌تر و از نظر تاريخى و نيز صرف و نحو و فقه اللّغهء زبان پارسى قديم مهمّ مىباشد . اين كتيبه بر لوحه‌هائى از گل رس خوب و مرمر بسه زبان ( پارسى ، عيلامى ، آسورى ) نوشته شده و لوحه‌هاى مزبور زير قصرى بوده ، كه داريوش ساخته بود و بعد اين قصر در زمان اردشير اوّل سوخته و در زمان اردشير دوّم آن را از نو ساخته ، مرمّت كرده بودند . لوحه‌ها ، چون خرد شده بود ، يك دفعه از زير خاك بيرون نيامده ، آنها را قطعه‌قطعه از 1898 ميلادى تا 1928 متدرّجا بدست آورده و هريك از قطعات را با زحمات زياد به جائى ، كه مقتضى بوده ، گذاشته‌اند ، تا بالاخره در سنه آخرى بدرجه‌اى اين كار\r\n\r\n","description":"","footnote":"","page_name":" 1603 ","page_number":716},
  {"content":"\r\n\r\nپيشرفته ، كه توانسته‌اند مضمون كتيبه‌ها را طبع و منتشر كنند . هرچند هنوز بعض قطعات بدست نيامده و بعض عبارات ناقص است ، باوجود اين مفادّ كتيبه روشن است . از سه نسخه پارسى و عيلامى و بابلى نسخه بابلى بهتر محفوظ مانده و به همين جهت براى تحقيقات و نيز در ترجمهء متن‌ها ، اين نسخه را مبنا قرار داده‌اند .\r\nمتن نسخه بابلى داراى 43 سطر است ، عيلامى - 50 و پارسى قديم 58 سطر .\r\nمضمون كتيبه‌هاى مذكور ، چنان كه پرشيل « 1 » ترجمه كرده اين است : ( خاطره‌هاى هيئت آثار عتيقه ايران ، ج 21 ) « 2 » .\r\n1 - خداى بزرگى است اهورمزد ، كه آسمان را آفريده ، كه اين زمين را آفريده ، كه بشر را آفريده ، كه شادى را براى بشر آفريده ، كه داريوش را شاه كرده ، شاه شاهان بسيار ، يگانه رئيسى بين رؤساء بسيار .\r\n2 - منم داريوش ، شاه بزرگ ، شاه شاهان ، شاه ممالك ، شاه اين زمين ، پسر وشتاسپ هخامنشى .\r\n3 - داريوش شاه گويد : اهورمزد خداى بزرگى است برتر از تمام خدايان ، او مرا آفريده ، او مرا شاه كرده ، اوست كه اين مملكت بزرگ را ، كه داراى مردان شكيل و اسبان خوب است ، به من اعطا كرده . وقتى پدرم وشتاسپ و جدّم ارشام هنوز هردو زنده بودند ، اهورمزد بفضل خود ، مرا شاه اين زمين پهناور كرد . اهورمزد اسبان و مردان عالى را در تمامى اين زمين به من بخشيد و مرا شاه اين زمين قرار داد . ( از اين‌وقت ) « 3 » من خدمت اهورمزد را كردم .\r\nاهورمزد حامى تواناى من است و ، آنچه كه او به من امر مىكند بكنم ، بدست من انجام و اجرا مىشود ، هرچه من كردم بفضل اهورمزد است .\r\n4 - قصر شوش را من ساختم . تزيينات آن از جاهاى دور آمده . خاك را كندند ، تا آنكه به آرامگاه « 4 » رسيدم . پس از آنكه خاك را كندند و ريگ به قدر\r\n\r\n\r\n","description":"","footnote":"\r\n( 1 ) - پرشيل عالم زبانهاى پارسى قديم ، عيلامى و بابلى است ، كه در هيئت فرانسوى كار مىكرد .\r\n( 2 ) -\r\n Memoires de la Mission Archeologique de Perse . F . XXi . \r\n( 3 ) - هلالين مىرساند ، كه معنى تقريبى است .\r\n( 4 ) - بايد مقصود دژ باشد .\r\n","page_name":" 1604 ","page_number":717},
  {"content":"\r\n\r\nكفايت بود و محلّ را باندازهء چهل ارش و بيست ارش از ريگ پر كردند ، بر اين ريگها قصر را ساختم .\r\n5 - پركردن محلّ از ريگ و ساختن آجر كار مردم اكّد بود . چوب سدر ، « 1 » كه استعمال شده ، آن را از محلّى آورده‌اند ، كه كوه ناميده مىشود « 2 » . مردمان ايبرنارى « 3 » اين چوب را آوردند . از مملكت بابل ، كرسا و يون « 4 » تا شوش آنها را آوردند .\r\nچوب ميش‌مكن ، كه در اينجا استعمال شده ، از گندار و . . . . طلائى ، كه در اينجا به كار رفته از سارد و باختر آورده‌اند . سنگ لاجورد ( سيرگرّو ) را از مملكت سغد آورده‌اند ، . . . . كه به كار رفته ، از خوارزم است ، نقره ، كه استعمال شده ، از مصر است ، تزيينات برجستهء قصر از يون آورده شده . عاجى ، كه به كار رفته ، از كوش ، هند و رخّج است . ستونهاى مرمر ، كه در اينجا به كار رفته ، از شهرى است ، كه آفرودى سياس اوگىيى « 5 » نام دارد و تا اين‌جا آمده ، از آنجا اهالى يون و سارد آنها را آورده‌اند .\r\n6 - اسامى صنعتگران ، كه در اين قصر كار كرده‌اند ، نظر بولايات آنها : ماديها و . . . . . ساختند . اين را . . . . . . سارديها و . . . . ساختند . اين را . . . . .\r\nبابلىها و يونىها . . . . از اين آجرها ساختند . . . . ( زينت ) « 6 » برجستهء اين قصر را ساختند .\r\n7 - داريوش شاه گويد : در شوش هرچه كردم . . . . . بر ضدّ مردى دشمن . . . . من ، كه اهورمزد مرا بپايد و پدرم و اين مملكت را .\r\nمقتضى است بيفزائيم ، كه در نسخهء عيلامى ( انزانى ) تفاوتهائى با نسخه بابلى ديده مىشود . با صرف‌نظر از تفاوتهاى جزئى ، كه در معنى مؤثّر نيست ، تفاوتهاى ديگر از اينقرار است :\r\n\r\n\r\n","description":"","footnote":"\r\n( 1 ) -  Les Cedres . \r\n( 2 ) - مقصود جبل لبنان است .\r\n( 3 ) -  Ibir - nari  ( مقصود ماوراء فرات است ) .\r\n( 4 ) -  Yavanites  ( يونانيهاى آسياى صغير ) .\r\n( 5 ) -  Aphrodisias d'Ogiyie . \r\n( 6 ) - هلالين مىرساند ، كه معني تقريبى است .\r\n","page_name":" 1605 ","page_number":718},
  {"content":"\r\n\r\nبند 5 - چوب سدر را از ولايت آمورّى « 1 » آورده‌اند . آسوريها آن را تا بابل آوردند . بابليها ، كوركىها « 2 » و يونىها تا شوش حمل كردند . . . سنگ قيمتى را ، كه كبوت‌ك « 3 » نام دارد . . . . . . از سغد آوردند . سنگ قيمتى را ، كه . . . نام دارد ، از خوارزم آوردند .\r\nبند 6 - اسامى كارگران : آنهائيكه لشد « 4 » را ساختند ماديها هستند . آنانيكه ايسمالو « 5 » را ساختند مصريهايند . . . . . . اما ( تيش‌تى ) « 6 » را ماديها و مصريها ساختند .\r\nبند 7 - داريوش شاه گويد : در شوش . . . عالى امر شد . بسيارى از چيزهاى عظيم الجثه كرده شد . اهورمزد مرا بپايد ، مرا و مردان مرا . . . . .\r\nپدر و مملكتم را نيز .\r\nدر نسخهء پارسى نيز تفاوتهائى نسبت به نسخهء بابلى موجود است :\r\nدر بند 3 - اهورمزد بر اين زمين براى من اسب و مرد آفريد ، او مرا بر اين زمين شاه كرد . . . . . .\r\nدر بند 4 - زمين را كندند ، تا اينكه من به . . . رسيدم و خندقى ايجاد شد . بعد ريگ را در خاك كردند ، از طرفى ببلندى چهل ارش و از طرف ديگر ببلندى بيست ارش ، روى اين ريگها پى قصر گذارده شد .\r\nدر بند 5 - آنچه بعمق زمين كندند و ريگ در خاك كردند و آجر قالب زدند كار بابليها بود .\r\nچوبى كه نورىنا « 7 » نام دارد از كوهى ، كه به ليبان « 8 » موسوم است آورده شد .\r\nمردم آسور آن را تا بابل آورد ، از بابل و كرسا و يونيّه آن را تا شوش آوردند . چوب يكا « 9 » از گدارا ( گندار بايد باشد ) از . . . . و از . . . ارمانا « 10 » .\r\n\r\n\r\n","description":"","footnote":"\r\n( 1 ) - بايد عمّوريان باشد .\r\n( 2 ) -  Kurkeens . \r\n( 3 ) -  Cabautqa . \r\n( 4 ) -  Lashda . \r\n( 5 ) -  Ismalu . \r\n( 6 ) -  Tishti . \r\n( 7 ) -  Naurina . \r\n( 8 ) -  Liban . \r\n( 9 ) - . ( بلوط )  Yaka \r\n( 10 ) -  Armana . \r\n","page_name":" 1606 ","page_number":719},
  {"content":"\r\n\r\nطلا را از سارد و باختر آوردند و در اينجا باز شد . سنگ ( قيمتى ) كبوت‌ك « 1 » و سيك‌ب « 2 » ، كه در اينجا به كار رفته ، از سغد آورده‌اند . سنگى كه اسمش اكس‌شىنه « 3 » است از خوارزم آورده شده . آنچه از نقره و اسادآروو « 4 » در اينجا كار شده از مصر آمده . تزيينات را براى آجرهاى ديوار از يونيّه آورده‌اند . ستونها ( ستلها ) ى سنگى ، كه در اينجا به كار رفته ، از شهرى است ، كه آفرودى سياس در اوگىيى نام دارد ، از آنجا آورده‌اند . اينها مردمى هستند . . . . كه اين چيزها را ساخته‌اند و مردم يونيّه و سارد آنها را تا اينجا آورده‌اند .\r\nدر بند 6 - كه اين درنم « 5 » . . . . ( مقصود از اين كلمه بايد مقرّ « 6 » باشد ) اشخاصيكه نيز ديوار را تزيين كرده‌اند ماديها و مصريها هستند .\r\nبند 7 - داريوش شاه گويد : بحمايت اهورمزد در شوش . . . . .\r\nاهورمزد مرا از آسيب بپايد و . . . مرا و پدرم و مردمم را .\r\nتوضيحات : 1 - در نسخهء بابلى در بند 5 گفته شده ، كه چوب سدر را ، از جائى كه كوه ناميده مىشود ، مردم ايبرنارى آوردند . در نسخهء پارسى صريحا گفته شده ، كه اين كوه لبنان است ( بپارسى قديم لبنانه ) . امّا ايبرنارى در نسخهء بابلى بمعنى ماوراء نهر است ، يعنى ماوراء فرات و در نسخهء پارسى بجاى ماوراء نهر اسم آسور ذكر شده ، شايد از اين جهت ، كه فينيقيّه قبل از انقراض آسور جزو آن بوده .\r\n2 - در همان بند اسم كركا در نسخهء پارسى و عيلامى كرسا است و داريوش راه را ، چنان كه از شوش به فينيقيّه و سواحل درياى مغرب ميرفته ، ذكر كرده و از بابل به طرف يونيّه رفته .\r\n3 - ( ميش‌مكن ) نسخهء بابلى در نسخهء پارسى ( يكا ) نوشته شده ، كه چوب بلوط است ، و در نسخهء بابلى بعد از اسم مذكور توضيح داده‌اند : « چوب جاويدان » .\r\n\r\n\r\n","description":"","footnote":"\r\n( 1 ) -  Cabutka . \r\n( 2 ) -  Sikaba . \r\n( 3 ) -  Axshina . \r\n( 4 ) -  Asadaruva . \r\n( 5 ) -  Daranam . \r\n( 6 ) -  Residence . \r\n","page_name":" 1607 ","page_number":720},
  {"content":"\r\n\r\n4 - سنگ ( سرگرّو ) « 1 » ، كه در نسخهء بابلى ذكر شده ، چنان كه محقّقين تصوّر ميكنند ، نوعى از مرمر است و سيل آن را سرپان‌تن « 2 » ناميده .\r\n5 - لفظ ( اسادآروو ) را گمان ميكنند بمعنى مس است .\r\n6 - اينكه داريوش گفته ، كه نقره را از مصر آورده‌اند ، باعث حيرت است ، زيرا در مصر معادن نقره نبوده . تصوّر ميكنند ، كه چون قبرس وقتى جزو مصر بود ، به اين مناسبت كلمهء مصر استعمال شده يا شايد نقره‌اى بوده ، كه از ذخاير معابد مصرى برداشته‌اند .\r\n7 - شهر آفرودىسياس در كاريّه بود و داريوش بلوكى را ، كه اين شهر در آن واقع بود ، اوگىيى ناميده . در باب اين محل و . شيل گويد ( كتيبه‌هاى هخامنشى در شوش ، صفحهء 32 جزو 21 ، خاطره‌هاى هيئت آثار عتيقه ايران ) :\r\nكه جغرافيّون و مورّخين قديم جاى آن را مختلف معيّن كرده‌اند ، چنان كه پلين و آپ‌پيان « 3 » اين محل را در كاريّه دانسته‌اند ، سترابون در فريگيّه و بطلميوس در ليديّه ، بهرحال اسم اين محلّ بيونانى اوگىگيا بوده . امّا شهر آفرودىسياس معروف بود از اين حيث ، كه اهالى آن پرستش خاصى براى آفروديت ربة النّوع وجاهت و عشق داشتند و معبدى هم براى او ساخته بودند . آثار آفرودى سياس كه شهر صنعتى بود ، اكنون در نزديكى محلّى موسوم به گيرا « 4 » واقع است .\r\n8 - از لوحه‌هاى داريوش معلوم است ، كه نقشهء ساختن قصور به پنج قسمت تقسيم شده و هر قسمت را ملّتى ساخته . پنج ملّت عبارت بوده‌اند از : ماديها ، بابليها ، سارديها ، يونانيهاى آسياى صغير ( اهالى يونيّه ) و مصريها .\r\n\r\nكتيبه‌هاى ديگر داريوش\r\nدر آثارى هم ، كه از قصر مزبور بدست آمده ، از قبيل پاسنگهاى ستون ، آجرها ، كاشىها ، مجسّمه‌ها ، لوحه‌ها و غيره كتيبه‌هائى هست ، كه مختصر و كوتاه است و بسه زبان پارسى قديم ، عيلامى و آسورى داريوش را معرّفى ميكنند .\r\n\r\n\r\n","description":"","footnote":"\r\n( 1 ) -  Sirgarru . \r\n( 2 ) -\r\n Serpentin ( Inscrip . des Achemenides a Suse par V . Scheil . p . 22 , Paris 1929 ) . \r\n( 3 ) -  Appien . \r\n( 4 ) -  Geira . \r\n","page_name":" 1608 ","page_number":721},
  {"content":"\r\n\r\nبراى اينكه از مضامين اين كتيبه‌ها اطّلاعى بدست آيد ، مفاد آنها را ذكر ميكنيم :\r\n1 - من داريوش ، شاه بزرگ ، شاه شاهان ، پسر وشتاسپم .\r\n2 - منم داريوش ، شاه بزرگ ، شاه شاهان ، شاه ممالك ، شاه اين زمين ، پسر وشتاسپ هخامنشى . داريوش گويد : بفضل اهورمزد من اين قصر ( دسر ) را ساختم ( دسر را بمعنى تچر ميدانند ، كه در صفحهء 1589 ذكرش گذشت ) .\r\n3 - كتيبه‌ايست بمضمون كتيبهء قبل ، كه بوسيله آن داريوش ميگويد ، قصر ستون‌دار را او ساخته ( پرشيل تصوّر مىكند ، صحبت از طالار صدستونى است ، كه در اينجا بوده ) . در نسخهء پارسى اين قصر را هدش « 1 » ناميده‌اند .\r\n4 - منم داريوش الخ . داريوش شاه گويد : وقتى كه اهورمزد مرا شاه اين زمين كرد ، بفضل اهورمزد تمامى كارهاى زيبا را انجام دادم .\r\n5 - منم داريوش الخ . داريوش شاه گويد : آنچه در اين مملكت كرده‌ام ، يك دفعه نكرده‌ام ، زيرا اهورمزد آن را خواست و اهورمزد مرا يارى كرد ، هرچه در اين‌جا هست ، من بوسايل خود كردم ( يعنى بسعى و اهتمام خودم انجام شده ) و داريوش شاه گفت : واقعا اين چيزها بفضل اهورمزد است ! آنهائيكه اين قصر را ، كه من ساخته‌ام بينند ، گمان نخواهند كرد ، كه حرفهاى من اغراق‌آميز است . اهورمزد مرا و مملكتم را بپايد .\r\n6 - بر آجرها كتيبه‌هائى به اين مضمون باسمه شده : منم داريوش ، شاه بزرگ ، شاه شاهان ، شاه ممالك ، شاه تمامى اين زمين ، پسر وشتاسپ هخامنشى .\r\n7 - بر آجرهائى نوشته شده : وقتى كه پدرم وشتاسپ و جدّم ارشام ( هنوز زنده بودند ) .\r\n8 - روى كاشيها اين كتيبه‌ها را خوانده‌اند ( پرشيل ، همانجا ) : عربستان ، مصر ، خوارزم ، كاپادوكيّه ، سغد ، سكودر ، ث‌ت‌گوش ، ماد ، زرنگ ، پارس ، عيلام ، هئومه‌ورك .\r\n\r\n\r\n","description":"","footnote":"\r\n( 1 ) -  Hadish . \r\n","page_name":" 1609 ","page_number":722},
  {"content":"\r\n\r\n9 - بر مجسّمه‌ها و لوحه‌هائى از مرمر نوشته‌اند : خداى بزرگى است اهورمزد ، كه اين زمين را آفريده ، كه آسمان را آفريده ، كه بشر را آفريده ، كه سعادت بشر را آفريده ، كه داريوش را شاه كرده ، يگانه شاهى را از بسيارى ، يگانه قانون‌گذارى را از بسيارى . منم داريوش شاه بزرگ ، شاه شاهان ، شاه ممالكى كه از تمام نژادها مسكون است ، شاه اين زمين تا آن دورها ، پسر وشتاسپ هخامنشى ، پارسى ، پسر پارسى ، آريانى آريانىنژاد ، اين است ممالكى كه خارج از پارس دارم ، كه در تحت فرمان من‌اند ، كه به من باج ميدهند ، آنچه كه از طرف من به آنها گفته شد ، اجرا كردند و آنچه كه قانون من بود ، محفوظ داشتند . ماد ، خوزستان ، پارت ، هرات ، باختر ، سغد ، خوارزم ، زرنگ ، رخّج ، ث‌ت‌گوش ، گندار ، هند ، سكائيّه هئومه‌ورك ، سكائيّه تيز خود . . . . . .\r\nلوحه‌هاى ديگرى هم بدست آمده ، كه از خاك رس يا مرمر ساخته‌اند ، ولى كتيبه‌هاى آنها ناقص است ، زيرا تمامى قطعات كشف نشده .\r\n\r\n2 - از خشيارشا\r\nالف - در پايهء ستونى بسه زبان : خشيارشا شاه گويد : بفضل اهورمزد داريوش شاه پدر من اين جايگاه را ساخت .\r\nب - در پايهء ستونى به دو زبان ، بپارسى و بابلى : من ، خشيارشا ، شاه بزرگ شاه شاهان ، . . . . . ( شاه اين ) زمين ، پسر داريوش شاه هخامنشى .\r\nج - در قاعدهء ستونى بپارسى و بابلى : منم خشيارشا ، شاه بزرگ ، شاه شاهان الخ . خشيارشا شاه گويد : داريوش شاه پدر من اين قصر را ساخت ، بفضل اهورمزد من نيز در آنجا ساختم . نسخهء بابلى درست خوانده نميشود .\r\nد - در قطعه‌اى از ميز مرمر بپارسى : منم خشيارشا ، شاه بزرگ ، شاه شاهان شاه ممالك الخ . خشيارشا شاه بزرگ گويد : از وقتى كه اهورمزد مرا . . .\r\nمن از اهورمزد استغاثه ميكنم ، كه مرا و مملكتم را بپايد .\r\nه - بر ميزى از مرمر ببابلى : منم خشيارشا الخ . آنچه در اين مملكت و در ممالك ديگر است ، كلا بفضل اهورمزد بوسيلهء من انجام يافته . اهورمزد با دست خود مرا و آنچه را ، كه كرده‌ام بپايد .\r\n\r\n","description":"","footnote":"","page_name":" 1610 ","page_number":723},
  {"content":"\r\n\r\n\r\n3 - از اردشير دوّم\r\nالف - بر ستونى : منم اردشير ، شاه بزرگ ، شاه شاهان ، شاه ممالك ، شاه اين زمين ، پسر داريوش هخامنشى .\r\nاردشير شاه گويد : بفضل اهورمزد اين قصر پرديس زندگانى را من ساختم ، اهورمزد و مثر مرا از هر بدى بپايند و آنچه را كه كرده‌ام نگاهدارند .\r\nدر نسخهء عيلامى قصر را دسروم ناميده‌اند . در نسخهء بابلى اسم مهر برده نشده است .\r\nب - بر حمّال ستون اپدانه و نيز بر ميزى از مرمر بپارسى و عيلامى و آسورى نوشته‌اند :\r\n1 - اردشير شاه بزرگ ، شاه شاهان ، شاه ممالك ، شاه اين زمين ، پسر داريوش شاه گويد : داريوش پسر اردشير شاه ( بود ) اردشير پسر خشيارشا شاه ، خشيارشا پسر داريوش شاه ، داريوش پسر وشتاسپ هخامنشى ، اين اپدانه ( طالار ) را جدّ جدّ من داريوش بنا كرد . بعد در زمان جدّ من اردشير اين بسوخت . بفضل اهورمزد ( اناهيتا ) و مثر من اين اپدانه را ساختم . اهورمزد اناهيتا و مثر مرا نگاهدارند .\r\nج - در پايهء ستونى ، كه در لوور است : منم اردشير ، شاه بزرگ ، شاه شاهان ، پسر داريوش شاه .\r\nد - در سنگ‌پاره‌اى ، كه در لوور است ، . . . . . . . هخامنشى . اردشير شاه بزرگ ، شاه شاهان ، شاه ممالك ، شاه اين زمين گويد : اين بنا و اين . . . . . . سنگ گيلويه پنجره . . . . . . . . .\r\n\r\n4 - از اردشير سوّم\r\nاز اردشير سوّم دو كتيبه بدست آمده يكى ، چنان كه گذشت ، كتيبه تخت جمشيد است و ديگرى كتيبه‌اى ، كه در شوش كشف شده . آخرى روى سنگ آهكى به زبان و خطّ بابلى كنده شده و ناقص است ، زيرا بعض قطعات هنوز بدست نيامده .\r\n\r\n","description":"","footnote":"","page_name":" 1611 ","page_number":724},
  {"content":"\r\n\r\nمفادّ كتيبه اين است : اردشير ، شاه بزرگ ، شاه شاهان ، شاه ممالكى ، كه بر تمام زمين‌اند ، پسر اردشير شاه گويد : اردشير پسر داريوش شاه ( بود ) ، داريوش پسر اردشير شاه ، اردشير پسر خشيارشا شاه ، خشيارشا پسر داريوش شاه ، داريوش پسر وشتاسپ ، وشتاسپ پسر ارشام هخامنشى . ( اين قصر را ) من باتمام رسانيدم .\r\nبانى قسمت پيشين را . . . . . من بفضل اهورمزد خانه پسين را هم . . . . . . اين . . .\r\nانجام شد . اردشير شاه از نو گويد . . . . . . اهورمزد و مثر آنچه را ، كه كرده‌ام ، از هر بدى بپايند .\r\n\r\nششم - آثار ديگر هخامنشى\r\n\r\nكتيبهء كرمان\r\nاز داريوش است و در پهلوهاى هرم كوچكى از سنگ بپارسى قديم ، عيلامى و آسورى نوشته شده ، منم داريوش ، شاه بزرگ ، شاه شاهان ، شاه ممالك ، شاه اين زمين پسر وشتاسپ هخامنشى .\r\n\r\nكتيبه‌هاى الوند\r\nاوّل - از داريوش در كوه الوند نزديك ديهى موسوم به عباس‌آباد ، كه در قرب همدان است ، بپارسى قديم ، عيلامى و آسورى :\r\nبند 1 - خداى بزرگى است اهورمزد الخ ( مانند ساير كتيبه‌ها ) .\r\nبند 2 - منم داريوش ، شاه بزرگ ، شاه شاهان ، شاه ممالكى ، كه داراى انواع ملل است ، شاه اين زمين بزرگ و پهناور ، پسر وشتاسپ هخامنشى .\r\nدوّم - از خشيارشا در همان كوه از طرف راست بپارسى ، عيلامى و آسورى\r\nبند 1 - مانند بند يك كتيبهء داريوش .\r\nبند 2 - منم خشيارشا ، شاه بزرگ ، شاه شاهان ، شاه ممالكى ، كه داراى انواع مردمان است ، شاه اين زمين بزرگ و پهناور ، پسر داريوش شاه هخامنشى .\r\n\r\nكتيبه‌هاى همدان\r\nاوّل - اردشير دوّم بر پايهء ستونى ، كه اكنون در موزهء بريطانيائى است ، بپارسى قديم ، عيلامى و آسورى نويسانده :\r\nاردشير شاه بزرگ ، شاه ( شاهان ، شاه ممالك ، شاه ) اين زمين ( پسر ) داريوش\r\n\r\n","description":"","footnote":"","page_name":" 1612 ","page_number":725},
  {"content":"\r\n\r\n( 110 ) - فرّاش‌آباد ، آثار عمارتى\r\n( ديولافوا ، آثار صنايع قديم ايران )\r\nشاه گويد : ( داريوش ) پسر اردشير شاه بود ، اردشير پسر خشيارشا ( شاه ) ، خشيارشا ( شاه ) ، پسر داريوش شاه ، ( داريوش پسر وشتاسپ ) هخامنشى . اين اپدانه را بفضل اهورمزد ، اناهيتا ، مثر ، ما ( ساختيم ؟ ) اهورمزد ، اناهيتا ، مثر مرا و سلطنتم و آنچه را ، كه ما كرده‌ايم ، ( ؟ ) نگاه دارند .\r\nدوّم - دو لوحهء كوچك در 1304 ( 1925 - 1926 م ) در همدان بدست آمد ، كه يكى از طلا و ديگرى از نقره است . داريوش روى اين دو لوحه به زبان پارسى و خطّ ميخى سطورى نويسانده ، كه مضمونش چنين است :\r\n« اين است مملكتى كه دارم ، از سك‌ها ، كه پشت سغد هستند تا كوشيا ( حبشه ) از هند تا سپرد ( ليديّه ) ، كه اهورمزد ، كه بزرگترين خدايان است ، به من عطا كرده ، مرا و نيز خاندانم را اهورمزد نگاه دارد » .\r\n\r\n","description":"","footnote":"","page_name":" 1613 ","page_number":726},
  {"content":"\r\n\r\nيكى از اين لوحه‌ها اكنون در موزهء طهران است . از اينكه داريوش حدّ غربى ممالكش را سپرد نوشته ، معلوم است ، كه اين دو لوحه را قبل از قشون‌كشى او بمملكت سكاها نوشته‌اند ، يعنى قبل از 515 - 514 ق . م ، زيرا اسمى از تراكيّه و مقدونيّه در اين لوحه نيست . امّا اينكه لوحه‌هاى مزبور را با چه مقصود نويسانده‌اند ، بايد در نظر داشت ، كه در آسور معمول بود ، زير پى عمارات چنين لوحه‌هائى بگذارند ، تا معلوم باشد ، كه بانى كى بوده و گمان ميرود ، كه داريوش هم با اين مقصود اين لوحه‌ها را نويسانده .\r\n\r\nكتيبهء وان\r\nخشيارشا بر سنگى ، كه به زمين عمود است و در ارگ آن شهر واقع ، اين كتيبه را بپارسى قديم ، عيلامى و آسورى نويسانده :\r\nبند 1 - خداى بزرگى است اهورمزد الخ ( مانند ساير كتيبه‌ها ) .\r\nبند 2 - شاه خود را معرّفى مىكند ( مانند ساير كتيبه‌ها ) .\r\nبند 3 - « خشيارشا شاه گويد : داريوش شاه ، كه پدر من بود بفضل اهورمزد كارهاى زياد كرد ، كه زيبا بود و فرمود اين سنگ را صاف كنند ، ولى چيزى بر آن ننويساند . پس از آن من اين كتيبه را نويساندم . اهورمزد با خدايان مرا و سلطنتم و آنچه را ، كه كرده‌ام ، نگاهدارد » . راجع به اين كتيبه بايد گفت ، كه در ارتوقاپوىوان در بلندى شصت پا از زمين واقع است . در زمان كشف آن تقريبا در 70 سال قبل نوشته‌اند : اين لوحه سنگى بدرجه‌اى استادانه حجّارى و صيقل شده ، بقدرى بىعيب مانده و خطوط آن باندازه‌اى خوب خوانا است ، كه گوئى ديروز نوشته شده .\r\n\r\nكتيبه‌هاى سوئز\r\nاين كتيبه‌ها را داريوش بيادبود كانالى ، كه براى اتّصال رود نيل بدرياى احمر ساخته بود ، بر ستلى نويسانده . اين سنگ يك‌پارچه در شلوف الترّابه در 133 كيلومطرى كانال سوئز كشف شده .\r\nالف - در ميان صورت دو شخصى ، كه ايستاده‌اند ، نوشته‌اند : « داريوش » .\r\nب - در طرف راست صورتها بپارسى و از طرف چپ بعيلامى و آسورى نوشته شده : داريوش شاه بزرگ ، ( شاه شاهان ، شاه ممالك ، شاه ) اين ( زمين ) بزرگ ، پسر\r\n\r\n","description":"","footnote":"","page_name":" 1614 ","page_number":727},
  {"content":"\r\n\r\n( وشتاسپ ) هخامنشى .\r\nج - بپارسى ، عيلامى و آسورى ( آخرى محو شده ) در يكطرف سنگ و بمصرى در طرف ديگر آن كتيبه‌هائى است ، ولى كتيبهء مصرى از حيث مضمون موافقت با متن پارسى ندارد . مضامين اين كتيبه‌ها در صفحات 568 - 571 ذكر شده .\r\nچون بسيارى از حروف و حتّى كلمات اين كتيبه محو شده ، خواندن آن خيلى دشوار بود و پس از زحمات زياد بدرك معنى آن موفق شدند و به همين جهت كلماتى را ، كه موافق فحواى كلام خوانده‌اند ، در هلالين گذارده‌ايم . امّا جهت اينكه متن مصرى ، كه به هيروگليف ( خطّ قديم مصرى ) نوشته شده با متن پارسى موافقت ندارد ، در صفحهء 570 گفته شده .\r\n\r\nاشيائى كه داراى كتيبه مىباشد\r\n1 - مهرى است از داريوش به شكل استوانه . شاه بر گردونه سوار است و بشير حمله مىكند . در مهر اين جمله را بپارسى ، عيلامى و آسورى كنده‌اند : « من داريوش شاه‌ام » . اين مهر در موزهء بريطانيائى است .\r\n2 - وزنه‌اى است از مرمر سياه ( رخام ) ، كه روى آن بپارسى ، عيلامى و آسورى كنده‌اند « دو كرشه ، « 1 » منم داريوش ، شاه بزرگ ، پسر وشتاسپ هخامنشى » . اين سنگ حالا در موزهء بريطانيائى است و سابقا در سر قبر شاه نعمت اللّه در كرمان بود .\r\n3 - بر گلدانهاى متعدّدى از مرمر سفيد بپارسى ، عيلامى ، آسورى و مصرى نوشته‌اند : « خشيارشا شاه بزرگ » اين گلدانها در موزه‌هاى لندن و پاريس و فيلادلفى ( امريكا ) است .\r\n4 - بر گلدانهاى متعدّدى ، كه در موزه‌هاى فيلادلفى ، برلن و ونيس « 2 » است بپارسى ، عيلامى ، آسورى و مصرى نوشته‌اند : « اردشير شاه بزرگ » . گلدانى ، كه در ونيس است ، از سنگ سماق ساخته شده و در خزانهء كليساى معروف سن‌مارك حفظ مىشود .\r\n\r\n\r\n","description":"","footnote":"\r\n( 1 ) - كرسه وزنه‌اى بود ، كه در مبحث مقادير ذكرش گذشت .\r\n( 2 ) -  Venise . \r\n","page_name":" 1615 ","page_number":728},
  {"content":"\r\n\r\n5 - بر پارچه‌هاى گلدانهائى ، كه در شوش هيئت فرانسوى در زمان رياست دمرگان يافته بسه زبان نوشته‌اند : « خشيارشا » - « اردشير » - « شاه » « 1 » .\r\n6 - چند مهر از اشخاص متفرقه بدست آمده ، كه داراى اين اسامى است :\r\nالف - ارشك نام پسر آثيابئوشنه . ب - هدخىى . . . . . . . ثدث .\r\nج - دشداسك . د - وهىىويش‌داپاى . ه - من‌خرشادشىيا . گمان ميكنند كه آخرى از خشيارشا است .\r\n\r\nهفتم - آثار فيروزآباد ، سروستان و فراش‌آباد\r\nدر خاتمه لازم است كلمه‌اى چند در باب اين آثار گفته شود .\r\n\r\nفيروزآباد\r\nدر فيروزآباد ، يعنى در محلّى ، كه در بيست فرسنگى شيراز از طرف جنوب و بمسافت ده فرسنگ تقريبا از كازرون واقع است ، خرابه‌هاى بنائى ديده مىشود ، كه آن را چنين توصيف كرده‌اند « 2 » : بنائى است به طول 103 مطرونيم در عرض 55 مطرونيم . مدخل عمارت از طرف شمال است و در مقابل چشمهء آب زلالى ، كه دور آن ديوارى ساخته بودند . بناى مذكور عبارت از طالار بزرگى است ، كه سقف آن طاق است و بواسطهء رواق بزرگى با فضاى بيرون راه دارد . طول رواق 27 مطر و عرض آن 12 مطر است . از طرف راست و چپ طالار مزبور دو اطاق طاقى است ، كه با طاقچه‌هاى كوچك تزيين شده و پشت اين اطاقها سه اطاق مربعى ، كه هريك داراى گنبدى است . پهلوهاى گنبدها به 13 مطر ميرسد و بلندى گنبدها از سطح زمين 22 مطر است . حياط جلو طالار 39 مطر مربع وسعت دارد . ديوارها خيلى ضخيم است . ديوارهاى اطاق‌ها 4 مطر و سه ربع و ساير ديوارها از 2 تا سه مطر ضخامت دارد . تمام بنا از آجر سرخى است ، كه خوب پخته‌اند و ملاط از آهك و ماسه تركيب\r\n\r\n\r\n","description":"","footnote":"\r\n( 1 ) - تلمن چنين نوشته ، ولى ( كوسّويچ ) گويد ، كه اين پارچه‌ها از چهار گلدان است ، گلدانها از مرمر سفيد بوده و داراى كتيبه‌اى بپارسى ، عيلامى ، آسورى و آرامى . اكتشاف آن را هم در خرابه‌هاى شوش به ( لفتوس ) نسبت ميدهند .\r\n( 2 ) -\r\n G . Perrot et Ch . Chipiez . Histoire de l'Art dans l'Antiquite . t . v . p . 564 - 5 , \r\n. ( پرّووشىپيه ، تاريخ صنايع قديمه ، ج 5 ، ص 584 )  Paris . 1890 \r\n","page_name":" 1616 ","page_number":729},
  {"content":"\r\n\r\nيافته . پوشش ديوارها از گج است يا از ملاطى ، كه ضخامت آن از دو تا سه سانتيمطر است . تمام درگاهها و طاقچه‌ها بطاقى منتهى مىشود و تمام طاق‌ها نيم‌دايره است ، مگر طاقهاى طالار و گنبدها ، كه بيضى است .\r\n\r\nسروستان\r\nاين محلّ در جنوب‌شرقى شيراز و كنار راهى واقع است ، كه از شيراز به داراب ميروند ( در نزديكى درياچه محلّو يا مهارلو ) .\r\nدر اينجا خرابه‌هاى بنائى است ، كه چنين وصف كرده‌اند « 1 » : اين بنا كوچكتر از بناى فيروزآباد است ( طول آن 40 مطر است در عرض 33 ) . سه مدخل طاق‌دار از سمت مغرب وجود دارد و جبهه با ستونها تزيين شده .\r\nپشت مدخل مركزى طالارى است تقريبا بوسعت 11 مطر مربع ، كه گنبدى بلند دارد . پشت اين طالار حياطى است و از طرف چپ آن مدخلى ، كه راه‌رو اطاقى است و اين اطاق داراى ستونهائى كوتاه و دوبدو نزديك بهم مىباشد . از طرف مغرب اطاقى است ، كه نيز داراى چنين ستونهائى است . پشت اين اطاق اطاقى است گنبددار ، كه وسعتش كمتر است . در جبههء شرقى فقط يك در است و از جنبين آن دو اطاق كوچك . پلّه‌كانى براى صعود به صفّه‌ها نيست . شكل طاقها و گنبدها همان است ، كه در عمارت فيروزآباد ذكر شد ، الّا اينكه گنبدها و طاقها از آجرهاى قوى ساخته شده و اندازهء آنها چنين است : طول 28 ، عرض 25 و قطر 2 سانتيمطر . آجرها را روى ملاطى گذارده‌اند كه 2 سانتيمطر قطر دارد ، آجرها سرخ است و خوب پخته شده . ديوارهاى درون اطاقها را با ملاطى از سنگ و آهك پوشيده ، ستونها را از آجر ساخته و روى آن را با ملاط اندوده‌اند .\r\nچنين به نظر ميآيد ، كه درون اين بنا كمتر از بناى فيروزآباد تزيينات داشته و از عمارت مزبور هم بدتر مانده . از حيث موادّى كه به كار رفته و طرز معمارى ، هر دو بنا از يك زمان و از يك مكتب ( يعنى يك سبك ) است .\r\n\r\nفراش‌آباد\r\nدر يك وادى در سه منزلى فيروزآباد از طرف غرب بناى كوچكى است ، كه خيلى خراب شده و بواسطهء همين دو جهت\r\n\r\n\r\n","description":"","footnote":"\r\n( 1 ) -  Ilidem p . 565 .  ( در همان‌جا صفحهء 565 ) .\r\n","page_name":" 1617 ","page_number":730},
  {"content":"\r\n\r\nمورد توجه زياد نيست ، ولى گنبد آن جالب دقت است ، زيرا روى چهار جرز قرار گرفته و اين جرزها را طاقهائى بهم پيوسته . اين گنبد در فن معمارى مرحله‌اى را نشان ميدهد ، كه فن طاق‌زنى از آن و چند مرحلهء ديگر گذشته ، تا به شكل مدوّر درآمده . بناى فيروزآباد و سروستان و فراش‌آباد را اكثر علماء فن از دورهء ساسانيان ميدانند ، ولى ديولافوا « 1 » ، كه در 1880 اين بناها را ديده ، عقيدهء راسخ دارد ، كه از دورهء هخامنشى است و اين قصور متعلّق بولاتى از اين دوره بوده . چون طاقها و گنبدهائى ، كه در اينجا ديده مىشود ، در عمارات تخت‌جمشيد و شوش نيست ، ديولافوا عقيده دارد ، كه زدن طاق و گنبد از معمارى ملّى ايرانيان قديم بوده و در عمارت تخت‌جمشيد شيوهء آسور و مصر را به كار برده‌اند .\r\nسايرين با اين عقيده همراه نيستند و گويند ، كه زدن طاق را ايرانيهاى قديم از روم و بيزانس اقتباس كرده‌اند . چون كتيبه‌هائى در اين‌جا پيدا نشده ، قضاوت اهل فن مشكل گشته ، ولى اكثريت قريب باتفاق اين بناها را از دورهء ساسانى مىدانند .\r\n\r\nهشتم - كتيبه‌ها به زبان و خط غيرپارسى\r\nبعض شاهان هخامنشى ، علاوه بر كتيبه‌هائى كه ذكر شد ، كتيبه‌هائى هم فقط به زبان و خطّ غيرپارسي نويسانده‌اند ، كه قابل ذكر است :\r\n1 - بيانيّه كوروش بزرگ ، كه در بابل به زبان و خطّ بابلى انتشار يافته بود و شرحش در صفحات 386 - 387 گذشت . اين كتيبه ، كه بر استوانه‌اى از گل رس نوشته شده ، داراى 45 سطر است و قسمت اعظم آن محو گشته . استوانه مذكوره در موزهء بريطانيائى است .\r\n2 - كتيبهء داريوش اوّل در نزديكى كانال سوئز ، كه به زبان و خط مصرى قديم نوشته‌اند و شرحش در صفحات 568 - 569 ذكر شده .\r\n3 - كتيبه‌اى از اردشير اوّل در تخت‌جمشيد به زبان بابلى يافته‌اند و آن\r\n\r\n\r\n","description":"","footnote":"\r\n( 1 ) -\r\n Dieulafoy . l'Art Antique de la Perse , 4 me part . les monuments Voutes de l'epoque Achemenide . \r\n","page_name":" 1618 ","page_number":731},
  {"content":"\r\n\r\nداراى 13 سطر مىباشد ، از اين سطور فقط قسمت چپ آن باقى است و مابقى محو شده .\r\n4 - كتيبه‌اى نيز در تخت‌جمشيد از اردشير دوّم به زبان و خط بابلى يافته‌اند ، كه فقط چند كلمه از آن باقى است .\r\nاين كتيبه‌ها را هم از داريوش اوّل يافته‌اند : 1 - كتيبهء كوچكى به زبان شوشى جديد در بيستون ، كه مضمونش هنوز معلوم نيست . 2 - تكرار مختصرى از سه سطر كتيبه بزرگ داريوش در بيستون به زبان شوشى جديد . 3 - كتيبه‌اى به زبان آرامى در نقش رستم ، كه بعض قسمت‌هايش محو شده . 4 - كتيبه‌اى به زبان شوشى جديد در تخت‌جمشيد ، كه داراى 24 سطر است . 5 - كتيبه‌اى به زبان بابلى در همان‌جا .\r\nمضامين سه كتيبهء آخرى انتشار نيافته ، ولى بىترديد ميتوان گفت ، كه از حيث مفاد بايد در زمينهء كتيبه‌هاى پارسى در محلّهاى مذكور باشد .\r\n\r\nكاوشهاى نوين در ايران\r\nپيش از آنكه به اين مبحث خاتمه دهيم ، مقتضى است اين چند سطر را بر آنچه گفته شده است بيفزائيم . جاى اين مطالب در مدخل تأليف بود ، ولى زمانيكه جلد اوّل آن بطبع ميرسيد ، اطلاعاتى راجع به اين موضوع هنوز انتشار نيافته بود . بنابراين در اينجا كليّاتى اجمالا گفته مىشود و معلوم است ، كه كيفيّات اكتشافات ، بقدرى كه بدوره‌هاى تاريخ ايران مربوط باشد ، در جاى خود بيايد .\r\n1 - اخيرا ، يعنى از وقتى كه در امتيازنامه حفريات دولت فرانسه در ايران تجديدنظر به عمل آمد و قرارداد جديدى بين دولتين ايران و فرانسه راجع به اين مسئله منعقد گشت ، كاوشها در امكنهء تاريخى ايران مخصوصا مورد توجّه گرديد و علاوه بر هيئت علمى دولت فرانسه ، كه در شوش كارهاى سابق خود را تعقيب مىكند ، هيئتهائى هم باجازهء دولت در چند جاى ديگر ايران بحفريات و كاوشها پرداخته‌اند .\r\n\r\n","description":"","footnote":"","page_name":" 1619 ","page_number":732},
  {"content":"\r\n\r\nهيئت‌ها و امكنه مزبوره اينها هستند :\r\n1 - در سال 1930 م . در نيويورك جمعيّتى به اين اسم تأسيس شد « مؤسسهء امريكائى براى صنايع و آثار عتيقهء ايران « 1 » » و رياست افتخارى آن به پروفسور جكسن « 2 » و رياست حقيقى به فرانكلين م . گون‌تر « 3 » وزيرمختار سابق امريكا در ايران تفويض گرديد . در همانوقت ارثرپوپ « 4 » نيز مدير مؤسسهء مزبوره شد . بتشويق اين جمعيّت ، ركفلّر ثروتمند معروف امريكا حاضر گرديد ، مبلغى براى حفريّات بپردازد و 9 ميليون دلار به اختيار پروفسور برستيد « 5 » معلم دار العلوم شيكاگو گذارد ، تا در ايران و مصر خرج كند . در سال 1931 پروفسور مزبور ، پروفسور هرتسفلد « 6 » را مأمور حفريات و تعميرات تخت‌جمشيد كرد و اكنون او مشغول تحقيقات و حفريّات و تعميرات است .\r\nتا حال ، چنان كه گويند ، مبلغ 220 هزار دلار براى پروفسور مزبور از امريكا فرستاده شده و مقصود اين است ، كه عجالة خاكهاى آوار قرون عديده برداشته شود ، تا محل‌ّهاى قصور و ابنيه بهتر معلوم گردد و بعض عمارات را به طرز و اسلوبى ، كه در زمان هخامنشىها ساخته بودند ، از نو بسازند . معلوم است ، كه از برداشتن آوارها اشياء ، خرده‌سنگها ، آجرها ، الواح و كتيبه‌هائى بدست خواهد آمد و ممكن است ، كه از اين اكتشافات روشنائىهائى بتاريخ قديم ايران افكنده شود ، چنان كه چندى قبل سنگى بدست آمد ، كه كتيبه‌اى از خشيارشا دارد و ترجمهء آن در صفحهء 1599 گذشت .\r\n2 - در تورنگ‌تپه ( تپهء قرقاول ) در 12 ميلى استرآباد از طرف دار العلوم ( اونيورسيته « 7 » ) كان‌ساس‌سىتى « 8 » دكتر وولسين « 9 » سال گذشته ( 1310 ) مشغول حفريات بود و نتيجهء كاوشها را در مجله‌اى ، موسوم به « بولتن مؤسسهء\r\n\r\n\r\n","description":"","footnote":"\r\n( 1 ) -\r\n American Institute for Persian Art and Archeology . \r\n( 2 ) -  H . V . William Jackson . \r\n( 3 ) -  Franklin M . Gunther . \r\n( 4 ) -  Arthur V . Pope . \r\n( 5 ) -  Brestead . \r\n( 6 ) -  Prof . E . Herzfeld . \r\n( 7 ) -  Universite . \r\n( 8 ) -  Kansascity . \r\n( 9 ) -  Dr . Wulsin . \r\n","page_name":" 1620 ","page_number":733},
  {"content":"\r\n\r\nامريكائى براى صنايع و آثار عتيقه ايران « 1 » » ، بطبع رسانيده . در اين‌جا آثارى زياد از ظروف سفالين و اشكال زن و مرد و بعض ادوات خانه و اسلحه و زينت‌ها بدست آمده ، كه جالب توجّه مىباشد . اشياء و ادواتى ، كه كشف شده ، از عهد سنگ تراشيده و مفرغ است و با اشيائى ، كه در دامغان و طالش و تركستان روسيه بدست آمده ، ارتباط دارد . آثارى از بقاياى قلعه يا معبدى هم كشف شده و تصوّر ميرود ، كه در حوالى تپه شهرى بزرگ بوده . نيز آثارى از زمان ساسانيان كشف شده ، كه جالب توجّه است و در جاى خود بيايد .\r\nاشياء منكشفه در موزهء معارف است . كليّة حفريات در تورنگ تپه از اين حيث نيز مهم است ، كه در 1841 ميلادى گنجى در اينجا پيدا شد و اشيائى بدست آمد ، كه توجه علماء آثار عتيقه را به خود جلب كرد . بنابراين آثار تصوّر ميكردند ، كه بين تمدّن سومرى و عيلامى با تمدّن مردمى ، كه در ازمنهء قبل از تاريخ در اينجاها سكنى داشتند ، ارتباطى نزديك بوده و حتّى بعضى حدس ميزدند ، كه عيلامىها و سومريها از اين نواحى بخوزستان و كلده رفته‌اند . اگرچه اين عقيده هنوز بثبوت نرسيده ، ولى ظنّ قوى ميرود ، كه كاوشها در حوالى استرآباد قريبا اين مسئله را روشن كند ، زيرا كاوشهاى تورنگ‌تپه باتمام نرسيده و در تمام طبقات هنوز تفحّص نكرده‌اند .\r\n3 - در سال 1310 شمسى قمرى ( 1931 - 1932 م . ) دكتر شميدت « 2 » بخرج دار العلوم فيلادلفيا « 3 » در تپهء حصار در جنوب‌غربى دامغان مشغول حفريات و كاوشهائى شد ، با اين مقصود ، كه محلّ شهر صددروازه ( هكاتم‌پيلس ) را ، كه در دورهء سلوكيها و اشكانيان رونقى داشته ، بيابد ( در باب اين شهر پائين‌تر صحبت خواهد بود ) .\r\nشهر مزبور هنوز كشف نشده ، ولى از حفريّات اشياء زيادى از اسلحه و ادوات و غيره بدست آمده ، كه در موزهء معارف است و جالب توجّه مىباشد .\r\n4 - از جانب موزه مطروپولىتن « 4 » واقع در شيكاگو ، دكتر اوپن « 5 » مأمور حفريّات\r\n\r\n\r\n","description":"","footnote":"\r\n( 1 ) -\r\n Bulletin of the American institute for Persian Art and Archeology . \r\n( 2 ) -  Dr . Schmidt . \r\n( 3 ) -  Philadelphia . \r\n( 4 ) -  Metropolitan . \r\n( 5 ) -  Upen . \r\n","page_name":" 1621 ","page_number":734},
  {"content":"\r\n\r\n( 111 ) - جواهر پارسى\r\n( از كتاب راجرس ، يك تاريخ ايران قديم )\r\nدر قصر ابو نصر نزديك شيراز شده ، ولى هنوز به كار شروع نكرده .\r\n5 - در سال گذشته دكتر كن‌ت‌نو « 1 » ، كه از مديران موزهء لوور پاريس است ، از طرف موزهء مزبور مأمور حفريات نهاوند شد و قدرى كار كرد . بعد جانشينى از جانب خود موسوم به كريشمان « 2 » گذارد و رفت و حالا او مشغول كار است .\r\n6 - در جنوب ايران بين بلوچستان و خليج‌پارس سرارل‌ستين « 3 » ، كه از متموّلين است ، بخرج خود مشغول تحقيقات مىباشد و عقيده دارد ، كه از اين راه ارتباط تاريخى بين مردمان خوزستان و بين النّهرين از يكطرف و مردمان مشرق ايران و حتّى هند از طرف ديگر روشن خواهد شد . عجالة او در سواحل خليج پارس بتحقيقات پرداخته .\r\n\r\n\r\n","description":"","footnote":"\r\n( 1 ) -  Contenau . \r\n( 2 ) -  Krishmann . \r\n( 3 ) -  Sir Aurel Stein . \r\n","page_name":" 1622 ","page_number":735},
  {"content":"\r\n\r\n7 - مسيو آرن « 1 » رئيس مدرسهء آن‌تروپولوژى « 2 » در سوئد ميخواهد در استرآباد بين قره‌سو و گرگان‌رود كار كند .\r\n\r\n\r\n","description":"","footnote":"\r\n( 1 ) -  Arne . \r\n( 2 ) -  Anthropologie  ( تاريخ طبيعى انسان ) .\r\n","page_name":" 1623 ","page_number":736},
  {"content":"\r\n\r\n\r\nضميمهء كتاب دوم دودمان هخامنشى\r\nاگرچه اسامى شاهان هخامنشى و اغلب اولاد ذكور و اناث و اقرباى نزديك آنان بمناسبت وقايع ذكر شده ، ولى چون اسامى مذكوره در تمام كتاب پراكنده است ، اسامى آنان از نو در اين فهرست ذكر مىشود و ، اگر هم احيانا براى ذكر بعض اسامى موقعى بدست نيامده ، اين نوع اسامى را بر آن ميافزائيم ، تا در موقع رجوع ، فهم مطلب سهل‌تر گردد ( مدارك اين فهرست نوشته‌هاى مورّخين عهد قديم و كتيبه‌هاى شاهان هخامنشى و الواحى است ، كه از حفريات بدست آمده و هر يك از مدارك در كتاب دوّم در جاى خود ذكر شده . از « نامهاى ايرانى » تأليف يوستى نيز استفاده كرده‌ايم « 1 » ) .\r\nهخامنش - سرسلسلهء اين دودمان بود ، ولى پادشاه نبود ( صفحهء 228 ) .\r\nچش‌پش - پسر هخامنش ، نخستين شاه اين سلسله بود و او را به ترتيب تاريخ بايد چش‌پش اوّل ناميد .\r\nكبوجيهء اوّل - پسر چش‌پش اوّل .\r\nكوروش اوّل - پسر كبوجيهء اوّل .\r\nچش‌پش دوّم - پسر كورش اوّل . او دو پسر داشت : كوروش و آريارمنا .\r\nپس از او سلطنت به كوروش رسيد و او را به ترتيب تاريخ كوروش دوّم بايد خواند .\r\nاز چش‌پش دوّم ببعد سلسلهء هخامنشى به دو شاخه منقسم گشت و سلطنت تا داريوش اوّل با اولاد و احفاد كوروش دوّم بود .\r\nكوروش دوّم - پسرى داشت موسوم به كبوجيه ، كه بعد از پدر پادشاه شد ، و\r\n\r\n\r\n","description":"","footnote":"\r\n( 1 ) -  Fer . Justi . Iranisches Namenbuch . Marburg , 1895 . \r\n","page_name":" 1624 ","page_number":737},
  {"content":"\r\n\r\nدخترى موسومه به آتس‌سا ، كه زن فارناكس كاپادوكى « 1 » گرديد . آريارمنا برادر كوروش دوّم پسرى داشت ارشام نام و ارشام برادرى ، كه اسمش معلوم نيست .\r\nكبوجيه دوّم - پسر كوروش دوّم ، ماندان دختر آخرين پادشاه ماد را ازدواج كرد و پسرى از او داشت ، كه معروف به كوروش سوّم ( بزرگ ) است . اسم دختر كبوجيه معلوم نيست ، ولى اسم شوهر او اىبارس « 2 » بود . پسرعموى كبوجيه ، ارشام پسرى داشت وشتاسپ نام و نيز پسر يا دخترى ، كه اسمش مجهول است . ارشام برادرزاده‌اى نيز داشت آرتايس « 3 » نام ، كه اسم پدرش معلوم نيست .\r\nكوروش سوّم - بزرگ . ( تولد 598 ، فوت 529 ق . م ) سه زن داشت :\r\n1 - كاسان‌دان . 2 - آمىتيس . 3 - اسمش مجهول است . از زن اوّلى دو پسر داشت :\r\n1 - كبوجيه ( سوّم ) . 2 - برديا . از زن دوّم دو دختر : 1 - آتس‌سا . 2 - مرئه « 4 » .\r\nاز زن سوّم دخترى آرتيس‌تن « 5 » نام .\r\nوشتاسپ پسر ارشام و پسرعموى كوروش بزرگ زنى را ردگون « 6 » نام ازدواج كرد و پسران او اينها بودند : 1 - داريوش ( اوّل ) . 2 - اردوان . 3 - ارتافرن ( والى ليديّه ) . 4 - هوتانه ( اتانس ) . 5 - آرتانس . دو دخترى نيز داشت ، كه اسمشان مجهول است . پسر يا دختر ارشام ، كه اسمش معلوم نيست ، پسرى داشت مگابات نام . آرتايس ، كه ذكرش بالاتر گذشت ، دو پسر داشت : آرتاخى « 7 » و آزانس « 8 » نامان .\r\nكبوجيه سوّم - ( فوت 522 ق . م ) چهار زن داشت : 1 - فايديم . 2 - آتس‌سا ( دختر كوروش ) . 3 - مرئه ( دختر كوروش ) . 4 - نىته‌تيس ( دختر آپرىيس پادشاه مصر بروايتى ) . برديا برادر كبوجيه ( فوت 525 ) دخترى داشت پارميس نام .\r\n\r\n\r\n","description":"","footnote":"\r\n( 1 ) -  Pharnakes  ( اين شخص سر دودمان پادشاهان كاپادوكى بشمار مىآيد ) .\r\n( 2 ) -  Oibares . \r\n( 3 ) -  Artaios . \r\n( 4 ) -  Mrroe . \r\n( 5 ) -  Artistone . \r\n( 6 ) -  Rodogone . \r\n( 7 ) -  Artachaies . \r\n( 8 ) -  Azanes . \r\n","page_name":" 1625 ","page_number":738},
  {"content":"\r\n\r\nپس از فوت كبوجيه و ايّام فترت ، سلطنت به داريوش پسر وشتاسپ يعنى بشاخه‌اى ، كه از اعقاب آريارمنا بود ، منتقل گرديد .\r\nداريوش اوّل - ( تولّد 549 ، فوت 485 ق . م ) زنان او اينها بودند :\r\n1 - دختر گئوبروو ( گبرياس ، كه اسمش معلوم نيست . 2 - آتس‌سا ( دختر كوروش بزرگ ) . 4 - پارميس ( دختر برديا ) . 5 - فايديم ( زن كبوجيه سوّم ) .\r\n6 - فرت‌گون ( دختر آرتانس ) . 7 - آپام .\r\nپسران داريوش - از زن اوّلى : 1 - پسرى ، كه نامش مجهول است . 2 - آريابيگ‌نس .\r\n3 - آرت‌بازان « 1 » ( بعضى آريامنس نوشته‌اند ) . از زن دوّم : 1 - خشيارشا .\r\n2 - هخامنش والى مصر . 3 - ماسيس‌تس . 4 - وشتاسپ و سه دختر ، كه نامشان چنين بود : 1 - آرت‌زستر « 2 » . 2 - ماندان . 3 - آم‌تيس . از زن سوّم : ارشام . از زن چهارم : آرىمردوس . از پنجمى : ارسامنس . از ششمى : آبروكوماس « 3 » ، هىپران‌تس « 4 » و فرن‌داتس . چهار دختر ديگر نيز داشت ، كه نه اسم مادرشان معلوم است و نه اسامى خودشان . شوهران دختران داريوش اينها بودند : شوهر آرت‌زستر - مردونيه سردار قشون ايران در پلاته . شوهر آم‌تيس بغابوخش ( مگابيز ) فاتح مصر در زمان اردشير اوّل ، كه پسر زوپير و نوهء بغابوخش بود و او يكى از همدستان داريوش اوّل در واقعهء بردياى دروغى . شوهران چهار دخترى ، كه اسمشان معلوم نيست اينها بودند : ارتخمس ، درىزس « 5 » ، هىم‌اس « 6 » هوتانه ( اتانس ) .\r\nبرادران داريوش داراى اين اولاد بودند : 1 - اردوان پنج پسر داشت : آرىمردس ، ارتىفيوس ، پاساكس ، ترىتان‌تخمس ، تيگرانس . 2 - ارتافرن يك پسر داشت ، ارتافرن ام . 3 - هوتانه داراى دو پسر بود : آنافاس ، سمردمنس « 7 » و يك دختر - آمس‌تريس ( زن خشيارشا ) . 4 - آرتانس دخترى داشت - فرت‌گون نام ( زن داريوش اوّل ) .\r\nاز دو خواهر داريوش ، كه اسمشان معلوم نيست ، يكى زن چش‌پش بود ، كه دو\r\n\r\n\r\n","description":"","footnote":"\r\n( 1 ) -  Artobazanes . \r\n( 2 ) -  Artozostra . \r\n( 3 ) -  Abrocomas . \r\n( 4 ) -  Hyperanthes . \r\n( 5 ) -  Daurises . \r\n( 6 ) -  Hymecs . \r\n( 7 ) -  Smerdomenes . \r\n","page_name":" 1626 ","page_number":739},
  {"content":"\r\n\r\nپسر داشت : ست‌اسپ و فرندات ، ديگرى زن گئوبروو ( گبرياس ) ، كه پدر مردونيه داماد داريوش بود . گئوبروو نيز پسرى داشت آرىماند نام و دخترى ، كه اسمش مجهول است . مگابات نوهء ارشام و پسرعموى داريوش پسرى داشت موسوم به مگاباز و او دخترى سىسامس « 1 » نام ، كه نامزد پوزانياس پادشاه اسپارت بود . آرتاخى پسرعموى ديگر داريوش پسرى داشت اتاس‌پس نام و نيز پسرى ديگر ، كه اسمش معلوم نيست .\r\nخشيارشاى اوّل - ( تولّد 521 ، فوت 465 ق . م ) زنش آمس‌تريس دختر هوتانه بود و اسامى پسرانش چنين : 1 - داريوش ( فوت 465 ق . م ) . 2 - اردشير ( اوّل ) . 3 - ارتاريوس « 2 » ( والى بابل ) . 4 - وشتاسپ والى باختر ( فوت 664 ) .\r\n5 - تيت‌رس‌تس « 3 » . اسامى دخترانش چنين بود : 1 - ردگون . 2 - دارىياى ( آخرى مشكوك است ) . ماسيس‌تس برادر خشيارشا پنج پسر داشت ، كه اسمشان معلوم نيست و دخترى ارتااينت نام ، كه زن داريوش پسر خشيارشا گرديد . شوهر دارىياى هىيرامنس « 4 » نامى بود .\r\nاردشير اوّل - درازدست ( فوت 425 ق . م ) زنانش اينها بودند : 1 - جاماسپه ( داماسپيا ) . 2 - آلوگون . 3 - كسمارتىدن . 4 - آنديا و پسرانش اينها : از زن اوّلى - خشيارشا ( فوت 425 ق . م ) از دوّمى - سغديانس ( فوت 424 يا 425 ق . م ) از سوّمى - داريوش دوّم و آرسىتس . از چهارمى - پسرى بغاپايس نام و دخترى موسومه به پروشاتّو ( پاروساتس يونانيها ) آرتاريس برادر اردشير و عموى داريوش دوّم پسرى داشت منوس‌تانس « 5 » نام . پىسوت‌نس پسر وشتاسپ و نوهء داريوش اوّل ، كه والى ليديّه بود ، پسرى داشت موسوم به آمرگس ( فوت 414 ) . مگاباز پسر مگابات دو پسر داشت ، كه اسمشان فرن‌دات و بوبارس بود . پسر ارتاخى ، كه اسمش معلوم نيست ، پسرى داشت ايتاميترس « 6 » نام .\r\n\r\n\r\n","description":"","footnote":"\r\n( 1 ) -  Seisames . \r\n( 2 ) -  Artarios . \r\n( 3 ) -  Tithraustes . \r\n( 4 ) -  Hieramenes . \r\n( 5 ) -  Menostanes . \r\n( 6 ) -  Ithamitres . \r\n","page_name":" 1627 ","page_number":740},
  {"content":"\r\n\r\nداريوش دوّم - ( فوت 404 ) زنش پروشاتّو دختر اردشير اوّل بود . پسرانش اينها بودند : 1 - اردشير ( تولّد 452 ، فوت 360 يا 358 ق . م ) . 2 - كوروش كوچك ( فوت 401 ) . 3 - آرتس‌تس . 4 - اگزات‌رس يا اكسن‌دارس « 1 » 5 - استانس . « 2 » دختر داريوش آمس‌تريس نام داشت ، كه قبل از 425 تولّد يافته بود . او زن ترىتخم شد و پس از كشته شدن او زن اردشير گرديد ( داريوش دوّم از پروشاتّو سيزده نفر اولاد ذكور و اناث داشت ، هفت نفر آنها در كودكى درگذشتند ) .\r\nزن كوروش كوچك آسپاسيا « 3 » نام داشت و ايرانى نبود . پس از كشته شدن كوروش ، او زن اردشير دوّم و بعد زن داريوش پسر اردشير مذكور گرديد . ايتاميترس پسرى داشت ارتااينت نام « 4 » .\r\nاردشير دوّم ( باحافظه ) - از زنان او اين‌ها معروفند : 1 - ستاتيرا .\r\n2 - آمس‌تريس . 3 - آتس‌سا . 4 - آسپاسيا ( زن كوروش كوچك ) .\r\nپسران اردشير اينها بودند : 1 - داريوش ( فوت قبل از 358 ق . م ) .\r\n2 - آرياسپس يا آرياراثس « 5 » . 3 - اردشير معروف به اخس ( فوت 338 ق . م ) . 4 - ارسانس ( فوت 358 ق . م ) و نيز پسران ديگر داشت ، كه در حيات پدر درگذشته بودند . از دختران اردشير دوّم اينها معروفند : 1 - اخا ( فوت قبل از 338 ) . 2 - آمس‌تريس ، كه زن اردشير شد . 3 - آپام زن فرناباد . 4 - ردگون زن ارن‌تس « 6 » . 5 - آتس‌سا ، كه اردشير ازدواجش كرد . داريوش ، كه وليعهد بود و كشته شد ، پسرى داشت آربوپال « 7 » ( فوت 334 ق . م ) . اكزات‌رس يا اكسن‌دارس برادر اردشير دوّم دخترى داشت ، كه اسمش مجهول است و زن اردشير سوّم گرديد .\r\nاستانس برادر ديگر اردشير دوّم پسرى داشت ارسانس نام ( فوت قبل از 336 ) و دخترى سىسىگامبيس « 8 » نام ( فوت 323 ق . م ) و نيز دو پسر و يك دختر ، كه اسمشان معلوم نيست .\r\n\r\n\r\n","description":"","footnote":"\r\n( 1 ) -  Oxathres ( Oxendares ) . \r\n( 2 ) -  Osotanes . \r\n( 3 ) -  Aspasia . \r\n( 4 ) -  Artayntes . \r\n( 5 ) -  Ariarathes . \r\n( 6 ) -  Orontes . \r\n( 7 ) -  Arbupales . \r\n( 8 ) -  Sisygambis . \r\n","page_name":" 1628 ","page_number":741},
  {"content":"\r\n\r\nاردشير سوّم ( اخس ) - زنان او اينها بودند : 1 - دختر اخا ، كه اسمش مجهول است . 2 - آتس‌سا ( دختر و زن اردشير دوّم ) . پسران او اينها : 1 - بيس‌تانس 2 - آرسيس ( فوت 336 ) و نيز سه دختر داشت : اسم يكى پروشاتّو « 1 » و اسم دو ديگر مجهول است ( بروايتى پروشاتّو زن اسكندر شد ) ارسانس پسر استانس و نوه داريوش دوّم سىسىگامبيس را ازدواج كرد و از او دو پسر داشت : 1 - داريوش كدمان . 2 - اگزاث‌رس و نيز دو دختر : 1 - ستاتيرا ( زن داريوش سوّم - فوت 330 ق . م ) . 2 - دخترى كه اسمش معلوم نيست و زن ارته‌باذ بود .\r\nداريوش سوّم ( كدمان ) - ( فوت 330 ق . م ) زنان او اينها بودند : 1 - ستاتيرا خواهر او . 2 - خواهر فرناكس ، كه اسمش معلوم نيست . 3 - آباندخت .\r\nپسران او : 1 - آرىبرزانس . 2 - اخس ( تولّد قبل از 339 ق . م ) . دختران او : 1 - ستاتيرا ، كه زن اسكندر شد ( فوت 323 ق . م ) . 2 - درىپه‌تيس « 2 » زن هفس‌تيون « 3 » سردار محبوب اسكندر ( فوت 323 ق . م ) . 3 - دخترى ، كه اسمش معلوم نيست و زن ميترادات ( مهرداد ) بود . بيس‌تانس پسر اردشير سوّم اخس دخترى داشت ، كه زن وشتاسپ نامى شد ( مشكوك است ) . اگزاث‌رس برادر داريوش سوّم ( يعنى پسر ارسانس و سىسىگامبيس ) دخترى داشت آمس‌تريس نام ، كه زن ( كراتروس « 4 » ) سردار اسكندر بود و بعد زن ديونىسيوس هراكله گرديد .\r\nاو دختر ديگرى نيز داشت ، كه اسمش مجهول است و زن اردشير سوّم بود .\r\nچون بعض اسامى كرارا ذكر شده ، براى روشن بودن مطلب بطور خلاصه گوئيم : اين اشخاص هم‌اسم بودند .\r\nهخامنش : 1 - سرسلسله دودمان . 2 - پسر داريوش اوّل .\r\nچش‌پش : 1 - پسر هخامنش سرسلسله . 2 - پسر كوروش اوّل .\r\nكبوجيه : 1 - پسر چش‌پش اوّل . 2 - پسر كوروش اوّل . 3 - پسر كوروش\r\n\r\n\r\n","description":"","footnote":"\r\n( 1 ) -  Parysates . \r\n( 2 ) -  Drypetis . \r\n( 3 ) -  Hephaestion . \r\n( 4 ) -  Craterus . \r\n","page_name":" 1629 ","page_number":742},
  {"content":"\r\n\r\nسوّم ( بزرگ ) .\r\nكوروش : 1 - پسر كبوجيه اوّل . 2 - پسر چش‌پش دوّم . 3 - پسر كبوجيه دوّم . 4 - كوروش كوچك پسر داريوش دوّم .\r\nآريارمنا : 1 - پسر چش‌پش دوّم . 2 - پسر داريوش اوّل ( بروايتى ) .\r\nارشام : 1 - پسر آريارمنا . 2 - پسر داريوش اوّل .\r\nوشتاسپ : 1 - پسر ارشام و پدر داريوش اوّل . 2 - پسر داريوش اوّل .\r\n3 - پسر خشيارشاى اوّل ( والى باختر ) .\r\nداريوش : 1 - پسر وشتاسب ( داريوش اوّل ) . 2 - پسر خشيارشاى اوّل .\r\n3 - پسر اردشير اوّل ( داريوش دوّم ) . 4 - پسر اردشير دوّم . 5 - پسر ارسان ( داريوش سوّم ) .\r\nخشيارشا : 1 - پسر داريوش اوّل . 2 - پسر اردشير اوّل .\r\nاردشير : 1 - پسر خشيارشاى اوّل ( درازدست ) . 2 - پسر داريوش دوّم ( باحافظه ) . 3 - پسر اردشير دوّم ( اخس ) .\r\nآمىتيس : 1 - زن كوروش بزرگ . 2 - دختر داريوش اوّل .\r\nآتس‌سا : 1 - دختر كوروش دوّم . 2 - دختر كوروش بزرگ ، كه زن كبوجيهء سوّم و گئومات و داريوش اوّل بود . 3 - دختر اردشير دوّم ( زن او و اردشير سوّم ) .\r\nآمس‌تريس : 1 - دختر هوتانه ( زن خشيارشاى اوّل و مادر اردشير اوّل ) .\r\n2 - دختر داريوش دوّم از پروشاتّو ( زن اردشير دوّم ) . 3 - دختر اردشير دوّم و زن او . 4 - دختر اگزاث‌رس ، زن كراترس سردار اسكندر .\r\nپروشاتّو : 1 - دختر اردشير اوّل ، زن داريوش دوّم . 2 - دختر اردشير سوّم ، زن اسكندر .\r\n\r\n","description":"","footnote":"","page_name":" 1630 ","page_number":743},
  {"content":"\r\n\r\n( 112 ) - جواهر پارسى\r\n( از كتاب راجرس ، يك تاريخ ايران قديم )\r\nستاتيرا : 1 - خواهر ترىتخم و تيسافرن ، زن اردشير دوّم ، مادر اردشير سوّم . 2 - دختر ارسان ، زن داريوش سوّم . 3 - دختر داريوش سوّم ، زن اسكندر .\r\nردگون : 1 - زن وشتاسپ ، مادر داريوش اوّل . 2 - دختر اردشير دوّم ، زن ارن‌تس .\r\n\r\n","description":"","footnote":"","page_name":" 1631 ","page_number":744},
  {"content":"\r\n\r\n\r\nكتاب سوّم دورهء مقدونى و يونانى\r\n\r\n","description":"","footnote":"","page_name":" 1632 ","page_number":745},
  {"content":"\r\n\r\n\r\nباب اول - سلطنت اسكندر\r\n\r\nفصل اول - تسخير ممالك شرقى ايران\r\n\r\nمبحث اول - اسكندر در پارت ، گرگان و هرات\r\n\r\nتذكّر\r\nفوت داريوش سوّم بدورهء اوّل پارسى قديم خاتمه داد و دوره‌اى شروع شد ، كه وقايع آن در اين كتاب بيايد . ممكن است گفته شود ، كه دورهء اوّل پارسى مشرق قديم و ايران با جنگ گوگمل خاتمه يافته بود ، ولى اندكى تأمّل و عطف توجّه بوقايع بعد از فوت داريوش و جنگ‌هاى اسكندر در آسياى وسطى و مشرق ايران و نيز هند ، عدم صحّت اين نظر را روشن ميسازد .\r\nما دامى كه داريوش زنده بود ، ايران ميتوانست باز در مقابل اسكندر بايستد و ، چون داريوش هم ، چنان كه گذشت ، بخبطهاى خود در جنگهاى قبل برخورده و حاضر شده بود ، كه كشته شود يا فاتح گردد . اين تصميم و پافشارى او و دور شدن اسكندر از تكيه‌گاه قشون مقدونى بيش‌ازپيش ، احوال سلحشور مردمان مشرق ايران و آسياى وسطى ، شرايط جغرافيائى و اقليمى ، آب‌وهواى سخت بعض قسمت‌هاى اين صفحات و بالاخره امكان معدوم ساختن آذوقه در اين صفحات كم ثروت ، ممكن بود ضربت‌هاى شديد و بل مهلك بقشون اسكندر وارد آورده از نو قوّتى بدولت هخامنشى دهد . از طرف ديگر اين نكته را هم بايد در نظر داشت ، كه داريوش در حال اضطرار ميتوانست با سكاهاى ماوراء سيحون يا با پادشاهان هند اتّحادى منعقد دارد و ، اگر چنين پيش‌آمدى روى ميداد ، ظنّ قوى اين است ، كه بهره‌مندى اسكندر بسيار مشكوك ميگشت ( وقايع بعد اين نظر را تأييد مىكند ) .\r\nاگر هم تصوّر كنيم ، كه اسكندر ، باوجود زنده ماندن داريوش ، كما فى السّابق همه‌جا بهره‌مند ميشد ، چنين تصوّر گمانى خواهد بود يا ظنّى غالب و بهرحال نميتوان چنين اعتقادى داشت ، بنابراين خاتمهء دورهء اوّل پارسى ، يا استيلاى آريان‌هاى\r\n\r\n","description":"","footnote":"","page_name":" 1633 ","page_number":746},
  {"content":"\r\n\r\nايرانى را بر مشرق قديم ، بايد تقريبا تيرماه 330 ق م دانست . اگرچه معلوم است ، ولى باز براى احتراز از سوءتفاهم لازم است بيفزائيم : چنان كه پائين‌تر اين معنى روشن خواهد بود ، با انقراض دولت هخامنشى اوضاع ايران يا مشرق قديم يك دفعه تغيير نكرد ، بل بمرور دهور خردخرد آن اوضاع باوضاعى ديگر مبدّل گرديد .\r\nبنابراين نبايد تصوّر كرد ، كه سال 330 ق . م حدّى است فاصل بين دو دورهء قبلى و بعدى . در تاريخ حدّ فاصل وجود ندارد ، چنان كه در جريان رودى بين قطرات آب حدّى فاصل نيست . تحوّلات و تطوّرات بمرور انجام مييابد و مدّتها وقت لازم است ، تا اوضاع و احوال دوره‌اى باوضاع و احوالى ديگر تبديل يابد .\r\nچنان كه بيايد ، عمر اسكندر پس از فوت داريوش سوّم 6 يا 7 سال بود و اين مدّت به اين كوتاهى ، مانند سلطنت داريوش ، پر است از وقايع مهم . اين وقايع را ، برطبق نوشته‌هاى مورّخين نامى يونانى و رومى ، با شرح و بسط ذكر كرده‌ايم و جهت آن از اينجا است : مورّخين يونانى و غيره در كتبى ، كه راجع به زمان قبل از اسكندر نوشته‌اند ، بيشتر بوقايعى پرداخته‌اند ، كه با ايالات غربى ايران هخامنشى مربوط است و ، اگر هم از وقايع صفحات شرقى ذكرى كرده‌اند ، باجمال برگذار شده ، ولى در قسمت‌هائى ، كه راجع بقشون‌كشى اسكندر در ايالات شرقى و شمال‌شرقى ايران هخامنشى است ، براى دفعهء اولى بتفصيل قائل شده‌اند . بنابراين نوشته‌هاى مورّخين مذكور راجع به اين موضوع حاوى اطّلاعاتى است ، كه براى دانستن وضع جغرافيائى و شرايط اقليمى و تشكيلات و ترتيبات صفحات شرقى و شمال شرقى ايران آن روز و عادات و اخلاق مردمان صفحات مزبوره گرانبها است و ، چون معلوم است ، كه اوضاع دوره‌اى در ظرف 6 يا 7 سال تغيير نمييابد ، ضمنا اين گونه اطّلاعات آگاهى ما را بر اوضاع و احوال ايران هخامنشى ، و مخصوصا بر اوضاع قسمت‌هاى شرقى و شمال‌شرقى آن ، تا اندازه‌اى تكميل مىكند و ، اگر هم بحدّ كفايت تكميل نكند ، از تاريكى گذشته‌هاى اين صفحات ميكاهد . بنابراين بسط مقال در اين باب كتاب سوّم نبايد باعث ايراد گردد ، بخصوص ، كه ذكر كيفيّاتى با تفصيل در مواردى زياد اخلاق اسكندر\r\n\r\n","description":"","footnote":"","page_name":" 1634 ","page_number":747},
  {"content":"\r\n\r\nو عادات مقدونىها را ، كه خودشان را قوم غالب يا فاتح ميدانستند ، آشكار ميسازد و اين معنى هم براى تاريخ ايران و فهم وقايعى ، كه بعد از انقراض دولت هخامنشى روى داد ، بىاهميّت نيست .\r\n\r\nعقيدهء مقدونيها پس از فوت داريوش\r\nمقدونيها گمان ميكردند ، كه با فوت داريوش جهانگيرى اسكندر خاتمه يافته و قريبا باوطانشان مراجعت خواهند كرد ، ولى به زودى دريافتند ، كه اين گمان اساسى نداشته ، توضيح آنكه اسكندر آنها را در جائى جمع كرده گفت : بايد ممالك شرقى ايران را تسخير كنيم ، تا دولت من كمتر از دولت هخامنشى نباشد و ديگر اينكه ، اگر مردمان ايالات شرقى پارس را مطيع نكنيم ، بيم آن ميرود ، كه بعدها ايالات ديگر پارس هم از اطاعت ما سربپيچند . بر اثر اين نطق مقدونيها مصمّم گشتند ، كه اسكندر را پيروى كنند . چنان كه ديودور گويد ( كتاب 17 ، بند 74 ) : اسكندر سپاهيان يونانى را ، كه از طرف متّحدين يونانى اسكندر در قشون او داخل بودند ، مرخص كرد ، تا باوطانشان برگردند و بهر سوار يك تالان نقره « 1 » و بهر پياده ده مين « 2 » داد و امر كرد تمام جيره و حقوق آنها را بپردازند . از اين سپاهيان ، آنهائيكه خواستند در قشون اسكندر بمانند ، هركدام سه تالان دريافت كردند .\r\n\r\nمقدار غنايم\r\nمورّخ مذكور گويد ، كه اسكندر در موقع تعقيب داريوش تمام خزانه‌هاى او را تصرّف كرد و خزانه‌داران هشت هزار تالان به او تحويل دادند « 3 » . غيراز اين مبلغ خطير اشياء بسيار از قبيل جامهاى زرّين و چيزهاى ديگر نفيس بدست اسكندر افتاد و او اين اشياء را بسربازان بخشيد . قيمت اين اشياء بسيزده تالان بالغ بود « 4 » .\r\nپلوتارك در تخمين مقدار غنائمى ، كه در موقع تعقيب داريوش بتصرّف اسكندر درآمده ، ساكت است ، ولى گويد ( اسكندر بند 59 ) ، كه چون اسكندر بانهايت شتاب قشون داريوش و بسّوس را تعقيب ميكرد ، سپاهيان مزبور اشياء زياد از\r\n\r\n\r\n","description":"","footnote":"\r\n( 1 ) - تقريبا 24 هزار ريال .\r\n( 2 ) - تقريبا 4 هزار ريال .\r\n( 3 ) - تقريبا 96 ميليون ريال .\r\n( 4 ) - تقريبا 156 ميليون ريال .\r\n","page_name":" 1635 ","page_number":748},
  {"content":"\r\n\r\nنقره و طلا در راه افكنده فرار ميكردند و اسكندر از ميان خرمن زروسيم و نيز ارّابه‌هاى زياد ، كه پر از زنان و اطفال بود و بىارّابه‌ران حركت ميكرد ، ميگذشت .\r\nكنت‌كورث مقدار غنائم را 26 تالان نوشته ( كتاب 6 ، بند 2 ) . معلوم است ، كه مقصود مورّخين مزبور از غنائم اموالى است ، كه از رى تا حوالى دامغان يا سمنان بتصرّف اسكندر درآمده و اين غيراز غنائمى است ، كه مقدونيها در همدان تصرّف كرده بودند ، زيرا پوليب گويد ( كتاب 10 ، شمارهء 24 ) ، كه چون اسكندر بهمدان درآمد ، قصر آن را ، كه پر از ثروت و اثاثيهء گرانبها بود ، غارت كرد . از اين روايت بايد استنباط كرد ، كه قصر شاهان ماد تا اين زمان محفوظ مانده بود و از اين ببعد رو به خرابى گذارده .\r\n\r\nاسكندر در پارت\r\nپس از آن اسكندر بدرون پارت داخل شد و بشهرى رسيد ، كه بعدها موسوم به هكاتم‌پيلوس « 1 » يعنى شهر صددروازه بود . در باب اين محلّ عقايد مختلف است ، ولى اكثرا به اين عقيده‌اند ، كه در جنوب‌غربى دامغان كنونى واقع بوده . چون مقدونيها در اين محلّ آذوقهء فراوان يافتند ، اسكندر در اينجا چند روز بماند و ضيافت‌ها داد و بعيش و عشرت پرداخت .\r\nكنت‌كورث راجع بعيش و عشرت‌هاى اسكندر گويد ( كتاب 6 ، بند 2 ) :\r\nاسكندر ، كه در مقابل اسلحه پارسيها غير مغلوب بود ، مغلوب معايب آنها شد . ضيافتهاى نابهنگام ، شرب بىحدّوحصر ، شب‌نشينيهاى زياد ، دسته‌دسته زنان بدعمل ، همهء اين چيزها مينمود ، كه اسكندر عادات خارجى را اتّخاذ مىكند . با خو كردن به عادات خارجى ، اسكندر در نظر مقدونيها ديگر پادشاه سابق آنها نبود و بهترين دوستانش دشمنان او ميشدند . چون سازندگان و خوانندگانى ، كه اسكندر از يونان خواسته بود ، كفاف عيش و عشرت او را نميدادند ، امر ميكرد از زنان محلّ خواننده و رقّاصه بياورند . روزى اسكندر در ميان زنان زنى را ديد ، كه اندوهناك بود و از ظواهرش آثار نجابت هويدا . اسكندر دانست ، كه بايد اين زن از\r\n\r\n\r\n","description":"","footnote":"\r\n( 1 ) -  Hecatompylos . \r\n","page_name":" 1636 ","page_number":749},
  {"content":"\r\n\r\nخانوادهء محترمى باشد و بعد كه تحقيق كرد ، زن گفت من از نواده‌هاى اخس ( اردشير سوّم ) هستم . پدر من پسر او بود و شوهرم وشتاسپ از اقرباى داريوش است .\r\nبعد مورّخ مزبور گويد : در اين‌وقت هنوز در ته قلب اسكندر ذره‌اى از تقواى سابق او باقى بود و بنابراين نه فقط امر كرد ، اين زن را از ميان اسراء بيرون آورده آزاد كنند ، بل درصدد برآمد ، كه شوهر او را بيابد . بنابراين ، بامر اسكندر اسراى پارسى را بقصر او بردند و او 10 نفر ، كه از نجباى پارس بودند ، از ميان آنان برگزيد . از آن جمله اگزاث‌رس « 1 » برادر داريوش بود ، كه از محارم اسكندر گرديد و اكسيداتس « 2 » نامى ، كه بامر اسكندر والى ماد شد .\r\n\r\nنطق اسكندر خطاب بسربازان مقدونى\r\nچون پس از ورود اسكندر بمحلّى ، كه بعدها به شهر صد دروازه موسوم گشت ، از هرطرف به شهر مزبور آذوقه حمل ميشد ، شايعه‌اى انتشار يافت ، كه اسكندر مىخواهد به مقدونيّه برگردد . بر اثر اين شايعه مقدونيها ديوانه‌وار بچادرهاى خودشان درآمده اسباب‌ها را پيچيدند و باروبنه بستند . همهمه در اردو پيچيد و به گوش اسكندر رسيده باعث وحشت او گرديد ، زيرا ميخواست تا انتهاى مشرق بجهانگيرى خود ادامه دهد . بنابراين سران سپاه و صاحبمنصبان را خواست و اشك‌ريزان شكوه كرد ، كه پس از آنهمه فتوحات بايد به وطن خود برگردد ، ولى نه مانند فاتحى بل مثل مغلوبى ، زيرا ترس و سستى سربازان او را مجبور خواهد كرد ، كه از فتوحات خود دست بكشد . بعد اسكندر افزود ، كه اين اقدام سربازان بر اثر غضب خدايان است ، كه ميخواهند موانع براى او ايجاد كنند . آنها بودند ، كه سربازان را دلير كردند و حالا در قلوب آنها عشق برگشتن را به وطن ميپرورند . سرداران و صاحب‌منصبان گفتند ، كه حاضرند سربازان را باطاعت درآورند ، ولى لازم است ، كه خود اسكندر در اين باب با آنها صحبت كند ، ولى ، وقتى كه از چادر اسكندر بيرون ميآمدند ، اميدوار نبودند ، كه او موفق گردد .\r\n\r\n\r\n","description":"","footnote":"\r\n( 1 ) -  Oxathrer . \r\n( 2 ) -  Oxydates . \r\n","page_name":" 1637 ","page_number":750},
  {"content":"\r\n\r\nپس از آن اسكندر سپاهيان خود را جمع كرده به آنها چنين گفت : « اى سربازان ، چون فتوحاتى را ، كه تا حال كرده‌ايد در نظر گيريد ، جاى حيرت نيست ، كه از اين همه افتخارات سير شده خواهان استراحت هستيد . لازم نيست از مطيع كردن مردمانى مانند ايلّيريها ، ترىبال‌ّها ، تسخير ب‌اسى ، تراكيّه ، اسپارت ، آتن ، پلوپونس و ساير ممالك ، كه شما در تحت فرماندهى يا در تحت حمايت من مطيع كرده‌ايد ، سخن برانم . از زمانى كه از هلّس‌پونت گذشته‌ايم اهالى يونيّه و االيّه را ، كه مانند بندگان از استبداد خارجيها ميناليدند ، آزاد كرده‌ايم . كاريّه ، ليديّه ، كاپادوكيّه ، فريگيّه ، پافلاگونيّه ، پام‌فيليّه ، پىسيديّه ، كيليكيّه ، سوريّه ، فينيقيّه ، ارمنستان ، پارس ، ماد و پارت در تحت تسلّط ما واقع‌اند . ممالكى كه من تسخير كرده‌ام ، بيش از شهرهائى است كه ديگران مطيع كرده‌اند ، اگر ميدانستم ، كه حفظ ممالكى كه با آن سرعت تسخير كرده‌ام ، تأمين شده ، قوّه‌اى نمىتوانست مرا در اين‌جاها نگاهدارد و من به طرف اجاق خانواده ، مادر ، خواهر و ساير هموطنانم برميگشتم و از اين نام و افتخارات ، كه با شما بدست آورده‌ام ، بهره برميداشتم ، ولى راستى مرا مجبور مىكند ، اعتراف كنم ، كه اين اوضاع جديد موقّتى و بىدوام است ، زيرا اين مردمان خارجى ، كه يوغ تسلّط ما را به گردن گرفته‌اند ، سركش‌اند و وقت لازم است ، تا آنها احساسات ملايمترى نسبت بما بورزند و با عادات صلح‌جوئى خو كنند . ثمرات زمين در موعد معيّن ميرسد ، شما گمان ميكنيد ، كه اين‌همه مردمان ، كه بسلطنت پادشاهى ديگر عادت كرده بودند و با ما هيچگونه علائقى از حيث مذهب و اخلاق و زبان ندارند ، با يك ضربت مطيع ما گشته‌اند ؟ نى - آنها در مقابل اسلحه شما مغلوب شده‌اند ، نه اينكه خواسته باشند مطيع شما گردند . اگر حاضر باشيد مطيع‌اند و ، همين كه غايب شديد ، دشمنان شما خواهند بود .\r\nاحوال اين مردمان مانند حال حيوانات وحشى است ، كه پس از اينكه بدام افتادند ، مدّتها وقت لازم است ، تا بر خلاف ميلشان اهلى گردند . من مانند كسى حرف ميزنم ، كه تمام مستملكات داريوش را تصرّف كرده باشد ، و حال آنكه چنين نيست .\r\nنبرزن - گرگان را دارد . بسّوس پدركش اكتفا بتصرّف باختر نكرده ما را تهديد\r\n\r\n","description":"","footnote":"","page_name":" 1638 ","page_number":751},
  {"content":"\r\n\r\nمكيند . سغديها - داهىها - ماشارت‌ها - ساكها ( سكاها ) - هنديها هنوز باطاعت ما درنيامده‌اند . تمام اين مردمان ، همين كه مشاهده كنند ، كه ما پشت به آنها كرده‌ايم ، قدم‌بقدم از پس ما بيايند . تمام اين مردمان يك ملّت‌اند ، زيرا براى تمامى آنها ما بيگانه‌ايم و خارج از نژاد آنان و اين هم معلوم است ، كه مردم حاضرترند بحكمران بومى اطاعت كنند ، ولو اينكه اين حكمران بدترين جبّار باشد . پس بايد هرچه گرفته‌ايم از دست بدهيم ، يا آن‌چه را كه نداريم تسخير كنيم . اى سربازان ، چنان كه طبيبى از تن مريضى آن‌چه را كه مخرّب است بيرون ميكشد ، ما هم بايد آن‌چه را كه مانع حكومت ما است از پيش برداريم . گاهى يك جرقّه ؛ كه مورد بىاعتنائى بوده ، باعث حريقى بزرگ گرديده . دشمن را نبايد حقير شمرد ، از اين بىاعتنائى شما او قوىتر خواهد شد . سلطنت پارس ميراث داريوش نبود . اعتبار و نفوذ خواجه‌اى باگواس نام او را بر تخت كوروش نشاند . آيا گمان ميكنيد ، كه براى بسّوس زحمات زياد لازم است ، تا ملكى را كه صاحب ندارد بدست آرد . اى سربازان ، بدانيد ، كه تقصيرى بزرگ بر ما وارد خواهد بود ، از اينكه داريوش را مغلوب ساخته ممالك او را بيكى از بندگان او بدهيم . چه بنده‌اى ؟ بنده‌اى كه روا داشت بدترين جنايت را نسبت بشاهش مرتكب شود ، آن هم در چه احوالى ؟ در احوالى كه حتّى از طرف خارجيها او مستحقّ ترحّم بود ، چنان كه ما ، باوجود اينكه فاتح هستيم ، يقينا به او رحم ميآوريم . اين بسّوس او را در زنجيرهاى آهنين كرد و براى اينكه ما نتوانيم حياتش را نجات دهيم ، او را كشت . آيا بچنين كسى ميخواهيد اين ممالك وسيعه را واگذاريد ؟ من با كمال بىطاقتى منتظر دقيقه‌اى هستم ، كه او را بچوبهء دار بسپارم و مجازات خيانتش را ، كه قرض من است ، به تمام پادشاهان و مردمان اداء كنم . من از شما ميپرسم : آيا خشم شما را حدّى خواهد بود ، اگر بشنويد كه چنين شخصى شهرهاى يونان يا سواحل هلّس‌پونت را غارت مىكند ؟ و چه دلى دردناك خواهيد داشت ، وقتى كه ببينيد ، او نتيجه فتوحات شما را از چنگ شما ربوده .\r\nدر اين‌حال شما اسلحه برخواهيد گرفت ، تا فتوحات خودتان را بازستانيد . آيا بمراتب\r\n\r\n","description":"","footnote":"","page_name":" 1639 ","page_number":752},
  {"content":"\r\n\r\nبهتر نيست ، كه هم‌اكنون ، تا وقتى كه او فرصت نيافته ، قواى خود را جمع‌آورى كند و از پريشانى حواس بيرون آيد ، برويد و او را مضمحل كنيد ؟ براى پاهاى ما ، كه آنقدر برفها را لگدكوب كرده و از آنهمه رودها و قلل كوههاى بلند گذشته ، فقط چهار روز راه مانده . دريائى را ، كه امواجش راه ما را پوشيده باشد ، تنگها و گردنه‌هاى كيليكيّه را ، كه عبور ما را سدّ كند ، در پيش نداريم ، در جلو ما فقط جلگه‌ها و راههائى است سهل العبور ، بين ما و فتح چند قدمى بيش نيست . دشمنانى كه ما داريم ، منحصراند به چند نفر فرارى يا شاه‌كشان رذل . اگر چنين كنيد ، گويم اين كردار نجيبانه در خاطره‌هاى اعقاب ما بماند و از زيباترين نامهاى پرافتخار شما اين خواهد بود ، كه هرچند داريوش دشمن شما بود ، باوجود اين توانستيد پس از مرگش خصومت خود را دربارهء او فراموش و قاتلين او را مجازات كنيد ، يعنى شما منتقمى بوديد ، كه بخائنى اجازه نداديد ، از انتقام شما جان بدر برد . آيا حس نميكنيد ، كه پس از انجام اين عهده ، چقدر پارسىها نسبت بشما مطيع‌تر خواهند بود ، زيرا خواهند ديد ، كه شما براى اجراى عدالت اسلحه برگرفتيد و خشم شما متوجه جنايت بسّوس بود ، نه نام ملّت آنها » ( كنت‌كورث ، كتاب 6 ، بند 2 ) .\r\nپس از اين نطق اسكندر ، سربازانش با شعف و شادى حاضر شدند ، با او بهرجا ، كه خواهد بروند . اسكندر از احوال روحى سپاهيان خود استفاده كرده در حال فرمان حركت داد .\r\n\r\nرفتن اسكندر به گرگان\r\nآريّان گويد ( كتاب 3 ، فصل 8 ، بند 2 ) اسكندر ، وقتى كه به گرگان ميرفت ، قشون خود را سه قسمت كرد :\r\nقسمتى را ، كه از همه زيادتر و سبك‌اسلحه بود با خود برداشت . قسمت ديگر را با كراتر بمملكت تپوريها فرستاد و قسمت سوّم بسردارى ارىگيوس مأمور بود با باروبنه و خارجيها از عقب اسكندر حركت كند . پس از اينكه اسكندر از معابر گذشته وارد گرگان شد ، به طرف زادراكرت « 1 » رفت ( استرآباد كنونى تقريبا ) در\r\n\r\n\r\n","description":"","footnote":"\r\n( 1 ) -  Zadracarta . \r\n","page_name":" 1640 ","page_number":753},
  {"content":"\r\n\r\nاينجا كراتر به او رسيد ، بىاينكه سپاهيان اجير يونانى را ، كه در خدمت داريوش بودند ، ديده باشد ، ولى تمام صفحاتى را ، كه از آن ميبايست بگذرد ، به زور يا با مذاكره و قرارداد باطاعت درآورده بود . به زودى ارته‌باذ با سه پسر خود ، كه نامشان سوفن « 1 » و آرىبرزن « 2 » و ارسام « 3 » بود ، نزد اسكندر آمد . ات‌فرادات « 4 » والى تپورستان و نمايندگان يونانىهاى اجير هم با اينها آمده بودند . اسكندر ارته‌باذ را با احترام پذيرفت و والى تپورستان را بايالت خود ابقاء داشت ، ولى بيونانىها گفت ، كه چون قانون يونان را نقض و به خدمت خارجى بر ضدّ يونان داخل شده‌اند ، بايد بلاشرط تسليم شوند . آنها گفتند كسى را بفرست ، تا تسليم شويم و اسكندر آن‌درونيك « 5 » و ارته‌باذ را فرستاد . عدّهء يونانى به 1500 نفر تقريبا ميرسيد .\r\nكنت‌كورث اطّلاعات بيشترى داده ، چنان كه گويد : ( كتاب 6 ، بند 4 ) اسكندر در حالى ، كه با پياده و سواره‌نظام حركت ميكرد ، پس از پيمودن 150 استاد ( پنج فرسنگ ) بيك وادى ، كه مدخل گرگان بود ، رسيد و در آنجا اردو زده باستحكامات پرداخت . در اينجا جنگلى است ، كه بمسافت زياد امتداد يافته و خاك وادى حاصلخيز است . آبهائى ، كه از بلنديها سرازير مىشود ، اين زمين‌ها را آبيارى مىكند . از پاى كوه رودى جارى است ، كه موسوم به زيوبه‌ريس « 6 » مىباشد .\r\nاين رود پس از طى سه استاد راه بتخته‌سنگى برميخورد و از اين جهت به دو شعبهء متساوى تقسيم شده بعد در زمين فرو ميرود . پس از آن اين رود مسافت سيصد استاد ( ده فرسنگ ) در زير زمين طى كرده باز ظاهر مىشود ، ولى اين دفعه مجراى آن وسيع‌تر است . بعد ، پس از اينكه قدرى راه پيمود ، باز مجراى آن تنگ مىگردد ، زيرا راهش سخت است ، و بدين منوال ميرود ، تا جائى كه برود ديگر ، كه موسوم به ريداژ « 7 » است ، ميريزد .\r\nاهالى محلّ گفتند ، كه هرچه در رود ( زيوبه‌ريس ) ، قبل از فرو رفتن آن در زمين ، بيفكنند ، در جائى ، كه رود مزبور آفتابى مىشود ، بيرون ميآيد . اسكندر براى امتحان\r\n\r\n\r\n","description":"","footnote":"\r\n( 1 ) -  Sophene . \r\n( 2 ) -  Aribarzanes . \r\n( 3 ) -  Arsame . \r\n( 4 ) -  Autophradate . \r\n( 5 ) -  Andronique . \r\n( 6 ) -  Zioberis . \r\n( 7 ) -  Rhidage . \r\n","page_name":" 1641 ","page_number":754},
  {"content":"\r\n\r\nامر كرد دو گاو نر را در رود مزبور انداختند و اشخاصى ، كه مأمور اين امتحان بودند ، خبر دادند ، كه دو گاو مزبور را آب از زير زمين بيرون انداخت . لازم است در اين‌جا تذكر دهيم ، كه ديودور اسم اين رود را ، كه به زمين فرو رفته پس از طى ده فرسنگ راه بيرون ميآيد ستىب‌تس « 1 » نوشته ( كتاب 17 ، بند 75 ) اسكندر در اين‌جا چهار روز اطراق كرد . در اين محلّ نامه‌اى از نبرزن ( شريك بسّوس در قتل داريوش ) به اسكندر رسيد و مضمون آن بروايت كنت‌كورث چنين بود ، ( همانجا بند 4 ) من هيچگاه دشمن داريوش نبودم و نصايحى ، كه به نظر من مفيد بود ، به بسّوس دادم . در ازاى اين نصايح ، كه بخير او تمام ميشد ، نزديك بود بدست وى كشته شوم .\r\nداريوش بر خلاف حق و عدالت ميخواست حفاظت خود را بسپاهيان خارجى بسپارد و اتباع خود را از جهت بىوفائى مقصّر دارد ، و حال آنكه صداقت آنها در مدّت 230 سال از هر محكى گذشته بود . من در موقعى خطرناك در كنار پرتگاهى واقع شدم و كردم آنچه كه برحسب اضطرار مجبور بودم بكنم . داريوش وقتى كه باگواس را كشت ، باتباع خود گفت ، كه او خائن بود و ميخواست داريوش را بكشد . از براى يك فانى بدبخت چيزى گرانبهاتر از زندگانيش نيست ، منهم آنچه كردم برحسب اضطرار بود و براى نجات خود كردم ، يعنى براى حفظ جان خود بر خلاف حسّيّات قلبى رفتار كردم ، ولى بالاخره در يك بدبختى عمومى هركس منافع خود را در نظر دارد . باوجود اين ، اگر اسكندر مرا احضار كند ، بىترس در پيش او حاضر ميشوم و نميترسم از اينكه ممكن باشد اسكندر قول خود را نقض كند ، زيرا خدائى هرگز خدايان را فريب نداده . اگر اسكندر مرا لايق اين افتخار ، يعنى دادن قول شرف نداند ، هست جاهائى زياد ، كه من ميتوانم پناه‌گاه خود قرار دهم ، زيرا صاحب دل در هرجا ، كه اقامت كند ، آنجا وطن او است . اسكندر موافق عادات پارسىها به او قول داد ، كه اگر بيايد آزارى نخواهد ديد . در اين احوال اسكندر با قشون خود حركت ميكرد و مفتّشينى پيش ميفرستاد ، كه اين مملكت را بشناسند .\r\nروح جنگى اهالى و صعوبت راهها اسكندر را بيدار نگاهداشته بود ، راه قشون\r\n\r\n\r\n","description":"","footnote":"\r\n( 1 ) -  Stiboetes . \r\n","page_name":" 1642 ","page_number":755},
  {"content":"\r\n\r\nتماما از يك وادى بود ، كه تا بحر خزر ( كسپين ) امتداد مييافت . راجع ببحر خزر ديودور گويد ( كتاب 17 ، بند 75 ) : بعضى اين دريا را درياى گرگان ( هيركانى ) نامند و گويند ، كه آن مارهاى بزرگ زياد دارد و نيز ماهىهائى ، كه از رنگهاى گوناگون‌اند و در جاهاى ديگر نيز يافت ميشوند .\r\nكنت‌كورث راجع بدرياى خزر گويد : ( كتاب 6 ، بند 4 ) : بعضى گمان ميكنند ، كه درياى پالوس‌م‌اتيد « 1 » با اين دريا اتّصال مييابد و به همين جهت آب آن زياد شور نيست . از طرف شمال اين دريا وسعت زياد دارد . بعد مورّخ مذكور از جزرومدّ دريا سخن رانده گويد : بعض جغرافيّون عقيده داشته‌اند ، كه اين دريا درياى كسپين نيست ، بل درياى هند است ، كه سواحل گرگان را احاطه دارد و شيب كوههاى بلند به طرف يك وادى ، چنان كه گفتيم ، سرازير مىشود . آريّان در باب بحر خزر هم ساكت است .\r\n\r\nاسكندر در گرگان\r\nپس از آن اسكندر وارد گرگان شد و تمام شهرهاى آن را تصرّف كرد . ديودور گويد ( كتاب 17 ، بند 75 ) وقتى كه او از اين مملكت عبور ميكرد ، بشهرهائى رسيد ، كه موسوم بشهرهاى خوشبخت‌اند . اين اسم بامسمّى است ، زيرا زمين در اينجاها بقدرى حاصلخيز است ، كه نظير ندارد . هر خوشهء انگور گويند ده پيمانه شراب ميدهد . درختانى هست ، كه حاصل آنها ده مديمن « 2 » انجير خشك است . تخم‌كارى در اينجا لازم نيست . دانه‌هاى گندم ، كه به زمين ميافتد ، حاصل زياد ميدهد . در اينجا درختى ميرويد ، كه شبيه بلوط است و از برگهاى آن قطره‌هاى عسل بيرون ميآيد . اهالى اين قطره‌ها را جمع كرده مانند غذاى مقوّى ميخورند . مترجم ديودور « 3 » گويد ، اين درخت از خانوادهء افر است « 4 » .\r\nكنت‌كورث همين درخت را ذكر و علاوه كرده ، كه ، اگر اهالى در طليعهء آفتاب\r\n\r\n\r\n","description":"","footnote":"\r\n( 1 ) -  Palus - Meotide  ( درياى آزوو را در عهد قديم چنين ميناميدند ) .\r\n( 2 ) - مديمن معادل 51 ليطر و اندى بود .\r\n( 3 ) -  Ferd . Hoefer . \r\n( 4 ) -  Herable . \r\n","page_name":" 1643 ","page_number":756},
  {"content":"\r\n\r\nاين قطره‌ها را جمع نكنند ، اندك حرارتى اين قطرات را ببخار مبدّل مىكند .\r\nديودور باز در همين‌جا گويد حشرهء پردارى در اينجاها هست موسوم به آن‌تردون « 1 » ، كه شيرهء هر نوع گل را ميمكد و در كوهها كندوهائى ساخته نوعى عسل به عمل ميآورد ، كه شبيه عسل ما است .\r\nبعد اسكندر وارد شهر آروس « 2 » گرديد و كراتر و اريگيوس را در اينجا يافت .\r\nآنها فرادات « 3 » حاكم تپوريها را همراه آورده بودند . اسكندر اين اسير را خوب پذيرفت . پس از آن مناپيس « 4 » را ، كه در زمان اخس فرار كرده بدربار فيليپ پناهنده شده بود ، والى گرگان كرد و فرادات را بحكومت تپوريها ابقا داشت .\r\nاسكندر پس از آن حركت كرده بانتهاى گرگان رسيد . در اين‌جا ارته‌باذ ، كه تا آخر نسبت به داريوش باوفا مانده بود ، با اولاد خودش و اقرباى داريوش و عدّه‌اى از سربازان يونانى ( اجير ايران ) نزد اسكندر آمد . چون او در زمان اخس بطور فرارى در دربار فيليپ ميزيست و نسبت به داريوش باوفا مانده بود ، اسكندر به او دست داد . ارته‌باذ از اين توجّهء اسكندر نسبت به خود رقّت قلب يافته چنين گفت : شاها ، سعادت‌مندى تو پايدار باد ، در ميان اينهمه اسباب مسرّت فقط يك فكر مرا مغموم ميدارد و آن اين است ، كه بواسطهء كهولت نخواهم توانست مدّتها از ملاطفت‌هاى تو برخوردار باشم . ارته‌باذ در اين‌وقت 95 سال داشت و 9 پسر او ، كه از يك مادر بودند ، همراه او آمده بودند . او آنها را از طرف دست راست اسكندر پيش برد و گفت ، از آسمان خواهانم ، كه اينها را ، تا وقتى كه براى اسكندر مفيدند ، زنده بدارد . اسكندر ، كه غالب اوقات پياده راه مىپيمود ، پس از آمدن ارته‌باذ نزد او ، امر كرد اسب براى او و ارته‌باذ تهيه كنند ، زيرا بگفتهء مورّخين ميترسيد ، كه ارته‌باذ ، چون اسكندر را پياده بيند ، از سوار شدن خود شرمسار گردد .\r\nراجع بسربازان اجير يونانى نوشته‌اند ( ديودور ، كتاب 17 ، بند 76 - كنت‌كورث ، كتاب 6 ، بند 4 ) ، كه اسكندر آنها را نزد خود طلبيد و سربازان مزبور\r\n\r\n\r\n","description":"","footnote":"\r\n( 1 ) -  Anthredon . \r\n( 2 ) -  Arves . \r\n( 3 ) -  Phradate . \r\n( 4 ) -  Menapis . \r\n","page_name":" 1644 ","page_number":757},
  {"content":"\r\n\r\nجواب دادند : اگر اسكندر قول بدهد ، كه با مبعوثين لاسدمونى كارى نخواهد داشت ، آنها نزد اسكندر خواهند آمد و الّا فلا . اين مبعوثين از طرف اهالى لاسدمون بدربار داريوش آمده و پس از قتل او بسپاه اجير يونانى ملحق شده بودند ، اسكندر نخواست قول بدهد و گفت ، كه بايد بىشرط تسليم گردند . پس از رسيدن اين جواب يونانيها مدّتى در ترديد بودند و بالاخره قرار دادند ، كه نزد اسكندر روند .\r\nفقط دموكرات « 1 » آتنى ، كه دشمن علنى مقدونيّه بود ، حاضر نشد برود و بخودكشى اقدام كرد . مابقى ، كه عدّه‌شان به 1500 نفر ميرسيد ، نزد اسكندر رفتند و او عدّه‌اى را در قشون خود داخل كرد و بعضى را باوطانشان مراجعت داد . اما رسولان لاسدمونى را ، كه عدّه‌شان به 90 نفر ميرسيد ، امر كرد در محبس انداختند .\r\n\r\nمطيع كردن مردها\r\nآريّان در اين باب چنين گويد ( كتاب 3 ، فصل 8 ، بند 3 ) :\r\nاسكندر با هىپاس‌پيست‌ها « 2 » و تيراندازان آگريانى و دسته‌هاى سنوس و آمين‌تاس و كمانداران سواره و نيمى از سواره‌نظام بولايت مردها رفته اسراى زياد برگرفت و اكثر اشخاصى را ، كه جنگ كردند ، كشت . چون محل‌ّهاى اين مردم سخت و بعلاوه اين ولايت فقير است ، هيچ مرد جنگى قبل از اسكندر به اين جا نيامده بود . فاتح ناگهان از ولايت آنها گذشت و ، قبل از اينكه مطلع شوند ، بر آنها تاخت . اين مردم به جاهاى سخت كوهها پناه بردند و اسكندر در آنجا هم بر آنها فايق آمد ، بعد رسولانى فرستاده مطيع گشتند . اسكندر اين ولايت را به تپورستان ، كه والى آن ات‌فرادات « 3 » بود ، ضميمه كرد . بعد آريّان گويد ، كه اسكندر چون باردوى خود برگشت ، سفرائى را ، كه لاسدمون و آتن نزد داريوش فرستاده بودند ، در آنجا يافت و آنها را حبس كرد ، زيرا اينها بعد از تعيين اسكندر بسپهسالارى كل قشون يونان و اعلان جنگ ، بدربار داريوش آمده بودند .\r\nبعد اسكندر به زادراكرت رفته در آنجا پانزده روز بقشون خود استراحت بخشيد ، ضيافتها كرد و بازيها ترتيب داد . كنت‌كورث اطّلاعات بيشترى راجع بمردها ميدهد .\r\n\r\n\r\n","description":"","footnote":"\r\n( 1 ) -  Democrate . \r\n( 2 ) - گروهى از سپاهيان اسكندر .\r\n( 3 ) -  Autophradate . \r\n","page_name":" 1645 ","page_number":758},
  {"content":"\r\n\r\nمورّخ مذكور گويد ( كتاب 6 ، بند 5 ) : در همسايگى گرگان مردمى ميزيست ، كه موسوم به مردها بود . اينها حاضر نشدند ، رسولانى نزد اسكندر فرستاده تمكين كنند .\r\nاين قضيّه بسيار به اسكندر گران آمد و گفت « خيلى غريب است ، كه يك مشت مردم مرد نميخواهد مرا فاتح بداند » . پس از آن از قشون خود عدّه‌اى از سپاهيان زبده برداشته به قصد مردها حركت كرد و در طليعهء صبح در مقابل آنها پديد آمد .\r\nمردها بلنديها را اشغال كرده بودند و اسكندر پس از جنگ آنها را از مواقعشان براند . بر اثر اين احوال آنها بداخلهء مملكت خود عقب نشستند و دهات همجوار بدست مقدونىها افتاد ، ولى پس از آن ، حركت قشون مقدونى بدرون ولايت آنها دوچار اشكالات گرديد ، توضيح آنكه جنگل‌هاى وسيع و كوههاى بلند در اينجا زياد بود و بومىها جلگه‌ها را هم با استحكاماتى سدّ كرده بودند . اين استحكامات را كنت‌كورث چنين شرح ميدهد : تپوريها مخصوصا درختان را خيلي نزديك بهم كاشته‌اند . پس از آنكه اين درختها قدرى نشوونما كرد ، مردها جوانه‌هاى درختان را با دست در خاك فرو مىبرند و هريك از اين جوانه‌ها جوانه‌هاى ديگر بيرون ميدهد ، ولى تپوريها نميگذارند ، جوانه‌ها بطور طبيعى برويند ، بلكه آنها را به يكديگر نزديك كرده گره ميزنند و بعد كه اين تركه‌ها داراى برگهاى ضخيم ميگردد ، تمام زمين را فرو ميگيرد . بدين ترتيب از جوانه‌ها و شاخ‌وبرگ‌هاى آنها دامى مانند تور ايجاد شده تمام راه را مسدود مىدارد . براى حركت قشون اسكندر چاره‌اى نبود جز استعمال طبر ، ولى آن هم در مقابل سختى درختان ، كه از گره‌هاى زياد و از شاخه‌هائى ، درهم دويده ، حاصل شده بود ، به كار نميآمد . از طرف ديگر تپوريها در پناه استحكامات خود بمقدونىها باران تير ميباريدند .\r\nبالاخره اسكندر امر كرد ، كه اين جنگل را از هر طرف احاطه كنند و اگر روزنه‌اى يافتند ، حمله برند . مقدونىها چنين كردند و ، چون محلّ را نمىشناختند ، اغلب مقدونىها راه را گم كردند . در اين احوال تپوريها اسب اسكندر را ، كه بوسفال « 1 »\r\n\r\n\r\n","description":"","footnote":"\r\n( 1 ) -  Bucephale . \r\n","page_name":" 1646 ","page_number":759},
  {"content":"\r\n\r\nنام داشت و ذكر آن بالاتر گذشت ( صفحهء 1222 ) ربودند . اسكندر چون اين اسب را بسيار دوست ميداشت ( نوشته‌اند ، كه اسب به كسى جز اسكندر سوارى نميداد ) در خشم فرو رفت و جارچى فرستاده تهديد كرد ، كه اگر اسب او را پس ندهند ، باحدى امان نخواهد داد . بعد به زودى اسب را به او رد كردند و باوجود اين اسكندر امر كرد ، درختان را بيندازند و از كوه خاك آورده روى جوانه‌ها و شاخ‌وبرگها بريزند .\r\nمقدونيها باجراى امر پرداختند و تپوريها ، چون ديدند استحكامات آنها بدين ترتيب خراب خواهد شد ، مبعوثينى فرستاده تمكين كردند . پس از آن اسكندر فرادات پارسى را حاكم آنها قرار داده باردوى خود برگشت و ارته‌باذ را با مهربانى مرخّص كرد ، كه بخانهء خود برگردد .\r\nراجع بمردها يا ماردها كرارا بالاتر گفته شده ، كه اينها در همسايگى تپوريها ميزيستند و محقّقين غالبا اينها و تپوريها را از بوميهاى مازندران و نواحى آن از زمان قبل از آمدن آريانها بايران ميدانند . اين مردم را آمرد نيز نامند و بعضى به اين عقيده‌اند ، كه اسم آمل از آمرد آمده ( آمرد ، آملد ، آمل ) .\r\nديودور سىسىلى همين روايت را ذكر كرده ، ولى گويد ، كه اسكندر بر اثر فقدان اسب خود ، كه بدست مردها افتاده بود ، چنان در خشم شد ، كه امر كرد جنگل را بسوزند و بيندازند . اين تهديد در مردها اثر كرد و آنها اسب را پس داده 50 نفر براى اظهار تمكين فرستادند و اسكندر آنها را مانند گروى نگاهداشت ( كتاب 17 ، بند 76 ) .\r\nپس از آن اسكندر بشهرى از گرگان رفت ، كه سابقا داريوش با دربارش در آنجا توقف ميكرد ( اين محل بايد همان شهر باشد ، كه آريّان آن را زادراكرت ناميده - كنت‌كورث و ديودور اين اسم را ذكر نميكنند ) . در اين‌جا بقول كنت‌كورث نبرزن با هدايائى نزد اسكندر آمد و جزء همراهانش خواجه‌اى بود ( باگواس « 1 » ) نام .\r\nاين جوان از حيث صباحت منظر مثل و مانند نداشت . او محبوب اسكندر گشت ،\r\n\r\n\r\n","description":"","footnote":"\r\n( 1 ) -  Bagoas . \r\n","page_name":" 1647 ","page_number":760},
  {"content":"\r\n\r\nچنان كه سابقا محبوب داريوش بود و باصرار او اسكندر نبرزن را عفو كرد .\r\nبعد ديودور ( كتاب 17 ، بند 77 ) و كنت‌كورث ( كتاب 6 ، بند 5 ) حكايتى ميكنند ، كه مضمونش چنين است : در همسايگى گرگان مردمى بودند موسوم بزنان آمازون « 1 » . اينها در جلگه‌اى موسوم به تميس‌سير « 2 » در كنار رود ( ترمودون « 3 » ) سكنى داشتند و ملكه اين مردم ، ( تالس‌تريس « 4 » ) نام ، بر تمام مردمانى ، كه از كوههاى قفقاز تا رود ( فاز « 5 » ) منتشر بودند سلطنت ميكرد . او خواست اسكندر را ملاقات كند و با اين مقصود از مملكت خود حركت كرد و ، چون بمقرّ اسكندر نزديك شد ، به او پيغام داد ، كه ميخواهد از او ديدن كند و او را بشناسد . اسكندر اجازه داد بيايد . پس از آن ملكه سپاه خود را در سرحدّ گرگان گذارده با سيصد زن تمام‌مسلّح نزد اسكندر آمد و ، همين كه اسكندر را ديد ، از اسب به زير جست ، در حالى كه دو زوبين بدست داشت . لباس ( آمازونها ) تن آنها را نمىپوشد و پستان چپ آنها پديدار است . علاوه بر آن دامن لباس آنها تا زانو مىافتد . آمازونها يكى از پستانهاى خود را حفظ ميكنند ، تا بتوانند اطفالشان را شير دهند ، ولى پستان ديگر را ميسوزانند ، تا بهتر بتوانند ، زه كمان را بكشند . ملكه به اسكندر خيره نگاه كرد و ديد ظواهر او با صيت جهانگيريهايش موافقت ندارد ( اسكندر قدّش پست بود ) پادشاه مقدونى از او پرسيد ، چه مقصودى دارى . ملكه بىپروا جواب داد ، آمده‌ام ، تا از تو طفلى داشته باشم و من شايان آنم ، كه وليعهدى براى تو بزايم . اگر طفل من دختر باشد ، من او را نگاه خواهم داشت و اگر پسر - آن را به تو تسليم خواهم كرد . اسكندر گفت ، كه آيا ميل دارى جنگ كنى ؟ زن جواب داد نه ، مملكتم را بىحفاظ گذاشته‌ام و خواهش ميكنم چنان نكنى ، كه من بىاينكه تقاضايم برآورده شده باشد ، بمملكت خود برگردم . پس از آن اسكندر او را سيزده روز در خيمه خود نگاهداشت و بعد ملكه بمملكت خود برگشت و اسكندر هم عازم پارت شد .\r\nراجع به اين حكايت بدوا بايد تذكر دهيم ، كه آريّان در اين باب ساكت است ،\r\n\r\n\r\n","description":"","footnote":"\r\n( 1 ) -  Amazones . \r\n( 2 ) -  Themiscyre . \r\n( 3 ) -  Thermodon . \r\n( 4 ) -  Thalestris . \r\n( 5 ) -  Phasis  ( ريون كنونى در ولايت باطوم جارى است ) .\r\n","page_name":" 1648 ","page_number":761},
  {"content":"\r\n\r\nثانيا توصيفى ، كه ديودور و كنت‌كورث از مساكن اين مردم ميكنند ، موافقت با جغرافياى عالم آن روز هم ندارد ، زيرا رود فاز ( ريون ) كنونى است ، كه در ولايت باطوم جارى است و بدرياى سياه ميريزد . بنابراين مردمانى ، كه از كوههاى قفقاز تا رود فاز مساكنشان بود ، چه ربطى مىتوانستند با سرحدّ گرگان داشته باشند .\r\nامّا راجع به خود حكايت بايد در نظر داشت ، كه پلوتارك در باب مخاطراتى ، كه براى اسكندر روى ميداد ، ضمنا چنين گويد ( كتاب اسكندر ، بند 61 ) او بتازگى از رود اركسارت ( يعنى سيحون ) گذشته بود و تصوّر ميكرد ، كه اين رود ( تاناايس ) است ( يعنى دن كنونى ) پس از اينكه سكاها را براند ، بيش از صد استاد ( تقريبا سه فرسنگ ) آنها را تعقيب كرد ، و حال آنكه بواسطه اسهال‌خونى خيلى ضعيف شده بود . در اينجا بود ، كه موافق روايت اغلب مورّخين و از جمله كلىتارك « 1 » ، پولىكريت « 2 » ، آن‌تىگون « 3 » ، انس‌كريت « 4 » و ايستر « 5 » ملكه آمازونها نزد او آمد ، ولى آريستوبول « 6 » ، خارس « 7 » ، بطلميوس « 8 » ، آن‌تىكليد « 9 » ، فيلون‌ثبى « 10 » ، فيليپ‌ته‌آن‌ژل « 11 » ، هكاته « 12 » ، از اهل ارت‌رى « 13 » ، فيليپ‌كاليس « 14 » ، دوريس‌سامسى « 15 » ، اطمينان ميدهند ، كه اين حكايت افسانه است . چنين به نظر ميآيد ، كه اسكندر عقيده اينها را تأييد كرده ، زيرا خودش در نامه‌اى به آن‌تىپاتر ، كه حاكى از وقايع اين سفر جنگى بود ، گويد : پادشاه سكاها پيشنهاد كرد ، دختر خود را بزنى به من بدهد و بهيچوجه اشاره بقضيه آمازونها نميكند و نيز گويند ، كه چندين سال بعد ، وقتى كه انس‌كريت براى ليزىماك « 16 » كه در اين اوان پادشاه بود ، كتاب چهارم تاريخ اسكندر ، يعنى تأليفش را ، ميخواند ، به اين حكايت رسيد و ليزىماك لب‌خند زده از او پرسيد : در اين‌وقت بس من كجا بودم ؟ بعد پلوتارك به اين بند كتاب خود چنين خاتمه ميدهد : چه اين روايت را قبول و چه آن را رد كنيم ، احترام ما به اسكندر نه از آن بيشتر خواهد شد و نه كمتر . از نوشته‌هاى\r\n\r\n\r\n","description":"","footnote":"\r\n( 1 ) -  Clitarque . \r\n( 2 ) -  Polycrite . \r\n( 3 ) -  Antigone . \r\n( 4 ) -  Onescrite . \r\n( 5 ) -  Ister . \r\n( 6 ) -  Aristobule . \r\n( 7 ) -  Chares . \r\n( 8 ) -  Ptolomee . \r\n( 9 ) -  Anticlide . \r\n( 10 ) -  Philon le Thebain . \r\n( 11 ) -  Philippe de Theangele . \r\n( 12 ) -  Hecatee . \r\n( 13 ) -  d'Erethrie . \r\n( 14 ) -  Philippe de Caleis . \r\n( 15 ) -  Duris de Samos . \r\n( 16 ) -  Lysimaque . \r\n","page_name":" 1649 ","page_number":762},
  {"content":"\r\n\r\nپلوتارك واضح است ، كه اين حكايت را افسانه ميدانسته و اطّلاعى كه راجع بعبور اسكندر از اركسارت ميدهد ، راجع به زمان ديگرى است ، يعنى مربوط باوانى كه اسكندر از سيحون گذشته ( چنان كه در جاى خود بيايد ) . بنابراين اسكندر ، زمانى كه در گرگان بوده ، از اترك و بلكه از گرگان بآن‌طرف تجاوز نكرده . اين حكايت ضمنا مىرساند ، كه كنت‌كورث جغرافياى ممالكى را ، كه در شمال ايران آن روزى واقع و از رود دن تا سيحون ممتد بوده ، نمىدانسته و الّا دن را با سيحون يك رود نميدانست ، يا مردمان قفقازيّه غربى را با گرگان مربوط نميداشت .\r\n\r\nتغيير اخلاق اسكندر\r\nچنان كه از نوشته‌هاى مورّخين قديم ديده مىشود ، اسكندر مقارن اين زمان وضع خود را تغيير داد : ديودور گويد ( كتاب 17 ، بند 75 ) : چون اسكندر تقريبا بانتهاى آمال خود و بذروه اقتدار رسيد ، وضع خود را تغيير داده تجمّلات پارسيها و درخشندگى دربار آسيائى را پذيرفت . اوّلا او دربانهائى از اهالى آسيا براى خود برگزيد و ملتزمين و قراولانى انتخاب كرد ، كه تماما از مردمان نامى مملكت ( يعنى ايران ) بودند و يكى از آنها اگزاث‌رس « 1 » برادر داريوش بود . بعد به زودى تاج پارسى بر سر گذاشت و باستثناى آناكسىريد « 2 » ( شلوار گشاد ) و كانديس « 3 » ( رداى آستين‌دار ) كمرچين و ساير البسهء پارسى پوشيد .\r\nپس از آن او بپسربچه‌هاى محبوب خود لباس ارغوانى و باسبان خود زين و برگ پارسى داد . بالاخره او مانند داريوش زنان غيرعقدى زياد از ميان زيباترين زنان تمام ممالك آسيا برگزيد . عدّهء آنها بعدّهء روزهاى سال بود و هر شب تمام اين زنها دور رختخواب او جمع ميشدند ، در اين انتظار كه اسكندر يكى را از ميان آنان براى آن شب برگزيند . باوجود اين وضع ، اسكندر از ترس اينكه مقدونىها از او متنفّر نشوند ، غالبا باخلاق قديم خود برميگشت و اگر ميديد ، كه عدّهء زيادى از آنها رفتار او را انتقاد ميكنند ، مىكوشيد ، كه اين‌ها را با هدايا ساكت كند . كنت‌كورث در اين باب چنين نوشته ( كتاب 6 ، بند 6 ) : در اين‌جا\r\n\r\n\r\n","description":"","footnote":"\r\n( 1 ) -  Oxathres . \r\n( 2 ) -  Anaxyrides . \r\n( 3 ) -  Candys . \r\n","page_name":" 1650 ","page_number":763},
  {"content":"\r\n\r\n( يعنى در پارت ) بود ، كه اسكندر زمام شهوت را از دست بداد : خوددارى و اعتدال - دو تقوائى ، كه زينت‌هاى خوش‌اقبال‌ترين اشخاص است - در اسكندر بنخوت و گستاخى مبدّل گشت . اخلاق مردم مملكتش ، زندگانى عاقلانه پادشاهان مقدونى و عادات مردم‌پسند آنها ، به نظر اسكندر حقير آمد و اين گونه صفات را درخور مقام بلند خود ندانست . او وضع شاهانه دربار پارس را ، كه آن را نمايندهء قويشوكتى خدايان ميدانستند ، اتخاذ كرد . او اجازه داد ، كه مردم در پيش او به خاك افتند .\r\nبعد كم‌كم خواست فاتحين آنهمه ملل را ببندگى دارد و با آنها چنان رفتار كند ، كه با اسرائى ميكنند . به زودى ديدند ، كه او مانند داريوش تاج ارغوانى ، كه بسفيدى ميزد ، بر سر دارد و قباى پارسى بر تن و فالهاى بد ، كه از تبديل لباس فاتحين به لباس مغلوبين ، زده ميشد ، در او اثر نميكند . او ميگفت اين تركه پارسىها است ، كه بر تن دارد ، ولى با اين تركه او اخلاق آنها را هم پذيرفت . نامه‌هائى ، كه باروپا ميفرستاد ، مانند سابق به سنگ انگشترش مهر ميشد ، ولى مراسلاتى ، كه بآسيا ميفرستاد ، به مهر داريوش ميرسيد . بعد اسكندر امر كرد ، كه سواره‌نظام آميس و صاحبمنصبان قشون او لباس پارسى پوشند و آنها باوجود تنفّرى ، كه از اجراى اين امر داشتند ، چون نمىتوانستند از اين حكم سربپيچند ، اطاعت كردند . قصر او پر بود از 360 زن غيرعقدى ، يعنى از عدّه‌اى ، كه داريوش داشت و پس از آنها از دسته‌دسته خواجه‌سرايانى ، كه كردارشان كردار زنان بود . تجمّلات مسرى و اخلاق خارجى بسربازان پير فيليپ ، كه دور از اين نوع شهوت‌پرستى بودند ، گران ميآمد و در تمام اردو يك عقيده و يك حرف ورد زبانها بود : ميگفتند « با فتح بيش از آن از دست داديم ، كه با جنگ گرفتيم ، زيرا از اين ببعد ما مغلوبيم و مائيم ، كه در زير قيد اخلاق خارجى واقعيم » . پس از آن غيبت طولانى از اوطانشان ، بدانجا تقريبا در لباس اسارت برميگشتند . براى آنان چه شرمسارى بزرگى بود ، كه پادشاهشان بمغلوب بيشتر شباهت داشت ، تا بغالب و رئيس مقدونيها يكى از ولات داريوش شده بود . اسكندر ميديد ، كه نارضامندى شديد در ميان دوستان عمدهء او و لشكرش پديد آمده . اين بود ، كه با هدايا\r\n\r\n","description":"","footnote":"","page_name":" 1651 ","page_number":764},
  {"content":"\r\n\r\nآنها را ساكت ميكرد ، ولى چون براى آزاد مردان فروش آزادى ناگوار است ، براى اينكه شورشى در قشون روى ندهد ، اسكندر مجبور بود ، ايام بطالت را قطع كرده بجنگ بپردازد . بهانه‌اى براى جنگ مهيّا و در ذخيره بود : بسّوس ، كه لباس شاهى در بر كرده بود و خود را اردشير ميناميد ، سكاها و ساير مردمانى را ، كه در حوالى تاناايس « 1 » ميزيستند ، بكمك خود مىطلبيد ( مقصود مورّخ از تاناايس سيحون است ) اين خبر را ساتىبرزن « 2 » داد و به اسكندر بيعت كرده والى ايالتى شد ، كه سابقا حكمران آن بشمار ميرفت . بعد ، كه اسكندر خواست حركت كند ، براى سپاهيان او ، كه بتجمّلات خو كرده و داراى اموال غارتى زياد بودند ، حركت دشوار گرديد . بر اثر اين وضع اسكندر امر كرد باروبنهء خود او و بعد اسباب و اشياء تمام سپاهيان را باستثناى چيزهائى ، كه براى آنها لازم بود ، در جائى جمع كردند و خودش اوّلين آتش را در ميان اين اموال انداخت و بعد امر كرد ، تمام اين اسباب و اشياء را بسوزند . در ابتداء سربازان اسكندر مغموم گشتند ، ولى پس از نطقى ، كه اسكندر خطاب به آنها كرد ، مشعوف شدند از اينكه اموال را از دست داده‌اند ، نه دلاورى و اطاعت نظامى را . پس از آن اسكندر به طرف باختر حركت كرد ، ولى در اين احوال نىكانور « 3 » پسر پارمن‌ين مرد و تمام سپاه عزادار گرديد . در ابتداء اسكندر ميخواست براى تشييع جنازه و مراسم دفن امر بتوقف قشون كند ، ولى چون معلوم شد ، كه آذوقهء قشون كم است و توقّف خطرناك ، فيلوتاس پسر ديگر پارمن‌ين را مأمور كرد با 2600 نفر براى مراسم دفن برادرش در محلّ بماند و خود با سپاهيان ديگر عازم باختر گرديد .\r\nپلوتارك راجع بتغيير رفتار اسكندر چنين نوشته ( اسكندر ، بند 61 ) : از گرگان اسكندر به پارت رفت و چون در اين‌جا فراغت زياد داشت ، براى نخستين بار لباس خارجى را اقتباس كرد . معلوم نيست ، اين رفتار اسكندر از آن جهت بود ، كه ميخواست اهالى مملكت را با خود همراه كند يا اينكه ، چون ميل داشت به خاك افتادن را در حضور خود معمول دارد ، ميخواست ، كه مقدونىها كم‌كم به عادات\r\n\r\n\r\n","description":"","footnote":"\r\n( 1 ) -  Tanais . \r\n( 2 ) -  Satibarzane . \r\n( 3 ) -  Nicanore . \r\n","page_name":" 1652 ","page_number":765},
  {"content":"\r\n\r\nخارجىها خو كنند . باوجود اين تمام لباس مادى را ، كه خيلى غريب و خارجى بود ، اتّخاذ نكرد . مثلا شلوار و جامهء بلند را ، كه به زمين كشيده ميشد و تيار را نپوشيد ، بل لباسى پوشيد ، كه حدّ وسط لباس مادى و پارسى بود و ، اگر در تجمّل به لباس مادى نميرسيد ، بيش از آن بر شهامت دلالت ميكرد . اسكندر اين لباس را هنگامى ميپوشيد ، كه ميخواست با خارجىها حرف بزند يا در ميان دوستان محرم خود بود . بعد او اين لباس را در موقع بار حضور ميپوشيد . مقدونىها از تغيير لباس خوشنود نبودند ، ولى ، چون صفات خوب اسكندر را در نظر ميگرفتند ، با اغماض به اين رفتار او مينگريستند : اسكندر ، كه بدنش از زخمهاى التيام يافته پوشيده بود ، بتازگى تيرى به پايش آمده استخوان كوچك يكى از ساقهايش را انداخت . در موقع ديگر با سنگ چنان ضربتى به گردن او وارد آوردند ، كه بر اثر آن مدّتى خوب نميديد . باوجود اين احوال او همواره جان خود را بمخاطرات ميانداخت .\r\n\r\nحركت اسكندر به باختر به قصد بسّوس\r\nآريّان گويد ( كتاب 3 ، فصل 8 ، بند 3 ) پس از آن اسكندر از زادراكرت حركت كرده در شهر سوسيا « 1 » يكى از شهرهاى آريان ( مقصود هراتىها است ) به خاك اين مردم رسيد .\r\nساتىبرزن والى آن باستقبال اسكندر آمد و بايالت خود ابقاء شد . اسكندر آناكسيپ « 2 » را با چهل كماندار سواره مأمور كرد ، كه اين ولايت را از آزار قشون مقدونى ، در موقع عبورش از اينجاها ، حفظ كند . بعد مورّخ مزبور چنين نوشته ( كتاب 3 ، فصل 9 ، بند 1 ) پارسىها به اسكندر خبر دادند ، كه بسّوس لباس ارغوانى در بر كرده ، خود را اردشير ناميده و شاه آسيا خوانده . پارسىهائى ، كه نزد او رفته‌اند ، و نيز باخترىها به او كمك ميكنند و او از سكاها يارى ميطلبد . اسكندر تمام قشون خود را جمع كرده به طرف باختر راند . در اين احوال فيليپ از ماد وارد شد و سواره‌نظام خارجى را ، كه در تحت امر او بود ، آورد و نىكانور رئيس هىپاس‌پيست‌ها درگذشت . بعد به اسكندر خبر رسيد ، كه ساتىبرزن آناكسيپ و دستهء او را كشته ، هراتىها را شورانيده و آنها در پايتختشان ( مقصود كرسى است ) ، كه\r\n\r\n\r\n","description":"","footnote":"\r\n( 1 ) -  Susia . \r\n( 2 ) -  Anaxippe . \r\n","page_name":" 1653 ","page_number":766},
  {"content":"\r\n\r\nآرتاكوان « 1 » نام دارد ، جمع شده‌اند . نقشه او اين است ، كه با بسّوس همدست شده بمحض اينكه اسكندر دور شد ، با تمام قوا متّحدا بمقدونيها حمله كنند . اسكندر قسمتى از لشكرش را با كراتر در محل گذارده خودش با بقيّه لشكر به قصد ساتى - برزن به طرف ولايت هرات برگشت . او در دو روز 600 استاد ( بيست فرسنگ ) راه پيمود و به آرتاكوان رسيد . ساتىبرزن از سرعت حركت اسكندر متوحّش شده با چند سوار فرار كرد و اغلب سربازان او از وحشت با او همراه نشدند . فاتح همدستان اين شورش را تعقيب كرده عدّه‌اى را كشت و قسمتى را در زنجير نگاهداشت .\r\nبعد ، آرزاسس « 2 » را بجاى ساتىبرزن بايالت گماشته بقشون خود ملحق شد و به طرف زرنگيان « 3 » ( سيستان ) رفته وارد پاىتخت آنها گرديد . برزاانت « 4 » ، يكى از قاتلين داريوش ، همين كه از آمدن اسكندر آگاه شد ، به طرف هند ، يعنى اينطرف رود ( مقصود رود سند است ) فرار كرد . اين مردم او را در زنجير نزد اسكندر فرستادند و بكيفر خيانتش رسيد .\r\n\r\nروايت كنت‌كورث\r\nاين مورّخ اطّلاعات بيشترى ميدهد و چنين گويد ( كتاب 6 ، بند 6 ) : وقتى كه اسكندر به قصد بسّوس حركت كرد ، در راه نامه‌هائى از ولات ايالات مجاور پارت به او رسيد ، كه خبر ميدادند بسّوس با قوّه زياد او را تهديد مىكند و ساتىبرزن ، كه از طرف اسكندر والى هرات شده بود ، ياغى گشته . اسكندر نزديك بود به بسّوس برسد ، ولى چون ياغيگرى ساتىبرزن را شنيد ، عازم گرديد اوّل كار او را بسازد و با اين مقصود پياده‌نظام و سواره‌نظام سبك‌اسلحه خود را برداشته و تمام شب را رانده ناگهان بر او تاخت . در اين‌حال ساتىبرزن دوهزار سوار برداشته فرار كرد و نزد بسّوس بباختر رفت ، تا از او كمك بطلبد و سپاهيان او در شهر آرتاكاكنا « 5 » كه محكم بود بماندند ، ولى اشخاصيكه نمىتوانستند بجنگند ، بكوهى پناه بردند ( لازم است تذكر\r\n\r\n\r\n","description":"","footnote":"\r\n( 1 ) -  Artacoan  ( بايد مصحّف اردكان باشد ) .\r\n( 2 ) -  Arzaces  ( ارشك ) .\r\n( 3 ) -  Zarangeen . \r\n( 4 ) -  Barazaent . \r\n( 5 ) -  Artacacna . \r\n","page_name":" 1654 ","page_number":767},
  {"content":"\r\n\r\nدهيم ، كه ديودور اسم اين شهر را خورتاكان « 1 » نوشته ، آريّان چنان كه گذشت آن را آرتاكوآن « 2 » ناميده ، ولى سترابون اين اسم را آرتاكان « 3 » ضبط كرده . بايد نوشته سترابون صحيح‌تر باشد و كرسى ولايت هرات را ارته‌كان ميناميده‌اند ، كه به زبان امروزى اردكان گوئيم ) . محيط اين كوه 32 استاد ( تقريبا يك فرسنگ ) بود و از آن چشمه‌هائى بيرون ميآمد . اسكندر كراتر را مأمور كرد پناهندگان اين كوه را محاصره كند « 4 » و خود بتعقيب ساتىبرزن پرداخت ، ولى به زودى خبر يافت ، كه ساتىبرزن خيلى دور است و اسكندر به او نخواهد رسيد . بنابراين برگشت ، كه كار پناهندگان را بسازد . چون موقع آنها محكم بود ، اسكندر امر كرد ، كه خاك را تا جائى ، كه بسنگ‌هاى كوه نرسيده ، از پيش بردارند ، ولى اجراى اين امر محال بود . اسكندر همواره در فكر فرو ميرفت ، كه چه كند و نقشه‌اى پس از نقشه‌اى طرح ميكرد ، كه ناگاه اقبالش بكمك او آمد . توضيح آنكه بواسطه وزش بادهاى غربى ، سربازان اسكندر درختهاى زياد از جنگل كوه انداخته ، جمع كرده بودند ، تا ضمنا راهى هم براى خود باز كرده باشند . روزهاى ديگر بر اثر حرارت آفتاب اين هيزم‌ها خشك شده آتش گرفت و بامر اسكندر آتش را تيز كردند ، چنان كه ديرى نگذشت ، كه حريق تمام جنگل را احاطه كرد و آنهائى كه در كوه بودند ، مجبور شدند فرار كنند . بر اثر اين وضع بعضى از دم شمشير مقدونيها گذشتند و برخى در آتش سوختند ( ديودور گويد تسليم شدند ) .\r\nپس از آن اسكندر بكمك كراتر ، كه شهر ( ارته‌كاكنا ) را در محاصره داشت ، شتافت . سردار مزبور اسباب گرفتن شهر را تهيه كرده منتظر اسكندر بود ، كه او شهر را تسخير كند . همين كه او ببرجها نزديك شد سربازان ساخلو شهر دست‌هاشان را به طرف وى دراز كرده و امان خواسته گفتند ، كه مقصّر - ساتىبرزن ياغى است ، و گرنه آنها در صدد شورش نبودند . اسكندر به آنها امان داد و محاصره را موقوف داشته نگذاشت اموال شهرىها را غارت كنند .\r\n\r\n\r\n","description":"","footnote":"\r\n( 1 ) -  Chortacan . \r\n( 2 ) -  Artacoan . \r\n( 3 ) -  Artacane . \r\n( 4 ) - اين عبارت با نوشتهء آريّان موافقت نميكند .\r\n","page_name":" 1655 ","page_number":768},
  {"content":"\r\n\r\nوقتى كه اسكندر از اين شهر بيرون ميرفت ، سربازان تازه‌نفسى كه خواسته بود ، به او پيوستند . اينها عبارت بودند : از 500 سوار يونانى بسركردگى زوايلوس « 1 » ، سه‌هزار مرد جنگى ايلّيرى ، كه آن‌تىپاتر فرستاده بود ، 130 سوار تسّالى بسركردگى فيليپ ، 2600 سرباز و 300 سوار اجير ليديّه . اسكندر اين سپاه را بقشون خود ملحق داشته عازم درنگيان گرديد ( درنگيان همان زرنگ است و سيستان را قبل از برقرار شدن سكاها در آنجا ، يعنى قبل از نيمه قرن دوم ق . م ، زرنگ ميناميدند ) . برزن‌تس والى اينجا ، كه در كشتن داريوش با بسّوس همداستان بود ، همين كه خبر آمدن اسكندر را شنيد ، به هند فرار كرد .\r\n\r\nمبحث دوم - اسكندر در سيستان\r\n\r\nكنگاش بر ضدّ اسكندر\r\nاسكندر پس از ورود بسيستان بقشون خود استراحت داد و پس از 9 روز كنگاشى بر ضدّ او كشف شد ، كه شرح آن را مورّخين قديم چنين نوشته‌اند : چون كنت‌كورث بالنّسبه بسايرين مشروح‌تر كيفيّات اين قضيه را ذكر كرده ، اوّل مضامين نوشته‌هاى او را ذكر ميكنيم ( كتاب 6 ، بند 8 ) : شخصى بود ديم‌نوس « 2 » كه نزد اسكندر چندان مقرّب ، و به همين جهت هم مورد توجّه اطرافيان اسكندر ، نبود . اين شخص با جوان بدعملى نىكوماك « 3 » نام سروسرّى داشت . روزى ديم‌نوس نىكوماك را بمعبدى برده به او گفت ، كه ميخواهد راز مهمّى را ، كه در دل دارد ، بمحبوب خود بگويد ، ولى بدوا او بايد قول داده قسم ياد كند ، كه اين راز را افشاء نخواهد كرد . نىكوماك ، چون تصوّر نميكرد ، كه اين راز راجع بحيات اسكندر باشد ، پس از قدرى تأمّل قسم ياد كرد ، كه آن را بروز نخواهد داد . پس از آن ديم‌نوس به او گفت ، كه با مردانى شجاع بر ضدّ اسكندر كنگاشى دارد و تا سه روز ديگر نقشهء خود را اجرا كرده او را خواهند كشت . نىكوماك ، چون اين خبر بشنيد ، به ديم‌نوس گفت ، من وقتى كه قول داده قسم ياد كردم ، نمىدانستم ، كه راز تو اينقدر مهمّ است و تو ميخواهى بپدركشى اقدام\r\n\r\n\r\n","description":"","footnote":"\r\n( 1 ) -  Zoilus . \r\n( 2 ) -  Dymnus . \r\n( 3 ) -  Nicomaque . \r\n","page_name":" 1656 ","page_number":769},
  {"content":"\r\n\r\nكنى ، ولى حالا كه دانستم ، چون نمىتوانم راجع بچنين جنايت بزرگى خاموش باشم ، قول و قسم خود را پس ميگيرم . پس از اين اظهار ديم‌نوس در موقع بسيار بدى واقع شد . از يكطرف محبّت او به نىكوماك و از طرف ديگر خطر حتمى ، كه براى خود از فاش شدن اين سرّ پيش‌بينى ميكرد ، او را مجبور ساخت ، با عجز و الحاح از نىكوماك قول بگيرد ، كه از تصميم خود در افشاء سرّ برگشته . پس از مذاكرات زياد بالاخره نىكوماك ظاهرا قبول كرد ، كه راز او را پنهان دارد و ضمنا فهميد ، كه همدستان ديم‌نوس‌كىها هستند . پس از آن نىكوماك برادر خود سبالىنوس « 1 » را از اين كنگاش آگاه ساخت و دو برادر پس از شور قرار دادند ، كه نىكوماك در چادر مانده نزد اسكندر نرود ، تا جلب سوءظن كنگاشيان را نكند ، ولى سبالىنوس مطلب را به اسكندر برساند . بنابراين قرارداد ، او رفت و در دهليز خيمهء اسكندر قرار گرفت ، تا موقعى براى ابراز اين سرّ بيايد . از قضاء چنين اتّفاق افتاد ، كه او فيلوتاس پسر پارمن‌ين را ديد و ، چون اين شخص يكى از سرداران نامى و نزد اسكندر مقرّب بود سبالىنوس او را بگوشه‌اى كشيده قضيّهء كنگاش را بوى گفت و خواهش كرد ، كه ، چون اسكندر را در حال خواهد ديد ، او را از توطئه آگاه كند .\r\nفيلوتاس پس از آن بلادرنگ وارد خيمهء اسكندر شد و مدّتى در خلوت با اسكندر صحبت كرد ، ولى چيزى در اين باب نگفت و ، بعد هم كه بيرون آمد ، در جواب سؤال نىكوماك ، كه آيا مطلب را به اسكندر رسانيده يا نه متعذّر شد ، كه بواسطهء زيادى مطالب فراموش كرده قضيّه را اطّلاع دهد . روز ديگر ، كه فيلوتاس ميخواست نزد اسكندر رود ، سبالىنوس قضيّه را يادآور گرديد و او در جواب گفت ، در اين باب اقدام خواهم كرد ، ولى باز چيزى به اسكندر نگفت . پس از آن سبالىنوس سوءظنّ نسبت به فيلوتاس يافته نزد مترون « 2 » نامى ، كه از خانواده نجيب و رئيس اسلحه‌خانه بود ، رفت ، راز را به او گفت و او بىدرنگ ، اسكندر را ، كه در حمام بود ، ديده از قضيّه آگاهش كرد . اسكندر فورا دستور داد ، ديم‌نوس را\r\n\r\n\r\n","description":"","footnote":"\r\n( 1 ) -  Cebalinus . \r\n( 2 ) -  Metron . \r\n","page_name":" 1657 ","page_number":770},
  {"content":"\r\n\r\nتوقيف كردند و بعد باسلحه‌خانه رفت و سبالينوس ، كه در آنجا براهنمائى مترون پنهان شده بود ، چون اسكندر را بديد ، فرياد برآورد « شكر خدايرا ، كه پادشاه من نجات يافته » . بعد اسكندر تحقيقاتى از او كرده ضمنا پرسيد ، چند روز است ، كه نىكوماك به تو اين راز را گفته . او جواب داد سه روز است .\r\nچون اسكندر از تأخيرى ، كه در ابراز سرّ شده بود ، ظنين گشت امر كرد ، او را زنجير كنند . در اين‌حال سبالىنوس گفت ، تأخير از طرف من نبوده ، همانوقت كه از مطلب مطلع شدم ، فيلوتاس را آگاه كردم . اسكندر ، همين كه اسم فيلوتاس را شنيد ، پرسيد ، آيا صحيح است ، كه تو او را آگاه داشته‌اى ؟ سبالىنوس گفته‌هاى خود را تكرار كرد و اسكندر بگريه افتاد و بعد دستهاى خود را به آسمان بلند كرده گفت ، خدايا تو شاهدى ، كه عزيزترين دوست من نسبت به من چگونه رفتار كرده . پس از آن اسكندر ديم‌نوس را خواست و ، او چون از احضار خود مطلع شد ، خواست خودكشى كند ، ولى قراولان مانع شدند و ، پس از اينكه او را نزد اسكندر آوردند ، رو بوى كرده گفت « ديم‌نوس چه بدى به تو كرده بودم ، كه تو سلطنت فيلوتاس را بر مقدونيّه بسلطنت من ترجيح دادى ؟ » زبان ديم‌نوس بند آمد ، در اين‌حال روى خود را از اسكندر بگردانيد و ناله‌اى برآورده افتاد و بمرد .\r\nبعد اسكندر فيلوتاس را خواسته گفت ، اگر سبالىنوس ميخواهد تقصير را به گردن تو اندازد ، مستحقّ شديدترين مجازات است و من گمان ميكنم ، كه چنين مجازاتى براى او تهيّه شده . تو در شخص من يك نفر قاضى مساعد دارى ، اگر تو براى ارتكاب چنين جنايتى مستعدّ نبوده‌اى ، كافى است ، كه حاشا كنى . فيلوتاس جواب داد : اين مطلب ، كه سبالىنوس گفته‌هاى يك آدم رذل را به من اطّلاع داد ، راست است ، ولى من اوّلا به اين شهادت پست اعتماد نكردم . ثانيا ترسيدم ، كه اگر اين خبر را بسمع پادشاه برسانم و فاش شود ، باعث خنده و مضحكهء عموم گردد و بگويند ، كه من بمنازعهء يك نفر جوان پست و بدعمل با رفيقش چنين اهميتى داده‌ام .\r\nبعد اسكندر را بآغوش كشيده گفت : تمنى دارم نظرى بگذشته‌هاى من كنى نه به اين خطا ، كه هرطور باشد مرا مقصّر ميدارد ، ولى تقصير من از خاموشى است\r\n\r\n","description":"","footnote":"","page_name":" 1658 ","page_number":771},
  {"content":"\r\n\r\nنه از اين جهت ، كه خواسته باشم اقدامى كنم . اسكندر دست خود را به طرف او دراز كرده گفت من هم تصوّر ميكنم ، كه سكوت از بىاعتنائى تو بمطلب بود ، نه اينكه عمدا خواسته باشى آن را مستور دارى . در اين‌وقت معلوم نشد ، كه اين حرف اسكندر از ته قلب بود يا مبنى بر مصلحتى .\r\nبعد اسكندر مجلسى براى مشورت از دوستان خود آراست و امر كرد نىكوماك را حاضر كنند . او گفته‌هاى خود را كلمه‌بكلمه تكرار كرد . در اين مجلس فيلوتاس نبود و كراتر « 1 » ، كه از دوستان درجه اوّل اسكندر بشمار ميرفت ، با فيلوتاس رقابت داشت و ميدانست ، كه فيلوتاس چند دفعه رشادتهاى خود را در حضور اسكندر ستوده و اسكندر را خودستائى او خوش نيامده ، از موقع استفاده كرده چنين وانمود ، كه در خير اسكندر حرف مىزند : توضيح آنكه تقصير را بر فيلوتاس وارد كرد و ضمنا به اسكندر گفت : « او ميتواند هر روز بر ضدّ تو كنگاشى ترتيب بدهد ، ولى تو نميتوانى هر روز او را ببخشى ، بخصوص كه پدر او شخصى است مانند پارمن‌ين ، كه بر سپاهى قادر فرمان ميدهد . آيا اين شخص ، كه اينقدر مورد احترام سربازان تو است و از حيث عظمت با تو برابرى مىكند ، براى خود موهن نخواهد دانست ، كه تو پسرش را بخشيده‌اى و عناياتى هست ، كه براى ما باعث شرمسارى است ، زيرا ما شرم داريم اعتراف كنيم ، كه سزاوار مرگ بوده‌ايم . بىشك فيلوتاس خيال خواهد كرد ، كه تو او را توهينى بزرگ كرده‌اى ، نه اينكه زندگانى به او بخشيده‌اى . با اين رفتار منتظر باش ، كه با چنين اشخاص در سر زندگانى خودت در منازعه شوى .\r\nآيا دشمنانى ، كه ما بايد تعقيب كنيم ، كم‌اند ؟ بدان ، كه بايد جانت را از دشمنان خانگى محفوظ بدارى ، اگر در اين راه موفّق شدى ، من از دشمنان خارجى باك ندارم » .\r\nاشخاص ديگر ، كه در اين مجلس حاضر بودند حرفهاى كراتر را تأييد كرده گفتند ، كه اگر فيلوتاس در اين كنگاش شركت نداشت ، چرا اسكندر را از آن آگاه نكرد . اين‌كه ميگويد باور نكردم ، پوچ است . وقتى ، كه جان پادشاه در خطر است ،\r\n\r\n\r\n","description":"","footnote":"\r\n( 1 ) -  Cratere . \r\n","page_name":" 1659 ","page_number":772},
  {"content":"\r\n\r\nبايد بهر حرف و خبر اهميّت داد . بالاخره رأى دادند ، كه بايد فيلوتاس را استنطاق كرد ، تا مطلب را بروز دهد . اسكندر رأى مجلس را پسنديد ، ولى خواست ، كه موضوع مشورت پنهان بماند و ، براى اينكه مطلب افشا نشود ، گفت ، كه بايد فردا از سيستان حركت كرد . بعد فيلوتاس موافق معمول بسر ميز اسكندر دعوت شد و او با فيلوتاس صحبت‌هاى خودمانى كرد ، ولى در پاس دوّم شب ، كه چراغ‌ها خاموش شد ، در چادر اسكندر هفس‌تيون « 1 » ، كراتر « 2 » ، سنوس « 3 » ، فريگيوس « 4 » ، كه تماما از دوستان اسكندر بودند ، با چند نفر از ملتزمين خودشان جمع شدند و پرديكّاس « 5 » و لئوناتوس « 6 » ميراخوران اسكندر نيز اينجا بودند . بامر اين اشخاص قراولان ميبايستى بهتر كشيك بكشند و مسلّح باشند . در همين احوال سربازانى در سر خيابانها گذارده و امر كرده بودند ، كه اگر كسى را از اردو نزد پارمن‌ين روانه كنند ، مانع شوند ( پارمن‌ين چنان كه ميدانيم با قشونى زياد در همدان براى حفاظت گنجهاى اسكندر مانده بود ) گذشته از اين اشخاص آتّارّاس « 7 » با 300 نفر سپاهى در خيمهء اسكندر بود . بعد 100 نفر هم بابواب جمعى او علاوه كرده مأمورش كردند ، كه برود ، دستهء كنگاشيان را بگيرد . خود آتّارّاس مأمور شد ، فيلوتاس را توقيف كند . بر اثر اين حكم ، هنگامى كه فيلوتاس در چادرش در خواب بود ، آتّارّاس بعنف داخل خيمهء او شد و او ، همين كه بيدار گشت و مأمورين را ديد گفت : « اى پادشاه من ، معلوم مىشود ، كه بدقلبى دشمنانم بر نيكى تو غلبه كرده » بالحاصل او را زنجير كرده سروصورتش را با پارچه‌اى پوشانيده بچادر اسكندر بردند .\r\n\r\nمحاكمهء فيلوتاس\r\nبعد مورّخ مذكور گويد ( كتاب 6 ، بند 8 ) : موافق عادات مقدونى در وقت جنگ بجناياتى ، كه مجازاتش اعدام بود ، قشون رسيدگى ميكرد . برطبق اين عادت ، اگر قشون قبلا تصميم پادشاه را نپذيرفته بود ، حكم او در اين زمينه بىاثر ميماند . بنابراين اسكندر امر كرد افراد قشون ، كه اسلحه دارند ، در جائى جمع شوند . پس از آن نعش ديم‌نوس را آوردند . بعد اسكندر با\r\n\r\n\r\n","description":"","footnote":"\r\n( 1 ) -  Hephestion . \r\n( 2 ) -  Cratere . \r\n( 3 ) -  Cenus . \r\n( 4 ) -  Phrigius . \r\n( 5 ) -  Perdiccas . \r\n( 6 ) -  Leonatus . \r\n( 7 ) -  Attarras . \r\n","page_name":" 1660 ","page_number":773},
  {"content":"\r\n\r\nصورتى مغموم حاضر شد . تمام دوستان او هم افسرده و محزون به نظر ميآمدند . مدّتى اسكندر سر به زير افكنده ساكت ماند و بعد گفت « اى سربازان ، كم مانده بود ، كه جنايت چند نفر مرا از ميان شما بربايد . از تفضّل خدايان و رحم آنها است ، كه من هنوز زنده‌ام و منظرهء محترم مجمع شما بر خشم من نسبت بپدركشان ميافزايد ، زيرا آنچه باعث زندگانى من و يگانه قيمت آن است اين اميدوارى است ، كه سعادت اداء حق‌شناسى ، يا قرض خود را نسبت بشما ، مردان جنگى و چاكران صادق ، دارا باشم » . از اين سخنان اسكندر اشك در چشمان سربازان گرديد و ناله‌شان بلند شد .\r\nپس از آن اسكندر بنطق خود ادامه داده چنين گفت : « اگر من مبتكرين اين سوءقصد را بنامم ، چقدر بر تنفّر شما خواهد افزود . اينها بدبختانى هستند ، كه من هنوز ميترسم آنها را بنامم و من از ذكر اسم آنها هنوز خوددارى ميكنم ، مثل اينكه نجات آنها هنوز محال نباشد ، ولى بايد يادگاريهاى يك محبّت قديمى را فراموش و سوءقصد اين اشخاص بىدين را افشاء كرد . آيا در چنين قضيّهء نفرت‌انگيزى براى حفظ سكوت وسيله‌اى هست ؟ پارمن‌ين ، كه مورد ملاطفت‌هاى پدرم و من بود ، پارمن‌ين ، قديمترين دوست ما ؛ در اين سن در رأس اين كنگاش قرار گرفته . پسر او فيلوتاس اشخاصى را مانند پوك‌لائوس « 1 » ، دمتريوس « 2 » و اين ديم‌نوس ، كه جسدش را در اينجا مىبينيد و چند نفر ديوانه ديگر را با خود همدست كرده و آنها را به قصد حيات من برانگيخته » . پس از اين نطق صداهاى مهيب سربازان ، كه علامت تنفّر و اشمئزاز بود ، و در همان‌حال دلسوختگى آنها را مينمود ، بلند شد . بعد نىكوماك و مترون و سبالىنوس را براى دادن شهادت حاضر و آنها حرفهاى سابق خود را تكرار كردند ، ولى هيچكدام شهادت نداد ، كه فيلوتاس در اين كنگاش شركت داشته . سربازان ، در موقعى كه شهادت آنان را گوش ميكردند ، خاموش بودند . بعد اسكندر باز شروع به حرف زدن كرد و مفادّ سخنش اين بود : خاموشى فيلوتاس ، پس از اينكه از قضيه آگاه شد ، و راحتى خيال او در مدّت سه روز از\r\n\r\n\r\n","description":"","footnote":"\r\n( 1 ) -  Peucolais . \r\n( 2 ) -  Demetrius . \r\n","page_name":" 1661 ","page_number":774},
  {"content":"\r\n\r\nاين جهت بود ، كه ميخواست پدرش پارمن‌ين بسلطنت برسد ، و حال آنكه تمام اعتبارات پدرش ، كه الان در ماد اقامت دارد ، از من است . اينها با نظر حقارت بر تخت من مينگرند ، زيرا من وارثى ندارم ، ولى فيلوتاس در اشتباه است . شما اولاد ، اقربا و نزديكان منيد و ، مادام كه شما زنده هستيد ، من بىوارث نيستم . بعد اسكندر امر كرد ، نامه‌اى را كه پارمن‌ين به دو پسر خود ، نيكانور « 1 » و فيلوتاس ، نوشته بود و آن را از قاصد گرفته بودند ، بخوانند . در اين نامه چيزى كه دلالت بر تقصير پارمن‌ين كند نبود . سردار مزبور به پسر خود نوشته بود : « اوّل در فكر خودتان باشيد ، بعد در فكر اشخاصيكه از شما هستند . با اين ترتيب ما به مقصود خواهيم رسيد » ولى اسكندر ، كه ميخواست او را مقصّر بداند ، گفت : اين نامه را چنان نوشته‌اند ، كه اگر آن بدست كسانى افتد ، كه از قضيه آگاهند ، مفهوم باشد و الّا غيرمفهوم .\r\nممكن است به من گويند ، كه ديم‌نوس ، وقتى كه كنگاشيان را يك‌بيك شمرد ، اسم فيلوتاس را ذكر نكرد . اين ايراد وارد نيست ، زيرا فيلوتاس بقدرى قوى بود ، كه كنگاشيان جرئت نميكردند ، اسم او را ببرند . براى اينكه بدانيد اين حرف صحيح است ، زندگانى فيلوتاس را در نظر آريد : او ميديد ، كه پسرعموى من در مقدونيّه بر ضدّ من اقدام مىكند ، باوجود اين دوست و محرم راز او بود . او خواهرش را به آتّال ، يعنى ببدترين دشمن من ، داد . فيلوتاس آن كسى است ، كه چون من آنچه را كه كاهن ژوپىتر ( آمّون ) به من گفته بود و من نظر بمودّت قديمى براى او نوشتم ، در جواب من نوشت : « تبريك ميگويم ، از اينكه تو را بدرجه الوهيّت ارتقا داده‌اند ، ولى دلم ميسوزد به حال كسانى ، كه محكوم‌اند با كسى زندگانى كنند ، كه خود را بالاتر از موجود فانى ميداند » آيا اين چيزها اماراتى نيست براى اثبات اينكه اين شخص از ديرگاه بر ضدّ من بوده و بنام من رشك ميبرده . اى سربازان ، تا توانستم تمام اين چيزها را در دلم پنهان داشتم ، ولى حالا حرف در سر گستاخى نيست ، كار بخنجر كشيده . اى سربازان ، باور كنيد ، كه اين خنجرها را فيلوتاس بر ضدّ من تيز كرده ، و چون او را مقصّر ميدانم ، بكجا\r\n\r\n\r\n","description":"","footnote":"\r\n( 1 ) -  Nicanor . \r\n","page_name":" 1662 ","page_number":775},
  {"content":"\r\n\r\nاز اين ببعد پناه برم ؟ بدست كى حيات خود را بسپارم ؟ من او را به تنهائى رئيس سواره‌نظام ، يعنى قشون زبده خود كردم ، و گل‌هاى سرسبد نجباى خود را در تحت اوامر او گذاردم . زندگانى ، اميدوارى ، فتوحات و همه چيز خود را بشرافت‌مندى و صداقت او سپردم . پدرش را تقريبا بمقامى رسانيدم ، كه شما مرا به آن مقام رسانيده‌ايد . ماد را ، كه باثروت‌ترين مملكت آسيا است ، با هزاران نفر هموطنان و متّحدين ما در تحت فرمان او قرار دادم . نتيجه چه شد ؟ اين شد :\r\nدر جائى كه تكيه‌گاه ميجستم ، خطرى بزرگ يافتم . چقدر بر من گواراتر بود در جدالى بدست دشمنى بميرم تا بدست هموطنى . از مخاطراتى ، كه ميترسيدم ، رهائى يافتم براى اينكه دوچار اشخاصى شوم ، كه از آنان بيمى نداشتم . اى سربازان هزار دفعه شما از من خواسته‌ايد ، كه من حيات خود را بخطر نيندازم . حالا بر شما است ، كه بكنيد آنچه را كه از من ميخواستيد . من خود را بشما ميسپارم و بحمايت اسلحه شما پناه مىآورم . اگر بخواهيد من زنده نباشم ، بزندگانى خود ادامه نخواهم داد ، ولى اگر ميخواهيد زنده بمانم ، اين‌حال براى من بىكشيدن انتقام ممكن نيست ( كنت‌كورث ، كتاب 6 ، بند 9 ) .\r\nبعد اسكندر امر كرد فيلوتاس را حاضر كنند . او را حاضر كردند ، در حالى كه دستهايش را از پشت بسته بودند و ردائى داشت مندرس . منظره او اثر غريبى در سربازان كرد : ديروز او در ذروه اقتدار بود ، در سر ميز اسكندر غذا مىخورد و تمام سرداران بر او رشك ميبردند ، امروز در زنجير است . او پسر پارمن‌ين سردار بزرگ و هموطن نامى آنها است ، كه دو پسرش ، هكتور « 1 » و نىكانور « 2 » ، در جنگ‌ها كشته شده‌اند و فقط يك پسر دارد ، كه آن هم بدين روز افتاده و او را در غياب پدرش محاكمه ميكنند . در اين‌موقع آمين‌تاس يكى از سرداران اسكندر ملتفت شد ، كه منظره او باعث رقّت سربازان گرديده . اين بود ، كه فورا رو به آنها كرده چنين گفت :\r\n« ميخواستند شما را بخارجيها تسليم كنند . اگر چنين ميشد ، شما نه به وطن خود\r\n\r\n\r\n","description":"","footnote":"\r\n( 1 ) -  Hector . \r\n( 2 ) -  Nicanor . \r\n","page_name":" 1663 ","page_number":776},
  {"content":"\r\n\r\nبرميگشتيد و نه روى زنان و اطفالتان را ميديديد ، و حال شما حال مردى ميبود كه سرش را قطع كرده‌اند و بىروح و بىنام بازيچه دشمنان گشته » . سخنان آمين‌تاس ، بر خلاف انتظارش ، اسكندر را خوش نيامد ، زيرا او ميخواست بجهانگيرىهاى خود ادامه دهد و مناسبت نداشت ، كه خانه و زنان و اطفال سربازان را بخاطر آنها آرند . بعد نوبت حرف زدن به سنوس ، كه خواهر فيلوتاس را بزنى داشت ، رسيد و او شديدتر از همه به فيلوتاس حمله كرد و فريادزنان چنين گفت :\r\n« اين خائن مقصّر است از اين حيث ، كه خواست نسبت به پادشاه و وطن و لشكر پدركشى كند » اين بگفت و سنگى ، كه در زير پا داشت ، برداشت ، تا به طرف فيلوتاس پرتاب كند . همه تصوّر كردند ، كه سنوس با اين اقدام ميخواهد چنان كند ، كه فيلوتاس ديگر عقوبت‌هاى زجر را نداشته باشد ، ولى اسكندر دست او را گرفته گفت اوّل بايد گذاشت ، كه مقصّر از خود دفاع كند . من راضى نيستم نسبت به او طورى ديگر رفتار شود .\r\nپس از آن به فيلوتاس اجازه داده شد حرف بزند ، ولى از جهت بار گران بدبختى يا بسببى ديگر او نتوانست سر خود را بلند كند يا دهان بگشايد . پس از آن اشك‌ها از چشمان او سرازير و ضعف چنان بر او مستولى گشت ، كه افتاد روى كسى ، كه او را نگاهداشته بود . بعد ، او بمرور به خود آمد و حاضر شد ، كه حرف بزند . در اين‌موقع اسكندر به او گفت : ميدانى كه مقدونيها قضات تو هستند ، آيا به زبان آنها نطق خواهى كرد ؟ فيلوتاس جواب داد : « در اين‌جا غيراز مقدونيها عدّه‌اى زياد از حضّار ديگر هم مىبينم و گمان ميكنم ، كه اگر در همان زبان حرف بزنم ، كه تو سخن راندى ، بهتر حرف‌هاى مرا خواهند فهميد . مقصود من اين است ، كه بيشتر اشخاص حرفهاى مرا بفهمند » . اسكندر رو بسربازان كرده فرياد برآورد :\r\n« مىبينيد ، كه او از همه چيز وطن خود و حتّى از زبانش هم متنفّر است . اين تنها كسى است ، كه نميخواهد به آن زبان حرف بزند . بهر زبانى ، كه خواهد حرف بزند ، مختار است ، ولى بخاطر داشته باشيد ، كه او عادات ما را هم مانند زبان ما دشمن است » اسكندر اين بگفت و از مجمع بيرون رفت .\r\n\r\n","description":"","footnote":"","page_name":" 1664 ","page_number":777},
  {"content":"\r\n\r\n\r\nنطق فيلوتاس\r\n( همانجا ، بند 10 ) پس از آن فيلوتاس بدفاع شروع كرده چنين گفت : « براى شخصى بيگناه سهل است ، كه كلماتى براى دفاع خود بيابد ، ولى براى يك نفر بدبخت حفظ اندازه كارى است دشوار . بنا براين من ، كه در ميان وجدان پاك از يكطرف و ادبار از طرف ديگر واقع شده‌ام ، نميدانم چگونه اطاعت از حسّيّات روحى خود كنم و در آن‌واحد در مقابل اقتضاى اوضاع و احوال هم تسليم شوم . بهترين قاضى محاكمه من اينجا نيست ( اشاره به اسكندر است ، كه خارج شده بود ) چرا او نخواست حرفهاى مرا بشنود ؟\r\nنميدانم ، ولى پس از اينكه تقصيرات مرا از دهن ديگران شنيد ، اگر دفاع مرا هم ميشنيد ، او بيك اندازه قادر بود ، مرا محكوم يا تبرئه كند . چون وقتى كه حاضر بود ، مرا محكوم كرد ، نميتوانم اميدوار باشم باينكه غيبت او باعث تبرئهء من خواهد شد . اگرچه دفاع كسى كه در زنجير است ، عادتا زيادى است و حتّى باعث افسردگى و ملال ، زيرا دفاع چندان كه متّهم را مقصّر ميدارد ، فكر قاضى را روشن نميكند . باوجود اين از حق دفاع ، كه به من داده‌اند ، استفاده خواهم كرد و خودم خود را بىكس نخواهم گذارد ، تا نشان نداده باشم ، كه برأى خودم محكوم شده‌ام .\r\nتقصير من چيست ؟ اين اوّل چيزى است ، كه من نمىفهمم . از همقسم‌هاى كنگاش هيچكدام اسم مرا نمىبرند ، نىكوماك چيزى از من نگفته ، سبالىنوس نتوانست چيزى بگويد ، جز آنچه شنيده بود . باوجود اين ، پادشاه مرا رئيس كنگاشيان ميداند . اگر من جزو كنگاشيان بودم ، آيا ديم‌نوس براى همدست كردن شخصى ، كه بواسطهء ترس از او دورى ميجست ، ولو بغلط هم كه بود ، اسم مرا نميبرد ، و حال آنكه او تمام راز خود را به نىكوماك بروز داد ، زيرا يقين داشت ، كه راز او پنهان خواهد ماند . نىكوماك همه را بجز من ناميد . رفقا ، من از شما ميپرسم ، كه اگر سبالىنوس به من گفتهء ديم‌نوس را نقل و مرا از كنگاش آگاه نميكرد و كسى را مقصّر نميدانست ، آيا امروز من مجبور بودم در محضر شما از خود دفاع كنم . فرض كنيم ، كه ديم‌نوس زنده است ، فرض كنيم ، كه او\r\n\r\n","description":"","footnote":"","page_name":" 1665 ","page_number":778},
  {"content":"\r\n\r\nمصمّم گشته اسم مرا نبرد ، آيا ساير كنگاشيان حاضر خواهند بود ، كه اقرار بتقصير خود كرده دربارهء من خاموش باشند ؟ نه ، بدبختى عاطفه ندارد و غالبا مقصّر در زير شكنجه‌ها خود را تسلّى ميدهد ، كه ديگرى هم دوچار زجر و عقوبت است .\r\nبنابراين بايد علّت اتّهام مرا جستجو كرد : به من ميگويند ، چرا تو پس از آگاهى خاموش ماندى ؟ چرا تو با بىقيدى اين خبر را تلقّى كردى ؟ اين خطا را هرچه باشد ، من اذعان كردم و تو اى اسكندر ، هرجا ، كه حالا باشى ، اين خطاى مرا بخشيدى و دستت را به طرف من دراز كردى ، تا آن را ببوسم و مرا بسر ميز خودت خواندى . اگر تو حرف مرا پذيرفتى ، پس من تبرئه شده‌ام . اگر مرا بخشيدى ، بس من خارج از اين توطئه‌ام و لااقل قضاوتى را ، كه خودت كرده‌اى ، محترم بدار .\r\nاز ديشب ، كه سر ميز تو بودم تا حال چه كرده‌ام ؟ مرا چه جنايت تازه‌اى افتاده ، كه تصميم تو را تغيير داده . من استراحت ميكردم و در كنار دره‌اى بخواب رفته بودم ، كه ناگاه دشمنانم مرا بيدار و در زنجير كردند . اگر شخصى پدركش باشد ، آيا ميتواند چنين خوابى راحت كند . جنايت‌كاران نميتوانند بخوابند ، زيرا فريادهاى وجدان آنها را راحت نميگذارد . من به عكس در نهايت امنيّت بودم ، اوّلا از جهت بىگناهى خود و ثانيا بواسطهء وثيقهء مقدّس دستى ، كه به من داده شده بود ، من نمىترسيدم از اينكه در تو شقاوت‌هاى ديگران بر رحم تو غلبه كند . آيا لازم است بخاطر تو آرم ، كه اين خبر را به من بچه‌اى داد ، بىاينكه شهودى اقامه كند يا دلايلى داشته باشد و ، اگر بشهادت او گوش ميدادم ، انتشار اين خبر در همه‌جا باعث وحشت نميشد ؟ از بدبختى خود من گمان كردم ، كه ميخواهند مرا محرم دعواى دو نفر عاشق و معشوق قرار دهند و من از صميميّت فاش‌كننده ظنين شدم ، زيرا بجاى اينكه خودش خبر بدهد ، برادرش را پيش انداخت .\r\nمن ترسيدم ، از اينكه بعد او گفته‌هاى سبالىنوس را تكذيب كند و من از اينكه بىمدرك و مبنا جمعى از دوستان پادشاه را در مخاطره انداخته‌ام ، سرخ شوم و ، هنگامى كه من از بدى نسبت به ديگران خوددارى كردم ، در پيش من اشخاصى پديد آمدند ، كه مرگ مرا بر زنده بودنم ترجيح دادند . اگر من شريك ديم‌نوس بودم ، آيا\r\n\r\n","description":"","footnote":"","page_name":" 1666 ","page_number":779},
  {"content":"\r\n\r\nدر مدّت دو روز او را آگاه نميكردم ، كه راز ما افشاء شده ، من ، كه تنها و مسلّح وارد اطاق پادشاه شدم ، آيا ميتوانستم ارتكاب جنايت را بتأخير اندازم ؟ آيا ديم‌نوس رئيس كنگاشيان بود و من ، كه بقول دشمنان داعيه تاج‌وتخت مقدونيّه را دارم ، در سايهء او پنهان شده بودم ؟ كدام‌يك از شما را من با هدايا فاسد كردم ، كدام سركرده يا صاحبمنصبى را من از راه در بردم . مرا ملامت ميكنند ، كه زبان وطنم را خوار ميشمارم و از اخلاق مقدونى تنفّر دارم . بس من داعيه حكمرانى مردمى را دارم ، كه خودم او را حقير ميشمارم . زبان مادرى ما مدّتى است ، كه بواسطه آميزش با مردمان ديگر تغيير كرده . فاتح بوده‌ايم يا مغلوب ، بهرحال مجبور بوده‌ايم ، زبان جديدى بياموزيم . اين ايرادات مرا مقصّر نميدارد ، چنان كه اين افترا ، كه من با آمين‌تاس بر ضدّ پادشاه كنگاش داشته‌ام ، مرا محكوم نميكند .\r\nمن دوست او بودم . اگر بتوان اين رفتار مرا ، كه پسرعموى پادشاه را دوست داشتم ، جنايتى دانست ، اين ايراد را مىپذيرم . اگر تقصيرم اين است ، كه نميبايست او را محترم بدارم ، اگر تمام دوستان يكنفر جانى ، هرقدر هم كه بىگناه باشند ، بايد با آن جانى بميرند ، اگر عدالت چنين است ، براى چه تا امروز زنده مانده‌ام و ، اگر اين قانون بر خلاف عدالت است ، چرا امروز ميخواهند مرا نابود كنند .\r\nميگويند : من نوشته‌ام ، كه دلم ميسوزد به حال اشخاصيكه پادشاهشان خود را پسر ژوپىتر ميداند . اى اعتماد ، كه نتيجه دوستى بودى و اى آزادى خطرناك زبان ، شما مرا فريب داديد ، شما به من گفتيد ، فكر خود را پنهان مدار . من اقرار ميكنم ، كه اين كلمات را به پادشاه نوشته‌ام ، ولى نه درباره او به ديگرى . نوشتن من از اين جهت نبود ، كه او را مورد تنفّر مردم سازم ، بل ميترسيدم ، كه او باثرات بد آن پى نبرد . من گمان ميكردم ، كه اگر اسكندر پيش خود خود را پسر خدا بداند ، شايسته‌تر است از آنكه علانيه اين عنوان را اختيار كند ، ولى ، چون جوابهاى كاهن ( مقصود كاهن معبد آمّون است ) ممكن نيست غلط باشد ،\r\n\r\n","description":"","footnote":"","page_name":" 1667 ","page_number":780},
  {"content":"\r\n\r\nپس بايد خدا قاضى محاكمه من گردد . مرا در زنجير نگاهداريد ، تا آمّون عقيده خود را راجع به اين كنگاش اسرارآميز اظهار بدارد ، زيرا خدائى ، كه پادشاه ما را پسر خود دانست ، بىشك درباره اشخاصيكه كنگاشى بر ضدّ او داشته‌اند ، خاموش نخواهد ماند . اگر شما زجر و شكنجه را وسيله مطمئن‌ترى از جواب كاهن ( هاتف ) ميدانيد ، من براى چنين امتحانى حاضرم ، تا حقيقت را آشكار سازم .\r\nعادتا در جناياتى كه مجازات آن اعدام است ، مقصّرين اقرباى خود را در پيش شما حاضر ميكنند . من بتازگى دو برادر را فاقد شده‌ام ، اما پدرم را نميتوانم باينجا آرم ، از او كمك بطلبم ، چه خود او را در اين قضيه وحشت‌ناك داخل كرده‌اند . براى شخصى ، كه پدر آنقدر اولاد بوده و حالا تكيه بر يگانه پسر خود داده ، قطع آخرين اميدش چيزى نيست نسبت باينكه من بايد او را از دنبال خود بدرون آتش بكشم . اى پدرى كه محبوب‌ترين پدران هستى ، من سبب قتل تو خواهم شد ، اين منم كه حيات را از تو سلب ميكنم ، منم كه پيرى تو را خاموش ميسازم .\r\nمن نميدانم ، كه كدام‌يك از دو چيز دلخراش‌تر است : جوانى من يا پيرى تو ؟ مرا در بحبوحه جوانى خواهند كشت و تو از دست جلّاد حياتى را فاقد خواهى شد ، كه طبيعت مواظب بود ، آن را از تو بازستاند ، آن هم در صورتى كه ميخواست لحظه‌هائى چند مكث كند . وقتى كه پارمن‌ين به اسكندر نوشت ، از طبيبش فيليپ برحذر باشد ( در زمانيكه اسكندر در كيليكيّه ناخوش بود ) آيا او وقعى به اين آگاهى نهاد ، يا اعتبارى بنامهء او داد ؟ هر دفعه كه من خبرى دادم ، آيا جز اين بود ، كه بخوش‌باورى من خنديدند ؟ خوب ، اگر خبردهنده را ملال‌آور ميدانند و از خواموشى ظنين ميشوند ، پس چه بايد كرد ؟ » در اين‌موقع يكى از حضّار بصداى بلند گفت : « بر ضدّ ولىنعمت نبايد كنگاش كرد » فيلوتاس جواب داد « هركس ، كه تو باشى ، تو حرف راست زدى . اگر من كنگاش كرده‌ام ، مستحقّ مجازاتم .\r\nبنطق خود خاتمه مىدهم ، زيرا بنظرم آخرين كلمات من به گوش شما سنگين آمده » پس از آن فيلوتاس را مستحفظين او بردند .\r\n\r\n","description":"","footnote":"","page_name":" 1668 ","page_number":781},
  {"content":"\r\n\r\n\r\nنطق بلون « 1 »\r\nصاحب‌منصبى بود بلون نام ، كه مردى رشيد ، ولى خشن بشمار ميرفت ، زيرا از سربازى بدرجهء صاحب‌منصبى رسيده بود و به كارهاى زمان صلح عادت نداشت . او ، چون ديد ، كه پس از نطق فيلوتاس سكوت محض حكمفرما است ، با جرئتى كه در حيوانات سبع ديده مىشود ، برخاست و چنين گفت : بخاطر آريد ، كه چند دفعه هركدام از شما را از خانه‌اى راندند ، از اين جهت كه آن خانه براى بندگان پست فيلوتاس انتخاب شده بود و اين بندگان را بر رفقاى جنگى او ترجيح دادند . ارّابه‌هاى فيلوتاس ، كه مملوّ از طلا و نقره بود ، تمام كوچه‌ها را پر ميكرد . هيچكدام از رفقايش در همسايگى منزل او نميتوانست جائى بيابد . قراولانى كه خواب او را محترم ميداشتند ، همه را دور ميكردند ، تا صدا يا سكوت صحبت آرامشان ، اين زن لطيف را بيدار نكند . او هموطنان خشن خود را استهزاء ميكرد و آنها را از اهل فريگيّه يا پافلاگونيّه ميخواند . باوجود اينكه در مقدونيّه تولّد يافته بود ، سرخ نميشد از اينكه هموطنانش بتوسّط مترجم با او صحبت ميكردند . او ، كه ژوپىتر را فضول ميخواند ، از اين جهت كه اسكندر را پسر خود دانسته ، چگونه حاضر شده ، كه عقيدهء غيب‌گوى آمّون را درباره‌اش بپرسند ؟ وقتى كه او بر ضدّ پادشاه خود كنگاش ميكرد ، عقيده ژوپىتر را نپرسيد ، حالا ميخواهد كه چنين كنند ، تا بپدرش ، كه در ماد است ، فرصت حركت بدهند و او با خزانه‌اى ، كه در حفاظت خود دارد ، تمام اراذل و اوباش اين لشكر را با خود همراه گرداند . نزد غيب‌گوى آمّون بايد كس فرستيم ، ولى نه براى اينكه از ژوپىتر چيزى بپرسد ، كه از دهن پادشاهمان شنيده‌ايم و ميدانيم ، بل براى شكرگذارى و براى تقديم ادعيه ، كه او ( يعنى خدا ) بهترين پادشاه را بسلامت دارد .\r\nپس از اين نطق هيجانى غريب در شنوندگان روى داد و از دسته قراولان پادشاهى فرياد برآمد ، كه پدركش را سنگ‌سار كنند . فيلوتاس را اين فريادها بد نميآمد ، زيرا ميترسيد ، كه بعد ببدترين عقوبتها و زجرها مبتلا گردد ، ولى در اين\r\n\r\n\r\n","description":"","footnote":"\r\n( 1 ) -  Belon . \r\n","page_name":" 1669 ","page_number":782},
  {"content":"\r\n\r\nحال اسكندر بمجمع برگشت و ، چون ميخواست ، كه فيلوتاس را در زير شكنجه و زجرهاى گوناگون استنطاق كنند ، تا حقيقت را بگويد ، امر كرد ختم محاكمه بروز ديگر بماند و ، باوجود اينكه شب درميرسيد ، دوستان خود را احضار كرد ، تا عقيده آنان را درباره فيلوتاس بداند . اغلب آنها عقيده داشتند ، كه بايد او را موافق عادات مقدونى سنگسار كرد ، ولى هفس‌تيون ، كراتر و سنوس اصرار داشتند ، كه بايد با انواع زجرها حقيقت را مكشوف ساخت . بعد ديگران نيز با اين عقيده همراه شدند و سه نفر سردار مزبور برخاستند ، تا ترتيب استنطاق را با زجر مهيّا كنند . اسكندر كراتر را بگوشه‌اى برده چيزى به او گفت ، كه معلوم نشد چه بود و پس از آن بدرون خيمه خود رفت و منتظر نتيجهء استنطاق گرديد ( همانجا بند 11 ) .\r\n\r\nاستنطاق با انواع زجرها\r\nكنت‌كورث حكايت خود را دنبال كرده چنين گويد ( كتاب 6 ، بند 11 ) : جلّادان تمام لوازم شقاوت را آورده پيش چشم فيلوتاس بر زمين گستردند و او در حال گفت : « چرا در اعدام دشمنى ، كه قاتل پادشاه است ، تأخير ميكنيد ؟ وقتى كه او بجنايت خود اقرار مىكند ، سؤالاتى چه لزوم دارد ؟ بلى من درصدد اين جنايت بودم و ارادهء من چنين بود » . كراتر گفت ، اين حرفها را در موقع تحمّل زجرها تكرار كن . بعد كه بكندن لباس و بستن چشمان فيلوتاس شروع كردند ، او خدايان وطن و حقوق مردمان را بكمك طلبيد ، ولى اين حرفها اثرى در گوش حضّار بىحس نكرد .\r\nپس از آن شكنجه و انواع زجرها شروع شد و دشمنان او براى تقرّب به اسكندر از چيزى فروگذار نكردند ، چنان كه بيرحمانه بدن او را پاره‌پاره كردند . وقتى آتش به كار ميبردند و گاهى شلّاق و مقصودشان به حرف آوردن فيلوتاس نبود ، بل ميخواستند او را زجر كنند . در ابتداء او خاموش ماند و حتّى ناله هم نكرد ، ولى وقتى كه ضربتهاى شلّاق باستخوانهاى عارى از گوشت او وارد آمد ، طاقت را از دست داد و گفت آنچه را ، كه ميخواهيد بدانيد ، ميگويم ، ولى به اين شرط ، كه مرا ديگر\r\n\r\n","description":"","footnote":"","page_name":" 1670 ","page_number":783},
  {"content":"\r\n\r\nزجر ندهيد و بسر اسكندر قسم بخوريد ، كه مطلب را افشا نكنيد و جلّادان را هم از اينجا دور سازيد . پس از اينكه اين شرط قبول شد ، او به كراتر گفت : « به من بگو ، چه ميخواهى كه بگويم » كراتر از اين سخن در خشم شد و ميخواست جلّادان را احضار كند ، كه فيلوتاس گفت ، يك لحظه به من فرصت دهيد ، تا نفسى تازه كنم ، بعد آنچه را ، كه ميدانم ، خواهم گفت .\r\nدر موقعى ، كه جلّادان بشكنجه و زجر فيلوتاس مشغول بودند ، خبر استنطاق او در اردو منتشر شد و صاحبمنصبان ممتاز سواره‌نظام و نيز كسانى ، كه قرابت نزديك با پارمن‌ين داشتند ، متوحّش گشتند ، زيرا موافق عادات مقدونى اقرباى شخصى ، كه كنگاشى بر ضدّ پادشاه كرده بود ، ميبايست با محكوم ، يك جا اعدام شوند .\r\nبر اثر اين وحشت بعضى بخودكشى اقدام و برخى بكوهها و نيز صحراهاى لم يزرع فرار كردند و خود اين قضيّه وحشت غريبى در اردو افكند . چون اين خبر به اسكندر رسيد ، اعلام كرد ، كه اقرباى مقصّرين را از اين قانون مقدونى مستثنى مىدارد .\r\nفيلوتاس بر اثر زجرها حرفهائى زد ، كه معلوم نشد حقيقت داشت يا براى رهائى از شقاوت جلّادان اعتراف دروغى كرد . حرفهاى او را ذكر ميكنيم . او گفت :\r\n« شما ( يعنى سه نفر مذكور ، كه مأمور استنطاق بودند ) البته ميدانيد ، كه دوستى محكمى بين پدر من پارمن‌ين و هژلوك « 1 » بود . من از آن هژلوك حرف ميزنم ، كه در جنگ كشته شد . باعث تمام بدبختىها اين شخص بود . همين كه اسكندر امر كرد ، او را مانند پسر ژوپىتر تعظيم و تكريم كنند ، اين قضيه به او گران آمد و چنين گفت : « يعنى چه ! ما كسى را پادشاه خود خواهيم دانست ، كه نميخواهد او را پسر فيليپ بدانند . اگر اين توهين را بپذيريم ، كار ما تمام است . او با اين رفتار نه فقط مردم را حقير ميشمارد ، بل خدايان را توهين مىكند ، زيرا داعيه دارد ، كه يكى از آنها است . از اين ببعد ما فاقد اسكندر شده‌ايم ، ما پادشاه\r\n\r\n\r\n","description":"","footnote":"\r\n( 1 ) -  Hegeloque . \r\n","page_name":" 1671 ","page_number":784},
  {"content":"\r\n\r\nنداريم ، ما تابع نخوت كسى گشته‌ايم ، كه نه خدايان از او راضى هستند و نه موجودات فانى . قيمت خونهائى كه ريختيم ، اين شد : خدائى ساختيم ، كه ما را ناچيز ميداند و با زحمت بجامعهء موجودات فانى نزول مىكند . باور بداريد ، كه ما هم اگر شجاع باشيم ، در رديف خدايان قرار خواهيم گرفت . آيا اسكندر - جدّ اين پادشاه - و آرخه‌لائوس « 1 » و پرديكّاس « 2 » ، كه كشته شدند ، كسى انتقام آنها را كشيد ؟ آيا پادشاه قاتلين پدر خود را نبخشيد ؟ » چنين بود حرفهاى هژلوك ، وقتى كه از سر ميز برخاست . روز ديگر در طليعهء صبح پدرم مرا احضار كرد . او مغموم بود و منهم محزون ، زيرا ما چيزهائى شنيده بوديم ، كه انديشه‌آور بود . ما خواستيم بدانيم ، كه اين حرفها از اثر ابخرهء شراب است يا داراى عمقى . اين بود ، كه عقب او فرستاديم و آمد و بصرافت طبع گفت ، كه اگر ما جرئت داشته باشيم ، در رأس كنگاشى واقع شويم ، او پس از ما كارى به عهده خواهد گرفت ، كه در درجهء اوّل اهميّت باشد و ، اگر ما چنين جرئتى نداريم ، مسئله در خاموشى مدفون خواهد ماند .\r\nچون داريوش هنوز زنده بود ، پارمن‌ين گفت ، كه اين كار حالا بيموقع است و ما اسكندر را بنفع دشمن خواهيم كشت ، نه بنفع خودمان ، ولى همين كه داريوش مرد ، هركس اين كار كند ، آسيا و تمام مشرق براى قاتل نازدست ضربتى خواهد بود ، كه فرود آرد . اين رأى مقبول افتاد و طرفين اتّحاد را با قيد قسم محكم كردند . امّا در باب كنگاش ديم‌نوس من اطّلاعى ندارم و ، پس از اقرارى كه كردم ، حس ميكنم ، كه داخل نبودن در اين كنگاش ، براى من متضمّن فايده‌اى نيست . همين كه فيلوتاس اين بگفت ، زجرها از نو شروع شد و حتى آنهائى كه مجلس استنطاق را اداره ميكردند ، ضربتهائى با نيزه به صورت و چشمان او زده مجبورش كردند بگويد ، كه در كنگاش ديم‌نوس هم دخالت داشته . بعد خواستند ، كه او نقشهء كنگاشيان را بيان كند و او گفت ، چون پيش‌بينى ميشد ، كه باختر\r\n\r\n\r\n","description":"","footnote":"\r\n( 1 ) -  Archelaus . \r\n( 2 ) -  Perdiccas . \r\n","page_name":" 1672 ","page_number":785},
  {"content":"\r\n\r\nدر مقابل اسكندر مدّتها مقاومت خواهد كرد و پارمن‌ين ، كه لشكرى بزرگ و خزانهء اسكندر را در اختيار خود دارد ، ممكن است بواسطهء كهولت در خلال اين احوال بميرد ، من عجله كردم ، كه تا اين وسايل در دست من است ، اقدام كنم .\r\nاين بود حقيقت نقشه و اگر شما نميخواهيد باور كنيد ، كه پدرم در رأس اين كنگاش نبوده ، باوجود اينكه هيچ طاقت تحمّل زجر را ندارم ، باز براى كشيدن زجر حاضرم . مستنطقين پس از مشورت با يكديگر استنطاق را كافى دانسته نزد اسكندر رفتند .\r\n\r\nقتل فيلوتاس\r\nروز ديگر اسكندر امر كرد صورت مجلس استنطاق را در مجمع سربازان خواندند و ، چون فيلوتاس نميتوانست راه برود ، او را آوردند . پس از قرائت صورت مجلس ، فيلوتاس آنچه را ، كه گفته بود ، تأييد كرد .\r\nبعد دمتريوس « 1 » را حاضر كردند ، زيرا فيلوتاس او را متهم كرده بود ، كه در كنگاش آخرى دست داشته . او با قسمهاى غليظ و شديد جدّا انكار كرد ، كه هيچگاه خيال سوءقصدى بپادشاه نداشته و حتى حاضر شد ، كه مورد عقوبت و زجر گردد ، در اين احوال چشم فيلوتاس بشخصى افتاد كاليس « 2 » نام ، كه بفاصلهء كمى از وى بود .\r\nاو از كاليس خواهش كرد ، كه به او نزديكتر شود ، ولى كاليس از ترس امتناع ورزيد .\r\nپس از آن فيلوتاس به او گفت « آيا تو تحمّل ميكنى ، كه دمتريوس چنين دروغى بگويد و از نو مرا زجر كنند » . كاليس در اين‌وقت چنان در وحشت افتاده بود ، كه نه خون در بدن داشت و نه ميتوانست كلمه‌اى بگويد . از طرف ديگر مقدونيها ظنين شدند ، كه فيلوتاس ميخواهد تقصير را بر بيگناهان وارد آرد ، زيرا ميدانستند ، كه اسم كاليس را نه نىكوماك برده بود و نه فيلوتاس ( هنگامى كه او را زجر ميكردند ) ، ولى وقتى كه او خود را در ميان سرداران اسكندر ديد ، گفت ، كه دمتريوس و كاليس در كنگاش شركت داشتند . پس از آن امر صادر شد و موافق عادات مقدونى فيلوتاس و تمام اشخاصيرا ، كه نىكوماك ناميده بود ، سنگسار كردند ( كتاب 6 ، بند 11 ) .\r\n\r\n\r\n","description":"","footnote":"\r\n( 1 ) -  Demetrius . \r\n( 2 ) -  Calys . \r\n","page_name":" 1673 ","page_number":786},
  {"content":"\r\n\r\nچنين است مضامين نوشته‌هاى كنت‌كورث ، كه ، چون اخلاق اسكندر و مقدونيها را مينمايد ، بالتّمام ذكر شد . حالا بايد ديد ، كه مورّخين يونانى در اين باب چه نوشته‌اند .\r\n\r\nروايت پلوتارك\r\nمورّخ مذكور گويد ( اسكندر ، بند 66 - 67 ) : فيلوتاس از جهت شجاعت و بردبارى كه داشت ، در ميان مقدونىها بيش از صاحب‌منصبان ديگر محترم بود و پس از اسكندر او بر تمام همكنان خود از حيث سخاوت و ثبات قدم در دوستى رجحان داشت . روزى يكى از دوستانش از او پولى خواست و او بناظرش گفت بده . او جواب داد ، كه پول نداريم . بر اثر اين جواب فيلوتاس برآشفت و گفت : آيا ظرف نقره يا اثاثيه‌اى هم نداريم ؟ ولى او بقدرى بلندپرواز بود ، چندان براى درخشندگى خود خرج ميكرد و بر تجمّلات خود همواره ميافزود ، كه بالاخره مورد حسد و حقد همكاران خود واقع شد و پدرش پارمن‌ين ، كه وضع او را ميديد ، روزى به او گفت : « فرزند ، خودت را كوچكتر كن » . همكاران او مدّتها بود ، كه از او نزد اسكندر بد ميگفتند ، تا آنكه پس از شكست داريوش در كيليكيّه ( مقصود جنگ ايسّوس است ) چون غنائم دمشق بتصرّف مقدونيها درآمد ، در ميان اسراء زن جوانى يافتند ، كه از حيث زيبائى مىدرخشيد و آن‌تىگون « 1 » نام داشت . اين زن ، در تقسيم اسراء ، سهم فيلوتاس گرديد و او دلبستگى به اين زن يافته او را محرم رازهاى خود قرار داد ، توضيح آنكه هنگام مستى از اسكندر بد ميگفت و تمام فتوحات او را از پدر خود پارمن‌ين ميدانست . اين زن حرفهاى فيلوتاس را بيكى از رفقايش گفت و او هم بدوستى و اين يكى هم بآشنائى ، تا آنكه بالاخره حرفهاى فيلوتاس به كراتر رسيد و او زن را نزد اسكندر برد ، تا آنچه شنيده بود بگويد . پس از آن اسكندر به اين زن سپرد ، كه من‌بعد هرچه بشنود ، به او خبر بدهد و فيلوتاس ، بىاينكه ملتفت دامى باشد ، كه حسودان براى او گسترده بودند ، زن را محرم راز خود قرار داده ، آنچه\r\n\r\n\r\n","description":"","footnote":"\r\n( 1 ) -  Antigone . \r\n","page_name":" 1674 ","page_number":787},
  {"content":"\r\n\r\nدر دل داشت به او ميگفت . از طرف ديگر اسكندر ، هرچند تمام حرفهاى فيلوتاس را بدل ميگرفت ، ولى اقدامى نميكرد . معلوم نيست ، كه اين خوددارى از اعتماد او به شخص پارمن‌ين بود يا از قدرت و نام نيك پدر و پسر ميترسيد . مقارن اين احوال يكنفر مقدونى از اهل خالاسترا « 1 » ، كه ليم‌نوس « 2 » نام داشت ( كنت‌كورث ، چنان كه گذشت ، ديم‌نوس نوشته ) توطئه‌اى بر ضدّ اسكندر ترتيب داد و قضيّه بواسطهء نيكوماخوس « 3 » ، كه معشوق او بود ، كشف شد و سبالىنوس برادر نيكوماخوس دو دفعه از فيلوتاس تمنّى كرد ، او را نزد اسكندر برد ، تا قضيّه را باطّلاع او برساند و هر دفعه جواب ردّ شنيد و بعد بتوسط صاحب‌منصب ديگر اين سرّ به اسكندر رسيد و باعث خشم او نسبت به فيلوتاس گرديد . در اين‌موقع دشمنانش آنقدر بر ضدّ او در نزد اسكندر سعايت كردند ، تا بالاخره حكم توقيف و استنطاق او با زجر صادر شد . پلوتارك گويد ، كه در حين استنطاق فيلوتاس ، اسكندر در پس پرده اظهارات او را گوش ميكرد و ، چون او هفس‌تيون را ، كه در مجلس استنطاق حاضر بود ، قسم داد ، به او رحم آرد ، اسكندر از پس پرده گفت « با آنهمه بىحميّتى و آن نقشهء جسورانه باز متوقّع رحمى ؟ » .\r\n\r\nروايت ديودور\r\nنوشته‌هاى مورّخ مذكور از حيث مضمون در زمينه روايت كنت‌كورث است ، ولى باختصار كوشيده . يگانه تفاوتى كه در روايت ديودور ديده مىشود ، اين است كه او ديم‌نوس را محبوب اسكندر دانسته ( كتاب 17 ، بند 79 ) .\r\n\r\nروايت آريّان\r\nاين مورّخ ، كه رواياتش مبنى بر يادداشت‌هاى آريستوبول و بطلميوس ، رجال اسكندر است ، اينجا هم از قول آنها چنين نوشته ( كتاب 3 ، فصل 9 ، بند 2 ) : كنگاش فيلوتاس را بر ضدّ اسكندر كشف كردند . آريستوبول و بطلميوس گويند : از زمانى ، كه اسكندر در مصر اقامت داشت ، از نيّات فيلوتاس آگاه بود ، ولى از جهت اعتمادى ، كه به پسر و احترامى\r\n\r\n\r\n","description":"","footnote":"\r\n( 1 ) -  Chalastra . \r\n( 2 ) -  Limnus . \r\n( 3 ) -  Nicomachus . \r\n","page_name":" 1675 ","page_number":788},
  {"content":"\r\n\r\nكه به پدر ميورزيد ، گفته‌ها را باور نميكرد .\r\nبطلميوس ، گويد كه جانى را در پيش مقدونيها حاضر كردند و اسكندر او را در مجمع عمومى مقصّر قرار داد . در ابتداء فيلوتاس خود را برئ دانست ، ولى شهود ثابت كردند ، كه او از كنگاشها آگاه بود ، بىاينكه اسكندر را مطّلع دارد ، و حال آنكه روزى دو سه دفعه بخيمه اسكندر داخل ميشد . فيلوتاس و شركاء او تيرباران شدند .\r\nاز روايت مذكور معلوم است ، كه آريّان بطور رسمى اين واقعه را ذكر كرده .\r\nكلية نوشته‌هاى آريّان بيك تاريخ رسمى بيشتر شباهت دارد و جهت آن همان است ، كه خودش كرارا گفته : منبع روايات او يادداشتهاى يك سردار يا يك نفر دربارى اسكندر است .\r\n\r\nقضاياى ديگر\r\nپس از كشته شدن فيلوتاس و پس از اينكه حسّ كينه‌ورزى و رقابت تسكين يافت و صفات خوب ، شجاعت و وفادارى فيلوتاس و پدرش نسبت به اسكندر بخاطرها آمد ، كم‌كم تأسّف و غمخوارى جاى كينه‌توزى و حقد و حسد را گرفت و بدگوئى از اسكندر شروع شد . اسكندر چون وضع را چنين ديد ، فهميد ، كه بايد سربازان را مشغول بدارد و چنين كرد : اوّلا آفارياس « 1 » نامى را تحريك كرد ، كه مجمعى ترتيب داده محاكمه آلكساندرلن‌سست « 2 » را بخواهد .\r\nاين شخص نيز از كسانى بود ، كه در توطئه پوزانياس بر ضدّ فيليپ ، چنان كه در جاى خود گذشت « 3 » ، دست داشت ، ولى ، چون پس از مرگ فيليپ اين شخص اوّل كسى بود ، كه به اسكندر تعظيم كرد و او را شاه خواند ، پادشاه مزبور از زجر او صرف‌نظر كرد ، ولى از تقصيرش درنگذشت . بعد ، چنان كه ذكر شد « 4 » ، او را متّهم كردند ، كه با داريوش مكاتبه دارد و ميخواهد اسكندر را بكشد . بر اثر اين اتّهام او را گرفته و بمحبس انداخته در غل‌وزنجير نگاهش داشتند ، ولى در اعدام آلكساندرلن‌سست از جهت\r\n\r\n\r\n","description":"","footnote":"\r\n( 1 ) -  Apharias . \r\n( 2 ) -  Alexandre Lyncestes . \r\n( 3 ) - بصفحهء 1208 رجوع شود .\r\n( 4 ) - بصفحهء 1276 رجوع شود .\r\n","page_name":" 1676 ","page_number":789},
  {"content":"\r\n\r\nاصرار آن‌تىپاتر ، كه پدرزن او بود ، مسامحه ميشد ، تا در اين زمان كه اسكندر ميخواست مقدونيها را مشغول دارد ، محاكمه او شروع گرديد .\r\n\r\nقتل آلكساندرلن‌سست\r\nاو را بمجلس محاكمه آوردند و اسكندر بوى گفت از خود دفاع كن ، ولى لن‌سست بحالى افتاد ، كه نتوانست حرف بزند و نطقى را ، كه حاضر كرده بود ، فراموش كرد و هرچند فكر كرد نتوانست جز كلمه‌اى چند چيزى بگويد . در اين‌موقع قراولانى ، كه در اطراف او بودند ، پنداشتند ، كه سكوت و اضطراب او از عذاب وجدانش است و بىمحابا حمله برده با نيزه بدن او را سوراخ‌سوراخ كردند .\r\n\r\nمحاكمه آمين‌تاس\r\nپس از آن اسكندر امر كرد آمين‌تاس « 1 » و سيم‌ميآس « 2 » نامان را بياورند . اين دو نفر با پوله‌مون « 3 » نامى سه برادر و از دوستان بسيار نزديك فيلوتاس بودند و ترقّيشان هم بواسطه حمايت او بود . پس از گرفتار شدن فيلوتاس اسكندر بخاطر آورد ، كه او توصيه مخصوصى از اينها به او ميكرد و پيش خود گفت ، كه يقينا اينها هم با فيلوتاس همدست بوده‌اند و بايد به محاكمه جلب و معدوم گردند . پوله‌مون ، برادر كوچكتر ، گريخت ، ولى آمين‌تاس نطقى مفصّل در مجمع سربازان ايراد و اتّهامات را يكايك ردّ كرده ضمنا چنين گفت : « بلى ، ما دوستان فيلوتاس بوديم ، ولى ايرادى بر ما از اين حيث وارد نيست . بعد رو به اسكندر كرده گفت : مگر او پسر پارمن‌ين نبود و تو پارمن‌ين را از همه به خود نزديكتر نميدانستى ؟ . اگر ميخواهى حرف راست بشنوى ، تو خودت اين مخاطره را براى ما تهيّه كردى ، تو خودت مردم را مجبور ميكردى به فيلوتاس نزديك شده ترقّى كنند . او بقدرى نزد تو مقرّب و بلند بود ، كه هركس ملاطفت او را طالب بود و از غضبش انديشناك مىگشت . آيا تو ما را مجبور نكردى قسم ياد كنيم ، كه دوستان تو را دوست و دشمنانت را دشمن بداريم ؟ اگر ما موافق اين سوگند رفتار كرديم ، چه ايرادى بر ما است .\r\nاما اينكه گوئى ، ما در كنگاش فيلوتاس شركت داشتيم ، حرفى است ، كه مدرك\r\n\r\n\r\n","description":"","footnote":"\r\n( 1 ) -  Amintas . \r\n( 2 ) -  Simmias . \r\n( 3 ) -  Polemon . \r\n","page_name":" 1677 ","page_number":790},
  {"content":"\r\n\r\nو مبنا ندارد . اگر دارد بگو . دليلى كه اقامه مىكنى اين است ، كه مادرت به تو نوشته ، ما دشمنان تو هستيم . من ميخواستم بدانم ، كه مدرك اين حرف چيست .\r\nهرچند در اين احوال خطر خاموشى كمتر از مخاطرات حرف زدن است ، باوجود اين ترجيح مىدهم ، مرا يك مدافع بىاحتياط بدانند ، تا آنكه بگويند من تقصير داشته‌ام . چيزى كه خواهم گفت ، حقيقت را براى تو مكشوف خواهد ساخت :\r\nبخاطر آر ، كه ، چون تو ميخواستى مرا بمقدونيّه براى گرفتن سرباز فرستى ، به من گفتى ، بسيارى از جوانان در خانه مادرم پنهان شده‌اند ، تو از كسى ملاحظه مكن و سرباز بياور . من همچنين كردم و ، با آنكه بر خلاف منافع من بود ، مانند هكاته و گرگاتاس « 1 » سربازانى رشيد براى تو آوردم . آيا اين عدالت است ، كه چون من امر تو را اجرا كرده وظيفه‌شناسى را بعنايات زنى ترجيح داده‌ام ، حالا مجازات شوم . من شش‌هزار پياده و ششصد سوار براى تو از مقدونيّه آوردم . اگر من گوش به حرف آنها ميدادم ، آيا قسمت بزرگى از آنها حاضر نبودند ، سر از امر تو پيچيده در خانه‌ها بمانند ؟ بس باعث خشم مادرت نسبت به من خودت بوده‌اى و حالا بر تو است ، كه آن را فرو نشانى » .\r\nدر اين احوال برادر آمين‌تاس را ، كه فرار كرده بود و قراولان گرفته بودند ، وارد كردند و سربازان مهيّج گشته ميخواستند موافق عادات مقدونيّه او را سنگسار كنند ، ولى او نترسيد و چنين گفت « من از خودم از اين جهت ، كه فرار كرده بودم ، دفاع نخواهم كرد ، ولى تمنّا دارم ، كه بىگناهى برادرانم را لكّه‌دار مكنيد . اگر اين كار من جنايتى است غيرقابل عفو ، تمام سنگينى آن بدوش من است و ربطى ببرادرانم ندارد » .\r\nپس از اين حرف تمام مجمع مانند يكنفر بناى تحسين و تمجيد را گذارد و اشك‌ها از چشمها سرازير شد . در يك لحظه چنان انقلابى در مجمع پديد آمد ، كه اشخاصيكه چند لحظه پيش بىپروا به اين جوان حمله ميكردند ، بهترين مدافع\r\n\r\n\r\n","description":"","footnote":"\r\n( 1 ) -  Gorgatas . \r\n","page_name":" 1678 ","page_number":791},
  {"content":"\r\n\r\nاو گشتند . پس از آن تمام مجمع بيك صدا عفو برادران را خواستند و حتّى درباريان برخاسته اشك‌ريزان از اسكندر خواستند ، كه اين سه برادر را عفو كند . بعد سكوتى فضا را فرو گرفت و اسكندر چنين گفت : « من هم داراى اين عقيده‌ام ، كه بايد آمين‌تاس و برادران او تبرئه شوند و از شما جوانان ( يعنى سه برادر ) ميخواهم ، كه اين عنايت را فراموش كنيد ، تا خاطرهء مخاطره هم محو گردد . برگرديد ، به طرف من ، چنان كه من به طرف شما برميگردم . اگر من راپورتهائى را ، كه در بارهء شما داده بودند ، كتمان ميكردم ، ممكن بود سوءظنّ حاصل شود ، كه من كينهء شما را در دل نگاهداشته‌ام و براى شما هم بهتر بود تبرئه حاصل كنيد ، تا آنكه مورد سوءظنّ باشيد . بخاطر آريد ، كه ما دامى كه كسى از خود دفاع نكرده ، برائت نمىيابد . آمين‌تاس ، تو هم برادرت را ، از اينكه فرار كرده بود ، عفو كن و عفو تو وثيقهء محبّت صميمى تو نسبت به من خواهد بود » ( ديودور ، كتاب 17 ، بند 80 - كنت‌كورث كتاب 7 ، بند 1 ) .\r\n\r\nقتل پارمن‌ين\r\nاسكندر پس از قتل فيلوتاس خواست بىدرنگ پدر او پارمن‌ين را ، كه در همدان با لشكرى عظيم خزانه‌هاى اسكندر را حفظ ميكرد ، بقتل برساند ، شرح قضيه چنين بود « 1 » : پس از محاكمه‌اى ، كه ذكرش گذشت ، اسكندر مجمع سربازان را مرخّص كرده خواست پولىداماس « 2 » نامى را احضار كنند . اين شخص بيش از همه مورد محبّت و اعتماد پارمن‌ين بود و در جدالها پهلوى او مىايستاد . او ، چون خود را بىتقصير ميدانست ، با سكونت خاطر وارد خيمه اسكندر شد ، ولى چون به او گفتند ، كه اسكندر ميخواهد برادران او را هم ملاقات كند ، از آنجا ، كه برادران او خيلى جوان بودند ، دوچار تشويش شد ، كه چه در پيش دارد . بالحاصل ، وقتى كه قراولان او را نزد اسكندر آوردند ، جسمى بىروح بود . در اين‌حال اسكندر به او گفت ، نزديك‌تر آى و بعد علاوه كرد :\r\n« جنايت پارمن‌ين به تمام ماها راجع است و مخصوصا به تو و به من ، زيرا او در زير نقاب دوستى هر دو ما را فريب داده ، حالا من ميخواهم بدست تو او را مجازات دهم .\r\n\r\n\r\n","description":"","footnote":"\r\n( 1 ) - كنت‌كورث ، كتاب 7 ، بند 2 .\r\n( 2 ) -  Polydamas . \r\n","page_name":" 1679 ","page_number":792},
  {"content":"\r\n\r\nببين درجه اعتماد من به تو بچه اندازه است ، كه ميخواهم دستهاى تو را به كار اندازم .\r\nبرادران تو در نزد من گروى خواهند بود ، برو به ماد و نامه‌هائى را ، كه خواهم نوشت ، بسرداران من برسان . در اين مأموريت سرعت لازم است ، تا شايعه از تو پيش نيفتد . ميخواهم شبانه وارد همدان شوى و روز ديگر موافق دستور رفتار كنى . نامه‌هائى هم از من براى پارمن‌ين خواهى داشت . يكى به مهر من و ديگرى به مهر فيلوتاس ، زيرا مهر او نزد من است . پدر او ، چون مهر پسرش را بيند ، سوءظنّى به تو نخواهد داشت » . پولىداماس ، چون سخنان اسكندر را شنيد ، نظر بوحشتى كه داشت ، فورا مأموريت را پذيرفته بيش از آنچه اسكندر ميخواست وعده داد و بعد لباس خود را كنده لباس عرب بدوى در بر كرد و دو نفر عرب را ، كه زنان و اطفالشان گروى اسكندر بودند ، با خود برداشته و بر شترهاى دو كوهانه سوار شده از راه كوير ( بايد لوت باشد ) بعزم همدان تاخت و روز يازدهم لباس مقدونيّه در بر كرده شبانه وارد همدان شد و در پاس چهارم شب بچادر كل‌آندر « 1 » رفت . پس از رسيدن نامه‌هاى اسكندر بسرداران ، آنها شور كرده قرار دادند ، كه روز ديگر در طليعهء صبح همه در منزل پارمن‌ين حاضر شوند . در آن روز همه به طرف منزل پارمن‌ين روانه شدند و هنوز بخانهء او نرسيده بودند ، كه خبر ورود پولىداماس بوى رسيد و كس فرستاد بدوستش بگويند ، كه چرا بديدن او نرفته . در انتظار آمدن پولىداماس ، پارمن‌ين در پارك قصر همدان ، كه محل استراحت شاهان هخامنشى يا ولات آنها بود ، گردش ميكرد و سرداران ديگر ، كه نامه‌هاى اسكندر را دريافت كرده بودند و مأموريت داشتند ، او را بكشند ، در اطرافش بودند . اينها بين خود چنين قرار داده بودند ، كه چون پارمن‌ين مشغول خواندن نامهء اسكندر و پسرش گرديد ، او را بكشند . بارى ، پولىداماس دررسيد و چنين وانمود ، كه از ديدن پارمن‌ين غرق شادى است . بعد پارمن‌ين را در آغوش كشيد و پس از درود زياد نامهء اسكندر را درآورده به او داد . سردار\r\n\r\n\r\n","description":"","footnote":"\r\n( 1 ) -  Cleandre . \r\n","page_name":" 1680 ","page_number":793},
  {"content":"\r\n\r\nمزبور ، در حينى كه نامه را ميگشود ، از پولىداماس سؤال كرد ، كه پادشاه چه مىكند .\r\nاو جواب داد : الآن از نامه خواهى دانست . بعد ، وقتى كه سردار مقدونى نامه را تا آخر بخواند ، گفت « پادشاه در تهيّهء يك سفر جنگى بمملكت رخّج ( آراخوزيا ) مىباشد . چه شخصى ، كه هيچگاه خسته نميشود و نميداند ، كه استراحت چيست ! پس از آنهمه افتخارات حالا وقت است ، كه ديگر خود را بخطر نيندازد » .\r\nبعد او نامه‌اى را ، كه به مهر پسرش فيلوتاس بود ، گشوده به خواندن آن پرداخت و ، چنان كه از قيافه‌اش پيدا بود ، با لذّت اين نامه را ميخواند ، ولى در اين‌وقت كل‌آندر شمشير خود را در بدن او فرو برد و پارمن‌ين افتاد و بمرد .\r\nپس از آن ساير سرداران هم هريك ضربتى بجسد بىروح او فرود آوردند .\r\nدر اين احوال قراولان درب باغ از قضيه آگاه شده و باردو دويده اين خبر را انتشار دادند و بر اثر آن سربازان بباغ هجوم آورده تهديد كردند ، كه اگر درب باغ را باز نكنند ، ديوار آن را خراب كرده داخل خواهند شد و تمام اشخاصى را ، كه در آنجا هستند ، خواهند كشت . كل‌آندر در اين احوال چاره را در اين ديد ، كه صاحبمنصبان آنها را خواسته نامه‌هاى اسكندر را نشان دهد . به اين ترتيب شورش فرو نشست . بعد سربازان خواستند ، كه نعش پارمن‌ين را با مراسمى دفن كنند . اگرچه سرداران به اين امر راضى نبودند ، ولى بالاخره براى خابانيدن شورش اجازهء دفن را دادند ، ولى سرش را از بدن جدا كردند ، تا نزد اسكندر بفرستند .\r\nدر خاتمه بايد گفت ، كه مورّخين يونانى و رومى از قتل او اظهار تاسف كرده‌اند و از نوشته‌هاى آنها معلوم نيست ، كه آيا واقعا او در خيال سلطنت بوده يا فيلوتاس ، كه طاقت زجرهاى ديگر را نداشته ، براى خلاصى خود از عقوبت‌هاى شديدترى و بملاحظهء اينكه زودتر او را بكشند ، حرفهاى مذكور را زده ؟ . بطوريكه پلوتارك گويد ( اسكندر ، بند 66 - 67 ) پارمن‌ين يگانه كس يا يكى از اشخاص بسيار كمى بود ، كه اسكندر را بآمدن بآسيا تحريك ميكرد . كنت‌كورث گويد ( كتاب 7 ، بند 2 ) : او بىاسكندر بهره‌منديهاى زياد داشت ، ولى اسكندر بىاو\r\n\r\n","description":"","footnote":"","page_name":" 1681 ","page_number":794},
  {"content":"\r\n\r\nكارهاى بزرگى نكرد . آريّان اين قضيّه را هم باختصار برگذار كرده و گويد ، معلوم نيست كه اسكندر او را شريك فيلوتاس ميدانست يا از ترس او را كشت ( كتاب 3 ، فصل 9 ، بند 2 ) بعقيدهء ديودور ( كتاب 17 ، بند 80 ) خزانه‌هاى اسكندر ، كه در تحت نظر پارمن‌ين در همدان بود ، به مبلغ 180 هزار تالان « 1 » ميرسيد .\r\nآريّان باز گويد ، كه اسكندر بتوسط پولىداماس نامه‌هائى به كل‌آندر « 2 » و سىتاك‌لس « 3 » و مه‌نيدس « 4 » يعنى سردارانى ، كه در تحت فرماندهى پارمن‌ين در ماد بودند ، فرستاد و آنها پارمن‌ين را كشتند . معلوم نيست ، كه اسكندر از همدستى او با فيلوتاس ظنين بود ، يا از انتقام او ترسيد . بعد مورّخ مذكور از پارمن‌ين و نفوذ او در قشون اسكندر كلمه‌اى چند گفته بمحاكمه سه برادر ، يعنى پوله‌مون ، آمين‌تاس ، سيم‌ميآس و تبرئه آنان اشاره كرده .\r\n\r\nتقسيم فرماندهى سواره‌نظام\r\nچون سواره‌نظام عمده‌ترين قسمت لشكر اسكندر بود و اسكندر بيم داشت از اينكه تمامى اين قسمت در تحت فرماندهى يك نفر باشد ، آن را به دو قسمت تقسيم كرده اوّلى را به هفس‌تيون « 5 » و دوّمى را به كلىتوس « 6 » واگذارد .\r\n\r\nتشكيل گروهان بىديسيپلين « 7 »\r\nپس از قضاياى مذكوره و قتل‌هائى ، كه به حكم اسكندر وقوع يافت ، نارضامندى در لشكر او پديد آمد . اسكندر براى جلوگيرى از سرايت كردن نارضامندى بساير افراد قشون ، لازم ديد ، كه ناراضىها را از ديگران جدا كند و ، براى اينكه بداند اينها كيانند و عدّه‌شان چيست ، اعلام كرد ، كه هركس از افراد قشون بخواهد بخانواده‌اش كاغذ بنويسد ، مجاز است و ، اگر نامه‌ها را بقاصدين او بدهند ، البتّه خواهند رسانيد .\r\nسربازها كاغذهائى نوشتند و اسكندر سر نامه‌ها را باز كرده ديد ، كه عدّه‌اى از زحمات سفرهاى جنگى ناليده و از اسكندر بد نوشته‌اند ، ولى اكثر سربازان از قشون‌كشىهاى او ناراضى نيستند و از او تمجيد كرده‌اند . در نتيجه اين\r\n\r\n\r\n","description":"","footnote":"\r\n( 1 ) - يك ميليارد و هشت ميليون فرنك طلا يا پنج ميليارد و چهل ميليون ريال .\r\n( 2 ) -  Cleandre . \r\n( 3 ) -  Sitacles . \r\n( 4 ) -  Menides . \r\n( 5 ) -  Hefestion . \r\n( 6 ) -  clitus . \r\n( 7 ) - مقصود از ( ديسيپلين ) اطاعت نظامى است ، چون عين اين لفظ در نظام ما پذيرفته شده ، مناسب‌تر ديديم ، كه همان را استعمال كنيم .\r\n","page_name":" 1682 ","page_number":795},
  {"content":"\r\n\r\nامتحان او امر كرد از ناراضىها دسته‌اى ترتيب دهند ، كه از ساير قسمت‌هاى قشون جدا باشد . اين دسته را گروهان بيديسيپلين ناميدند و اينها ، چنان كه نوشته‌اند ، بعدها جلادت و رشادت‌هاى حيرت‌انگيز ابراز داشتند ، تا اسكندر از گذشتهء آنها صرف‌نظر كند ( كنت‌كورث ، كتاب 7 ، بند 2 - ژوستن ، كتاب 12 ، بند 5 ) .\r\n\r\nمبحث سوم سكندر در آگرياسپ « 1 » ( آرياسپ ) ، رخّج ، پاراپاميزاد و باختر\r\n\r\nعزيمت اسكندر به آگرياسپ\r\nپادشاه مقدونى ، پس از آنكه به كارهاى سيستان تمشيتى داد و يكنفر والى براى هرات معيّن كرد ، به طرف مردمى راند ، كه موافق نوشته‌هاى مورّخين يونانى اورگت « 2 » نام داشت .\r\nديودور گويد ( كتاب 17 ، بند 81 ) : اين مردم وقتى معروف به آريماسپ « 3 » بودند و حالا آنها را اورگت نامند . وجه تسميه از اينجا است ، كه كوروش در موقع لشكركشى در صحرائى بىآب‌وعلف دوچار قحطى شد ، بحدّى كه سربازان او يكديگر را ميخوردند . در اين‌وقت اين طايفه با سه‌هزار ارّابه ، كه مملوّ از آذوقه بود ، بكمك كوروش شتافت و در ازاى اين همراهى غيرمترقّب ، كوروش اين مردم را از دادن ماليات معفوّ داشت و هداياى زياد به آنها داده اسم طايفه را به اورگت تبديل كرد ( اورگت به زبان يونانى بمعنى خيّر است ) . اسكندر هم ، چون بدين محلّ رسيد ، مردم با آغوش باز او را پذيرفتند و او هداياى زياد به آنها داد . اهالى گدروزيا « 4 » ، كه در همسايگى مردم آريماسپ سكنى دارند ، نيز اسكندر را خوب پذيرفتند ( گدروزيا را با بلوچستان كنونى تطبيق ميكنند ) . اين روايت گفته‌هاى هرودوت را راجع بلشكركشى كوروش بمشرق ايران تأييد مىكند ، ولى زمان اين كشورگشائىها محقّقا معلوم نيست .\r\nكنت‌كورث در اين باب چنين گويد ( كتاب 7 ، بند 3 ) : اين مردم را در ابتداء آگرياسپ مىناميدند ، ولى ، چون لشكر كوروش در اينجا بواسطهء وفور آذوقه و\r\n\r\n\r\n","description":"","footnote":"\r\n( 1 ) -  Agriaspes . \r\n( 2 ) -  Evergetes . \r\n( 3 ) -  Arimaspes . \r\n( 4 ) -  Gedrosie . \r\n","page_name":" 1683 ","page_number":796},
  {"content":"\r\n\r\nسخاوت مردم از خطرات قحطى و سرما برست ، از اين زمان آنها را اورگت ناميدند . پنج روز پس از ورود به اين محلّ اسكندر شنيد ، كه ساتىبرزن با سواره‌نظامى بهرات آمده . بر اثر اين خبر او قشونى مركب از شش‌هزار پياده يونانى و 600 نفر سوار بسردارى كارانوس « 1 » و اريگيوس و بمعاونت ارته‌باذ و آندرونىكوس « 2 » بدانجا فرستاد ، خودش شصت روز در مملكت اورگت‌ها براى تمشيت امور آن ولايت بماند و پول زياد باهالى در ازاى نام نيكى ، كه از همراهيشان با كوروش تحصيل كرده بودند ، بداد . پس از آن بمملكت رخّج عازم شد و قبل از حركت آم‌نيد « 3 » نامى را ، كه دبير داريوش بود ، والى اورگت‌ها كرد .\r\nروايت آريّان هم نوشته‌هاى ديودور و كنت‌كورث را تأييد مىكند . او گويد ( كتاب 3 ، فصل 9 ، بند 3 ) : كه اسم اين مردم در ابتداء آگرياسپ بود و ، چون در سفر جنگى كوروش بر ضدّ سكاها به او كمك كردند ، از آن زمان به اورگت معروف گشتند . بعد مورّخ مزبور از اين مردم تمجيد كرده گويد ، كه اين‌ها بساير خارجيها شبيه نيستند ، مانند يونانيهاى متمدّن زندگانى ميكنند و با عدالت آشنا هستند . اسكندر به آنها آزادى داد و گفت هرقدر زمين ميخواهيد ، انتخاب كنيد ، ولى آنها زمين‌هاى كمى انتخاب كردند .\r\nاين است روايات مورّخين قديم راجع به اين مردم و از نوشته‌هاى آنها چنين برميآيد ، كه مردم مزبور در حوالى گودزرّه يا در جنوب‌شرقى سيستان ميزيستند و به بلوچستان نزديك بودند ، اما در باب اينكه اسم اين طايفه آريماسپ بوده ( ديودور ) يا آگرياسپ ( آريّان و كنت‌كورث ) چنين به نظر ميآيد ، كه نه اوّلى بوده و نه دوّمى ، اين مردم را آرياسپ ميناميده‌اند و معلوم نيست ، كه كوروش به آنها چه اسمى داده ، زيرا اورگت لفظ يونانى است .\r\nدر اين‌جا لازم است تذكر دهيم ، كه اين حكايت بيكى از داستانهاى يونانى خيلى شبيه است ، توضيح آنكه در داستانهاى يونانى راجع به سفر آرگونوتها « 4 » به\r\n\r\n\r\n","description":"","footnote":"\r\n( 1 ) -  Caranus . \r\n( 2 ) -  Andronicus . \r\n( 3 ) -  Amenides . \r\n( 4 ) -  Argonautes . \r\n","page_name":" 1684 ","page_number":797},
  {"content":"\r\n\r\nكل‌خيد « 1 » براى بدست آوردن پشم زرّين « 2 » گفته شده ، كه يك مردم سكائى موسوم به آريماسپ به آنها خيلى كمك كرد و يونانىهاى مذكور آنها را اورگت يعنى خيّر ناميدند . شايد بمناسبت اين داستان ، سرداران اسكندر اين مردم را همچنين ناميده‌اند و بعد يادداشت‌هاى سرداران در كتب مورّخين مذكور منعكس شده ( موارد اين نوع تغييرات در اسامى محل‌ّها و غيره كم نيست و پائين‌تر جهت آن روشن خواهد بود ) . در خاتمه بايد گفت ، كه ژوستن هم از مردم اورگت ذكرى كرده ، ولى از قراين چنين به نظر ميآيد ، كه اسم سابق اين مردم را تروگ‌پومپه آداسپ « 3 » نوشته بوده ، زيرا ژوستن مردمى را به اين اسم ذكر مىكند ، ولى راجع بلفظ اورگت توضيحى نميدهد ( كتاب 12 ، بند 5 ) ظنّ قوى ميرود ، كه آداسپ مصحّف آراسپ يا آرياسپ است .\r\n\r\nاسكندر در رخّج و پاراپاميزاد\r\nآريّان در اين باب نوشته ( كتاب 3 ، فصل 9 ، بند 3 ) ، كه اسكندر از مردم آگرياسپ به قصد بسّوس حركت كرد و در راه مردم دراگوگ « 4 » و درانگ « 5 » و رخّجىها را باطاعت درآورده اين ايالت را به مم‌نن « 6 » داد . بعد او باوجود برفهاى زياد و نبودن آذوقه و خستگيها ، هنديهاى سرحدّى را مطيع كرد ( مقصود آريّان از مردم درانگ همان سيستانيها هستند ، رخّج ، چنان كه كرارا گفته شده ، همان مملكتى است ، كه داريوش آن را هرخوواتيش ناميده و يونانيها آراخوزيا . ( قندهار كنونى ) . هنديهاى سرحدّى هم بايد مردمانى باشند ، كه در افغانستان شرقى ميزيسته‌اند ) . چون اسكندر از شورش ثانوى هراتيها آگاه شد و دانست ، كه بسّوس دوهزار سوار بكمك ساتىبرزن فرستاده و او به هرات تجاوز كرده ، ارته‌باذ را با اريگيوس و كارانوس براى جلوگيرى از او فرستاد و به فراتافرن والى پارت امر كرد ، كه به آنها ملحق گردد .\r\nپس از آن بين يونانىها و خارجيها جنگى شد و سپاهيان ساتىبرزن فقط وقتى فرار كردند ، كه اريگيوس ضربتى به صورت سردار مزبور زده او را به زمين افكند .\r\n\r\n\r\n","description":"","footnote":"\r\n( 1 ) -  Colchide  ( در ساحل شرقى درياى سياه ، لازيكاى قرون بعد ) .\r\n( 2 ) -  Toison d'or . \r\n( 3 ) -  Adaspes . \r\n( 4 ) -  Dragogues . \r\n( 5 ) -  Drangues . \r\n( 6 ) -  Memnon . \r\n","page_name":" 1685 ","page_number":798},
  {"content":"\r\n\r\nكنت‌كورث گويد ، كه او كلاه خود را برداشته اريگيوس را بجنگ تن‌بتن طلبيد و طرفين رشادتها كردند ، تا بالاخره ساتىبرزن افتاد . بعد آريّان گويد ( همانجا ، بند 4 ) : در اين احوال اسكندر بپايهء كوههاى قفقاز رسيد و در آنجا شهرى بنام خود ساخت . پس از قربانىهائى ، كه معمول بود ، از قلّه كوه گذشته پراكسس « 1 » پارسى را والى كرد و نىلوك‌سنوس « 2 » را با قشونى ناظر او قرار داد . چنان كه آريستوبول گويد ، قفقاز بلندترين كوه آسيا است و بسيار ممتدّ . زنجيرهء طويل كوهها از اينجا تا توروس ، كه در همسايگى كيليكيّه و پام‌فيليّه واقع است ، امتداد مييابد و جزو قفقاز بشمار ميرود . كوه قفقاز از نام مردمانى ، كه در حوالى آن سكنى دارند ، اسامى مختلف دارد . قلّهء اين كوه عارى از گياه است و در اين قسمت فقط درخت سقّز و سيل‌فيوم « 3 » ميرويد . باوجود اين اينجاها سكنه دارد و آنها حشمى زياد ميپرورند . گلّه بوى سيل‌فوم را استشمام كرده گل و ساقهء آن را تا ريشه مىخورد . به همين جهت است ، كه اهالى سيرن « 4 » ، چون اين گياه را گرانبها ميدانند ، دور آن پرچينى ميكشند ، تا از خسارت حشم مصون باشد . اين است روايت آريّان ، ولى كنت‌كورث و ديودور قدرى مشروح‌تر راجع به اين قسمت ايران آن‌روز صحبت داشته‌اند . اوّلى گويد ، كه رخّج تا درياى سياه ( پونت‌اوكسن « 5 » ) امتداد مييابد ( از اين عبارت معلوم است ، كه مورّخ مذكور از جغرافياى اين صفحات اطّلاع نداشته ) . اسكندر اين مملكت را باطاعت درآورد و بعد در اين‌جا سپاهيانى ، كه در تحت فرماندهى پارمن‌ين در همدان بودند ، بقشون اسكندر ملحق گشتند .\r\nاين لشكر از شش‌هزار مقدونى و پنجهزار يونانى و دويست سوار تركيب يافته بود .\r\nاسكندر مم‌نن را با ساخلوى مركب از چهارهزار پياده و ششصد سوار بايالت رخّج منصوب داشت . بعد او به طرف مملكتى رفت ، كه حتّى همسايگانشان آنها را نمىشناختند ، زيرا مردم مزبور از هرگونه روابطى با مردمان ديگر دورى ميجستند .\r\n\r\n\r\n","description":"","footnote":"\r\n( 1 ) -  Proexes . \r\n( 2 ) -  Niloxenus . \r\n( 3 ) -  Silphium  ( در اينجا بمعنى يونجه است ) .\r\n( 4 ) -  Cyrenes  ( مستعمرهء يونانى در افريقا ، در همسايگى برقه ) .\r\n( 5 ) -  Pont - Euxin . \r\n","page_name":" 1686 ","page_number":799},
  {"content":"\r\n\r\nاين قوم پاراپاميزاد « 1 » نام داشت و وحشىترين مردم اين صفحات بشمار ميرفت ، توضيح آنكه سختى آب‌وهوا اخلاق آنها را خشن كرده بود . بعد مورّخ مزبور صفحهء پاراپاميز را چنين وصف كرده ( كتاب 7 ، بند 3 ) : حدود اين صفحه از طرف شمال منطقه منجمد بود ، از سمت مغرب باختر و از طرف جنوب درياى هند . اين مردم كلبه‌هاشان را از خشت بنا ميكردند و ، چون درخت در اينجاها نيست ، سقف را هم از خشت ميساختند . درب كلبه‌ها در پائين وسيع است و هرقدر بالا ميرود ، تنگ‌تر شده بر وزنه‌هائى منتهى ميگردد ، كه از آن روشنائى بدرون كلبه ميافتد . عادت آنها چنين است : درختان كمى كه دارند و نيز درخت تاك را زير خاك ميكنند و درخت‌ها ، پس از آب شدن برف و يخ ، نموّ كرده خود را به هوا و آفتاب مىرساند . قطر برف و يخ بقدرى است ، كه در اينجا نه حيوانات وحشى ميتوان يافت و نه پرنده‌اى . آسمانى ، كه آن را سايه پوشيده و روشنائى روز در آن ديده نميشود ، بقدرى تاريك است ، كه انسان چيزهاى نزديك را هم نميبيند .\r\nاز اين توصيف بايد استنباط كرد ، كه مقصود مورّخ مذكور جبال هندوكه بوده .\r\nامّا اينكه كنت‌كورث گويد ، اين مملكت از طرف شمال با منطقهء منجمد و از سمت جنوب تا درياى هند ممتدّ است ، يقينا از اشتباه جغرافيائى است ، يا اينكه او فلات پامير و كوههاى هىمالايا را منطقهء منجمد مىدانسته . توصيف آسمان اين صفحه هم اغراق‌آميز است يا شايد در زمستان چنين باشد . بهرحال از اين نوع وصف‌ها معلوم است ، كه قضيّهء رفتن اسكندر پسر فيليپ بظلمات ناشى از همين نوع تصوّرات جغرافيائى بوده .\r\nديودور سىسىلى در باب اين صفحات چنين گويد ( كتاب 17 ، بند 82 ) :\r\n« پاراپاميزاد زير دبّ اكبر و دبّ اصغر است ، اهالى درختان را زير خاك ميكنند ، تا از سرما تلف نشود و در بهار خاك را برميگيرند . در اينجا جانور يا پرنده‌اى نيست » .\r\nاسكندر ، باوجود سختى آب‌وهواى اين مملكت ، بدرون آن راند و قشون\r\n\r\n\r\n","description":"","footnote":"\r\n( 1 ) -  Parapamisades . \r\n","page_name":" 1687 ","page_number":800},
  {"content":"\r\n\r\nمقدونى دوچار قحطى و سرماى سخت و درد و محن زياد گرديد . عدّهء كثيرى از سرما تلف شدند ، بعضى از درخشندگى برف فاقد بينائى گشتند و برخى از سرمازدگى فاقد پاها . در اين‌حال مقدونىها روى يخ ميافتادند و ديرى نميگذشت ، كه بر اثر سرما خشك ميشدند . بنابراين سربازان يكديگر را مجبور ميكردند ، كه راه روند . آنهائيكه خودشان را بكلبه‌ها رسانيدند ، نجات يافتند ، ولى تاريكى بقدرى بود ، كه فقط بواسطهء دود كلبه‌ها ميتوانستند راه را بيابند . بوميها ، چون خارجى را در مملكت خود نديده بودند ، از ديدن مقدونيها بوحشت افتاده آذوقهء فراوان به آنها دادند ، با اين شرط ، كه مصون باشند پس از رنج و تعب بسيار بالاخره مقدونىها به جائى رسيدند ، كه آذوقهء فراوان داشت و در اينجا جانى گرفتند .\r\nبعد اسكندر بكوههائى رسيد ، كه مورّخين ديگر هم مانند آريّان آن را كوههاى قفقاز ناميده‌اند . براى اينكه بدانيم مقصود آنها از اين اسم چيست ، نوشته‌هاى آنان را ذكر ميكنيم : ديودور گويد ( كتاب 17 ، بند 83 ) : اسكندر در مدّت 16 روز عرض آن را طى كرد ، تا به ماد رسيد . او در اينجا شهرى بنا كرد ، كه آن را اسكندريّه نامند . در اين محلّ كوهى را نشان ميدهند ، كه پرومته « 1 » نام دارد . گويند ، اين كوه آشيانهء عقابى بود و او مأموريت داشت پرومته را زجر كند . آثار زنجيرى را ، كه با آن پرومته را بكوه بسته بودند ، نيز مينمايند ( افسانهء پرومته بالاتر ذكر شده « 2 » و خيلى غريب به نظر ميآيد ، كه بوميهاى اين صفحه هم معتقد به اين افسانه بوده و به اين كوه چنين نامى داده باشند . بنابراين بايد گفت ، كه اين روايت هم اختراع سرداران اسكندر است و ديودور و ديگران در قرون بعد آن را از قول نويسندگان معاصر ضبط كرده‌اند . جهة آن هم از اينجا است ، كه اطرافيان اسكندر از راه چاپلوسى ، براى خوش‌آمد او و اينكه كارهاى او را مانند كارهاى نيم‌خدايان ، يا پهلوانان و يا اشخاص داستانى يونان ، جلوه دهند ، اسامى بعض محلّها را باسامى ، كه در داستانهاى يونانى ذكر شده ، مبدّل ميداشتند و او هم از فرط\r\n\r\n\r\n","description":"","footnote":"\r\n( 1 ) -  Promethee . \r\n( 2 ) - بذيل صفحهء « 1516 » رجوع شود .\r\n","page_name":" 1688 ","page_number":801},
  {"content":"\r\n\r\nجاه‌طلبى اين گفته‌ها را باور ميكرد . در قرون بعد ، چون تاريخ كارهاى اسكندر را موافق نوشته‌هاى سرداران و معاصرين اسكندر مينوشتند ، اين نوع گفته‌هاى پوچ را هم اقتباس كردند . اين معنى روشن است و الّا نمىنوشتند ، كه اسكندر پس از 16 روز به ماد رسيد . اين هم معلوم است ، كه افسانهء پرومته با كوههاى قفقاز مربوط است نه با سلسلهء هندوكش . ماد كجا و افغانستان شمالى كجا ! ) .\r\nبعد مورّخ مذكور گويد ، اسكندر شهرهاى ديگرى نيز در اين‌جا بنا كرد ، كه بمسافت يك روز راه از اسكندريّهء جديد بودند . سكنهء اين شهرها از هفت‌هزار نفر خارجى و سه‌هزار سپاهى غيرنظام « 1 » ( يعنى چريك ) و عدّه‌اى از سربازان اجير تركيب شد .\r\nكنت‌كورث در باب اين كوهها چنين نوشته ( كتاب 7 ، بند 3 ) : كوه قفقاز زنجيره‌ايست ، كه بىانقطاع امتداد يافته و تمام آسيا را به دو قسمت تقسيم كرده :\r\nيك روى آن بدرياى كيليكيّه ( يعنى درياى مغرب ) و روى ديگرش بدرياى كسپين « 2 » و رود آراكس و صحراهاى سكائى است ( از فحواى كلام كنت‌كورث استنباط مىشود ، كه مقصود او از آراكس ارس كنونى نيست . او هم آراكس را بمعنى سيحون استعمال كرده ) . شعبهء فرعى اين كوهها ، كه به توروس موسوم است ، به قفقاز اتّصال مييابد . اين كوه از كاپادوكيّه شروع شده و از كيليكيّه عبور كرده بكوههاى ارمنستان اتّصال مىيابد . بنابراين ، اين قلّه‌ها زنجيره‌اى از كوهها تشكيل مىكند و تقريبا تمام رودهاى آسيا از اين كوهها سرازير شده بعضى بدرياى احمر مىريزد ، برخى بدرياى كسپين و عدّه‌اى بدرياى گرگان و بدرياى سياه . باقى حكايت كنت‌كورث مانند نوشته‌هاى ديودور است و او هم افسانهء پرومته را ذكر كرده .\r\nاز توصيف كوههاى پاراپاميز صريحا استنباط مىشود ، كه مورّخين عهد قديم تصوّر ميكردند ، كوههاى آسياى صغير و ارمنستان و قفقازيّه و شمال ايران و\r\n\r\n\r\n","description":"","footnote":"\r\n( 1 ) -  Irreguliers . \r\n( 2 ) -  Caspienne . \r\n","page_name":" 1689 ","page_number":802},
  {"content":"\r\n\r\nافغانستان يك زنجيره‌اند و تمامى اين زنجيره از متفرّعات قفقاز است ، ولى عبارت ديودور كه « اسكندر كوه قفقاز ( يا پاراپاميز ) را بعرض آن طى كرده به ماد رسيد » روشن مىرساند ، كه او پنداشته ، كه اسكندر واقعا كوههاى قفقاز را طى كرده ، و الّا ماد با كوههاى شمال افغانستان چه مناسبت دارد . بارى ، بنابر نوشته‌هاى مورّخين مذكور و پس از تصحيح آن موافق اطّلاعات جغرافيائى كنونى ، به اين نتيجه ميرسيم ، كه اسكندر از سيستان به طرف گودزرّه و رخّج رفته ، بعد به طرف شمال افغانستان ، كه در همسايگى باختر بوده ، متوجّه گشته و از كوههاى آن مملكت گذشته ، تا به باختر درآيد . در موقع صعود بكوهها ، قشون اسكندر ببرف و يخ زياد برخورده و عدّهء كثيرى از سپاهيانش تلف شده . تاريكى هم از مه بوده ، كه مانع ميشده سپاهيان يكديگر را ببينند . احتمال قوى ميرود ، كه سرداران اسكندر براى جلب‌توجّه مردمان قدرى هم در توصيف اين راه و عبور از كوهها مبالغه كرده‌اند و اين اغراق‌گوئى در كتب مورّخين قرون بعد انعكاس يافته و سرچشمهء روايات راجع برفتن اسكندر پسر فيليپ بقطب و ظلمات گرديده . ژوستن پاراپاميزاد را پاراپام‌من « 1 » نوشته ( كتاب 12 ، بند 5 ) .\r\n\r\nاوضاع باختر\r\nبسّوس در باختر خود را اردشير ميناميد و شاه ايران ميخواند .\r\nپس از چندى او مجلسى آراست ، تا موافق عادت پارسىها در باب جنگ شور كند . در اين مجلس ، چنان كه كنت‌كورث گويد ( كتاب 7 ، بند 4 ) او از قواى خود تمجيد و از مقدونىها تكذيب كرده گفت ، پيشرفتهاى مقدونىها بيشتر از حماقت داريوش بود : بجاى اينكه باستقبال مقدونىها شتافته در جاهاى تنگ كوههاى كيليكيّه با آنها جنگ كند ، ميبايست عقب نشسته مقدونيها را به جاهاى سخت بكشاند و از رودها و تنگ‌هاى كوهها چنان استفاده كند ، كه مقدونيها نه راه پيش داشته باشند و نه راه پس ( اين حرف بسّوس كاملا صحيح بوده ) . بعد گفت ، بعقيدهء من ما بايد به سغد برويم و رود جيحون سنگرى در جلو ما باشد ، تا كمك‌هاى لازم از ملل همجوار ، يعنى از خوارزميها ، داهىها ، ساكها ،\r\n\r\n\r\n","description":"","footnote":"\r\n( 1 ) -  Parapammenes . \r\n","page_name":" 1690 ","page_number":803},
  {"content":"\r\n\r\nهنديها و سكاها بما برسد . اين‌ها جنگيهائى هستند ، كه شانهء آنها با تك سر مقدونيها مساوى است . بر اثر باده‌نوشى همه فرياد كردند ، كه اين نقشه براى نجات آنان بهترين وسيله است . در اين مجلس شخصى بود كبارس « 1 » نام ( ديودور نوشته باگ‌داراس « 2 » نام - كتاب 17 بند 83 ) از اهل ماد ، كه ميگفت در فن ساحرى قوى است ، ولى در حقيقت چيز زيادى نميدانست . او گفت ، براى خادمى اطاعت به از اظهار عقيده است ، زيرا در صورت اوّلى او با مخاطراتى ، كه براى همه‌كس هست ، شركت مىكند و در مورد دوّم بدست خودش خود را بمخاطره مياندازد .\r\nدر اين‌وقت بسّوس جامى از شراب به او داد و كبارس سخن خود را دنبال كرده چنين گفت : از خطاهائى ، كه طبيعت براى انسان تهيّه كرده ، يكى اين است ، كه ما در كارهاى ديگران بيش از كارهاى خودمان مآل‌بين هستيم . از مشورتى ، كه شخص فقط با خودش بكند ، نتيجه‌اى جز اختلال نميتوان گرفت : گاهى ترس ، وقتى شهوت و در بعض موارد رجحانى ، كه بفكر خودمان ميدهيم ، ما را كور ميدارد . بار سنگينى بدوش تو است و آن تاج شاهى است . اين بار را بايد با احتياط كشيد ، و گرنه خدا نكرده اين بار تو را خرد خواهد كرد . عقل لازم است ، نه شتابندگى . بعد ، چنان كه كنت‌كورث گويد ، او اين مثل باخترى را آورد : سگ ترسو هرقدر بلندتر لاى زند ، همانقدر كمتر ميگزد و رود ، هرقدر عميق‌تر است ، كمتر صدا مىكند . پس از اين سخنان همه منتظر بودند ، كه او عقيدهء خود را بگويد . بالاخره مفاد عقيدهء او اين بود ، كه جنگ با اسكندر كارى است بيهوده .\r\nهرقدر بسّوس تند برود ، اسكندر از او تندتر خواهد رفت ، زيرا اميد تندتر از ترس حركت مىكند . بهرجا برود ، اسكندر در دنبال او خواهد بود . پس بهتر است برود و تسليم شود ، شايد تاجى را ، كه از دست فاتح ميگيرد ، بهتر بتواند حفظ كند . از اين سخنان كبارس بسّوس خشمناك شد و قمهء خود را كشيد ، تا به او حمله كند ، ولى در اين احوال يكى از حضار دست بسّوس را گرفت و غوغائى\r\n\r\n\r\n","description":"","footnote":"\r\n( 1 ) -  Cobares . \r\n( 2 ) -  Bagodaras . \r\n","page_name":" 1691 ","page_number":804},
  {"content":"\r\n\r\nروى داد . بعد بسّوس از طالار بيرون دويد و كبارس از بهم خوردن مجلس استفاده كرده بگريخت و نزد اسكندر رفت . لشكر بسّوس عبارت بود از هشت هزار باخترى مسلّح . اينها در ابتداء تصوّر ميكردند ، كه بواسطهء آب‌وهواى سخت باختر اسكندر به آن صفحه نخواهد رفت و راه هند را پيش خواهد گرفت ، ولى بعد كه شنيدند اسكندر دارد نزديك مىشود ، از دور بسّوس بپراكندند . در اين احوال بسّوس با مشتى از سپاهيان صادق خويش از آمويه به قصد سغد گذشت و پس از عبور از رود مزبور تمام كشتيها را بسوخت ، تا بدست اسكندر نيفتد . پس از آن اسكندر از كوههاى پاراپاميز گذشت و به طرف باختر راند . در اين راه فقدان غلّه باعث گرسنگى گرديد ، زيرا بومىها در انبارهاى زيرزمين آذوقه‌شان را پنهان كرده و آنها را چنان ساخته بودند ، كه كسى جز سازندگان نميدانست ، اين انبارها كجا است . كنت‌كورث گويد اين انبارها را بوميها سىرس « 1 » مينامند .\r\nمقدونيها علاوه بر گرسنگى از سرما هم سخت در زحمت بودند و براى مداواى جوارح خود روغن كنجد را گرفته به بدن مىماليدند . از اين جهت كنجد بقدرى گران شد ، كه يك كوزهء كوچك اين روغن را به 240 درهم ميخريدند و قيمت همان مقدار عسل به 380 درهم رسيد . بر اثر قحطى ، مقدونىها با علف صحرا و ماهى رودها تغذيه ميكردند . بعد ، كه اين موادّ هم تمام شد ، اسكندر امر كرد مالهاى بنه را سر بريده بخورند . بدين‌حال بالاخره مقدونيها خودشان را به باختر رسانيدند .\r\nباختر آن زمان را مورّخ مذكور چنين وصف كرده : زمين اين صفحه در بعض جاها حاصلخيز است و غلّه زياد ميدهد . چراگاه‌ها هم كم نيست و بنابراين اهالى حشم زياد نگاه ميدارند ، ولى قسمت وسيعى از اين صفحه از ماسه و ريگ روان پوشيده و بكلّى لم يزرع است . اين‌جاها نه سكنه دارد و نه محصولى . وقتى كه بادهاى شمال ميوزد ، ريگ روان را در جاهائى جمع كرده تل‌هائى ميسازد و\r\n\r\n\r\n","description":"","footnote":"\r\n( 1 ) -  Siros . \r\n","page_name":" 1692 ","page_number":805},
  {"content":"\r\n\r\nراهها را ميپوشد . از اين جهت مسافرين مجبورند ، مانند دريانوردان شب ، بهدايت ستاره‌ها راه را بيابند و مسافرت در روز عملى نيست ، بخصوص ، كه اگر بادهاى شمال بوزد ، مسافر را در زير ريگ روان دفن مىكند ، ولى جاهائى كه چنين نيست ، خيلى مسكون است و اسبهاى زياد دارد . بهترين دليل اين معنى آنكه باختر ميتواند سىهزار سوار بدهد . پايتخت باختر باختر نام دارد و در پاى كوه پاراپاميز واقع است ، رودى كه باختروس « 1 » نام دارد از شهر ميگذرد و نام ايالت و شهر از اسم همين رود است .\r\n\r\nورود اسكندر به باختر\r\nبقول آريّان ( كتاب 3 ، فصل 10 ، بند 1 ) : بسّوس با هفت‌هزار نفر باخترى و سوارهاى داهى ، كه در اينطرف رود تاناايس سكنى داشتند ، صفحاتى را ، كه پائين كوه قفقاز بود ، عارى از هر آذوقه ميكردند ، تا اسكندر نتواند در اين صفحات حركت كند ( از اين عبارت آريّان استنباط مىشود ، كه او هم سيحون را رود دن ميدانسته ، ولى پائين‌تر گويد ، كه اين تاناايس غيراز تاناايس هرودوت است ، يعنى اگرچه با آن هم‌اسم است ، ولى دن كنونى نيست . از اين‌جا روشن است ، كه مقصود او از اين تاناايس سيحون بوده ) .\r\nاسكندر باوجود برف عميق و اشكالات حركت باروبنه ، راه خود را دنبال كرد و بسّوس ، چون در فشار واقع شد ، نواقل خود را آتش زده بمحلّ نان‌تاك « 2 » در سغد عقب نشست و سوارهاى داهى و سغد در تحت فرماندهى سپىتامن « 3 » و اكسيارت « 4 » از عقب او رفتند ، ولى سوارهاى باخترى ، چون دانستند ، كه او فرار مىكند ، از او برگشتند . پس از آن اسكندر استراحتى بقشون خود در دراپ‌ساك « 5 » داده به طرف شهر باختر « 6 » و آارن « 7 » روانه شد و در يورش اوّل اين دو شهر عمده را گرفت . باقى مملكت باختر پس از آن مطيع گشت . بعد اسكندر ساخلوى در اينجا برياست آرخه‌لائوس « 8 » گذاشته ارته‌باذ را والى كرد .\r\nكنت‌كورث گويد ( كتاب 7 ، بند 4 ) : زمانى ، كه اسكندر در باختر بود ، به او\r\n\r\n\r\n","description":"","footnote":"\r\n( 1 ) -  Bactrus . \r\n( 2 ) -  Nantaque . \r\n( 3 ) -  Spitamenes . \r\n( 4 ) -  Oxiartes . \r\n( 5 ) -  Drapsaque . \r\n( 6 ) -  Bactres . \r\n( 7 ) -  Aorne . \r\n( 8 ) -  Archelaus . \r\n","page_name":" 1693 ","page_number":806},
  {"content":"\r\n\r\nخبر رسيد ، كه لاسدمونيها از مقدونيها شكست خورده‌اند ( شرح جنگهاى آژيس با آن‌تىپاتر نايب السّلطنهء اسكندر در مقدونيّه بالاتر ذكر شده صفحهء 1402 ) و نيز خبر آوردند ، كه سكاهاى كنار رود تاناايس ( سيحون ) بكمك بسّوس خواهند آمد .\r\nپس از آن اسكندر قشون خود را براى تعقيب بسّوس حركت داد و در اين احوال اريگيوس ، كه به هرات براى دفع ساتىبرزن رفته بود ، وارد شد و اسلحه و لباس او را ، كه علامت فتح بود ، نزد اسكندر آورد .\r\n\r\nفصل دوم - تسخير ايالات شمال‌شرقى ايران\r\n\r\nمبحث اول - از باختر تا سغد\r\n\r\nحركت اسكندر به طرف سغد\r\nشرح اين قسمت را آريّان چنين نوشته ( كتاب 3 ، فصل 10 ، بند 2 ) : اسكندر به طرف اكسوس « 1 » حركت كرد .\r\nسرچشمهء اين رود در قفقاز است و بزرگتر از رودهائى است ، كه اسكندر در آسيا از آنها گذشته بود . فقط رودهاى هند از اين رود بزرگتر است .\r\nاين رود در نزديكى گرگان ببحر كسپين ميريزد ( حالا بدرياى آرال جارى است ) .\r\nوسيله‌اى براى گذشتن از آن نبود : عرض رود شش استاد است ( تقريبا 1100 مطر ) .\r\nعمق مجرايش از اين هم بيشتر و پر از ماسه است ( اين گفتهء آريّان اغراق است ، زيرا عمق آمويه يقينا 50 مطر هم نبوده . اين نمونه‌اى است از اغراق‌نويسى تقريبا تمام مورّخين عهد قديم ، وقتى كه بارقام ميرسند . م . ) . جريانش بسيار تند مىباشد و خيلى مشكل است ، كه در اينجا پايه‌هائى در آب گذارد . چون چوب بدست نمىآمد ، نميشد پلى روى اين رود ساخت و ، اگر ميخواستند از جاى ديگر چوب بياورند ، وقت گرانبها از دست ميرفت . بنابراين بدين وسيله متشبّث شدند :\r\nپوستهائى را ، كه براى چادر سربازان به كار ميبردند ، از كاه و ساقه‌هاى خشك گياهها انباشتند و درزهاى آن را محكم دوختند . بعد اين پوستها را سربازان\r\n\r\n\r\n","description":"","footnote":"\r\n( 1 ) -  Oxus  ( وخش - جيحون - آمويه ) .\r\n","page_name":" 1694 ","page_number":807},
  {"content":"\r\n\r\nبهم اتّصال داده بكمك يكديگر در پنج روز از رود گذشتند . اسكندر ، قبل از عبور از آمويه ، تسّاليان و نيز مقدونىهائى را ، كه از جهت زخم‌هاى زياد به كار جنگ نميآمدند ، مرخّص كرد . بعد ستازانور « 1 » را بجاى آرزام « 2 » ، كه به نظر ميآمد ، ميخواهد ياغى شود ، بحكومت هرات گماشت . اين است آنچه ، كه آريّان گويد و معلوم است ، كه راجع بكيفيّات حركت تا آمويه ساكت است .\r\nديودور ، پلوتارك و ژوستن نيز در اين باب ساكت‌اند ، ولى كنت‌كورث چنين نوشته ( كتاب 7 ، بند 4 ) : « اسكندر ارته‌باذ را بايالت باختر گماشت و باروبنه قشون خود را با ساخلوى در محلّ گذارده عازم سغديان گرديد و به بيابانهاى بىآب و علف آن مملكت وارد شد . معلوم است ، كه شبها حركت ميكرد . باوجود اين به زودى فرياد العطش از سپاهيان او برخاست . سپاهيان مقدونى فرسنگ‌ها راه مىپيمودند ، بىاينكه برودى برسند . اشعهء آفتاب بريگ‌هاى روان تابيده انعكاس مىيافت و حرارت طاقت‌فرسا در اطراف ايجاد ميكرد . بعد مهى از حرارت زمين متصاعد ميگشت و از روشنائى ميكاست . سحرگاهان نسيم روح‌افزا و شب‌نم قدرى هوا را خشك ميكرد ، ولى همين كه آفتاب برميآمد ، در حال هر رطوبتى بخار شده به آسمان ميرفت . در اين احوال نه فقط اميد مقدونيها بيأس مبدّل گرديد ، بل بردبارى را هم از دست دادند ، زيرا قوّه‌اى برايشان باقى نمانده بود ، ولى نه ميتوانستند درنگ كنند و نه پيش روند . يك قسمت كوچك قشون بواسطهء هدايت رهنمايان قدرى آب يافته رفع عطش كردند ، ولى چون از شدّت حرارت ميبايست زودزود آب بياشامند ، اين مقدار آب كافى نبود و بجاى آب شراب و روغن بافراد ميدادند .\r\nديرى نگذشت ، كه اثرات آشاميدن اين دو مايع بروز كرد و سربازان مقدونى بحالى افتادند ، كه نه ميتوانستند اسلحه بردارند و نه قدمى پيشتر گذارند و ، آنهائى كه از اين دو مشروب نياشاميده بودند ، وقتى كه رفقاى خود را در اين‌حال ميديدند ، شكر ميكردند ، كه فقط محنت عطش را تحمّل ميكنند . بر اثر اين وضع\r\n\r\n\r\n","description":"","footnote":"\r\n( 1 ) -  Stazanor . \r\n( 2 ) -  Arzames  ( يونانى شده ارشام است ) .\r\n","page_name":" 1695 ","page_number":808},
  {"content":"\r\n\r\nاسكندر غرق اندوه بود ، كه ناگاه دو نفر مفتّشى ، كه رفته بودند ، تا محلّى براى اردوگاه بيابند ، با مشكهاى مملوّ از آب برگشتند . اسكندر به اينها برخورد و آنها زود جامى پر كرده به او دادند . اسكندر در حالى ، كه جام را گرفته بود ، پرسيد ، اين مشگها براى كيست . جواب دادند براى پسران ما ، كه در قشون‌اند . پس از اين جواب ، چنان كه مورّخ مذكور گويد ، اسكندر جام را پس داده گفت : اگر من بياشامم به ديگران نخواهد رسيد و ، اگر بخواهم با ديگران قسمت كنم ، كفايت نخواهد كرد . برويد و پسران خود را سيراب كنيد » .\r\nبارى اسكندر پس از محن زياد شبانه بكنار آمويه رسيد ، ولى قسمت بزرگ قشون عقب مانده بود . بنابراين اسكندر امر كرد ، آتش‌هائى روى بلنديها روشن كردند ، تا عقب‌ماندگان بدانند اردوگاه دور نيست و نيز اشخاصى را با مشگها و ظروف مملوّ از آب بكمك آنها فرستاد . امّا مقدونيها ، همين كه به آب رسيدند ، چندان از آن خوردند ، كه ناخوش شدند و مرض بقدرى كشتار كرد ، كه اسكندر در جنگى اينقدر تلفات نداده بود . او از شدّت نگرانى شب نتوانست بخوابد .\r\nروز بعد مشكلى ديگر پيش آمد ، توضيح آنكه براى گذشتن از رود آمويه ميبايست پلى ساخت و هر دو طرف اين رود بكلّى عارى از درخت بود . در اين احوال چاره را اسكندر در اين ديد ، كه مشگها را پر از يونجه و علف كنند و سربازان او بر روى مشگها بشناو از رود بگذرند . آنها چنين كردند و قسمتى از لشكر بآنطرف گذشته ، زير اسلحه ماند ، تا قسمتهاى ديگر هم يكى پس از ديگرى بگذرند .\r\nدر مدّت ده روز مقدونيها از اين رود عبور كردند .\r\n\r\nبسّوس و اسكندر\r\nآريّان از قول بطلميوس ، كه خودش در گرفتار شدن بسّوس دخالت داشته ، چنين گويد : در حالى كه اسكندر ميشتافت ، كه زودتر به بسّوس برسد ، چابك‌سوارانى از طرف سپىتامن و داتافرن « 1 » در رسيده خبر دادند ، كه آنها بسّوس را گرفته‌اند و منتظراند ، كه اسكندر دسته‌اى را بفرستد ،\r\n\r\n\r\n","description":"","footnote":"\r\n( 1 ) -  Dataphernes . \r\n","page_name":" 1696 ","page_number":809},
  {"content":"\r\n\r\nتا او را تسليم كنند . پس از آن اسكندر حركت خود را كندتر كرد و بطلميوس پسر لاگوس « 1 » را با سه دسته سواره‌نظام و تمام كمانداران و عدّه‌اى پياده‌نظام فرستاد ، تا اين كار را انجام دهد . بطلميوس در چهار روز ، راه ده روز را پيمود و بمحلّى رسيد ، كه خارجيها در آنجا شب قبل با سپىتامن اردو زده بودند . در اينجا او شنيد ، كه سپىتامن و داتافرن در تسليم كردن بسّوس ترديد دارند .\r\nپس از آن بطلميوس به پياده‌نظام امر كرد ، كه از عقب او به ترتيب جنگى حركت كنند و خود با سواره‌نظام تاخته بيك قصبه رسيد ، كه چند نفر از سربازان سپىتامن در آنجا بسّوس را در قيد داشتند . سپىتامن با همراهانش رفته بود ، زيرا بيمناك بود از اينكه خودش بسّوس را تسليم دارد . بطلميوس محلّ را محاصره كرده باهالى گفت ، اگر بسّوس را بدهند ، كارى با آنها ندارد . اهالى بطلميوس را بقصبه داخل كرده بسّوس را به او دادند . بعد بطلميوس كس نزد اسكندر فرستاد ، تا بداند ، كه چگونه بايد بسّوس را به او تسليم دارد . جواب آمد ، كه او را برهنه كنند و با ريسمانى در طرف راست راهى ، كه قشون اسكندر بايد بپيمايد بمحلّى ببندند . پس از آن ، وقتى كه اسكندر در ارّابهء خود از اين محلّ ميگذشت ، رو به بسّوس كرده پرسيد : « آيا تو بپادشاه و دوست و ولىنعمتت خيانت ورزيده او را در زنجير كردى و كشتى ؟ » بسّوس جواب داد : « اين كار را از پيش خود نكردم ، عقيدهء تمام كسانى ، كه همراه داريوش بودند ، چنين بود ، زيرا ميخواستند با اين كار مورد عفو شما واقع شوند » . اسكندر امر كرد ، او را چوب زدند و يكنفر جارچى تقصيرى را ، كه پادشاه به او وارد ميكرد ، بصداى بلند اعلام كرد . پس از اين زجر اوّلى او را به باختر بردند ، تا در آنجا اعدام شود . بعد آريّان نوشته : اين روايت بطلميوس است ، ولى آريستوبول گويد ، كه بسّوس را با آن وضع فضاحت‌بار سپىتامن و داتافرن به اسكندر تسليم كردند ( كتاب 3 ، فصل 10 ، بند 3 ) .\r\n\r\nروايت كنت‌كورث\r\nاز مورّخين ديگر كسى ، كه مشروح‌تر اين قضيّه را ذكر كرده كنت‌كورث است و او چنين گويد ( كتاب 7 ، بند 4 ) :\r\n\r\n\r\n","description":"","footnote":"\r\n( 1 ) -  Lagos . \r\n","page_name":" 1697 ","page_number":810},
  {"content":"\r\n\r\nسپىتامن يكى از دوستان خيلى نزديك بسّوس و مورد ملاطفت‌هاى مخصوص او بود . اين شخص ، همين كه شنيد ، اسكندر از آمويه گذشته با داتافرن و كاتن « 1 » نامان ، كه از محارم بسّوس بودند ، داخل مذاكره شد ، كه او را گرفته به اسكندر تسليم كنند . هر دو آنها اين پيشنهاد را پذيرفتند و ، پس از اينكه هشت نفر جوان پردل را با خود همراه كردند ، سپىتامن نزد بسّوس رفته اظهار كرد ، مطلب مهمّ محرمانه‌اى دارم و ، چون حضار خارج شدند ، گفت ، كه داتافرن و كاتن بر ضدّ تو كنگاشى داشتند و مىخواستند تو را گرفته به اسكندر بدهند ، ولى من آنها را توقيف و در زنجير كردم . بسّوس از اين گفته شاد شد و ، پس از سپاسگذارى از سپىتامن ، فورا امر كرد آنها را نزد وى آرند . شركاء دو نفر مزبور آنها را دست بسته آوردند و بسّوس در حال برخاست تا آنها را بزند . در اين احوال شركاء نقاب تزوير را از رو برداشته به بسّوس حمله بردند و او را گرفته در زنجير كردند . بعد تاج شاهى را از سر او برداشتند و لباس او را دريده از تنش كندند .\r\nبسّوس ، وقتى كه خود را مغلول ديد ، گفت فناى من كار خدايان انتقام است و شما ، كه با من چنين رفتار كرديد ، بر ضدّ داريوش نيستيد ، زيرا روح او را خوشنود ميداريد ، ولى بدانيد ، كه اين مساعدتى است ، كه با اسكندر ميكنيد ، دشمنان او هميشه براى فتح او كار كرده‌اند . كنگاشيان از ترس اينكه اطرافيان بسّوس بر آنها قيام بكنند ، در اردو انتشار دادند ، كه بامر اسكندر چنين كرده‌اند و بعد او را بر اسب نشانده نزد اسكندر بردند . اسكندر ، كه به طرف رود تاناايس روانه بود ، به سپىتامن برخورد . او لباس بسّوس را كنده و زنجيرى بگردنش افكنده ميكشيد و ، همين كه به اسكندر رسيد ، چنين گفت : چون من خواستم انتقام دو آقاى خود را ، كه يكى توئى و ديگرى داريوش از او بكشم ، او را گرفته نزد تو آوردم و ، چنان كه او با داريوش رفتار كرده بود ، منهم با او همان معامله كردم . كاش داريوش چشمان خود را باز كرده اين منظره را تماشا ميكرد . كاش اين پادشاه ، كه بهيچوجه\r\n\r\n\r\n","description":"","footnote":"\r\n( 1 ) -  Catenes . \r\n","page_name":" 1698 ","page_number":811},
  {"content":"\r\n\r\nلايق آن خاتمه دهشت‌ناك نبود ، از گور بيرون ميآمد و اين وضع تسلّىبخش را ميديد .\r\nاسكندر او را ستود و بعد رو به بسّوس كرده گفت : « كدام حيوان هار زهر خود را در دل تو ريخت ، كه تو جسارت كرده پادشاهى را ، كه ولينعمت تو بود گرفته اوّل در زنجير كردى و بعد او را كشتى ؟ اما با اين‌حال ، كه عنوان شاهى را غصب كردى ، مزد پدركشى را گرفتى ؟ » . بسّوس نتوانست در دفاع خود چيزى بگويد ، ولى راجع بجمله آخرى اسكندر جواب داد : « اگر من عنوان شاهى اختيار كردم ، از اين جهت بود ، كه خواستم ايالات خود را به تو تسليم كنم و هرگاه من اين كار نميكردم ، ديگرى غصب ميكرد » . اسكندر جوابى بوى نداده امر كرد اگزاثرس « 1 » برادر داريوش ، كه جزو قراولان شخصى او بود ، نزديك شود و به او چنين گفت : بسّوس را به تو ميسپارم ، تا گوشها و دماغ او را ببرى و بعد بدارش آويزى و خارجىها جسد او را تيرباران كنند ، ولى آنها بايد مراقب باشند ، كه طيور بجسد او نزديك نگردند . اگزاثرس گفت چنين كنم و در باب طيور اظهار داشت ، كه اين كار از كاتن ساخته است ، زيرا مهارت او در تيراندازى بقدرى بود ، كه مرغ را در حال پرش ميزد و باوجود اينكه ايرانيها در تيراندازى معروف بودند ، او را تيراندازى ماهر ميدانستند . بعد اجراى مجازات را بتأخير انداختند ، تا بسّوس را در همانجا ، كه داريوش را كشته بود ، بكشند و باشخاصى ، كه در گرفتن بسّوس همراهى كرده بودند ، جايزه‌هائى داده شد ( كنت‌كورث ، كتاب 7 ، بند 5 ) .\r\nروايت كنت‌كورث با نوشته‌هاى آريّان اختلافاتى دارد و شكّى نيست ، كه در اين مورد روايت آريّان صحيح‌تر است ، زيرا او اين قضيّه را موافق يادداشت بطلميوس ، كه خودش مأمور گرفتن بسّوس بوده ، ذكر كرده .\r\n\r\nكشتن برانخيدها « 2 »\r\nاسكندر ، كه بدرون ايالت سغد ميرفت ، به شهر كوچكى رسيد ، كه مسكن برانخيدها بود . اينها مردمى بودند ، كه چون\r\n\r\n\r\n","description":"","footnote":"\r\n( 1 ) -  Oxathres . \r\n( 2 ) -  Branchides . \r\n","page_name":" 1699 ","page_number":812},
  {"content":"\r\n\r\nخشيارشا از يونان مراجعت كرد ، شهر مىلت را ترك كرده در اينجا بامر شاه مزبور توطّن اختيار كردند . جهت اين بود ، كه براى خوش‌آمد خشيارشا معبد آپولّون دىدىميان « 1 » را توهين كرده بودند و ديگر نميتوانستند در شهر مزبور بمانند . اين مردم هنوز اخلاق يونانى را بكلّى فراموش نكرده بودند ، ولى بزبانى حرف ميزدند ، كه مخلوط از زبان مادرى آنان و زبان بومى اين صفحه بود . اسكندر امر كرد از اهالى مىلت افرادى را ، كه در لشكر او بودند ، احضار كنند و به آنها گفت : شما را مختار مىدارم در اينكه از خانوادهء برانخيد انتقام بكشيد يا ، نظر باينكه هرچه باشد از نژاد شما هستند ، آنها را ببخشيد . هرچند اهالى مىلت كينهء اين خانواده را در دل داشتند ، باوجود اين در موقع مشاوره اكثريت آراء حاصل نشد و اسكندر گفت پس بهتر است خودم تصميمى بگيرم . روز ديگر ، كه اهالى مىلت براى اخذ جواب آمدند ، اسكندر به برانخيدها گفت ، همراه من بيائيد و خود با دسته‌اى از قشون داخل شهر شده امر كرد شهر را محاصره كنند . بعد حكم غارت خانه و كشتن اهالى صادر شد . مقدونىهاى وحشى ، كه عاشق چپاول و سفّاكى بودند ، بجان مردم بيچارهء بىمدافع افتادند و شقاوت‌هاى آنان را ديگر حدّى نبود ، چنان كه كنت‌كورث گويد ( كتاب 7 ، بند 5 ) : « نه وحدت زبان شقاوت جلّادان را سكونت بخشيد ، نه لباس مقدّسى ، كه درخواست‌كنندگان برانخيدها پوشيده بودند و نه تضرّع و زارى آنها » زن و مرد ، كوچك و بزرگ ، پير و برنا از دم شمشير گذشتند . بعد اسكندر امر كرد خود شهر را نابود كنند و مقدونيها و يونانيها نه فقط خانه‌ها را خراب و اين محلّ را تلّى كردند ، بل درختها و حتّى درختان مقدّس آن را هم از ريشه درآوردند ، تا صحراى لم‌يزرعى بيش در اينجا نماند . باز كنت‌كورث گويد : « اگر اين سختىها نسبت باشخاصى ميشد ، كه خيانت به مىلت كرده بودند ، ممكن بود ، بگوئيم ، كه بمجازات خودشان رسيدند و نميتوان آن را وحشىگرى ناميد ، ولى مردمى كه مورد اين شقاوتها شدند ، احفاد\r\n\r\n\r\n","description":"","footnote":"\r\n( 1 ) -  Apollon - Didymeen . \r\n","page_name":" 1700 ","page_number":813},
  {"content":"\r\n\r\nو اعقاب آنها بودند و كفّارهء اجداد خود را ميدادند ، و حال آنكه هيچگاه مىلت را نديده و اين شهر را به خشيارشا تسليم نكرده بودند » ( كتاب 7 ، بند 5 ) آريّان در اين باب ساكت است . اگرچه نوشته‌هاى ديودور راجع بوقايع اين زمان ، تا مدّت يكسال گم شده ، ولى از فهرست يونانى نوشته‌هاى او معلوم است ، كه او هم از كشتن برانخيدها ذكرى كرده بود ( تبصرهء هوفر « 1 » مترجم ديودور ، جلد سوّم ، صفحهء 385 ) .\r\n\r\nمجروح گشتن اسكندر\r\nبعد ، چنان كه كنت‌كورث گويد ( كتاب 7 ، بند 6 ) :\r\nمقدونىها ، كه براى تحصيل عليق رفته بودند ، بپراكندند و ناگهان مورد حملهء مردمى شدند ، كه در كوهستان مسكن داشتند و در جدالى ، كه روى داد ، عدّهء زيادى از مقدونيها اسير گشتند . اسكندر مساكن اينها را محاصره كرد و در موقع جدال تيرى بپاى او آمد ، كه نوك آن در گوشت بماند . مقدونيها او را باردو برده غرق حزن و اندوه شدند ، ولى به زودى خبر دادند ، كه رسولان اين مردم ميخواهند اسكندر را ملاقات كنند . اسكندر فورا زخم خود را باز كرد ، تا نشان دهد ، كه اهميّت ندارد و رسولان را پذيرفت . آنها به اسكندر گفتند كه ما هم مانند مقدونيها از اين قضيّه مغموميم ، زيرا ما بر ضدّ خدايان نيستيم و ، چون شجاعت تو را ديده‌ايم ، تسليم ميشويم . پس از آن اسكندر قول امان به آنها داده اسراى مقدونى را پس گرفت و اين مردم باطاعت درآمدند . آريّان هم اين خبر را تأييد كرده ، ولى در باب آمدن رسولان نزد اسكندر ساكت است ( كتاب 3 ، فصل 10 ، بند 4 ) .\r\n\r\nحركت اسكندر به طرف مركند « 2 »\r\nمركند را بعضى با سمرقند كنونى منطبق مىدارند . آريّان گويد ( همانجا ) ، كه پاىتخت سغديان بود . كنت‌كورث نوشته ( كتاب 7 ، بند 6 ) ، كه چون اسكندر نميتوانست بواسطهء زخم پا سوار شود او را در تخت روان ميبردند . در سر اين مطلب ، كه تختروان\r\n\r\n\r\n","description":"","footnote":"\r\n( 1 ) -\r\n Bibliotheque Historique de Diod . de Sicile , trad . par Ferd Hoefer . Paris t . III p . 385 . \r\n( 2 ) -  Maracande . \r\n","page_name":" 1701 ","page_number":814},
  {"content":"\r\n\r\nرا كىها ببرند ، بين سواره‌نظام و پياده‌نظام منازعه درگرفت ، زيرا هريك ميخواستند اين كار را منحصرا عهده‌دار شوند . بالاخره اسكندر قرار داد ، كه بنوبت سپاهيان هر دو قسمت تخت روان را ببرند . پس از چهار روز اسكندر به مركند رسيد .\r\nدور ديوار اين شهر هفتاد استاد بود ( دو فرسنگ و ثلث ) و ارگ ديوارى نداشت .\r\nاسكندر در اين‌جا ساخلوى گذارد و دهات و قصبات اطراف شهر را غارت كرد .\r\nبعد رسولانى از طرف سكاهاى آبيان « 1 » نزد اسكندر آمدند . اينها مردمى بودند ، كه از زمان فوت كوروش آزاد مانده بودند و حالا مىخواستند مطيع گردند . راجع به اين مردم ميگفتند ، كه از تمام خارجىها عادل‌تراند و ، تا مجبور نشوند ، اسلحه برنميدارند و ، چون به آزادى خود خو كرده‌اند ، مساوات باعث شده ، كه زيردستان نيز برياست ميرسند . اسكندر اينها را خوب پذيرفت و پريداس « 2 » يكى از صاحبمنصبان خود را نزد سكاهاى اروپائى فرستاد ، تا به آنها بگويد ، كه بىاجازهء اسكندر از رود تاناايس ، كه سرحدّ آنها است باينطرف ( يعنى به طرف آسيا ) نگذرند . اين شخص مأمور بود مملكت سكائى را تا بوغاز بوسفور تفتيش كرده نتيجهء تحقيقات را به اسكندر عرضه دارد .\r\nآريّان گويد ( كتاب 3 ، فصل 10 ، بند 4 ) : خارجىها ، چنان كه آريستوبول نوشته ، اين رود را اركسانت « 3 » مينامند و آن غير از تاناايسى است ، كه هرودوت از آن سخن ميراند ( يعنى غير از رود دن است ) . اين رود ( يعنى دن ) هشتمين رود سكائيه است و از درياچه‌اى شروع شده به پالوس‌م‌اتيد « 4 » ( يعنى درياى آزوو ) ميريزد . رود مزبور اروپا را از آسيا جدا مىكند ، چنان كه بوغازى كه آنطرف گاد « 5 » است ( يعنى بوغاز جبل طارق ) افريقا را از آسيا جدا ميسازد ( كنت‌كورث چنين توضيحى نميدهد ، ولى چون لااقل دو قرن بعد از آريّان ميزيسته ، لابد مقصود او هم از تاناايس رود سيحون بوده ) .\r\n\r\n\r\n","description":"","footnote":"\r\n( 1 ) -  Abiens . \r\n( 2 ) -  Peridas . \r\n( 3 ) -  Orxante  ( اگر نوشتهء آريّان را صحيح بدانيم ، نام سيحون در اين زمان تقريبا ورخشنت بوده ) .\r\n( 4 ) -  Palus Meotide . \r\n( 5 ) -  Gades . \r\n","page_name":" 1702 ","page_number":815},
  {"content":"\r\n\r\nآريّان راجع به سكاهاى آبيان گويد ، كه بقول هومر « 1 » اين سكاهاى آسيائى از تمام مردمان عادل‌تراند و بواسطهء آزادى و فقر اخلاقى پاك دارند ( هومر شاعر و داستانسراى معروف يونانى است ، كه معلوم نيست كى ميزيسته . بعضى داستانهاى ايلياد « 2 » و اوديسه « 3 » را از يكنفر داستانسرا نميدانند ) . بعد مورّخ مذكور گويد :\r\nخانواده‌هاى زياد از سكاهاى اروپائى هم رسولانى نزد اسكندر فرستادند . او رسولان مردم اوّلى را ( يعنى آبيان ) مرخص كرد و با آنها چند نفر مقدونى فرستاد ، تا ظاهرا عهد اتّحادى با اين سكاها ببندد ، ولى در باطن در باب ولايت وعده و اخلاق و اسلحه آنها تحقيقاتى بكنند ( كتاب 4 ، فصل 1 ، بند 1 ) . از جملات آخرى آريّان معلوم است ، كه مردم آبيان خواسته‌اند عهد مودّتى بين اسكندر و آنها منعقد گردد ، نه اينكه مطيع شوند .\r\n\r\nشورش سغد\r\nاسكندر مايل بود در كنار تاناايس ( سيحون ) شهرى بسازد ، تا در مقابل مردمانى ، كه ميخواست مطيع كند ، سنگرى باشد ، ولى در اين احوال خبرهاى اغتشاش سغد و باختر رسيد و اجراى اين امر را بتأخير انداخت . بر اثر اين خبرها اسكندر سپىتامن و كاتن را خواست ، تا آنها را مأمور كند اغتشاش را فرو نشانند ، ولى چنان كه كنت‌كورث گويد ( كتاب 7 ، بند 6 ) : خود آنها باعث اغتشاش سغد و باختر بودند ، زيرا انتشار داده بودند ، كه اسكندر ميخواهد تمام سواره‌نظام باختر را نزد خود بطلبد ، با اين مقصود ، كه تمام آنها را از دم شمشير بگذراند و حتّى اين مأموريّت به آنها داده شده ، ولى آنها نميخواهند بهموطنان خود خيانت كنند و در نظر آنان وحشىگرى اسكندر كمتر از جنايت بسّوس نيست . در نتيجهء اين احوال ، مردم مسلّح گشتند ، تا بدفاع بپردازند و ، چون اسكندر از اين قضيّه و نيز از فرار دو سردار مزبور آگاه شد .\r\nبه كراتر امر كرد ، برود و شهر كوروش « 4 » را محاصره كند . خود او بقول آريّان شهر غزه « 5 » را محاصره كرده ، گرفت . بعد تمام جوانان اين شهر را به حكم اسكندر\r\n\r\n\r\n","description":"","footnote":"\r\n( 1 ) -  Homere . \r\n( 2 ) -  Iliade . \r\n( 3 ) -  Odyssee . \r\n( 4 ) -  Cyropolis . \r\n( 5 ) -  Gaza . \r\n","page_name":" 1703 ","page_number":816},
  {"content":"\r\n\r\nكشتند و باقى اهالى شهر را برده‌وار در ميان مقدونيها تقسيم كرده خود شهر را از بيخ‌وبن برافكندند ، تا براى مردمان مجاور درس عبرت گردد . قومى مماسن « 1 » نام ، كه قوى بود ، تسليم نگشت و خواست در قلعهء خود مانده مقاومت كند ( آريّان اسم اين مردم را ذكر نكرده ) . اسكندر پنجاه نفر سوار برگزيده با اين پيغام نزد آنها فرستاد : اگر تسليم شويد امان خواهيد يافت و گرنه با كمال سختى با شما رفتار خواهم كرد . مردم مزبور جواب دادند ، شكّى ندارند ، كه اسكندر راستگو و قوى است و بپنجاه نفر مزبور اجازه دادند بيرون سنگرهاى آنان اردو بزنند ، ولى شب ، پس از اينكه اين سوارها مست شدند ، اهالى به آنها حمله كرده همه را كشتند . اسكندر بر اثر اين قضيّه در خشم شده شهر را محاصره كرد . بقول آريّان اسكندر غير از غزه چهار شهر ديگر را هم گرفت .\r\n\r\nتسخير شهر كوروش و يك شهر ديگر\r\nآريّان چنين گويد ( كتاب 4 ، فصل 1 ، بند 3 ) : پس از تسخير پنج شهر ، اسكندر به طرف شهر كوروش رفت . اين قلعه را كوروش ساخته بود و ديوارهائى داشت محكمتر و بلندتر از استحكامات ساير شهرها . چون دليرترين خارجيها در اين‌جا جمع شده بودند ، مقدونيها نتوانستند با يورش اوّل آن را بگيرند . به حكم اسكندر ماشينهاى قلعه‌كوب را آوردند و او ميخواست از سوراخى ، كه ايجاد شده بود ، داخل شهر گردد ، كه ناگاه ديد مجراى رودى ، كه از شهر ميگذرد ، خشك است و از آن راه ميتوان به سهولت داخل شهر شد . بنابراين ، درحالىكه مدافعين شهر در سر ديوارها بودند ، او با قسمتى از قشون خود وارد شهر گرديد و دروازه‌ها را شكست .\r\nخارجىها ، چون مقدونىها را در شهر ديدند ، جمع شده سخت با آنان جنگيدند .\r\nجدال خونين بود . سنگى بسر اسكندر آمد و كراتر و چند نفر ديگر زخم برداشتند .\r\nبالاخره خارجىها را مقدونىها از ميدان عمومى بيرون كردند و هشت‌هزار نفر از آنها كشته شد . ده‌هزار نفر بارگ پناه بردند و اسكندر آنها را محاصره كرد .\r\n\r\n\r\n","description":"","footnote":"\r\n( 1 ) -  Memacenes . \r\n","page_name":" 1704 ","page_number":817},
  {"content":"\r\n\r\nروز ديگر اينها تسليم شدند و بعد اسكندر شهر ديگر را ، كه آريّان هفتمين گويد ، گرفت و بقول آريستوبول مدافعين را كشت . بطلميوس گويد كه اسكندر آنها را مانند اسراء بين سربازان تقسيم كرد و اينها را مقدونىها سخت مقيّد داشتند ، زيرا اسكندر نميخواست يكنفر هم از اشخاصيكه در شورش دست داشتند ، در اينجا باقى يا آزاد بماند .\r\nكنت‌كورث گويد ( كتاب 7 ، بند 6 ) ، كه اسكندر نميخواست شهر كوروش را خراب كند ، زيرا او بيش از همه نام كوروش را محترم ميداشت و ميگفت كوروش و سميراميس ( ملكهء داستانى آسور ) دو كس بودند ، كه روح آنها باعلى درجه درخشيد و كارهائى بدست آنها انجام شد ، كه جاويدان است ، ولى بعد ، كه ديد شهر كوروش تسليم نميشود ، خود بمحاصرهء آن پرداخته ، پس از بهره‌مندى ، آن را بيك دسته سپاهى هار مقدونى واگذارد ( از اين‌جا بايد استنباط كرد ، كه مقدونيها شهر را غارت و اهالى را از دم شمشير گذرانيده و آن را نيز از بيخ‌وبن برافكنده‌اند .\r\nبودن اين شهر در كنار سيحون به خوبى نشان ميدهد ، كه كوروش بزرگ در قشون‌كشى خود به طرف شمال و شرق ايران تا اينجا رانده و اين صفحات را مطيع كرده بود . م . ) .\r\n\r\nتسخير شهر مماسن‌ها\r\nپس از تسخير شهر كوروش ، اسكندر بكمك پرديكّاس و مل‌آگر ، كه شهر مماسن‌ها را در محاصره داشتند ، شتافت . گرفتن اين شهر از تمام شهرها مشكل‌تر بود ، زيرا اهالى سخت پافشردند .\r\nبهترين سپاهيان مقدونى در اين محاصره تلف شدند و خود اسكندر بخطر بزرگى افتاد ، توضيح آنكه سنگى بسرش آمد و اين ضربت چنان سخت بود ، كه بر اثر آن پرده‌اى جلو چشمان اسكندر كشيده شد و او افتاد و بيهوش گرديد ( اين روايت كنت‌كورث است ، ولى آريّان ، چنان كه ذكر شد ، گويد اين قضيّه در شهر كوروش روى داد ) . سپاه او تصوّر كرد ، كه كار او خاتمه يافته ، ولى او بعد به هوش آمد و ، بىاينكه منتظر التيام زخم خود گردد ، حملهء سخت برد ، نقبى كه مقدونىها در ديوار زده بودند ، يكقسمت آن را خراب كرد و اسكندر داخل شهر گشته دستور داد ، كه آن را نابود كنند .\r\n\r\n","description":"","footnote":"","page_name":" 1705 ","page_number":818},
  {"content":"\r\n\r\n\r\nشورش مركند\r\nموافق نوشتهء آريّان ( كتاب 4 ، فصل 1 ، فصل 4 ) : چون خبر شورش‌ها به سكاهاى آسيائى رسيد ، قشون آنها تا تاناايس پيش آمد ، كه بمقدونيها حمله كند و نزديك بود ، كه اغتشاش خيلى بالا گيرد .\r\nاز طرف ديگر خبر رسيد ، كه سپىتامن ساخلو مقدونى را در مركند محاصره كرده . اسكندر منه‌دم « 1 » و آندروماك « 2 » و كارانوس « 3 » را با شصت هتر و هزار و پانصد سرباز اجير و هشتصد سوار بكمك ساخلو فرستاد . يكنفر ليكيانى « 4 » ، كه فرنوك « 5 » نام داشت و زبان خارجيها را ميدانست ، با آنها براى مترجمى رفت و اسكندر امر كرد ، كه سرداران سه‌گانهء مزبور در تحت فرمان اين ليكيانى باشند . كنت‌كورث نوشته ، كه سپىتامن ساخلو مقدونى را از مركند رانده بود و اهالى اين شهر با ياغىگرى او همراه نبودند ، ولى مقاومت هم نميتوانستند بكنند ( كتاب 7 ، بند 6 ) .\r\n\r\nبناى اسكندريّه اقصى « 6 »\r\nاسكندر در اينوقت به طرف رود تاناايس ( سيحون ) رفته در كنار آن اردو زد و بعد امر كرد دور اردوگاه ديوارى بسازند . محيط ديوار شصت استاد ( دو فرسنگ ) بود . تمام سربازان مشغول اين كار گشتند و برقابت يكديگر بر جدّ خود افزودند ، چنان كه در 16 روز ، يا بقول آريّان 20 روز ديوار باتمام رسيد و خانه‌هائى هم ساخته شد . اسكندر اين شهر را اسكندريّه ناميد و ، براى آنكه آن را مسكون گرداند ، اسرائى را ، كه فروخته بود از اربابان آنها باز خريد و در اين شهر نشاند و يونانيها و نيز مقدونيهائى ، كه به كار جنگ نميآمدند ، در اينجا سكنى گزيدند ( نتيجه اين شد ، كه شهر كوروش در كنار رود سيحون خراب گشت و شهر اسكندر در كنار همان رود تأسيس شد . اين اسكندريّه را يونانىها اسكندريّهء اقصى ناميده‌اند و محلّ را با خجند كنونى منطبق مىدارند . شهر كوروش را دورترين شهر كوروش مىناميدند و ظنّ قوى اين است كه محلّ آن اوراتپهء كنونى بوده . م . ) .\r\n\r\n\r\n","description":"","footnote":"\r\n( 1 ) -  Menedeme . \r\n( 2 ) -  Andromaque . \r\n( 3 ) -  Caranus . \r\n( 4 ) -  Lycien . \r\n( 5 ) -  Pharnauque . \r\n( 6 ) -  Alexandria eschata . \r\n","page_name":" 1706 ","page_number":819},
  {"content":"\r\n\r\n\r\nمعارضه سكاها با اسكندر\r\nبعد آريّان گويد ( همانجا ، بند 5 ) : وقتى كه اسكندر مشغول اجراى مراسم قربانى و بازيها بود ، ديد در آنطرف رود سكاها جمع شده بواسطهء كمى عرض تاناايس بمقدونيها تير مياندازند و ميگويند « اسكندر تو جرئت ندارى با سكاها طرف شوى . اگر جرئت مىيافتى ميديدى ، كه بين آنها و خارجيهاى آسيائى چه‌قدر تفاوت است » ( اين گفتهء آريّان غريب است ، زيرا خودش بالاتر گفته ، كه اين تاناايس ، يعنى سيحون ، غير از تاناايس هرودوت ، يعنى دن مىباشد و دن سرحدّ اروپا و آسيا است ، ولى در اينجا مىرساند ، كه اين سكاها سكاهاى اروپائى بوده‌اند . پائين‌تر معلوم خواهد شد ، كه مقدونيها تصوّر ميكردند ، اينها سكاهاى اروپائىاند ، يعنى همان سكاهائى ، كه داريوش بمملكت آنها قشون كشيد و آريّان نظر آنها را ذكر كرده ) . بارى اسكندر را اين حرف سر غيرت آورد و خواست از رود بگذرد ، ولى چون نتيجهء قربانى مساعد نبود ، در محلّ بماند .\r\nبعد سكاها باز او را بجنگ طلبيدند و آريستاندر غيب‌گوى او گفت عبور به آن طرف خطرناك است . در اين‌حال اسكندر جواب داد : « با هر خطر مواجه شدن به از آن است ، كه تقريبا تمام آسيا را مطيع كرده باشيم و سكاها مرا توهين كنند ، چنان كه وقتى داريوش را كردند » . پس از آن او تداركات عبور را ديد و ماشين‌هاى جنگى را به كار انداخت .\r\nبر اثر آن ضربتى بيكى از سكاها در آنطرف رود وارد آمد ، كه سپر و جوشن او را سوراخ كرده از اسب به زمين انداخت . پس از آن ساير سكاها عقب نشستند .\r\nوقايع بعد را آريّان مختصر نوشته ( كتاب 4 ، فصل 1 ، بند 6 ) ، ولى كنت‌كورث همان وقايع را با كيفيّات ذكر كرده ، لذا بدوا نوشته‌هاى اين مورّخ را ، كه در كليّات تفاوتى با گفته‌هاى آريّان ندارد ، ذكر ميكنيم : او گويد ( كتاب 7 ، بند 7 ) :\r\nپادشاه سكاها ، كه مملكتش آن‌طرف تاناايس بود از بناى شهر مقدونى در اينطرف رود مزبور متوحش گشت و برادرش كارتازس را با سواره‌نظام زيادى فرستاد ، كه آن را خراب و قشون مقدونى را عقب براند . تاناايس باختريها را از سكاهاى اروپائى جدا مىكند . اين رود بين آسيا و اروپا جارى است . ملّت سكائى ، كه همسايه تراكيّه است ، از مشرق به طرف شمال انتشار يافته و ، چنان كه گمان ميكنند ،\r\n\r\n","description":"","footnote":"","page_name":" 1707 ","page_number":820},
  {"content":"\r\n\r\nهمسايهء سارماتها نيست ، بل جزو آنها است ( يعنى سكاها و سارماتها از يك ملّت‌اند ) . از اينجا بخطّ مستقيم ، سكاهاى آنطرف ( براى ايرانيان اينطرف ) ايستر « 1 » سكنى دارند و از طرف ديگر با باختر همسايه‌اند . از سمت شمال اقصى مملكت اينها در جنگل‌هاى عميق و جاهاى بىسكنه امتداد يافته ، ولى قسمتهائى ، كه در اطراف تاناايس و باختر است ، آثارى از تمدّن بشر نشان ميدهد ( از اين شرح به خوبى ديده مىشود ، كه مورّخ مذكور تصوّر ميكرده ، رود دن و سيحون يك روداند و اين رود نواحى درياى سياه و آزوو را از باختر جدا مىكند . باوجود اشتباهاتى ، كه در اين توصيف ديده مىشود ، باز شرح مزبور مىرساند ، كه سكاها از درون آسياى وسطى تا رود دانوب و بلكه تا تراكيّه ( در شبه جزيرهء بالخان ) منتشر بوده‌اند . منتها در بعض جاها باسم سكيث - در برخى بنام سارمات و بالاخره در حدود ايران باسم ساك « 2 » يا ساس « 3 » . اما ايرانيها ، چنان كه مكرّر گفته شده و از كتيبهء بيستون داريوش معلوم است ، سكاهاى آسيائى و اروپائى را سك ميناميدند ) . بر اثر اقدام مذكور پادشاه سكاها ، اسكندر ديد ، كه مجبور است با آنها جنگ كند ، و حال آنكه حاضر نيست ، زيرا زخمى ، كه بر سر داشت ، هنوز التيام نيافته و بواسطه درد سر و محروم بودن از غذا ضعيف است . بنابراين دوستان خود را بمشورت طلبيد . در اين‌وقت اوضاع براى او نامساعد بود : از يكطرف باختريها از اطاعت او سر پيچيده بودند . از طرف ديگر سكاها او را تهديد ميكردند و خود او نميتوانست بر اسب نشيند يا قشون را اداره كند و اين را هم ميدانست ، كه بىاو مقدونيها فاتح نخواهند شد ، زيرا سربازان او با اشكال ميتوانستند باور كنند ، كه اسكندر ناخوشى را بهانه نكرده . در اين احوال ، كه اسكندر فوق‌العاده از اين پيش‌آمدها دلتنگ بود و تقصير را بخدايان نسبت ميداد بخاطرش آمد كه از زمان شكست داريوش سوّم عقيدهء غيب‌گوها را نپرسيده . اين بود ، كه آريستاندر غيب‌گوى خود را احضار و امر كرد براى خدايان قربانى كند و بپرسد ، كه عواقب امور\r\n\r\n\r\n","description":"","footnote":"\r\n( 1 ) -  Ister  ( دانوب ) .\r\n( 2 ) -  Sakes . \r\n( 3 ) -  Saces . \r\n","page_name":" 1708 ","page_number":821},
  {"content":"\r\n\r\nچگونه است . در اين احوال ، كه آريستاندر قربانى ميكرد و در روده‌هاى حيوان قربانى دقيق ميشد ، تا نتيجه را دانسته به اسكندر بگويد ، او دوستان خود را ، كه از جمله هفس‌تيون و كراتر و اريگيوس بودند ، پهلوى خود نشاند ، تا مجبور نشود بلند حرف بزند ، زيرا ميترسيد ، كه زخمى كه تازه بهم آمده بود ، از نو سر باز كند .\r\nبعد رو به آنها كرده با صدائى ، كه باشكال شنيده ميشد ، چنين گفت : اوضاعى ، كه براى ما پيش آمده براى دشمن ما مساعد است . باوجود اين ، اگر ما اقدامات سكاها را بىمجازات بگذاريم ، آنها جرىتر خواهند شد و باختريها هم ، كه بر ما شوريده‌اند ، قوّت قلب خواهند يافت . در اين‌حال ما بايد از نتيجهء فتوحات خود دست كشيده عقب بنشينيم ، ولى اگر از رود گذشته بمملكت سكاها داخل شويم ، جنگ را بمملكت دشمن برده‌ايم و شايد همين جرئت و جسارت باعث شود ، كه پس از فتح آسيا دنياى ديگر هم ( مقصود اروپا است ) تابع شود . اين است عقيدهء من .\r\nاگرچه ميترسم ، كه مقدونيها به من اجازه ندهند ، موافق عقيدهء خود رفتار كنم ، ولى من بشما ميگويم ، كه اگر حاضريد از عقب من بيائيد ، من چاق شده‌ام و بقدرى توانائى دارم ، كه تحمّل اين خستگى را بكنم . اگر هم بانتهاى عمرم رسيده‌ام ، در چه موقع ديگر ميتوانم مرگى باافتخارتر از اين موقع بيابم . سرداران اسكندر عقيدهء او را نپسنديدند و مخصوصا اريگيوس در مقابل اصرار اسكندر پا مىفشرد و بالاخره براى قبولاندن عقيدهء خود بخرافات متوسل شد ، زيرا ميدانست ، كه اسكندر در مقابل خرافات پافشارى ندارد ، توضيح آنكه اريگيوس آريستاندر را ديده و او گفته بود ، كه جواب خدايان مساعد نيست و علائم قربانى شوم است . اريگيوس اين گفتهء آريستاندر را به اسكندر رسانيده بشهادت خود غيب‌گو استناد كرد . اسكندر سخن او را بريده خشمگين گشت ، زيرا نميخواست ديگران بدانند ، كه او عقيده غيب‌گو را پرسيده و از اينجا ضعف او را استنباط كنند . اين بود ، كه آريستاندر را طلبيد و ، چون او حاضر شد ، به او گفت من بطور خصوصى ، نه مانند پادشاهى ، به تو گفتم ، قربانى كن . چرا نتيجه را به ديگرى گفتى ؟ بواسطهء اين رفتار تو اريگيوس اسرار من و آنچه را ،\r\n\r\n","description":"","footnote":"","page_name":" 1709 ","page_number":822},
  {"content":"\r\n\r\nكه اساس فكرهاى من بود ، دانست و يقين دارم ، كه چون نگرانى و بيمهائى دارد ، تو جواب خدايان را در تحت اثر آن گفته‌اى . حالا بايد به من جواب بدهى ، به من صريحا بگوئى ، كه علائم روده‌هاى حيوانات قربانى چيست . واضح بگو ، تا بعد نتوانى آن را انكار كنى . فكر آريستاندر در اين‌وقت بقدرى مشوّش گرديد ، كه نتوانست كلمه‌اى بگويد و بىحركت ماند ، ولى به زودى بيم منتظر گذاردن اسكندر بر ترس و وحشت او غلبه كرد و چنين گفت : « من گفتم ، كه اقدام تو خطرناك است ، نه آنكه باعث شكست باشد و نگرانى من از علم من نيست ، بل از وفادارى من نسبت به شخص تو است . چون مىبينم ، كه مزاج تو ضعيف است و تو يگانه اميد ما هستى ، ميترسم طاقت اين جنگ را نياورى » . پس از آن اسكندر او را مرخّص كرده با همان سرداران بمشورت پرداخت ، ولى به زودى آريستاندر برگشته ، گفت :\r\n« اين دفعه نتيجهء قربانى هيچ شباهت به آن دفعه ندارد . حقيقتا آن بار نتيجه وحشت‌آور بود ، ولى حالا مساعد است » . در اين‌وقت خبرى به اسكندر رسيد ، كه بر تكدّر او افزود .\r\n\r\nجنگ سپىتامن با منه‌دم\r\nاسكندر منه‌دم را فرستاده بود سپىتامن سردستهء شورشيان باختر را محاصره كند ، اما سردار ايرانى چون شنيد ، كه سردار مقدونى بجنگ او ميآيد ، از بيم محاصره شدن در جنگلى ، كمين‌گاهى يافت و داهيان را ، كه بكمك خود طلبيده بود ، در آنجا پنهان كرد ( داهيان شعبه‌اى از سكاها بودند و در جوار گرگان سكنى داشتند ) . عادت داهيان اين بود ، كه بر هر اسب دو سوار مينشاندند و بعد هنگام جنگ يكى از سواران پائين جسته اختلال در سواره‌نظام دشمن مىافكند . بارى همين كه منه‌دم نزديك شد ، سپىتامن فرمان حمله داد و از پيش‌وپس و پهلو دشمن را محاصره كرد . سردار مقدونى پا فشرد ، ولى چون زخمهاى زياد برداشت و نزديكى مرگ را احساس كرد ، بدوست خود هيپ‌سيد گفت ، تو بر اسب من بنشين و فرار كن ، پس از آنكه اين بگفت ، افتاد و مرد . دوستش بر اسب او نشست ، ولى از شدّت خشم و كينه‌توزى بر دشمن تاخت و بالاخره او هم از كثرت زخمها از اسب افتاد و درگذشت . بعد آن قسمت سپاهيان\r\n\r\n","description":"","footnote":"","page_name":" 1710 ","page_number":823},
  {"content":"\r\n\r\nمقدونى ، كه كشته نشده بودند ، بيك بلندى پناه بردند و سپىتامن آنها را محصور داشت ، تا از گرسنگى تسليم شوند . در اين جدال دوهزار پياده و سيصد سوار مقدونى تلف شدند و اسكندر ، از بيم آنكه مبادا اين خبر در احوال روحى سپاهيان او مؤثر افتد ، عدّهء تلفات را پنهان داشت و باشخاصيكه از جنگ سالم برگشته بودند ، گفت ، اگر اين خبر را افشاء كنيد ، معدوم خواهيد شد ( معلوم مىشود ، كه عدّهء اين نوع اشخاص خيلى كم بوده ) .\r\nآريّان گويد ( كتاب 4 ، فصل 2 ، بند 1 - 2 ) كه چون سپىتامن شنيد ، قشون مقدونى بكمك مقدونىهاى محصور ميآيد ، از مركند عقب كشيد و با ششصد سوار سكائى قشون امدادى را در فشار گذارد . اينها بكنار رود پولىتىمت « 1 » رفتند ، تا از تيرهاى دشمن مصون مانند . كارانوس ، بىاينكه با آندروماك مشورت كند ، خواست از رود بگذرد ، پياده‌نظام هم حركت كرد و اختلالى روى داد . در اين وقت دشمن از موقع استفاده كرده از هرطرف بر آنها تاخت . بعد فرنوك هرقدر التماس كرد ، كه يكى از ساير سرداران فرماندهى را به عهده گيرد ، كسى نپذيرفت ، بالنّتيجه مقدونيها معدوم شدند و فقط چهل سوار و 300 پياده جان بدر بردند .\r\n\r\nآمدن رسولان سكائى نزد اسكندر\r\nكنت‌كورث نوشته‌هاى خود را دنبال كرده چنين گويد ( كتاب 7 ، بند 8 ) : بالاخره اسكندر از اينكه مجبور بود ظواهر مصنوعى به خود گيرد ( يعنى بنمايد كه مضطرب و مشوّش نيست ) خسته شده بدرون خيمهء خود رفت و تمام شب را ببيدارى گذراند ، زيرا افكار گوناگون مانع بود از اينكه چشم برهم نهد . در اين احوال مكرّر دامن چادر را بالا برده آتش‌هاى اردوى دشمن را در آنطرف سيحون مينگريست ، تا مگر عدّهء افراد دشمن را درست بسنجد .\r\nدر طليعهء صبح جوشن خود را پوشيد و در ميان سربازان پديد آمد . از زمانيكه زخم بر سر برداشته بود ، اين نخستين دفعه بود ، كه سربازان مقدونى او را ميديدند .\r\nدر اين‌موقع شادى و شعف آنها چنان بود ، كه بصداى بلند خواهان جنگ گرديدند ،\r\n\r\n\r\n","description":"","footnote":"\r\n( 1 ) -  Polytimete  ( زرافشان كنونى است ، كه در بخارا جارى است ) .\r\n","page_name":" 1711 ","page_number":824},
  {"content":"\r\n\r\nو حال آنكه تا آن زمان از جنگ استنكاف داشتند . اسكندر جواب داد ، كه پياده‌نظام سنگين اسلحه ( فالانژ ) و سواره‌نظام را بر طرّاده‌ها « 1 » نشانده بآنطرف خواهد برد ، ولى سربازان سبك‌اسلحه بايد بشناو بآنطرف بگذرند . پس از آن سربازان او مشغول ساختن طرّاده‌ها شده در مدّت سه روز 12 هزار عدد از آن ساختند . در اين احوال بيست نفر رسول از طرف سكاها سواره داخل اردوى اسكندر شده اعلام كردند ، كه مأموريّتى دارند . اسكندر آنها را پذيرفت و نشاند .\r\nرسولان در اين‌حال چشمانشان را به اسكندر دوخته از سر تا پا صورت و قامت و ساير صفات ظاهرى او را مىسنجيدند ، مثل اينكه خواسته باشند احوال او را از ظواهرش دريابند . بعد يكى از رسولان ، كه مسن‌ّتر بود ، چنين نطق كرد : « اگر خدايان ميخواستند ، كه بزرگى بدن تو با حرصت مناسب باشد ، تمام عالم گنجايش تن تو را نميداشت . در اين صورت يك دست تو در مشرق و دست ديگرت در مغرب ميبود و بعد ، كه به اين حدود ميرسيدى ، ميخواستى بدانى ، آتش ستارگان توانا در كجا پنهان مىشود . چنين كه هستى ، آن‌چيز خواهى ، كه نميتوانى بيابى . از اروپا تو به آسيا ميروى و از آسيا ميخواهى رهسپار اروپا گردى . بعد ، پس از اينكه تمام مردمان روى زمين را مطيع كردى ، خواهى خواست ، كه با جنگل‌ها و برف‌ها و رودها و وحوش جنگ كنى . خوب ، آيا نميدانى ، كه براى درختان بزرگ مدّتها لازم است ، تا نموّ كنند ، ولى فقط يكساعت كافى است ، كه بكلّى ريشه‌كن شوند . فقط ديوانه ميتواند طالب ميوهء آنها باشد ، بىاينكه بلندى آنها را بسنجد . چون خواهى بذروه درخت برسى برحذر باش ، كه با شاخ آن ، كه بدست گرفته‌اى نيفتى . خود شير هم گاهى طعمهء پرندگان ناچيز شده ، آهن را هم زنگ مىخورد . نيست وجودى قوى ، كه از وجودى بسيار ضعيف نهراسد . چه در ميان تو و ما روى داده ؟ ما هيچگاه پا به خاك تو نگذاشته‌ايم . آيا در جنگل‌هاى وسيعى ، كه مساكن ما است ، ما بايد بدانيم ، كه تو كيستى و از كجا آمده‌اى ؟ ما\r\n\r\n\r\n","description":"","footnote":"\r\n( 1 ) -  Radeau  ( طرّاده چوبهائى است ، كه بهم بسته روى آب مياندازند ، تا از اينطرف به آن طرف رود بگذرند ) .\r\n","page_name":" 1712 ","page_number":825},
  {"content":"\r\n\r\nنميتوانيم بندگان كسى باشيم ، چنان كه نميخواهيم بر كسى آقائى كنيم . اگر ميخواهى ملّت سكائى را بشناسى بدان ، كه در تقسيم ثروتها سهم او به اين چيزها محدود است : گاوآهن ، تير ، نيزه و جام ( پياله ) . باوجود اين با همين اشياء ما ميدانيم ، چگونه با دوستان و دشمنان خود رفتار كنيم . بدوستانمان چيزهائى مىدهيم ، كه گاوهاى ما به عمل مىآورند . جام براى اين است ، كه با دوستان خود بخدايان نياز بدهيم . اما با دشمنانمان از دور با تير و از نزديك با نيزه مىجنگيم . بدين منوال ما پادشاهان سوريّه و پارس و ماد را مغلوب ساختيم ، با اين‌حال ما راه خود را تا مصر باز كرديم ، اما تو ، كه بر خود مىبالى ، از اينكه آمده‌اى راهزنان را دنبال كنى ، براى كدام ملّت تو راهزن نبودى ؟ تو ليديّه را ربودى ، بر سوريّه استيلا يافتى ، پارس را در تصرّف دارى ، صاحب باختر هستى و به هند داخل شده‌اى و حالا ميخواهى به طرف حشم ما دستهائى ، كه حاكى از حرص و آز تو است ، دراز كنى . بچه كار آيدت ثروتى ، كه همواره بر گرسنگى تو ميافزايد ؟ تو اوّل كسى هستى ، كه گرسنگىات از سيرى پديد آمده . هرقدر تو جمع كنى ، بيشتر حريص خواهى بود ، باينكه بيابى آنچه را ، كه ندارى . آيا فراموش كرده‌اى ، كه از چه وقت تو براى تسخير باختر معطّلى . باختر را مطيع ميكنى ، سغد اسلحه برميدارد . براى تو جنگ از فتح برميخيزد . اين خيال تو ، كه بزرگتر و قوىترين مرد دنيا باشى خيالى است خام ، زيرا كسى نميخواهد آقاى بيگانه داشته باشد . از تاناايس ( يعنى سيحون ) بگذر آنگاه خواهى ديد ، تا كجا مملكت ما امتداد يافته . هيچگاه تو بسكاها نخواهى رسيد . فقر ما چابك‌تر از اردوهاى تو است ، كه اموال غارتى آنهمه ملل را بر دوش ميكشد . زمانى كه تو خواهى پنداشت ، ما خيلى دوريم ، ناگهان ما را در اردوگاه خود خواهى ديد .\r\nبا همان سرعت ، كه ما از دشمنان ميگريزيم ، آنها را هم تعقيب ميكنيم . بنابراين اقبال را محكم در دست دار ، او فرارى است و نميتوان آن را نگاهداشت . اگر رو بگرداند ، آتيه بهتر از حال به تو خواهد فهماند ، كه اين نصيحت من چقدر عاقلانه بوده . لجامى بحرص خود بزن ، تا آن را بهتر اداره كنى . مثلى است در ميان ما ،\r\n\r\n","description":"","footnote":"","page_name":" 1713 ","page_number":826},
  {"content":"\r\n\r\nكه گويد : اقبال پا ندارد و فقط دست و بال دارد ، وقتى كه او دست‌هاى خود را به طرف كسى دراز مىكند ، اجازه نميدهد ، كه بالهاى او را بگيرند . بالاخره اگر تو خدائى ، بايد خير را در روى زمين انتشار دهى ، نه اينكه هرچه دارند از مردمان بستانى و هرگاه انسانى ، فكر كن ، كه تو چيزى ديگر نيستى . ديوانگى بقدرى بر افكار تو غلبه يافته ، كه تو را مجبور كرده خود را فراموش كنى . كسانى ، كه با آنها جنگ نكرده‌اى ، مىتوانند دوستان صميمى تو باشند ، زيرا فقط بين اشخاص مساوى ممكن است دوستى محكم گردد و برابرى وقتى موجود است ، كه طرفين نخواسته‌اند قواء خود را نسبت به يكديگر بيازمايند . كسانى را ، كه تو مغلوب ساخته‌اى ، برحذر باش ، كه آنها را دوستان خود بدانى . بين آقا و بنده دوستى محال است و بنابر اين حتّى در زمان صلح بين آنها جنگ است . خيال مكن ، كه سكاها عقد اتحاد را با قسم امضاء ميكنند . براى آنها قسم اين است ، كه قولشان را نگاهدارند .\r\nاين احتياطها براى يونانيها خوب است ، كه اسناد خود را مهر ميكنند و خدايان را بشهادت مىطلبند . ما مذهب را در اين ميدانيم ، كه بتعهّدات خودمان پابست باشيم . كسى كه انسان را محترم نميدارد ، خدايان را فريب ميدهد . بچه كار آيدت دوستانى ، كه از حسن‌نيّت آنان نسبت به خود در شكّى . به عكس تو در ما قراولانى خواهى يافت ، كه بر دروازهء آسيا و اروپا جا گرفته‌ايم . فقط تاناايس ما را از باختر جدا مىكند . از آنطرف تاناايس مساكن ما تا تراكيّه امتداد دارد و ، چنان كه گويند تراكيّه با مقدونيّه هم‌حدّ است . حالا بر تو است فكر كنى ، كه با ما ، يعنى هم‌حدّ دو مملكتت ، بايد دوست يا دشمن باشى » .\r\nاسكندر جواب داد : كه او اقبال خود و نصايح سكاها را در نظر خواهد گرفت و باقبال خود تكيه خواهد داد ، تا اعتماد خود را به آن نشان دهد . نصايح سكاها را به كار خواهد بست ، تا چيزى كه متهوّرانه و خطرناك است نكند .\r\n\r\nعبور از سيحون\r\nبعد پس از آنكه رسولان را مرخّص كرد ، فرمان داد ، كه قشون او از سيحون بگذرد و بسپاهيانى ، كه در دماغه طرّاده‌ها بودند ، امر كرد ، كه سپرها را بالاى سر گيرند و به زانو درآيند ، تا تيرهاى دشمن\r\n\r\n","description":"","footnote":"","page_name":" 1714 ","page_number":827},
  {"content":"\r\n\r\nبه آنها اصابت نكند و در پس آنها سپاهيانى را قرار داد ، كه ميبايست ماشينهاى جنگى را به كار اندازند . از جلو و از پهلو سربازانى اين قسمت را حمايت ميكردند . بقيّهء سپاهيان از پس ماشين‌ها جا گرفته پاروزنها را مستور مىداشتند و خود پاروزنها هم جوشن پوشيده و دم سپرهايشان را به يكديگر اتّصال داده زير آن پنهان بودند .\r\nسواره‌نظام هم همين ترتيب را داشت و سواران دهنهء اسبان خود را ، كه در آب شناو ميكردند ، بدست داشتند . اما سپاهيانى ، كه روى خيك‌ها قرار گرفته شناو ميكردند ، در حمايت طرّاده‌ها بودند . اوّل اسكندر با سپاهيانى زبده حركت كرد .\r\nسكاها در آنطرف رود ساحل را اشغال كرده بودند ، تا نگذارند مقدونيها به آن برسند .\r\nدر ابتداء مقدونيها دوچار وحشت شدند ، زيرا اوّلا قشون سكائى را در مقابل خود ديدند و ديگر اينكه جريان آب مانع بود از اينكه طرّاده‌ها را خوب اداره كنند و سربازان مقدونى ، چون ميترسيدند واژگون گردند و تمامى حواسشان بحفظ موازنه متوجّه بود ، نميتوانستند به طرف دشمن تير اندازند . سكاها بمقدونيها باران تير بباريدند و كمتر سپرى بود ، كه از تير آنان در دو سه جا سوراخ نشده باشد . بعد وقتى كه طرّاده‌ها بساحل نزديك شد ، مقدونىهائى ، كه زير سپرهايشان پنهان شده بودند ، برخاسته زوبين‌هاشان را به طرف سكاها پرتاب كردند . اسبهاى سكائى در اين وقت رم كرده عقب نشستند و ، چون مقدونيها اين بديدند ، جرئت يافته به خشكى درآمدند و اختلالى در صفوف سكائى پديد آمد . پس از آن مقدونيها و سواران آنها حمله كرده صفوف سكائى را درهم شكستند . بعد قسمت‌هاى ديگر قشون مقدونى ، كه در عقب بودند ، داخل جنگ شدند و فريادهاى مقدونيها و حملهء آنها بالاخره سكاها را از جا كند .\r\nاسكندر با قشون خود قدرى آنها را تعقيب كرد ، و ليكن چون خيلى ضعيف بود ، پس از طى مسافتى برگشت ، ولى سواره‌نظام خود را فرستاد ، سكاها را تعقيب كند .\r\nمقدونيها بمسافتى سكاها را دنبال كرده مقارن نصف‌شب برگشتند و با خود يكهزار و هشتصد اسب ، كه از سكاها گرفته بودند آوردند . در اين جنگ تلفات مقدونيها شصت سوار و يكصد پياده بود ، هزار نفر نيز مجروح شده بودند ( عدّهء تلفات سكاها\r\n\r\n","description":"","footnote":"","page_name":" 1715 ","page_number":828},
  {"content":"\r\n\r\nمعلوم نيست ، زيرا كنت‌كورث نوشته زياد بود ، ولى آن را معيّن نكرده ) . بعد از اين جنگ سكاها رسولانى نزد اسكندر فرستادند و خواهان صلح شدند . اسكندر آنها را خوب پذيرفت و اسراى آنها را پس داد . وقتى كه رسولان سكائى خواستند برگردند ، اسكندر يك جوان مقدونى را ، كه اكس‌سىپىنوس « 1 » نام داشت و از حيث صباحت منظر تقريبا مانند محبوب اسكندر ، هفس‌تيون « 2 » ، بود ، با آنها نزد سكاها فرستاد و خودش زود باينطرف سيحون گذشته عازم مركند گرديد ( كنت‌كورث ، كتاب 7 ، بند 9 ) .\r\nآرّيان عبور اسكندر را از سيحون مختصرتر نوشته ( كتاب 4 ، فصل 1 ، بند 6 ) :\r\nاسكندر از اختلال در آنطرف رود استفاده كرده گفت شيپور جنگ را بدمند ( اختلال ، چنان كه آريّان گفته ، از به كار انداختن ماشين‌هاى جنگى بود ) . فلاخن داران و تيراندازان را پيش فرستاد ، تا باران تير و سنگ بر سكاها باريده نگذارند در موقع عبور فالانژها سكاها به آن نزديك شوند . پس از اينكه تمام قشون از رود گذشت ، اسكندر سواره‌نظام متّحدين و چهار دسته ديگر را جلو سكاها فرستاد . چون عدّهء دشمن زيادتر بود ، مقاومت كرد و تيرهاى زياد انداخت و بعد با ترتيب عقب نشست . در اين احوال تيراندازان آگريانى و پياده‌نظام سبك‌اسلحه در تحت فرماندهى بالاكر بكمك مقدونيها شتافتند ، بعد دسته‌دسته هتر « 3 » و سواران تيرانداز بكمك اينها آمدند و اسكندر در جبههء قشون حمله برد . سواره‌نظام دشمن ، چون در فشار واقع شد و نميتوانست مانند سابق عمليات كند ، فرار كرد ، در حالى كه هزار كشته داشت و يكى از سردارانش ساتراس « 4 » نام بقتل رسيده بود . مقدونيها 150 نفر اسير گرفتند . قشون اسكندر ، كه بتعقيب پرداخت ، از گرما و تشنگى دوچار رنجى شديد گشت . خود اسكندر هم ، كه آب بدى خورده بود ، مريض گرديد . در اين احوال مقدونىها مجبور شدند توقّف كرده برگردند و سكاها نجات يافتند . پس از آن اسكندر را ، كه سخت مريض بود ، بخيمه بردند . بعد\r\n\r\n\r\n","description":"","footnote":"\r\n( 1 ) -  Excipinus . \r\n( 2 ) -  Hefestion . \r\n( 3 ) -  Hetaires  ( قسمتى از سپاهيان اسكندر چنين نام داشت ) .\r\n( 4 ) -  Satrace . \r\n","page_name":" 1716 ","page_number":829},
  {"content":"\r\n\r\nآريّان گويد ( همانجا ، فصل 2 ، بند 1 ) : پس از آن پادشاه سكاها رسولانى نزد اسكندر فرستاده اعلام كرد ، كه جنگ او با دزدانى روى داده ، كه از غارت زندگانى ميكنند و او بجنگ مبادرت نكرده است . از براى اسكندر شرم‌آور بود ، كه اين حرف را بپذيرد ، بىاينكه از سكاها انتقام كشيده باشد ، ولى چون موقع براى ستيزه مناسب نبود ، رسولان را با ملاطفت پذيرفت .\r\nاز كليّه اين نوشته‌ها ، يعنى روايت آريّان و كنت‌كورث ، بخصوص از روايت اوّلى ، آنچه كه استنباط مىشود ، اين است : اسكندر بآنطرف رود سيحون گذشته ، ولى موفق نشده است ، يعنى سكاها قدرى جنگ كرده بعد به عادت ديرين خودشان عقب نشسته‌اند و مقدونيها از عقب آنها تاخته‌اند ، ولى بعد از قدرى طى مسافت ديده‌اند ، كه اين بيابانها را حدّ و حصرى نيست و دشمن هم همواره عقب مىنشيند . در اين احوال مقدونيها دوچار تشنگى شده و از حرارت آفتاب درمانده چاره را در اين ديده‌اند ، كه برگردند و تلفاتشان هم كم نبوده ، و الّا عبارت آريّان ، كه ميگويد اسكندر شرم داشت پيغام پادشاه سكائى را قبول كند ، بىاينكه انتقام كشيده باشد ، معنى ندارد . اگر اسكندر موفق و فاتح شده بود ، ديگر جهتى براى كشيدن انتقام باقى نمىماند ؟ و اين عبارت نيز ، كه مورّخ مذكور گويد : « موقع براى جنگ مناسب نبود » مىرساند ، كه اسكندر ديده درافتادن با اين مردمان نتيجه ندارد ، زيرا هرقدر پيش برود ، آنها عقب خواهند نشست ، تا اسكندر و لشكرش را به بيابانهاى لم يزرع و بىآب بكشانند و در اين‌جا كار آنها را يكباره بسازند . روايت ژوستن مؤيد نظرى است ، كه ذكر شد . مورّخ مذكور در باب مردمان سكائى گويد ( كتاب 2 ، بند 3 ) : « اين مردمان داريوش را از مملكت خود راندند ، كوروش و لشكر او را نابود كردند ، چنان كه زوپىريون « 1 » سردار اسكندر را هم با تمام قشونش نابود ساختند ، نام پرافتخار اسلحهء روم را شنيدند ، ولى قدرت آن را حسّ نكردند . بالاخره امپراطورى پارتيها و باختريها از كارهاى آنان بود » ( در آن زمان تصوّر ميكردند ، كه پارتيها سكائى بوده‌اند ) . راجع به زوپىريون بايد گفت ، كه او والى پنت « 2 »\r\n\r\n\r\n","description":"","footnote":"\r\n( 1 ) -  Zopyrion . \r\n( 2 ) -  Pont . \r\n","page_name":" 1717 ","page_number":830},
  {"content":"\r\n\r\nبود و خواست با سكاها بجنگد و در سكائيّه با لشكرى مركب از سىهزار نفر معدوم گشت ( ژوستن ، كتاب 12 ، بند 2 ) .\r\n\r\nمبحث دوم - وقايع سغد و باختر\r\n\r\nمراجعت اسكندر باينطرف سيحون\r\nپس از آن اسكندر كراتر را مأمور كرد با قشون مقدونى بتأنى از دنبال او روانه شود و خود از سيحون باينطرف گذشته به مركند درآمد . همين كه خبر نزديك شدن اسكندر به سپىتامن رسيد ، از مركند حركت كرده به باختر رفت . اسكندر پس از طى چهار روز راه بمحلّى رسيد ، كه منه‌دم و دوهزار و ششصد نفر مقدونى در آنجا كشته شده بودند . او توقّف كرده استخوانهاى مقتولين را به خاك سپرد .\r\nدر اين‌وقت كراتر ، كه از دنبال اسكندر روانه بود ، به او ملحق شد و پادشاه مقدونى قشون خود را بدسته‌هائى تقسيم كرده دستور داد تمام دهات را بسوزانند و اهالى را از پير و برنا بكشند . بعد اسكندر پوكولائوس يكى از سرداران خود را با سه هزار پياده‌نظام مقدونى در سغد گذاشته به طرف باختر روانه شد .\r\nآريّان گويد ( كتاب 4 ، فصل 2 ، بنه 3 ) : كه اسكندر چون از شكست مقدونيها خيلى مغموم بود ، خود به طرف مركند رفت و در سه روز هزار و پانصد استاد پيموده صبح روز چهارم به شهر مزبور رسيد ( از اينقرار اسكندر ميبايست روزى پانزده فرسنگ راه رفته باشد و اين دور از حقيقت به نظر ميآيد . در زمان قديم با لشكرى بيش از شش يا هفت فرسنگ نميتوانستند طى كنند ) . راجع بكشتار اهالى دهات مركند آريّان گويد ، بربرهائى ، كه بلنديها را اشغال و بر ضدّ يونانيها اقدام كرده بودند ، از دم شمشير گذشتند .\r\nراجع به زمان بودن اسكندر در سغد كنت‌كورث قضيّه‌اى را ذكر مىكند ، كه چنين است ( كتاب 7 ، بند 10 ) : سغديان مملكتى است ، كه تقريبا تمام جاهاى آن بيابان‌هاى لم يزرع است ، ولى از يك قسمت بزرگ مملكت رودى بخطّ مستقيم\r\n\r\n","description":"","footnote":"","page_name":" 1718 ","page_number":831},
  {"content":"\r\n\r\nجارى است ، كه آن را اهالى محلّ پولىتىمت مينامند و مانند سيل آب تند است . اين رود ، چون فقط يك مجراى باريك دارد ، داخل غارى مىشود و بعد در آنجا فرو رفته مسافتى را در زير زمين طى مىكند ، چنان كه فقط از صداى آب ميتوان جريان زيرزمينى آن را دانست ، زيرا اندك رطوبتى هم روى زمين ديده نميشود .\r\nوقتى كه اسكندر در اين نواحى بود ، سى نفر اسير قوىهيكل سغدى را نزد او آوردند و ، چون به آنها گفته بودند ، كه نابود خواهند شد ، اين مردان آوازهاى مسرّت‌انگيز ميخواندند و ميرقصيدند . اسكندر از ديدن آنها در اين‌حال غرق حيرت شد و توسط مترجمى پرسيد ، كه با اينكه ميدانند به طرف مرگ ميروند ، اين شادى و رقص براى چيست ؟ آنها جواب دادند ، كه مرگ عبارت است از بازگشت نزد اجدادمان و ، اگر مرگ شرافت‌مندانه باشد ، باعث شادى است و بايد مردان شجاع خواهان آن باشند و ، چون ما از دست تو ، كه ملل را مغلوب ساخته‌اى ، كشته خواهيم شد ، پس مرگ ما شرافتمندانه است و بنابراين باعث شادى .\r\nاسكندر در جواب گفت ، اگر شما را نكشم ، آيا قول شرف ميدهيد ، كه نسبت به من كينه نورزيد ؟ جواب دادند ، ما در ابتداء كينه‌اى نسبت به تو نداشتيم ، چون مقدونيها ما را آزار كردند ، دشمنان تو شديم و ، اگر بملايمت با ما رفتار ميكردند ، ما هم كوتاه نميآمديم . اسكندر پرسيد : چه وثيقه‌اى براى حفظ قولتان ميدهيد ؟ گفتند ، وثيقه شفقت تو است ، كه ما را نخواهى كشت . پس از آن اسكندر اين اسراء را بخشيد و آنها بقولشان وفا كردند . چهار نفر از اين اسراء ، كه قراولان اسكندر شدند ، در صداقت كمتر از هيچيك از قراولان ديگر اسكندر نبودند .\r\nآريّان راجع به اين قضيّه ساكت است ، ولى در باب رود پولىتىمت گويد ، كه در صحراى لم يزرع گم مىشود ، اين رود بايد زرافشان كنونى باشد . بعد او گويد ، چند رود ديگر هم همين‌حال را دارند ، مانند اپاردوس « 1 » در ولايت مردها و آريوس « 2 » در صفحه آريان ( هرات ) و اتىماندر « 3 » در ولايت اورگت‌ها ( آرياسپ ) . بطورى كه\r\n\r\n\r\n","description":"","footnote":"\r\n( 1 ) -  Epardus . \r\n( 2 ) -  Arius . \r\n( 3 ) -  Etymandrs . \r\n","page_name":" 1719 ","page_number":832},
  {"content":"\r\n\r\nآريّان محلّ رودهاى مزبور را نشان داده ، بايد گفت ، كه اوّلى رود آمل است ، دوّمى هريررود و سوّمى هيرمند يا هيلمند .\r\n\r\nورود سپاهيان جديد\r\nبقول كنت‌كورث در اين زمان و بقول آريّان زمانى ، كه اسكندر از سغد به باختر برگشته بود ، قواى تازه‌نفس از يونان و جاهاى ديگر براى او رسيد . آريّان اين قوا را چنين وصف كرده ( كتاب 4 ، فصل 2 ، بند 4 ) : اپوسيل « 1 » ، ملام‌نيداس « 2 » و بطلميوس سردار تراكيها ، كه براى رسانيدن متّحدين و پولى كه به م‌نس « 3 » داده شده بود ، تا دريا رفته بودند ، ( بايد مقصود درياى بحر الجزائر باشد ) از سواحل برگشتند . از يونان آزاندر « 4 » سربازان جديد آورد و آلكل‌پيودور « 5 » رئيس بحريّه و والى سوريّه از عقب آنها با قواى ديگر وارد شد ( جملهء آخرى آريّان گنگ است ، زيرا معلوم نيست ، كه والى سوريّه همان رئيس بحريّه بوده يا كسى ديگر ) از اينكه مورّخين مكرّر آمدن قشون امدادى را ذكر ميكنند ، معلوم است ، كه در قشون‌كشىهاى اسكندر به ايران و خصوصا بمشرق و شمال‌شرقى آن تلفات مقدونيها زياد بوده ، زيرا ، باوجود اينكه اسكندر از بوميها قشون ميگرفت يا آنها را بسركوبى بعض مردمان ميفرستاد ، باز از مقدونيّه و يونان و آسياى غربى قشون تازه‌نفس مىطلبيد . بنابراين ارقامى را كه راجع به تلفات مقدونىها ذكر ميكنند ، بايد با احتياط تلقى كرد .\r\n\r\nرفتن اسكندر به باختر ، قتل بسّوس\r\nموافق نوشته‌هاى آريّان در اين اوان اسكندر به باختر رفت ، تا زمستان را در آنجا بگذارند . معلوم است ، كه كارهاى سغد هنوز تمام نشده بود ، چنان كه پائين‌تر اين معنى از وقايع بعد روشن خواهد بود . زمانى كه اسكندر در باختر بود ، فراتافرن والى پارت و ستازانور والى آريان ( هرات ) وارد شدند و ارزام والى سابق هرات و برزن نامى را ، كه بسّوس والى پارت كرده بود ، با بعض همراهانش در زنجير آوردند . هم در اين‌وقت قشون امدادى ، كه بالاتر ذكرش گذشت ، در رسيد . بعد اسكندر مجلسى از تمام سرداران منعقد داشته امر كرد بسّوس را\r\n\r\n\r\n","description":"","footnote":"\r\n( 1 ) -  Epocile . \r\n( 2 ) -  Melamnidas . \r\n( 3 ) -  Menes . \r\n( 4 ) -  Azandre . \r\n( 5 ) -  Alclepiodore . \r\n","page_name":" 1720 ","page_number":833},
  {"content":"\r\n\r\nآوردند و ، پس از اينكه خيانت او را نسبت به داريوش گفت ، فرمان داد بينى و گوشهاى او را بريدند و بعد او را بهمدان ، كه از جهت تجارت ، محلّ اجتماع ماديها و پارسىها بود ، برده بدار آويختند . آريّان گويد ( كتاب 4 ، فصل 2 ، بند 4 ) :\r\n« من اين نوع انتقام را ( يعنى بريدن گوشها و بينى ) نمىپسندم ، چرا كارهاى پادشاهان ماد و پارس سرمشق اسكندر گرديد و نخوت آنان هم با تركه‌شان به او رسيد .\r\nتغيير لباس اسكندر را هم نمىپسندم . شخصى ، كه از اعقاب هراكل « 1 » بود ، لباس مادى را بر لباس نياكان خود ترجيح داد و سرخ نشد ، از اينكه تيار ( كلاه ) مغلوب را بر كلاه خود غالب رجحان دهد . كارهاى بزرگ اسكندر براى ما درس عبرت است : يك نفر موجود فانى ، هرقدر داراى استعداد طبيعى باشد ، هرقدر از حيث نژاد بدرخشد و اقبال و مردانگىاش فوق تمام صفات اسكندر قرار گيرد ، آسيا و افريقا را در تصرّف خود بدارد و اروپا را هم بر آن بيفزايد ، چنين كس براى سعادت كارى انجام نداده ، اگر در ميان اين همه بهره‌منديها اعتدال را بحدّ اعلى حفظ نكند » .\r\nاين سخنان آريّان صحيح است و در اينكه ناقص كردن مجرم قبل از اعدام او يكى از كارهاى بد شاهان ايران بود ، ايرادى است وارد ، ولى غرابت در اين است ، كه اين پند صحيح تازه در اينجا بخاطر آريّان آمده ، و حال آنكه مواقع اين درس عبرت وقتى بود ، كه شقاوتهاى اسكندر را در تب و هالىكارناس و صور و غزه و در مورد برانخيدها و زجرهاى فيلوتاس و برافكندن شهرهاى سغد و نابود ساختن سكنه صفحات گوناگون را از مرد و زن و بزرگ و كوچك مىنوشت ( چون ذكر هركدام از اين موارد بالاتر گذشته ، تكرار را جايز نميدانيم ) . ديودور گويد ( كتاب 17 ، بند 83 ) : اسكندر بسّوس را ببرادران و ساير اقرباى داريوش داد و آنها بدن او را قطعه‌قطعه كرده با فلاخن به اطراف انداختند . از نويسندگان جديد بعضى نوشته‌اند ، كه اسكندر در زارياسپ « 2 » مجلسى از سرداران ايرانى تشكيل كرد و اين مجلس رأى داد ، كه بسّوس را موافق\r\n\r\n\r\n","description":"","footnote":"\r\n( 1 ) -  Heracles ( Hercule ) . \r\n( 2 ) -  Zariaspes  ( زرسپ در باختر بود ، نزديكى بلخ كنوني ) .\r\n","page_name":" 1721 ","page_number":834},
  {"content":"\r\n\r\nعادات پارس بكشند . پس از آن يكى از سرداران پارسى مأمور شد ، كه او را بهمدان برده اوّل بينى و گوشهاى او را ببرد و بعد خود او را بدار آويزد .\r\n\r\nآمدن رسولان سكائى نزد اسكندر\r\nبالاتر گفته شد ، كه چون رسولان سكاهائى ، كه در آنطرف سيحون سكنى داشتند ، از اردوى اسكندر برميگشتند ، او په‌ريداس « 1 » نامى را با آنها فرستاد . اين شخص مأمور بود نزد سكاهائى ، كه در جنوب روسيه كنونى سكنى داشتند ، برود . معلوم نيست موضوع مأموريت او چه بوده ، ولى از قرائن چنين استنباط مىشود ، كه اسكندر خواسته اين سكاها را جلب كند و اين سفير را نزد پادشاه سكاهاى اروپائى فرستاده .\r\nبهرحال په‌ريداس با سفارتى ، كه پادشاه سكاها فرستاده بود ، برگشت و مأموريت سفارت مزبوره اين بود : اسكندر دختر پادشاه سكائى را ازدواج كند و اگر نخواهد اين كار كند بنجباى مقدونى اجازه دهد ، كه با دختران نجباى سكائى مزاوجت كنند ( آريّان ، كتاب 4 ، فصل 6 ، بند 1 - كنت‌كورث ، كتاب 8 ، بند 1 ) .\r\nهم در اين اوان فراتافرن « 2 » پادشاه خوارزم ، يعنى مملكتى كه در همسايگى ولايت داهيان ( دهستان ) و ماساژتها بود ، سفارتى نزد اسكندر فرستاده اظهار انقياد كرد و اسكندر هر دو سفارت را خوب پذيرفت . آريّان گويد ، كه فراتافرن 1500 اسب براى اسكندر آورده گفت ، كه ميتواند مملكتى را ، كه نزديك كلخيد است ، و نيز مملكت آمازونها را بتصرّف اسكندر بدهد . او جواب داد : حالا ميخواهم به هند روم ، بعد به مقدونيّه برميگردم و با تمام قشون برّى و بحرى به سكائيّه خواهم رفت و در اين‌وقت از دوستى شما هم استفاده خواهم كرد .\r\n\r\nشورش سغد از نو\r\nدر اين اوان به اسكندر خبر رسيد ، كه سغديها بقلاع خود رفته باز علم طغيان برافراشته‌اند . بر اثر اين خبر او باز به طرف آمويه رفت و در كنار آن اردو زد . در اين‌وقت در چادر اسكندر بقول آريّان ( كتاب 4 ، فصل 6 ، بند 2 ) چشمه‌اى فوران كرد و بطلميوس اوّل كسى بود ، كه اسكندر را از اين معجزه آگاه داشت . آريستاندر غيب‌گوى اسكندر\r\n\r\n\r\n","description":"","footnote":"\r\n( 1 ) -  Peridas . \r\n( 2 ) -  Phrataphernes . \r\n","page_name":" 1722 ","page_number":835},
  {"content":"\r\n\r\nگفت ، كه فتوحات بزرگ در پيش است . كنت‌كورث گويد ( كتاب 7 ، بند 10 ) كه آب آمويه داراى لاى و براى سلامتى مضرّ بود . بنابراين سربازان مقدونى بكندن چاههاى زياد پرداختند ، ولى به آب نرسيده بودند ، كه در چادر اسكندر بچشمه‌اى رسيدند ( يعنى كاوش نتيجه داد ) و ، چون خبر رسيدن به آب شايع گشت ، مقدونىها گفتند ، كه اين آب بخودىخود پيدا شده . اسكندر از اين شايعه استفاده كرده انتشار داد ، كه اين معجزه كار خدايان است .\r\nاسكندر قسمتى از قشون خود را با پوليس‌پرخون « 1 » و آتّالوس « 2 » و كرگياس « 3 » و مل‌آگر « 4 » در باختر گذارد ، كه اگر شورشى شود جلوگيرى كند و مابقى لشكر را بپنج قسمت تقسيم كرد . اوّلى برياست هفس‌تيون ، دوّمى بفرماندهى بطلميوس ، سوّمى در تحت امر پرديكّاس ، چهارمى بسردارى سنوس و ارته‌باذ و پنجمين بفرماندهى خودش . قسمت‌هاى چهارگانه از سمت‌هاى مختلف حركت كردند ، تا قلعه‌ها را محاصره و شورش‌ها را با اسلحه يا مذاكره رفع كنند . اين قسمت‌ها ، پس از اينكه تمام سغديان را طىّ كردند ، در زير ديوار مركند جمع شدند . هفس‌تيون مأمور گشت ، كه مهاجرينى براى شهرهاى سغديان ببرد ( از اينجا معلوم مىشود ، كه قسمت بزرگ سكنه را كشته يا برده‌وار فروخته بودند ) . سنوس و ارته‌باذ به طرف سكاهائى ، كه به سپىتامن پناه داده بودند ، رفتند . خود اسكندر با بقيّه قشونش داخل سغديان شد و شهرها را باطاعت درآورد . در اين احوال سپىتامن ، كه با يك مشت فرارى سغدى به سكاها پناه برده بود ، با 600 نفر سوار ماساژتى بيك قلعهء سرحدّى باختر حمله برده ساخلو آن را كشت و دژبان را اسير كرد . پس از اين بهره‌مندى او اميدوار گشته به شهر باختر نزديك شد ، ولى بمحاصرهء آن نپرداخت و بغارت حول‌وحوش آن شهر اكتفا كرد . در باختر چند نفر از سپاهيان مقدونى ناخوش بودند ، ولى مقارن اين زمان رو ببهبودى گذارده ميتوانستند سوار شوند . اينها هشتاد سوار اجير را با چند نفر جوان جمع كرده به ماساژت‌ها تاختند و ، چون حملهء آنها ناگهان بود ،\r\n\r\n\r\n","description":"","footnote":"\r\n( 1 ) -  Polysperchon . \r\n( 2 ) -  Attalus . \r\n( 3 ) -  Corgias . \r\n( 4 ) -  Meleagre . \r\n","page_name":" 1723 ","page_number":836},
  {"content":"\r\n\r\nاموال غارتى ماساژتها بدست مقدونىها افتاد و عدّه‌اى را هم كشتند ، ولى وقتى كه برميگشتند ، سپىتامن از حركت بىنظم آنان استفاده كرده با سكاها بر آنها تاخت و در نتيجه 67 نفر از آنها كشت . آريستونيكوس « 1 » ، كه شجاعتها كرده بود ، نيز كشته شد و پىتون « 2 » اسير گشت . چون اين خبر به كراتر رسيد ، بجنگ ماساژتها شتافت و آنها فورا به بيابانهاى لم يزرع فرار كردند . بعد هزار نفر بكمك ماساژتها در رسيد و جنگى كراتر با آنها كرد ، كه اگرچه سخت بود و ماساژتها پا فشردند ، ولى بالاخره شكست خوردند . در نتيجه 150 سوار ماساژتى در دشت نبرد به خاك افتاد و مابقى سواران فرار كرده بصحرا رفتند و مقدونىها نتوانستند آنها را تعقيب كنند . پس از آن ، چون ارته‌باذ بواسطهء كهولت نميتوانست والى باختر باشد ، اسكندر آمين‌تاس را بايالت گماشت و قشون او را با قسمت‌هاى ديگر به سنوس سپرده امر كرد زمستان را در باختر بگذراند . اينها مأمور بودند ، كه سپىتامن را در صورتى كه به باختر درآيد ، بگيرند ( آريّان ، كتاب 4 ، فصل 6 ، بند 3 ) .\r\n\r\nشكست سپىتامن و قتل او\r\nپس از آن چون سپىتامن ديد ، كه در تمام قلاع ساخلوهاى مقدونى نشسته ، بنظرش چنين آمد ، كه حمله بقشون سنوس آسان‌تر است . اين بود ، كه به گابس « 3 » قلعه سرحدّى بين سغديان و ماساژتها رفته سه‌هزار نفر سوار از آنها گرفت . ماساژتها چيزى از جنگ گم نميكردند ، زيرا علاوه بر اينكه فقير بودند ، نه شهرهائى داشتند و نه جاهاى معيّنى براى سكونت . سنوس ، همين كه خبر آمدن سپىتامن را شنيد ، باستقبال او شتافته جنگى كرد ، كه خونين بود و بالاخره فتح با مقدونىها شد . تلفات مقدونىها بقول آريّان 25 سوار و 12 پياده بود ، ولى دشمن بقول او 800 نفر مقتول داشت . پس از اين فتح سغديها و باختريهائى ، كه طرفدار سپىتامن بودند ، نزد سنوس رفته تسليم گشتند ، ماساژتها متّحدينشان را غارت و فرار كردند و بعد ، كه شنيدند ، اسكندر به قصد آنها حركت كرده ، سر سپىتامن را بريده\r\n\r\n\r\n","description":"","footnote":"\r\n( 1 ) -  Aristonicus . \r\n( 2 ) -  Pithon . \r\n( 3 ) -  Gabes . \r\n","page_name":" 1724 ","page_number":837},
  {"content":"\r\n\r\nنزد او فرستادند ، تا او از جنگ كردن منصرف شود . در اين اوان ، كه اسكندر با تمام قشونش در نوتاك « 1 » بود ، تغييراتى در ولات داد ، كه از جمله اين بود : چون اسكندر از اكزودات « 2 » ظنين گشت آتروپات « 3 » را والى ماد كرد و ستامنس « 4 » هم بجاى مازه ، كه درگذشته بود ، والي بابل گرديد . هم در اين اوان اسكندر سه نفر از سرداران يعنى سپوليس « 5 » ، اپوسيل‌لوس « 6 » و منه‌داس « 7 » را به مقدونيّه فرستاد ، تا قشون تازه‌نفس بياورند . چون فرادات « 8 » والى تپورستان را اسكندر چند دفعه احضار كرده و او نيامده بود ، فراتافرن مأمور شد ، كه رفته او را بياورد ( آريّان ، همان‌جا ، بند 4 ) .\r\n\r\nروايت كنت‌كورث\r\nمورّخ مذكور قضيّهء كشته شدن سپىتامن را طور ديگر نوشته . او گويد ( كتاب 8 ، بند 3 ) : اسكندر خواست بجنگ سكاهاى داهى رود ، زيرا شنيده بود ، كه سپىتامن در ميان آنها است ، ولى به زودى واقعه‌اى روى داد ، كه خاطر او را از اين‌طرف راحت كرد ، توضيح آنكه سپىتامن زن خود را خيلى دوست ميداشت و ، چون از جائى به جائى ميرفت ، تا از كين اسكندر برهد ، زن خود را هم همراه ميبرد . بالاخره اين زن ، چون از حركت‌هاى زياد از جائى به جائى و از ناملايمات آن خسته شد ، شوهر خود را اغوا كرد ، كه به اسكندر تسليم شود و با اين مقصود قبلا عفو او را درخواست كند .\r\nچون سپىتامن به اين امر راضى نميشد ، زنش سه پسرى را ، كه از او داشت نزد وى آورده گفت ، اگر رحم بخودت نميكنى ، لااقل فكرى براى اينها بكن . بر اثر اين حرفها سپىتامن از زنش ظنين شد و پنداشت ، كه ، چون اووجيه است ، ميخواهد ، داخل حرم اسكندر گردد . اين بود ، كه قمهء خود را كشيده بزنش حمله كرد ، ولى سرداران او ، كه نزديك بودند ، در رسيده مانع از قتل شدند . پس از آن او بزنش گفت ، از اينجا برو و ديگر پيش چشم من ميا ، و گرنه خونت هدر است .\r\nبعد ، سپىتامن براى اينكه محبّت زنش را از دل بيرون كند ، اوقات خود را در\r\n\r\n\r\n","description":"","footnote":"\r\n( 1 ) -  Nautaque . \r\n( 2 ) -  Exodate . \r\n( 3 ) -  Atropate . \r\n( 4 ) -  Stamenes , \r\n( 5 ) -  Spolis . \r\n( 6 ) -  Epocillus . \r\n( 7 ) -  Menedas . \r\n( 8 ) -  Phradates . \r\n","page_name":" 1725 ","page_number":838},
  {"content":"\r\n\r\nميان زنان غيرعقدى خود بسر برد ، ولى عشق او بزنش همواره بيشتر ميگشت ، تا بالاخره تاب فراق را نياورده نزد زنش رفت و گفت آشتى ميكنم ، با اين شرط ، كه ديگر چنين نصايحى به من ندهى ، زيرا مرگ را بر تسليم شدن به اسكندر ترجيح مىدهم . زنش در جواب گفت ، آنچه كه گفتم ، از نيّت بد نبود و خيال ميكردم در خير تو است . حالا كه نميخواهى چنين كنى ، اختيار با تو است و من مطيع ارادهء تو هستم . سپىتامن از اين گفتهء زنش خوشنود شد ، زيرا پنداشت ، كه پشيمانى او از تهء دل است . اين بود ، كه ضيافتى براى زنش ترتيب داد و بعد ، كه از غذاهاى لذيذ و شراب زياد مست شد ، او را بين خواب و بيدارى از سر ميز به خوابگاهش بردند . در اين‌حال زنش با شمشيرى ، كه در زير لباس پنهان كرده بود ، سر او را بريده بغلام خود ، كه با او همدست بود ، داد و گفت با من بيا و بعد با همان جامهء خون‌آلود باردوى مقدونىها رفته گفت ، ميخواهد اسكندر را ببيند زيرا مطلبى است ، كه بايد به خود اسكندر گفته شود . وقتى كه اسكندر زن را در جامهء خونينى ديد ، پنداشت ، كه به او توهينى شده و براى دادخواهى آمده . اين بود ، كه او را دعوت كرد ، مطلب خود را بگويد . در اين‌وقت زن گفت اجازه دهيد ، غلام من هم كه در دهليز است ، بيايد . اما در دهليز ، چون خدمهء اسكندر ملتفت شدند ، كه غلام چيزى در زير لباس دارد ، او را تفتيش كردند و غلام مجبور شد چيزى را ، كه پنهان ميداشت ، نشان دهد ، ولى از آن‌جا ، كه پس از مرگ قيافهء سپىتامن تغيير كرده بود ، سر را نشناختند . وقتى كه اسكندر شنيد ، كه غلام سرى را آورده ، از خيمهء خود بيرون شد و از او پرسيد ، كه اين سر سر كيست و او فورا قضيّه را بيان كرد . پس از شنيدن اين جواب اسكندر دوچار خيالات گوناگون گرديد : از طرفى اعتراف ميكرد ، كه اين زن خدمت بزرگى به اسكندر كرده و خارى را ، كه ممكن بود كارهاى او را بتأخير اندازد ، از پيش پاى او برداشته ، ولى از طرف ديگر غرابت اين جنايت و كشته شدن سپىتامن بدست زنى ، كه سه پسر از او داشت ، اسكندر را بوحشت انداخته بود . بالاخره امر كرد ، زن را از اردو برانند ، زيرا از بودن او در ميان مقدونيها ميترسيد و بيم\r\n\r\n","description":"","footnote":"","page_name":" 1726 ","page_number":839},
  {"content":"\r\n\r\nداشت ، از اين‌كه چنين كردارى اخلاق مقدونيها را فاسد كند .\r\nوقتى كه داهيان خبر مرگ سپىتامن را شنيدند ، داتافرن « 1 » شريك سپىتامن را در شورشها گرفته به اسكندر تسليم كردند و خودشان هم مطيع گشتند .\r\n\r\nقتل كليتوس « 2 »\r\nمقارن اين زمان ، كه محقّقا تاريخ آن معلوم نيست ، قتل كليتوس ، كه دوست صميمى اسكندر بشمار ميرفت و ، چنان كه در جاى خود ذكر شد ، جان او را در جنگ گرانيك نجات داده بود ، روى داد .\r\nشرح قضيّه را پلوتارك چنين نوشته ( اسكندر ، بند 68 - 69 ) : « كمى بعد ، قتل كليتوس اتّفاق افتاد و اين قضيّه غريب‌تر از مرگ فيلوتاس به نظر ميآيد ، اگرچه از حيث جهت و اوضاع و احوال ، اين قتل عمدى نبود و بواسطهء خشم و مستى پادشاه روى داد : چند نفر از اهالى ايالات دريائى ( بايد مقصود ولايات سواحل درياى بحر الجزائر باشد ) ميوه‌هاى تازه از يونان براى اسكندر آوردند . او كليتوس را احضار كرد ، تا آن را ببيند و سهم خود را دريافت دارد . كليتوس در اين‌وقت مشغول مراسم قربانى بود و ، همين كه امر اسكندر به او ابلاغ شد ، فورا به راه افتاد ، كه نزد اسكندر آيد . در اين‌وقت سه گوسفند ، كه براى قربان كردن حاضر كرده و مراسم قربانى را نسبت به آنها به عمل آورده بودند ، از عقب او روانه شد . اسكندر ، چون از اين قضيّه آگاه گشت ، عقيدهء غيب‌گوها را پرسيد و آنها گفتند ، كه اين قضيّه را بايد بفال بد گرفت » . پس از آن اسكندر امر كرد براى سلامتى دوستش قربانى كنند ، بخصوص كه كليتوس در خواب ديده بود ، در لباس سياه در ميان اولاد پارمن‌ين نشسته . بعد ، كليتوس منتظر خاتمه مراسم قربانى نشد و در سر ميز اسكندر در موقع شامى ، كه او براى كاستور و پل‌لوكس « 3 » ميداد ، حاضر گشت .\r\nهنگام صرف غذا ، اسكندر و ميهمانان شراب زياد آشاميدند و يكى از مدعوّين به خواندن اشعار پرانيكوس يا پيرون « 4 » پرداخت . اين اشعار در قدح سركردگان\r\n\r\n\r\n","description":"","footnote":"\r\n( 1 ) -  Dataphernes . \r\n( 2 ) -  Clitus . \r\n( 3 ) -  Pollux et Castor  ( دو پهلوان افسانه‌اى ، كه بعقيدهء يونانيهاى قديم پسران خداى بزرگ بودند ) .\r\n( 4 ) -  Pranicus ou Pieron . \r\n","page_name":" 1727 ","page_number":840},
  {"content":"\r\n\r\nمقدونى ، كه در جنگى از خارجيها شكست خورده بودند ، ساخته شده بود . از مدعوّين آنهائى ، كه مسن‌ّتر بودند ، از خواندن اين اشعار ، كه بمقدونىها خيلى برميخورد ، مكدّر شده از شاعر و سازنده‌ها بد گفتند ، ولى اسكندر و محبوبين او روى بسازندگان كرده گفتند ، بزنيد و بخوانيد . كليتوس ، كه مست بود برآشفت و گفت : اين توهينى است ، كه نسبت بمقدونىها در پيش چشم خارجيها و خارجيهاى دشمن مىشود . شكست مقدونيها يك بدبختى بود ، ولى بهرحال آنها بهتر از اشخاصى هستند ، كه مقدونىها را توهين ميكنند . اسكندر جواب داد : كليتوس ، اين يك بدبختى نبود ، بل بىحميّتى و بىغيرتى بود . تو با دفاع آنها فى الواقع از خودت دفاع ميكنى . پس از اين سخن ، كليتوس از جا برخاسته گفت : اين همان بىحميّت است ، كه وقتى كه شما پسر خدا ، پشت بشمشير سپهرداد كرديد ، جان شما را نجات داد ( بجنگ گرانيك صفحهء 1252 رجوع شود ، از اين حرف معلوم مىشود ، كه اسكندر ميخواسته از حملهء سپهرداد فرار كند ) . خونهاى مقدونيها و زخمهاى آنها است ، كه شما را چنان بزرگ كرده ، كه نميخواهيد پسر فيليپ باشيد و خود را پسر خداى آمّون ميدانيد . اين توبيخ فوق‌العاده به اسكندر گران آمد و به كليتوس چنين گفت : « اى نابكار ، تو ميخواهى با اين حرف و بدگوئى هائى ، كه از من همواره ميكنى ، مقدونيها را بر من بشورانى » . كليتوس جواب داد : « اسكندر ، ما رشك ميبريم به حال كسانى ، كه مردند و نديدند ، كه تن مقدونيها را چوبهاى ماديها پاره‌پاره مىكند و براى اينكه پادشاه خود را ببينند مجبور نشدند ، بحمايت پارسيها متوسل گردند » ( از اين حرف معلوم است ، كه اسكندر مقدونيها را بدست ماديها مجازات ميكرده و پارسىها از عملهء خلوت و مستحفظين او بودند ) اسكندر پس از اين حرف فحشى زياد به كليتوس داد و از جا برخاست ، تا به طرف او رود ، ولى آنهائيكه مسن‌ّتر بودند ، سعى كردند ، كه هنگامه را فرو نشانند . بعد اسكندر رو به كسنودوخ كاردى « 1 » و آرته‌ميوس كلوفونى « 2 » كرده\r\n\r\n\r\n","description":"","footnote":"\r\n( 1 ) -  Xenodochus de Cardie . \r\n( 2 ) -  Artemius le Colophonien . \r\n","page_name":" 1728 ","page_number":841},
  {"content":"\r\n\r\nگفت « آيا چنين نيست ، كه يونانيها در ميان مقدونيها مانند نيم‌خدايانى هستند كه در ميان حيوانات وحشى باشند ؟ » كليتوس فرياد زد ، كه بايد اسكندر حرف خود را بلند بگويد يا از اين ببعد اشخاصيرا ، كه آزاد مردند و عقيده‌شان را باز ميگويند ، بسر ميزش دعوت نكند . اسكندر بايد با خارجيها و بندگانى زندگانى كند ، كه حاضرند كمربند پارسى و لباس سفيد او را بپرستند ( يعنى ببوسند ) پس از آن اسكندر از شدّت خشم سيبى از روى ميز برداشته به طرف كليتوس پرتاب كرد و در جستجوى شمشيرش شد ، ولى يكى از قراولان آن را از پهلوى اسكندر برگرفته بود . در اين‌حال تمام مدعوّين دور او را گرفته تمنّى كردند ، ساكت باشد ، ولى اسكندر خود را از ميان آنها بيرون كشيده و قراولان را به زبان مقدونى خوانده امر كرد شيپور اضطراب بدمند . شيپورچى از اجراى امر خوددارى كرد و اسكندر مشتى به صورت او بنواخت ( چنان كه پلوتارك گويد ، اين شيپورچى بعدها مورد احترام بزرگ مقدونيها گرديد ، زيرا اگر امر اسكندر را اجرا ميكرد ، تمام اردو به حال وحشت و اضطراب ميافتاد ) . اما كليتوس از تكبّر و نخوت خود هيچ نكاست و بالاخره مدعوّين با زحمت او را از طالار بيرون بردند ، ولى طولى نكشيد ، كه او از درى ديگر داخل شده اين شعر اورىپيد « 1 » را از قول آندروماك « 2 » خواند ( از قول آندروماك ، يعنى اورىپيد در تصنيف خود چنين وانموده ، كه گفتهء آندروماك است ) : « چه عادت فاسدى يونانيها داخل كردند » . در اين‌حال اسكندر زوبين يكى از قراولان را گرفت و ، چون ديد ، كه كليتوس پرده را بلند كرده از پهلوى او ميگذرد ، آن را بتن او فرو برد . كليتوس بر اثر اين ضربت در حال افتاد و در پاى اسكندر جان بداد .\r\nپس از آن ، وقتى كه اسكندر به خود آمد و ديد سكوت همه را فرو گرفته ، از شدّت پشيمانى و ندامت ، كه براى او حاصل شده بود ، زوبين را از تن كليتوس بيرون كشيده خواست بگلوى خود فرو برد ، ولى قراولان دست او را گرفتند . بعد تمام شب را نخوابيد و گريه كرد ، تا آنكه از حال رفت و بىحسّ به روى زمين افتاد .\r\n\r\n\r\n","description":"","footnote":"\r\n( 1 ) -  Euripide  ( شاعر معروف يونانى كه ذكرش كرارا گذشته ) .\r\n( 2 ) -  Andromaque . \r\n","page_name":" 1729 ","page_number":842},
  {"content":"\r\n\r\nفقط گاهى آه ميكشيد . اطرافيان ، چون حال او را چنين ديدند ، آن را خطرناك دانسته داخل اطاقش گشتند ، تا به او تسلّى دهند ، ولى آنچه كه گفتند ، مورد توجه اسكندر نشد ، تا آنكه آريستاندر غيب‌گوى او گوسفندهاى قربانى را بخاطر اسكندر آورده گفت ، مقدّر بود ، كه چنين شود و در مقابل تقدير چه ميتوان كرد ؟ اين حرف قدرى اسكندر را تسلّى داد . بعد درباريان اسكندر كالّيس‌تن « 1 » را ، كه از اقرباى ارسطو بود ، باطاق پادشاه وارد كردند ، تا به او تسلّى دهد . او بملايمت با اسكندر حرف زد و اصول اخلاق حسنه را بخاطرش آورد ، ولى چنان صحبت كرد ، كه اسكندر را مكدّر نكرد . بعد آناكسارك « 2 » ، كه خود را بالاتر از تمام فلاسفه زمان خود ميدانست ، باطاق اسكندر درآمد ، و با تبخترى هرچه تمامتر چنين گفت :\r\n« اين است اسكندر ، كه چشم تمام عالم بسوى او است . اين اسكندر است ، كه مانند بنده‌اى روى زمين افتاده و گريه مىكند و از قوانين و انتقاد مردم ميترسد ، و حال آنكه او بايد عين قانون و دستور عدالت باشد . براى چه او فاتح شد ؟\r\nآيا براى آنكه مانند آقائى فرمان دهد و سلطنت كند يا مغلوب عقايد پوچ ديگران گردد » . بعد رو به اسكندر كرده گفت : « آيا نميدانيد ، كه صورت تميس « 3 » را چنين كشيده‌اند ، كه بر تخت ژوپىتر ( خداى بزرگ ) نشسته ( يعنى پهلوى او قرار گرفته ) . براى چه صورت او را چنين ميكشند ؟ براى اينكه بما بفهمانند ، كه هرچه پادشاه كند ، حقّ و مشروع است » .\r\nپلوتارك گويد « آناكسارك با اين حرفها درد اسكندر را تخفيف داد ، ولى او را جبّار و ظالم كرد . آناكسارك پيش از اين واقعه هم خود را در دل اسكندر جا داده و چنان كرده بود ، كه او از كالّيس‌تن ، از اين جهت كه سخت پابند قوانين اخلاقى بود ، اظهار تنفّر ميكرد » .\r\n\r\nروايت كنت‌كورث\r\nمورّخ مذكور گويد ( كتاب 8 ، بند 2 ) : از بازريا اسكندر به مركند مراجعت كرد و ، چون ارته‌باذ بواسطهء كهولت\r\n\r\n\r\n","description":"","footnote":"\r\n( 1 ) -  Callisthene . \r\n( 2 ) -  Anaxarque . \r\n( 3 ) -  Themis  ( بعقيدهء يونانيها ربّة النّوع عدالت بود و ترازو بدست داشت ) .\r\n","page_name":" 1730 ","page_number":843},
  {"content":"\r\n\r\nاز اداره كردن سغديان استعفا كرده بود ، اسكندر كليتوس را بجاى او برگزيد .\r\nاين همان شخصى است ، كه در گرانيك از حملهء برادر سپهرداد به اسكندر جلوگيرى كرده دست او را انداخت و جان پادشاه مقدونى را نجات داد . خواهر كليتوس ، هل‌لانيس « 1 » نامى ، دايهء اسكندر بود و نوشته‌اند ، كه او وى را مانند مادر دوست ميداشت . اسكندر امر كرد ، كليتوس به زودى بمحلّ مأموريت خود حركت كند و براى او ضيافتى داد و ، چون در سر ميز شراب زياد آشاميد ، در حال مستى خودستائى كرد . اگرچه خودستائى ، ولو اينكه راست‌گوئى هم باشد ، به گوش شنوندگان خوش نميآيد ، باوجود اين سرداران و صاحب‌منصبان سالخوردهء مقدونى سكوت اختيار كردند ، تا آنكه اسكندر گفت فتح خرونه « 2 » هم از من بود ، نه از فيليپ و بعد افزود : وقتى بين مقدونىها و سپاهيان اجير يونانى نزاعى روى داد و فيليپ زخمى برداشته به خاك افتاد و ، چون امنيّت نداشت وانمود ، كه مرده است ، من در اين حال با سپر خود او را پوشانيده و حمله‌كنندگان را دفع كردم ، ولى پدرم دوست نداشت ، اين كار مرا اعتراف كند ، زيرا متأسف بود ، از اينكه حيات خود را از پسرش داشت . بعد اسكندر از جنگهاى خود با ايلّيريها بىشركت فيليپ حرف زده گفت ، طرف شدن با ساموتراس‌ها « 3 » چيزى نيست . افتخار براى كسانى است ، كه با آتش و آهن به آسيا آمدند . از اين سخنان اسكندر صاحب‌منصبان جوان او خوشنود شدند ، ولى سرداران و صاحب‌منصبانى ، كه بيشتر عمرشان را در جنگ‌هاى فيليپ گذرانيده بودند ، مكدّر گشتند . در اين‌وقت كليتوس ، كه نيز مست بود ، به خواندن اشعارى از اورىپيد پرداخت و مقصودش چنين بود ، كه صداى او به گوش اسكندر برسد . مضمون اشعار اين است : « عادت بدى يونانىها دارند ، كه بر غنائم فتح اسامى پادشاهان را مينويسند . افتخار را از آن پادشاهان ميدانند ، و حال آنكه اين افتخار با خون ديگران خريده شده » . اسكندر پرسيد ، كليتوس چه ميگويد ، همه ساكت ماندند ، ولى خود او بلند از كارهاى فيليپ تمجيد\r\n\r\n\r\n","description":"","footnote":"\r\n( 1 ) -  Hellanice . \r\n( 2 ) -  Cheronee . \r\n( 3 ) -  Samothraces . \r\n","page_name":" 1731 ","page_number":844},
  {"content":"\r\n\r\nكرده گفت ، گذشته به از حال بود . فيليپ آتن را فتح كرد ، تو تب را از بيخ و بن برافكندى . بعد گفت : اگر بايد براى تو جان داد ، من پيش از همه براى اين كار حاضرم ، ولى وقتى كه تو ثمرات فتح را تقسيم ميكنى ، بهترين چيزها را به كسانى ميدهى ، كه بيش از همه پدر تو را توهين ميكنند . تو به من ايالت سغد را ميدهى ، يعنى حكومت مملكتى را ، كه چندين دفعه بر تو ياغى شده و هنوز هم مطيع نگشته و نخواهد شد ( از اين‌جا معلوم است ، كه سغد چندين دفعه شوريده نه سه دفعه ، چنان كه مورّخين اسكندر نوشته‌اند ) تو مرا بميان جانورانى ميفرستى ، كه طبيعت آنها را سركش بار آورده . خوب ، اين امر راجع به من است و از آن صرف‌نظر ميكنم ، ولى تو سربازان كارآزموده و سالخوردهء فيليپ را حقير شمرده فراموش ميكنى ، كه اگر آتارياس « 1 » پير سربازان جوان و مأيوس را مجدّدا بجنگ داخل نميكرد ، ما هنوز هم در زير ديوارهاى هالىكارناس بوديم ( بصفحهء 1273 رجوع شود ) . آيا با اين جوانان تو توانسته‌اى آسيا را تسخير كنى ؟ دائىبت حق داشت بگويد :\r\n« من در ايطاليا با مردان جنگ ميكنم و اسكندر در آسيا با زنان ميجنگد » ( مقصود پادشاه اپير است ، كه نيز اسكندر نام داشت و دائى اسكندر مقدونى بود . او بايطاليا قشون كشيد ، تا در مغرب جهانگيرى كند و در آنجا كشته شد - ژوستن ، كتاب 12 ، بند 2 ) .\r\nبعد كليتوس از پارمن‌ين دفاع كرده گفت ، من پشت تو را با سينهء خود دفاع كردم ( يعنى تو پشت بدشمن كرده در حال فرار بودى ) اكنون اين خاطره براى تو ناگوار است . پس از آن اسكندر را از كشتن آتّالوس توبيخ و غيب‌گوى آمّون را ، از اينكه اسكندر را پسر خدا دانسته ، استهزاء كرده گفت من حقايق را به تو بهتر از پدرت ، كه خدا است ، گفتم . سخنان كليتوس باعث كدورت جوانان شد و منازعه بين پيران و جوانان درگرفت . از طرف ديگر حرفهاى كليتوس بقدرى به اسكندر برخورد ، كه ديگر نتوانست خود را اداره كند ، بخصوص كه به كليتوس امر كرده بود ، از سر ميز برخاسته خارج شود و او بجاى اجراى اين امر بحرفهاى خود ادامه ميداد . بر اثر اين وضع ، اسكندر از سر ميز برخاست و زوبينى از دست\r\n\r\n\r\n","description":"","footnote":"\r\n( 1 ) -  Atharias . \r\n","page_name":" 1732 ","page_number":845},
  {"content":"\r\n\r\nيكى از قراولان گرفت ، تا به كليتوس حمله كند ، ولى بطلميوس و پرديكّاس او را گرفته نگاه داشتند و ليزيماك و لئونّاتوس زوبين را از دست او بيرون آوردند .\r\nدر اين‌حال اسكندر فرياد زد : عزيزترين دوستانم مرا گرفته نگاهداشته‌اند ، چنان كه وقتى دوستان داريوش با او چنين كردند . بعد امر كرد شيپور اضطراب بدمند ، تا سپاهيان در اطراف قصر جمع شوند . بر اثر اين فرمان بطلميوس و پرديكّاس به زانو درآمده با تضرّع از اسكندر خواهش كردند ، كه بردبارى را از دست ندهد ، تا روز ديگر كليتوس بمحاكمه جلب شود ، ولى اسكندر گوش بسخنان آنها نداده از اطاق بيرون دويد و نيزهء يكى از قراولان را گرفته در سر راه مدعوّين ، كه خارج ميشدند ، ايستاد و ، وقتى كه كليتوس بعد از ديگران خارج ميشد ، چون راه‌رو تاريك بود ، اسكندر پرسيد ، تو كيستى . او گفت من كليتوسم . در اين وقت اسكندر نيزه را به پهلوى او فرو برد و ، چون كليتوس افتاد به او گفت : « برو به فيليپ و پارمن‌ين و آتّالوس ملحق شو » .\r\nنوشته‌هاى كنت‌كورث ، پس از اين قتل از حيث مضمون موافق روايت پلوتارك است ، يعنى اسكندر خواست خود را بكشد ، ولى نيزه را از دستش ربودند .\r\nبعد در مدّت چند روز آرامش نداشت و ميگفت : وقتى كه به مقدونيّه برگشتم ، چطور دست بدايه‌ام بدهم ، و حال آنكه دو نفر از پسران او در جنگ مىلت كشته شدند و سوّمى را ، كه برادر رضاعى من بود ، بدست خود كشتم . تفاوتى كه بين نوشته‌هاى دو مورّخ مذكور هست ، اين است ، كه اسكندر اين قضيّه را مجازاتى از طرف خداوند شراب ( باكوس « 1 » ) تصوّر كرده ، زيرا تقريبا يكسال بود ، كه براى او قربانى نكرده بود و ديگر اينكه كنت‌كورث تسلّى دادن آناكسارك فيلسوف را ذكر نميكند و بالاخره مورّخ مذكور گويد ، كه دوستان اسكندر از اين قضيّه مبهوت گشتند و پس از آن جرئت نميكردند با او حرف بزنند ، چنان كه او مانند حيوان وحشى تنها ماند ، زيرا خودش ميترسيد و ديگران نيز از او وحشت داشتند ( كنت‌كورث ، كتاب 8 ، بند 2 ) : ديودور سىسىلى هم در اين باب چيزهائى نوشته بود ، ولى اين\r\n\r\n\r\n","description":"","footnote":"\r\n( 1 ) -  Bacchus . \r\n","page_name":" 1733 ","page_number":846},
  {"content":"\r\n\r\nجاى نوشته‌هاى او گم شده .\r\n\r\nروايت آريّان\r\nاو در ابتداء گويد ، كه مقدونيها قرار داده بودند براى خداى شراب در روزى معيّن قربانى كنند و بعد ضيافتى داده شود .\r\nاسكندر بجاى اين إله قربانى را براى كاستور و پولّوكس ميكرد . در چنين روزى ، كه پس از قربانى ضيافتى داده بود و ميهمانان زياد مىگسارى كرده بودند ، چاپلوسان براى خوش‌آمد اسكندر گفتند : « پهلوانانى مانند كاستور و پولّوكس و هركول كيستند ؟ اسكندر از آنها برتر است ( اين كفر بود ، زيرا يونانىها اينها را إله يا نيم إله ميدانستند . م . ) بعد گفتند ، تفو بر حسد ، كه نميگذارد پهلوانان واقعى در حياتشان هم داراى افتخاراتى ، كه شايان آن‌اند بشوند ( يعنى آنها را در زمان حياتشان هم بپرستند ، زيرا در يونان عقيده داشتند ، كه بعض آلهه يا نيم آلهه در روى زمين اشخاصى فوق‌العاده بودند و پس از مرگشان بدرجهء الوهيّت ارتقا يافتند . م . ) كليتوس فرياد برآورد ، مگر اسكندر چه كرده ، بيشتر فتوحات او از مقدونيها است . بعد دست خود را نشان داده گفت : اسكندر ، اگر اين دست نبود ، تو در گرانيك كشته شده بودى » . باقى روايت همان است ، كه كنت‌كورث هم نوشته ، ولى آريّان در خاتمه گويد : آريستوبول منشاء نزاع را بيان نكرده و تقصير را بر كليتوس وارد كرده ( اين جمله نظر ما را در باب نوشته‌هاى سرداران و درباريان اسكندر ؛ كه بالاتر ذكر شد ، تائيد مىكند . م . ) . او گويد ، كه چون اسكندر خواست كليتوس را بكشد ، بطلميوس او را از اطاق بيرون كرد و بعد ، كه اسكندر او را صدا زد ، نزد او آمد و گفت : « كليتوس منم » در اين لحظه اسكندر او را كشت ( كتاب 4 ، فصل 3 ، بند 1 - 3 ) .\r\nبعد آريّان گويد : پس از اين قضيّه كاهنان انتشار دادند ، كه اين واقعه از خشم باكوس بود ، زيرا اسكندر مراسم قربانى او را موقوف كرده بود . اسكندر ، همين كه اين بشنيد و توانست غذا بخورد ، به اين حرف چسبيده گفت ، معلوم مىشود ، كه اين قضيّه از طرف آسمان بوده . مورّخ مذكور نطق آناكسارك را خطاب به اسكندر ذكر و او را سخت انتقاد كرده در خاتمه گويد : « كارهاى پادشاهى بايد موافق عدالت باشد ، نه آنكه كردار او را قوانين عدالت دانند » ( همانجا ، بند 4 ) .\r\n\r\n","description":"","footnote":"","page_name":" 1734 ","page_number":847},
  {"content":"\r\n\r\n\r\nتسخير كوهى در سغد\r\nآريّان گويد ( كتاب 4 ، فصل 7 ، بند 1 - 2 ) : كوهى بود در سغديان ، كه به نظر ميآمد بدان نميتوان دست يافت . عدّهء زيادى از مردم سغد و اكسيارتس « 1 » ، يكى از اوّلين نجباى سغديان ، با زن و دخترانش به اين كوه پناه برده بودند و نميخواستند از اسكندر تمكين كنند و ، اگر اسكندر اين محلّ را ميگرفت ، آخرين پناهگاه سغديها تسخير ميشد ( تاريخ اين جنگ معلوم نيست ، ولى از قرائن چنين به نظر ميآيد ، كه بر اثر يكى از شورشهاى سغد بر ضدّ اسكندر بوده . از مطالبى ، كه تا حال گفته شده ، و از حرفهاى كليتوس معلوم مىشود ، كه سغديها همواره بر ضدّ اسكندر قيام ميكرده‌اند و او مجبور بوده پىدرپى به اين ايالت شمال‌شرقى ايران قشون بكشد . م . ) . در موسم بهار اسكندر به اين كوه نزديك شده ديد ، كه آن از هرطرف مانند ديوارى بالا رفته و همه‌جا پر از برف است . خارجيها براى مدّت زياد آذوقه داشتند و از حيث آب هم در تنگنائى نبودند . اسكندر به آنها پيش‌نهاد كرد تسليم شوند به اين شرط ، كه اجازه داشته باشند ، بخانه‌هاى خودشان برگردند . آنها خنديده جواب دادند ، كه مگر مقدونىها داراى پر هم ميباشند . اسكندر از اين جواب خشمناك گرديد و خواست با يورش اين كوه را بگيرد . با اين مقصود جارچيها در ميان مقدونيها جار زدند ، كه هركس از همه زودتر يورش ببرد ، 12 تالان « 2 » جايزه خواهد گرفت ، دوّمى و سوّمى و غيره نيز جايزه‌اى بتناسب خواهند داشت تا برسد بآخرى ، كه داراى سيصد دريك ( يك تالان ) خواهد بود . مقدونيها بطمع جايزه و نيز براى نمودن رشادت خويش حاضر شدند ، كه بكوه يورش برند و عدّهء آنها به 300 نفر رسيد . اينها همه اشخاصى بودند ، كه باينطور كارها عادت داشتند . پس از آن هر يك نفر از اين عدّه ، قلّاب و ريسمان با خود برداشته همه باهم شبانه حركت كردند و از سمت‌هاى مختلف پس از زحمات زياد خودشان را بقلّهء كوه رسانيدند . سى نفر از اين‌ها بدره‌ها افتادند و اجساد آنها را كسى نيافت ، ولى بقيّه سپاهيان ، همين كه\r\n\r\n\r\n","description":"","footnote":"\r\n( 1 ) -  Oxyartes . \r\n( 2 ) - 67200 فرنك طلا .\r\n","page_name":" 1735 ","page_number":848},
  {"content":"\r\n\r\nبقلّه رسيدند ، برحسب دستور اسكندر بيرقى برافراشتند . اسكندر ، چون بيرق را ديد ، رسولانى بپيش قراول دشمن فرستاده پيغام داد : « چنان كه مىبينيد ، مقدونيها پر دارند . حالا بايد تسليم شويد » . پس از آن خارجيها ، همين كه مقدونيها را در قلّهء كوه ديدند ، پنداشتند ، كه عدّهء آنها زياد است و حاضر شدند ، كه تسليم شوند .\r\n\r\nزواج اسكندر با ركسانه « 1 »\r\nبعد آريّان گويد ( همانجا ، بند 3 ) در ميان اسراء زنان زياد بودند و از جمله دختران اكسيارتس .\r\nيكى از دختران او ، كه ركسانه نام داشت و از چندى قبل بحدّ بلوغ رسيده بود ، در ميان زنان آسيا مثل و مانند نداشت و فقط زن داريوش در وجاهت از او ميگذشت .\r\nاسكندر عاشق او شد ، ولى بجاى اينكه از حق فاتح استفاده كند ، ترجيح داد ، كه او را بحبالهء نكاح درآورد . بعد ، چون اكسيارتس شنيد ، كه خانواده‌اش اسير شده و نيز از قصد اسكندر نسبت بدخترش آگاه شد ، اميدوار گشته نزد اسكندر آمد و او ، چنان كه اقتضاى خويشى بود ، پدرزن خود را با احترام زياد پذيرفت .\r\n\r\nروايت كنت‌كورث\r\nاين مورّخ قضيّهء تسخير كوه را چنين ذكر كرده ( كتاب 7 ، بند 11 ) يك قسمت اين ولايت ، يعنى سغد مطيع اسكندر نشد ، توضيح آنكه يك نفر سغدى آريمازس « 2 » نام با سىهزار نفر سپاهى در جاهاى سخت كوهى نشسته بود و آذوقهء دو سال را داشت . اين كوه بارتفاع سى استاد ( يك فرسنگ ) است و محيط پايهء آن 150 استاد ( پنج فرسنگ ) . چون كوه مزبور در همه‌جا مانند ديوارى بالا رفته ، فقط بواسطهء يك راه باريك ميتوان به آن صعود كرد . چشمه‌هاى زياد در اين كوه جارى بود و تمام اين چشمه‌ها جمع شده رودى ايجاد ميكرد و رود مزبور از پهلوهاى كوه جريان داشت .\r\nاسكندر نظر بصعوبت محلّ خواست از تسخير آن صرف‌نظر كند ، ولى در ثانى از اين فكر خود پشيمان گشته درصدد تصرّف آن برآمد ، اما مقتضى ديد با آريمازس داخل مذاكره شود ، با اين امّيد ، كه شايد او بىجنگ تسليم گردد . نظر به اين\r\n\r\n\r\n","description":"","footnote":"\r\n( 1 ) -  Roxana . \r\n( 2 ) -  Arimazes . \r\n","page_name":" 1736 ","page_number":849},
  {"content":"\r\n\r\nمقصود كوفاس « 1 » پسر ارته‌باذ را برسولى نزد وى فرستاد ، ولى او موفّق نشد ، زيرا آريمازس جواب داد ، كه مقدونيها پر ندارند ، كه بپرند . وقتى كه اين جواب به اسكندر رسيد ، اين حرف بر او گران آمد و بسرداران خود امر كرد ، سيصد نفر .\r\nاز جوانان چست‌وچالاك مقدونى نزد او آرند . چون آنها حاضر شدند ، به آنها گفت ، من با شما از دربند كيليكيّه و سنگرهاى سخت گذشتم و حالا هم اميدوارى من بشماها است ، كه هم‌سنّ من هستيد . بعد دستور داد ، چگونه از يگانه راه باريك بالا رفته قلّهء كوه را تصرّف كنند و از آنجا با علامت‌هائى رسيدنشان را بقلّه بقشون مقدونى اطّلاع دهند . جوانان مزبور هر يك طناب و قلّابى با خود برداشته روانه شدند . صعود بسيار سخت بود و در بعض جاها بالاروندگان قلّاب را در سنگ فرو برده خود را بالا ميكشيدند . باوجود اين 30 نفر از آنها از سختى صعود تلف شد ، ولى سايرين بعد از دو روز بقلّه رسيدند و شب را استراحت كرده روز ديگر از دودى ، كه از يكى از غارها برميخاست ، مكمن دشمن را يافته با علاماتى به مقدونىها خبر دادند . پس از آن اسكندر دوباره كوفاس را برسولى نزد آريمازس فرستاد و دستور داد ، كه ، اگر او باز مقاومت كند ، جوانان مقدونى را ، كه در قلّهء كوه هستند به او نشان دهد . او داخل مذاكره شد و در ابتداء آريمازس جواب منفى داد ، ولى ، وقتى كه كوفاس مقدونيهائى را ، كه بالاى قلّه بودند به او نمود ، آريمازس پنداشت ، كه عدّهء آنها زياد است . بعد اين تصوّر و نيز همهمهء مقدونيها و صداى شيپور آنان از پائين باعث ترس او شده كوفاس را ، كه به راه افتاده بود ، صدا كرد و با او سى نفر از سران قشون خود نزد اسكندر فرستاد ، تا ترتيبى براى تسليم كردن كوه بدهند ، مشروط بر اينكه مقدونيها اجازه دهند ، سغديها از كوه خارج شوند . اسكندر جوابهاى سابق آريمازس را ، كه بنخوت او بسيار برخورده بود ، بخاطر آورده شرايط را قبول نكرد . بعد خود آريمازس با اقربايش نزد اسكندر آمد و او امر كرد ، آنها را چوب زده بعد بدار آويزند . پس از آن همراهان مقتول را\r\n\r\n\r\n","description":"","footnote":"\r\n( 1 ) -  Cophas . \r\n","page_name":" 1737 ","page_number":850},
  {"content":"\r\n\r\nبرده كرده باهالى قلعه‌هائى ، كه ساخته بود ، بخشيد .\r\nاين است مضمون نوشته‌هاى كنت‌كورث راجع بكوه مزبور ، اما در باب عاشق شدن اسكندر به ركسانه مورّخ مذكور چنين گويد :\r\n\r\nاسكندر و ركسانه\r\nكنت‌كورث گويد ( كتاب 8 ، بند 3 ) : پس از آن اسكندر بولايتى رفت ، كه كوهورتانوس « 1 » نامى والى آن بود و از ولات ممتاز پارس بشمار ميرفت . او اظهار انقياد كرد و اسكندر وى را بحكومت ابقاء داشته از سه پسرش دو نفر را براى خدمت در لشكر مقدونى طلبيد و حاكم مزبور پسر سوّم خود را هم به اختيار اسكندر گذاشت .\r\nكوهورتانوس خواست ضيافتى براى اسكندر با تجمّلات مشرق زمين بدهد و با اين مقصود 30 نفر از دختران خانواده‌هاى درجه اوّل سغديان را به اين ضيافت طلبيد .\r\nدختر خود والى هم جزو آنها بود . اين دختر از حيث زيبائى و لطافت مثل و مانند نداشت و بقدرى دلربا بود ، كه در ميان آنهمه دختران زيبا توجّهء تمام حضّار را به خود جلب ميكرد . اسكندر ، كه مست باده عنايت‌هاى اقبال و ابخرهء شراب بود ، عاشق وى گشت . كنت‌كورث گويد : « پادشاهى ، كه زن داريوش و دختران او ، يعنى زنانى ، را ديده بود ، كه كسى جز ركسانه در وجاهت به آنها نميرسيد و باوجود اين نسبت به آنها حسّيّاتى جز محبّت پدر به اولاد نپرورده بود ، در اين‌جا عاشق دخترى شد ، كه نه در عروقش خون شاه جارى بود و نه از حيث مقام ميتوانست قرين آنها ( يعنى زن داريوش و دختران او ) باشد . »\r\nبه زودى اسكندر بلند و بىپروا گفت ، لازم است مقدونيها و پارسيها با هم مزاوجت كنند ، تا مخلوط گردند و اين يگانه وسيله است براى اينكه مغلوبين شرمسار و فاتحين متكبّر نباشند . بعد ، براى آنكه اين فكر خود را ترويج كند ، آشيل پهلوان داستانى يونان را ، كه از نياكان خود ميدانست ، مثل آورده گفت ، مگر او يكى از اسراء را ازدواج نكرد . بنابراين مقدونيها نبايد ازدواج زنان\r\n\r\n\r\n","description":"","footnote":"\r\n( 1 ) -  Cohortanus . \r\n","page_name":" 1738 ","page_number":851},
  {"content":"\r\n\r\nپارسى را براى خود ننگ دانند . پدر ركسانه از اين سخنان اسكندر غرق شادى گرديد و بعد اسكندر از شدّت عشق در همان مجلس امر كرد ، موافق عادات مقدونى نان بياورند و آن را با شمشير به دو نيم كرده نيمى را خودش برداشت و نيم ديگر را به ركسانه داد ، تا وثيقهء زناشوئى آنان باشد . مقدونيها را اين رفتار اسكندر خوش نيامد ، زيرا در نظر آنان پسنديده نبود ، كه يك والى پارس پدرزن اسكندر گردد ، ولى از زمان كشته شدن كليتوس سرداران مقدونى از اسكندر ميترسيدند و هر آنچه از او سر ميزد ، با سيماى خوش تلقّى مىشد .\r\n\r\nتسليم شدن قلعهء خوريان\r\nهمين كه كارهاى سغد از نظر مقدونىها سروصورتى يافت ، بقول آريّان ( كتاب 4 ، فصل 7 ، بند 4 - 5 ) : اسكندر عازم پارىتاك « 1 » گرديد ، زيرا در اينجا خورىين « 2 » و كسان عمدهء اين ولايت در جاى محكمى ، كه موسوم بكوه خوريان « 3 » بود ، مأمن گزيده بودند . بلندى كوه 20 و محيط آن 60 استاد است . كوه از هرطرف مانند ديوارى بالا رفته .\r\nبراى صعود به آن فقط يك راه وجود داشت و آن هم بقدرى باريك بود ، كه يكنفر با زحمت ميتوانست آن را بپيمايد . دره‌هائى اين كوه را احاطه دارد و براى رسيدن بقلعه بايد دره‌ها را پر كرد . اسكندر خواست اين كوه را تسخير كند و امر كرد از درختان صنوبر ، كه در حول‌وحوش اين محلّ زياد بود ، پلّه‌هائى بسازند ، تا بتوانند بقعر دره فرود آيند . با اين مقصود قشون خود را بسه قسمت تقسيم كرد و سپاهيان او بنوبت روزوشب كار ميكردند . كار بقدرى سخت بود ، كه در روز به قدر 20 ارش و شب قدرى كمتر پيش ميرفتند . در پهلوهاى دره قلّاب‌هائى بمسافت‌هائى ، كه بتواند تحمّل بار را كند ، بند ميكردند و بعد پرچين‌ها يا دسته‌هاى چوب را ، كه بهم بسته بودند ، به اين قلّاب‌ها اتّصال ميدادند . اين ساختمان پلى به نظر ميآمد و بعد روى آن تا لب دره خاك ميريختند ، كه بتوانند پياده بقلعه برسند .\r\nمدافعين در ابتداء به اين كارهاى مقدونيها مىخنديدند ، ولى بعد كه ديدند ، تيرهاى\r\n\r\n\r\n","description":"","footnote":"\r\n( 1 ) -  Paretaque ( Paretaeene )  ( ولايتى بود در همسايگى سغد از طرف جنوب‌شرقى ) .\r\n( 2 ) -  Choriene . \r\n( 3 ) -  Choriens . \r\n","page_name":" 1739 ","page_number":852},
  {"content":"\r\n\r\nآنان آزار مىرساند و مدافعين از اين جهت ، كه مقدونيها در پشت ساختمان‌ها مستورند ، نميتوانند از بالا باران تير بر آنها ببارند ، بالاخره رسولى فرستاده گفتند ، كه ميخواهند با اكسيارتس مذاكره كنند ، او به خوريان گفت ، كه دفاع نتيجه ندارد و بهتر است تسليم و مورد عنايت اسكندر گردند . پس از آن رئيس خوريان ، كه آريّان نامش را ( خورىين ) « 1 » نوشته ، اشخاصى نزد اسكندر براى تسليم شدن فرستاد و او بعضى را نگاهداشته عدّه‌اى را با مقدونىها پس فرستاد ، تا قلعه را تصرّف كنند .\r\nاسكندر با 500 نفر بقلعهء خوريان درآمد و حكومت اين ارگ و نواحى آن را به خود خورىين واگذارد . در اين احوال قشون مقدونى ، كه از سختى فصل و مشقّات محاصره در رنج بود ، آذوقه هم نداشت ، ولى خورىين كمك‌هاى زياد كرد ، توضيح آنكه انبارهاى آذوقه را گشوده غلّه و شراب و گوشت نمك زده بين آنها تقسيم كرد . از اين چيزها به مقدارى ، كه موافق قرارداد بود ، داد و باوجود اين گفت ، كه ده‌يك آذوقه خود را خرج نكرده و اين آذوقه را براى پافشارى در مقابل محاصرين جمع كرده بود . اسكندر او را بنواخت ، چه فهميد كه خورىين بطيب خاطر تسليم شده نه بعنف .\r\n\r\nمبحث سوم اسكندر ميخواهد ، كه او را بپرستند - كنگاش نوجوانان\r\n\r\nدعوى الوهيّت\r\nچنان كه بالاتر كرارا ذكر شده ، اسكندر وقتى هم ، كه در مقدونيّه بود ، خود را پسر زوس ( ژوپىتر ) ميدانست . بعد ، كه از مصر بمعبد آمّون رفت ، كاهن آن براى چاپلوسى او را ژوپىتر آمّون خواند و از آن ببعد اين فكر ، كه او پسر خدا است ، بقدرى در مغز اسكندر قوّت يافت ، كه خواست او را پسر خدا خطاب كنند . اگرچه در ابتداء دوستانش ، كه از جمله فيلوتاس پسر پارمن‌ين بود ، به اين داعيه او ميخنديدند ، ولى بعد ، بخصوص پس از\r\n\r\n\r\n","description":"","footnote":"\r\n( 1 ) -  Choriene . \r\n","page_name":" 1740 ","page_number":853},
  {"content":"\r\n\r\nقتل كليتوس ، چون از او بيمناك بودند ، موافق ميل او رفتار كرده با روى خوش بهركار او مىنگريستند . پس از چندى ، يعنى قبل از سفر جنگى بهند ، اسكندر مصمّم گشت ، بعنوان خالى اكتفا نكرده از مقدونىها بخواهد ، كه او را واقعا پسر خدا دانسته پرستش كنند ، چنان كه خدا را ميپرستند . در اين‌وقت ، بقول مورّخين عهد قديم ، اسكندر اشخاص چاپلوس و متملّق را به خود نزديك مىداشت و از اقربا يا سرداران نامىاش دورى ميجست . از اشخاص دورو يكى آژيس « 1 » نام يونانى از آگريان « 2 » بود و ديگرى كليون « 3 » سىسىلى . اين دو نفر با چاپلوسى نزد اسكندر مقرّب گشتند و بواسطهء آنها اشخاصى رذل و پست‌فطرت ديگر ، دور اسكندر را گرفتند .\r\nاينها همواره به اسكندر ميگفتند ، كه ارباب انواع يونانى مانند هركول ، باكوس كاستور و پل‌لوكس در جنب خداى جديد هيچ‌اند و اين نوع سخنان را اسكندر حقيقت ميدانست . در عيدى اسكندر ضيافت بزرگ و درخشانى داده تمام سرداران يونانى و مقدونى و پارسيهاى ممتاز را بدان دعوت كرد . بعد اسكندر قدرى غذا خورده از نهارگاه خارج شد . در غياب او كليون ، كه شعر ميساخت ، بستايش اسكندر پرداخت و كارهاى او را يكايك شمرده گفت « بعقيدهء من براى اظهار حق‌شناسى يگانه وسيله اين است : حالا كه او را خدا ميدانيم ، اين عقيده را اعلان كنيم و براى او قدرى كندر بسوزيم . ستايشى ، كه پارسىها از شاهان خود ميكردند ، نه فقط مبنى بر تقدّس آنها بود ، بل دلالت بر عقل آنان ميكرد ، زيرا شهامت سلطنت باعث دوام آن است . باكوس و هركول هم وقتى بدرجهء الوهيّت ارتقاء يافتند ، كه حسد معاصرين را بر طرف كردند . قضاوت اعقاب ما مبنى بر شواهدى خواهد بود ، كه از رفتار كنونى ما حاصل شده باشد » .\r\n( لازم است در اينجا توضيح دهيم ، كه اشارهء كليون بستايش پارسيها نسبت به شاهانشان از نادانى يا از اين راه بوده ، كه سابقه‌اى براى اسكندر ايجاد كند ، و گرنه پارسيها در دورهء هخامنشى هيچگاه شاهان خود را خدا يا پسر آن نميدانستند و ، اگر در پيشگاه آنان به خاك ميافتادند اقتضاى مراسم دربارى و ادب چنين بود ، چنان كه تقريبا تا شصت سال قبل از زمان كنونى ما هم در موقع مرخّصى و عزيمت بصوب مأموريت پاى شاه\r\n\r\n\r\n","description":"","footnote":"\r\n( 1 ) -  Agis . \r\n( 2 ) -  Agriens . \r\n( 3 ) -  Clion . \r\n","page_name":" 1741 ","page_number":854},
  {"content":"\r\n\r\nرا ميبوسيدند و نيز ، در مواردى كه شاه تمجيدى زياد از كسى ميكرد ، رسم چنين بود كه آن‌كس زانو به زمين زند و به خيال كسى ابدا خطور نميكرد ، كه پابوسى شاه يا زانو به زمين زدن مبنى بر الوهيّت شاه باشد . اين تذكّر را از اين جهت ميدهيم ، كه اكثر مورّخين يونانى به خاك افتادن پارسىها را در حضور شاهان حمل بر پرستش كرده‌اند ، و حال آنكه چنين نبوده . كتيبه‌هاى شاهان هخامنشى بهترين دليل اين نظر است ، زيرا ، اگر شاهان هخامنشى خودشان را آسمانىنژاد ميدانستند ، يقينا در كتيبه‌هاشان اين عنوان را از عناوين مطنطن خود حذف نميكردند . م . ) .\r\nبعد كليون گفت : ديگران خود دانند ، ولى من ، همين كه اسكندر بنهارگاه برگشت ، در پيشش به خاك افتاده او را خواهم پرستيد و لازم است ، كه ساير مدعوّين و مخصوصا آنهائيكه خود را عاقل ميدانند ، نيز چنين كنند . اين نطق را همه چنين تعبير كردند ، كه بر ضدّ كالّيس‌تن « 1 » ( همشيره‌زادهء ارسطو و مورّخ اسكندر ) تهيّه شده است ، زيرا او شخصى بود جدّى و متين و علاوه بر آن بىپرده حرف زدن او اسكندر را خوش نميآمد ، بخصوص كه او تصوّر ميكرد ، كه ، اگر كالّيس‌تن با خيالات او همراهى كند ، ساير مقدونىها از پرستيدن او استنكاف نخواهند ورزيد . بنابراين حضّار خاموشى گزيدند ، ولى انظار همه به كالّيس‌تن متوجه شد . در اين‌وقت او بسخن گفتن آغاز كرده چنين گفت : « اگر پادشاه حاضر بود ، لازم نبود كسى جواب تو را بدهد . او خود به تو ميگفت ، مرا با اقتباس عادات خارجى تنزّل مده و با اين چاپلوسىها كينهء اعقاب ما را نسبت بما متوجّه مدار ، ولى چون او غايب است ، من به تو ميگويم ، كه نيست ثمرى نارس ، كه در آن‌واحد بادوام باشد . با اين پيشنهاد نه فقط تو پادشاه را بامتيازات خدايان نميرسانى ، بل آن را از او سلب ميكنى . هنوز وقت آن نرسيده ، كه او را خداوند بدانند ، زيرا مردمانى ، كه بعد خواهند آمد ، بايد اين پاداش را به اشخاص بزرگ بدهند . عمر اسكندر دراز و شهامتش جاويدان باد . عنوان خدائى از پى انسان ميآيد و هيچگاه در حيات كسى با او همقدم نيست . الآن تو از الوهيّت باكوس و هركول سخن ميراندى . تصوّر ميكنى ، كه آنها به اين مقام برحسب صدور فرمانى در سر ميز ارتقاء يافته‌اند ؟ قبل از آنكه مردم آنها را به آسمان برند ، در انظار\r\n\r\n\r\n","description":"","footnote":"\r\n( 1 ) -  Callisthene . \r\n","page_name":" 1742 ","page_number":855},
  {"content":"\r\n\r\nمردم ، آنچه كه از طبيعت بشر بوده ، از وجود باكوس و هركول زايل گشته . آيا در دست تو و من است ، كه خدائى بسازيم ؟ خيلى دلم ميخواست قدرت تو را امتحان كنم . اگر چنين قدرتى دارى ، اوّل پادشاهى بساز . كشورى را به كسى دادن مشكل‌تر از دادن آسمان است به كسى . آرزومندم ، كه خدايان سخنان كليون را با عنايت گوش كرده نسبت بپادشاه ما كينه نورزند و اجازه دهند ، كه اقبال او راهى را ، كه تا حال پيموده ، در آتيه نيز بپيمايد و بما هم توفيق دهند ، كه اخلاق خودمان را حفظ كنيم . من از وطن خود شرمسار نيستم و لازم نميدانم از مغلوبين بياموزم ، كه چگونه ما بايد زندگانى كنيم ، و الّا از اين ببعد بايد اعتراف كنيم ، كه آنها فاتح‌اند » . اين نطق كالّيس‌تن حضّار را خوش آمد و مقدونىهاى پير مخصوصا خوشنودى خودشان را اظهار كردند . اسكندر ، كه در پس پرده بود ، مذاكرات را شنيد و كس فرستاد به آژيس و كليون بگويد ، كه صحبت را ختم كند و بگذارد پارسىها موافق عادات خودشان او را تعظيم و تكريم كنند و بعد ، مثل اينكه براى كار مهمّى بيرون رفته بود و در اين‌وقت پس از انجام آن برميگردد ، بسفره‌خانه برگشت . در ورود او پارسىها برخاسته به خاك افتادند و يكى از آنها پيشانى خود را به زمين رسانيد . در اين‌وقت پولىپرخون اين شخص را استهزاء كرده گفت :\r\nپيشانيت را محكم به زمين بزن . اسكندر ، كه تا اين زمان خوددارى ميكرد ، عنان اختيار را از دست داده به او گفت : تو ميخواهى مرا احترام نكنى ، آيا من سخريّهء تو شده‌ام ؟ پولىپرخون جواب داد : پادشاه نبايد سخريّهء كسى باشد ، چنان كه مرا هم نبايد حقير بشمارند . پس از اين جواب اسكندر او را از جايش به زير كشيد و ، چون او برو افتاد ، گفت : ببين خودت همان كردى ، كه چند لحظه قبل به آن ميخنديدى . اين بگفت و امر كرد او را بزندان بردند و پس از آن در حال حضار را مرخص كرد . پولىپرخون مدّتها در زندان بماند و پس از آن اسكندر از تقصير او درگذشت ، ولى طالع كالّيس‌تن ديگرگون بود .\r\nشرحى كه ذكر شد ، موافق روايت كنت‌كورث است ( كتاب 8 ، بند 5 ) . اما آريّان راجع به اين قضيّه نوشته ( كتاب 4 ، فصل 4 ، بند 1 ) كه آناكسارك سوفسطائى پيشنهاد\r\n\r\n","description":"","footnote":"","page_name":" 1743 ","page_number":856},
  {"content":"\r\n\r\nكرد ، اسكندر را بپرستند و در باب كالّيس‌تن گفته ، كه او از اهل النت « 1 » بود ، از شاگردان ارسطو بشمار ميرفت و اخلاقى داشت مهذّب ، ولى به خود بسيار ميباليد . اگر قول بعض مورّخين غيرمعتبر را بتوان باور كرد ، او مىگفته : « نوشته‌هاى من بالاتر از كارهاى اسكندر است ( كالّيس‌تن تاريخ اسكندر را مينوشت ) من به اسكندر نزديك شدم ، نه با اين مقصود ، كه افتخارى بيابم ، بل براى اينكه او را به افتخار برسانم و بايد اسكندر از تاريخ من جاويدان گردد ، نه از قصّه‌هائى ، كه مادرش المپيا در باب نژاد او ميبافد » . نطق كالّيس‌تن را آريّان چنين ذكر كرده : ( همانجا ، بند 3 ) « بلى البتّه اسكندر لايق افتخاراتى است ، كه يك موجود فانى ميتواند داشته باشد ، ولى عقل حدّى قرار داده براى چيزهائى ، كه بايد مردم نسبت به خدايان بجا آرند و چيزهائى ، كه درخور انسان است . براى خدايان معابد و محراب ميسازند ، براى انسان مجسّمه . قربانيها و سرودها از آن خدايان است ، توصيف و تمجيد از آن انسان . الوهيّت را در امكنهء مقدّسه جا داده‌اند و كسى نميتواند به آن نزديك شود . اين است ، كه او را ميپرستند ، ولى به انسان ميتوان دست‌رسى داشت ، ميتوان او را لمس و تكريم كرد . در موقع پرستش و سرودها براى هريك از خدايان ترتيبى مقرّر است ، بنابراين احتراماتى را ، كه براى پهلوانان روا مىدارند ، آيا ميتوان از پرستش خدايان جدا نكرد ؟ شايسته نيست ، كه تمام نسبت‌ها را باهم مخلوط و درهم‌وبرهم كنيم ، چه از اين حيث ، كه بخواهيم اشخاص را بمرتبه الوهيّت برسانيم و چه از اين بابت ، كه خدايان را بمقام انسان تنزّل دهيم . آيا اسكندر اجازه ميدهد ، كه يك شخص متعارف امتيازات سلطنتى را دارا باشد ؟\r\nآيا خدايان بىقيدتر از او خواهند بود ، اگر ببينند ، كه يك موجود فانى ميخواهد داراى افتخارات و امتيازات آنها گردد ؟ اى آناكسارك ، اگر اسكندر بخواهد اوّلين پهلوان يا بزرگترين پادشاه و يا نامىترين سردار بشمار برود ، كسى حرفى ندارد . كى در اين باب ترديد دارد ؟ ولى از آنجا ، كه اسكندر بلاغت و فلسفهء تو را\r\n\r\n\r\n","description":"","footnote":"\r\n( 1 ) -  Olynthe . \r\n","page_name":" 1744 ","page_number":857},
  {"content":"\r\n\r\nبه كار ميبرد ، بر تو است ، كه او را از اين زياده‌روى باز دارى . تو بايد بدانى ، كه با يك خشيارشا يا يك كبوجيه حرف نميزنى ، تو با پسر فيليپ با يكى از اعقاب هركول و آشيل ، يعنى با پادشاهى حرف ميزنى ، كه نياكانش از آرگس بمقدونيّه آمدند و سلطنت را موافق قوانين ما حائز شدند ، نه با زور . هركول ، ما دامى كه زنده بود ، امتيازات الوهيّت را نداشت و حتّى پس از مرگش بواسطهء حكم غيب‌گوئى داراى اين مقام شد . اى اسكندر ، اگر تو از اين جهت ، كه با عدّهء قليلى خود را در ميان خارجىها مىبينى ، ميخواهى اخلاق آنها را اقتباس كنى ، يونان را بخاطر آر . اين سفر جنگى را براى چه كردى ؟ براى اينكه آسيا را مطيع يونان كنى .\r\nآيا اميدوارى ، كه پس از مراجعتت ، آزادترين مردم را به زور بر آن دارى ، كه تو را بپرستند ؟ يا اگر آنها را از اين شرمسارى معفوّ خواهى داشت ، آيا فقط مقدونيها بايد آن را تحمّل كنند ؟ يا اينكه تو ميخواهى براى يونانيها و مقدونىها انسان و براى خارجيها خدا باشى . من ميدانم ، كه اين قانون پارسيها و مادىها ( يعنى به خاك افتادن ) از كوروش پسر كبوجيه شروع شد ، ولى تو ميدانى ، كه نخوت اين خدا بدست مردمى ، كه آزاد ، ولى فقير بود ، يعنى مردم سكائى ، موهون گشت ، سكاهاى ديگر داريوش را از جهت جسارتش تنبيه كردند ، آتنىها و لاسدمونيها خشيارشا را بلرزه درآوردند ، كل‌آرخ و كزنفون در رأس ده‌هزار نفر اردشير را و خودت ، قبل از اينكه تو را بپرستند ، داريوش را مغلوب ساختى » .\r\nاين است روايت آريّان و مورّخ مذكور در پايان مطلب گويد ( همان‌جا ، بند 4 ) : من در باب خطاهاى اسكندر بيش از اين نمىنويسم ، ولى زياده‌رويهاى كالّيس‌تن را هم تصويب نميكنم . فيلسوف بايد در اين مواقع خود را در حدّ اعتدال نگاه دارد . اگر كسى ميخواهد ، براى پادشاهى مفيد باشد ، بايد منافع او را هم در نظر گيرد . كينه‌توزى اسكندر نسبت به كالّيس‌تن از شدّت باز حرف زدن و خودستائى بىموقع او بود و به همين جهت اسكندر حرف‌هاى دشمنان او را زود باور كرد .\r\n\r\n","description":"","footnote":"","page_name":" 1745 ","page_number":858},
  {"content":"\r\n\r\n\r\nكنگاش بر ضدّ اسكندر\r\nكنت‌كورث گويد ( كتاب 8 ، بند 6 ) : عادت مقدونيها چنين بود ، كه وقتى كه اطفالشان بحدّ بلوغ ميرسيدند ، آنها را بقصر پادشاه ميفرستادند ، تا در آنجا خدمت كنند و خدمات آنان با كارهاى خدمه تفاوت زيادى نداشت . اينها بنوبت پشت اطاق پادشاه كشيك ميدادند و ، از درى كه بىقراول بود ، زنان غيرعقدى پادشاه را باطاق او داخل ميكردند . اينها اسب پادشاه را از دست مهتر گرفته نزد او ميآوردند ، تا سوار شود . در موقع شكار و جنگ با پادشاه بودند . از مزاياى آنها از جمله اين بود ، كه در سر ميز پادشاه غذا صرف ميكردند و فقط او حقّ تنبيه آنان را با شلّاق داشت . اينها تخم‌دان ( خزانه ) سرداران و صاحب‌منصبان بودند . نوجوانى هرمولائوس « 1 » نام از خانوادهء نجيبى جزو اين دسته بود و روزى چنين اتّفاق افتاد ، كه او گرازى را مجروح ساخت ، و حال آنكه اسكندر ميخواست آن را شكار كند . بر اثر اين قضيّه پادشاه مقدونى در خشم شده امر كرد ، او را چوب زدند . جوان مزبور از اين توهين متأثر شد و بعد نزد سوسترات « 2 » نامى ، كه عاشق او بود ، رفته سخت از اسكندر بناليد و تن خود را به او نشان داد . وقتى كه سوسترات تن معشوق خود را مجروح ديد ، كينه‌اى ، كه از پيش نسبت به اسكندر ميورزيد ، مشتعل گرديد و از وضع جوان استفاده كرده با او هم‌قسم شد ، كه اسكندر را بكشند . پس از آن درصدد يافتن رفقائى شدند و به زودى چند نفر را با خود همراه كردند . اسامى اينها را چنين نوشته‌اند : نيكوسترات « 3 » ، آن‌تىپاتر « 4 » آس‌كله‌پيودور « 5 » ، فيلوتاس « 6 » آن‌تيكلس « 7 » ، الاپ‌تونيوس « 8 » ، اپىمه‌نس « 9 » . اجراى كنگاش مشكل نبود ، زيرا تمامى آنها از اشخاصى بودند ، كه در خيمه كشيك ميدادند و فقط لازم بود ، كه شبى همه باهم كشيك دهند و براى رسيدن به اين مقصود در مدّت 32 روز انتظار بردند . پس از اينكه شب معهود دررسيد ، تمام كنگاشيان با شعف منتظر موقع شدند ، بخصوص كه نهايت\r\n\r\n\r\n","description":"","footnote":"\r\n( 1 ) -  Hermolaus . \r\n( 2 ) -  Sostrate . \r\n( 3 ) -  Nicostrate . \r\n( 4 ) -  Antipater . \r\n( 5 ) -  Asclepiodore . \r\n( 6 ) -  Philotas . \r\n( 7 ) -  Anticles . \r\n( 8 ) -  Elaptonius . \r\n( 9 ) -  Epimenes . \r\n","page_name":" 1746 ","page_number":859},
  {"content":"\r\n\r\nاعتماد را به يكديگر داشتند و جهت آن هم از اين‌جا بود ، كه در مدّت 32 روز راز آنها فاش نگشته بود و همه به اسكندر كينه ميورزيدند . بالاخره موقعى رسيد ، كه تمامى آنها دم درب سفرخانهء اسكندر جمع شدند ، تا برحسب معمول پس از صرف غذا او را باطاق خواب ببرند ، ولى صرف غذا به طول انجاميد و بعد بازيهاى ضيافت شروع شد . در اين‌وقت هم‌قسمها نگران شدند ، كه مبادا ضيافت تا صبح امتداد يابد ، زيرا رسم اين بود ، كه در طليعهء صبح كشيك‌ها را عوض ميكردند و ، اگر چنين ميشد ، زودتر از هفت روز ديگر نوبت كشيك آنان نميرسيد ، و حال آنكه ممكن بود در اين مدّت راز آنها فاش گردد . ضيافت تا نزديكى صبح امتداد يافت و ، چون اسكندر برخاست ، كنگاشيان دور او را گرفتند ، تا بخوابگاهش برند . در اين‌وقت زنى ، كه همه درباره‌اش ميگفتند عقل درستى ندارد ، ولى عادت داشت ، آزادانه داخل خيمهء اسكندر گردد ، دويده و او را ، در حالى كه به طرف خابگاه روانه بود ، نگاهداشته گفت : بسفره‌خانه برگرديم . اسكندر خنديده گفت ، عقيده خدايان خوب است . بعد برگشت و دوستان خود را صدا كرده گفت ، برگرديد بسر ميز برويم . آنها برگشتند و اسكندر تا دو از روز برآمده در سر ميز بماند .\r\nدر اين‌وقت كشيك كنگاشيان به آخر رسيده بود و كشيكچيان ديگر آمده بودند ، كه جاى آنان را گيرند ، ولى كنگاشيان به اين اميد ، كه شايد موفق شوند ، بجاى خود ايستاده بودند . اسكندر پافشارى آنها را در خدمت ستود و بهر يك انعامى داده گفت خيلى خسته شده‌ايد ، برويد و استراحت كنيد . پس از آن جوانان افسرده بمنازل خود برگشتند و قرار دادند ، منتظر شبى باشند ، كه نوبت كشيك آنها خواهد بود ، ولى در خلال اين احوال اپىمه‌نس تصميم خود را تغيير داده راز رفقاى خود را ببرادرش اورىلوك « 1 » بروز داد ، و حال آنكه پيش از آن او بكنگاشيان ميگفت ، برادرش را در كنگاش خود داخل نكنند . اورىلوك ، همين كه از راز برادر آگاه شد ، در حال قضيّه فيلوتاس در نظرش مجسّم گشت و\r\n\r\n\r\n","description":"","footnote":"\r\n( 1 ) -  Euryloque . \r\n","page_name":" 1747 ","page_number":860},
  {"content":"\r\n\r\nامر كرد اپىمه‌نس را توقيف كنند . پس از آن سراسيمه بخيمهء اسكندر دويد و بقراولان او گفت ، خبرى براى پادشاه آورده‌ام ، كه تن درستيش بسته به آن است .\r\nبطلميوس و لئوناتوس ، چون اين بشنيدند ، داخل اطاق اسكندر شده او را ، كه مست و در خواب بود ، بيدار كردند . پس از اينكه او قدرى به خود آمد ، اورىلوك گفت : قضيه‌اى كه ميخواهم بسمع پادشاه برسانم ، نشان ميدهد ، كه عنايت خدايان هنوز شامل خانوادهء من است و شرح قضيّه را از اوّل تا آخر بيان كرد و كنگاشيان را يكايك شمرد . اسكندر چون از قضيّه آگاه شد و فهميد ، كه شب گذشته در چه خطرى بوده ، در حال امر كرد ، به اورىلوك پنجاه تالان بدهند و بعلاوه ، تمام دارائى تيرداد نامى را ، كه ثروتمند بود ، به او بخشيده گفت لازم نيست عفو برادرت را بخواهى ، او را هم براى تو بخشيدم . راجع بكنگاشيان ديگر امر كرد تمامى آنها را در زنجير كرده نگاه دارند . اسم كالّيس‌تن را اورىلوك نبرده بود ، ولى در بارهء او ميگفتند ، كه در موقع بدگوئى از اسكندر روى خوش نشان ميداد و ، وقتى كه هرمولائوس شكايت اسكندر را نزد وى برد ، او گفت : « ما بايد همه بخاطر داشته باشيم ، كه انسانيم » ولى معلوم نشد ، كه او اين حرف را براى دلجوئى از هرمولائوس زد ، يا ميخواست آتش كينهء او را تيزتر كند . بهرحال بامر اسكندر او را هم در زنجير كردند . پس از آنكه اشخاص مزبوره را بقصر آوردند ، اسكندر از خستگى شب‌نشينى خوابيد و تمام روزوشب را در خواب بسر برد ( كنت‌كورث ، كتاب 8 ، بند 7 ) .\r\n\r\nمحاكمهء كنگاشيان\r\nاسكندر روز ديگر مجلسى آراست و اقرباى كنگاشيان نيز دعوت شدند . اينها در نهايت اضطراب بودند ، زيرا موافق عادات مقدونى اقرباى مقصّرين را نيز سياست ميكردند . پس از آن اسكندر امر كرد ، كه كنگاشيان را ، جز كالّيس‌تن ، بمجلس مزبور آوردند و تمامى آنها بجنايت خود اقرار كردند . در اين‌وقت در ميان حضار همهمه بلند شد و اسكندر از مقصرين پرسيد ، چه بشما كرده بودم ، كه در قصد حيات من بوديد . همه ساكت و صامت ماندند ، ولى هرمولائوس چنين گفت : حالا ، كه تو تجاهل ميكنى و\r\n\r\n","description":"","footnote":"","page_name":" 1748 ","page_number":861},
  {"content":"\r\n\r\nجهت را ميپرسى ، من ميگويم ، چيزى كه ما را بر ضدّ تو برانگيخته ، اين است ، كه تو ما را انسان آزاد نميدانى و رفتارت با ما مانند رفتار آقائى است با بندگانش .\r\nدر اين‌موقع سوپوليس پدر هرمولائوس برخاست و فرياد زد : پسر پدركش من حتّى در قصد حيات پدرش است ، بعد دستش را به دهان او گذاشته گفت ، نبايد حرفهاى اين جانى بدبخت را گوش داد . اسكندر امر كرد دست از هرمولائوس باز دارند و به او گفت ، آنچه ، كه از استادت كالّيس‌تن آموخته‌اى ، بگو . هرمولائوس جواب داد : « من از سخاوت تو استفاده كرده آنچه را ، كه بدبختىهاى ما بما آموخته ، ميگويم : عدّهء مقدونىهائى ، كه از ظلم تو رسته‌اند ، چقدر است ؟ آت‌تال ، فيلوتاس ، پارمن‌ين ، آلكساندر لن‌سست و كليتوس ، كه در ميان گيرودارهاى جنگ پا فشردند ، در زير سپرهايشان حيات تو را نجات دادند و به قيمت جراحتها فتوحات تو را خريدند ، آيا چه پاداشى ديدند ؟ يكى با خون خود سفره تو را رنگين كرد ، ديگرى با يك ضربت ، شربت مرگ چشيد . لازم بود ، كه پارسيهاى مغلوب تماشاچى زجرهاى سرداران تو باشند . پارمن‌ين را بىمحاكمه كشتى ، پس از اينكه بدست او آت‌تال را نابود كردى . تو اين بدبختان را جلّادان خود ميكنى ، بعد كه آلت دست تو شدند ، آنها را بدست ديگران بديار عدم ميفرستى . در اين وقت فرياد تنفّر و اشمئزاز از مجلس برآمد و پدر هرمولائوس شمشيرش را از غلاف كشيد ، كه بپسرش حمله كند ، ولى اسكندر مانع شده گفت ، بردبارى را از دست مدهيد ، تا او حرفهاى خود را ، كه علل تازه زجرهاى او خواهد بود ، بپايان برساند .\r\nپس از اينكه مجلس ساكت شد ، هرمولائوس سخن خود را دنبال كرده گفت : با چه سخاوتمندى تو باطفالى ، كه نميتوانند حرف بزنند ، اجازهء نطق ميدهى و كالّيس‌تن را ، كه يگانه نطّاق است ، در زندان محبوس ميدارى ( اطفال يعنى جوانانى ، كه بالاتر ذكرى از آنها شد و هرمولائوس خود را هم از آنان ميدانسته ) چرا به او اجازه نميدهى بيايد و حرفهايش را بزند ؟ جهت معلوم است ، تو از صداى آزاد مردى بىگناه ميترسى ، تو نميتوانى در چشمان او بنگرى . من ميگويم ، كه كالّيس‌تن كارى نكرده . كسانى كه با من در اين كار شركت داشتند ، همه اين‌جا هستند . كسى\r\n\r\n","description":"","footnote":"","page_name":" 1749 ","page_number":862},
  {"content":"\r\n\r\nنميتواند بگويد ، كه او شريك ما بوده ، اگرچه مدّتها است ، كه او بنا بميل عادلتر و رؤف‌ترين پادشاه بمرگ محكوم شده . اين است پاداش مقدونىهائى ، كه در ريختن خون آنان اينقدر تبذير ميكنى و بحيات آنها قدر و قيمتى نمينهى . سى هزار قاطر از دنبالت طلاهاى تو را مىبرند ، ولى سربازان تو چيزى ، كه به وطن خود خواهند برد ، همانا جاهاى زخمهائى است ، كه در جنگ‌ها برداشته‌اند . تمامى اين بليّات را تحمّل كرديم ، تا وقتى كه تو خواستى ما را فداى بربرها كنى و عادات مغلوبين را بفاتحين بقبولانى . چون البسه و عادت پارسيها تو را فريفته ، و تو اخلاق ما را خوار ميدارى ، ما خواستيم پادشاه پارسيها را بكشيم ، نه پادشاه مقدونى را . تو يكنفر فرارى هستى و ما بنا به حق جنگ ، تو را دنبال ميكنيم : تو خواستى ، كه مقدونىها در پيشت به خاك افتاده تو را بپرستند ، تو ميگوئى ، كه فيليپ پدر تو نيست و اگر خدائى بالاتر از ژوپىتر بود ، تو خود ژوپىتر را هم قبول نداشتى . بنا بر اين تعجب تو ، از اينكه مردمان آزاد نميخواهند نخوت تو را تحمّل كنند ، حيرت‌آور است . من از تو مىپرسم ، چه اميدى ميتوانيم به تو داشته باشيم ؟ ما بايد بىگناه بميريم ، يا مانند بندگان زندگانى كنيم ، و حال آنكه چنين زندگانى بدتر از مرگ است . اگر بتوانى اخلاق خود را اصلاح كنى ، زياد مديون من خواهى بود ، زيرا از زبان من شنيدى ، چه‌چيز را مردان آزاد نميتوانند تحمّل كنند .\r\nاز خون اقرباى ما درگذر و آنها را در پيرى دوچار عقوبت مكن ، اما ما را بگو به زجرگاه برند ، تا نعمتى را ، كه از مرگ انتظار داريم ، از اعدام خود بدست آريم » ( كنت‌كورث ، كتاب 8 ، بند 6 - 7 ) .\r\nپس از آن اسكندر چنين گفت : « آنهمه بردبارى ، كه من در موقع نطق اين بدبخت نشان دادم ، دليل كافى است بر غلط بودن آنچه ، كه گفت . خود اين بدبخت بجنايتى ، كه بدترين جنايات است ، اقرار كرد ، باوجود اين خواستم حرفهاى او را گوش كنم و حتّى خواستم شما هم با من بشنويد ، ولى نميدانستم ، كينه‌توزى او به اين درجه است ، كه پس از سوءقصد بحيات من ، يعنى بزندگانى پدرش ، باز\r\n\r\n","description":"","footnote":"","page_name":" 1750 ","page_number":863},
  {"content":"\r\n\r\nبه اين اندازه بكينه‌ورزى خود ميدان خواهد داد . در شكارگاه او جسارتى كرد و موافق يكى از قديم‌ترين عادات مقدونى امر كردم ، او را تنبيه كردند . اين تاديب بجا بود ، چنان كه قيّم نسبت بصغير چنين كند و شوهرى نسبت بزنش . حتّى ببندگان اجازه ميدهيم ، كه اولادشان را در اين سنّ ادب كنند . اين است شقاوتى ، كه او به من نسبت ميدهد و در ازاى آن ميخواست مرا بكشد ، و حال آنكه شما ميدانيد ، كه ، اگر بگذارند ، من موافق فطرت خود رفتار كنم ، تا چه اندازه ملايمم . اما اينكه هرمولائوس از خائنين دفاع مىكند ، جاى حيرت نيست ، زيرا با دفاعش از فيلوتاس و پارمن‌ين « 1 » درواقع امر از خود دفاع مىكند .\r\nآلكساندر لن‌سست « 2 » دو دفعه بحيات من سوءقصد كرد ، باوجود اين ، مجازات او را دو سال بتأخير انداختم ، تا آنكه خودتان اعدام او را از من خواستيد . آت‌تال ، چنان كه ميدانيد ، پيش از آنكه من بر تخت بنشينم ، قصد كشتن مرا داشت ، اما كليتوس ، اى كاش كه او خشم مرا تحريك نكرده بود ، دربارهء اين زبان جسور ، كه شما و مرا توهين ميكرد ، من بقدرى خوددارى كردم ، كه اگر آن‌قدر توهين به او ميشد ، هرگز تحمّل نميكرد . رأفت پادشاهان و رؤساء ديگر ، فقط از فطرت آنها نيست ، اطاعت زيردستان نيز در اين امر دخالت دارد ، زيرا اطاعت سختيهاى فرمان را ملايم مىكند ، ولى ، چون حسّ احترام از دلها برخاست و اطاعت از ميان رفت ، بايد در مقابل زور به زور متوسل شد . آيا حيرت‌آور نيست ، كه اين بدبخت مرا خسيس ميداند ؟ نميخواهم خوبىهائى را كه دربارهء شما كرده‌ام ، بخاطرها آرم ، زيرا ميترسم ، كه باعث انفعال شما شده از آن روگردان شويد . نظرى باردوى من افكنده ببينيد ، عدّهء سربازانى ، كه سابقا چيزى جز اسلحه نداشتند و حالا بر تخت‌هاى نقره ميخوابند ، چقدر است . ميز آنها پر است از ظروف طلا ، از پس آنها دسته‌دسته بندگانشان حركت ميكنند و از بار اموال غارتى كمر آنها خم شده .\r\n( بخاطر بايد آورد ، كه يونانىها و مقدونىها تجمّلات سرداران ايرانى را چگونه\r\n\r\n\r\n","description":"","footnote":"\r\n( 1 ) -  Parmenion . \r\n( 2 ) -  Alexandre Lyncestes . \r\n","page_name":" 1751 ","page_number":864},
  {"content":"\r\n\r\nاستهزاء كرده فقر خودشان را مىستودند . بلى ، آنزمان سپرى شده بود . اكنون سربازان مقدونى ، نظر به اين گفته‌هاى اسكندر ، بيش از سرداران ايران داراى تجمّلات و زينتهاى گوناگون بودند ) ميگويند پارسيهاى مغلوب در نزد من محترم‌اند .\r\nاين بهترين دليل ميانه‌روى و اعتدال من است ، كه بر مغلوبين ، بىنخوت و تكبّر حكومت ميكنم . نتيجه هم مشهود است ، شما مىبينيد ، كه آنها براى شما جنگ ميكنند و خون خودشان را براى دولت شما ميريزند . اگر با نخوت با آنها رفتار ميكرديد ، بر شما ميشوريدند . فتوحاتى كه فقط با شمشير بدست آمده ، عمر ندارد ، ولى حق‌شناسى در ازاى خوبىها جاويدان است . اگر ما ميخواهيم آسيا را داشته باشيم ، نه اينكه از آن گذر كنيم ، بايد بمردمان آن سهمى از رأفت خودمان بدهيم ، تا علاقه‌مندى آنها بما دولت ما را محكم و جاويدان بدارد . ما آنقدر برداشته‌ايم ، كه بردن آن از قدرت ما خارج است . فقط خسيسى ، كه سير نميشود ، ميخواهد باز در ظرفى ، كه لب‌ريز شده ، آب بريزد . ميگويند ، من ميخواهم ، كه مقدونيها عادت ديگران را بپذيرند . بلى من ميبينم ، كه غالب ملل چيزهائى دارند ، كه پذيرفتن آن براى ما عيب نيست . چنين دولت بزرگى ممكن نيست اداره شود ، مگر اينكه بعض عادات خود را بملل آن تحميل كنيم و در عوض ، برخى از عادات آنها را هم بپذيريم . خنده‌آور است ، كه هرمولائوس « 1 » ميخواهد من ژوپىتر « 2 » را نشناسم ، و حال آنكه كاهن او مرا شناخته . آيا جواب خدايان هم در يد اقتدار من است . او مرا پسر خود خواند و من اين افتخار را پذيرفتم . آيا با اين پذيرائى ، بكاريكه در آن وارد شده‌ايم ، ضرر زده‌ام ؟ خدا كند ، كه هنديها هم مرا خدا بدانند ، زيرا در جنگ نام پرافتخار همه چيز است .\r\nاما اينكه اسلحه شما را با سيم‌وزر تزيين كرده‌ام ، براى اين است ، كه ملل مغلوبه بدانند ، كه مقدونىها از اين حيث هم كمتر از ديگران نيستند . تو ،\r\n\r\n\r\n","description":"","footnote":"\r\n( 1 ) -  Hermolaus . \r\n( 2 ) -  Jupiter . \r\n","page_name":" 1752 ","page_number":865},
  {"content":"\r\n\r\n( يعنى هرمولائوس ) ميخواهى ، كه اقرباى كنگاشيان را مجازات نكنم . بهتر بود ، كه من حالا تصميم خود را در اين باب نگويم ، تا شما بميريد ، بىآنكه بدانيد با اقرباى شما چه معامله خواهد شد و ، اگر علاقه‌مند به آنها باشيد ، بر اندوه شما اين يكى هم بيفزايد ، ولى چون چنين درخواستى كرده‌ايد ، ميگويم ، كه مدّتها است من اين عادت مقدونى را فراموش كرده‌ام و تمامى اقرباى شما درجات خودشان را حفظ خواهند كرد .\r\nاما كالّيس‌تن تو ، او يگانه كسى است ، كه تو را آدم ميداند از آن جهت ، كه تو يكنفر جانى هستى . ميدانم كه چرا ميخواهى او باينجا آمده حرف بزند . تو ميخواهى او در ميان اين انجمن فحش‌هائى به من بدهد ، كه تو خودت از آن خوددارى كردى . اگر او مقدونى بود ، من ميتوانستم اجازه دهم ، كه مانند تو ، كه شاگرد لايق آن استادى ، در اين مجلس حاضر شود ، ولى او يكنفر الن‌تيانى « 1 » است و امتيازات مقدونيها را ندارد » ( كنت‌كورث ، كتاب 8 ، بند 8 ) .\r\n\r\nكشته شدن كنگاشيان و كالّيس‌تن\r\nبعد مورّخ مذكور گويد : اسكندر پس از اين نطق مجلس را مرخص و امر كرد محكومين را بدست رفقاى آنان بسپارند و آنها ، براى اينكه وفادارى و صداقت خودشان را به اسكندر نشان دهند ، كنگاشيان را با انواع زجر و عقوبت كشتند . در اينموقع كالّيس‌تن هم كشته شد ، و حال آنكه شركتى در كنگاش مزبور نداشت . او از اين جهت كشته شد ، كه براى زندگانى دربار مقدونى ساخته نشده بود و نميتوانست چاپلوسى كند ، ولى اسكندر با كشتن او مرتكب خطاى عظيمى گرديد ، زيرا قتلى به اين اندازه كينهء يونانىها را نسبت به او تحريك نكرد . او حكيمى بود داراى اخلاقى مهذّب و معلوماتى وسيع . وقتى كه اسكندر پس از كشته شدن كليتوس ميخواست چندان غذا نخورد ، تا بميرد ، او اسكندر را پند داده به خود آورد ، ولى اسكندر بكشتن او اكتفا نكرد ، بل در ميان زجرها و عقوبتهاى گوناگون ، او را بديار نيستى فرستاد و ، بدتر از هر چيز ، آنكه نخواست او را محاكمه كنند ، يا لااقل\r\n\r\n\r\n","description":"","footnote":"\r\n( 1 ) -  Olynthien . \r\n","page_name":" 1753 ","page_number":866},
  {"content":"\r\n\r\nخودش حرفهاى او را بشنود ، اگرچه بعدها اسكندر از كردهء خود پشيمان گشت ( كتاب 8 ، بند 8 ) .\r\nاين است مضمون نوشته‌هاى كنت‌كورث راجع به كالّيس‌تن . نوشته‌هاى ديودور راجع به اين قضايا گم شده و بما نرسيده ، ولى پلوتارك شرح قضيّه كالّيس‌تن را چنين نوشته :\r\n\r\nروايت پلوتارك\r\nمورّخ مذكور گويد ( اسكندر 72 - 75 ) : روزى در سر ميز اسكندر صحبت از آب‌وهوا شد و كالّيس‌تن گفت ، كه آب و هواى يونان ملايمتر است . آناكسارك گفت به عكس است . كالّيس‌تن جوابداد ، اگر به عكس است ، چرا تو ، حتّى در سر ميز ، با سه قالى ضخيم خود را پوشيده‌اى ، و حال آنكه در يونان در موسم زمستان فقط يك ردا داشتى . آناكسارك از اين جواب به خود پيچيد . سوفسطائيّون ( مغالطيّون ) و متملّقين اسكندر به كالّيس‌تن رشك ميبردند ، از اينكه جوانان از جهت فصاحت و بلاغت بيانش به او ميگرويدند و پير مردان متانت و اخلاق مهذب او را مىستودند . بنابراين سعى ميكردند ، كه افترا و تهمت به او بزنند ، مثلا ميگفتند ، كه او نزد اسكندر آمده ، تا هموطنان خود را بيونان برد و آن را از نو داراى سكنه كند . خود كالّيس‌تن هم گاهى اين حرفها را با رفتار خود قوّت ميداد ، مثلا دعوت اسكندر را بشام غالبا رد ميكرد و وقتى هم ، كه حاضر ميشد ، خاموش بود و نشان ميداد ، كه از رفتار اطرافيان اسكندر خوشنود نيست و لذّتى از صحبت‌هاى سر ميز نميبرد . بنابراين اسكندر ميگفت : « يك مرد حكيم ، اگر براى خودش تنفّرآور نباشد ، براى ديگران يقينا هست » . روزى در سر ميز اسكندر از كالّيس‌تن خواهش كردند ، كه جام باده بدست گرفته نطقى در مدح مقدونيها بكند . او چنان با فصاحت نطق كرد ، كه همه برخاسته دست زدند و تاج گلهائى به طرف او انداختند . اسكندر را اين حركت مقدونيها خوش نيامد و ، براى اينكه از لياقت كالّيس‌تن بكاهد ، اين شعر اورىپيد « 1 » را خواند : « هركس موضوع زيبائى براى نطق خود انتخاب كند ، بىزحمت فصيح است » . بعد\r\n\r\n\r\n","description":"","footnote":"\r\n( 1 ) -  Euripide . \r\n","page_name":" 1754 ","page_number":867},
  {"content":"\r\n\r\nگفت ، اگر ميتوانى ، فصاحت خود را در قدح مقدونيها بنما ، تا آنها از معايبشان آگاه شده بهتر گردند . آنگاه كالّيس‌تن ببدگوئى از مقدونىها شروع كرده رسانيد ، كه نفاق يونانىها جهت اصلى قوى شدن فيليپ بود و نطق خود را با اين شعر هومر خاتمه داد : « هنگام شورشها فقط اشخاص بد زمام امور را بدست ميگيرند » . از اين نطق ، مقدونيها كينهء او را در دل گرفتند و اسكندر گفت :\r\n« كالّيس‌تن با اين نطق فصاحتش را نشان نداد ، بل دشمنى خود را نسبت به مقدونيها نمود » .\r\nپلوتارك از قول هرميپ‌پوس « 1 » گويد ، كه ستربوس « 2 » ، خوانندهء كتاب كالّيس‌تن ، حكايتى از او به ارسطو ( دائى كالّيس‌تن ) نقل ميكرد و ضمنا گفت :\r\nچون كالّيس‌تن ديد ، كه اسكندر از او سرد شده ، روزى اين شعر هومر را براى او خواند : « پاتروكل « 3 » نابود شد ، و حال‌آنكه از تو به بود » ارسطو جواب داد ، كه كالّيس‌تن در فصاحت هنرمند بود ، ولى قضاوت نداشت . بعد پلوتارك حكايت خود را دنبال كرده گويد : ولى امتناع كالّيس‌تن از اينكه اسكندر را بپرستد ، نشان داد ، كه او واقعا فيلسوف بود ، زيرا او علانيه چيزهائى ميگفت ، كه مقدونيها جرئت نميكردند در پرده هم بگويند و فقط با تنفّر در آن باب فكر ميكردند .\r\nكالّيس‌تن خدمتى بزرگ بيونانىها كرد ، زيرا آنها را از شرمسارى نجات داد ، و خدمتى هم به اسكندر - چه او ، چون مقاومت كالّيس‌تن را ديد ، از اين خيال كه وى را بپرستند ، منصرف گرديد . وقتى كه هرمولائوس كنگاشى بر ضدّ اسكندر كرد ، بعضى شهادت دادند ، كه او از كالّيس‌تن پرسيده بود ، چگونه ميتوان از تمام مردمان معروف‌تر گشت و او جواب داده بود « وقتى كه معروف‌ترين مردمان را بكشند » و بعد براى اينكه او را تشويق كرده باشد ، افزوده بود « از تخت‌خواب طلا نبايد ترسيد و بايد بخاطر داشت ، كه انسان مريض مىشود و زخم برميدارد » .\r\n\r\n\r\n","description":"","footnote":"\r\n( 1 ) -  Hermippus . \r\n( 2 ) -  Strebus . \r\n( 3 ) - پاتروكل يكى از پهلوانان داستانى يونان در جنگ ترووا و دوست آشيل پهلوان ديگر جنگ مزبور بود و ، از جهت محبّتى كه نسبت به آشيل مىورزيد ، بجنگ رفت و كشته شد .\r\n","page_name":" 1755 ","page_number":868},
  {"content":"\r\n\r\nباوجود اين مسلّم است ، كه هيچكدام از شركاء كنگاش اسم كالّيس‌تن را نبردند و ، خود اسكندر هم در نامه‌هاى خود به كراتر ، آتّالوس ، آلس‌تاس « 1 » ، نوشت ، كه جوانان باوجود زجرها اعلام كردند ، كسى جز خودشان در اين سوءقصد شركت نداشته ، ولى در نامهء ديگر خطاب به آن‌تىپاتر اسكندر گويد : « جوانان را مقدونىها سنگسار كردند ، ولى سوفسطائى و اشخاصيكه اين سوفسطائى را نزد من فرستاده‌اند و نيز كسانى ، كه قتله را در شهرهاى خود پذيرفتند ، بوسيلهء خودم تنبيه خواهند شد » . از اين عبارت معلوم است ، كه اسكندر نسبت به ارسطو هم نيّت بد داشته ، زيرا كالّيس‌تن از طرف هرو ، مادر خود ، همشيره‌زادهء ارسطو بود و مربّاى تربيت او .\r\nراجع بمرگ كالّيس‌تن روايات مختلف است بعضى گويند ، كه او را بصليب كشيدند ، برخى عقيده دارند ، كه در زندان از مرضى درگذشت . خارس مىتىلنى « 2 » گويد ، كه پس از اينكه او را توقيف كردند ، هفت ماه در زندان بماند ، تا وى را در مجلس مشورتى محاكمه كنند و بعد ، زمانيكه اسكندر با مالّىين‌هاى اكسىدراك « 3 » ( يكى از مردمان هند ) ميجنگيد ، زخمى برداشت و در همين اوان كالّيس‌تن از فربهى و مرضى ، كه از شپش « 4 » زياد گرفته بود ، درگذشت .\r\n\r\nروايت آريّان\r\nروايت مورّخ مذكور در همان زمينه‌ها است ، كه ذكر شد .\r\nراجع بزنى ، كه اسكندر را از رفتن بخوابگاه بازداشته ، گويد ، كه اسم او سيرا « 5 » بود و خود را غيب‌گو ميدانست . در ابتداء اسكندر و يونانىها او را استهزاء ميكردند ، ولى بعد ، چون چند فقره از پيش‌گوئىهاى او با وقايع صدق كرد ، ديگر با نظر حقارت در او نمينگريستند و اجازه يافت ، كه شب‌وروز داخل خيمهء اسكندر شود .\r\nدر باب افشاء شدن راز كنگاشيان آريّان گويد ، كه اپىمن « 6 » نامى از آنها رازشان را بمحبوب خود خاريك‌لس « 7 » بروز داد و او هم به اورىلوك گفت . باقى حكايت\r\n\r\n\r\n","description":"","footnote":"\r\n( 1 ) -  Alcetas . \r\n( 2 ) -  Chares de Mitylene . \r\n( 3 ) -  Malliens Oxydraques . \r\n( 4 ) -  Maladie pediculaire . \r\n( 5 ) -  Syra . \r\n( 6 ) -  Epimene . \r\n( 7 ) -  Charicles . \r\n","page_name":" 1756 ","page_number":869},
  {"content":"\r\n\r\nچنان است ، كه ذكر شده . راجع به كالّيس‌تن مورّخ مزبور نوشته : آريستوبول و بطلميوس عقيده داشتند ، كه او محرّك هرمولائوس بود . در خاتمه آريّان ميگويد ، كه روايات راجع به اين قضيّه خيلى مختلف است و من رواياتى را جمع كرده‌ام ، كه كمابيش شبيه يكديگر است ( كتاب 4 ، فصل 5 ، بند 1 - 2 ) .\r\nروايت ژوستن هم در چند كلمه همان است ، كه گفته شد ( كتاب 12 ، بند 7 ) .\r\nراجع بتاريخ اين وقايع ، آريّان گويد ، در زمانى روى داد ، كه اسكندر براى رفتن بهند به باختر درآمده بود ( تقريبا 327 ق . م ) .\r\n\r\nبرگشتن اسكندر به باختر براى لشكركشى به هند\r\nآريّان گويد ( كتاب 4 ، فصل 8 ، بند 1 ) :\r\nاسكندر به باختر برگشت و كراتر را با قشونى مأمور كرد ، كه كاتانس « 1 » و آستانس « 2 » ، باقىمانده سردسته‌هاى شورشيان پارتاك ( پارتاكن ) را ، قلع‌وقمع كنند . جدالها سخت و خونين بود ، ولى ببهره‌مندى كراتر خاتمه يافت . كاتانس در گيرودار كشته شد و آستانس را اسير كرده نزد اسكندر فرستادند . تلفات خارجيها 120 سوار و 1500 پياده بود . كنت‌كورث اسم آستانس را هستانس « 3 » نوشته و افزوده ، كه سردار ديگر اسكندر پولىپرخون « 4 » ولايت بوباسن را تصرّف كرد ، بىاينكه گفته باشد ، كه اين ولايت در كجا بود ( شايد از ولايات جزو سغد بوده ) آريّان پس از اين قضيّه از رفتن اسكندر بهند صحبت داشته و از وقايع آسياى وسطى يا شمال و شرق ايران ، ديگر ذكرى نكرده ، ولى كنت‌كورث از قضايائى در موقع بودن اسكندر در سغد و در ولايات همجوار آن سخن رانده ، كه چنين است و ، چون ديگر از وقايع شمال و شرق ايران صحبتى نخواهد بود ، روايت كنت‌كورث را بسان ضميمه ذكر كرده ميگذريم .\r\n\r\n\r\n","description":"","footnote":"\r\n( 1 ) -  Catanes . \r\n( 2 ) -  Astanes . \r\n( 3 ) -  Haustanes . \r\n( 4 ) -  Polyperchon . \r\n","page_name":" 1757 ","page_number":870},
  {"content":"\r\n\r\n\r\nضميمه فصل دوم - وقايعى كه كنت‌كورث ذكر كرده\r\n\r\nعزيمت اسكندر به كس‌نيپ « 1 »\r\nاسكندر ده روز در حوالى مركند گذراند . پس از آن آمين‌تاس را بجاى كليتوس والى سغد كرده هفس‌تيون را به باختر فرستاد ، تا آذوقه زمستان تهيه كند و خود عازم كس‌نيپ گرديد . اين صفحه در همسايگى سكاها واقع و داراى دهات پرجمعيّت و آباد بود و از جهت ثروت ، بيگانگان را هم جلب ميكرد . فراريهاى باختر ، كه با اسكندر خصومت ميورزيدند ، باينجا پناهنده شده بودند ، ولى اهالى ، همين كه از آمدن اسكندر آگاه شدند ، اينها را بيرون كردند و ، چون باختريهاى مذكور از عفو و اغماض اسكندر مأيوس بودند ، دور هم جمع شده قوّه‌اى ، كه بالغ بر دوازده‌هزار نفر بود ، تشكيل داده با آمين‌تاس جنگيدند . جدال مقدونيها با آنها مدّتى بىنتيجه بود ، تا بالاخره از باختريها چهارصد نفر كشته و سيصد نفر اسير شدند و باقى فرار كردند ، ولى اين شكست باختريها براى مقدونيها گران تمام شد ، زيرا مقتولين آنها هشتاد و مجروحينشان سيصد و پنجاه نفر بود . بعد باوجود اين شورش ، كه در مرتبهء دوّم روى داده بود ، اسكندر باختريها را عفو كرد و ، پس از اينكه بقيد قسم از آنها قول گرفت ، كه مطيع باشند ، بصفحه‌اى عازم شد كه موسوم به نورا « 2 » بود .\r\n\r\nنورا\r\nاين صفحه را والى آن سىسىميترس « 3 » نامى ، كه از مادرش دو پسر داشت ، اداره ميكرد . اين مردم ازدواج مادر را مباح ميدانند .\r\nدوهزار نفر از مردم اين صفحه در پشت سنگرى در تنگى جمع شده خواستند از ورود اسكندر ممانعت كنند . مقام آنها از اين حيث محكم بود ، كه از پيش سيل آبى و از پس كوهى داشتند و راهى از درون كوه براى عقب‌نشينى ساخته بودند .\r\nمدخل اين راه در روز ، روشن بود ، ولى بىچراغ نميشد از اينجا دور تر رفت .\r\nدالانهاى زيرزمينى بدشتى هدايت ميكرد و پيچ‌وخمهاى اين دالانها را كسى جز بوميها نميدانست . اسكندر امر كرد ، ماشين‌هاى قلعه‌كوب را به كار انداختند و\r\n\r\n\r\n","description":"","footnote":"\r\n( 1 ) -  Xenippe . \r\n( 2 ) -  Noura . \r\n( 3 ) -  Sisymithres . \r\n","page_name":" 1758 ","page_number":871},
  {"content":"\r\n\r\nسنگرهاى مدافعين را برافكندند . بعد ، كه مقدونيها بكوه نزديك شدند ، ديدند كه سيل آبى تند مانع از عبور آنان است . در اين‌وقت اسكندر امر كرد درختان بسيار انداختند و سنگهاى زياد جمع كرده تپه‌اى ساختند . اين كارها باعث ترس اهالى گرديد و اسكندر از موقع استفاده كرده اكسارتس « 1 » را ، كه نيز از همين ملّت و در ميان آنها متنفّذ بود ، نزد بزرگان اهالى فرستاد ، تا آنها را باطاعت دعوت كند و در همان‌وقت امر كرد برجهاى متحرّك را بكوه نزديك كردند و باران تير بر اهالى بباريدند . بر اثر اين وضع اهالى بقلّهء كوه پناه بردند و اكسارتس هم كوششى به كار برد ، كه سىسىميترس را به آشتى متمايل دارد . با اين مقصود به او گفت ، كه قشون فاتح مقدونى با كمال بىطاقتى ميخواهد عازم هند گردد و هركس عايقى در اين راه شود ، مورد خشم سپاهيان گشته بدبختىهائى براى خود تدارك خواهد كرد . سىسىميترس خواست از اسكندر تمكين كند ، ولى مادرش ، كه نيز زنش بود ، راضى نشده گفت ، ترجيح مىدهم كشته شوم ، تا آنكه بدست بيگانگان افتم . اين حرف اثر غريبى در مزاج سىسىميترس كرد ، زيرا مينمود ، كه مادرش بيش از او ، كه مرد است ، بآزادى خود علاقه‌مند مىباشد . در نتيجه سىسىميترس رسول اسكندر را پس فرستاد ، بىاينكه براى تمكين حاضر شده باشد ، ولى بعد كه برترى سپاه مقدونى را بخاطر آورد ، پشيمان گشته اكسارتس را صدا كرده گفت ، حاضرم تمكين كنم ، ولى تمنّى دارم ، كه نه حرف مادرم را به اسكندر بگوئى و نه نصايحى را ، كه تو به من داده‌اى ، تا آسان‌تر گذشت او را تحصيل كنم . پس از آن اكسارتس پيش افتاد و سىسىميترس با مادر و پسرانش از عقب او روانه شدند ، تا نزد اسكندر روند و نخواستند منتظر تأميناتى ، كه اكسارتس وعده داده بود ، باشند .\r\nاسكندر ، چون ديد ، كه اينها نزد او ميروند ، سوارى فرستاد بگويد ، كه برگردند و منتظر ورود او باشند و بعد ، كه به آنها رسيد ، براى مىنرو قربانى كرد و سىسىميترس را بايالت خود ابقاء داشت با اين وعده ، كه اگر مطيع باشد ،\r\n\r\n\r\n","description":"","footnote":"\r\n( 1 ) -  Oxartes  ( اين شخص همان كس است ، كه پدرزن اسكندر بود ) .\r\n","page_name":" 1759 ","page_number":872},
  {"content":"\r\n\r\nايالت بهترى به او خواهد داد . دو پسر سىسىميترس بطور گروى در قشون اسكندر داخل شدند ( كنت‌كورث ، كتاب 8 ، بند 2 ) .\r\nپس از آن اسكندر خواست شورشيان ديگر سغد را مطيع كند و براهى افتاد ، كه خيلى ناهموار و سنگلاخ بود و آسيب زياد بمقدونيها وارد كرد . سربازان از سختى راه و خستگى در ميماندند و صفوف مقدونى شكافهائى مييافت . سواره‌نظام هم دوچار محن طاقت‌فرسا گرديد ، زيرا سم اسبان سائيده شده بود .\r\nاسكندر چند دفعه اسب خود را عوض و شورشيان را ، كه فرار ميكردند ، تعقيب كرد . باوجود اين شورشيان در جنگلها پنهان ميشدند و بعد ، از كمين‌گاهها بيرون آمده با مقدونىها مىجنگيدند . بالاخره سپاهيان اسكندر بقدرى درماندند ، كه تمام سربازان جوان از دور اسكندر بپراكندند و فقط فيليپ پسر ليزيماك با او ماند . اين جوان طاقت و تحمّل غريبى ابراز كرد ، توضيح آنكه اسب خود را به اسكندر داد و پياده پانصد استاد ( شانزده فرسنگ و نيم تقريبا ) با او راه پيمود ولى در جنگى ، كه با سغديها در جنگلى روى داد ، هرچند آنها از جنگل بيرون آمده بپراكندند ، ولى اين جوان از شدّت خستگى تكيه بدرختى كرده بعد افتاد و درگذشت . اسكندر از فوت او محزون گشت و در همان‌وقت به او خبر رسيد ، كه سردار نامى او اريگيوس نيز ، وقتى كه باردوى مقدونى برميگشت ، از خستگى فوت كرده .\r\nاين قضايا را كنت‌كورث ذكر كرده ، ولى نميگويد ، كه نتيجه چه شد ، زيرا مكرّر مينويسد ، كه شورشيان فرار ميكردند و فرار كردن را در اينجاها بايد چنين تعبير كرد ، كه مواقع طبيعى داشتند و از يك جا بجاى ديگر ميرفتند ( كنت‌كورث ، كتاب 8 ، بند 2 ) .\r\n\r\nرفتن اسكندر به غبزه « 1 »\r\nپس از اينكه اسكندر تمشيتى به كارهاى خود داد ، عازم ولايتى گرديد ، كه موسوم به غبزه بود . روز اوّل حادثه‌اى روى نداد . روز دوّم هوا تاريك‌تر گرديد . روز سوّم برقهاى پىدرپى در افق زد و سپاه مقدونى متوحش شد . بعد رعد غرّيدن گرفت و لحظه‌اى\r\n\r\n\r\n","description":"","footnote":"\r\n( 1 ) -  Gabaza . \r\n","page_name":" 1760 ","page_number":873},
  {"content":"\r\n\r\nبعد باران شديد ، كه با تگرگ مخلوط بود بباريد . سپاهيان مقدونى ، در اين‌حال نه ميتوانستند پيش روند و نه درنگ كنند . در ابتداء اسلحه‌شان را بالاى سر نگاه ميداشتند ، ولى رطوبت زياد و سرما دستهاى آنها را بىحسّ كرد ، چنان كه مجبور شدند دستها را به زير افكنند . در اين‌وقت طوفانى مهيب برخاست و مقدونيها بيچاره گشتند ، زيرا هرقدر ميكوشيدند ، پناهگاهى نمييافتند . بالاخره بجنگلى رسيدند و صفوف خود را رها كرده با كمال بىنظمى در زير درختان بپراكندند .\r\nبسيارى از آنها در اين‌حال از شدّت ترس روى زمين خوابيد و حال آنكه رطوبت زمين از سرما به يخ ضخيمى مبدّل شده بود . بعضى تكيه بدرختان داده در همان‌حال بماندند ، غافل از اينكه سكون باعث مرگ حتمى بود . اسكندر در اين‌حال ميرفت و ميآمد و به آنها تسلّى ميداد و دود كلبه‌هائى را نشان داده ميگفت خودتان را به آنجا برسانيد . بالاخره مقدونيها تبرها را برگرفته درختان زياد انداختند و آتشى روشن كردند ، كه تقريبا تمام جنگل را فرو گرفت و در وسط آن جاهاى كمى براى سپاه اسكندر باقى ماند . مقدونىها پس از اينكه گرم شدند ، بعضا خودشان را بكلبه‌هاى بومى رسانيدند و برخى چادر خود را در زمينى ، كه پر از آب بود ، زدند . باوجود اين ، طوفان مزبور باعث مرگ هزار نفر گرديد .\r\nروز ديگر اسكندر اعلان كرد ، كه هرچه از سربازان گم شده ، باز خواهند يافت و ، در اين‌وقت ، كه سىسىميترس « 1 » براى اردوى اسكندر عدّه‌اى زياد از چهارپايان بنه و دوهزار شتر و حشم بسيار آورده بود ، اسكندر امر كرد تمامى اين حيوانات را در ميان مقدونيها تقسيم كردند ، تا بوعدهء خود وفا كرده باشد .\r\nبدين ترتيب رفع گرسنگى مقدونيها شد . بعد اسكندر امر كرد از گوشت پخته آذوقهء شش روز راه تهيّه كنند و به قصد ساكها « 2 » بيرون رفت . پس از ورود به اين ولايت تمامى آنها را غارت كرد و سىهزار رأس حشم برگرفته به سىسىميترس ، در ازاى خدمتى ، كه كرده و مقدونيها را از مرگ نجات داده بود ، بخشيد ( كنت‌كورث ، كتاب 8 ، بند 4 ) .\r\n\r\n\r\n","description":"","footnote":"\r\n( 1 ) -  Sysimithres . \r\n( 2 ) -  Sakes ( Saces ) . \r\n","page_name":" 1761 ","page_number":874},
  {"content":"\r\n\r\n\r\nفصل سوم - لشكركشى اسكندر به هند\r\n\r\nمبحث اول - از باختر تا سند ( 327 ق . م )\r\n\r\nمقدّمه\r\nاحوال اسكندر كليّة چنين بود ، كه نميتوانست مدّتى اوقات خود را بىجنگ بگذراند و ، چون چندى در جائى ميماند ، مرتكب كارهائى ميشد ، كه از نام وى ميكاست و نارضامندى در ميان سپاهيان او پديد مىآورد .\r\nبنابراين يكى از جهات قشون‌كشى او بهند همين نكته بود ، كه ميخواست قشون خود را مشغول و نارضامندى افراد را فرونشاند . از جهات عمدهء ديگر بايد فرط جاه‌طلبى و نخوت بىحدّوحصر او را در نظر گرفت . اسكندر افسانه‌هاى يونانى را خوب ميدانست و ، چون خوانده بود ، كه باكوس و هركول ، دو پسر إله بزرگ يونانيها تا هند راندند ، او هم ، كه خود را پسر همان إله بزرگ ميخواند ، نميخواست از برادران خود عقب بماند . متملّقين و چاپلوسها هم براى خوش‌آمدش همواره اين فكر را ، كه او نبايد از موجودات غيرفانى كمتر باشد ، در دماغ او پرورده همه روزه آن را قوّت ميدادند . بالاخره بايد گفت ، كه آواز ثروت هند و تصوّرات اغراق‌آميزيكه درباره همه‌چيز اين مملكت پهناور داشتند ، ممدّ خيالات اسكندر شد ، زيرا او اميدوار بود ، كه از غارت و چپاول اين مملكت ثروتهائى بيشتر از ذخاير خزانه‌هاى هخامنشى بدست آرد . اين بود جهات عمدهء اين لشكركشى ، كه مانند ساير لشكركشىهاى او ، براى ملل و مردمان آن روز جز خرابىها و قتل و غارت‌ها نتيجه‌اى نداشت . چون از ذكر وقايع اين معنى روشن‌تر خواهد شد ، بمقدّمه خاتمه داده به خود موضوع مىپردازيم .\r\n\r\nتداركات اسكندر براى سفر هند\r\nاسكندر از ديرگاهى در خيال يك سفر جنگى بهند بود ، ولى اشكالات تسخير سغد و قيام پىدرپى باختريها ، سغديها و سكاها بر ضدّ اسكندر ، اجراى اين قصد او را بتأخير مىانداخت .\r\nاحوال در مدت دو سال چنين بود ، تا آنكه پس از قشون‌كشىهاى زياد و تسخير قلاع و كشتارهاى مهيب و برانداختن شهرها ، كه براى مرعوب ساختن اهالى\r\n\r\n","description":"","footnote":"","page_name":" 1762 ","page_number":875},
  {"content":"\r\n\r\nبه عمل مىآمد ، اسكندر موفق گشت آرامشى در اينجاها برقرار كند ( ديودور گويد ، كه در موقع فرونشاندن يكى از شورشهاى سغد اسكندر 120 هزار نفر را از دم شمشير گذراند « 1 » ) پس از آن اسكندر باجراى نقشه ديرين خود پرداخت و به باختر درآمد ، تا از آنجا به طرف هند رهسپار گردد .\r\nاز ثروت اين مملكت داستانهائى در ميان مقدونىها رايج بود ، مثلا ميگفتند ، كه اين مملكت نه فقط داراى طلاى زياد است ، بل بقدرى جواهر و مرواريد گرانبها دارد ، كه در هيچ‌جاى دنيا يافت نميشود و بعد ميگفتند سپرهاى جنگيان هندى از طلا و عاج ميدرخشد . وقتى كه اين اخبار در ميان مقدونيها منتشر شد ، اسكندر خواست نشان دهد ، كه او از پادشاهان هند كمتر نيست و با اين مقصود امر كرد سپاهيان او نيز بسپرهاى خودشان لوحه‌هاى سيمين نصب كنند و جوشن‌هاى زرّين و سيمين پوشند و لجام اسبان سواره‌نظام را از زر بسازند ( كنت‌كورث ، كتاب 8 ، بند 3 ) . در اين‌جا مقتضى است ، نطقى را ، كه اسكندر در ايسّوس كرد ، بخاطر آريم . او ، چنان كه گذشت ، انظار سپاهيان ايلّيرى و تراكى خود را بتجمّلات و زينت‌هاى سپاه ايران متوجّه داشته گفت « برويد ، اين زينتهاى زنان را بربائيد » ، و حال آنكه فقط چهار سال بين اين دو زمان فاصله بود .\r\nبعقيدهء بعض مورّخين ( كنت‌كورث ، كتاب 8 ، بند 5 ) در همين اوان اسكندر خواست كارى كند ، كه با يك تير دو نشانه زده باشد ، يعنى در غيبت خود از ايران از پشت سرش مطمئن گردد و در همان‌حال ناراضيان مقدونى را از خود دور كند . با اين مقصود امر كرد در تمام ايالات ايران بهترين جوانان جنگى را انتخاب كرده نزد او آرند و ، پس از اينكه اين امر اجرا شد ، آنها را در لشكر خود داخل و به همان اندازه افراد مقدونى را مرخّص كرد . بودن سپاهيان ايرانى در قشون اسكندر از قوّت ايرانيان در موقع شورش ميكاست و در همان‌حال اينها گروىهائى در نزد اسكندر بودند ، تا ايرانيها از بيم اعدام آنها گرد شورش نگردند .\r\n\r\n\r\n","description":"","footnote":"\r\n( 1 ) - فهرست مطالب كتاب 17 ، كه قسمتى از آن افتاده و بالاتر توضيح داده‌ايم .\r\n","page_name":" 1763 ","page_number":876},
  {"content":"\r\n\r\nآريّان ، چنان كه پائين‌تر بيايد ، اين قضيّه را به زمان بودن اسكندر در شوش ، پس از مراجعت او از هند ، مربوط داشته .\r\n\r\nعزيمت اسكندر به طرف هند\r\nدر بهار 327 ق . م اسكندر آمين‌تاس را با ده‌هزار پياده و سه‌هزار و پانصد سوار در باختر براى حفظ امنيّت آنمملكت گذاشته ، خود را با تمام قوايش عازم هند شد و ، پس از اينكه از كوه پاراپاميز « 1 » ( بقول آريّان از قفقاز ) در مدّت ده روز گذشت ، به شهر اسكندريّه ، كه خودش در موقع سفر اوّلى به باختر بنا كرده بود ، رسيد . چون والى اين شهر وظايف خود را خوب عهده نميكرد ، او را معزول و نيكانور را بجاى او گماشت و براى آبادى شهر ، مقدونىهائى را ، كه به كار جنگ نمىآمدند و نيز عدّه‌اى از مردمان ديگر در اين‌جا گذاشت . هم در اين اوان تيريآسپ « 2 » را بايالت پاراپاميز و صفحاتى ، كه تا كنار رود كوفس « 3 » امتداد دارد ، منصوب داشت ( آريّان ، كتاب 4 ، فصل 8 ، بند 1 ) .\r\nپلوتارك گويد ( اسكندر ، بند 76 ) : وقتى كه اسكندر ميخواست بهند برود ، ديد سربازان او بقدرى از اموال غارتى و غنائم سنگين شده‌اند ، كه با اشكال ميتوان آنها را حركت داد . بنابراين روزى صبح‌گاه امر كرد تمام ارّابه‌هاى او و دوستانش را ، كه پر از غنائم بود ، آتش زدند و پس از آن دستور داد ، كه با ارّابه‌هاى مقدونىها همچنين كنند . گرفتن اين تصميم مشكل‌تر از اجراى آن بود و مقدونيهاى كمى از اين حكم مغموم گشتند ، زيرا اكثر آنها نعره برآوردند ، چنان كه در آغاز گيرودار برمىآورند ، ولى بعد حاضر شدند ، بنه‌هائى را كه لازم داشتند ، براى آنها باقى گذارند و مابقى را آتش بزنند . ترس هم در اين اطاعت دخيل بود ، زيرا ميديدند ، كه اسكندر در موارد تنبيه و سياست ، سخت و بى گذشت است ، چنان كه يكى از درباريان خود را ، كه مه‌آندر « 4 » نام داشت ، در نتيجه نافرمانى بدست خود كشت و يكنفر خارجى را موسوم به ارس‌دات « 5 » ، كه ياغى\r\n\r\n\r\n","description":"","footnote":"\r\n( 1 ) -  Parapamise . \r\n( 2 ) -  Tyriaspe . \r\n( 3 ) -  Cophes . \r\n( 4 ) -  Meandre . \r\n( 5 ) -  Orosdate . \r\n","page_name":" 1764 ","page_number":877},
  {"content":"\r\n\r\nشده بود ، با تير از پاى درآورد . راجع به اين روايت پلوتارك ، يعنى آتش زدن اموال سربازان مقدونى ، بايد بخاطر آورد ، كه كنت‌كورث هم از آن ذكرى كرده ، ولى در موقعى كه اسكندر در حوالى دامغان بود .\r\nبعد پلوتارك گويد ( اسكندر ، بند 77 ) : در اين‌وقت ميشى بره‌اى زائيد ، كه بر سر كلاهى داشت مانند تيار پارسى ، از همان رنگ ، و در دو طرف اين تيار علامت عضو تناسلى زن و مرد ديده ميشد . اسكندر از اين معجزه متوحّش گشت و خواست كاهنان بابلى ، كه در اردويش بودند ، او را تزكيه كنند ( قدما در اين موارد كفّاره ميدادند و تزكيه يا راندن ارواح بد ، نوعى از كفّاره بود . كاهنان بابلى از اين حيث معروف بودند و خود اين عقايد هم از بابل به جاهاى ديگر سرايت ميكرد . م . ) .\r\nاسكندر در اين موقع بدوستان خود گفت ، كه تزكيه در نفع آنها است ، زيرا ميترسيد ، كه پس از مرگش دولت او بدست شخصى گمنام و بىحميّت افتد ، بعد به زودى آيتى وقوع يافت ، كه باعث اميدوارى او گرديد ، توضيح آنكه يك نفر مقدونى ، كه پروكسنوس « 1 » نام داشت و ناظر باروبنهء اسكندر بود ، وقتى كه چاهى در ساحل جيحون مىكند ، بچشمه‌اى رسيد ، كه آب آن مانند روغن بود و همان بو و طعم را داشت ، و حال آنكه در اين مملكت زيتون نميرويد ، اگرچه گويند آب جيحون روغن دارد و بدن اشخاص را ، كه در آن آب‌تنى ميكنند ، چرب ميسازد .\r\nاسكندر به اين قضيّه اهميّت داد ، زيرا در نامهء خود به آن‌تىپاتر نوشت :\r\n« اين كشف علامت آشكارى است از عنايات خدايان نسبت به من » غيب‌گوها گفتند ، كه كشف مزبور دلالت مىكند بر اينكه سفر جنگى پرافتخارى در پيش است ، ولى اين سفر سخت است ، زيرا خدايان روغن را براى رفع خستگيها بسربازان مقدونى داده‌اند ( راجع به اين قضيّه معلوم است ، كه چون سفر هند و گذشتن از جاهاى صعب العبور بسيار سخت و مشكل بوده ، اسكندر براى تشويق سرداران و سربازان خود امر كرده قدرى روغن در چاه بريزند ، تا بعد آن را بفال نيك گيرند ، زيرا از\r\n\r\n\r\n","description":"","footnote":"\r\n( 1 ) -  Proxenus . \r\n","page_name":" 1765 ","page_number":878},
  {"content":"\r\n\r\nكتب متقدّمين و متأخّرين ديده نميشود ، كه جهتى براى بودن روغن در آب جيحون يا در حوالى آن بوده باشد ) . بعد پلوتارك گويد ( همانجا ، بند 78 ) : واقعا هم اسكندر در جدالها دوچار مخاطراتى عظيم گرديد و زخمهاى زياد برداشت و بزرگترين قسمت قشون او از قحطى چيزهاى ضرورى و از بدى آب‌وهوا تلف شد ( اين گفتهء پلوتارك نظرى را ، كه دو سطر بالاتر ذكر شد تأييد مىكند ) .\r\n\r\nعبور از نيكه « 1 »\r\nاسكندر طى مسافت كرده از نيكه گذشت ( نيكه يا نيكايا را با كابل منطبق داشته‌اند ) و پس از اينكه قربانى براى پالّاس ( ربة النوع جنگ و عقل ) كرد ، رسولى فرستاد ، كه تاكسيل و ساير رؤساء اين صفحات را دعوت كند ، نزد اسكندر آيند . آنها اطاعت كرده با هداياى گرانبها آمدند و گفتند ، كه 25 فيل براى او خواهند فرستاد . اسكندر قسمتى را از قشون خود ، كه از پياده و سواره‌نظام و سپاهيان اجير مركّب بود به هفس‌تيون و پرديكّاس داده آنها را مأمور كرد ، در صفحه په‌سلاتيد « 2 » ( په‌كلااتيس ) تا رود سند پيش رفته مردم را مطيع كنند و بعد روى رود مزبور پلى براى عبور قشون اسكندر بسازند .\r\nتاكسيل و ساير آناكت‌ها ( يعنى رؤساء ) با سرداران مزبور حركت كردند و حكم اسكندر مجرى گشت . در اين احوال آس‌تس « 3 » رئيس ساخلو په‌سلاتيد ياغى شده در شهرى مواقع محكم گرفت و هفس‌تيون او را محاصره و پس از سى روز اين شهر را مطيع كرد . آس‌تس در اين‌جا كشته شد و بجاى او سان‌ژه « 4 » ، كه از آس‌تس برگشته مورد اعتماد اسكندر شده بود ، بجاى مقتول معيّن گرديد ( آريّان ، كتاب 4 ، فصل 8 ، بند 2 ) . بايد در نظر داشت ، كه هفس‌تيون ، وقتى كه بصفحهء په‌كلااتيس حمله برده ، از دره خيبر گذشته .\r\n\r\nجنگ با آسپيان « 5 »\r\nبعد اسكندر بجنگ مردم آسپيان و تيريان « 6 » و آراساك « 7 » عازم شد و با اين مقصود كنار رود خوئس « 8 » را گرفته بالا رفت ، تا ببلنديهائى كه شيب تند داشت ، رسيد و با زحمت از رود گذشت ، بعد چون شنيد ، كه\r\n\r\n\r\n","description":"","footnote":"\r\n( 1 ) -  Nicee . \r\n( 2 ) -  Peucelatide . \r\n( 3 ) -  Astes . \r\n( 4 ) -  Sangee . \r\n( 5 ) -  Aspiens . \r\n( 6 ) -  Thyreens . \r\n( 7 ) -  Arasaques . \r\n( 8 ) -  Choes . \r\n","page_name":" 1766 ","page_number":879},
  {"content":"\r\n\r\nاهالى بكوهها و جاهاى محكم پناه برده‌اند ، با پياده‌نظام و هشتصد سپاهى فالانژ ، كه به ترك اسب‌هاى سواران نشانده بود ، به طرف دشمن راند . در جدالى در پاى ديوار شهر اوّل اين صفحه ، دشمن شكست خورده به شهر پناه برد و اسكندر در اين جدال زخمى به شانه برداشت . بطلميوس و لئونّاتوس هم مجروح گشتند . بعد اسكندر دور شهر گرديد و جاى ضعيف استحكامات را شناخت . روز ديگر مقدونىها يورش برده سنگر اوّل را گرفتند ، ولى در سنگر دوّم جدالى خونين و سخت روى داد ، تا بالاخره ، چون اهالى ديدند ، كه مقدونيها نردبانها را آورده‌اند و باران تير بر آنها ميبارند ، فرار كرده بكوهها رفتند . مقدونىها در تعقيب آنها از جهت زخمى ، كه اسكندر برداشته بود ، شقاوتهاى غريبى بروز دادند ، توضيح آنكه حتّى اسرا را كشتند . باوجود اين قسمت بزرگ اهالى خودشان را بكوهها رسانيدند . اسكندر امر كرد تمام شهر را از بيخ‌وبن برافكندند ، خودش به شهر آندراك « 1 » رفت و شهر مزبور تسليم شد . بعد اسكندر كراتر را با ساير فرماندهان پياده‌نظام در اينجا گذارد ، تا ساير قسمت‌هاى اين صفحه را تسخير كند و خود به طرف رود سوآست « 2 » به قصد امير آسپيان حركت كرده روز دوّم خود را بپاى شهر آسپيان رسانيد .\r\nاهالى ، شهر را آتش زده بكوهها رفتند و مقدونىها آنها را تعقيب و كشتارى زياد كردند . در اين احوال بطلميوس رئيس اين مردم را ديده به طرف او شتافت ، ولى چون صعود بكوه مشكل بود ، پياده شد و رئيس مزبور هم به طرف او آمده ضربتى با نيزه به بطلميوس زد ، ولى نيزه بجوشن او آمده شكست . پس از آن بطلميوس زخمى بران امير وارد آورد و ، چون او افتاد ، اسلحه‌اش را برگرفت .\r\nهمراهان امير پس از آن فرار كردند ، ولى چون مردانى ، كه روى بلنديها بودند ، نتوانستند تحمّل كنند ، كه جسد رئيسشان در دست دشمن باشد ، دوان آمدند و جدالى خونين در اطراف جسد درگرفت و مقدونيها بكمك بطلميوس شتافتند .\r\nبالاخره آنها از دشت نبرد بيرون رفتند و مقدونيها از بلنديها گذشته وارد شهر آريژه « 3 » شدند . اما اهالى شهر را آتش زده فرار كرده بودند . در اين احوال\r\n\r\n\r\n","description":"","footnote":"\r\n( 1 ) -  Andraque . \r\n( 2 ) -  Soaste . \r\n( 3 ) -  Arigee . \r\n","page_name":" 1767 ","page_number":880},
  {"content":"\r\n\r\nكراتر دررسيد و ، چون اسكندر اين محلّ را داراى مزاياى زياد دانست ، به او امر كرد ديوار شهر را از نو بسازد و آن را از مردم حول‌وحوش و مقدونيهائى ، كه به كار جنگ نمىآمدند ، مسكون گرداند ، بعد خود اسكندر به طرف كوهى ، كه اهالى اشغال كرده بودند ، روانه شد ( آريّان ، كتاب 4 ، فصل 8 ، بند 3 ) . مقتضى است گفته شود ، كه ديودور شهر آسپيان را نوتاك ناميده ( كتاب 17 ) ولى كنت‌كورث اصلا اسم اين شهر را ذكر نكرده .\r\nبعد چنان كه آريّان گويد ( همانجا ، بند 4 ) بطلميوس ، كه براى تحصيل علوفه و تفتيش رفته بود ، به اسكندر خبر داد ، كه عدّهء آتش‌هاى دشمن بيش از آتشهاى مقدونيها است ( يعنى عدّه‌شان زياد است ) پس از آن اسكندر اردوى خود را بسه قسمت تقسيم كرده اوّلى را به لئونّاتوس و دوّمى را به بطلميوس سپرد ، بعد سوّمى را با خود برداشته به طرف دشمن رفت . هنديها ، چون يكقسمت قشون مقدونى را ديدند ، بتصوّر اينكه عدّهء آنها كم است ، براى جنگ از بلنديها پائين آمدند و ، پس از جدالى شكست خوردند . موقع بطلميوس چندان داراى مزايا نبود ، زيرا خارجيها پهلوهاى كوه را اشغال كرده بودند . وقتى كه جدال شروع شد ، مقدونيها دور خارجىها را نگرفتند ، تا آنها راه فرار داشته باشند . جنگ خونين و سخت بود ، زيرا هنديها دليرانه ميجنگيدند . بالاخره مقدونيها هنديها را از بلندىها راندند . لئونّاتوس هم همين بهره‌مندى را داشت . بطلميوس گفته ، كه در اين جدال عدّهء اسرائى ، كه مقدونيها گرفتند ، 40 هزار نفر بود و 130 هزار گاو هم بتصرّف آنها درآمد . درشتى گاوها جلب توجّه ميكرد ، چنان كه اسكندر گفت چند رأس از اين گاوها نگاه دارند ، تا آنها را بعد به مقدونيّه بفرستد ( مقتضى است گفته شود ، كه اين روايت آريّان را مورّخين ديگر ذكر نكرده‌اند ) .\r\n\r\nجنگ با آس‌ساكنيان « 1 »\r\nپس از آن اسكندر بجنگ آس‌ساكنيان ، كه با 30 هزار پياده و 2 هزار سوار و 20 فيل منتظر او بودند ، رهسپار\r\n\r\n\r\n","description":"","footnote":"\r\n( 1 ) -  Assaeeniens . \r\n","page_name":" 1768 ","page_number":881},
  {"content":"\r\n\r\nشد . كراتر هم پس از مرمّت شهر آريژه با پياده‌نظام سنگين اسلحه و آلات محاصره به او پيوست . پادشاه مقدونى از خاك گوريان « 1 » عبور كرده از رود گوره « 2 » با زحمات زياد گذشت . زحمات از عمق رود ، سنگهاى لغزنده بستر آن و تندى جريان آب بود . چون اسكندر بخارجىها نزديك شد ، آنها جرئت نكردند در دشت باز جدال كنند و مناسب‌تر ديدند ، كه بشهرهاى خود رفته در آنجاها بدفاع بپردازند . پس از آن اسكندر بپاىتخت آنها ، كه ماسّاگ « 3 » نام داشت ، نزديك گشته اردو زد . در اين احوال كمكى بعده هفت‌هزار نفر بهنديها از درون هند رسيد و آنها بمقدونىها حمله كردند ، ولى چون اسكندر نميخواست در پاى ديوار شهر جنگ كند ، زيرا ميدانست ، كه اهالى در صورت شكست به شهر پناه خواهند برد ، در اوّلين حمله هنديها امر كرد ، مقدونيها عقب نشينند ، تا مخاصمين پيش آيند و جنگ در دشت باز بشود . بر اثر اين حركت بر جرئت و جلادت هنديها افزود و از فرط شادى صفوف خود را رها كرده بمقدونيها حمله كردند ، بعد ، همين كه بمسافت يك تيررس رسيدند ، اسكندر فرمان حمله داد و در حال فالانژ حمله برد و گيرودار درگرفت . هنديها ، چون وضع را چنين ديدند ، فرار كرده به شهر پناه بردند و 200 نفر از آنها كشته شد .\r\nبعد اسكندر فالانژ را به طرف شهر حركت داد و تيرى بقوزك پاى او خورد .\r\nروز ديگر مقدونيها با آلات قلعه‌كوبى قسمتى از ديوار شهر را برانداخته يورش بردند ، ولى مدافعين سخت پافشردند و اسكندر امر كرد لشكرش برگردد . روز بعد هم مقدونيها نتوانستند داخل شهر گردند . روز سوّم فالانژ باز يورش برده و مقدونيها از برج مذكور پلى به زير افكنده روى خرابه‌هاى خندق استوار داشتند ، ولى در حينى كه مقدونيها هجوم بردند ، تا از روى آن بگذرند ، اين پل شكست و مقدونيها افتادند .\r\nهنديها از اين‌حال مقدونيها استفاده كرده تير و سنگ و غيره بر مقدونيها باريدند و فريادهاى شادى برآورده از بالاى استحكامات هجوم آوردند . بعد بعض هنديها از دروازه‌هاى باريك ، كه در ميان برجهاى قلعه ساخته شده بود ، بيرون آمده\r\n\r\n\r\n","description":"","footnote":"\r\n( 1 ) -  Gureens . \r\n( 2 ) -  Guree . \r\n( 3 ) -  Massagues . \r\n","page_name":" 1769 ","page_number":882},
  {"content":"\r\n\r\nضربت‌هاى پىدرپى بمقدونىها وارد كردند . در اين احوال اسكندر امر كرد دسته آل‌ستاس « 1 » حركت كرده مجروحين را نجات دهد و عقب‌نشينى قشون را آسان گرداند . روز چهارم مقدونىها پل جديدى ساختند ، ولى هنديها ، چون ديدند ، اميرشان با بهترين قسمت قشونش كشته شده و قسمت ديگر مجروح است ، رسولى فرستاده داخل مذاكره گشتند . اسكندر بواسطهء شجاعت محصورين قبول كرد ، كه آنها را نكشد ، به اين شرط ، كه در قشون او داخل شوند . آنها با اسلحه بيرون آمده بر يك بلندى در مقابل مقدونيها اردو زدند ، با اين نيّت ، كه شبانه فرار كنند ، تا مجبور نگردند بر ضدّ هموطنانشان اسلحه به كار برند ، ولى اسكندر از نيّت آنها آگاه شده امر كرد در تاريكى آنها را محاصره كردند و تا آخرين سپاهى همه را از دم شمشير گذراند . بعد اسكندر وارد شهرى شد ، كه مدافع نداشت و مادر و دختران آسّاكنوس « 2 » را اسير كرد ( اين شخص امير اين محلّ بوده و يونانيها باسم او اين مردم را آسّاكنيان ناميده‌اند ) . در اين محاصره اسكندر فقط 25 نفر تلفات داشت ( اين عدّه با توصيفى ، كه آريّان از سختى جدال‌ها كرده ، موافقت ندارد . م . ) .\r\nشرحى كه نوشته شد موافق روايت آريّان است ، ولى ديودور و كنت‌كورث كيفيّات را طور ديگر ذكر كرده‌اند .\r\n\r\nروايت كنت‌كورث\r\nاو گويد ( كتاب 8 ، بند 10 ) : پس از آن اسكندر از رود خوآسپ « 3 » گذشته سنوس را بتسخير شهر بزرگى به‌زيرا « 4 » نام مأمور كرد و خودش به طرف مازاگا « 5 » رفت ( ديودور اين محلّ را در كتاب 17 خود ماسّاك « 6 » ناميده ، كه همان ماسّاگ آريّان است و مازاگا بايد مصحّف همين اسم باشد ) پادشاه اين ولايت ، آسّاكان « 7 » نام ، تازه درگذشته بود و مادرش كله‌اوفاس « 8 » امور اين مملكت را اداره ميكرد . شهر موقع خوبى داشت ، زيرا سيلابى از طرف مشرق و كوهى از سمت مغرب و جنوب ، با دره‌هاى عميق ، سنگرهاى طبيعى ايجاد كرده بود و در جائى كه كوه نبود ، خندق بزرگى كنده بودند . خود شهر ديوارى\r\n\r\n\r\n","description":"","footnote":"\r\n( 1 ) -  Alcetas . \r\n( 2 ) -  Assacenus . \r\n( 3 ) -  Choaspe . \r\n( 4 ) -  Bezira . \r\n( 5 ) -  Mazaga . \r\n( 6 ) -  Massaque . \r\n( 7 ) -  Assacan . \r\n( 8 ) -  Cleophas . \r\n","page_name":" 1770 ","page_number":883},
  {"content":"\r\n\r\nداشت ، كه محيط آن به 135 استاد ميرسيد . پاى ديوار را از سنگ و بالاى آن را از آجر ساخته و ديوارها را از تير و چوب پوشانده بودند ، تا پوششى باشد و اين پوشش راهى براى حركت كردن بازگذارد . بعلاوه اين استحكامات ، سىهزار نفر سپاهى ساخلو اين شهر بود . اسكندر استحكامات شهر را معاينه ميكرد ، تا مگر راهى براى يورش پيدا كند و ميديد ، كه دره‌ها را نميتوان از سنگ و خاك پر كرد و ، تا اين دره‌ها پر نشده است ، آلات قلعه‌كوبى را نميتوان به كار انداخت . در اين حين يكى از سپاهيان قلعه تيرى به طرف او انداخت ، كه بساق او آمد . اسكندر آهن تير را بيرون كشيد و اعتنائى به زخم نكرده اسب خواست ، تا سواره كار خود را انجام دهد ، ولى خون فوران مىكرد و در هرآن شدّت مييافت . بالاخره اسكندر اين كلمات را به زبان آورد : « مرا پسر ژوپىتر ميدانند ، و حال آنكه بدن من مريض است و درد را احساس ميكنم » باوجود اين تا تمام استحكامات را معاينه نكرد ، باردو برنگشت . پس از آن فرمان داد ، خانه‌هاى بيرون شهر را براى ساختن تپه‌اى خراب كردند و درختان زياد انداختند ، تا دره‌ها را پر كنند . در مدّت 9 روز اين كارها انجام شد و مقدونيها برجهاى متحرّك را روى زمين استوار كرده باران تير بمحصورين بباريدند .\r\nبرجهاى متحرّك باعث وحشت اهالى شهر شد ، بخصوص كه نميديدند ، كى آنها را حركت ميدهد و تصوّر ميكردند ، كه حركت برجها از دست خدايان است . چون آلات قلعه‌كوبى نيز مؤيد اين نوع تصوّرات بود ، بالاخره اهالى در ارگ شهر جمع شده قرار دادند ، رسولانى نزد اسكندر فرستاده امان بخواهند . اسكندر پذيرفت و پس از آن ملكه با دسته‌اى از زنان محترم نزد اسكندر رفت ( در حالى كه زنان از ظروف طلا شراب براى خدايانشان نثار ميكردند ) . كله‌اوفاس پسر خود را ، كه طفل بود ، روى زانوى اسكندر گذارد و او ملكه را بعنوان و مقامى كه داشت ابقاء كرد . در اينجا كنت‌كورث گويد ، كه اين عنايت اسكندر ، چنان كه گفته‌اند ، بيشتر از وجاهت ملكه بوده ، زيرا پس از آن ملكه پسرى آورد ، كه هرچند كسى نميدانست پدرش كى بود ، باوجود اين اسكندرش ناميدند .\r\n\r\n","description":"","footnote":"","page_name":" 1771 ","page_number":884},
  {"content":"\r\n\r\n\r\nروايت ديودور\r\nاز نوشته‌هاى ديودور معلوم است ، كه اسكندر اينجا هم مرتكب كشتارى مهيب گشته و بعلاوه اين شقاوت ، تزوير هم كرده . مورّخ مذكور گويد ( كتاب 17 ، بند 84 ) : پس از اينكه عهدى بقيد قسم بستند ، ملكه از فتوّت اسكندر شاد شده براى او هدايائى فرستاد و مطيع گشت .\r\nبعد سپاهيان اجير موافق شرايط عهد از شهر بيرون آمده در جائى بمسافت هشتاد استاد ( دو فرسنگ و نيم تقريبا ) اردو زدند . اسكندر ، كه كينهء اين سپاهيان را بدل داشت ، ناگهان بر آنها تاخت و آنها فرياد برآوردند ، كه اسكندر نقض قول كرده .\r\nاسكندر هم در جواب فرياد كرد ، كه اجازه داده از شهر بيرون شوند ، نه اينكه آنها را دشمنان علنى مقدونىها نداند . پس از آن باوجود مخاطرات عظيمى ، كه براى سپاهيان مزبور بود ، آنها مربّعى تشكيل كرده و زنان و اطفال خود را در وسط اين مربع جا داده براى جنگ حاضر شدند . جنگى روى داد ، كه خونين بود و در رشادت و جلادت طرفى از طرف ديگر كوتاه نمىآمد . بنابراين از طرفين عدّهء زيادى مقتول و مجروح شد . بالاخره ، وقتى كه مردانى زياد از خارجيها كشته شدند يا زخم برداشتند ، زنان آنها بكمك مردانشان شتافته دليرانه جنگ كردند . بعض آنها ، كه مسلّح بودند ، مانند سپر مردان خود را دفاع ميكردند ، برخى كه بىاسلحه بودند ، حمله بدشمن برده و سپر او را گرفته مانع از حركت دادن آن ميشدند .\r\nمردان و زنان نشان دادند ، كه مرگ را بر حياتى ، كه به قيمت بىغيرتى خريده شده باشد ، ترجيح ميدهند . وقتى كه جنگ تمام شد ، اسكندر بسواره‌نظام خود امر كرد ، كه اشخاص غيرمسلّح و بىمصرف دشمن و نيز زنانى را ، كه كشته نشده بودند ، از اينجا باردوى مقدونى نقل كنند .\r\nاين است روايت ديودور و اگرچه تصريحى ندارد ، ولى از نوشته‌هاى او چنين استنباط مىشود ، كه اسكندر قبول كرده اينها از شهر خارج شده بروند ، ولى بعد كه از شهر بيرون آمده‌اند ، از باقى ماندن اين عدّه در پشت سر خود ( زيرا بهند ميرفته ) بيمناك گشته و آنها را به غير از عدّه‌اى ، كه بقول ديودور بيمصرف بوده‌اند ، قلع‌وقمع كرده . بهرحال اين كار اسكندر لكّه‌ايست روى نام او .\r\n\r\n","description":"","footnote":"","page_name":" 1772 ","page_number":885},
  {"content":"\r\n\r\n\r\nتسخير بازير « 1 »\r\nبقول آريّان ( كتاب 4 ، فصل 9 ، بند 4 ) : اسكندر پس از تسخير ماساگ اميدوار گشت ، كه شهر بازير را به آسانى بتصرّف آرد و سنوس را فرستاد ، آن را بگيرد . در همان‌وقت آتّالوس و آل‌ستاس و دو نفر ديگر را از سرداران خود مأمور كرد خندقى دور شهر ار « 2 » كشيده آن را تا ورود خود او محاصره كنند . اهالى ار خواستند بيرون آيند ، ولى آل‌ستاس آنها را بدرون شهر راند . اما سنوس موفق نشد اهالى بازير را بمقام تسليم شدن آرد ، زيرا بديوارهاى بلند شهر خود اميدوار بودند . بعد اسكندر به طرف شهر مزبور رفت و شنيد ، كه از طرف آبىسار « 3 » يكى از امراى هند عدّه‌اى از خارجيها بكمك شهر حركت كرده‌اند و ميخواهند به شهر وارد شوند . بر اثر اين خبر او به سنوس امر كرد قلعه‌اى ساخته در آن ساخلوى گذارد ، تا ساخلو شهر را در محاصره داشته باشد و بعد به او ملحق شود . در غياب او اهالى شهر عدّهء كم مقدونىها را ديده بيرون آمدند و جنگى سخت رويداد و بهره‌مندى با مقدونىها گرديد ، توضيح آنكه 500 نفر از اهالى كشته شد ، 65 نفر اسير گشت و سپاهيان اسكندر بر اثر اين بهره‌مندى محاصره شهر را تنگ‌تر كردند . بعد اسكندر شهر ار را گرفت و چند فيل در آنجا يافت .\r\nبر اثر اين خبر اهالى بازير مأيوس گشته شبانه شهر را تخليه كردند و با ساير خارجيها بقلّهء كوه آارن « 4 » پناه بردند .\r\n\r\nتسخير آارن\r\nموقع اين كوه بقدرى محكم بود ، كه ميگفتند هركول ( پهلوان داستانى يونان ) هم نتوانست اين محلّ را تسخير كند . اسكندر ، چون اين قلعه را ، كه از هرطرف شيب‌هاى تند داشت و مانند ديوارى سر به آسمان كشيده بود ، ديد در فكر فرو رفت ، كه چگونه اينجا را بتصرّف آرد . در اين‌حال پيرمردى با دو پسرش نزد او آمده گفت ، اگر به من پاداش خوبى بدهى ، من راهى را به تو مىنمايم . اسكندر در حال وعده داد هشتاد تالان به او بدهد و يكى از پسرهاى پيرمرد را گروى نگاهداشته امر كرد ، كه منشىاش مولّىنوس « 5 » با دسته‌اى از مقدونيهاى\r\n\r\n\r\n","description":"","footnote":"\r\n( 1 ) -  Bazire . \r\n( 2 ) -  Ore . \r\n( 3 ) -  Abissare . \r\n( 4 ) -  Aorne . \r\n( 5 ) -  Mullinus . \r\n","page_name":" 1773 ","page_number":886},
  {"content":"\r\n\r\nسبك‌اسلحه دشمن را اغفال كرده از بيراهه بالا روند . پاى كوه مزبور وسيع است ، ولى هرقدر كوه بالا ميرود ، باريك‌تر مىشود ، تا بتك تيزى منتهى ميگردد . از يك طرف كوه ، رود سند جارى و از سمت‌هاى ديگر دره‌هاى عميقى است ، كه وحشت‌آور مىباشد . اسكندر ديد ، تا قسمتى از اين دره‌ها پر نشود ، يورش ممكن نيست .\r\nبنابراين امر كرد از جنگل‌هاى اطراف درختان زيادى انداخته دره را پر كردند .\r\nاين كار هفت روز طول كشيد و خود اسكندر اوّل درخت را انداخت . پس از آن بتيراندازان اسكندر و آگريانها امر شد از كوه بالا روند و سى نفر هم از دستهء پادشاه مقدونى بسركردگى خاروس « 1 » و آلكساندر « 2 » به آنها ملحق شدند . بآخرى اسكندر گفت فراموش مكن ، كه من و تو هم‌ناميم .\r\nيورش بقدرى سخت بود ، كه همه ميخواستند اسكندر در آن شركت نكند ، ولى همين كه شيپور را دميدند ، اسكندر حمله كرد و ساير مقدونيها هم تماما از پى او شتافتند . بسيارى از مقدونيها پرت شده برودخانهء سند افتادند و آب آنها را برد . وقتى كه مقدونيهاى ديگر توانستند ، قدرى بالاتر روند ، دشمنان آنها سنگهاى بزرگ به زير غلطانيدند و اين سنگها بسر مقدونيها آمده آنها را خرد يا پرت كرد .\r\nدر اين احوال خاروس و آلكساندر به بالاى قلّه رسيدند و جنگ شروع شد ، ولى هر دو كشته شدند . پس از آن اسكندر از كشته شدن اين دو جوان و كسانى ، كه با آنها بودند ، محزون گشته امر كرد مقدونيها عقب نشينند و عقب‌نشينى منظّم و متين ، آنها را از مرگ حتمى نجات داد . مردمان كوه ، عقب‌نشينى مقدونيها را ديدند ، ولى آنها را تعقيب نكردند . پس از آن اسكندر از تسخير اين قلّه مأيوس شد ، زيرا ديد وسائلى براى اين كار ندارد ، ولى چون نميخواست اهالى بدانند ، كه او مأيوس گشته ، ظاهرا چنين وانمود ، كه ميخواهد از نو يورش برد و با اين مقصود امر كرد راههاى اطراف كوه را گرفتند و برجها را نزديك كردند و بدسته‌هاى خستهء قشون خود استراحت داده بجاى آنان دسته‌هاى تازه‌نفس\r\n\r\n\r\n","description":"","footnote":"\r\n( 1 ) -  Charos . \r\n( 2 ) -  Alexandre . \r\n","page_name":" 1774 ","page_number":887},
  {"content":"\r\n\r\nبرگماشت ، مردان كوه ، چون ديدند اسكندر پافشرده ، تصميم بتخليه كوه كردند ، توضيح آنكه در مدّت دو روز وانمودند ، كه از فتح خود غرق شادى هستند ، زيرا آواز كوس و دهل تمام شب بلند بود . شب سوّم خاموشى قلعه را فرو گرفت ولى آتشهاى زيادى روشن شد . اسكندر بالاكروس « 1 » را فرستاد تا تفتيش كند ، كه آتشها را با چه مقصود روشن كرده‌اند . او برگشت و گفت مردان كوه آن‌را تخليه كرده‌اند و فرار ميكنند . همين كه اسكندر اين بشنيد ، امر كرد تمام سپاهيان او نعره‌اى برآرند . آنها چنين كردند و اين صدا باعث وحشت فراريان و بىنظمى آنان گرديد ، چنان كه از بالا به زير افتاده بعضى كشته شدند و برخى فاقد دست و پا گرديدند . پس از آن اسكندر امر كرد قلّه كوه را گرفتند و بشكرانه اين بهره‌مندى ، كه از ترس بىموقع دشمنان حاصل شده بود ، نه از فتح مقدونىها ( زيرا او از تسخير كوه مأيوس بود ) امر كرد محرابى براى مىنرو ( ربة النّوع عقل و جنگ ) و نيز براى ربة النّوع فتح بسازند . رهنمايان مذكور در فوق هم پاداشى يافتند ، اگرچه آنقدر ، كه وعده كرده بودند ، نتوانستند انجام دهند . پس از آن حفاظت كوه و ساخلو ولايت را اسكندر به عهده سىسىكس‌توس « 2 » محوّل داشته از اينجا بيرون رفت ( كنت‌كورث ، كتاب 8 ، بند 11 ) .\r\n\r\nروايت ديودور\r\nمورّخ مذكور شرح اين قضيّه را چنين نوشته ( كتاب 17 ، بند 85 ) : اسكندر در ابتداء بواسطهء اشكالات زياد نميخواست كوه آارنس « 3 » را تسخير كند ، ولى چون شنيد ، كه هركول بواسطهء زمين‌لرزه از تسخير آن مأيوس شد و رفت ، خواست با خدا رقابت كند و عازم تسخير آن گرديد . دور كوه صد استاد ( تقريبا سه فرسنگ و ثلث ) ، ارتفاع آن شش استاد و سطح آن صاف و مدوّر است . رود سند ، كه بزرگترين رود هند است ، از طرف جنوب از پاى آن جارى است و از اطراف ديگر دره‌هاى عميق كوه را احاطه دارد .\r\nاسكندر داشت از تسخير كوه مأيوس ميشد ، كه پيرمردى نزد او آمده و گذشته‌هاى\r\n\r\n\r\n","description":"","footnote":"\r\n( 1 ) -  Balacrus . \r\n( 2 ) -  Sisicostus . \r\n( 3 ) -  Aornos . \r\n","page_name":" 1775 ","page_number":888},
  {"content":"\r\n\r\nخود را به او گفته وعده كرد مقدونيها را به جائى هدايت كند ، كه بر كوه مشرف باشد .\r\nاين پيرمرد فقير در غارى سه بستر تراشيده با دو پسرش روزگارى در آنجا بسر برده بود . باقى حكايت ديودور تقريبا همان است ، كه ذكر شد ، ولى از نوشته‌هاى او چنين برميآيد ، كه اسكندر راه فرار هنديها را باز گذاشته بود ، تا مدافعين كوه بتوانند آن را تخليه و فرار كنند .\r\nآريّان سىسىكس‌توس را سىسىكت « 1 » نوشته و گويد ، كه اين شخص هند را براى خاطر بسّوس رها كرد و بعد او را هم رها كرده با قشونش به خدمت اسكندر درآمد و نسبت بوى صادق بود ( كتاب 4 ، فصل 10 ، بند 3 ) .\r\n\r\nشهر نيسا « 2 » و اسكندر\r\nآريّان گويد ( كتاب 5 ، فصل 1 ، بند 1 ) : بين رود كوفس « 3 » و سند شهرى است موسوم به نيسا و گويند ، كه اين شهر را باكوس ( إله شراب ) فاتح هند ، بنا كرده . كسى نميداند ، كه اين كدام باكوس است و در چه وقت او سفر جنگى بهند كرد . آيا از تب بدينجا آمد يا از كنار رود تمل « 4 » در ليديّه و ، اگر باكوس مجبور بود از ميان آنهمه ملل جنگجوى ناشناس بگذرد ، چطور شد ، كه فقط هنديها را مطيع كرد . بعد مورّخ مذكور گويد : « در افسانه‌هائى ، كه راجع بخدايان است ( مقصود خدايان يونانى است ) نبايد خيلى موشكافى كرد . حكايت‌هائى ، كه بيش از هرچيز باورنكردنى است ، چون با خدائى ارتباط مييابد ، فاقد غرابت مىشود » . پس از اين مقدّمهء مختصر آريّان گويد : وقتى كه اسكندر وارد اين شهر شد ، رسولانى بعدّهء سى نفر از اعاظم شهر ، كه رئيسشان آكوفيس « 5 » نامى بود ، باستقبال او آمدند ، تا خواهش كنند ، كه اسكندر براى احترام خدا ( يعنى باكوس ) آزادى شهر آنها را محترم دارد . وقتى كه اينها وارد خيمهء اسكندر گشتند ، ديدند كه او مسلّح است ، خودى بر سر و نيزه‌اى بدست دارد و اسلحه‌اش پر از گردوغبار است . رسولان در پيش او به خاك افتادند و اسكندر گفت ، برخيزيد . بعد آكوفيس نطقى بدين مضمون كرد : زمانيكه\r\n\r\n\r\n","description":"","footnote":"\r\n( 1 ) -  Sisicotte . \r\n( 2 ) -  Nysa . \r\n( 3 ) -  Cophes . \r\n( 4 ) -  Tmol . \r\n( 5 ) -  Acuphis . \r\n","page_name":" 1776 ","page_number":889},
  {"content":"\r\n\r\nباكوس پس از تسخير هند بيونان برميگشت ، اين شهر را بنا كرد و از همراهان خود اشخاصى لايق در اين‌جا نشاند ، يعنى همان كار كرد ، كه شما كرديد و يك اسكندريّه در قفقاز ( پاراپاميز ) و اسكندريّهء ديگر در مصر ساختيد . اين شهرها و شهرهاى ديگر باسم فاتحى ، كه از باكوس برتر است ، باقى خواهند ماند . خداى ما شهر ما را باسم دايهء خودش نيسا ناميد و اين نام شامل تمام اين صفحه است . اين كوه ، كه بر ديوار شهر ما مشرف است ، مروس « 1 » نام دارد و نژاد بانى شهر را بخاطرها ميآورد ( براى فهم اين جمله بايد بخاطر آورد ، كه يونانىها عقيده داشتند ، كه باكوس از ران‌زوس ( ژوپىتر ) خداى بزرگ آنان بوجود آمد و مروس بمعنى ران است . م . ) . شهر نيسا از اين زمان آزاد است و موافق قوانين خودش اداره مىشود . چون خدا خواست عنايت خود را بما نشان دهد ، پيچك « 2 » را ، كه در جائى از هند نميرويد ، در اينجا روياند . اسكندر را اين بيان و اينكه او راه خدائى را پيموده و از حدّ جهانگيرى او هم خواهد گذشت ، بسيار خوش آمد و پذيرفت ، كه اين شهر آزاد بماند ( اين نوشته آريّان گفته ما را در صفحهء 1688 تأييد مىكند . م . ) .\r\nپس از آن اسكندر از طرز حكومت آنان سؤالاتى كرد و ، چون دانست ، كه طرز مزبور اشرافى است ، آنها را ستود ( خواننده بخاطر خواهد آورد ، كه در آسياى صغير اسكندر طرز حكومت مردم را تشويق ميكرد . م . ) . بعد خواست ، كه براى گروى سيصد نفر از اكستر « 3 » ها و صد نفر از شوراى سيصد نفرى بدهند ( آريّان اصطلاحات رومى را استعمال كرده . اكسترها سواره‌نظام رومى بودند . م . ) آكوفيس ، كه عضوى از شوراى مزبور بود ، لب‌خند زده گفت : « اگر يكصد نفر از اشخاص خوب شهر را بدهيم ، چگونه امور شهر را اداره كنيم ؟ هرگاه بمصالح شهر علاقه‌منديد ، از اكسترها سيصد نفر و بيشتر برداريد و بجاى يكصد نفر مرد خوب دويست نفر مرد بد انتخاب كنيد . براى حفظ سعادت شهر ما اين يگانه\r\n\r\n\r\n","description":"","footnote":"\r\n( 1 ) -  Meros  ( به زبان لاطينى  femur  ) .\r\n( 2 ) -  Lierre . \r\n( 3 ) -  Equestres . \r\n","page_name":" 1777 ","page_number":890},
  {"content":"\r\n\r\nوسيله است » . اين نصيحت را اسكندر پسنديد و بسيصد نفر اكستر اكتفا كرد آكوفيس پسر و نوهء خود را هم نزد اسكندر فرستاد . بعد آريّان گويد ، كه اسكندر با سپاه خود بكوه مروس رفت و مقدونيها ، چون در اينجا پيچك زياد يافتند ، و حال آنكه در هند ، حتّى در جاهائى كه تاك ميرويد ، اين گياه نيست ، تاجهائى از آن ساخته بر سر گذاردند . اسكندر قربانيها كرد و مقدونيها بعيش پرداخته ، چنان كه معمول بود ، بافتخار باكوس عربده‌هاى مستى كشيدند « 1 » .\r\nپس از ذكر اين حكايت آريّان كلمه‌اى چند گويد ، كه نه فقط براى فهم افسانهء باكوس و سفر جنگى او بهند مهمّ است ، بلكه چند فقره از اين نوع افسانه‌ها را ، كه بالاتر گذشت ، روشن ميسازد . مورّخ مذكور گويد : « من نميتوانم اين واقعه را تصديق يا تكذيب كنم ، ولى نميتوانم عقيده اراتس‌تن « 2 » را نيز بپذيرم ( اراتس‌تن را در مدخل معرّفى كرده‌ايم - صفحهء 91 . م . ) . او عقيده داشت ، كه تمامى اين كارها ، كه يونانيها براى خدايان خود ميكردند ، درواقع امر از تكبّر و نخوت اسكندر بود و ميخواستند ، او را راضى بدارند . اراتس‌تن براى اثبات عقيدهء خود هزار افسانه يونانى را دليل ميآورد ، مثلا غارى را ، كه يونانيها در پاراپاميز يافته ميگويند ، كه اين غار پرومته « 3 » است و اين بدبخت را در اينجا زنجير كرده بودند و عقابى مأمور بود روده‌هاى او را به درد ، تا اينكه بالاخره هركول دررسيد و زنجير را پاره كرده عقاب را كشت . ديگر اينكه دليل بودن هركول در هند اين است ، كه روى گاوهائى علامت گرز او بود و نيز قفقاز را از شمال بمشرق بردند و اسم آن را به پاراپاميز دادند ، تا درخشندگى جديدى به كارهاى اسكندر داده باشند . اراتس‌تن همين انتقاد را دربارهء باكوس نيز مىكند . اين است عقيدهء او ، كه بقضاوت خواننده محوّل ميداريم ( چون موضوع راجع بمذهب يونانيها بوده آريّان نخواسته اظهار عقيده كند . باوجود اين از بين السّطور نوشته‌هاى او ، بخصوص از مقدّمه‌اى ، كه بيان كرده ، هويدا است ، كه خود او هم اين افسانه‌ها را باور نداشته و منشأ آن را از چاپلوسى يونانىها و جاه‌طلبى اسكندر ميدانسته ) .\r\n\r\n\r\n","description":"","footnote":"\r\n( 1 ) -  Dionysiaques ( Bacchanal ) . \r\n( 2 ) -  Eratosthene . \r\n( 3 ) -  Prometee . \r\n","page_name":" 1778 ","page_number":891},
  {"content":"\r\n\r\nراجع به اراتس‌تن ، علاوه بر آنچه در مدخل گفته شده ، مقتضى است بگوئيم ، كه او از فلاسفهء اسكندرائى بود ، در 276 ق . م تولد يافت و در سنّ 80 سالگى آنقدر از غذا خوردن خوددارى كرد ، تا بمرد . م . ) .\r\n\r\nروايت پلوتارك\r\nمورّخ مذكور وقايع زمانى را ، كه اسكندر در حوالى هند قبل از رسيدن برود سند بوده ، مرتبا ذكر نكرده ، ولى راجع به شهر نيسا يا ( نيس ) « 1 » چنين گويد ( كتاب اسكندر ، بند 79 ) : چون اسكندر ديد ، كه اين شهر بواسطهء رودى تند وسايل دفاعى دارد و مقدونيها جرئت نمىكنند به شهر مزبور يورش برند ، خود به طرف رود دويد و ، همين كه بكنار آن رسيد ، گفت « آه من چقدر حقيرم ، كه شناو كردن را نياموخته‌ام » . در اين حين ، كه در فكر گذشتن از رود بود ، ديد سفرائى از طرف شهر آمدند ، تا آن را تسليم كنند .\r\nرسولان از سادگى لباس او در حيرت شدند . بعد اسكندر گفت ، چيزى كرسى مانند آوردند و به آكوفيس « 2 » مسن‌ّترين رسولان گفت ، آن را برگير و بنشين . اين رفتار اسكندر رئيس رسولان را بسيار ممنون داشت و او به اسكندر گفت ، چه بايد بكنيم ، تا از دوستان تو شويم . اسكندر جواب داد ، كه ميخواهم ، تو پادشاه اين مردم شوى و آنها صد نفر از بهترين هم‌شهرىهاى خود را نزد من بفرستند ، تا گروى باشند . آكوفيس لب‌خند زده گفت : « آقا ، اگر من بايد اين ولايت را اداره كنم ، بهتر است ، كه بهترين همشهرىها را نگاهداشته بدترين آنها را نزد تو فرستند » .\r\n\r\nروايت كنت‌كورث\r\nمورّخ مذكور گويد ، پس از آن اسكندر بشهرى رسيد ، كه موسوم به نيس بود و اردوى خود را در جائى ، كه جنگل بود ، زد . از شدّت سرما مقدونيها درختان را انداخته آتشهائى روشن كردند و شعله از جائى به جائى سرايت كرده تمام معابر محلّ را ، كه از چوب سدر ساخته بودند ، بسوخت . بعد آتش بساير جاها سرايت كرد و هرچه سوختنى\r\n\r\n\r\n","description":"","footnote":"\r\n( 1 ) -  Nyse . \r\n( 2 ) -  Acophis . \r\n","page_name":" 1779 ","page_number":892},
  {"content":"\r\n\r\nبود خاكستر گرديد . بر اثر حريق مردم شهر آگاه شدند ، كه در محاصره‌اند و پس از آن بعضى خواستند تسليم شوند و برخى بجنگ رأى دادند . اسكندر امر كرد كسى را نكشند و فقط شهر را تنگ‌تر محاصره كنند . بالاخره اهالى از دوام محاصره خسته شده تسليم گشتند و گفتند ، كه اين شهر را باكوس بنا كرده .\r\n\r\nمبحث دوم - از سند تا هيفاز ( 327 - 326 ق . م )\r\n\r\nرسيدن اسكندر به سند\r\nپس از اينكه اسكندر كارهاى آارن را فيصله داد ، به طرف رود سند رهسپار شد و ، چون بكنار آن رسيد ، ديد كه هفس‌تيون پلى روى رود مزبور ساخته و تاكسيل « 1 » پادشاه صفحه‌اى ، كه بين رود سند و هىداسپ « 2 » است ، هدايائى با كليد پاىتخت خود فرستاده . هدايا عبارت بود از چند كشتى كوچك ، دويست تالان نقره « 3 » ، سه‌هزار گاو نر ، ده‌هزار گوسفند و سي فيل . با اين هدايا هفت‌هزار سوار هندى بامر تاكسيل آمده بودند ، تا جزو قشون اسكندر گردند . اسكندر در اينجا قرباني كرد و به او گفتند ، كه نتيجهء فالها مساعد است ( آريّان ، كتاب 5 ، فصل 1 ، بند 3 ) .\r\n\r\nروايت كنت‌كورث\r\nمورّخ مذكور قضيّهء تسليم گشتن تاكسيل را چنين نوشته ( كتاب 8 ، بند 12 ) : در اين صفحه شخصى اوم‌فيس « 4 » نام پادشاه بود . پدرش به او نصيحت كرده بود ، مملكت خود را به اسكندر تسليم كند .\r\nلذا پس از مرگ پدر ، كس نزد اسكندر فرستاده كسب تكليف كرد و او جواب داد ، كه اوم‌فيس بسلطنت خود باقى است ، ولى نبايد از اين حق سوء استعمال كند .\r\nاين پادشاه به هفس‌تيون سردار اسكندر مهربانى كرد و گندم براى مقدونيها داد ، ولى باستقبال سردار مزبور نرفت ، زيرا ميخواست به خود اسكندر تسليم شود .\r\n\r\nعبور از سند ، ورود به تاكسيل\r\nآريّان شرحى از بزرگى رود سند و اينكه اين رود بعد از گنگ « 5 » بزرگترين رود آسيا و اروپا است سخن رانده گويد ( كتاب 5 ، فصل 2 ، بند 1 ) : اگر عقيدهء كتزياس وزنى\r\n\r\n\r\n","description":"","footnote":"\r\n( 1 ) -  Taxile . \r\n( 2 ) -  Hydaspe  ( جلم كنونى ، كه به سند ميريزد ) .\r\n( 3 ) - تقريبا يك ميليون و يكصد و بيست‌هزار فرنك طلا .\r\n( 4 ) -  Omphis . \r\n( 5 ) -  Gange . \r\n","page_name":" 1780 ","page_number":893},
  {"content":"\r\n\r\nداشته باشد ، او پهناى اين رود را از چهل تا يكصد استاد معيّن كرده ( تقريبا از هفت كيلو مطر و نيم تا 18 كيلومطر و نيم ) . اسكندر در طليعهء صبح با قشونش از رود مزبور گذشت . من از محصولات هند و حيوانات و ماهىهاى عظيم الجثه رودهاى آن در اين‌جا صحبتى نخواهم داشت و نيز از مورچه‌هائى ، كه طلا به عمل ميآورند و از كركسى ، كه طلا را حفظ مىكند ، ذكرى نخواهم كرد ، زيرا اين قصّه‌ها جزو افسانه‌ها است نه تاريخ . بعد مورّخ مذكور گويد ( همانجا ، بند 3 ) : اسكندر و همراهان او بعد از ورود بهند فهميدند ، كه مورّخين خود آنها چه دروغهائى بافته‌اند . مقدونيها ، كه مسافت‌هاى خيلى زياد در هند طى كردند ، يقين حاصل كردند ، كه سكنهء هند مردمانى هستند ساده ، نه تجمّلاتى دارند و نه خزاينى . هنديها از حيث رنگ گندم‌گون‌اند ، بلندى قامتشان بپنج ارش ميرسد و از تمامى اهالى آسيا جنگىترند . من پارسيها را با آنها مقايسه نمىكنم : مردانگى اينها ، چون مديرى يافت مانند كوروش ، توانست دولت را از ماديها انتزاع كند . اين پارسيهاى فقير در مملكتى دور از تمدّن ميزيستند و در تحت قوانينى زندگانى ميكردند ، كه شبيه قوانين ليكورگ « 1 » بود . اگر سكاها بر آنها غلبه يافتند ، نميدانم اين شكست را بيشتر به برترى سكاها از حيث مردانگى حمل كنم ، يا از عدم مزاياى مواقعى ، كه پارسيها داشتند و يا از خطاى سردارشان ( مقصود آريّان اين است ، كه چون گفت هنديها از تمام مردمان آسيا جنگىتراند ، پارسيها را مستثنى داشته رشادت آنها را بستايد ) . بعد آريّان گويد « اطلاعاتى را ، كه راجع بهند است ، چنان كه از اشخاصى مانند همراهان اسكندر و نه‌آرخ « 2 » و مگاستن « 3 » و اراتس‌تن رسيده ، در كتابى ديگر جمع خواهم كرد . در اين‌جا مقصود من شرح كارهاى اسكندر است ( مگاستن در زمان سلوكىها در نزد والى رخّج بود و چند سفر بدربار پادشاه نامى هند ساندراكوت « 4 » كرد ) سلسله جبالى ، كه آسيا را از وسط قطع مىكند و موسوم به توروس « 5 » است از دماغهء ميكال ( در يونيّه آسياى صغير ) شروع شده از پام‌فيليّه ،\r\n\r\n\r\n","description":"","footnote":"\r\n( 1 ) -  Lycurgue  ( قانونگذار اسپارت ) .\r\n( 2 ) -  Nearque . \r\n( 3 ) -  Megasthene . \r\n( 4 ) -  Sandracotte . \r\n( 5 ) -  Taurus . \r\n","page_name":" 1781 ","page_number":894},
  {"content":"\r\n\r\nكيليكيّه ، ارمنستان ، ماد ، پارت ، خوارزم گذشته ، در اينجا به پاراپاميز اتّصال مييابد . مقدونيها از جهت نخوت اسكندر پاراپاميز را قفقاز گفتند . ممكن است كه اين كوه هم بكوه‌هاى سكائيه اتّصال يافته باشد . من اين كوه ( يعنى پاراپاميز ) را ، چنان كه تا حال ناميده‌ام ، باز كوه قفقاز مينامم . اين كوه تا درياى اريتره ( درياى عمان ) ممتدّ است و تمام رودها از توروس يا قفقاز سرچشمه ميگيرند . . . . . » .\r\nبعد از ذكر رودهاى مهمّ و صفحاتى ، كه در آسياى جنوبى واقع‌اند و كرارا آنها را بالاتر ناميده‌ايم ، آريّان از پلى ، كه مقدونيها روى رود سند زده بودند ، صحبت داشته گويد ( همانجا ، بند 5 ) : « آريستوبول و بطلميوس ، كه دو هادى من‌اند ، نميگويند ، اين پل را چگونه ساختند . آيا اين پل مانند پلى ، كه خشيارشا روى بوغاز هلّس‌پونت ( داردانل ) زد و داريوش روى ايستر ( دانوب ) - از قايقها بود يا پل دائمى بنا كردند » . بعد مورّخ مزبور ميگويد « تصوّر ميكنم ، كه اگر ميخواستند پل دائمى بزنند ، از جهت عمق رود سند وقت و موادّ زيادى لازم داشت و خيلى مشكل بود . بنابراين بايد پنداشت ، كه مقدونيها همان كار كردند ، كه روميها بعدها براى گذشتن از دانوب و رن ميكردند » ( يعنى مانند داريوش و خشيارشا پل را از قايقها ساختند ) . بعد آريّان شرح ميدهد ، كه چگونه قايقها را به آب انداخته بهم اتّصال ميدهند .\r\nاسكندر از سند گذشته به تاكسيل رسيد . اين شهر از تمام شهرهائى ، كه بين سند و هىداسپ واقعند ، بزرگتر است و ثروتمند مىباشد . پادشاه و اهالى آن تسليم شدند و اسكندر بعض صفحات ديگر را هم بمملكت او افزود . بعد آبىسار « 1 » ، پادشاه هنديها در كوهستان ، رسولانى با برادرش نزد اسكندر فرستاده تمكين كرد . رسولان ديگر از طرف دكساريس هدايائى آوردند . اسكندر پس از قربانى كردن ، فيليپ را والى اين صفحه كرده ساخلوى در اينجا گذاشت و مقدونيهائى ، كه به كار جنگ نميآمدند ، در اينجا ماندند .\r\n\r\n\r\n","description":"","footnote":"\r\n( 1 ) -  Abissare . \r\n","page_name":" 1782 ","page_number":895},
  {"content":"\r\n\r\nكنت‌كورث گويد ( كتاب 8 ، بند 12 ) : وقتى كه اسكندر به تاكسيل وارد شد اوم‌فيس « 1 » پادشاه آن با تمام قشون و فيل‌هايش باستقبال اسكندر آمد . چون اينها به ترتيب جنگى حركت ميكردند ، در ابتداء اسكندر پنداشت ، كه او ميخواهد جنگ كند و فرمان داد ، كه سپاه مقدونى اسلحه بردارد و سواره‌نظام در جناحين جا گيرد .\r\nهندى ، چون اين بديد ، فهميد كه مقدونيها مشتبه شده‌اند و براى رفع اشتباه قشون خود را متوقف داشته سواره پيش رفت . اسكندر نيز باستقبال او شتافت . وقتى كه هر دو بهم رسيدند ، سيماى خوشى نمودند و نسبت به يكديگر مهربانى كردند ، ولى ، چون زبان يكديگر را نميدانستند ، مترجمى خواستند . هندى به اسكندر گفت با تمام قشون خود آمده‌ام ، تا تمامى قواى خود را تسليم كنم . پس از اين اظهار اسكندر دست خود را بعلامت صداقت به طرف او دراز كرد و او را بسلطنت اين مملكت شناخت . هندى هم 56 فيل با حشم زياد به اسكندر هديه كرد . در ميان اين احشام سه‌هزار گاو نر بود . بعد اسكندر از او پرسيد ، كه زارعينش زيادترند يا سربازانش . هندى جواب داد ، چون من بسرباز بيش از زارع احتياج دارم ، عدّهء سربازانم بيشتر است . دو دشمن دارم ، كه يكى آبىسارس « 2 » است و ديگرى پروس « 3 » . هر دو در آنطرف هىداسپ « 4 » اند و دشمن ، هركه باشد ، وقتى كه حمله كرد ، من جنگ خواهم كرد .\r\nاسكندر چند روز در اين محل بماند و تمام امتيازات سلطنتى را به اوم‌فيس رد كرد و او خود را تاكسيل خواند . اين عنوان پدرش بود و سلطنت با اين عنوان از پادشاهى بجانشين او ميرسد . بعد تاكسيل غلّه‌اى را ، كه به هفس‌تيون داده بود ، به اسكندر نشان داد و تاجهائى از زر به اسكندر و درباريان او هديه كرد و هشتاد تالان نقره به اختيار اسكندر گذاشت . اسكندر از اين رفتار تاكسيل رقّت يافته هداياى او را پس داد ، هزار تالان از غنائمى ، كه با خود داشت و لباسهائى كه از پارسيها گرفته بود ، با ظروف طلا و نقره زياد به او هديه كرد و سى رأس اسب از طويله خود با زين و برگ به او بخشيد . اين بخشش اسكندر باعث نارضامندى\r\n\r\n\r\n","description":"","footnote":"\r\n( 1 ) -  Omphis . \r\n( 2 ) -  Abisares . \r\n( 3 ) -  Porus . \r\n( 4 ) -  Hydaspes . \r\n","page_name":" 1783 ","page_number":896},
  {"content":"\r\n\r\nدرباريانش گرديد و مل‌آگر يكى از درباريان او در سر ميز در حال مستى گفت من اسكندر را تبريك ميگويم ، از اينكه در هند كسى را يافت ، كه هزار تالان ارزش داشته باشد . اسكندر ، چون قتل كليتوس را در نظر داشت ، از اظهار خشم خوددارى كرده چنين جواب داد : « از حسودان جز آزردن خويش كارى برنيايد » .\r\n\r\nروايت پلوتارك\r\nمورّخ مذكور وقايع بعد از تسخير نيس را بسكوت گذرانيده ، ولى شرح تمكين تاكسيل را چنين نوشته ( اسكندر ، 89 ) :\r\nگويند ، تاكسيل در هند مملكتى داشت ، كه از حيث وسعت با مصر مساوى بود .\r\nاو پادشاهى بود عاقل و ، چون اسكندر نزديك شد ، نزد او رفته چنين گفت : « اگر تو با اين مقصود باينجا نيامده‌اى ، كه آب و غذاى ما را ستانى ، در اين صورت براى چه جنگ كنيم ؟ ساير چيزها بجنگ كردن نمىارزد . اگر ثروت من بيش از آن تو است ، حاضرم آن را با تو تقسيم كنم و ، اگر مال تو بيشتر است ، شرم ندارم ، از اينكه سهمى از تو بستانم و از اين بابت حق‌شناس خواهم بود » . اسكندر را صداقت او خوش آمد و جواب داد : « تاكسيل ، تو تصوّر ميكنى ، با اين حرف‌هاى دل‌نشين و اعتمادى ، كه به من ابراز كردى ، نبردى بين ما نخواهد بود ؟ نه چنين نيست .\r\nاگر چنين باشد ، تو مغبون خواهى بود . من ميخواهم تا آخرين درجه امكان با تو نبرد كنم ، ولى نبرد در نيكى و مقيّدم ، كه از حيث سخاوت هم مغلوب تو نباشم » .\r\nپس از آن تاكسيل هداياى گرانبها به اسكندر داد و اسكندر چيزهائى گرانبهاتر بوى هديه كرد . اين بخشش اسكندر درباريان او را خوش نيامد ، ولى باعث محبّت خارجيها نسبت به او گرديد .\r\nهنديهاى جنگى عادت كرده بودند ، كه براى دفاع شهرها اجير گشته از حقوقى كه ميگرفتند ، گذران كنند . چون اينها اسكندر را زياد آزار ميكردند ، بالاخره او با آنها داخل مذاكره شد ، كه از شهرى كه دفاع مىكنند خارج شده بروند ( اين شهر همان ماسّاگ است ، كه بالاتر از قول آريّان ذكرش گذشت ) ، وقتى كه آنها بيرون ميرفتند ، اسكندر ناگهان بر آنها تاخته همه را از دم\r\n\r\n","description":"","footnote":"","page_name":" 1784 ","page_number":897},
  {"content":"\r\n\r\nشمشير گذراند . اين خيانت و نقض قول بر نام جنگى اسكندر تا اين زمان لكّهء بزرگى است . او مانند پادشاهى بزرگ ميجنگيد و موافق قوانين جنگ رفتار ميكرد ( اسكندر ، آخر بند 79 ) .\r\nفلاسفهء اين مملكت اسكندر را كم‌تر از اين هنديها آزار نكردند ، چه از اين حيث ، كه پادشاهان را از جهت تمكين آنان از اسكندر بىاعتبار كردند و چه از اين بابت ، كه مردم را بر ضدّ او شوراندند . اسكندر چند نفر را از آنها بدست آورد .\r\nبعد مورّخ مزبور گويد ( همان‌جا ، بند 13 ) روز ديگر سفراى آبىسارس نزد اسكندر آمده از طرف پادشاهشان اظهار انقياد كردند و پس از انعقاد عهدى برگشتند .\r\nاسكندر چون انقياد دو پادشاه كوچك هند را ديد ، تصوّر كرد ، كه شايد پروس هم براى اطاعت و تمكين حاضر باشد . با اين مقصود كله‌اوخارس « 1 » نامى را نزد وى فرستاد ، كه او را بباجگذارى و آمدن باستقبال اسكندر در سرحدّ مملكت خود دعوت كند . پروس جواب داد ، كه او قسمت دوّم پيشنهاد اسكندر را پذيرفته با قشون مسلّح در مدخل مملكت خود منتظر اسكندر خواهد بود . اسكندر پس از آن تصميم كرد ، كه از رود هىداسپ بگذرد . در همين اوان برسان‌تس « 2 » را ، كه باعث شورش رخّج شده بود ، در غل‌وزنجير آوردند . سى فيل هم ، كه كه جزو غنائم بود ، باينجا وارد كردند . در همين‌وقت كاماكسوس « 3 » يكى از پادشاهان كوچك هند را ، كه با برسان‌تس همدست شده بود ، نيز در غل‌وزنجير نزد اسكندر بردند . اسكندر امر كرد اسراء را نگاهدارند و فيل‌ها را به تاكسيل سپرده به طرف رود هىداسپ حركت كرد .\r\n\r\nعبور از هيداسپ\r\nچنان كه آريّان گويد ( كتاب 5 ، فصل 3 ، بند 1 - 4 ) به اسكندر خبر رسيد ، كه پروس در آنطرف هىداسپ منتظر او است .\r\nبر اثر اين خبر اوسنوس را فرستاد ، تا قايقهاى پل رود سند را باز كرده بياورد و او اين امر را انجام داد . بعد ، اسكندر با تمام قشون خود و پنجهزار نفر هندى حركت كرده بكنار رود هىداسپ درآمد و پروس هم در طرف ديگر\r\n\r\n\r\n","description":"","footnote":"\r\n( 1 ) -  Cleochares . \r\n( 2 ) -  Beresantes . \r\n( 3 ) -  Camaxus . \r\n","page_name":" 1785 ","page_number":898},
  {"content":"\r\n\r\nرود با قشون و فيل‌هاى خود پديدار شد . اسكندر ديد عبور از رود مشكل است و بنابراين قشون خود را بقسمت‌هائى تقسيم كرده به جاهاى مختلف فرستاد ، تا مگر گدارهائى بيابند . بعد او براى اغفال هنديها وانمود ، كه آذوقه جمع مىكند ، زيرا ميخواهد تا زمستان ، كه آب رود كم مىشود ، تأمل كرده در آن فصل از هىداسپ بگذرد ، ولى در اين‌وقت در اردوى خود نشسته خوب مراقب احوال هنديها بود .\r\nبالاخره ديد ، كه با بودن قواى پروس در طرف مقابل رود و منظرهء فيل‌ها گذشتن مقدونيها بسيار مشكل است و بايد حيله‌اى به كار برد . بر اثر اين تصميم امر كرد مقدونيها فرياد برآورند و شيپور بدمند ، مثل اينكه ميخواهند از رود مزبور بگذرند . پروس ، چون اين بشنيد ، به طرف ساحل رود تاخت ، ولى ديد ، اثرى از عبور مقدونيها نيست . روزهاى ديگر مقدونيها باز چنين كردند و پروس ديگر اعتنائى به اين صداها نكرد . پس از آن اسكندر ديد ، بمسافت صد و پنجاه استاد از اردوگاه در وسط رود جزيره‌اى پر از درخت است و تصميم كرد ، كه به اين جزيره رفته از آنجا بساحل ديگر درآيد . بنابراين به كراتر گفت ، كه با رخّجيها و پاراپاميزيها و فالانژ مقدونى و دستهء آل‌ستاس « 1 » و پوليس‌پرخون « 2 » و هنديهائى ، كه در قشون او بودند ، در محلّ مانده و بآنطرف رود عبور نكنند . بعد اگر ديدند ، كه پروس با قسمتى از قشون خود بىفيلها بجنگ آمده ، در جاهاى خود باقى باشند و الّا از رود عبور كرده بكمك اسكندر بروند . به مل‌آگر و آتّالوس دستور داد ، كه همين كه جنگ با پروس شروع شد ، از رود عبور كنند . پس از اين دستور ، اسكندر با پياده‌نظام مقدونى ، سواره‌نظام هفس‌تيون ، پرديكّاس ، دمتريوس و سوارهاى باخترى ، سغدى ، سكائى و تيرانداز داهى و دسته‌هاى سنوس ، كليتوس و آگريانى از ساحل رود دور شد و حركت خود را مخفى داشته به طرف جزيره رفت . شبانه در آنجا طرّاده‌ها را حاضر كرده به كار انداختند . در اين‌وقت رعد و برقى رو داد و باران زياد باريد و مقدونىها از غرش آسمان و صداى باران و تاريكى شب\r\n\r\n\r\n","description":"","footnote":"\r\n( 1 ) -  Alcetas . \r\n( 2 ) -  Polisperchon . \r\n","page_name":" 1786 ","page_number":899},
  {"content":"\r\n\r\nاستفاده كرده قايقها و طرّاده‌ها را بهم اتّصال دادند . در طليعهء صبح مقدونيها عبور را شروع كردند ، بعضى روى قايقها و برخى بر طرّاده‌ها . مفتّشين پروس وقتى عبور دشمن را دريافتند ، كه مقدونيها نزديك بود بساحل مقابل برسند .\r\nاسكندر اوّل شخصى بود ، كه بساحل رسيد و بعد از او بطلميوس ، پرديكّاس ، لىزيماك « 1 » و سلكوس بساحل درآمدند . در اين‌وقت ، كه اسكندر پيش ميرفت دريافت ، كه در جزيرهء ديگرى حركت مىكند و اين جزيره از ساحل بواسطهء بوغاز تنگى جدا مىشود . معلوم شد ، كه اسكندر در اشتباه بوده و بايست از اين بوغاز گذشت ، تا بساحل رسيد . گذشتن از بوغاز بواسطهء جريان تند آب ، كه از بارانها سريعتر شده بود ، اشكالات زياد داشت . باوجود اين پس از زحمات بسيار قشون اسكندر گذشت . آب تا سينهء اسبان و تا زير بغل پياده‌ها ميرسيد . آريّان گويد ( همانجا ، بند 6 ) : در اينجا روايات مختلف است : موافق قول آريستوبول ، پسر پروس با 60 ارّابه وقتى رسيد ، كه اسكندر هنوز از جزيره بساحل نرسيده بود و ميتوانست كار مقدونيها را ، كه مشكل بود مشكل‌تر كند ، ولى جنگى نكرده عقب نشست و اسكندر ، پس از اينكه از رود گذشت ، سوارهائى براى تعقيب او فرستاد و آنها عدّه‌اى از دشمن كشتند . موافق عقيدهء مورّخين ديگر ، وقتى كه اسكندر بساحل رسيد ، خود پروس با لشكرى زياد حمله كرد و زخمى به او زد و بوسفال ( اسب اسكندر ) هم در اين گيرودار كشته شد . بطلميوس گفته ، كه پسر پروس با دوهزار سوار و 120 ارّابه آمد ، ولى وقتى رسيد ، كه اسكندر از جزيرهء دوّم هم گذشته بود . بهرحال اسكندر تيراندازان خود را پيش انداخته با سواره‌نظام حمله برد . او پنداشت ، كه جنگ با قواى پروس شروع شده و اين دسته‌اى ، كه با پسر پروس آمده ، پيش‌آهنگ قواى پادشاه است ، ولى همين كه از مفتّشين خود خبر يافت ، كه عدّهء هنديها كم است ، با تمام سواره‌نظام بر آنها تاخت . چون هندىها صفوف جنگى نياراسته بودند ، پراكندند و پسر پروس با چهارصد نفر كشته شد و\r\n\r\n\r\n","description":"","footnote":"\r\n( 1 ) -  Lysimaque . \r\n","page_name":" 1787 ","page_number":900},
  {"content":"\r\n\r\nمقدونيها اسبان مقتولين و ارّابه‌ها را گرفتند . اين ارّابه‌ها براى هنديها نه در حين جنگ به كار بود و نه در وقت فرار ، زيرا در حين جنگ بواسطهء بارانها در گل فرو رفت و در موقع فرار از جهت سنگينى بجا ماند .\r\n\r\nقوا و ترتيب جنگى طرفين\r\nپروس ، پس از اينكه از كشته شدن پسرش آگاه گرديد ، در ترديد شد ، كه باستقبال اسكندر بشتابد يا نه . بعد ، چون ديد ، كه كراتر ميخواهد از رود بگذرد ، مصمّم گشت ، كه پيش برود .\r\nقواى او مركب بود از سىهزار پياده ، چهارهزار سوار ، سيصد ارّابه و دويست فيل . پس از اينكه وارد دشتى شد ، كه زمين آن محكم بود و سواره‌نظام ميتوانست آزادانه حركت كند ، صفوف قشون خود را آراست : فيل‌ها را در جلو بفاصلهء صد پا از يكديگر واداشت ، تا سواره‌نظام طرف را بترساند ، از پس فيلها پياده‌نظام جا گرفت و قسمتى از آن فاصله‌هاى بين فيلها را پر كرد . پروس تصوّر ميكرد ، كه چون اسب‌ها از فيلها رم ميكنند ، هرگز سواره‌نظام دشمن در اين فاصله‌ها داخل نخواهد شد و پياده‌نظام هم بطريق اولى اين كار نخواهد كرد ، زيرا در مقابل خود ، فيلها و پياده‌نظام طرف را دارد . پياده‌نظام در صف دوّم ( يعنى پس از فيلها ) تا جناحين امتداد مىيافت و جناحين تركيب يافته بود از سواره‌نظامى ، كه در پيش ، ارّابه‌هاى جنگى را داشت و تكيه به پياده‌نظام داده بود ( آريّان ، كتاب 5 ، فصل 4 ، بند 1 ) .\r\nاسكندر ، چون بقشون پروس رسيد ، توقّف كرد ، تا به فالانژ مقدونى فرصت دهد ، كه بقشون او ملحق شود . عدّهء قشون اسكندر را آريّان معيّن نكرده ، ولى چون اسكندر با 120 هزار نفر سفر جنگى هند را پيش گرفت و تا اين‌جا جنگ سختى روى نداده بود و دسته‌هائى هم از سپاهيان هندى ، چنان كه گذشت ، در قشون او داخل شده بودند ، لابد عدّهء سپاه اسكندر از اين ميزان كمتر نبوده .\r\nترتيب جنگى قشون اسكندر ، وقتى كه او از رود هىداسپ گذشت ، بقول آريّان چنين بود ( كتاب 5 ، فصل 3 ، بند 5 ) : اسكندر در جناح راست دستهء سواره‌نظام\r\n\r\n","description":"","footnote":"","page_name":" 1788 ","page_number":901},
  {"content":"\r\n\r\nآژما « 1 » را قرار داد ، بعد بسواران تيرانداز امر كرد ، از پيش بروند و پياده‌نظام پادشاهى ، كه در تحت فرماندهى سلكوس بود ، از عقب آنها حركت كند . پس از آن دستهء آژماى پادشاهى و ساير هىپاس‌پيست‌ها ميآمدند . در پهلوهاى فالانژ ، تيراندازان و آگريانها و فلاخن‌داران جا داشتند .\r\nاسكندر پس از اينكه ترتيب جنگى قشون پروس را در نظر گرفت و نيّت او را دريافت ، تصميم كرد حمله برد ، ولى نه بقلب ، كه قوى بود ، بل بپهلوهاى دشمن ، زيرا ، چون سواره‌نظام اسكندر بيش از سواره‌نظام پروس بود ، ميتوانست از پهلوهاى صفوف هندى گذشته پشت آن را بگيرد . سنوس هم دستور داشت ، كه با دستهء خود و دسته دمتريوس « 2 » بجناح راست حمله كرده از پهلوهاى هندىها بگذرد و ، همين كه ديد ، اسكندر با سواره‌نظام دشمن در گيرودار است ، سعى كند ، كه پشت هنديها را بگيرد ( همانجا ، بند 2 ) .\r\n\r\nجدال دو لشكر\r\nاسكندر بنابر نقشهء خود با سواره‌نظام زبده از جا كنده بجناح چپ پروس حمله كرد و ، همين كه به تيررس دشمن رسيد ، هزار نفر سوار تيرانداز را بجناح چپ هنديها حركت داد و خودش به طرف پهلوهاى دشمن تاخت . باوجود اين ، سواره‌نظام هندى جمع شد و صفوف خود را تنگ بهم اتّصال داد ، تا در مقابل اين ضربت پا فشارد ، ولى در اين احوال سنوس در عقب هنديها پديد آمد و هنديها مجبور شدند سواره‌نظام خود را به دو قسمت تقسيم كرده قسمت زبده و بيشتر را در مقابل اسكندر وادارند و قسمت ديگر را در مقابل سنوس . از اجراى اين ترتيب اختلالى موقتا براى هنديها رو داد و اسكندر از موقع استفاده كرده فشار آورد . بر اثر اين فشار صفوف هنديها از هم گسيخت و آنها مجبور شدند جمع شده فيلها را براى خودشان سنگر قرار دهند . فيل‌بانها فيلها را به طرف مقدونيها راندند . فالانژ مقدونى باران تير بفيلها و هنديها بباريد و گيرودار شروع شد . آريّان گويد ، كه اين جدال بهيچيك از گيرودارهاى سابق ،\r\n\r\n\r\n","description":"","footnote":"\r\n( 1 ) -  Agema  ( قسمتى از قراولان مخصوص ) .\r\n( 2 ) -  Demetrius . \r\n","page_name":" 1789 ","page_number":902},
  {"content":"\r\n\r\nكه براى يونانيها پيش آمده بود ، شبيه نبود ، زيرا فيلها از هرطرف صفوف ضخيم فالانژ مقدونى را مىشكافتند . در اين‌وقت سواره‌نظام هندى باز بسواره‌نظام مقدونى حمله برد ، ولى چون عدّهء سواران مقدونى و اطّلاعات تعبية الجيشى آنان بيشتر بود ، آنها موفّق شدند ، كه سواره‌نظام هندى را تا فيلها عقب نشانند . بر اثر اين وضع از سواره‌نظام مقدونى به خودى خود و برحسب اقتضاى جدال ( نه بواسطهء امر سردارى ) دسته واحدى تشكيل يافت و از هرطرف ، كه اين سواره‌نظام حركت ميكرد ، از هنديها عدّه‌اى زياد مىكشت . فيلها ، چون از هرطرف محصور و در فشار واقع شدند ، ضررشان براى هنديها كمتر از ضرر آنها براى دشمن نبود ، زيرا سپاهيان را از خودى و بيگانه زير پا ميگرفتند . از سوارهائى ، كه در اين‌جا جمع شده بودند ، عدّه‌اى زياد كشته شد . بعد ، چون مقدونيها فيل‌بانان را با تير از پشت فيلها به زمين انداختند و فيلها زخمهاى زياد برداشتند ، نظم و ترتيب آنها از ميان رفت ، چنان كه باينطرف و آنطرف دويده هركس را ، كه با آنها مصادف ميشد ، خرد ميكردند .\r\nهنديهاى بيچاره از ضرر فيلها رهائى نداشتند ، اما مقدونيها ، چون فضائى زيادتر براى عمليّات داشتند ، صفوف خود را باز ميكردند و ، همين كه فيلها نزديك ميشدند ، تيرهاى زياد بر آنها ميباريدند . پس از آن فيلها از زيادى زخمها ضعيف شده ناله ميكردند و حالشان به وضع كشتيهاى آسيب يافته شبيه بود ( همانجا ، بند 3 - 4 ) .\r\nدر نتيجهء جدال ، تمام سواره‌نظام هندى از پا درآمد ، ولى قسمت بيشتر پياده‌نظام پا فشرد و قسمت ديگر از ميان سواره‌نظام مقدونى فرار كرد . در اين احوال ، چون كراتر و ساير سرداران مقدونى در آنطرف رود بهره‌مندى اسكندر را ديدند ، از رود گذشته و با قواى تازه‌نفس بتعقيب هنديها پرداخته كشتار را بپايان رسانيدند .\r\nاز طرف هنديها 20 هزار پياده ، سه‌هزار سوار ، دو پسر پروس ، سپىتاسس « 1 » حاكم محل ، تمام سرداران قشون و تمام ارّابه‌رانان و فيل‌بانان كشته شدند .\r\nارّابه‌ها و نيز فيلهاى زنده هم بتصرّف مقدونيها درآمد . از مقدونيها 310 نفر\r\n\r\n\r\n","description":"","footnote":"\r\n( 1 ) -  Spithaces . \r\n","page_name":" 1790 ","page_number":903},
  {"content":"\r\n\r\nكشته شد : 1 - هشتاد نفر از 6 هزار پياده 2 - ده نفر از سواران تيرانداز .\r\n3 - 20 نفر از هترها و 200 نفر از سواره‌نظام ( همانجا ، بند 5 ) . زيادى است گفته شود ، كه تلفات مقدونيها با سختى جنگ ، چنان كه پائين‌تر معلوم خواهد شد ، موافقت ندارد .\r\n\r\nشخص پروس\r\nآريّان گويد ( همانجا ، بند 6 ) : پروس در اين جنگ نه فقط وظايف سردار را انجام داد ، بلكه مانند يك سرباز رفتار كرد : وقتى كه ديد ، سواره‌نظام او معدوم گشته و فيلها كشته شده يا در حال اختلال‌اند و تقريبا تمام پياده‌نظامش از بين رفته ، او از شاه بزرگ ( مقصود داريوش سوّم است ) كه در جدال ايسّوس و آربل از همه زودتر گريخت ، تقليد نكرد . او ما دامى كه ديد ، كسانى از قشون او جنگ ميكنند ، ايستاد و جنگيد . از جهت خوبى و قوّت جوشنى ، كه داشت ، تيرهاى دشمن بر او كارگر نيفتاد ، تا آنكه بالاخره تيرى بشانهء راست او ، كه برهنه بود ، آمد و بر فيلى سوار شده عقب نشست . اسكندر ، چون ميخواست اين پهلوان را نجات دهد ، تاكسيل را نزد او فرستاد و او تا فاصله‌اى از پروس تاخته ، ولى خيلى به او نزديك نشده ، فرياد كرد : بايستيد و پيشنهاد اسكندر را بپذيريد ، زيرا از دست او رهائى نداريد . پروس ، همين كه دشمن ديرين خود را ديد ، تيرى به طرف او انداخت ، ولى تاكسيل بموقع فرار كرده از خطر برست . اسكندر ، چون اين بديد ، نه فقط خشمناك نگشت ، بل رسولان ديگر فرستاد ، كه از جمله مروئه « 1 » دوست پروس بود . پادشاه ، پس از اينكه حرف رسولان را شنيد ، چون عطش زياد داشت ، از فيلها به زير آمده آب خورد و بعد راضى شد ، به اسكندر تسليم شود .\r\n\r\nاسكندر و پروس\r\nبعد آريّان گويد ( همانجا ، بند 7 ) : وقتى كه اسكندر از آمدن پروس آگاه شد ، باستقبال او رفت و ، چون به او رسيد ، ايستاده نجابت قيافهء پروس و قدّ و قامت او را ، كه بپنج ارش بالغ بود ، تماشا كرد . پروس باوقار پيش ميآمد و در قيافه‌اش بيمى ، از اينكه مورد بغض اسكندر واقع شود ،\r\n\r\n\r\n","description":"","footnote":"\r\n( 1 ) -  Meroe . \r\n","page_name":" 1791 ","page_number":904},
  {"content":"\r\n\r\nديده نميشد : پهلوانى با پهلوانى مصاف داد و از مملكت خود در مقابل خارجى دفاع كرد . اسكندر به او گفت : « بگوئيد ، كه چگونه با شما رفتار كنم ؟ » پروس جواب داد « چنان كه با پادشاهى رفتار ميكنند » - « من اين كار را براى خودم خواهم كرد ، بگوئيد ، كه براى شما چه ميتوانم بكنم ؟ » - « در آنچه گفتم همه چيز هست » - « من دولت و مملكت شما را بخودتان ردّ ميكنم و بر آن خواهم افزود » .\r\nپروس بعدها دوست صميمى اسكندر شد . موافق نوشتهء آريّان اين جدال در سال دوّم المپياد 113 يا سنهء 327 ق . م روى داده . ديودور هم همين المپياد را ذكر كرده ( كتاب 17 ، بند 87 ) .\r\n\r\nروايت پلوتارك\r\n( اسكندر ، بند 80 - 82 ) : « روايت پلوتارك در همان زمينه است كه بالاتر ذكر شد . بعلاوه او گويد ، كه اسكندر خودش در نامه‌اى شرح جنگ پروس را نوشته ( شرح همان است ، كه بالاتر ذكر شده ، با اين تفاوت ، كه وقتى كه اسكندر بساحل مقابل هىداسپ ميگذشته ، آب رود قسمتى از ساحل را برده و اسكندر و سپاهيان او تا سينه در آب فرو رفته‌اند ) . بعد مورّخ مذكور افزوده : « اين است نوشتهء اسكندر ، ولى انس‌كريت « 1 » گويد ، كه در اين‌حال پرمخاطره اسكندر فرياد كرد : « اى آتنىها ، آيا ميتوانيد تصوّر كنيد ، كه من خود را بچه مخاطرات بزرگ مياندازم ، تا لايق تمجيدات شما باشم » ( اگر اين گفته راست باشد ، نشان ميدهد ، كه اسكندر چقدر از آتنىها ملاحظه داشته ) .\r\nاسب اسكندر ، كه بوسفال « 2 » نام داشت ، در اين جنگ از بسكه زخم برداشته بود ، بمرد . غالب مورّخين اسكندر چنين گويند ، ولى انس‌كريت گويد ، كه از پيرى بمرد ، زيرا سى سال داشت . اسكندر از مرگ او اندوهناك گرديد ، چه او را مانند رفيقى دوست ميداشت و بيادگار اين اسب شهرى در كنار هىداسپ در محلّى ، كه اسب را دفن كرده بودند ، بنا كرد و آن را بوسفال ناميد . اسكندر\r\n\r\n\r\n","description":"","footnote":"\r\n( 1 ) -  Onescrite . \r\n( 2 ) -  Bucephale . \r\n","page_name":" 1792 ","page_number":905},
  {"content":"\r\n\r\nسگى هم داشت په‌ريتاس « 1 » نام ، كه در اينجا بمرد . چون اين سگ را خودش تربيت كرده بود و آن را خيلى دوست ميداشت ، شهرى هم به ياد او به همان اسم بنا كرد . سوسيون « 2 » گويد ، كه اين خبر را از پوتامون « 3 » تحصيل كرده » .\r\nآريّان در اين باب گويد : اسكندر يكى از اين دو شهر را در جائى كه از هىداسپ گذشت بنا كرد و ديگرى را در محلّ جدال . اوّلى را به ياد اسب خود ، كه در اين جا كشته شد ، بوسفالى « 4 » ناميد و دوّمى را - نيكه « 5 » ، كه بمعنى فتح است . بعد آريّان اين اسب را توصيف كرده ، چنان كه بالاتر ذكر كرده‌ايم ( صفحهء 1222 ) و گفته ، كه در ولايت اوكسيان اين اسب گم شد و اسكندر اعلام كرد ، كه اگر اين اسب را به او ردّ نكنند ، تمام اهالى را ريزريز خواهد كرد . آنقدر اسكندر اين اسب را دوست ميداشت ( كتاب 5 ، فصل 5 ، بند 1 ) .\r\n\r\nروايت كنت‌كورث\r\nنوشته‌هاى اين مورّخ راجع بعبور اسكندر از هىداسپ تقريبا به همين مضامين است ، كه ذكر شد . اما در باب جدال چنين گويد ( كتاب 8 ، بند 14 ) :\r\n\r\nجدال اسكندر و پروس\r\nجنگ فريقين شروع شد و هر دو طرف بهم ريختند .\r\nدر اين حين ارّابه‌رانها ارّابه‌ها را بميان معركه راندند و بر اثر آن صفوف مقدّم مقدونيها تماما درهم شكست و سپاهيان آن خرد شدند ، ولى چون زمين از جهت باران لغزنده بود ، بعض ارّابه‌ها واژگون گشت و برخى را اسبها برداشته بدره‌ها و باطلاقها انداختند . چند ارّابه از ميان صفوف دشمن گذشته خود را باقامتگاه پروس رسانيد . وقتى كه پروس ديد ، ارّابه‌هاى او در تمامى دشت نبرد پراكنده است ، فيلها را بدوستانى ، كه در اطراف او بودند ، تقسيم كرد و از پس آنها پياده‌هاى تيرانداز و طبّال‌ها را واداشت ( طبل در قشون هندى بجاى شيپور استعمال ميشد ) . صورت هركول را در پيشاپيش قشون حركت ميدادند و هنديها موافق عاداتشان ميبايست در پس اين صورت حركت كنند ، و الّا ننگين\r\n\r\n\r\n","description":"","footnote":"\r\n( 1 ) -  Peritas . \r\n( 2 ) -  Sotion . \r\n( 3 ) -  Potamon . \r\n( 4 ) -  Bucephalie . \r\n( 5 ) -  Nicee . \r\n","page_name":" 1793 ","page_number":906},
  {"content":"\r\n\r\nميشدند . بنابراين ، اگر سپاهى بىاين صورت برميگشت مرتكبين اين گناه را نابود ميكردند ( خيلى غريب به نظر ميآيد ، كه هنديها به هركول معتقد بوده باشند ، بنابراين بايد گفت ، كه مقدونىها يكى از آلهه هندى را با هركول مطابقت داده‌اند . م . ) .\r\nوقتى كه هنديها حمله كردند ، مقدونيها از مشاهدهء فيلها و خود پروس قوى هيكل ، كه قامتى بلند داشت و بر فيلى نشسته بود ، كه از ساير فيلها بزرگتر بود ، چندى توقّف كردند و اسكندر ، چون اين منظره را ديد گفت : « بالاخره من با خطرى مواجه شدم ، كه با شجاعت من برابرى مىكند . دشمنان من حيواناتى مهيب و مردانى شجاع‌اند » ولى پس از آن اسكندر رو به سنوس كرده چنين گفت : « سنوس ، وقتى كه من با بطلميوس و پرديكّاس و هفس‌تيون بميسرهء دشمن حمله كردم ، و ديديكه جدالى سخت درگرفته ، تو بميمنه حمله بكن . اما شما ، آن‌تىژن « 1 » ، لئونّاتوس « 2 » و تورون « 3 » بقلب دشمن حمله كنيد . نيزه‌هاى دراز ما بر ضدّ اين فيلها و رانندگان آنها امروز خيلى به كار است . بايد رانندگان آنها را به زمين افكنيد و صف فيلها را مختل سازيد . اين فيلها اسلحه دو سر تيزند . دستى كه اين حيوانها را اداره مىكند ، آنها را بسوى دشمن ميراند ، ولى ترس آنها را بر ضدّ صاحبانشان برميانگيزد » . پس از آن اسكندر حمله كرد و سنوس هم بميمنه قشون پروس تاخت . پروس فيلها را بجنگ سواره‌نظام اسكندر فرستاد ، ولى فيل‌ها بواسطهء سنگينى نمىتوانستند مانند سوارها چابكانه حركت كنند . از تيراندازان هندى هم كار بزرگى ساخته نبود ، زيرا تيرهايشان سنگين و دراز بود و ، براى اينكه خوب نشانه روند ، مجبور بودند ، كمان را به زمين گذارند و زمين هم لغزنده بود .\r\nبنابراين ، چون تيراندازان هندى ميخواستند مقدونيها را نشانه كنند ، اينها چابكانه سبقت مىجستند . از طرف ديگر در ميان سرداران هم‌آهنگى ديده نميشد :\r\nيكى فرمان ميداد « جمع شده صف بنديد » ، ديگرى ميگفت « از هم جدا شويد » ،\r\n\r\n\r\n","description":"","footnote":"\r\n( 1 ) -  Antigene . \r\n( 2 ) -  Leonnatus . \r\n( 3 ) -  Tauron . \r\n","page_name":" 1794 ","page_number":907},
  {"content":"\r\n\r\nسوّمى ميخواست در جائى توقّف كنند ، چهارمى ميگفت « بايد از پشت دشمن گذشت » . در اين احوال خود پروس رشادت عجيبى نشان داد . او عدّهء كمى از سپاهيان را جمع كرده با فيلها به طرف دشمن تاخت و فيلها با صداى مهيبشان باعث وحشت مقدونيها گشتند . مخصوصا اسبها از منظرهء آنها و صداهايشان در اضطراب بودند . در اين‌وقت رعبى بر مقدونيها مستولى گشت و آنها به اطراف خود نگاه كردند ، تا راه فرار بيابند . اسكندر ، چون اين بديد ، در حال تراكىها و آگريان‌هاى سبك‌اسلحه را مأمور كرد ، باران تير بفيلها و رانندگان آنها ببارند . آنها چنين كردند و ، چون فالانژ ديد فيلها ترسيده‌اند ، حمله را شديدتر كرد ، ولى چند نفر از مقدونىها ، كه فيلها را با حرارت تعقيب ميكردند ، در زير پاى آنها خرد شدند و مقدونيهاى ديگر از اين قضيّه درس عبرت آموختند ، كه پس از برگشتن فيلها ، بشدّت آنها را تعقيب نكنند . چيزى كه مخصوصا باعث ترس مقدونيها گرديد ، اين بود ، كه فيلها با خرطومشان مقدونىها را بلند كرده از بالاى سر به فيل‌بانان تحويل ميدادند .\r\nبدين منوال جنگ به طول انجاميد و بهره‌مندى بنوبت از طرفى به طرف ديگر سير كرد ، تا آنكه مقدونىها چارهء جديدى انديشيدند ، توضيح آنكه ، چون ديدند از عهدهء فيلها برنميآيند ، تبر و داس برگرفته بقطع دست و پاى فيلها و بريدن خرطوم آنها شروع كردند . بالاخره فيلها از زيادى زخمها خسته گشته ، بعد برگشته به طرف هنديها دويدند و رانندگان خود را به زمين افكنده خرد كردند . پس از آن مقدونىها فيلها را تعقيب و از دشت نبرد بيرون راندند . پروس ، كه تقريبا تنها مانده بود ، بمقدونىها حمله كرده با تير چند نفر را به خاك انداخت ، ولى مقدونيهاى ديگر دور او را گرفتند و او به پشت و سينه 9 زخم برداشت . باوجود اين از جنگ دست نكشيد ، ولى بقدرى خون از جراحت‌هاى او رفته بود ، كه تيرهاى او ديگر كارگر نبود . اما فيل او ، كه زخمى برنداشته بود ، پيش ميرفت و مقدونىها را خرد ميكرد . بالاخره فيل‌ران پادشاه ديد ، كه او چندان ضعيف گشته ، كه نميتواند سنگينى اسلحه را تحمّل كند و خواهد افتاد . اين بود ، كه راه فرار پيش گرفت و اسكندر از پس او تاخت ، ولى چون اسب او زخمهاى زياد برداشت ، افتاد و ، تا\r\n\r\n","description":"","footnote":"","page_name":" 1795 ","page_number":908},
  {"content":"\r\n\r\nاسكندر رفت بر اسبى ديگر نشيند ، پروس دور شد . در اين‌وقت برادر تاكسيل ، كه از طرف اسكندر پيش رفته بود ، به او رسيده گفت ، من صلاح تو را در اين ميبينم ، كه تسليم شوى . شايد با اين رفتار در امان باشى پروس ، كه از شدّت جريان خون در ضعف بود ، از اين حرف به خود آمده گفت : « من از اين حرف تو خوب دانستم ، كه تو برادر تاكسيل ، يعنى آن خائنى ، كه وطن و سلطنت خود را به اسكندر تسليم كرد » . اين بگفت و تيرى به طرف او انداخت ، كه از سينهء برادر تاكسيل گذشته از پشت او بيرون آمد . پس از آن پروس فيل خود را تند راند ، ولى چون فيل از زيادى جراحت‌ها نميتوانست تند بدود ، پروس ايستاد و سپاهيان كم خود را جمع كرده با مقدونيهائى ، كه او را تعقيب ميكردند ، در گيرودار شد . اسكندر در اين‌وقت به او رسيد و از پافشارى و سماجت او مبهوت گشته گفت براى مقاومت كنندگان امانى نيست . مقدونيها باران تير بر سربازان پروس بباريدند و خود او از شدّت ضعف بالاخره از فيل به زير لغزيد . فيل‌ران پروس بتصوّر اينكه او ميخواهد پائين بيايد ، فيل را به زانو درآورد و فيلهاى ديگر هم ، چون اين مشق را آموخته بودند ، همه به زانو درآمدند و در نتيجه خود پادشاه و سربازانش اسير گشتند .\r\nاسكندر پنداشت ، كه پادشاه مرده است و امر كرد اسلحهء او را برگيرند ، ولى همين كه مقدونيها خواستند ، چنين كنند ، فيل پروس آنها را بلند كرده بر پشتش نهاد .\r\nپس از آن مقدونىها از هر طرف فيل را تيرباران كردند و ، چون اين حيوان باوفا بمرد ، پروس را بلند كرده بر ارّابه‌اى گذاشتند . بعد پروس چشمان خود را نيمه‌باز كرد و اسكندر فهميد ، كه نمرده است و بوى گفت : « بدبخت ، باوجود اينكه شهرت مرا شنيده بودى ، چه ديوانگى تو را بر آن داشت ، كه با من بجنگى ، و حال آنكه ديدى ، كه چون تاكسيل اظهار انقياد كرد ، من با چه رحم و مروّت با او رفتار كردم » او جواب داد : « چون ميپرسى ميگويم ، من گمان نميكردم كسى دليرتر از من باشد ، زيرا از قواى خود آگاه بودم ، ولى قواى تو را نسنجيده بودم . معلوم شد ، كه تو دليرترى . باوجود اين خود را بدبخت نميدانم ، زيرا پس از تو شخص اوّلم » .\r\nبعد اسكندر گفت : بعقيده‌ات من حالا بچه‌سان بايد با تو رفتار كنم ؟ پروس\r\n\r\n","description":"","footnote":"","page_name":" 1796 ","page_number":909},
  {"content":"\r\n\r\nجواب داد : « بدانسان ، كه جنگ امروز به تو آموخت ، زيرا بايد دريافته باشى ، كه خوشبختى بىدوام است ( تحت اللّفظ - شكننده است ) » . اسكندر امر كرد ، او را با نهايت مواظبت معالجه كنند و ، پس از اينكه بر خلاف انتظار همه خوب شد ، او را بسلطنت ابقاء داشت و چيزى هم بمملكت او افزوده او را از دوستان خود قرار داد .\r\nپس از اين جنگ ، اسكندر امر كرد ، قربانىها براى آفتاب بكنند ، زيرا بعقيدهء او با اين فتح دروازهء مشرق براى او باز شده بود و براى تشويق سپاهيان خود به آنها چنين گفت : « آنچه قواى هنديها بود ، در اين جنگ بخرج رفت و تمام شد .\r\nمن‌بعد آنچه در پيش داريد ، غنائم است . شما حالا داخل مملكتى خواهيد شد ، كه ثروت آن معروف آفاق و تركهء پارسىها در مقابل اين ثروت هيچ است . از اين ببعد شما نه فقط خانه‌هاى خودتان را از مرواريد ، جواهر ، طلا و عاج پر خواهيد كرد ، بل تمام مقدونيّه و يونان از اين چيزهاى گرانبها مملوّ خواهد بود » .\r\nسربازان ، كه بغارت و ربودن غنائم حريص بودند ، حاضر شدند اسكندر را پيروى كنند ( معلوم است ، كه اين نويدها را اسكندر براى تشويق سربازان خود به آنها ميداد و درواقع ، چنان كه از قول آريّان بالاتر ذكر شد ، اين گفته‌ها در باب ثروت هند آن روز آواز دهل بود ، كه از دور خوش است . م . ) . بعد او امر كرد ، كشتيهائى بسازند ، زيرا خيال ميكرد ، كه بعد از طىّ تمام آسيا بايد بدريائى ، كه آخر دنيا است برسد ( براى فهم مطلب بايد در نظر داشت ، كه در آن زمان تصوّر ميكردند ، چين در هند است و زمين مسطح مىباشد و آن را اوقيانوس احاطه دارد . م . ) . سربازان او بانداختن درختان مشغول شدند و در آنجا مار و كرگدن زياد يافتند . پس از آن اسكندر دو شهر در دو طرف رود هىداسپ بنا كرد و بهر يك از سرداران خود هزار سكّه طلا و به ديگران نيز ، چنان كه درخور رتبه‌هاى آنان بود ، انعاماتى داد ، تا دلخوش باشند . در اين احوال آبىسارس باز سفيرى فرستاده پيغام داد ، كه حاضر است همه قسم تمكين كند ، ولى حاضر نيست اسير اسكندر باشد ، زيرا از پادشاهى نميتواند بگذرد و اسارت با سلطنت منافات دارد . اسكندر جواب داد ،\r\n\r\n","description":"","footnote":"","page_name":" 1797 ","page_number":910},
  {"content":"\r\n\r\nكه اگر او نزد وى نيايد ، خودش نزد آبىسارس خواهد رفت ( كنت‌كورث ، كتاب 9 ، بند 1 ) .\r\nاين است روايات مورّخين مذكور راجع بجنگ اسكندر با پروس . چنان كه از نوشته‌هاى آنها پيدا است و نيز از احوال روحى مقدونىها ، بطورىكه پائين‌تر ذكر خواهد شد ، اين جنگ سخت‌ترين جنگى بوده ، كه براى مقدونىها پيش آمده .\r\nاين مردم را بعضى نياكان مردم سيخ ميدانند ، كه در هند غربى سكنى دارند و اكنون هم از حيث رشادت معروف‌اند .\r\n\r\nرفتن اسكندر بولايت گلوزس « 1 »\r\nاسكندر پس از جدال پروس قربانىها براى آفتاب كرده و كراتر را در محلّ براى ساختن شهر بوسفالى و نيكه گذاشته بولايت همجوار مملكت پروس رفت . اين ولايت را بقول بطلميوس ، گلوزس و بروايت آريستوبول گلوكانيك « 2 » ناميده‌اند . تمام اهالى اين ولايت مطيع گشتند . آريّان گويد در اين ولايت 37 شهر بود ، كه بعض آنها پنجهزار نفر سكنه داشت و عدّه‌اى ده‌هزار نفر . قصباتى هم مقدونيها ديدند ، كه از شهرها كم نمىآمدند . اسكندر اين ولايت را ضميمهء مملكت پروس كرد و او را با تاكسيل آشتى داد .\r\nبعد نمايندگان آبىسارس رسيده اظهار داشتند ، كه او تسليم مىشود و خزانهء خود را به اختيار اسكندر ميگذارد . چهل فيل هم برادر آبىسارس و بزرگان دربار او آورده بودند . راجع به آبىسارس مىگفتند ، كه قبل از شكست پروس ميخواست به او كمك كند . اسكندر بنمايندگان او گفت ، كه اگر خود آبىسارس شخصا نزد اسكندر نيايد ، او با تمام قشونش نزد او خواهد رفت ( از وقايع بعد معلوم مىشود ، كه او نيامده و اسكندر هم موافق تهديد خود رفتار نكرده ، شايد از اين جهت ، كه مملكت او در كوهستان بوده . بعضى آن را با كشمير كنونى منطبق داشته‌اند . م . ) .\r\nبعد آريّان گويد ( كتاب 5 ، فصل 5 ، بند 3 ) رسولانى از طرف هنديهاى مستقل و يك پروس ديگر ، كه پادشاه هند بود ، نزد اسكندر آمدند . فراتافرن « 3 » والى پارت و گرگان\r\n\r\n\r\n","description":"","footnote":"\r\n( 1 ) -  Glauses . \r\n( 2 ) -  Glaucaniques . \r\n( 3 ) -  Phratapherne . \r\n","page_name":" 1798 ","page_number":911},
  {"content":"\r\n\r\nدر رأس تراكىهائى ، كه اسكندر به او سپرده بود ، وارد شد و رسولانى كه سىسيك « 1 » والى آسّاكنيان فرستاده بود ، آمده به اسكندر خبر دادند ، كه مردم مزبور پادشاهشان را كشته ياغى شده‌اند . اسكندر فيليپ و تيرياسب « 2 » را با قشونى فرستاد ، كه شورش را فرو نشانند .\r\n\r\nعبور اسكندر از رود آل‌سه‌زينس « 3 »\r\nبعد اسكندر به طرف رود آل‌سه‌زينس رفت ( اين رود را با چناب كنونى مطابقت داده‌اند . م . ) و بقول بطلميوس در جائى كه پهناى اين رود پانزده استاد ( 2775 مطر ) بود ، از آن گذشت طرّاده‌ها سالم بساحل مقابل رود رسيد ، ولى كشتىها تماما بسنگهائى ، كه در زير آب بود ، خورد و شكست و مردمى زياد تلف شد . اسكندر سنوس را با قشونى در كنار رود مزبور گذاشت ، تا عبور ساير قسمت‌هاى قشون را تسهيل كند ، زيرا اين قسمت‌ها براى پيدا كردن آذوقه پراكنده بودند . پس از آن او پروس را مرخّص و مأمور كرد ، كه از مردمان سلحشور هندى سپاهى براى او آورد و عدّه‌اى ، كه ميتواند ، فيل جمع كند ( اين خبر مىرساند ، كه تلفات اسكندر در جنگ او با پروس بيش از آن بوده ، كه سرداران اسكندر نوشته‌اند . م . ) .\r\nبعد اسكندر بتعقيب پروس ثانوى پرداخت . اين شخص ، زمانيكه اسكندر با پروس اوّل مشغول جنگ بود ، از جهت كينه‌اى كه به او ميورزيد ، كسانى نزد اسكندر فرستاده وعده كرد مملكت خود را تسليم كند ، ولى بعد ، كه ديد اسكندر با پروس با ملاطفت رفتار كرده و ولاياتى بمملكت او افزوده ، ترسيده و مملكت خود را رها كرده گريخت و اشخاصيرا هم ، كه ميتوانست حركت بدهد ، با خود برد . اسكندر در تعقيب او برود هيدرااتس « 4 » ، كه عرضش به قدر رود آل‌سه‌زينس بود ، رسيد ( اين رود را با روى « 5 » يا راوى كنونى منطبق ميدانند . م . ) . اسكندر براى تقويت سنوس و كراتر ، كه مأمور بودند ، تمام اين صفحات را غارت كنند ، در جاهاى\r\n\r\n\r\n","description":"","footnote":"\r\n( 1 ) -  Sisique . \r\n( 2 ) -  Thyriaspe . \r\n( 3 ) -  Alcesines  ( بيونانى آلكه‌سىنس ) .\r\n( 4 ) -  Hydraotes . \r\n( 5 ) -  Ravi . \r\n","page_name":" 1799 ","page_number":912},
  {"content":"\r\n\r\nمهم ساخلوهائى گذاشت و قسمتى را از قشون ، كه عبارت بود ، از دو فالانژ پياده‌نظام و نيمى از دسته كمانداران و دسته سواران دمتريوس برياست هفس‌تيون مأمور كرد ، داخل ولايت پروس فرارى شده و مردمان كنار رود هيدرااتس را مطيع كرده بمملكت پروس صميمى بيفزايند . بعد اسكندر بآنطرف رود مزبور گذشت و مردمان آن‌طرف رود را با مذاكره يا با اسلحه مطيع كرد ( آريّان ، كتاب 5 ، فصل 5 ، بند 4 ) .\r\n\r\nجنگ با كاتيان « 1 » و اكسىدراك « 2 » و مالّيان « 3 »\r\nپس از آن به اسكندر خبر دادند ، كه مردمان كاتيان و اكسىدراك و مالّيان براى حفظ استقلالشان متّحد شده در شهر محكم سانگالا « 4 » ( سنگاله ) جمع شده‌اند و اين مردمان بقدرى قوى هستند ، كه پروس و آبىسارس متّحدا نتوانستند از عهدهء آنان برآيند . اسكندر به قصد آنها حركت كرده روز دوّم بولايت پيم‌پراما « 5 » ، كه مساكن مردم آدراايست « 6 » است ، رسيد . اينها مطيع شدند . بعد اسكندر بقشون خود يك روز استراحت داد و فرداى آن روز ببلنديهاى سنگاله درآمده ديد ، كه سه مردم مذكور در نزديكى شهر بر يك بلندى در محوّطه‌اى ، كه سه رديف ارّابه سنگر آن است ، جا گرفته‌اند . اسكندر ، پس از اينكه مواقع دشمن را معلوم داشت ، به كمانداران دستور داد ، به طرف دشمن رفته تير اندازند ، تا او مجال يافته قشون خود را به حال جنگ درآورد . در اين‌وقت ، كه او جاهاى دسته‌ها را معيّن ميكرد ، پس‌قراول هم رسيد و اسكندر سواره‌نظام را در جناحين قرار داده پياده‌نظام را بقلب گماشت . بعد سواره‌نظام جناح راست را برداشته بجناح چپ هنديها حمله كرد ، زيرا چون در اين طرف فاصله ارّابه‌ها از يكديگر بيشتر بود ، اسكندر اينجا را ضعيف‌تر از جاهاى ديگر ميديد . سپس ، چون ديد ، كه هنديها پيش نمىآيند و اكتفا كرده‌اند باينكه از ارّابه‌هاى خودشان تير اندازند ، پياده شده به فالانژ امر كرد ، پيش برود . پس از آن مقدونيها هندىها را از سنگر\r\n\r\n\r\n","description":"","footnote":"\r\n( 1 ) -  Catheens . \r\n( 2 ) -  Oxydraques . \r\n( 3 ) -  Malliens . \r\n( 4 ) -  Sangala . \r\n( 5 ) -  Pimprama . \r\n( 6 ) -  Adraistes . \r\n","page_name":" 1800 ","page_number":913},
  {"content":"\r\n\r\nاوّل ارّابه‌ها به آسانى راندند ، ولى مقاومت هنديها در سنگر دوّم بيشتر بود ، زيرا بوميها پشت ارّابه‌ها جمع شده بودند و مقدونيها فضاى وسيعى براى عمليّات نداشتند .\r\nبالاخره سپاهيان اسكندر بعض ارّابه‌ها را از جا حركت داده و از فاصله‌ها داخل محوّطه شده هنديها را پس راندند و آنها ، چون ديدند در سنگر سوّم امنيّت ندارند ، فرار كرده به شهر پناه بردند . پس از آن اسكندر امر كرد شهر را محاصره كنند و در جاهائى ، كه پياده‌نظام از جهت كمى عدّه نميتوانست اين كار كند ، اجراى كار مزبور بسواره‌نظام محوّل ميگشت ، بخصوص در زير خندقها و در كنار مردابى ، كه عمق آن زياد نبود . اسكندر حدس ميزد ، كه چون هنديها ترسيده‌اند ، شبانه فرار خواهند كرد . بعد معلوم شد ، كه حدس او صحيح بوده : در حوالى پاس دوّم شب چند نفر از شهر بيرون آمده بمحاصرين برخوردند ، بعضى كشته شدند و برخى به شهر برگشتند . بعد اسكندر امر كرد ، دور شهر دو رشته خندق بكنند ، قراولانى در دور آن بگذارند و آلات قلعه‌كوبى را بياورند . در اينوقت فرارىهائى از شهر آمده گفتند ، كه محصورين خيال دارند ، در جائى ، كه باتلاق است ، از شهر خارج شوند . بر اثر اين خبر اسكندر بطلميوس را با كمانداران و آگريانها و سه‌هزار نفر ديگر مأمور كرد ، كه در همانجا جلو فراريها را بگيرد و ، همين كه صداى شيپور بطلميوس بلند شد ، ساير قسمتها هم دويده به او كمك كنند .\r\nبطلميوس از ارّابه‌هائى ، كه هنديها جا گذاشته بودند و از پرچينى ، كه بدست هنديها ساخته شده بود ، استفاده كرد ، تا در راه فراريان موانعى ايجاد كند . حوالى پاس چهارم شب هنديها از طرف مرداب بيرون آمدند و بطلميوس بر آنها حمله كرد . فراريها بين ارّابه‌ها و پرچين درماندند و آنهائى ، كه پيش آمدند ، كشته شدند . در نتيجه پانصد نفر معدوم گرديد و بقيّه به شهر برگشت ( آريّان ، كتاب 5 ، فصل 5 ، بند 6 ) .\r\n\r\nتسخير شهر سنگاله\r\nدر اين‌وقت پروس با پنجهزار هندى و بقيّهء فيل‌ها بكمك اسكندر آمد و آلات قلعه‌گيرى را به شهر نزديك كردند ، ولى ، قبل از اينكه اين آلات به كار افتد ، مقدونيها ديوار را خراب كرده به شهر يورش\r\n\r\n","description":"","footnote":"","page_name":" 1801 ","page_number":914},
  {"content":"\r\n\r\nبردند . در موقع غارت شهر هفده‌هزار نفر از اهالى و پانصد نفر سوار اسير شدند و 300 ارّابه بتصرّف مقدونىها درآمد . از قشون اسكندر سه نفر تلف شد و 1200 نفر مجروح گرديد . بعض سرداران ، مانند ليزىماك « 1 » و سوماتوفيلاكس « 2 » جزو مجروحين بودند . اسكندر اجساد مقتولين مقدونى را به خاك سپرده منشى خود امنس « 3 » را با 300 سوار به دو شهر ديگر ، كه با سنگاله همدست بودند ، فرستاد ، تا به آنها بگويد ، كه بسر آن شهر چه آمد و ، اگر تسليم شوند ، همان رفتار كه با شهرهاى مطيع شده ، با آنها هم خواهد شد . اين منشى وقتى رسيد ، كه اهالى قبلا خبر يافته از شهرها خارج شده بودند . اسكندر بتعقيب آنها پرداخت و چون دير حركت كرده بود ، باهالى نرسيد ، ولى در پشت فراريها پانصد نفر مريض يافت و امر كرد ، تمامى اين مرضى را از دم شمشير بگذرانند ( چه شقاوتى ! ) . بعد او به سنگاله برگشت و امر كرد شهر را از بيخ‌وبن برافكندند و اين صفحه را بطوايفى ، كه بطيب خاطر مطيع شده بودند ، واگذارد . در اين‌وقت پروس مأمور شد ، كه در باب قلاع اين طوايف تحقيقاتى كرده در همه‌جا ساخلو بگذارد ( همانجا ، بند 7 ) . آنچه كه پس از جنگ اسكندر با پروس تا اين‌جا گفته شد ، از قول آريّان بود . اكنون بايد ديد ، كه مورّخين ديگر چه گفته‌اند .\r\n\r\nروايت ديودور\r\nمورّخ مذكور راجع به اين كارهاى اسكندر چنين گويد ( كتاب 17 ، بند 89 - 93 ) : پس از آن اسكندر سى روز بقشون خود استراحت داده پروس را در عقب خود گذاشت و از رود هىداسپ به طرف درون هند راند . سپاه مقدونى از جنگل‌هائى ، كه پر از درختان برومند بود و شاخ و برگهاى آن فضا را تاريك داشت ، گذشت . مارهائى زياد در اينجا بود ، كه بعضى فلس داشتند و فلس آنها مانند طلا ميدرخشيد . طول مارها بهشت ارش ميرسيد .\r\nمقدونيها از اين مارها آسيب يافتند ، زيرا زهر آنها چنان بود ، كه مار گزيده فورا ميمرد . سربازان اسكندر چارهء زهر مار را نميدانستند ، تا اينكه بالاخره\r\n\r\n\r\n","description":"","footnote":"\r\n( 1 ) -  Lysimaque . \r\n( 2 ) -  Somatophilax . \r\n( 3 ) -  Eumenes . \r\n","page_name":" 1802 ","page_number":915},
  {"content":"\r\n\r\nاهالى محلّ درمان آن را نشان دادند . مقدونيها ، براى اينكه از اين مارها در امان باشند ، جاى خواب را بدرختان مىآويختند و بيشتر شب را بيدار بودند .\r\nبعد ، وقتى كه اسكندر پيش ميرفت ، اشخاصى رسيده گفتند ، كه برادرزادهء پروس ، كه نيز پروس نام دارد ، فرار كرده نزد مردم گاندريد « 1 » رفته ( بعضى گانگريد نوشته‌اند و اين املاء بايد صحيح باشد ، زيرا اينها از مردمان كنار رود گنگ بوده‌اند . م . ) . اسكندر خشمناك گشته هفس‌تيون را با دسته‌اى مأمور كرد مملكت او را گرفته به پروسى ، كه صادق بود ، بدهد . بعد اسكندر مردم آدرست « 2 » را با نصيحت و فشار مطيع كرده بولايت كاتيان « 3 » درآمد . در اين‌جا عادتى است ، كه زنان را با شوهران متوفاى آنها ميسوزانند و اين عادت در ميان بربرها از وقتى برقرار شده ، كه زنى شوهر خود را زهر داده . اسكندر در اين‌جا شهرى را محاصره كرده گرفت و آن را آتش زد . جان اسكندر در اينموقع در خطر بود . بعد شهر ديگرى را محاصره كرد و ، چون اهالى آن در لباس امان‌خواهان نزد اسكندر آمده امنيّت خواستند ، اسكندر از تقصير آنان درگذشت . بعد او بشهرهائى عزيمت كرد ، كه در تحت اداره سوفىتس « 4 » بود . اين ولايت با قوانين حكيمانه اداره ميشد . يكى از اين نوع قوانين بقول ديودور چنين بود : زيبائى را خيلى محترم ميداشتند و بنابراين ، چون طفلى به دنيا ميآمد ، او را معاينه ميكردند . اگر سالم بود و اعضايش متناسب و قوى ، او را نگاه ميداشتند ، و الّا ميكشتند . در موقع ازدواج هم همين قانون رعايت ميشد و جهيز و اشياء گرانبها در نظر نبود . بعد مورّخ مذكور گويد : « بنابراين قانون ، اكثر اهالى سالم‌اند و مزاياى جسمانى دارند . سوفىتس از اين حيث بر همه تفوّق يافته و قدّ او چهار ارش است . او بيرون آمده اظهار انقياد كرد و اسكندر ولايت او را به خودش بخشيد . پس از آن سوفىتس در مدّت چند روز از قشون اسكندر پذيرائى شايان كرد و هداياى زياد و زيبا به او داد . از جمله 150 سگ قوىهيكل و قشنگ بود . ميگفتند ، كه اين\r\n\r\n\r\n","description":"","footnote":"\r\n( 1 ) -  Gandrides . \r\n( 2 ) -  Adrestes . \r\n( 3 ) -  Catheens . \r\n( 4 ) -  Sophites . \r\n","page_name":" 1803 ","page_number":916},
  {"content":"\r\n\r\nسگها از مراودهء سگان با پلنگان زاده‌اند . سوفىتس ، براى اينكه امتياز نژاد اين سگها را به اسكندر نشان دهد ، امر كرد ، در محوّطه‌اى شيرى را داخل كنند و دو سگ را بجنگ شير فرستاد . اينها نتوانستند از عهدهء شير برآيند و دو سگ ديگر را بكمك دو سگ مزبور در محوّطه داخل كردند . بعد جنگ درگرفت و اين چهار سگ بر شير چيره گشتند . در اين‌وقت سوفىتس امر كرد يكنفر هندى داخل محوّطه شده ران سگى را با كارد ببرد . اسكندر فرياد زد : « نه - چرا چنين سگى را ناقص ميكنيد » سوفىتس گفت بجاى اين سگ سه سگ ديگر تقديم ميكنم . بعد هندى داخل محوّطه شده با تأنّى ران سگ را بريد ، بىاينكه صدا يا ناله‌اى از سگ برآمده باشد و سگ ، باوجود اينكه رانش را ميبريدند ، شير را رها نكرد ، تا او از جهت خونى ، كه از جراحتش ميرفت ، بىرمق شده افتاد و مرد ( نژاد چنين سگها را ارسطو در كتاب خود موسوم به تاريخ حيوانات در فصل 8 ، بند 29 ذكر كرده و الين در كتاب 4 ، بند 9 . م . ) .\r\nدر اين احوال هفس‌تيون ، كه براى مطيع كردن بعض ولايات رفته بود ، با بهره‌مندى برگشت و اسكندر او را بسيار ستود . بعد او بولايتى ، كه مدير آن فه‌ژ « 1 » نام داشت ، رفت . مردم تمكين كردند و خود فه‌ژ نزد اسكندر آمد . اسكندر در اين‌جا چند روز بقشون خود استراحت داد و پذيرائىهاى شايان از طرف فه‌ژ ديد و پس از آن ، ولايت مذكوره را به او بخشيده به طرف رود هىفازيس « 2 » رفت ( ديودور هىپانيس « 3 » نوشته ، ولى معلوم است ، كه مقصودش هىفازيس بوده . م . ) .\r\nپهناى اين رود هفت استاد ( تقريبا 1300 مطر ) و عمق آن ده مطر است . جريان آب تند بود و عبور از آن مشكل به نظر ميآمد ( اين رود را با بيس كنونى منطبق داشته‌اند ) . فه‌ژ به اسكندر گفت ، كه در آنطرف رود سند كوير پهناورى است و براى گذشتن از آن دوازده روز لازم است . پس از آن برودى ميرسند ، كه گانژ « 4 » ( گنگ ) نام دارد . پهناى اين رود 32 استاد است ( تقريبا يك فرسنگ ) و عمق آن\r\n\r\n\r\n","description":"","footnote":"\r\n( 1 ) -  Phegee . \r\n( 2 ) -  Hyphasis . \r\n( 3 ) -  Hypanis . \r\n( 4 ) -  Gange . \r\n","page_name":" 1804 ","page_number":917},
  {"content":"\r\n\r\nبيش از هر رود ديگر هند . پادشاه آن مملكت را كساندرامس « 1 » مينامند و قواى او چنين است : 20 هزار سوار ، 120 هزار پياده ، دوهزار ارّابه و چهار هزار فيل ، كه در موقع جنگ مسلّح ميشوند . اسكندر اين حرف را باور نكرد و پروس را طلبيده اطّلاعات او را پرسيد . او هم اطّلاعات فه‌ژ را تأييد كرده گفت ، اين مردم را گانداريد « 2 » مينامند ( اينجا هم بايد اشتباه شده باشد گانگريد صحيح‌تر به نظر ميآيد ) و پادشاه آنها شخصى است ضعيف النّفس و بىنام . او پسر دلّاكى است . پدرش ، چون صباحت منظر داشت ، محبوب ملكه گرديد و او بر اثر عشق ، پادشاه را كشته دلّاك را بتخت نشانيد . اسكندر فهميد ، كه طرف شدن با گانداريدها كارى است بس مشكل ، ولى ، چون كاهنه معبد دلف به او گفته بود ، كه مغلوب شدنى نيست و كاهن معبد آمّون سلطنت روى زمين را بوى وعده داده بود ، اميد داشت ، كه نسبت به اين مردم هم فاتح گردد .\r\n\r\nروايت كنت‌كورث\r\nنوشته‌هاى اين مورّخ راجع بوقايع پس از جنگ پروس در همان زمينه است ، كه ذكر شد و در باب سوفىتس ، وقتى كه او نزد اسكندر آمده ، چنين نوشته ( كتاب 9 ، بند 32 ) : او لباسى داشت ارغوانى و دامن‌هاى آن بساق پا ميرسيد . صندلهايش از طلا بود و مكلّل بجواهر . دست‌بند و بازوبند مرواريد داشت ، بگوشهايش الماسهائى آويخته بود ، كه از حيث درخشندگى و بزرگى حيرت‌آور بشمار ميرفت . دبوسى « 3 » بدست داشت كه با زمرّدهاى رنگارنگ مزيّن بود . آن را به اسكندر داده اظهار انقياد كرد .\r\nدر اين‌جا سگهائى هست ، كه به آنها آموخته‌اند ، هر زمان حيوانى را ببينند ، پارس نكنند . اين سگهاى شكار دشمنان شيرند . بعد كنت‌كورث از جنگ سگها با شير حرف زده گويد : آنچه را ، كه نوشته‌اند ، من ذكر ميكنم و ، چون باور ندارم ، نه ميتوانم آن را تأييد و نه از ذكرش خوددارى كنم . باقى نوشته‌هاى او راجع به فه‌ژ و غيره موافق شرحى است ، كه گذشت .\r\n\r\n\r\n","description":"","footnote":"\r\n( 1 ) -  Xandrames . \r\n( 2 ) -  Gandarides . \r\n( 3 ) - چوگان سلطنت ، كه اروپائىها  Sceptre  گويند .\r\n","page_name":" 1805 ","page_number":918},
  {"content":"\r\n\r\n\r\nمبحث سوم - تصميم ببازگشت ( 326 ق . م )\r\n\r\nرسيدن اسكندر بكنار رود هيفاز « 1 »\r\nاسكندر ، پس از كارهائى كه ذكر شد ، به طرف رود هيفاز راند ( اين رود يكى از رودهاى پنجاب هند است و آن را اكنون بيس « 2 » نامند ) . او مىخواست ، مردمان آنطرف اين رود را مطيع كرده پيش رود ، تا جائى ، كه ديگر مقاومتى نبيند . آرّيان گويد ( كتاب 5 ، فصل 6 ، بند 1 ) مردمانى ، كه در آنطرف رود مزبور سكنى دارند ، با بهره‌مندى بزراعت ميپردازند و نيز جنگىاند . طرز حكومت آنان معتدل است ، تشكيلات آنها جمهورى اشرافى است و امورشان خوب اداره مىشود . فيلهائى ، كه در اين مملكت مىيابند ، بزرگتر و قويتر از فيلهاى جاى ديگراند . اين گفته‌ها جاه‌طلبى اسكندر را تحريك ميكرد ، ولى از شجاعت مقدونىها ميكاست و ، چون ميديدند ، كه پادشاه آنها همواره كارى را بر كارى ميافزايد و خطرى را پس از خطرى ايجاد مىكند ، دسته‌ها و جوقه‌ها در اردو تشكيل ميشد . آنهائى كه متانت داشتند ، چيزى نميگفتند ، ولى از وضع خود گريان بودند . ديگران علانيه ميگفتند ، كه ديگر پيش نخواهند رفت . اسكندر ، چون از آغاز اغتشاش و يأس آگاهى يافت ، براى اينكه در همان به دو امر از آن جلوگيرى كند ، سران سپاه را خواسته چنين گفت : « اى مقدونيها و اى رفقاى كارهاى من ، چون مىبينم ، كه شما ديگر نميخواهيد ، با آن حرارتى كه داشتيد ، در كارهاى من شركت كنيد ، شما را طلبيدم ، تا بعقيدهء خود درآورم يا خودم با شما هم‌عقيده شوم . بدين نحو همه باهم پيش ميرويم يا با هم عقب مينشينيم . بعد اسكندر تمام ممالكى را كه مقدونيها از يونيّه تا رود هيفاز گرفته بودند ، يك‌بيك شمرده گفت ، حالا در انتظار چه هستيد ، كه هيفاز و ملل آنطرف اين رود را بدولت مقدونى نميافزائيد .\r\nآيا از بربرها ميترسيد ، و حال آنكه آنها هميشه از پيش شما فرار كرده يا مملكت و شهرهاى خود را از دست داده و بعد تسليم شما گشته در زير بيرق‌هاى شما به راه\r\n\r\n\r\n","description":"","footnote":"\r\n( 1 ) -  Hyphase . \r\n( 2 ) -  Biss . \r\n","page_name":" 1806 ","page_number":919},
  {"content":"\r\n\r\nافتاده‌اند . براى كارهاى جوان‌مردان اگر نهايتى باشد ، باز كارهائى است ، كه اسم آنها را جاويدان ميدارد . اگر كسى از شما نهايت را بپرسد ، بايد بداند ، كه ما از رود گنگ و اوقيانوس مشرق ، كه با درياى هند و درياى گرگان ( بحر خزر ) و درياى پارس اتّصال مييابد و تمام عالم را احاطه دارد ، دور نيستيم . از درياى پارس تا ستونهاى هرقل ( جبل طارق ) رانده تمام ليبيا ( افريقا ) را مانند آسيا تسخير ميكنيم و حدود عالم حدود دولت ما خواهد بود . اگر حالا عقب رويم ، ما در پشت سر عدّه‌اى زياد از مردمان جنگى خواهيم داشت : در آنطرف هيفاز تمامى مردمانى را ، كه تا اوقيانوس مشرق منتشراند . در سمت شمال تمام مللى را ، كه در كنار درياى گرگان سكنى دارند و نيز سكاها عقب سر ما خواهند بود و ، همين كه بازگشت ما شروع شد ، يك شورش عمومى تمام مسخّرات ما را واژگون خواهد ساخت ، زيرا فتوحات ما هنوز استوار نگشته . مللى ، كه هنوز مطيع نشده‌اند ، ملل ديگر را بر ضدّ ما برانگيزند . پس ما بايد كارهاى خود را دنبال كنيم يا هرچه گرفته‌ايم ، از دست بدهيم . اى رفقا ، دلهاى خود را قوى كنيد ، در راه دليران استوار باشيد . اين راه راهى است سخت ، ولى راهى است ؛ كه شما را بسوى افتخارات ميبرد . اين زندگانى ، كه با جرئت توأم است ، دلربا است . خود مرگ هم ، اگر مرد جنگى را به طرف جاويدانى برد ، عارى از دلربائى و جذّابيّت نيست . پدر ما رهبر ما است . اگر هركول در چهار ديوار كرنت ، آرگس و تب يا در حدود پلوپونس مانده بود ، آيا بذروه افتخارات و نام ميرسيد و در ميان خدايان جا ميگرفت ؟ ديونيس ( باكوس ) ، كه از هركول هم نامىتر است ، آيا فقط كارهاى عادى ميكرد ؟ ما كه از شهر نيسا يعنى شهرى ، كه ديونيس ساخته ، گذشته‌ايم و قلّهء كوه آارن را ، كه هركول از تسخير آن عاجز ماند ، تسخير كرده‌ايم ، آيا بايد يك قدم فراتر ننهيم . اگر تاريكى و استراحت مقدونيّه را ترجيح داده در آنجا مانده بوديم يا بمطيع كردن تراكيّه و ايلّيريّه و ترىبالّها و دشمنانى چند در يونان اكتفاء ميكرديم ، آيا از كارهاى ما اين آثار بزرگ بوجود ميآمد . اگر من با شما در خستگىها و مخاطرات شريك نبودم ، ممكن بود محملى براى افسردگى\r\n\r\n","description":"","footnote":"","page_name":" 1807 ","page_number":920},
  {"content":"\r\n\r\nشما قرار داد . در اين صورت شما حق داشتيد شكايت كنيد ، كه تقسيم سرنوشتها عادلانه نشده ، چه در يكطرف زحمات و مشقّات است و در طرف ديگر مزايا ، ولى خودتان ميدانيد ، كه همه در زحمات و مخاطرات شريكيم و جايزه هم پس از انجام كار داده مىشود . اين مملكت از آن شما است . اين خزانه‌ها مال شما است .\r\nاگر آسيا را مطيع كنيم ، من خواهم توانست اميدهاى شما را برآورم يا بيش از آنچه اميدواريد ، بكنم . آن زمان من شما را مرخص ميكنم يا اگر اشخاصى بخواهند بخانه‌هايشان برگردند ، خودم آنها را بدانجا ميبرم . در آن‌وقت به كسانى ، كه با من خواهند ماند ، بقدرى انعام و هدايا خواهم داد ، كه محسود ديگران گردند » ( آريّان ، كتاب 5 ، فصل 6 ، بند 2 ) .\r\nپس از اين نطق همه خاموش ماندند ، زيرا نه ميخواستند با اسكندر مباحثه كنند و نه عقيدهء او را بپذيرند . اسكندر پس از قدرى تأمل گفت « هركس اين نقشه را نمىپسندد ، عقيدهء خود را بگويد » باوجود اين سكوت قطع نشد ، تا بالاخره سنوس « 1 » سردار اسكندر چنين گفت : « پادشاها ، چنان كه اعلام كرديد ، شما نميخواهيد مقدونيها را بكارى مجبور كنيد ، بل ميخواهيد آنها را بعقيدهء خودتان درآوريد يا خودتان با آنها هم‌عقيده شويد . بنابراين عنايت كرده حرف مرا گوش كنيد و اين حرفها از طرف سرداران شما ، كه همواره مشمول مراحم و عنايات شما بوده‌اند و حاضرند هرگونه امر شما را مجرى دارند ، نيست ، بل از طرف تمام قشون است : اين انتظار را نداشته باشيد ، كه من رعايت شهوات را بكنم . آنچه خواهم گفت در حال و مآل بنفع شما است . حقيقت‌گوئى در اين‌موقع امتيازى است ، كه از سنّ من ، از خود مقامى ، كه جوان‌مردى شما به من اعطا كرده ، و از رشادتى ، كه در جدالها در پهلوى شما نموده‌ام ، حاصل شده و اين فتوحات شما و مقدونيها و يونانيهائى ، كه همه چيز را گذاشته از دنبال شما آمده‌اند ، هرقدر بيشتر بدرخشد ، همانقدر احتياط بلندتر ميگويد ، كه بايد حدّى براى آن قرار داد . چه انبوه بود\r\n\r\n\r\n","description":"","footnote":"\r\n( 1 ) -  Coenus ( Koinos ) . \r\n","page_name":" 1808 ","page_number":921},
  {"content":"\r\n\r\nسپاه مقدونى و يونانى ، كه در زير بيرقهاى شما حركت ميكرد و امروز جز عدّه‌اى قليل چه مىبينيد ؟ از زمانيكه به باختر درآمديد ، تسّاليان را ، كه حرارتشان مبدّل بسردى ميشد ، مرخّص كرديد و حق بجانب شما بود . قسمتى از يونانيها ، تبعيد گشته يا اسير شهرهائى شده‌اند ، كه شما بنا كرده‌ايد . قسمت ديگر ، كه بمقدونيها پيوسته بودند ، در جدالها از پا درآمدند يا داسهاى امراض گوناگون آنها را درو كرد . عدّه‌اى ، كه زخم برداشته‌اند ، در شهرهاى آسيا پراكنده‌اند . مشتى مردم كه مانده قوّت و رشادتش در شرف زوال است . در ته قلوب آنها حسّيّات طبيعى بيدار گشته . ميخواهند زنان ، پدران ، فرزندان ، مادر ، وطن و مولد خودشان را ببينند . اين آرزوى آنها از جهت ثروتى ، كه به آنها داده‌ايد ، بيشتر قوّت يافته .\r\nكى ميتواند آنها را از اين جهت توبيخ كند ؟ آنها را بر خلاف ميلشان به كار نبريد ، چه در اين‌صورت كند و سست خواهند شد . چقدر بهتر است ؛ كه برگشته مادر خودتان را بآغوش كشيد ، نظم را در يونان استوار داريد و علامات آن‌قدر فتوحات درخشان را بالاى اجاق خانواده بياويزيد . بعد چه مانعى خواهيد داشت ، كه سفرهاى جنگى جديد بآسيا يا اروپا و يا افريقا پيش گيريد ؟ آنوقت است ، كه مقاصد خودتان را مجرى خواهيد داشت و خواهيد ديد ، كه مقدونىهاى زبده روى قدمهاى شما پرواز خواهند كرد ، آنوقت بجاى دسته‌هاى خسته و درمانده كنونى قشون تازه‌نفس خواهيد داشت و بجاى سربازانى ، كه بواسطهء كبر سنّ از كار افتاده‌اند ، جوانان با حرارت در اطراف شما خواهند بود ، جوانانى ، كه مخاطرات را نديده و پر از اميدواريها هستند . اين‌ها ، چون نتيجهء فتوحات رفقاى قديم شما را خواهند ديد ، فكرى جز تحصيل پاداشها و جايزه‌ها نخواهند داشت .\r\nپادشاها ، چه كار خوبى است ، كه شخص در دوره رفاه اعتدال را از دست ندهد .\r\nسردارى چنين بزرگ ، كه اسكندر است ، در رأس چنين لشكرى ، بىترديد از دشمنى باك ندارد ، ولى روزگار ضربتهاى خود را ناگهان مىزند و آنچه مقدّر است از آن گريزى نيست » ( آريّان ، كتاب 5 ، فصل 6 ، بند 3 ) .\r\n\r\n","description":"","footnote":"","page_name":" 1809 ","page_number":922},
  {"content":"\r\n\r\n\r\nاعلام بازگشت\r\nمجمع اين نطق سنوس را با هلهله و شادى پذيرفت و نمود ، كه چقدر از نقشه اسكندر دور است و ميخواهد به وطن خود برگردد .\r\nنطق آزادانه سنوس و خاموشى ساير سرداران به اسكندر برخورد و در نتيجه مجمع را مرخّص كرد . روز ديگر آن را منعقد داشته خشمناك چنين گفت : « من كسى را مجبور نميكنم ، از دنبال من بيايد . پادشاه شما پيش خواهد راند و سربازانى خواهد يافت ، كه باوفا باشند . كسانى كه ميخواهند برگردند ، مختارند .\r\nبرويد و بيونانىها بگوئيد ، كه پادشاه خودتان را رها كرده‌ايد » . بعد اسكندر رفته در خيمهء خود نشست و در مدّت سه روز با احدى حرف نزد . او انتظار داشت كه انقلابى در افكار سربازانش روى دهد و تغيير عقيده براى آنها حاصل شود ، ولى اين رفتار تزلزلى ايجاد نكرد ، چه قشون با اينكه مغموم گرديد ، از عقيدهء خود برنگشت . بطلميوس گويد ، كه باوجود اين احوال ، اسكندر بوسيلهء قربانىها استخاره كرد ، تا بداند عبور بآنطرف هيفاز صلاح است يا نه . جواب مساعد نبود .\r\nپس از آن او مسن‌ّتر و نزديكترين هترها را جمع كرده گفت : « چون همه چيز بازگشت مرا اقتضا مىكند ، برويد و بقشون بگوئيد ، كه حركت كند » ( آريّان ، همانجا ، بند 4 ) .\r\nهمين كه اين خبر در اردو انتشار يافت ، شعف و شادى افراد را حدّى نبود .\r\nبعضى از شدّت خوشنودى گريستند . برخى تا خيمهء اسكندر دويده او را در ازاى اين همراهى تقديس كردند . پس از آن اسكندر قشون خود را به دوازده دسته تقسيم كرده امر كرد ، هر يك بشكرانه فتوحاتى كه شده محرابى بنا كنند . بزرگى و بلندى اين محرابها بقدرى بود ، كه ببرجها شباهت داشت . سپس امر كرد موافق آداب يونانى قربانىها كنند . بعد بازيهاى زورورزى براى پياده‌ها و سوارها ترتيب داد و تمام ولايات را تا رود هيفاز جزء مملكت پروس كرد .\r\n\r\nروايت ديودور\r\nدر باب بازگشت اسكندر مورّخ مذكور چنين گويد ( كتاب 17 ، بند 95 ) : پس از آن اسكندر خستگىهاى سپاهيان خود را در نظر گرفته ديد ، كه بايد نطقهاى مؤثر خطاب بسپاهيان خود بكند ، تا\r\n\r\n","description":"","footnote":"","page_name":" 1810 ","page_number":923},
  {"content":"\r\n\r\nآنها را براى جنگى جديد حاضر سازد ، زيرا هشت سال است ، كه آنها همواره در جنگ و جدال بوده سختىهاى آن را تحمّل كرده‌اند . احوال قشون مقدونى چنين بود : اغلب سربازان كشته شده بودند و نميشد انتظار متاركه‌اى از طرف دشمن داشت . سمّ ستوران سائيده و اسلحهء سربازان زنگ برداشته بود . لباس يونانىها مندرس و معدوم گشته و سپاهيان به لباس خارجىها ملبّس بودند . از طرف ديگر در مدّت هفتاد روز رعد مىغرّيد و برق مىزد و سيل باران‌ها جارى بود .\r\nنظر به اين وضع ، اسكندر فهميد ، كه سربازان او حاضر نخواهند شد پيشتر روند و بالاخره به اين عقيده شد ، كه انعامات زياد به آنها بدهد ، تا مگر آنها را راضى كند . با اين مقصود به آنها اجازه داد ولايات دشمن را بچاپند و ، وقتى كه آن‌ها بتاراج كردن و يغما بردن مشغول شدند ، زنان سربازانى را ، كه در اردوى اسكندر بودند ، خواسته آذوقه يك ماه به آنها داد و به پسران سربازان جيرهء يك ماهه پدرانشان را پرداخت . بعد ، همين كه سربازان مقدونى با اموال غارتى باردو برگشتند ، آنها را جمع كرده ماهرانه نطقى كرد ، تا مگر آنان را راضى كند ، كه پيشتر روند ، ولى مقدونىها گوش بسخنان او نداده خواستند ، كه برگردند . بر اثر اين وضع اسكندر مصمّم گشت ، كه نهايتى بجهانگيرىهاى خود داده از هند مراجعت كند .\r\n\r\nروايت پلوتارك\r\nمورّخ مذكور نوشته ( اسكندر ، بند 83 ) : جنگ پروس با اسكندر مقدونيها را چنان افسرده داشت كه اين‌ها ديگر حاضر نشدند در هند پيشتر روند . مشقّاتى ، كه آنها در مقابل 20 هزار پياده‌نظام و دو هزار سوار پروس متحمّل شدند ، بقدرى بود ، كه پس از آن تمام مساعى اسكندر براى پيش رفتن و گذشتن از گنگ بىنتيجه ماند ( براى اينكه اهميّت اين قسمت نوشته‌هاى پلوتارك را بفهميم ، بايد در نظر داشت ، كه اسكندر با سپاهى بزرگ و نيز نيرومند از مقدونى و يونانى و غيريونانى بهند قشون كشيد و اين عدّه بانهايت زحمت و مشقّت نسبت بيك لشكر 22 هزار نفرى بهره‌مندى يافت و بعد هم بقدرى افسرد ، كه جرئت و جلادت خود را از دست داد . م . ) .\r\n\r\n","description":"","footnote":"","page_name":" 1811 ","page_number":924},
  {"content":"\r\n\r\nبعد پلوتارك گويد ( اسكندر ، بند 83 ) بمقدونىها گفته بودند ، كه پهناى رود گنگ 32 و عمق آن يك استاد است و در ساحل مقابل پادشاه گاندريت‌ها و پرسيان « 1 » با قشونى مركب از هشتادهزار سوار و دويست‌هزار پياده و ششهزار فيل انتظار ورود مقدونىها را دارد . اين اخبار اغراق‌آميز نبود ، زيرا چندى بعد آندروكوت‌توس « 2 » ، كه در هند سلطنت داشت به سلكوس پانصد فيل هديه كرد و با يك لشكر ششصدهزار نفرى تمام هند را درنورديد . اسكندر از استنكاف مقدونيها در خشم شده در خيمه بماند و روى زمين خوابيد . او اظهار كرد ، كه اگر مقدونيها از گنگ نگذرند ، از آنها امتنانى نخواهد داشت و امتناع آنان از اين كار علامت شكست است ، ولى دوستانش به او نصيحت كرده گفتند ، بايد مقتضيات را در نظر گرفت و سربازان مقدونى درب اطاق او جمع شده با فريادها و ناله‌ها مراجعت را خواستند . پس از آن اسكندر نرم شده مصمّم گشت برگردد و ، براى اينكه اثرى مبالغه‌آميز از نام خود در اينجاها بگذارد ، امر كرد اسلحه و آخورهاى زيادى ساختند و اين اشياء را در بيابانها انداخت . به اين هم اكتفا نكرده گفت براى خدايان پرسيان محرابهائى بسازند . پلوتارك گويد : اين محرابها را امروز هم مردم مزبور مقدّس ميدانند و هر سال از گنگ عبور كرده در اين‌جا موافق عادات يونانى قربانى ميكنند . آندروكوت‌توس ، كه در آن زمان خردسال بود و اسكندر را غالبا ميديد ، بعدها مكرّر مىگفت : كم مانده بود ، كه اسكندر تمام هند را تسخير كند ، زيرا مردم گاندريت از پادشاه خود متنفّر بودند و او را آدمى پست ميدانستند .\r\n\r\nروايت كنت‌كورث\r\n( كتاب 9 ، بند 2 ) اين مورّخ مردمى را ، كه در آنطرف رود گنگ سكنى گزيده بودند فارّاسيان « 3 » مينامد نه پرسيان و گويد پادشاه آنها آگّرامّس « 4 » نام داشت و با لشكرى منتظر اسكندر بود . او در فكر فرو رفت ، زيرا از رود عظيم و مخاطراتى ، كه در پيش داشت\r\n\r\n\r\n","description":"","footnote":"\r\n( 1 ) -  Peresiens . \r\n( 2 ) -  Androcottus . \r\n( 3 ) -  Pharraciens ( Pharrakiens ) . \r\n( 4 ) -  Aggrammes . \r\n","page_name":" 1812 ","page_number":925},
  {"content":"\r\n\r\nنگران بود ، ولى بالاخره جاه‌طلبى او غلبه كرد ، زيرا ميخواست تمام عالم را تسخير كند و مىپنداشت ، كه هنوز در ابتداى اين كار است . بنابراين مصمّم گشت با سربازان خود ، كه در دشتهاى نبرد پير و فرسوده گشته بودند ، حرف بزند . اينها از غنائم اندوخته‌هاى زياد داشتند و ديگر نمىخواستند خودشان را بمخاطره اندازند . اسكندر به آنها گفت : « اى سربازان ، من ميدانم ، كه در اين روزهاى آخر ، مردمان هند شايعاتى براى ترسانيدن شما انتشار داده‌اند ، ولى براى شما شايعات پوچ تازگى ندارد . پارسيها هم در بند كيليكيّه و دشت‌هاى بين النّهرين و دجله و فرات را چنين وصف ميكردند و خودتان ميدانيد ، كه ما چگونه از اين‌جاها گذشتيم . از فرات بوسيلهء پلى گذشتيم و در دجله خودمان را به آب زديم .\r\nشايعه هيچگاه شاهد درست‌قولى نيست و در افواه مردم همه چيز اغراق‌آميز است ، حتّى شايعات نام ما ، كه واقعيّت دارد ، بيش از مجاهداتى است ، كه كرده‌ايم . اگر چيزهائى را ، كه راجع بحيوانات عظيم الجثّه و اينكه آنان شبيه ديوارهاى بلندند و از رود هيداسپ و از صد گونه مشكلات ديگر مىگفتند و مبالغه ميكردند ، ما باور ميداشتيم ، آيا بر آنها فايق مىآمديم ؟ اگر افسانه‌سرائى براى غالب آمدن بر ما كافى بود ، ميبايست مدّتها پيش از اين از آسيا فرار كرده باشيم . آيا تصوّر ميكنيد ، كه عدّهء فيلها در اين مملكت بيش از عدّهء گاوها در اقاليم ديگر است ؟ آيا اين حيوان كمياب نيست و گرفتن آن كارى است آسان ، و حال آنكه گرفتن فيل مشكل‌تر از رام كردن آن است . ساير قواء دشمن هم از همين قبيل است . عدّهء پياده‌نظام و سواره‌نظام هم اغراق‌آميز است . اما در باب رود بايد گفت ، كه هرقدر عرضش بيشتر باشد جريان آن آرام‌تر است . رودهائى ، كه در ميان دو ساحل فشرده شده ، مانند كسى است ، كه در بستر تنگى محبوس است و چنين رودها مانند سيلابها جريانى تند دارند . تمام خطر وقتى است ، كه بساحل مقابل درآئيم ، نه از خود رود . وسعت رود چيزى بر اين مخاطرات نمىافزايد . تصوّر كنيم ، كه قواى دشمن همان است ، كه ميگويند ، آيا شما از بزرگى حيوانات و عدّهء زياد دشمن هراسناكيد ؟ چنان كه ديديد ، فيلها در جنگى كه تازه كرديم ، به صاحبان خودشان\r\n\r\n","description":"","footnote":"","page_name":" 1813 ","page_number":926},
  {"content":"\r\n\r\nبيشتر زيان رسانيدند تا بما و با تبرها و داس‌هاى ما اين حيوانات عظيم الجثّه از پا درآمدند . عدّهء آنها چه اهميّت دارد ؟ زخمى كردن يك يا دو فيل كافى است براى اينكه ساير فيلها هم فرار كنند ، بخصوص كه چون آنها در يك‌جا جمعند و چابك نيستند ، يكديگر را در زير پا خواهند گرفت . من بقدرى با نظر بىاهميّتى به اين حيوانات مينگرم ، كه باوجود اينكه عدّه‌اى از آنها دارم و ميتوانم آنها را به كار برم ، نميبرم ، زيرا خطر آنها براى قشونى ، كه فيلها را به كار مياندازد ، بيش از خطرى است كه از آنها بدشمن متوجّه مىشود . شايد انبوه آدم و اسب شما را ميترساند .\r\nراست است ، كه شما عادت كرده‌ايد با مردمان قليل العدّه جنگ كنيد و اينجا در دفعهء اوّل سروكار شما با مردمى خواهد بود ، كه كثير العدّه و بىنظم است » .\r\nبعد اسكندر جنگهاى گرانيك ، ايسّوس و اربيل را بخاطر سپاهيان خود آورده گفت : « امروز كه آسيا را خلوت كرده‌ايم ( يعنى از شدّت كشتار و غارت . م . ) ، دير است ، كه افواج دشمن را بشماريد . اين كار را ميبايست قبل از گذشتن از هلّس‌پونت كرده باشيد حالا سكاها از عقب ما مىآيند و قواى باختر از ما است و داهيان و سغديان در صفوف ما مىجنگند . باوجود اين اميدوارى من ببازوهاى شما است نه بدستهاى آنها . بار ديگر حرارت و اعتماد خود را به من نشان دهيد . ما در اوّل كار نيستيم ، به آخر آن داريم ميرسيم . اگر شجاع هستيد ، نزديك است ما به جائى برسيم ، كه آفتاب طلوع مىكند و بسواحل اوقيانوس پا بگذاريم . پس از آنكه باينجاها رسيديم ، تا آخر دنيا فاتحانه رفته‌ايم و پس از آن به وطن خود مراجعت خواهيم كرد . برحذر باشيد ، كه ميوه رسيده را از دست بدهيد . بدانيد ، كه پاداش بمراتب بيش از مخاطرات است . اين مملكت ، اگرچه ثروت زياد دارد ، ولى مانند زنان ضعيف است . من شما را به طرف غارت و يغما ميبرم ، نه به سمت نام و افتخار . ثروتى را ، كه اين دريا بسواحلش مىافكند ، از آن شما است . شما لايقيد ، كه تمامى آن را به وطن خودتان ببريد . شما را قسم مىدهم بخودتان و بنامتان ، كه بالاتر از نام مردمان ديگر است ، و بخدمتى كه به من مديونيد و به آنچه كه من بشما مديونم ، مرا ، كه مربّاى شمايم ، رفيق شمايم\r\n\r\n","description":"","footnote":"","page_name":" 1814 ","page_number":927},
  {"content":"\r\n\r\n- نميخواهم بگويم پادشاه شمايم - مرا در اين‌وقت ، كه ، نزديك است ، به آخر دنيا برسيم ، تنها مگذاريد . تا حال من بشما فرمان ميدادم ، ولى امروز از شما وام ميخواهم . كسى ، كه از شما عاجزانه خواهش مىكند ، منم ، يعنى كسى كه فرمانى نداده ، مگر اينكه اوّل خود را بخطر انداخته ، كسى كه در ميان جدال كرارا شما را با سپر خود پوشيده . آه ، راضى نشويد از دست من چيزى را بربايند ، كه اگر حسد مانع نشود ، نام مرا با نام هركول و باكوس مساوى خواهد داشت . عنايتى را ، كه ميطلبم ، روا داريد و خاموشى را بيك سو نهيد . كجا است قيافهء مقدونيهاى من ؟ اى سربازان من شما را ، نميشناسم و گمان ميكنم ، كه شما هم مرا نميشناسيد زيرا مدّتى است ، كه با كرها حرف ميزنم و مجاهدات من روح ناراضى و افسردهء شما را زنده نميدارد » . پس از اين نطق ، چون اسكندر سربازان را سربزير و خاموش ديد ، باز خطاب به آنها كرده چنين گفت : « من نميدانم چه تقصيرى نسبت بشما كرده‌ام ، كه حتّى نميخواهيد عنايت كرده به من نگاه كنيد . با اين‌حال خودم را در كويرى تنها مىبينم . كسى نيست ، كه به من جواب بدهد ، كسى نيست ، كه لااقل امتناع خود را اظهار كند . با كى حرف ميزنم و از كى خواهش ميكنم ؟ در اين مسئله پاى نام و عظمت خودتان در ميان است . كجا هستند كسانى ، كه براى « بآغوش كشيدن » پادشاه مجروح خود باهم منازعه داشتند ؟ حالا مرا تنها گذاشته بدشمن تسليم كرده‌ايد . تنها هم من مىتوانم راه خود را بپيمايم . مرا برود ، به اين حيوانات عظيم الجثه ، به اين ملل ، كه اسمشان ما را بوحشت مياندازد ، واگذاريد . اگر مرا تنها بگذاريد ، كسانى خواهم يافت ، كه از عقب من بيايند .\r\nسكاها و باختريها ، كه وقتى دشمنان من بودند ، سربازان من خواهند بود . مرگ به است از اينكه شخص سردار موقّتى باشد . برويد و به وطن خودتان برگرديد .\r\nبا اين نام و افتخار ، كه پادشاهتان را تنها گذاشتيد . اما من در اين‌جا شاهد فتحى را ، كه شما از آن مأيوسيد ، بآغوش خواهم كشيد يا مرگ با شرفى خواهم يافت » .\r\nكنت‌كورث گويد ( همانجا ، بند 3 ) : اين حرفها هم اثرى در روح سربازان\r\n\r\n","description":"","footnote":"","page_name":" 1815 ","page_number":928},
  {"content":"\r\n\r\nنكرد ، زيرا چشمانشان را به زمين دوخته همواره خاموش و بىحركت ماندند .\r\nآنها منتظر بودند ، كه يكى از سرداران به اسكندر بگويد ، كه خاموشى سربازان نه از آن جهت است ، كه از حركت امتناع دارند ، بل از اين سبب ، كه چون از زخم و جراحت و جنگ‌هاى پىدرپى قوايشان از دست رفته ، ديگر نمىتوانند خدمت كنند .\r\nدر اين احوال ، كه سربازان از ترس سر به زير افكنده خاموش بودند ، ناگاه زمزمه‌اى از ميان آنها شنيده شد . بعد اين زمزمه مبدّل بناله گشته از پس آن اشكها از چشمان سربازها جارى شد . خشم اسكندر هم برقّت تبديل يافت و اشك از چشمان او سرازير گشت . پس از آن سنوس بكرسى نطق برآمده اشاره كرد ، كه ميخواهد نطق كند و ، همين كه كلاه‌خودش را برداشت ، سربازان فهميدند ، كه روى سخن بپادشاه است ، زيرا رسم چنين بود ، كه چون ميخواستند ، با پادشاه حرف بزنند ، كلاه را برميداشتند . در اين‌وقت همه از او خواستند ، كه از لشكر دفاع كند و او چنين گفت : « خدايان ما را از اين منش بد ، كه تو تصوّر ميكنى در ما ايجاد شده ، حفظ بدارند . سربازان تو همانند ، كه بودند . آنها حاضرند فرمان تو را بشنوند ، با مخاطرات مواجه شوند و خون خودشان را بريزند ، تا مردمانى ، كه بعد خواهند آمد ، نام تو را با احترام ببرند . اگر اصرار در اجراى نقشهء خوددارى ، ما برهنه و بىاسلحه و بىاينكه خونى در عروق ما باشد ، از پى تو خواهيم آمد و حتّى بر تو سبقت خواهيم جست ، ولى اگر بخواهى فرياد سپاه را بشنوى ، فريادى كه دروغى نيست ، بل ضرورت باعث آن گشته ، گوش بده بناله‌هاى مردمى ، كه در زير لواى اقبال تو همواره تو را پيروى كرده‌اند و بهرجا روى ، باز حاضرند از دنبال تو آيند . پادشاها ، تو با عظمت كارهايت نه فقط بر دشمنان خود فايق آمدى ، بل سربازان خود را هم مغلوب ساختى . آنچه بشر ميتوانست بكند ، ما كرديم . آنهمه درياها و زمين‌ها ، كه پيموديم ، ما آنها را به از خود بوميها ميشناسيم . حالا تقريبا به آخر دنيا رسيده‌ايم و تو ميخواهى پا بدنياى ديگر بگذارى . بهندى كه خود هنديها از آن آگاهى ندارند ، به روى . اين فكر لايق\r\n\r\n","description":"","footnote":"","page_name":" 1816 ","page_number":929},
  {"content":"\r\n\r\nعظمت تو است ، ولى بالاتر از قوّهء ما است . اگر بر شجاعت تو همه روزه ميافزايد قواى ما بانتها رسيده . نگاه كن به اين بدنها ، كه آنهمه زخم برداشته و از جاى زخمهاى التيام يافته ، شكل طبيعى خود را از دست داده ! تيرهاى ما كند شده ، اسلحه نداريم . ما لباس پارسى مىپوشيم ، زيرا لباس وطن خود را نمىتوانيم تحصيل كنيم . در ميان سربازان چه عدّه‌اى از آنان جوشن دارند ؟ چه عدّهء آنها داراى اسب‌اند ؟ تحقيق كن ، كيها هستند كسانى ، كه بندگانشان از پى آنها آمده‌اند .\r\nما بر همه چيز فايق آمده‌ايم و حالا فاقد همه چيزيم و اين وضع كفّارهء تجمّلات سابق ما نيست . جنگ وسايل جنگ را بلعيده . آيا اين لشكر زيباى برهنه و بىاسلحه را ميخواهى در مقابل حيوانات عظيم الجثهء سبع وادارى ؟ راست است ، كه بربرها عمدا در باب عدّهء دشمن مبالغه كرده‌اند ، ولى همين مبالغه باز نشان ميدهد ، كه اين عدّه خيلى زياد است . اگر ميخواهى از هند دور تر روى ، از طرف جنوب هم صفحاتى هست ، كه اگرچه كوچكتر است ، ولى به دريا مىرسد .\r\nبآنطرف برو و پس از تسخير اين صفحات بدريائى ، كه طبيعت آن را انتهاى مساكن مردمان قرار داده ، درآى . اينجا هم باوقيانوس ميرسيم . در اينجا هم اقبالت تو را بحدّى كه ميخواهى مىرساند ، مگر آنكه خواسته باشى لشكر خود را سرگردان از جائى به جائى برانى . من ترجيح دادم اين چيزها را بخودت بگويم ، نه در غياب تو بسربازهايت و مقصودم اين نبود ، كه سربازان را با خود همراه كنم ، بل خواستم بجاى ناله و فرياد حرف‌هاى حسابى را بشنوى » . همين كه نطق سنوس بپايان رسيد ، فريادهائى ، كه با گريه و زارى آميخته بود ، بلند شد و پيرمردان هم از اسكندر همان تمنّى را كردند . پس از آن اسكندر از جا برخاسته بخيمهء خود رفت و امر كرد درب آن را ببندند و نگذارند كسى نزد او رود ، مگر آنان كه عادتا نزد او ميرفتند . دو روز بدين منوال گذشت . روز سوّم بيرون آمده امر كرد 12 محراب با سنگهاى مربّع بسازند . بعد گفت خطوط اردو را وسيع‌تر كنند و بسترهائى در اينجا بگذارند ، كه از قدّ انسان بلندتر باشد و در هر چيز بزرگى و عدم تناسب را پيش گرفت ، تا اين آثار ، مردمانى را ، كه بعدها خواهند آمد ،\r\n\r\n","description":"","footnote":"","page_name":" 1817 ","page_number":930},
  {"content":"\r\n\r\nدر اشتباه انداخته غرق حيرت گرداند .\r\nديودور اين چيزها را چنين شرح ميدهد ( كتاب 17 ، بند 95 ) دوازده محراب ، كه براى دوازده خدا ساخته شده بود و هركدام 50 ارش ارتفاع داشت . خطى ، كه دور اردو كشيده شد ، سه برابر خطوط اردوى معمولى بود . مقدونىها خندقى كندند ، كه پنجاه پا عرضش و چهل پا عمق آن بود و خاك آن را براى ساختن ديوارى به كار بردند . بعد اسكندر بهر يك از سربازان مقدونى امر كرد در چادر خودشان دو بستر ببلندى 5 ارش بسازند و بسوارها دستور داد ، كه دو آخور به اندازه دو برابر آخورهاى معمولى بر اين بسترها بيفزايند . او بهر چيز اندازه‌هاى بىتناسب داد ، تا بعدها تصوّر كنند ، كه اين سفر جنگى را پهلوانان فوق‌العاده انجام داده‌اند و نيز مردمان هند از اين آثار پندارند ، مردمى كه فوق بشر بوده ، اين چيزها را ساخته .\r\n\r\nمبحث چهارم از رود هيفاز تا اوقيانوس هند ( 326 - 325 ق . م )\r\n\r\nبازگشت برود هيداسپ\r\nپس از اينكه اسكندر آثار و علاماتى از بودن خود و قشونش ، چنان كه ذكر شد ، در اينطرف رود هيفاز گذاشت ، فرمان حركت داد و بقول آريّان ( كتاب 5 ، فصل 6 ، بند 5 - 6 ) بكنار رودهاى هيدرااتس « 1 » و آل‌سه‌زينس « 2 » برگشته به اين طرف گذشت . ديودور اسم رود آخرى را آسه‌زين « 3 » نوشته ( كتاب 17 ، بند 95 ) - سترابون نيز آن را چنين ناميده ( كتاب 15 ، فصل 1 ، بند 18 ) .\r\nدر كنار رود آخرى هفس‌تيون شهرى ساخت و اسكندر آن را با اهالى ولايات همجوار مسكون داشته بعد بتداركات رفتن باوقيانوس پرداخت .\r\nدر خلال اين احوال ارزاس ( ارشك ) والى مملكتى ، كه در همجوارى آبيسارس بود ، با برادر و صاحبمنصبان عمده پادشاه مزبور وارد شهر شده هداياى گرانبها\r\n\r\n\r\n","description":"","footnote":"\r\n( 1 ) -  Hydraotes . \r\n( 2 ) -  Alcesines . \r\n( 3 ) -  Acesine . \r\n","page_name":" 1818 ","page_number":931},
  {"content":"\r\n\r\nو نفيس از طرف او آورده گفت ، كه خود پادشاه ميخواست بيايد و بپاى اسكندر بيفتد ، ولى ناخوشى مانع شد . فرستادگان اسكندر هم قول او را تأييد كردند .\r\nاسكندر از اين اظهارات خوشنود گشت و آبيسارس را بپادشاهى ابقاء كرده ارشك را گماشت ، كه نزد او بماند . پس از آن اسكندر ترتيب باج را داده از رود آل‌سه‌زينس باينطرف گذشت و بكنار رود هيداسپ درآمد . چون بواسطه هواى بد در شهر بوسفالى و نيكه خرابيهائى پديد آمده بود ، اسكندر چندى در اينجا براى مرمّت خرابيها و تنظيم امور اين صفحه بماند . بعد او در كنار رود هيداسپ چند كشتى ترياكن‌تر « 1 » ، هميولى « 2 » و هىپاگوگ « 3 » جمع كرده تصميم كرد ، تا دريا براند ( مقصود درياى عمان و هند است ) . آريّان گويد : چون اسكندر ديد ، از تمام رودها رود سند يگانه رودى است ، كه بزمجه دارد و نيز چون مشاهده كرد ، كه در كنار آل‌سه‌زينس ، كه بسند ميريزد ، باقلائى مانند باقلاى مصر ميرويد ، به اين عقيده شد ، كه سرچشمهء نيل را پيدا كرده ، يعنى پنداشت ، كه نيل از هند شروع شده از كويرهاى وسيع ميگذرد و اسم خود را گم مىكند ، بعد در حبشه سر درآورده بنام نيل ، يا چنان كه هومر گويد ، بنام اگيپ‌توس « 4 » در مصر جريان مييابد و بدرياى مغرب ميريزد . بنابراين تصوّر ، اسكندر بمادر خود المپياس نوشت ، كه بالاخره سرچشمهء نيل را پيدا كرده ، ولى بعد كه اهالى به او گفتند ، رود هيداسپ برود آل‌سه‌زينس ميريزد و اين رود به سند و رود سند به دريا و نيز توضيح دادند ، كه سند مناسبتى با نيل ندارد ، او اين‌جاى نامهء خود را محو كرد . كسانى را ، كه اسكندر براى ساختن كشتىها به كار برد ، عبارت بودند از : فينيقىها ، اهالى قبرس ، كاريان و مصريها ، كه از دنبال لشكرش آمده بودند ( كتاب 6 ، فصل 1 ، بند 1 ) .\r\nدر اين احوال ، بقول آريّان و كنت‌كورث ، سنوس « 5 » از مرضى درگذشت و دفن\r\n\r\n\r\n","description":"","footnote":"\r\n( 1 ) -  Triacontere  ( كشتى سى پاروئى ) .\r\n( 2 ) -  Hemiolie  ( كشتىهائى كه دو صف پاروزن داشت ) .\r\n( 3 ) -  Hipagoges  ( كشتى حمل‌ونقل سواره‌نظام ) .\r\n( 4 ) -  Egyptus . \r\n( 5 ) -  Coenus ( Koinos ) . \r\n","page_name":" 1819 ","page_number":932},
  {"content":"\r\n\r\nباشكوهى براى او ترتيب دادند . كنت‌كورث گويد ( كتاب 9 ، بند 3 ) ، كه هرچند اسكندر از فوت او متأسف شد ، ولى نتوانست خوددارى كند و گفت : « چند روز پيش او نطق مفصّلى كرد ، مثل اينكه اميدوار بود ، كه تنها او مقدونيّه را خواهد ديد » بعد اسكندر تمام هترها و نمايندگان هند را جمع و در حضور آنها اعلام كرد ، كه متصرّفات هند را ، كه عبارت از هفت‌گونه مردم و بيش از دوهزار شهر است ، به پروس واميگذارد ( عدّهء شهرها و ارقامى ، كه آريّان ذكر كرده ، اغراق‌آميز است ، مگر اينكه قصبات و دهات را شهر بشمار آوريم ، زيرا باوجود آب‌وتابى ، كه مورّخين يونانى به كارهاى اسكندر در هند ميدهند ، بالاخره فتوحات او بپنجاب محدود بوده و پنجاب يكقسمت كوچك هند است . م . ) .\r\nپس از آن اسكندر با آن قسمت قشون خود ، كه موسوم به هىپاس‌پيست « 1 » بود با كمانداران و آگريان و قسمتى از سواره‌نظام بكشتىها نشست . در اين‌وقت كراتروس مأمور شد ، پياده‌نظام و قسمت ديگر سواره‌نظام را از ساحل راست سند حركت دهد و هفس‌تيون با قسمت اعظم لشكر و دويست فيل ساحل چپ همان رود را بپيمايد . اينها مأمور بودند ، كه بپاىتخت سوفىتس درآيند . در همين‌وقت فيليپ والى صفحاتى ، كه در اينطرف سند واقع و مجاور باختر بود ، مأمور گرديد ، سه روز بعد ، از دنبال آنان حركت كند . فرماندهى تمام بحريّه به نه‌آرخ « 2 » و رياست كشتى ، كه خود اسكندر در آن بود ، به انسكريت « 3 » تفويض شد ، ولى اين شخص ، چنان كه آريّان گويد ، در تاريخى كه نوشته ، خود را فرماندهء كلّ خوانده ( كتاب 6 ، فصل 1 ، بند 2 ) .\r\n\r\nحركت بحريّه\r\nآريّان عدّهء كشتىها را موافق روايت بطلميوس دوهزار نوشته ( همانجا ، بند 3 ) . از اين عدّه هشتاد كشتى ، سى پاروئى بود و بقيّه ، كشتىهاى سبك و حمل‌ونقل . اسكندر در طليعهء صبح بكشتى نشست و موافق آداب يونانى براى خدايان و رود هيداسپ قربانى كرد ، توضيح\r\n\r\n\r\n","description":"","footnote":"\r\n( 1 ) -  Hypaspistes  ( قراولان مخصوص ) .\r\n( 2 ) -  Nearque . \r\n( 3 ) -  Onescrite . \r\n","page_name":" 1820 ","page_number":933},
  {"content":"\r\n\r\nآنكه يك جام زرّين را پر از شراب كرده بدماغهء كشتى رفت و شراب را برود ريخت . بعد براى هركول ، يعنى نياى اجدادش ، و براى آمّون و ساير خدايان يونانى مىگسارى كرده گفت ، شيپور حركت بدمند . پس از آن كشتىها را از جا كندند . منظرهء اين كشتىها و حركت آنها و صداى پاروها ، كه بفرمان كلستس « 1 » به كار ميافتاد و انعكاس صداهاى ملّاحان و پاروزنان در كوهها و جنگلهاى سواحل رود بقدرى جالب توجه بود ، كه هنديها از هرطرف براى تماشاى آن جمع شده بودند . آريّان گويد ، كه چنين منظره‌اى تا آن‌روز ديده نشده بود ، زيرا ديونيس ( باكوس ) سفر دريائى نكرد . بعد او گويد ، كه آواز خارجىها در سواحل طنين ميانداخت ، زيرا هنديها موسيقى و آواز را خيلى دوست دارند و اين چيزها را از باكوس ياد گرفته‌اند ( معلوم است ، كه افسانهء يونانى است ) .\r\nروز سوّم اسكندر به جائى رسيد ، كه كراتر و هفس‌تيون اردو زده منتظر او بودند . دو روز بعد فيليپ هم با بقيّهء قشونش وارد شد و اسكندر او را مأمور كرد در امتداد رود آل‌سه‌زينس حركت كند . پس از آن اسكندر سفر خود را تا رود هيداسپ ، كه عرضش بيست استاد بود ، دنبال كرده مردمان كنار رود را با مذاكره يا بعنف باطاعت درآورد . از جمله اسكندر تهيّه ميديد ، كه بر مردم مالّيان « 2 » و اكسىدراك « 3 » بتازد ، تا به آنها مجال تداركات جنگ ندهد ، زيرا اين مردمان كثير العدّه و جنگى ، زنان و كودكانشان را در جاهاى محكم جا داده و خودشان عازم جنگ بودند ( مردم مالّيان را بعضى نياكان مردم مولتان كنونى ميدانند . م . ) .\r\n\r\nآسيب يافتن كشتىهاى اسكندر\r\nبقول آريّان ( كتاب 6 ، فصل 1 ، بند 4 ) : پس از پنج روز طى مسافت ، اسكندر به جائى رسيد ، كه رود هيداسپ برود آل‌سه‌زينس ميريزد . مجراى رود در اينجا تنگ و جريان آب تندتر است . امواج آب با قوّت به هم خورده و از تصادم خرد شده عقب ميرود و گردابهائى ايجاد مىكند ، كه بسيار خطرناك است . كشتيهاى اسكندر در اينجا\r\n\r\n\r\n","description":"","footnote":"\r\n( 1 ) -  Kleustes  ( شخصى ، كه به پاروزنها فرمان ميداد ) .\r\n( 2 ) -  Malliens . \r\n( 3 ) -  Oxydraques . \r\n","page_name":" 1821 ","page_number":934},
  {"content":"\r\n\r\nآسيب يافت و دو كشتى با مسافرين و ملّاحانش بكلّى نابود شد . از محلّ تلاقى دو رود مزبور پائين‌تر مجرى وسعت مىيابد و كوه‌پاره‌اى ، كه از سطح آب بالا آمده ، در اينجا پديدار است . اسكندر اينجا را پناهگاه قرار داده كشتىهاى آسيب يافته و سپاهيان را در اينجا جمع كرد و بمرمّت كشتىها پرداخت . پس از آن به نه‌آرخ دستور داد ، كه بحرپيمائى را تا ولايت مالّيان امتداد دهد و خودش بر مردمانى ، كه هنوز مطيع نشده بودند ، تاخته آنها را از يارى بمردم مالّيان باز داشت و ، چون برگشت ، ديد ، كه هفس‌تيون و كراتروس و فيليپ در رأس قسمت‌هايشان حاضرند . اسكندر كراتروس را مأمور كرد ، كه قسمت فيليپ را با قسمت پوليس‌پرخون و فيل‌ها بآنطرف هيداسپ ببرد و به نه‌آرخ فرمانده بحريّه گفت ، كه بايد به قدر سه روز راه از كراتروس پيشتر باشد ( همان‌جا ، بند 4 ) .\r\n\r\nرفتن اسكندر بولايت مالّيان\r\nاسكندر بقيّهء قشون خود را ، چنان كه آريّان گويد ( كتاب 6 ، فصل 2 ، بند 1 ) : بسه قسمت تقسيم و هفس‌تيون را مأمور كرد با يكى از قسمتهاى سه‌گانه بمسافت پنج روز راه پيش برود ، تا ، در موقعى كه قلب قشون بدشمن حمله مىكند و او ميگريزد ، راه عقب‌نشينى دشمن را بگيرد . بطلميوس با قسمت ديگر ، پس‌قراول را تشكيل كرد و مأمور شد ، كه با همان مقصود بمسافت سه روز راه در عقب قلب قشون حركت كند . تمام لشكر ميبايست در محلّ تلاقى رود آل‌سه‌زينس و هيدرااتس جمع شود . اسكندر ، پس از دادن اين دستورها ، قسمتى را ، كه مركب از هىپاس‌پيست‌ها و كمانداران و آگريان و كمانداران سوار و غيره بود ، با خود برداشته از راه كوير بسوى مردم مالّيان راند و پس از پيمودن 400 استاد روز سوّم باوّل شهر مالّيان رسيد . مردم مزبور ، چون تصوّر نميكردند ، كه اسكندر بكوير داخل خواهد شد ، به شهر پناه بردند و اسكندر آن را محاصره كرد . بعد فالانژ در رسيد و اسكندر پرديكّاس را با سواره‌نظامش و سواره‌نظام كليتوس « 1 » و آگريانى مأمور كرد ، شهر ديگر را تنگ محاصره كند و نگذارد ، هنديهاى شهر با خارج ارتباط يابند ، ولى يورش نبرد ، تا\r\n\r\n\r\n","description":"","footnote":"\r\n( 1 ) - يعني سواره‌نظامى ، كه بنام كليتوس خوانده ميشد .\r\n","page_name":" 1822 ","page_number":935},
  {"content":"\r\n\r\nاو وارد شود . بعد اسكندر به شهر اوّل يورش برد و سنگرهاى مالّيان را گرفت .\r\nدر نتيجه عدّهء زيادى از اين مردم كشته شد ، عدّه‌اى از حيّز انتفاع افتاد و بقيّه مردم بقلعه‌اى ، كه بر يك بلندى بود ، پناه بردند . اين‌ها در اينجا مزايائى داشتند ، تا بالاخره مقدونيها بر جدّ خود افزوده قلعه را گرفتند و دوهزار نفر مالّيانى از دم شمشيرهاى مقدونى گذشت . اما پرديكّاس ، همين كه به شهر ديگر ، كه ميبايست محاصره كند ، رسيد و ديد ، كه شهر خالى است و سكنهء آن فرار كرده‌اند ، بتعقيب آنان پرداخت و تقريبا تمامى فراريها را كشت . فقط عدّه كمى خودشان را بباطلاقها رسانيده نجات يافتند ( آريّان ، همانجا ، بند 2 ) .\r\n\r\nعبور از هيدرااتس ، تسخير شهر برهمن‌ها\r\nاسكندر بقشون خود استراحت داده در پاس اوّل شب حركت كرد . بعد تمام شب را با سرعت پيش رفته در طليعهء صبح برود هيدرااتس رسيد . چون مالّيان بتازگى از اين رود گذشته بودند ، اسكندر آنها را تعقيب كرده بعضى را در وسط رود و برخى را در آنطرف آن كشته نفرات زياد اسير كرد . عدّهء زيادى هم خودشان را به جائى رسانيدند ، كه طبيعت و كارهاى دستى اهالى ، آن را محكم كرده بود . باوجود اين ، چون پياده‌نظام رسيد ، مقدونيها قلعه را گرفته ، هرقدر كه ميخواستند ، از مالّيان كشتند و باقى را اسير كردند . بعد اسكندر به قصد شهر ديگر برهمن‌ها حركت كرد ، زيرا بعض مالّيان باينجا پناهنده شده بودند . فالانژ بمحاصره پرداخت و مقدونىها تير بر اهالى باريدند . در اين‌وقت اهالى بقلعه درآمدند و بعض مقدونىها با اهالى در يك زمان داخل قلعه شدند . آنها چون وضع را چنين ديدند ، برگشته 25 نفر مقدونى را كشتند و پس از آن اسكندر امر كرد نردبانها را آورده قلعه را بكوبند . يكى از برجها خراب شد و شكافى در قلعه پديد آورد . اسكندر از اين‌موقع استفاده كرده از شكاف مزبور حمله كرد و مقدونيها ، چون اين اقدام اسكندر را ديدند ، از اينكه او از سربازان پيش افتاده ، خجل گشته از هرطرف از ديوار قلعه بالا رفتند و تازه بارگ رسيده بودند ، كه ديدند ، هنديها خانه‌ها را آتش زده‌اند . پس از آن بعض اهالى خودشان را در آتش انداختند\r\n\r\n","description":"","footnote":"","page_name":" 1823 ","page_number":936},
  {"content":"\r\n\r\nو برخى باستقبال مقدونيها شتافته خودشان را روى شمشيرهاى آنان افكندند .\r\nبدين ترتيب پنجهزار نفر كشته شد و احدى اسير نگشت . آريّان گويد : « اين مردان دلير مرگ شرافتمندانه را بر زندگانى ترجيح دادند » ( كتاب 6 ، فصل 2 ، بند 2 - 3 ) .\r\n\r\nتعقيب مالّيان ، تسخير پايتخت آنها\r\nپس از آن اسكندر در تعقيب مالّيان داخل كويرى شد و در آنجا يك روز بماند . در اينوقت او به پىتون « 1 » و دمتريوس « 2 » دستور داد ، كه با پياده‌نظام و سپاهيان سبك‌اسلحه به طرف رود برگشته كسانى را ، كه تسليم نمىشوند ، بكشند و نيز با كسانى ، كه در جنگلها در كنار رود باشند ، چنين كنند . امّا خود اسكندر به طرف پايتخت مالّيان راند ، زيرا فراريهاى ساير شهرها در آن‌جا جمع شده بودند . اينها ، همين كه از نزديك شدن اسكندر آگاه شدند ، پايتخت را رها كرده و از رود هيدرااتس گذشته در ساحل مقابل بر يك بلندى صفوف خود را آراستند ، تا از عبور اسكندر از رود مزبور ممانعت كنند . اسكندر در حال در رأس سواره‌نظام حركت كرد و پياده‌نظام از دنبال او روانه شد . پس از آن ، اسكندر ، همين كه برود رسيد ، از آن گذشت و مالّيان ، چون جسارت او را ديدند ، منظّما عقب نشستند ، ولى بعد كه دريافتند ، جنگ با سواره‌نظام است ، برگشته سخت جنگيدند . عدّهء اينها پنجاه‌هزار نفر بود . اسكندر ، چون ديد اينها تنگ بهم چسبيده‌اند و او پياده نظام ندارد ، بزدوخوردهاى مختصر اكتفا كرد ، تا آگريان و سپاهيان سبك‌اسلحه و كمانداران رسيدند . فالانژ هم نزديك بود برسد . در اين احوال از جهت رسيدن قواى اسكندر ، هنديها بقلعه‌اى پناه بردند و او حمله كرده عدّهء زيادى از آنها بكشت و باقى را در اين انتظار ، كه پياده‌نظام برسد ، در شهر محاصره كرد ، و چون شب در ميرسيد و قشون اسكندر بواسطهء طىّ مسافت زياد و عبور از رود خسته بود ، يورش بروز ديگر محوّل گشت و فرداى آن روز اسكندر قشون خود را دو قسمت كرده حمله برد . در نتيجه هنديها بقلعه پناه بردند ، اسكندر يكى\r\n\r\n\r\n","description":"","footnote":"\r\n( 1 ) -  Python . \r\n( 2 ) -  Demetrius . \r\n","page_name":" 1824 ","page_number":937},
  {"content":"\r\n\r\nاز دروازه‌ها را شكسته داخل شهر گرديد و پرديكّاس با قسمتى از قشون پس از او داخل شد . سربازها نردبانها را نزديك نياوردند ، زيرا چون ديدند ، كه سنگرها بىمدافع است ، پنداشتند ، كه شهر تسخير گشته ( آريّان ، كتاب 6 ، فصل 3 ، بند 2 ) .\r\nپس از آن ، همين كه مقدونىها ديدند ، كه دشمن در قلعه است ، ديوارها را خراب كرده نردبان‌ها را حركت دادند و ، چون اسكندر ديد ، كه بتانّى نردبانها را ميآورند ، نردبانى را از دست سربازى گرفته به ديوار چسبانيد ، سپر را روى سر گرفته از نردبان بالا رفت و روى سنگر قرار گرفت . در اين‌حال او تكيه بسپر خود داده بعض مدافعين را از سنگر پائين افكند و برخى را با شمشير زد .\r\nهىپاس‌پيست‌ها ، چون ديدند ، كه اسكندر تنها در جاى خطرناكى است ، شتافتند ، تا خودشان را به او برسانند ، ولى نردبان شكست و افتادند . چون اسكندر بواسطهء درخشندگى اسلحه و شجاعتى ، كه بروز داد ، جالب توجه بود ، هنديها تيرهاى زياد بر او باريدند . در اين‌وقت اسكندر ديد ، كه بايد بر سنگر قرار گرفته خود را هدف تيرها قرار دهد يا از سنگر بدرون قلعه بجهد . او شقّ آخرى را اختيار كرد ، زيرا پنداشت ، كه شايد اين كار دشمنانش را مرعوب سازد . بعد ، كه در درون قلعه واقع شد ، چند نفر هندى حمله كردند . اسكندر عدّه‌اى را با شمشير دفع كرد و دو نفر را با سنگ . هنديها ، چون ديگر جرئت نكردند ، نزديك شوند ، او را تيرباران كردند . در اين‌حال په‌سست « 1 » ، آبره‌آس « 2 » و لئونّاتوس « 3 » ، كه قبل از شكستن نردبان خودشان را به بالاى سنگر رسانيده بودند ، بدرون قلعه جسته بكمك اسكندر شتافتند . به صورت آبره‌آس تيرهائى آمد و او افتاد . تير ديگر جوشن اسكندر را دريده به بالاى سينه‌اش فرو نشست و ، چنان كه بطلميوس گويد ، « هوا و خون از زخم فوران كرد » . در ابتداء اسكندر بواسطه حرارت بدن از پا درنيامد ، ولى چون خونى زياد از او رفت ، ضعيف گشته روى سپرش افتاد . در اين‌حال په‌سست جلو او ايستاده با سپرى ، كه اسكندر از معبد مىنرو در ترووا\r\n\r\n\r\n","description":"","footnote":"\r\n( 1 ) -  Peucestes . \r\n( 2 ) -  Abreas . \r\n( 3 ) -  Leonnatus . \r\n","page_name":" 1825 ","page_number":938},
  {"content":"\r\n\r\nبرداشته بود و آن را حامى خود ميدانست ، او را پوشيد و لئونّاتوس از طرف ديگر او را دفاع كرد . اين دو نفر مجروح شده بودند و اسكندر در حال نزع بود ( آريّان ، كتاب 6 ، فصل 3 ، بند 3 ) .\r\n\r\nتسخير قلعه ، قتل‌عام\r\nپس از شكستن نردبان مقدونيها ديدند ، كه نمىتوانند خودشان را به اسكندر برسانند و ، چون او را در خطر ميديدند ، در جستجوى هر وسيله شدند ، كه اين نقص را جبران كنند . بعضى ميخهائى در ديوار فرو برده و به اين ميخها آويخته روى شانه‌هاى يكديگر خودشان را به بالاى سنگر كشيدند . بعد بدرون قلعه جسته به طرف اسكندر شتافتند و ، چون ديدند ، كه او خوابيده و هيچ حركت نميكند ، بناى ناله و ضجّه را گذارده با سپرهايشان تن او را پوشيدند . برخى دروازه‌هائى را ، كه بين دو برج بود ، باز كرده مقدونىها را بدرون قلعه راه دادند . اينها ، همين كه وارد قلعه شدند ، حمله بهنديها كرده بكشتارى مهيب پرداختند و باحدى ابقاء نكردند ، چنان كه مرد و زن ، بزرگ و كوچك همه از دم شمشير گذشتند ( همانجا ، بند 4 ) .\r\n\r\nزخم اسكندر ، تذكّر آريّان\r\nآريّان گويد ( كتاب 6 ، فصل 4 ، بند 1 ) : راجع به زخم اسكندر روايات مختلف است . بعض نويسندگان گويند : طبيبى كريتودموس « 1 » نام از اهل گس ، كه از اعقاب اسكولاپ « 2 » بود ، زخم را گشوده آهن را بيرون كشيد . برخى گفته‌اند ، كه سماتوفيلاكس پرديكّاس « 3 » ، طبيب را دور كرده بامر اسكندر زخم را با شمشير گشود و تير را بيرون آورد .\r\nاز اسكندر بواسطه اين زخم خونى زياد رفت ، ولى در حال بيهشى دوّم خون ايستاد .\r\nاين واقعه چند دروغ تاريخى ايجاد كرد ، كه اگر كتاب من آن را بر طرف نكند ، در نزد اعقاب ما انتشار خواهد يافت . عموما به اين عقيده‌اند ، كه اين قضيّه در جنگ با مردم اكسىدراك وقوع يافته ، و حال آنكه شكّى نيست ، كه در جنگ با مالّيان ، يعنى مردم آزاد هند ، روى داده . راست است ، كه مالّيان ميخواستند\r\n\r\n\r\n","description":"","footnote":"\r\n( 1 ) -  Critodemus . \r\n( 2 ) -  Esculape  ( بعقيدهء يونانيها ربّ النّوع طبّ بود ) .\r\n( 3 ) -  Somatophylax Perdiccas . \r\n","page_name":" 1826 ","page_number":939},
  {"content":"\r\n\r\nبا مردم اكسىدراك متّحد شوند ، ولى اسكندر به آنها مجال نداد . بعد آريّان از موضوع خارج شده گويد : « چنين است نيز آن عقيدهء كذب ، كه موافق آن جنگ آخرى داريوش را با اسكندر در اربيل مىدانند ، و حال آنكه بگفته بطلميوس و آريستوبول در نزديكى گوگمل و رود بوملوس « 1 » ( زهاب ) روى داد و ، چون گوگمل قصبهء حقيرى بشمار ميرفت و نام آن معروف و خوش‌آهنگ نبود ، نام صدادار اربيل را ترجيح دادند . اگر بخواهيم اين نوع بىرعايتى را مجاز بدانيم ، پس بايد جدال دريائى سالامين را به برزخ كرنت « 2 » و جدال بحرى آرتميز را به اژين « 3 » يا به سونيوم « 4 » نقل كنيم » . پس از اين چند جمله آريّان بموضوع برگشته ، چنان كه گويد : مورّخين متّفقند ، كه په‌سست اوّل كسى بود ، كه اسكندر را با سپر خود پوشيد . راجع به آبره‌آس و لئونّاتوس روايات مختلف است . برخى گفته‌اند ، كه اسكندر از ضربتى ، كه بسر او وارد آمد ، افتاد و چون بعد برخاست ، تيرى به سينه‌اش فرو نشست . اما بطلميوس فقط قضيّه تير را ذكر كرده . مهمترين اشتباه تاريخى در اينجا است ، كه بعضى نوشته‌اند : بطلميوس از جمله اشخاصى بود ، كه با اسكندر به بالاى سنگر برآمد ، با سپرش او را پوشيد و حتّى پس از اين واقعه لقب سوتر « 5 » يافت ، و حال آنكه خود بطلميوس گويد ، كه چون در جاى ديگر بجنگ با هنديها مشغول بود ، در اينجا حضور نداشت .\r\nبعد مورّخ مذكور گويد : از اينكه از موضوع خارج شدم ، طلب عفو ميكنم .\r\nميخواستم كسانى ، كه بعد از ما تاريخ خواهند نوشت ، در انتخاب وقايع و شرح آن بيشتر احتياط كنند .\r\n\r\nشايعهء مرگ اسكندر\r\nدر اين احوال ، كه اسكندر مشغول معالجه و بستن زخم خود بود ، در اردويش خبر مرگ او شيوع يافت . حزن و اندوه مقدونيها عمومى بود ، چنان كه ضجّه و ناله همه بلند شد و پس از آن اين خبر باعث نگرانىها و بهت گرديد . ميگفتند : « كدام‌يك از آنهمه سرداران ، كه\r\n\r\n\r\n","description":"","footnote":"\r\n( 1 ) -  Bumelus . \r\n( 2 ) -  Corinthe . \r\n( 3 ) -  Egine . \r\n( 4 ) -  Sunium . \r\n( 5 ) -  Soter  ( يعنى ناجى ) .\r\n","page_name":" 1827 ","page_number":940},
  {"content":"\r\n\r\nبقضاوت اسكندر و ما لايقند ، جانشين او گردند ، فرماندهى را به عهده خواهد گرفت .\r\nچطور از ميان آنهمه مردمان جنگجو به وطن خود برگرديم ، و حال آنكه بعضى هنوز باطاعت درنيامده‌اند و برخى ، چون ديگر ترسي از اسكندر نخواهند داشت ، ياغى خواهند شد . چگونه از آنهمه رودهاى بزرگ بگذريم ، چه وسايلى داريم و چه بايد بكنيم ؟ اسكندر ، ديگر وجود ندارد » .\r\nبراى اسكات مقدونيها به آنها گفتند ، كه اسكندر هنوز زنده است ، ولى اين حرف را باور نكردند ، چنان كه او مجبور شد به خط خود بنويسد ، كه به زودى باردو خواهد آمد . اين وسيله هم مفيد نيفتاد ، زيرا اندوه و ترس باعث ترديد بود و ميگفتند ، كه اين نامه را يكى از صاحب‌منصبانش ساخته ( آريّان ، كتاب 6 ، فصل 4 ، بند 2 - 3 ) .\r\nچون خبر اين احوال به اسكندر رسيد ، از عواقب آن بيمناك گشته گفت ، او را بكنار هيدرااتس ببرند ، تا در آنجا بكشتى نشسته باردوئى ، كه در محلّ تلاقى اين رود با رود آل‌سه‌زينس زده بودند ، برود . وقتى كه كشتى اسكندر باردو نزديك شد ، بامر او پيشانى كشتى را باز كردند و همه او را ديدند ، ولى چون ترديد داشتند ، كه زنده باشد ، كشتى پيش‌تر رفت و او دست خود را به طرف سپاه دراز كرد . در اين‌وقت فريادهاى شادى از اردو برخاست و همه دست‌هايشان را به آسمان بلند يا بسوى اسكندر دراز كردند . بعد تخت روان او را آوردند ، ولي او ترجيح داد بر اسب نشيند . در اين‌وقت هلهلهء شادى بلند شد و در سواحل و جنگل‌ها طنين انداخت . بعد ، وقتى كه اسكندر بخيمهء خود رسيد و پياده شد ، دور او را گرفتند . يكى دستش را ميبوسيد ، ديگرى زانوهايش و سوّمى لباسش را . نه‌آرخ گفته ، كه دوستان اسكندر در اين‌موقع او را ملامت كرده گفتند : « خود را بچنين خطرى انداختن وظيفه سرباز بود ، نه كار فرمانده » ، ولى يكنفر سرباز ب‌اسيانى را اين ملامت خوش نيامد و بلهجهء خشن خود گفت : « نصيب پهلوانان همين چيزها است ، آنهائى كه كارهاى بزرگ انجام ميدهند ، بايد رنجهاى بزرگ هم ببرند » .\r\n\r\n","description":"","footnote":"","page_name":" 1828 ","page_number":941},
  {"content":"\r\n\r\nپس از آن هلهلهء سربازان برخاست و گويندهء اين جمله نزد اسكندر گرامىتر گشت ( همانجا ، بند 3 ) .\r\n\r\nروايت پلوتارك\r\nراجع بجنگ اسكندر با مالّيان روايت پلوتارك همان روايت آريّان است ، ولى مورّخ مذكور گويد ( اسكندر ، 84 ) ، كه پادشاه مقدونى چند زخم برداشت و يكى از هنديها تيرى به طرف او انداخت كه از جوشن گذشته به بالاى پستانش آمد و اسكندر افتاد . پس از آن ، اين هندى حمله كرده خواست با قمه كار او را بسازد ، كه در اين‌وقت پسس‌تاس « 1 » و ليم‌نه « 2 » در رسيدند و خودشان را سپر اسكندر قرار دادند . دوّمى كشته شد ، ولى اوّلى چندان مقاومت كرد ، تا اسكندر برخاست و هندى را كشت . بعد ضربتى به گردن اسكندر آمد . اين ضربت بقدرى شديد بود ، كه اسكندر افتاد و بيهوش شد . در اين حين مقدونيها او را بخيمه‌اش برده تير را با زحمت زياد از تن او بيرون كشيدند .\r\nعرض پيكان سه انگشت و طول آن چهار انگشت بود . پس از آن اسكندر چند روز در تحت معالجه بود ، تا اينكه مقدونيها روزى در درب خيمهء او همهمه كردند ، با اين مقصود ، كه او را ببينند . در اين‌حال او لباس پوشيد و بملاقات آنها شتافت .\r\nپس از آن قربانىها براى خدايان كرده به راه افتاد ، ولى در عرض راه چند دفعه از كشتيها پياده شده شهرهائى را با مملكتى وسيع باطاعت درآورد .\r\n\r\nمطيع شدن مردم اكسىدراك و مالّيان\r\nپس از آن بقول آريّان ( كتاب 6 ، فصل 4 ، بند 4 ) :\r\nبقيّه مردم مالّيان و اعاظم شهرهاى اكسىدراك بعدّهء 150 نفر رسولانى با هداياى كمياب هند نزد اسكندر فرستاده عذر خواستند ، از اينكه زودتر اظهار انقياد نكرده‌اند . جهت آن بود ، كه اين مردمان از زمان جهانگيرىهاى باكوس آزاد بودند و اين آزادى گرانبها را ميخواستند محفوظ دارند ( معلوم است ، كه براى خوش‌آمد اسكندر چنين گفته‌اند ، جهانگيرى باكوس افسانه است و هنديها بافسانه‌هاى يونانى معتقد نبودند ) ولى حالا حاضرند از پادشاهى ، كه از نژاد خدايان است ، تمكين كنند . اسكندر\r\n\r\n\r\n","description":"","footnote":"\r\n( 1 ) -  Peucestas . \r\n( 2 ) -  Limnee . \r\n","page_name":" 1829 ","page_number":942},
  {"content":"\r\n\r\nاز اعاظم آنها هزار نفر گروى خواست ، كه تا زمانى كه تسخير هند انجام نيافته ، نزد او بمانند . مالّيان اين تكليف را پذيرفته از بهتر و قوىترين مردان خود اين عدّه را دادند و بطيب خاطر 150 ارّابه با ارّابه‌رانان آوردند . اسكندر ارّابه‌ها را پذيرفته مردان را ردّ كرد و فيليپ را بايالت اين مملكت منصوب داشت ( راجع به دو مردم مزبور بالاتر گفته شد ، كه مالّيان را با مولتان كنونى و اكسىدراك را با اوچ مطابقت داده‌اند و مردمان مزبور در پنجاب در حدود جنوب‌شرقى آن ميزيستند . م . ) .\r\n\r\nشورش يونانىهاى باختر\r\nآريّان راجع به اين موضوع چيزى ننوشته ، ولى ديودور چنين گويد ( كتاب 17 ، بند 99 ) : در اين‌وقت شايعه‌اى انتشار يافت ، كه اسكندر كشته شده و بر اثر اين خبر يونانىهائى ، كه از مدّتى قبل به حكم اسكندر در باختر و سغد اقامت گزيده بودند و از ماندن در اين صفحات در ميان خارجىها رضايت نداشتند ، بر مقدونيها شوريدند .\r\nاينها بعدهء سه‌هزار نفر جمع شده مشقّاتى زياد براى بازگشت به وطن خود متحمّل شدند ، ولى بعدها ، پس از مرگ اسكندر ، مقدونيها تمامى آنها را ريزريز كردند .\r\nكنت‌كورث اين واقعه را چنين ذكر كرده ( كتاب 9 ، بند 7 ) : زمانى ، كه اين وقايع ، يعنى جنگ اسكندر با مالّيانها روى ميداد ، سربازان يونانى ، كه بامر اسكندر در باختر مستعمراتى « 1 » بنا كرده بودند ، از جهت منازعه‌اى ، كه بين آنها درگرفته بود ، شوريدند . جهت شورش از ترسى بود ، كه بر اثر منازعه‌اى از اسكندر داشتند . شرح قضيّه اين است ، كه يونانيها چند نفر از هموطنان خود را كشتند و اقوياى آنها ارگ باختر را تصرّف و بوميها را نيز بشورش دعوت كردند . رئيس اين يونانيها آتنودور « 2 » نامى بود ، كه عنوان پادشاهى اختيار كرد ، ولى نه از جهت جاه‌طلبى ، بل با اين مقصود ، كه با اشخاصى ، كه او را پادشاه ميدانستند ، به يونان برگردد . يكنفر يونانى ، كه بىكن « 3 » نام داشت به او حسد برده بدست بوكسوس « 4 »\r\n\r\n\r\n","description":"","footnote":"\r\n( 1 ) -  Colonies . \r\n( 2 ) -  Athenodore . \r\n( 3 ) -  Bicon . \r\n( 4 ) -  Boxus . \r\n","page_name":" 1830 ","page_number":943},
  {"content":"\r\n\r\nنامى ، كه از مردم ماسريان « 1 » بود ، نابودش كرد . پس از آن او سربازان را جمع كرد با اين نيّت ، كه بگويد : اين قضيّه از تقصير آتنودور است ، زيرا او قصد حيات مرا داشت . اين حرف اثر نكرد و سربازان از او ظنين شده خواستند او را بكشند ، ولى سركردگان آنها مانع گشتند . بعد ديرى نگذشت ، كه بىكن بر ضدّ ناجيان خود اقدام كرد و آنها خود او و بوكسوس را گرفته دوّمى را كشتند و بىكن را نگاهداشتند ، تا با زجر بكشند . روزى كه او را برهنه كرده بودند ، تا زجر كنند ، چنين اتفاق افتاد ، كه سربازان ، بىاينكه جهت آن معلوم شده باشد ، بهيجان آمده اسلحه برداشتند و اين واقعه باعث شد ، كه زجركنندگان دست از بىكن بازداشتند و او برهنه نزد سربازان رفته بوسيلهء آنها آزاد گرديد . پس از آن بىكن با عدّه‌اى از يونانيها به طرف يونان روانه گشت .\r\n\r\nهمچشمى يونانى و مقدونى\r\nپس از اينكه زخم اسكندر التيام يافت ، او قربانيها براى آلهه كرد و ضيافت‌هائى برپا داشت . در يكى از اين ميهمانيها قضيه‌اى روى داد ، كه اگرچه اساسا بىاهميّت است ، ولى ، چون حاكى از ضدّيت باطنى مقدونيها با يونانيها است ، ذكر ميكنيم .\r\nديودور گويد ( كتاب 17 ، بند 100 ) : در ميان مقدونيها شخصى بود قوىهيكل و زورمند ، كه او را گراگوس « 2 » مىناميدند . اين شخص ، كه در جدالها از جهت رشادت و قوّت بازو معروف گشته بود ، در موقع يكى از ضيافتها در حال مستى پهلوان معروف يونانى را ، كه ديوك‌سيپ آتنى « 3 » نام داشت ، بمبارزه طلبيد .\r\nميهمانها ، چون طالب تماشا بودند ، طرفين را بمبارزه تشجيع كردند و ، چون پهلوان مزبور اين دعوت را پذيرفت ، اسكندر روز كشتىگيرى را معيّن كرد .\r\nبعد در آن‌روز هزاران نفر مقدونى و يونانى در ميدان مبارزه حاضر شدند و اسكندر هم حضور بهمرسانيد . معلوم است ، كه مقدونيها طالب فتح گراگوس بودند و يونانيها ، به عكس ، ميخواستند پهلوان آنها فاتح گردد . وقتى كه مبارزه شروع شد ، گراگوس از مسافت معيّن زوبين خود را به طرف ديوك‌سيپ انداخت ، ولى\r\n\r\n\r\n","description":"","footnote":"\r\n( 1 ) -  Macerien . \r\n( 2 ) -  Goragus . \r\n( 3 ) -  Dioxippe d'Athenes . \r\n","page_name":" 1831 ","page_number":944},
  {"content":"\r\n\r\nاو چابكانه خم شد و زوبين گذشت . بعد مبارز مقدونى پيش رفته با نيزه بلند حمله كرد و پهلوان يونانى ، با گرزى كه بدست راست داشت ، نيزه او را شكست . پس از آن‌كه گراگوس دو دفعه حمله‌اش بخطا رفت ، دست بشمشير برد ، ولى پهلوان يونانى ماهرانه جسته به گردن او نشست و با دست چپ ، او را گرفته نگذاشت شمشير خود را بكشد و در همان لحظه با گرز چنان ضربتى بپاى مقدونى وارد كرد ، كه او را از پاى درآورد . بعد ، همين كه او بر زمين نقش بست ، ديوك‌سيپ پاى خود را روى گلوى او گذاشته و گرز خود را بلند كرده بتماشاچىها نگاه كرد . در اين‌وقت از ناظرين صداى احسنت بلند شد و اسكندر امر كرد ، كه پهلوان يونانى مغلوب خود را رها كند و اعلام داشت ، كه مبارزه خاتمه يافته . اين فتح پهلوان يونانى اسكندر را خوش نيامد ، مقدونيها هم با او بد شدند و ببهره‌مندى او حسد بردند . پس از آن اسكندر همواره از توجّه خود نسبت به ديوك‌سيپ كاست و مقدونيها درصدد ايذاء او برآمدند ، تا آنكه بالاخره يكى از خدمه دربار را تحريك كردند ، زير بالش او جامى از زر پنهان كند و بعد در سر ميز گفتند ، كه ديوك‌سيپ دزد است ، و الّا جام زير بالش او پيدا نميشد . اين اتّهام بپهلوان يونانى فوق‌العاده گران آمد ، چنان كه از سر ميز برخاسته به منزل خود رفت ، نامه‌اى به اسكندر نوشته توطئه را براى او شرح داد و بعد انتحار كرد . اسكندر از مرگ او و از اينكه او را در قشون خود داخل نكرده بود ، متأسف شد ، ولى معلوم است ، كه اين تأسف نتيجه نداشت .\r\n\r\nاسكندر در محلّ تلاقى آل‌سه‌زين و سند\r\nبقول آريّان ( كتاب 6 ، فصل 5 ، بند 1 ) اسكندر بكشتىهائى ، كه در زمان مرض و نقاهت او ساخته بودند ، نشسته از محلّى ، كه هيدرااتس به آل‌سه‌زين ميريزد ، گذشته برود آخرى درآمد . بعد اين رود را پيموده به جائى رسيد ، كه آل‌سه‌زين برود سند داخل مىشود . در اينجا آب سند ميافزايد ، زيرا آب چهار رود ديگر متدرجا به اين رود ميريزد . اين رودها ، چنان كه در جاى خود ذكر شده ، عبارت‌اند از :\r\n\r\n","description":"","footnote":"","page_name":" 1832 ","page_number":945},
  {"content":"\r\n\r\n1 - هيداسپ ( جلم ) « 1 » . 2 - هيدرااتس ( راوى ) . 3 - هيفازيس ( بيس ) . 4 - آل‌سه‌زينس ( چناب ) ( سترابون هيفازيس را هىپانيس و هيدرااتس را هىآرتيس نوشته - كتاب 15 ، فصل 1 ) . پهناى سند از اينجاها تا جائى ، كه مصبّش بشعبه‌هائى تقسيم شده ، صد استاد ( سه فرسنگ و ثلث ) و بل بيشتر است . اسكندر در محلّ تلاقى رود آل‌سه‌زينس توقف كرد ، تا پرديكّاس رسيد . او مردم آزاد آبستان « 2 » را مطيع كرده بود . كشتىهاى سى پاروئى و كشتىهاى حمل‌ونقل ، كه مردم مستقل كساثرس « 3 » ساخته بودند ، در اين‌جا ببحريّه اسكندر افزود . بعد رسولانى از مردم و جمهورى اسّاديان « 4 » وارد شده اظهار انقياد كردند . اسكندر حدود ايالت فيليپ را تلاقى آل‌سه‌زينس و سند قرار داده سواره‌نظام تراكى و عدّه‌اى از سپاهيان ديگر براى نظم ايالت به اختيار او گذاشت ( قبل از اينكه حكايت آريّان را دنبال كنيم ، لازم است تذكر دهيم ، كه از مردم كساثرس فقط آريّان اسم برده ، بىاينكه گفته باشد ، كه مساكن اين مردم كجا بوده . مورّخين و نويسندگان ديگر ، يعنى ديودور ، پلوتارك ، سترابون ، بطلميوس و كنت‌كورث ذكرى از اين مردم نكرده‌اند . م . ) .\r\n\r\nبناى دو شهر\r\nآريّان گويد ( همانجا ، بند 2 ) اسكندر در محلّ تلاقى آسه‌زين و سند شهرى بنا كرد ، كه از جهت موقعش بايد داراى سكنه زياد گردد و معروف شود . در اينجا كارخانه كشتىسازى تأسيس شد ( راجع به اين شهر بايد گفت ، كه آثارى از گفتهء آريّان پيدا نشده و معلوم نيست ، با كدام‌يك از محل‌ّهاى كنونى بايد آن را مطابقت داد . م . ) ، وقتى كه اسكندر در اين محلّ بود ، پدرزن او اكسيارتس وارد شد و اسكندر ايالت پاراپاميز را به او داد ، زيرا والى سابق اين ايالت تيرىيس‌تيس « 5 » از عهدهء اداره كردن آن خوب برنيامده بود . پس از آن اسكندر به كراتروس امر كرد ، كه با سپاهش به طرف چپ رود سند بگذرد ، زيرا اين راه براى پياده‌نظام سنگين‌اسلحه مناسب‌تر بود و ديگر ، اهالى اين صفحه\r\n\r\n\r\n","description":"","footnote":"\r\n( 1 ) - اسامى ، كه در هلالين گذارده شده ، نامهاى كنونى اين رودها است .\r\n( 2 ) -  Abestanes . \r\n( 3 ) -  Xathres . \r\n( 4 ) -  Ossadiens . \r\n( 5 ) -  Tiryestis . \r\n","page_name":" 1833 ","page_number":946},
  {"content":"\r\n\r\nبا اسكندر چندان مساعد نبودند . بعد خود اسكندر از طريق رود سند پائين آمده ( يعنى به طرف جنوب حركت كرده ) بپاىتخت سغديان رسيد و امر كرد در كنار رود سند شهرى بنا كنند و يك كارخانه كشتىسازى نيز بسازند . او كشتيهاى خود را هم در اين‌جا تعمير كرد . از تمام صفحاتى ، كه بين درياى بزرگ ( عمان ) و محلّ التقاى آل‌سه‌زين و سند است ، اسكندر يك ايالت تشكيل و به اكسارتس و پىتون « 1 » تفويض كرده حدود اين ايالت را تا ساحل دريا امتداد داد ( اين جمله آريّان گنگ و با آنچه بالاتر گفته متناقض است ، زيرا چند سطر بالاتر گفت ، كه اكسيارتس والى پاراپاميز شد . نيز معلوم نيست ، كه مقصود او از سغديان چه صفحه‌اى بوده . م . ) .\r\n\r\nمطيع كردن موسيكانوس « 2 » و اكسىكانوس « 3 » و سامبوس « 4 »\r\nچنان كه آريّان گويد ( كتاب 6 ، فصل 5 ، بند 3 ) اسكندر كراتروس را به رخّج و سيستان فرستاد و خودش از راه رود سند بولايت موسيكانوس ، كه غنىترين قسمت هند بود ، رفت . از نخوتى كه اسكندر داشت ، به او برخورده بود ، كه اين امير هدايائى براى او نفرستاده و اظهار انقياد نكرده بود . چون ورود او بولايت مزبوره ناگهان روى داد ، موسيكانوس باستقبال اسكندر شتافته هدايائى آورد و باطاعت درآمد . اسكندر موسيكانوس را بامارت ابقاء داشت و به كراتروس امر كرد ، قلعه‌اى در اينجا فورا بسازد و ساخلوى در آن گذاشت .\r\nسپس اسكندر تيراندازان و آگريانىها و تمام سواره‌نظام را برداشته بولايت اكسىكانوس رفت ، زيرا او هم اظهار انقياد نكرده بود . دو شهر اين ولايت دفعة گرفته شد و اكسىكانوس را در يكى از آن دو شهر اسير كردند . بعد همه مطيع گشتند و اسكندر غنائم را باستثناى فيل‌ها بسربازان واگذارده به قصد سامبوس حركت كرد . اين شخص والى هنديهاى كوهستانى بود و ، چون شنيد ، كه اسكندر موسيكانوس را به سمت سابق خود ابقاء كرده ، از آنجا كه با او ضدّ بود ، گريخت و اسكندر بپاىتخت ولايت او ، كه سين‌دومانا « 5 » نام داشت ، وارد شد . دوستان و\r\n\r\n\r\n","description":"","footnote":"\r\n( 1 ) -  Pithon . \r\n( 2 ) -  Musicanus . \r\n( 3 ) -  Oxycanus . \r\n( 4 ) -  Sambus . \r\n( 5 ) -  Syndomana . \r\n","page_name":" 1834 ","page_number":947},
  {"content":"\r\n\r\nصاحب‌منصبان سامبوس خزانه و فيلهاى او را به اسكندر تسليم كرده گفتند ، كه سامبوس دشمن او نيست . خصومت او با موسيكانوس است . بعد اسكندر شهرى را ، كه برهمن‌ها بر او شورانده بودند ، تسخير كرد و آنها را كشت . در اينجا آريّان گويد ، كه برهمن‌ها حكماى هندىاند و من در كتابى ديگر ، كه راجع به اين صفحات است ، از فلسفهء آنها صحبت خواهم كرد . در اين احوال به اسكندر خبر رسيد ، كه موسيكانوس ياغى شده . اوپىتون را براى تدمير امير مزبور فرستاد و خودش بمحاصره شهرهاى ديگر پرداخته بعضى را از بيخ‌وبن برافكند و در برخى قلاعى ساخته ساخلوى در آنجاها نشاند . سپس اسكندر به طرف بحريّه خود و اردوگاه رفت . پىتون هم وارد شده موسيكانوس را آورد . به حكم اسكندر او را با برهمن‌هائى ، كه محرّك شورش بودند ، بصليب كشيدند . نيز در اين زمان پادشاه پتاله « 1 » نزد اسكندر آمده مطيع گشت ( آريّان گويد ، كه پتاله جزيره‌اى است در مصبّ سند و اين مصبّ از مصبّ نيل وسيعتر است ) . پس از آن اسكندر كراتروس را مأمور كرد ، كه با فيل‌ها از راه رخّج و سيستان بكرمان برود . قشونى ، كه او ميبايست حركت دهد ، اينها بودند : دسته‌هاى آتّالوس و مل‌آگر « 2 » و آن‌تىژن « 3 » و چند نفر تيرانداز و هترهائى ، كه به كار جنگ نمىآمدند . هفس‌تيون مأمور شد ، سپاهى را ، كه نميتوانست با اسكندر طى راه كند ، حركت دهد . در اينموقع پىتون هم دستور يافت ، كه بآنطرف سند گذشته مهاجرينى در شهرهاى مستحدث بنشاند و از شورش هنديها جلوگيرى كند .\r\n\r\nفرار پتاليان\r\nپس از طى سه روز راه به اسكندر خبر رسيد ، كه اهالى پتاله شوريده‌اند و رئيس آنها جزيره را رها كرده و رفته . بر اثر اين خبر ، اسكندر كشتىرانى را سريعتر كرد و ، چون بمحلّ مزبور رسيد ، ديد كه آن خالى از سكنه است . سپس دسته‌اى از سپاه سبك‌اسلحه بتعقيب فراريان پرداخته چند اسير آورد و اسكندر آنها را فرستاد بهموطنان خود بگويند ، كه نترسند و برگشته در شهرشان سكنى گزينند . بر اثر اين اظهار بعضى برگشتند . پس\r\n\r\n\r\n","description":"","footnote":"\r\n( 1 ) -  Patala . \r\n( 2 ) -  Meleagre . \r\n( 3 ) -  Antigene . \r\n","page_name":" 1835 ","page_number":948},
  {"content":"\r\n\r\nاز آن اسكندر هفس‌تيون را مأمور كرد قلعه‌اى در اينجا بسازد و نيز دستور داد براى آبادى محل چاه‌هائى كنده آب بدست آرد . هنگامى ، كه عمله كار ميكردند ، چند نفر هندى بر آنها تاخته و ، پس از زدوخوردى ، چند نفر را كشته و عدّه‌اى كشته داده ، فرار كردند . اسكندر دسته‌اى از سپاهيان خود فرستاد ، تا كارگرها را حمايت كنند .\r\n\r\nروايات ديگر\r\nاز زمان حركت اسكندر از رود هيفاز تا اين‌جا بيشتر روايت آريّان را متابعت كرده‌ايم ، زيرا مورّخ مذكور اين قسمت را مشروح‌تر نوشته و ديگر ، چون منابع تاريخ او يادداشت‌هاى بطلميوس و اريستوبول بوده ، اسامى مردمان و محل‌ّها را بالنّسبه بهتر و روشن‌تر ذكر كرده .\r\nروايات ديگران از قبيل ديودور ، پلوتارك و كنت‌كورث نيز در همين زمينه است ، ولى تفاوتهائى هم هست ، كه هرچند مهمّ نيست ، باوجود اين ذكر ميكنيم .\r\n\r\nجنگ با سيب‌ها « 1 »\r\nديودور گويد ( كتاب 17 ، بند 96 ) چون اسكندر بمحلّ التقاى رود هيداسپ و آسه‌زين رسيد ، سربازها را پياده كرده به قصد سيب‌ها رفت . اين مردم مىگفتند ، اعقاب اشخاصى هستند ، كه با هركول كوه آارن را محاصره كردند و ، پس از اينكه بهره‌مند نشدند ، هركول آنها را در اينجا نشاند . اسكندر اردوى خود را نزديك يك شهر نامى زد . اعاظم اهالى با هداياى گران‌بها نزد اسكندر آمده و نژاد خودشان را تذكّر داده اظهار انقياد كردند .\r\nاو رفتار آنها را ستود و آزاديشان را رعايت كرد . بعد بجنگ مردمان مجاور رفت و به زودى بمردم آگالاس « 2 » برخورد . قوّه اينها چهل‌هزار پياده و سه‌هزار سوار بود . مردم مزبور بر اثر جدال تلفات زياد داده و شكست خورده به شهر همجوار پناهنده شدند . اسكندر شهر مزبور را تسخير كرد و اهالى را برده‌وار بفروخت .\r\nقشون ديگر بومى در شهر ديگر بزرگى پناهنده شد و اسكندر آن را هم گرفت ، ولى ، چون اهالى در كوچه‌ها سنگر بسته بودند و از پشت‌بام‌ها جنگ ميكردند ، عدّه‌اى زياد از مقدونيها كشته شد . اسكندر در خشم فرو رفته امر كرد شهر را\r\n\r\n\r\n","description":"","footnote":"\r\n( 1 ) -  Sibes . \r\n( 2 ) -  Agalasse . \r\n","page_name":" 1836 ","page_number":949},
  {"content":"\r\n\r\nآتش بزنند و قسمت بزرگ اهالى در اين حريق بسوخت . بعضى به ارگ پناه برده امان خواستند و اسكندر آنها را بخشيد ( چنان كه معلوم است ، آريّان جنگ اسكندر را با اين مردم ذكر نكرده ) . كنت‌كورث مردم سيب را سوبيان « 1 » ناميده ( كتاب 9 ، بند 4 ) . پلوتارك اسم مردمى را سابّا « 2 » نوشته و گويد ، كه آسيب بسيار بمقدونيها وارد كردند ( كتاب اسكندر ، بند 85 ) ، ولى نميتوان محقّقا دانست ، كه مردم سابّا همان سيب‌ها بوده‌اند يا مردمى ديگر . سترابون سيب‌ها را سيبه « 3 » ناميده ( كتاب 15 ، فصل 1 ، بند 33 ) . كنت‌كورث گويد ( كتاب 9 ، بند 4 ) مردمى بعدّهء چهل‌هزار نفر مسلّح حاضر شدند با اسكندر جنگ كنند . اسكندر پس از غلبه ، جوانان آنها را سر بريد و باقى مردم را برده كرده بفروخت . بعد شهرى را محاصره كرد .\r\nمدافعه بقدرى سخت بود ، كه اسكندر تلفات زياد داده عقب نشست . سپس ، چون اهالى شهر ديدند ، كه او پا ميفشارد ، شهر را آتش زدند و خودشان را با زنان و اطفال بميان آتش افكندند . مقدونيها سعى ميكردند ، آتش را خاموش كنند ، و حال آنكه بوميها آتش را تيزتر ميكردند . فقط ارگ سالم ماند و اسكندر ساخلوى در آنجا گذارد . اين قلعه در جائى واقع بود ، كه سه رود يعنى سند ، هيداسپ و آسه‌زين با هم اتّصال مييابند . بعد مورّخ مذكور از خطرى ، كه براى اسكندر در اين‌جا ( يعنى در جائى كه سه رود با يكديگر تلاقى ميكنند ) بود ، صحبت داشته و ، چون تفاوتى با آنچه كه از قول آريّان بالاتر ذكر شده ، ندارد ميگذريم . پس از آن كنت‌كورث راجع به اكسىدراك‌ها و مالّيانها چنين گويد ( همانجا ) : اينها مردمى بودند جنگى و نودهزار جوان مسلّح و ده‌هزار اسب و نهصد ارّابه داشتند .\r\nمقدونيها تصوّر ميكردند ، كه جنگ تمام شده ، ولى وقتى كه ديدند ، اسكندر ميخواهد با جنگىترين مردم هند جنگ كند ، بسيار ترسيدند و صداهاى شورش از سربازان برآمد . ميگفتند : مگر بنا نبود ، از گنگ و از ممالك آنطرف رود مزبور صرف‌نظر كنيم ؟ حالا معلوم است ، كه جنگ تمام نشده و فقط ميدان جنگ تغيير كرده .\r\nما را ميخواهند با مردمانى ، كه رام نشده‌اند ، طرف كنند و خون ما را آنقدر\r\n\r\n\r\n","description":"","footnote":"\r\n( 1 ) -  Sobiens . \r\n( 2 ) -  Sabba . \r\n( 3 ) -  Sibae . \r\n","page_name":" 1837 ","page_number":950},
  {"content":"\r\n\r\nبريزند ، تا راهى براى اسكندر به طرف اوقيانوس باز كنيم . بالاخره ما در جاهائى گم خواهيم شد ، كه طبيعت هم اين‌جاها را از چشم انسان مستور داشته . اسلحه جديد همواره براى ما دشمن جديد است و در مقابل اين‌همه مشقّات چه پاداشى خواهيم يافت ، جز مه و تاريكى و دريائى ، كه در ظلمت دائمى است و دره‌هائى ، كه پر است از حيوانات عظيم الجثه و آبهاى راكدى ، كه نشان مىدهد ، طبيعت محتضر بپايان قواى خود رسيده . اسكندر از اين وضع نگران شده سربازان خود را جمع كرد و به آنها گفت : « مردمانى ، كه باعث وحشت شما شده‌اند ، در جنگ چابك نيستند . اگر آنها را از پيش برداريم ، ديگر مانعى نخواهيم داشت و بانتهاى دنيا و بپايان زحمات شما خواهيم رسيد . من از گنگ صرف‌نظر كردم ، تا از راهى ديگر باوقيانوس برسم .\r\nخطر اين راه كمتر است ، ولى افتخارش به قدر همان راه . من هم‌اكنون هواى دريا را استشمام ميكنم . اين افتخار را از من سلب مكنيد و به آن حسد مبريد . مرا كمك كنيد ، تا از حدود هركول و باكوس بگذرم و نامى جاويدان از خود بگذارم .\r\nبالاخره ، چنان كنيد ، كه از هند فرار نكنيم ، خودمان از آن بيرون برويم » .\r\nپس از اين نطق ، سربازان اسكندر با شعف حاضر شدند ، افتخارى را ، كه او ميخواهد تحصيل كند ، به او بدهند و در حال اسكندر از احوال روحى آنها استفاده و جنگ را شروع كرد . كيفيّات اين جنگ ( با اكسىدراك‌ها و مالّيان ) موافق روايت كنت‌كورث همان است ، كه بالاتر از قول آريّان و غيره نوشته شده و به خوبى ديده مىشود ، كه وقتى كه اسكندر به تنهائى در درون ارگ داخل شده بود ، اگر هنديها چابكانه به او حمله كرده بودند ، قبل از رسيدن پسس‌تاس ، ليمه « 1 » ، لئونّاتوس و آريستوبول ، كار اسكندر را ساخته بودند و حتّى پس از رسيدن اينها هم ، هندىها ميتوانستند بمقصودشان نائل گردند ، ولى تأنّى و عدم تصميم فرصت داده ، كه مقدونيها بكمك اسكندر و اشخاص مذكور برسند . بنابراين بايد گفت ، وقتى كه اسكندر بسربازانش ميگفته : « اين مردمان در جنگ چابك نيستند » از تحقيقاتى\r\n\r\n\r\n","description":"","footnote":"\r\n( 1 ) -  Lime  ( كنت‌كورث  Time  نوشته ) .\r\n","page_name":" 1838 ","page_number":951},
  {"content":"\r\n\r\nبوده ، كه قبلا راجع به آنها كرده بود . كنت‌كورث جرّاحى را ، كه در زخم اسكندر عمل كرده ، كريتوبول « 1 » ناميده و گويد ، كه عمل بقدرى خطرناك بود ، كه او مدّتى مصمّم نميگشت اقدام كند ، زيرا ميترسيد ، كه اسكندر بميرد و مقدونيها او را مسؤل دانند . از وجنات و گريه او اسكندر نكته را فهميد و او را تشجيع كرد ، زودتر عمل كند . پس از اينكه او پيكان را از زخم بيرون آورد ، خون فوران كرد و فقط روز هفتم زخم التيام يافت ، اگرچه مدّتى گذشت ، تا جاى آن خوب شد و اسكندر به حال طبيعى برگشت .\r\nمورّخ مذكور گويد : مقدونيها بتلافى اين زخم اسكندر ، بجان اهالى افتاده بر احدى ابقاء نكردند و حتّى زنان و كودكان را از دم شمشير گذراندند . بعد چون شهرت داده بودند ، كه اسكندر از زخم درگذشته ، او همين كه توانست برخيزد ، امر كرد ، خيمه او را در ميان دو قايق زدند و خود را به همه نشان داد ، تا دشمنان او بدانند ، كه زنده است . پس از آن او با كشتىهاى خود از رود سند سرازير شد و پس از چهار روز بولايتى رسيد ، كه سكنه‌اش آن را تخليه كرده گريخته بودند .\r\nچون اين ولايت غلّه زياد داشت ، اسكندر كه هنوز ضعيف بود ، در اينجا بياسود و بقشون خود نيز استراحت داد .\r\nعادت مقدونيها چنين بود ، كه در موقع مرض پادشاه ، دوستان و نزديكان و قراولان او دم درب اطاق يا در درب خيمه او مىنشستند و شب‌ها نميخوابيدند .\r\nروزى اين نوع اشخاص وارد اطاق اسكندر شدند و او از ديدن آنها مضطرب گرديده پرسيد ، چه خبر است ؟ آيا دشمن بما حمله كرده ؟ كراتر به او گفت : نه ، دشمن حمله نكرده و اگر هم ميكرد ، اهميّتى نميداشت . ما با تو حاضريم ، هرجا كه بخواهى ، برويم و از خطرى وحشت نداريم ، ولى چيزى كه ما را نگران ميدارد ، اين است ، كه تو خود را بىجهت بخطر مياندازى . وقتى كه مقصود تسخير ممالك وسيعه پارسيها بود ، فتح ارزش مخاطرات را داشت ، ولى حالا تو براى يك شهر كوچك\r\n\r\n\r\n","description":"","footnote":"\r\n( 1 ) -  Critobule . \r\n","page_name":" 1839 ","page_number":952},
  {"content":"\r\n\r\nبا خطرى بزرگ مواجه ميشوى . وحشت‌انگيز است ، وقتى كه بخاطر ميآوريم ، كه جان تو بضربت يك هندى بدبخت بسته بود و فقط اقبالت تو را نجات داد . اگر تو سرت را در اين‌موقع از دست داده بودى ، احوال ما حالا چه بود ؟ تو ما را تا اينجاها آورده‌اى و فقط تو ميتوانى ما را بوطنمان برگردانى . بنابراين استدعا ميكنيم ، كه جان خود را در سر هرچيز بخطر نيندازى ، بخصوص كه چنين رفتارى تبذير است ، نه افتخار . پس از آن بطلميوس هم در اين زمينه با اسكندر حرف زده گفت ، اگر هنوز تشنه شهرت و نامى ، بدان كه زيادتر از اندازه آن را تحصيل كرده‌اى . حالا وقت است ، كه خود را حفظ كنى . اسكندر پس از تشكّر از وفادارى و صداقت آنها گفت ، هيچگاه زندگانى براى من عزيزتر از آن‌كه در اين‌وقت هست ، نبود ، زيرا سخنان شما مرا اميدوار ميدارد ، كه مدّت‌ها از محبّت شما برخوردار باشم ، ولى فكر من غير از فكر شما است . شما ميخواهيد ، من زنده باشم ، تا مزايائى ، كه از آن براى شما حاصل خواهد شد ، بادوام يا شايد جاويدان باشد . اما من عمر خود را از عدّه سنوات نميدانم ، مقياس آن افتخارات و نام من خواهد بود . من ميتوانستم به تركه پدرم اكتفا كرده در مقدونيّه بمانم و عمر خود را تا پيرى بىنام بسر برم ، ولى اين نوع زندگانى را نخواستم . هستند اشخاصى ، كه عمر طولانى را بالاتر از هرچيز ميدانند ، ولى حقيقت اين است ، كه اشخاص بىحميّت نميتوانند طالع را مطيع خود كنند و غالبا اين نوع اشخاص زودتر از ديگران مىميرند . اگر فتوحات خود را بشمار آرم ، من باوجود اينكه جوانم ، زياد عمر كرده‌ام . بعد اسكندر كارهاى خود را در مقدونيّه ، ايلّيريه ، تراكيه ، يونان ، ترىبالّ و ايران شمرده گفت ، در نهمين سال جنگ و در سنّ 28 سالگى من بر دو قارّه استيلا يافتم . باوجود اين من تصوّر ميكنم ، كه در ابتداى كار خود ميباشم ، زيرا ميخواهم دنياى ديگرى افتتاح و جاهائى را ، كه طبيعت از ملل دور داشته ، براى آنها باز كنم . اگر در اين راه كشته شوم ، آن هم افتخارى خواهد بود .\r\nبه ياد آريد ، كه سميراميس تا كجاها رفت و چقدر شهر بنا كرد و چه مللى را مطيع گردانيد . ما هنوز به قدر يك زن هم كار نكرده‌ايم ، باوجود اين از نام سير شده‌ايم .\r\n\r\n","description":"","footnote":"","page_name":" 1840 ","page_number":953},
  {"content":"\r\n\r\nبراى رسيدن بمقصودى ، كه داريم ، نبايد چيزى را كه منبع نام تواند شد ، حقير شمرد ، ولو اينكه آن چيز كوچك باشد . شما حيات مرا در مقابل خيانت داخلى و سوءقصد خانگى تأمين كنيد و ديگر باكى نداشته باشيد . من با خطرات جنگها دليرانه مواجه ميشوم . مگر فيليپ ، كه آنقدر جنگ كرد و از آن همه مخاطرات جست ، بدست يكنفر مقدونى كشته نشد . امنيّت او در ميدانهاى جنگ بيش از صحنه نمايشگاهى بود . فكر كنيد ، كه چه عدّه زيادى از پادشاهان بدست تبعه خودشان نابود گشته‌اند . چون موقع را مناسب ميبينم ، نقشه خود را افشاء ميكنم . بزرگترين پاداش خستگىهاى من اين است ، كه چون مادرم زندگانى را ترك كرد ، چنان كنم ، كه نام او جاويدان باشد . اگر توانستم ، اين كار را خودم انجام خواهم داد ، و گرنه اين كار به عهده شما خواهد بود .\r\nبعد كنت‌كورث گويد ( كتاب 9 ، بند 7 ) : هيئتى مركب از يكصد نفر از طرف دو مردمى ، كه ذكر كرديم ، ( معلوم نيست ، مقصود مورّخ كدام مردمان است .\r\nشايد اكسىدراك‌ها و مالّيان باشد ) نزد اسكندر آمده گفتند ، كه باوجود اينكه قرنها استقلال داشتند ، حاضرند تمكين كنند و اين كار را نه از ترس ميكنند ، بل از اين جهت ، كه خدايان آنها چنين مصلحت‌بينى كرده‌اند و بهترين دليل ، آنكه تمام قواى خود را براى جنگ واجدند . اسكندر پس از شور گفت ، با آنها كارى ندارد ، به شرط اينكه باجى را ، كه به رخّجىها « 1 » ميپرداختند ، من‌بعد به او بپردازند ( از اينجا معلوم مىشود ، كه اين مردم مطيع رخّجىها بوده‌اند و بنابراين ، استقلال را بايد بمعنى خودمختارى داخلى فهميد ) . بعد اسكندر از آنها دوهزار و پانصد سوار طلبيد و دادند . در اين‌موقع اسكندر خواست ضيافتى براى رسولان بدهد ، كه خيلى باشكوه باشد . صد بستر زرّين نهادند و دور بسترها را با قالىها و پارچه‌هاى گرانبها و ارغوان زينت دادند و آنچه را كه تجمّلات قديمه پارسيها و سليقه‌هاى تازه مقدونيها اقتضا ميكرد ، در اين ميهمانى براى فساد اخلاق آماده ساختند ، تا\r\n\r\n\r\n","description":"","footnote":"\r\n( 1 ) -  Arachosiens . \r\n","page_name":" 1841 ","page_number":954},
  {"content":"\r\n\r\nبنمايند ، كه معايب هر دو ملّت را در اينجا جمع كرده‌اند . بعد مورّخ مذكور شرح قضيّه گراگوس و ديوك‌سيپ را نوشته ، ولى گراگوس را هورّاتاس « 1 » ناميده و نوشته ، كه ديوك‌سيپ بميدان مبارزه برهنه ، فقط با يك گرز ، وارد شد ، و حال آنكه رقيب او مسلّح بسلاح دفاعى و زوبين و نيزه و شمشير بود . شرح مبارزه و عاقبت آن همان است ، كه بالاتر ذكر شده . سپس مورّخ مذكور گويد ( كتاب 9 ، بند 8 ) : مبعوثين هندى ، كه بالاتر ذكرى از آنها شد ، پس از انجام مأموريت از نزد اسكندر بولايت خود برگشتند و پس از چند روز باز آمده هدايائى براى اسكندر آوردند . هدايا عبارت بود از : سيصد اسب ، هزار و سى دستگاه چهار اسبه ، مقدارى لباس كتان ، هزار سپر هندى ( با حلبى ) ، كه قيمت آن به صد تالان بالغ ميشد ، عدّه‌اى شير و پلنگ بزرگ ، كه اهلى شده بودند ، مقدارى پوست مارمورك « 2 » و كاسه لاك‌پشت .\r\nراجع باسامى مردمانى ، كه اسكندر بولايات آنها رفته ، تفاوت‌ها اين است :\r\nابستان آريّان را ديودور - سامباست « 3 » ناميده ( كتاب 17 ، بند 102 ) و كنت‌كورث - سابراك « 4 » ( كتاب 9 ، بند 8 ) و نيز بجاى سغديان آريّان ، ديودور مردم سودرس « 5 » را ذكر كرده ( همانجا ) . اسّاديان آريّان ماسّان « 6 » ديودور است و اين مورّخ از مردم كساثرس ذكرى نكرده . بعد ديودور بجاى اكسىكانوس ، پورتىكان « 7 » نوشته ( همانجا ) . كنت‌كورث مردمى را ، كه اميرشان اكسىكانوس بود ، پرست « 8 » ناميده و والى پاراپاميز را ، كه اسكندر معزول كرد - تريولت « 9 » . او گويد ، كه اسكندر اين والى خارجى را از جهت تعدّياتى ، كه كرده بود ، كشت ( كتاب 9 ، بند 8 ) .\r\nژوستن در باب اين كيفيّات ساكت است ( كتاب 12 ) ، ولى دو شهرى را ، كه هركول بنا كرده بود هىياسنس « 10 » و سيله « 11 » ناميده ، كه بنوشته‌هاى هيچكدام از مورّخين مذكور شباهت ندارد و نيز مردم مالّيان را آمبر « 12 » و سىگامبر « 13 » ناميده .\r\n\r\n\r\n","description":"","footnote":"\r\n( 1 ) -  Horratas . \r\n( 2 ) -  Lezard . \r\n( 3 ) -  Sambastes . \r\n( 4 ) -  Sabraques . \r\n( 5 ) -  Sodres . \r\n( 6 ) -  Massan . \r\n( 7 ) -  Portican . \r\n( 8 ) -  Prestes . \r\n( 9 ) -  Teriolte . \r\n( 10 ) -  Hiacense . \r\n( 11 ) -  Silee . \r\n( 12 ) -  Ambre . \r\n( 13 ) -  Sygambre . \r\n","page_name":" 1842 ","page_number":955},
  {"content":"\r\n\r\n( كتاب 12 ، بند 9 ) . از آنچه ذكر شد ، معلوم است ، كه اسامى محلّ و مردمان را مورّخين عهد قديم درهم‌وبرهم ذكر كرده‌اند و جهت بايد از اينجا باشد ، كه مورّخين قرون بعد از اسكندر ، از نوشته‌هاى معاصرين او استفاده كرده‌اند و اينها در ضبط اسامى دقيق نشده‌اند . شايد روايت آريّان ، كه از نوشته‌هاى بطلميوس و آريستوبول اتّخاذ شده ، صحيحتر باشد . راجع بمردم سامباست ديودور گويد ( كتاب 17 ، بند 102 ) : اين مردم قوى حكومت ملّى داشتند .\r\nپياده‌نظام آنها بشصت‌هزار نفر ، سواره‌نظامشان بشش‌هزار و عدّهء ارّابه‌هايشان بسيصد ميرسيد . سه سردار اين لشكر را فرمان ميدادند ، ولى چون اهالى دهاتى ، كه به سند نزديك بودند ، كشتىهاى مقدونى و هزاران نفر سپاهى و درخشندگى سلاح آنان را ديدند ، گفتند ، كه خدايان باين‌جا آمده‌اند و اسكندر باكوس ديگرى است ، كه بولايت ما قدم ميگذارد . بعد كه همهمه و فريادهاى سپاهيان اسكندر و صداهاى پاروها را شنيدند ، بدرون ولايت رفته گفتند ، كه جنگ كردن با اين سپاه ديوانگى است و بايد صلح كرد . بر اثر وحشتى ، كه در قشون هندى از اين مذاكرات و صحبت‌ها حاصل شد ، رسولانى از طرف مردم مزبور نزد اسكندر آمدند و او بيعت آنان را پذيرفته چند روز بعد بولايت سودرس‌ها و مالّيان درآمد . اينها هم مطيع گشتند و اسكندر در اينجا شهرى بنا كرد ، كه موسوم به اسكندريّه گرديد .\r\nكنت‌كورث راجع بولايت سابوس « 1 » ( سامبوس آريّان ) چنين نوشته ( كتاب 9 ، بند 8 ) : بعض شهرهاى اين ولايت تسليم شدند و برخى را ، كه مقاومت كردند ، مقدونيها با زدن نقب گرفتند . هنديها نقب‌ها را يك‌نوع معجزه دانستند ، زيرا با فنون قلعه‌گيرى آشنا نبودند و ، وقتى كه ميديدند ، سپاهيانى از زيرزمين بيرون ميآيند ، بىاينكه قبلا علائم و آثارى از كارهاى زيرزمينى مشاهده كرده باشند ، در حيرت فرو ميرفتند . مقدونيها بقول كلىتارك « 2 » هشتادهزار هندى را سر بريدند و عدّه زيادى از اسرا بمزايده فروختند . در اين‌وقت موسىكانها شوريدند و اسكندر\r\n\r\n\r\n","description":"","footnote":"\r\n( 1 ) -  Sabus . \r\n( 2 ) -  Clitarque . \r\n","page_name":" 1843 ","page_number":956},
  {"content":"\r\n\r\nپىتون را فرستاد ، تا شورش را فرونشاند و او رئيس اين مردم را ، كه نيز سردسته شورشيان بود ، نزد اسكندر آورد و بامر او مصلوب گشت . پس از آن اسكندر چهار روز طى راه كرده داخل مملكتى گرديد ، كه پادشاهى سابوس نام در آن سلطنت ميكرد . او در ابتداء تمكين كرده بود ، ولى بعد بميل اهالى دروازه شهر را به روى مقدونيها بست . اسكندر به پانصد نفر آگريانى دستور داد ، كه به شهر يورش برده بعد بگريزند ، تا دشمن هزيمت آنان را باور كرده از پى آنها بيايد .\r\nمقدونيها چنين كردند و سپاهيان هندى فريب خورده و آگريانها را تعقيب كرده بدام افتادند ، توضيح آنكه از شهر بيرون آمدند ، جنگ شروع شد و از سه‌هزار نفر هندى پانصد نفر بقتل رسيد ، هزار نفر اسير شد و مابقى به شهر برگشتند . بعد معلوم شد ، كه شمشير هنديها زهرآلود بود ، زيرا تمام زخمىهاى مقدونى فورا ميمردند ، ولى اسكندر در اينجا هم در ميان گيرودار سالم ماند .\r\nديودور گويد ، اين زهر را از قسمى از مار مىگرفتند . در اين‌موقع اسكندر از حال بطلميوس ، كه زخم خفيفى به شانه برداشته بود ، خيلى نگران بود . او قرابتى خيلى نزديك با اسكندر داشت و حتّى بعضى ميگفتند ، كه او پسر فيليپ و از مادرى است ، كه زن غيرعقدى پادشاه مزبور بوده . درباره او نوشته‌اند ، كه ظاهرى ساده داشت . شجاعت او در جنگها با مهارتش در امور ايام صلح مقابلى ميكرد و اين سؤال بخودىخود طرح ميشد ، كه وجود بطلميوس در كجا الزم است ( اگرچه معلوم است باز براى احتراز از اختلاط توضيح مىشود ، كه اين بطلميوس را پسر لاگوس « 1 » ميگفتند و بطلميوسى ، كه از علماى بزرگ عهد قديم است و آثارش در رياضيّات و جغرافيا و هيئت تا زمان ما باقى مانده ، پسر كلود « 2 » بود و در قرن دوّم ميلادى ميزيست . م . ) .\r\nبعد مورّخ مذكور گويد : اسكندر ، كه در بالين بطلميوس مواظب حال او بود ، از شدّت نگرانى و خستگى خواست بخوابد . بنابراين بسترى طلبيد و خفت . بعد كه بيدار شد ، گفت در خواب مارى ديدم ، كه گياهى در دهان داشت و به من گفت\r\n\r\n\r\n","description":"","footnote":"\r\n( 1 ) -  Lagus . \r\n( 2 ) -  Claude . \r\n","page_name":" 1844 ","page_number":957},
  {"content":"\r\n\r\nكه اين گياه علاج زهر است . چون اسكندر رنگ گياه را هم بيان كرد ، در جستجوى گياه شده آن را يافتند و ، همين كه اين گياه را روى زخم گذاشتند ، درد ساكت شد و جراحت التيام يافت . پلوتارك در اين باب ساكت است ، ولى ديودور گويد : « اين قضيّه را بعضى عنايت آسمانى ميدانند » اصل قضيّه بايد چنين بوده باشد : در هند گياههائى ، كه بر ضدّ زهر استعمال مىشود ، زياد است . شخصى از اهل محلّ يكى از اين نوع گياه را براى اسكندر توصيف كرده و او چنان وانموده ، كه مارى در خواب به او آن را نشان داده . ( اين حدس با احوال اسكندر ، كه هميشه ميخواسته او را پسر خدا و كارهايش را فوق‌العاده بدانند ، بىمناسبت نيست ) . بعد كه اهالى شهر ديدند ، اسكندر آسيبى نيافت ، تسليم شدند و اسكندر بولايت پتاليان « 1 » رفت . پادشاه اين مردم ، كه مريس « 2 » نام داشت ، از ترس بكوهستان فرار كرد و اسكندر در اين‌جا غلّه و غنائم زياد برگرفته روانه شد . لازم است تذكر دهيم ، كه ديودور اين قضيّه را در موقع تسخير شهر برهمن‌ها ، كه هارماته‌ليا « 3 » نام داشته ، ذكر كرده ( كتاب 17 ، بند 103 ) .\r\n\r\nرسيدن اسكندر بمصبّ سند\r\nآريّان گويد ( كتاب 6 ، فصل 6 ، بند 1 - 3 ) : سند به دو شعبه تقسيم مىشود و هر دو را تا مصبّ آنها ايندوس « 4 » مينامند و اين دو رود يا دو بازو جزيره‌اى تشكيل مىكند . اسكندر امر كرد ، در اين‌جا يك كارخانه كشتىسازى داير كنند . بعد او بكشتى نشسته خواست از بازوى دست راست به دريا برود . با اين مقصود لئونّاتوس را با هزار سوار و هشت هزار پياده مأمور كرد ، كه در ساحل جزيره حركت كند . چون تمام هنديها فرار كرده بودند ، اسكندر بلدى همراه نداشت و باوجود اين بىخطر پيش ميرفت ، ولى روز ديگر طوفانى برخاست و بادى آب رود را عقب زد . بر اثر اين سانحه كشتىها آسيب يافت . پس از آن كشتىهائى از نو ساختند و دسته‌هاى سپاهيان سبك‌اسلحه مأمور شدند ، تحقيقاتى در سواحل بكنند و در نتيجه چند نفر بلد\r\n\r\n\r\n","description":"","footnote":"\r\n( 1 ) -  Pataliens . \r\n( 2 ) -  Moeris . \r\n( 3 ) -  Harmatelia . \r\n( 4 ) -  Indus  ( به زبان كنونى سند گوئيم ) .\r\n","page_name":" 1845 ","page_number":958},
  {"content":"\r\n\r\nيافتند . وقتى كه اسكندر به جائى از رود رسيد ، كه پهناى آن دويست استاد بود ، تندبادى وزيدن گرفت ، چنان كه پاروها از كار افتاد . در اين احوال بلدها خليجى را نشان دادند و كشتىها بدانجا پناه بردند . يونانيها ، چون جزرومدّ نديده بودند ، متوحش گشتند ( در درياى مغرب جزرومدّ نيست يا خيلى خفيف است ) امواج پس ميرفت ، كشتيها به خاك مىنشست و ، پس از چندى كه آب پيش ميآمد ، كشتيها را با خود ميبرد و آنها را به يكديگر ميزد ، چنان كه بعضى را بساحل انداخت و عدّه‌اى را با خود برد . كشتىهاى آسيب‌يافته را مرمت كردند و بعد اسكندر دو كشتى بارى فرستاد ، تا جزيره‌اى را ، كه بلدها نشان دادند ، پيدا كنند . جزيره‌اى ، كه نامش سيلّوت « 1 » است ، چشمه‌هائى دارد و بندر مناسبى . تمام بحريّه به اين بندر درآمد و اسكندر پرداخت ، باينكه مصبّ را بشناسد . در دويست استادى ( 36 كيلومطر تقريبا ) جزيره ديگرى كشف كردند ، كه به دريا نزديك‌تر بود . اسكندر در جزيره اوّل قربانى كرد و گفت ، كه اين قربانى موافق ارادهء آمّون است . روز ديگر بجزيره دوّم رفت و براى خدايان ديگر قربانى كرده پنداشت ، كه موافق اراده ساير خدايان است . پس از آن از مصبّ دور تر رفت ، ظاهرا با اين مقصود ، كه صفحات جديدى كشف كند ، ولى اساسا براى اينكه به خود ببالد ، كه روى امواج درياى هند دريانوردى كرده . در اين‌وقت او دو گاو نر را براى نپتون « 2 » رب النّوع درياها قربانى كرد و بعد ، از جامهاى زرّين مىگسارى كرده دو گاو نر را با اين جامها به دريا افكند و چنين گفت : « اى خداى قادر دريانوردى ، نه‌آرخ را در خليج پارس تا مصبّ دجله حمايت كن و او را سالم برگردان » . بعد اسكندر به پتاله برگشته ديد ، كه قلعه ساخته شده ، پىتون مأموريت خود را انجام داده و مراجعت كرده و هفس‌تيون مشغول ساختن بندر و كارخانهء كشتىسازى است . اسكندر ميخواست قسمتى از بحريّه خود را در اين‌جا بگذارد .\r\nسپس اسكندر ببازوى چپ سند گذشت ، تا بداند ، كه كشتىرانى در كدام\r\n\r\n\r\n","description":"","footnote":"\r\n( 1 ) -  Cillute . \r\n( 2 ) -  Neptune . \r\n","page_name":" 1846 ","page_number":959},
  {"content":"\r\n\r\nبازو سهل‌تر است . مسافت مصبّ دو بازو از يكديگر هزار و هشتصد استاد است ( 333 كيلومطر تقريبا ) در نزديكى جائى ، كه سند به دريا ميريزد ، اسكندر درياچه‌اى كشف كرد . سند بواسطه اين درياچه بدريائى شباهت دارد و ماهىهائى در اين آب يافت مىشود ، كه بزرگتر از ماهىهاى درياى مغرب است . اسكندر ، پس از اينكه براه‌نمائى بلدها بخليج كوچكى رسيد ، تمام قشون و كشتىهاى حمل‌ونقل خود را در تحت فرماندهى لئونّاتوس در اينجا گذاشت و خودش با كشتىهاى سى پاروئى و ده پاروئى به طرف دريا پيش رفت و به نظر او چنين آمد ، كه كشتىرانى در اين بازو سهل‌تر است . بعد او با چند سوار بساحل درآمد ، تا تحقيقاتى كند و ، پس از سه روز طى مسافت در اطراف ، ببحريّه خود برگشته امر كرد ، چاه‌هائى در ساحل براى تحصيل آب بكنند . پس از اين كارها اسكندر بكشتى نشسته به پتاله برگشت و قسمتى از قشون را با تمام كارها تخصيص داد و بدرياچه مزبور برگشته امر كرد كارخانه كشتىسازى در اينجا بسازند . سپس سپاهى در اينجا گذارده و آذوقه چهار ماه را ، با آنچه براى بحرپيمائى لازم بود ، مهيّا كرد . اين موسم براى بحرپيمائى مساعد نبود ، زيرا بادهاى ساليانه از طرف دريا ، يعنى جنوب ، ميوزد ، نه از طرف شمال ، چنان كه در صفحات ما مشاهده مىشود . اين دريا بگفته هندىها از افول پروين در اوّل زمستان تا تحويل آفتاب ( تساوى روزوشب ) براى بحرپيمائى مساعد است . در اين‌وقت باران زياد مىبارد و پس از آن باد ملايمى ، كه براى بحرپيمائى خوب است ، ميوزد . نه‌آرخ منتظر اين موسم بود .\r\nشرحى كه ذكر شد روايت آريّان است و در كليّات موافق نوشته‌هاى مورّخينى ، كه تا حال روايات آنها راجع بوقايع ذكر گشته ، ولى تفاوتهائى هم بين آنها هست :\r\nپتاله را ديودور هىيالا « 1 » نوشته ( كتاب 17 ، بند 104 ) و معلوم است ، كه پتاله صحيح است ، چنان كه اكنون هم آن را چنين نامند . جزيره‌اى را ، كه اسكندر بدان درآمده و قربانى كرده ، آريّان سيلّوت يا كيلّوت « 2 » ناميده ( كتاب 6 ، فصل 6 ،\r\n\r\n\r\n","description":"","footnote":"\r\n( 1 ) -  Hyala . \r\n( 2 ) -  Cillute . \r\n","page_name":" 1847 ","page_number":960},
  {"content":"\r\n\r\nبند 2 ) . پلوتارك سيلّوس‌تيس « 1 » نوشته ، ولى گويد ، كه بعضى آن را پسيل‌توسيس « 2 » نامند ( اسكندر ، بند 87 ) .\r\n\r\nروايت كنت‌كورث\r\nهرچند نوشته‌هاى اين مورّخ در زمينه شرحى است ، كه ذكر شد ، باز از جهت بعض تفاوتها در كيفيّات ، مفادّ روايت او را درج ميكنيم ( كتاب 9 ، بند 9 ) : پس از آن اسكندر روانه شده بجزيره‌اى رسيد ، كه در وسط رود سند واقع بود . در اين‌جا بيش از آنچه ميخواست مجبور شد بماند ، توضيح آنكه بلدها فرار كردند و او هرقدر در جستجوى بلد شد ، كسى را نيافت و بالاخره مصمّم گشت ، خود با سپاهش پيش رود ، تا باوقيانوس برسد ، زيرا ميخواست بگويند ، كه او به آخر دنيا رسيده در اين‌وقت او از جائى به جائى ميرفت ، بىاينكه بداند ، چه مسافتى تا اوقيانوس باقى است ، چه مردمانى در سواحل سكنى دارند و مصبّ تا كجا قابل كشتىرانى است . پس از طى چهارصد استاد ( تقريبا سيزده فرسنگ ) ملّاحان به او گفتند ، كه رايحه دريا را استشمام ميكنند .\r\nاسكندر از شعف در پوست نميگنجيد و به آنها ميگفت ، محكمتر پارو بزنيد ، ما به آخر دنيا رسيده‌ايم و ديگر جنگى در پيش نداريم . به زودى ما تمام دنيا را تصرّف خواهيم كرد . در اين احوال چند نفر مقدونى پياده شدند ، تا مگر از اهالى محلّ كسى را يافته اطّلاعاتى از او تحصيل كنند . اينها ، چندانكه گشتند ، كسى را نديدند . بالاخره در كلبه‌اى چند نفر يافتند ، كه پنهان شده بودند و آنها گفتند « دريا را ما نميشناسيم و فقط ميدانيم ، كه اگر سه روز ديگر راه برويد ، به جائى خواهيد رسيد ، كه آب شيرين طعم خود را تغيير ميدهد » . مقدونيها فهميدند ، كه در آنجا دريا شروع مىشود و بكشتيها نشسته راندند . شادى آنها را حدى نبود ، زيرا خيال ميكردند ، كه اسكندر بغايت آمال خود رسيده و پس از آن ديگر رنج و تعبى براى آنها نخواهد بود . بنابراين هر روز ، كه ميگذشت ، بر بهجت و مسرّت آنان ميافزود . روز سوّم رسيدند به جائى ، كه آب دريا با آب رود سند مخلوط مىشود . در اين‌جا\r\n\r\n\r\n","description":"","footnote":"\r\n( 1 ) -  Seillustis . \r\n( 2 ) -  Psiltucis . \r\n","page_name":" 1848 ","page_number":961},
  {"content":"\r\n\r\nجزيره‌اى در وسط سند واقع بود و كشتيها به اين جزيره درآمدند . بعد مقدونيها در هر دو ساحل بپراكندند ، تا آذوقه بيابند . در ساعت سه ( معلوم نيست از كى ) جزر اوقيانوس شروع گرديد و آب رود را عقب زد . بعد آب رود مانند سيلى روان شد و سواحل را فرو گرفت . مقدونيها ، كه جزرومدّ دريا را نديده بودند ، متوحش شده پنداشتند ، كه اين حادثه معجزه‌اى است و علامت غضب خدايان .\r\nدر اين‌وقت مقدونيهائى ، كه در جستجوى آذوقه بودند ، در وحشت و اضطراب غريبى افتاده به طرف كشتىهاى خود دويدند ، ولى ، چون كشتىها بواسطه طغيان رود از آنها دور بود و مقدونيها عجله داشتند زودتر بكشتيها بنشينند و هركس در فكر خود بود ، اختلال و اغتشاش عجيبى روى داد : نه ملّاحان ميتوانستند كارى كنند و نه مقدونيها ميگذاشتند كارى از پيش رود . همهمه و غوغا ، وحشت و اضطراب بحدّى بود ، كه كسى حرف كسى را نمىشنيد . كشتىها در اين‌حال به يكديگر مىخورد ، پاروها را آب ميبرد . گوئى كه جنگى بين دو بحريّه درگرفته بود و هريك از طرفين براى اضمحلال طرف ديگر ميكوشيد . به زودى تمام حول وحوش را آب فرو گرفت و فقط تپه‌هائى ديده ميشد ، كه سر از زير آب بيرون آورده .\r\nكشتىهائى ، كه در اين دريا پراكنده بود ، بعضى در مجراى رود واقع شده بودند و برخى روى دره‌ها و ساير جاهاى سواحل . بنابراين ، همين كه مدّ شروع گشت و آب رود به طرف دريا روان گرديد ، كشتىها به گل نشست ، يكى بپهلو افتاد ، ديگرى با دماغه در زمين فرو رفت و قس عليهذا . در اينوقت اسباب و ادوات و باروبنه سربازان مقدونى و قطعات شكسته و خرد شده پاروهاى كشتىها و چيزهاى ديگر زمينهاى حول‌وحوش را پوشيده بود . شب در ميرسيد و مقدونيهاى گرسنه از يافتن آذوقه مأيوس و در درياى بهت و حيرت غوطه‌ور بودند . در اين‌وقت يك‌چيز هم بر وحشت آنان ميافزود : عدّهء كثيرى از حيوانات عظيم الجثه دريائى پس از جزر در خشكى مانده آنها را از هرطرف احاطه داشتند . اسكندر مهموم و مغموم بود ، ولى چاره‌اى بنظرش نميرسيد . باوجود اين او دسته‌اى را از سواره‌نظام خود مأمور كرد ، كه بمصب سند بروند و ، همين كه ديدند ، جزر از نو شروع شده ، از حركت\r\n\r\n","description":"","footnote":"","page_name":" 1849 ","page_number":962},
  {"content":"\r\n\r\nآب پيش افتاده او را آگاه دارند و در انتظار اين حادثه دستور داد ، كشتىهاى آسيب يافته را تعمير كنند ، سفاين واژگون گشته را برگردانند و با كمال مواظبت منتظر موقعى باشند ، كه آب بواسطهء جزر جديد خواهد افزود . تمام شب را مقدونىها بيدار ماندند ، تا پس از مدّتى ناگاه ديدند ، كه سوارها ميتازند و آب از عقب آنها ميدود . جزر شروع شده بود و سطح رود كم‌كم و با تأنّى بالا ميآمد . ديرى نگذشت كه آب بسواحل فرو ريخت و كشتىها به حركت آمد . در اين‌حال فريادهاى شادى و شعف از سربازان برآمد و ، چون از جزرومدّ درياهاى بزرگ اطّلاعى نداشتند ، از يكديگر ميپرسيدند ، اين آب كجا رفته بود و چطور بازگشته و اين چه حادثه‌اى است ؟ اسكندر ، چون فهميد ، كه اين طغيان موقتى است و از نو تمام اين سواحل خشك خواهد شد ، عجله كرد ، كه تا آفتاب طلوع نكرده بكشتى نشسته و از مصب گذشته وارد دريا گردد . بنابراين با عدّه كمى از كشتىها راه دريا را پيش گرفت و بمسافت 400 استاد ( 13 فرسنگ تقريبا ) به طرف دريا راند .\r\nبعد بامر او قربانيها كردند ، زيرا او مىپنداشت ، كه به آخر دنيا رسيده و از هركول و باكوس هم گذشته . بامر او محرابهائى براى ته‌تيس « 1 » و اوقيانوس « 2 » بنا كردند و جامهاى بزرگى از زر به دريا انداختند ( اوقيانوس را يونانيها رب النّوع و ته‌تيس را ربة النّوع دريا ميدانستند ) . پس از آن اسكندر از دريا برگشته داخل رود سند شد و به شهر پتاله رسيد .\r\nكنت‌كورث گويد ، كه طرز حكومت اين شهر مانند اسپارت بود ، يعنى دو پادشاه داشتند ، كه در موقع جنگ فرمان ميدادند و رتق‌وفتق امور بدست مجلسى بود ، كه مورّخ مزبور سنا « 3 » ناميده . روز دوّم مقدونىها در درياچه شورى آب‌تنى كردند و بر اثر آن دوچار خارش شدند . به زودى اين مرض به ديگران سرايت كرد و بالاخره درمان آن را در روغنى يافتند ، كه به بدن ميماليدند . پس از آن اسكندر لئونّاتوس يكى از سرداران خود را فرستاد ، كه در جاهائى كه معبر قشون او به طرف ايران خواهد بود ، چاههائى بكند و خودش در انتظار بهار در اينجا اطراق\r\n\r\n\r\n","description":"","footnote":"\r\n( 1 ) -  Tethys . \r\n( 2 ) -  Ocean ( Okeanos ) . \r\n( 3 ) -  Senat . \r\n","page_name":" 1850 ","page_number":963},
  {"content":"\r\n\r\nكرده اوقات خود را ببنا كردن شهرها و ساختن بنا درگذراند . بعد او نه‌آرخ و انس‌كريت ، يعنى دو بحرپيماى مجرّب ، را مأمور كرد ، كه به اوقيانوس رفته تحقيقاتى در باب دريا كنند و ، تا مىتوانند ، دور تر بروند و بعد ، از فرات يا دجله بالا آمده به او ملحق شوند ( كتاب 9 ، بند 9 ) .\r\nراجع بتاريخ سفر جنگى اسكندر از نيكه « 1 » ( در كنار رود هيداسپ ) تا مصب سند ، بايد گفت ، كه سترابون مدّت اين سفر را ده ماه نوشته ( كتاب 15 ، فصل 1 ) و ، بنابر حسابى كه كرده‌اند ، اسكندر در اكتبر 327 ق . م حركت كرده و در اوت 326 به پتاله رسيده ، ولى پلوتارك مدّت اين سفر را 7 ماه دانسته ( اسكندر بند 87 ) .\r\n\r\nحكماى هند و اسكندر\r\nچون سفر جنگى اسكندر بهند در اين‌جا خاتمه مييابد ، زيرا از اين ببعد سخن از وقايع مراجعت او بايران از راه بلوچستان خواهد بود ، مقتضى است بعض حكاياتى را ، كه مورّخين در باب صحبتهاى اسكندر با حكماى هندى « 2 » ذكر كرده‌اند ، درج كنيم . در اين باب پلوتارك چنين گويد ( اسكندر بند 85 ) : اسكندر در مدّت سفر جنگى خود بهند چند نفر از حكماى هند را ، كه محرّك سابّاس در قيام او بر اسكندر و فراهم كردن زحمات براى مقدونيها بودند ، اسير كرد ( سابّاس همان سابوس است ، كه بالاتر ذكرش گذشت ) . چون اين حكماء معروف بودند ، كه جوابهاى صحيح و نغز بسئوالات ميدهند ، اسكندر گفت سئوالاتى از شما خواهم كرد . آن‌كه بدتر از همه جواب داد ، اوّل كشته خواهد شد و ديگران پس از او . بعد قضاوت اين مسئله را بمسن‌ّترين آنها محوّل داشته اين سئوالات را كرد .\r\nاز اوّلى پرسيد : زنده‌ها بيشترند يا مردگان ؟ او جواب داد : زنده‌ها ، زيرا مردگان وجود ندارند .\r\nاز دوّمى پرسيد « 3 » : بزرگترين حيوانات روى زمين‌اند يا در دريا ؟ او جواب داد « 4 » :\r\nروى زمين ، زيرا دريا جزو زمين است .\r\n\r\n\r\n","description":"","footnote":"\r\n( 1 ) -  Nicee . \r\n( 2 ) -  Gymnosophistes  ( حكماى برهنه ) .\r\n( 3 - 4 ) - براى احتراز از تكرار ( سؤال و جواب ) اين علامت ( » » » ) گذارده شده .\r\n","page_name":" 1851 ","page_number":964},
  {"content":"\r\n\r\nاز سوّمى پرسيد : زيرك‌ترين حيوان كدام است ؟ او جواب داد : حيوانى كه انسان او را هنوز نمىشناسد .\r\nاز چهارمى پرسيد : چرا او سابّاس را بشورش تحريك كرد ؟ او جواب داد :\r\nبراى اينكه با شرافتمندى زندگانى كند يا حقيرانه بميرد .\r\nاز پنجمى پرسيد : روز پيش از شب وجود داشت يا به عكس ؟ او جواب داد :\r\nروز ، ولى آن فقط يكروز پيش از شب وجود داشت . چون اسكندر از اين جواب تعجّب كرد ، هندى گفت : بسئوالات فوق‌العاده بايد جوابهاى فوق‌العاده داد .\r\nاز ششمى پرسيد : چه وسيله مطمئنّى بايد به كار برد ، تا انسان را دوست بدارند ؟ او جواب داد : وقتى كه انسان از همه تواناتر شد ، چنان كند ، كه از او نترسند .\r\nاز هفتمين پرسيد : انسان چه بايد بكند ، تا خدا شود ؟ او جواب داد : بكند چيزى را ، كه كردن آن براى انسان محال است .\r\nاز هشتمين پرسيد : زندگانى قوىتر است يا مرگ ؟ او جواب داد : زندگانى ، كه اينهمه رنج و تعب را تحمّل مىكند .\r\nاز نهمين پرسيد : تا كى خوب است انسان زنده بماند ؟ او جواب داد : تا وقتى كه مرگ را بر زندگانى ترجيح نداده .\r\nبعد اسكندر رو بقاضى كرده گفت ، حكم كن . او جواب داد ، كه همه بدتر از يكديگر جواب دادند . اسكندر گفت ، براى اين قضاوت قشنگى كه كردى ، تو بايد اوّل كشته شوى . او جواب داد : نه - مگر آنكه بخواهى بقول خودت وفا نكنى . پس از آن اسكندر هدايائى به آنها داده گفت برويد . بعد پلوتارك حكايت خود را چنين دنبال كرده ( همانجا ، بند 16 ) : سپس اسكندر انس‌كريت را فرستاد ، تا معروف‌ترين حكماى هند را ، كه آرام زندگانى ميكردند ، بيابد و آنها را دعوت كند ، نزد او آيند . انس‌كريت ، كه خودش فيلسوفى از مذهب ديوجانوس‌كلبى « 1 » بود ، گويد :\r\n\r\n\r\n","description":"","footnote":"\r\n( 1 ) -  Diogene le Cynique . \r\n","page_name":" 1852 ","page_number":965},
  {"content":"\r\n\r\nكالانوس ، حكيم هندى ، با نظر حقارت‌آميز در او نگريسته گفت ، جامه‌ات را بكن و برهنه سخنان مرا گوش كن و گرنه من با تو حرف نخواهم زد ، ولو اينكه از طرف ژوپىتر ( يعنى خداى بزرگ ) آمده باشى . هندى ديگر دن‌داميس « 1 » نام با او ملايمتر حرف زد و ، چون از او اسم سقراط و فيثاغورس و ديوجانوس را شنيد ، گفت ، اين فيلسوف‌ها ، وقتى كه به دنيا آمدند ، استعداد خوبى براى تقوا داشتند ، ولى در زمان زندگانيشان بيش از اندازه قوانين را محترم ميداشتند . بعضى گويند ، كه دن‌داميس با انس‌كريت حرف نزد و فقط از او پرسيد ، كه جهت اين مسافرت طولانى اسكندر چه بود . بواسطه اصرار تاكسيل بالاخره كالانوس حاضر شد ، نزد اسكندر برود .\r\nاسم واقعى اين هندى سفىنس « 2 » بود ، ولى ، چون او عادت داشت بهركس ، كه برخورد ، بگويد كاله « 3 » ، يعنى سلام ، يونانىها او را كالانوس ناميدند . گويند ، وقتى كه او نزد اسكندر آمد ، با رمز وضع دولت مقدونى را به او نمود ، توضيح آنكه پوست گاوى را به زمين گسترد و ، چون كنارهاى اين پوست از شدّت خشكى پيچيده بود ، وقتى كه هندى پاى خود را روى يكى از گوشه‌هاى پوست ميگذاشت ، جاهاى ديگر پوست بلند ميشد . بعد ، وقتى كه هندى در وسط پوست قرار ميگرفت ، تمام پوست صاف ميخوابيد . هندى ميخواست به اسكندر بفهماند ، كه او بايد در مركز دولت خود قرار گيرد و اين‌قدر از آن دور نشود ( راجع به اين حكيم بايد گفت ، كه اسكندر او را با خود به ايران آورد و بعدها او بخودكشى اقدام كرد ، چنان كه در جاى خود بيايد . م . ) .\r\nآريّان راجع بصحبت اسكندر با حكماى هندى چنين نوشته ( كتاب 7 ، فصل 1 ، بند 2 ) : « من نميتوانم خوددارى كرده يك فكر حكماى هندى را ستايش نكنم .\r\nروزى چند تن از اين حكماء در چمنى گردش‌كنان صحبت فلسفى ميداشتند .\r\nدر اين بين اسكندر در سر سپاهش دررسيد و آنها يگانه كارى كه كردند اين بود ، كه پايشان را به زمين كوبيدند » . فاتح بتوسط مترجمى از آنها پرسيد ، كه جهت اين\r\n\r\n\r\n","description":"","footnote":"\r\n( 1 ) -  Dendamis . \r\n( 2 ) -  Sphines . \r\n( 3 ) -  Cale . \r\n","page_name":" 1853 ","page_number":966},
  {"content":"\r\n\r\nكردارشان چيست و آنها جواب دادند : « اى اسكندر ، اين مقدار زمينى ، كه ما پايمان را به آن مىكوبيم ، تمامى آن چيزى است ، كه انسان آن را اشغال خواهد كرد .\r\nتفاوتى ، كه بين تو و عامّه مردم هست ، فقط اين است ، كه تو كنجكاوى و جاه‌طلب .\r\nاين دو صفت تو را از وطنت اينقدر دور داشته و باعث بدبختى ديگران و خودت شده . چون تو بميرى ، و اين زمان دور نيست ، فقط وجبى چند زمين ، كه براى قبرت لازم است ، خواهى داشت » . اسكندر جواب را حكيمانه دانست ، ولى عقيده‌اش را تغيير نداده نقشه‌هاى خود را دنبال كرد . او از جواب عاقلانه بدش نميآمد ، ولى بواسطه جاه‌طلبى و شهرت‌پرستى از هر حدّى تجاوز ميكرد . وقتى كه در تاكسيلا حكماى هندى را ديد ، از شجاعت و بردبارى آنان ، كه در موقع سخت‌ترين مشقّات نشان ميدهند ، در حيرت فرو رفته خواست ، يكى از آنها جزو ملتزمين او گردد . رئيس اين حكماء ، كه دانداميس « 1 » نام داشت ، به اسكندر گفت : « نه من از ملتزمين تو خواهم شد و نه هيچيك از ما . ما هم مانند اسكندر پسران خدائيم و راضى از آنچه داريم . بنابراين توقعى هم از تو نداريم . بعد او گفت : تو ، كه فاتحى و آنهائيكه در دنبال تو از اينهمه ممالك و درياها گذشته‌اند ، مقصودى ، كه قابل تمجيد باشد ، نداشته‌ايد و اين تاخت‌وتاز شما را هم نهايتى نيست . اما من نه ترسى از تو دارم و نه چشم‌داشتى ، زيرا تا زنده‌ام اين زمين حاصلخيز قوت مرا خواهد داد و ، وقتى كه مردم ، از بندگى بدن رسته‌ام » . سترابون اسم اين حكيم را ماندانيس « 2 » ضبط كرده و گويد ، كه او به انس‌كريت گفت : فيثاغورس و سقراط و ديوجانوس داراى حكمت بودند ، ولى در يك چيز اشتباه كردند و در نتيجه ، عادات را بر طبيعت ترجيح دادند ، و الّا شرمسار نبودند از اينكه مانند من برهنه باشند و با قناعت زندگانى كنند . بهترين فلسفه آن است ، كه روح را از لذايذ و محن آزاد سازد ( كتاب 15 ، فصل 1 ، بند 65 ) .\r\nاين است چيزهائى ، كه مورّخين يونانى نوشته‌اند . با صرف‌نظر از عقيده\r\n\r\n\r\n","description":"","footnote":"\r\n( 1 ) -  Dandamis . \r\n( 2 ) -  Mandanis . \r\n","page_name":" 1854 ","page_number":967},
  {"content":"\r\n\r\nحكماى هند ، چون در نتايج لشكركشى اسكندر بهند نيك بنگريم ، مىبينيم ، كه كارى بوده بيهوده و جز خون‌ريزى و آزار مردمان نتيجه‌اى نداشته . واقعا چه مىبينيم ، جز قتل و غارتها ، برافكندن شهرها از بيخ‌وبن ، حريق‌ها ، برده كردن و فروختن اهالى و حتّى قتل‌عام و ابقا نكردن باحدى از زن و مرد ، بزرگ و كوچك در بعض موارد .\r\nآيا بناى چند شهر ، كه آثارى هم از آنها نمانده ، اين همه آزار مردمان و قتل نفوس و غارت و چپاول و خرابى را جبران كرد ؟ جواب معلوم است . اسكندر بايران آمد ، تا بقول خودش كارهاى شاهان هخامنشى را تلافى كند ، بعد بافغانستان كنونى و به آسياى وسطى رفت ، تا تمام ممالك ايران را داشته مسخّرات خود را بعدها از دست ندهد ، ولى هنديها نه بمقدونيها و يونانيان آزارى رسانيده و نه مرهون آنها بودند ، يعنى نه معنى انتقام در اين‌جا مورد داشت و نه جائز بود آنها را ياغى خوانند . پس اين همه كشتارها و آن شقاوتها و وحشىگريها براى چه بود ؟ بنابراين حكيم هندى حقيقتى را بيان كرده ، وقتى كه به اسكندر گفته « جاه‌طلبى و شهرت‌پرستيت باعث بدبختى خودت و ديگران شده » .\r\n\r\nفصل چهارم - مراجعت اسكندر به ايران\r\n\r\nمبحث اول - عبور از مكران و بلوچستان ( 325 ق . م )\r\n\r\nجنگ اسكندر با اورىتيان « 1 » و آرابيت‌ها\r\nپس از آن اسكندر از پتاله حركت كرده به طرف رود آرابيوس « 2 » رفت . بعد به سمت چپ ، يعنى به طرف دريا متمايل گشته امر كرد چاههائى براى تحصيل آب بكنند .\r\nسپس با قسمتى از لشكر خود بمردم اورىتيان تاخت . اين مردم از زمانى ، كه كس بخاطر ندارد ، استقلال داشتند و حالا هم حاضر نشده بودند ، به اسكندر تمكين كنند . قسمت ديگر لشكر را هفس‌تيون حركت ميداد . چون بوميهائى ، كه مساكنشان كنار رود آرابيوس بود ، نه ميتوانستند با اسكندر بجنگند و نه حاضر\r\n\r\n\r\n","description":"","footnote":"\r\n( 1 ) -  Oritiens . \r\n( 2 ) -  Arabius . \r\n","page_name":" 1855 ","page_number":968},
  {"content":"\r\n\r\nبودند مطيع گردند ، فرار كرده بصحراى لم يزرع رفتند . اسكندر پس از اينكه از اين رود گذشت ، و شب حركت كرده بيابان لم يزرع را پيمود ، در طليعه صبح بمحلّى رسيد ، كه زراعت داشت . پس از آن او بپياده‌نظام دستور داد ، كه منظّما از عقب بيايد و خودش با سواره‌نظام رانده داخل ولايت اورىتيان شد و تمام كسانى را ، كه اسلحه برداشته بودند ، كشت . مقدونيها اسراى زياد گرفتند و بعد در كنار رود كوچكى اردو زدند . بعد هفس‌تيون با بقيّه لشكر دررسيد و اسكندر پيش رانده به زودى بپاىتخت اين ولايت ، كه رام‌باسيا « 1 » نام داشت ، درآمد و ، چون از موقع خوب شهر متحيّر گشت ، هفس‌تيون را مأمور كرد ، در اينجا مهاجرينى بنشاند ، زيرا اميدوار بود ، كه اين شهر در آتيه اهميّت يابد . بعد اسكندر نصف هىپاس‌پيست‌ها را با آگريانها و قسمتى از سواره‌نظام و تير اندازان سواره برداشته بمعبرى ، كه در حدود اورىتيان و گدروزيان « 2 » بود ، رسيد ( گدروزى را با بلوچستان كنونى منطبق داشته‌اند ) . اين دو مردم جمع شده صف آراسته بودند ، تا از عبور اسكندر مانع شوند ، ولى ، همين كه اسكندر نزديك شد ، فرار كردند . اعاظم اورىتيان باستقبال اسكندر آمده مطيع گشتند . او به اينها گفت ، كه فراريها را جمع كرده مطمئن كنند ، كه خطرى براى آنها نيست . بعد اسكندر آپولّوفان « 3 » را والى اين ولايت كرده لئونّاتوس را با قوّه‌اى ، كه مركّب از آگريانها و چند تيرانداز و چند سوار و يونانيهاى اجير بود ، در اين‌جا گذارد و دستور داد ، كه تا ورود بحريّه ، سكنه براى شهر تدارك و ولايت را چنان اداره كنند ، كه اهالى با حكومت تازه آشنا شوند ( آريّان ، كتاب 6 ، فصل 6 ، بند 4 ) .\r\n\r\nروايات ديگر\r\nنوشته‌هاى مورّخين ديگر در كيفيّات تفاوتهائى ، با آنچه كه از قول آريّان ذكر شد ، دارد . كنت‌كورث گويد ( كتاب 11 ، بند 10 ) : چون زمستان ملايم شد ، اسكندر امر كرد ، كشتىهاى آسيب يافته را آتش\r\n\r\n\r\n","description":"","footnote":"\r\n( 1 ) -  Rambacia . \r\n( 2 ) -  Gedrosiens . \r\n( 3 ) -  Apollophane . \r\n","page_name":" 1856 ","page_number":969},
  {"content":"\r\n\r\nزدند و با قشون خود از خشكى راه پارس را پيش گرفت و بعد از 9 روز بمردم آرابيت رسيد ( ديودور اين مردم را در كتاب 17 خود ، بند 104 آربيت « 1 » ناميده و سترابون در كتاب 15 ، فصل 2 ، بند 2 آربيس « 2 » . م . ) .\r\nپس از آن باز طى مسافت كرده بفاصله 9 روز راه ديگر بولايت گدروزيان درآمد .\r\nپنج روز بعد بكنار رودى رسيد ، كه آن را آرابوس ميناميدند . اينجا دشت‌هاى باير و لم يزرع شروع ميشد و اسكندر از آن گذشته بمردم هوريت « 3 » رسيد ( ديودور اسم اين مردم را اورىتيد « 4 » نوشته و سترابون اوريته « 5 » ، كه همان اوريتيان آريّان است . م . ) . در اين‌جا او قشون خود را بسه قسمت تقسيم و بطلميوس را فرمانده اوّلى كرده به او دستور داد ، كه سواحل را بچاپد . لئونّاتوس با قسمت دوّم ميبايست بدرون مملكت رفته آن را غارت كند و خود اسكندر بچپاول مردمانى ، كه در دره‌ها سكنى داشتند پرداخت . مقدونىها بجان مردم افتاده مملكت را آتش زدند ، مردم را كشتند و آنچه كه توانستند ، بغارت بردند و بقسمى وحشيگرى كردند ، كه اين مملكت بكلّى ويران و خراب گرديد .\r\nديودور نوشته ( كتاب 17 ، بند 104 ) سربازان مقدونى داراى اموال و غنائم زياد شدند ، ده‌هاهزار نفر از اهالى كشتند و مردم همجوار از وحشت مطيع گشتند . چون اسكندر ميخواست آثارى از خود بگذارد ، در كنار اوقيانوس جاى مساعدى ، در همجوارى بندرى ، انتخاب و شهرى بنا كرد ، كه موسوم به اسكندريّه شد ( اين محلّ را كراچى كنونى ميدانند . م . ) . مورّخ مذكور گويد :\r\nبعد اسكندر داخل ولايت اوريتيدها گرديد و آنها را مطيع كرد . اين مردم از حيث اخلاق بهنديها شبيه‌اند ، ولى عادتى دارند غريب و باورنكردنى : وقتى كه مردى ميميرد ، اقرباى او ، كه بكلّى برهنه‌اند ، مسلّح گشته جسد او را مىبرند و در جنگلى از درختان بلوط گذارده لباس و زينت‌هاى او را مىكنند ، نعش را براى طعمه\r\n\r\n\r\n","description":"","footnote":"\r\n( 1 ) -  Arbites . \r\n( 2 ) -  Arbies . \r\n( 3 ) -  Horites . \r\n( 4 ) -  Oritides . \r\n( 5 ) -  Oritae . \r\n","page_name":" 1857 ","page_number":970},
  {"content":"\r\n\r\nحيوانات ميگذارند و بعد لباس او را بين خودشان تقسيم كرده قربانى براى خداى دوزخ ميكنند و طعامى براى خانواده ميپزند .\r\n\r\nاسكندر در بلوچستان\r\nپس از اينكه قواى هفس‌تيون بلشكر اسكندر پيوست ، او به گدروزى يا بلوچستان كنونى داخل شد . چنان كه آريستوبول گفته در اين‌جا مرّمكّى « 1 » زياد است و فينيقىها ، كه براى تجارت از عقب قشون اسكندر باين‌جاها ميآمدند ، مقدار زيادى از آن جمع ميكردند . درختانى ، كه مرّمكّى به عمل ميآورد ، در اينجا بزرگتر از همان درختان در جاهاى ديگر است .\r\nدر اينجا سنبل هندى « 2 » ، سنبل الطيب ، هم زياد است . قشون اين گياه را لگدمال ميكرد و بوى آن هوا را معطّر ميداشت ، بعد فينيقيها آن را حمل ميكردند . آريستوبول گويد ، در اينجا درختانى بود ، كه برگهايش ببرگ درخت غار « 3 » شباهت داشت .\r\nاين درختان در كنار دريا در جاهاى پست ميرويد و آب اطراف آن را فرو ميگيرد .\r\nبلندى درختان مزبور سى ارش است و در اين‌وقت از گلهاى آن عطر ملايمى برميخاست . نويسنده مزبور گفته ، كه در اين‌جا گياهى هست خاردار و خارها بقدرى قوى است ، كه اگر لباس سوارى به آن بگيرد ، سوار را از اسب به زير ميآورد .\r\nاو گويد ، كه اگر پر مرغى به اين خارها بگيرد ، مرغ بدام مىافتد ، ولى ساقه گياه را آهن به آسانى ميبرد و شيرى از آن بيرون ميآيد ، كه زيادتر از شير درخت انجير است ، ولى تلخ‌تر ( گس‌تر ) از آن ( آريّان ، كتاب 6 ، فصل 7 ، بند 1 ) .\r\n\r\nسختى راهها و مشقّات قحطى\r\nباوجود سختى راهها و بىآذوقگى ، اسكندر پيش ميرفت .\r\nچون آب نبود ، قشون ميبايست شبها حركت كند و از سواحل دريا دور شود ، ولى اسكندر ميل داشت در سواحل حركت كند ، تا بتواند ببحريّه‌اش آذوقه برساند و جاهائى را ، كه اسكله است بشناسد و چاههائى كنده بندرهائى بسازد . تمامى اين سواحل صحراى لم يزرع است .\r\nمعلوم است ، كه اين‌جاها جزو مكران كنونى بوده ، نه بلوچستان بمعنى حقيقى آن ، ولى مورّخين يونانى مكران را با بلوچستان يكى دانسته‌اند .\r\n\r\n\r\n","description":"","footnote":"\r\n( 1 ) -  Myrrhe . \r\n( 2 ) -  Nard . \r\n( 3 ) -  Laurier . \r\n","page_name":" 1858 ","page_number":971},
  {"content":"\r\n\r\nاسكندر براى اجراى اين مقاصد توآس « 1 » را با چند سوار به طرف ساحل فرستاد و او چند نفر ماهىگير در كلبه‌هاى حقير ، كه از صدف و استخوان ماهى ساخته بودند ، يافت . اين‌ها زمين را كنده كمى آب بد بدست ميآوردند . در اين احوال اسكندر به جائى ، كه حاصلخيز بود و غلّه داشت ، رسيده امر كرد مقدارى غلّه بسواحل حمل كنند و ظروف را خودش مهر كرد ، اگرچه سپاهيان ، و حتّى آنهائيكه حفظ آذوقه را به عهده داشتند ، از شدّت گرسنگى مهر را شكسته آذوقه را بين خودشان تقسيم ميكردند . در اين‌وقت اسكندر مشغول معاينه محلّى براى ايستگاه بود و ، چون برگشت و ديد ، كه سربازان در حال اضطرار چنين كرده‌اند ، آنها را بخشيد .\r\nاسكندر براى تحصيل علوفه به تمام محل‌ّهاى اين ولايت كس فرستاد و بعد بتوسط كريته‌اوس كالّاتيانوس « 2 » عليق براى بحريّه خود حمل كرد ، ببوميها گفت غلّه و خرما و حشم بياورند و ته‌لف « 3 » را با مقدارى آرد بجاى ديگر فرستاد .\r\nبعد اسكندر به طرف پورا « 4 » پايتخت گدروزى حركت كرد و پس از شصت روز از زمانيكه از اورس « 5 » بيرون آمده بود بدانجا رسيد ( پورا را فهرج كنونى ميدانند . م . ) آريّان گويد : « بقول تمام مورّخين مشقّات گذشته قشون اسكندر در آسيا طرف مقايسه با مشقّات اين سفر ( يعنى سفر 60 روزه ) نبود . اگر ميتوان قول كل‌آرخ را باور كرد ، او گويد كه اسكندر از مخاطرات اين راه آگاه بود و ميدانست ، كه لشكرى از اين‌جاها برنگشته ، ولى چون اهالى گفتند ، كه سميراميس ( ملكه داستانى آسور ) وقتى كه از هند فرار ميكرد ، فقط با بيست نفر برگشت و كوروش ، كه خواست به اين صفحات درآيد ، از تمامى لشكرش هشتمين كسى بود ، كه از اين جاها بيرون رفت ( يعنى كوروش با هفت نفر بسلامت بيرون رفتند ) اين حكايات جاه‌طلبى اسكندر را تحريك كرد و خواست كارى بيش از سميراميس و كوروش كرده باشد . اين خيال و نيز قصد رسانيدن آذوقه ببحريّه باعث شد ، كه اسكندر اين راه را اختيار كرد » ( همانجا ، بند 3 ) .\r\n\r\n\r\n","description":"","footnote":"\r\n( 1 ) -  Thoas . \r\n( 2 ) -  Critheus . Callatianus . \r\n( 3 ) -  Telephe . \r\n( 4 ) -  Pura . \r\n( 5 ) -  Ores . \r\n","page_name":" 1859 ","page_number":972},
  {"content":"\r\n\r\n\r\nتلفات لشكر\r\nبعد آريّان تلفات لشكر اسكندر را شرح ميدهد : يك قسمت بزرگ قشون و بخصوص مالهاى بنه از حرارت و تشنگى تلف شدند . اينها در كوههاى ريگ روان داغ در ميماندند و در آن فرو ميرفتند ، چنان كه شخص در لجن يا در برف فرو ميرود ، و بعد در همانجا مدفون ميگشتند . از ناهموارى راه هم در رنج و تعب بودند ، زيرا چهارپايان بنه نه ميتوانستند بالا روند و نه پائين آيند . در نتيجه لشكر بواسطه قحطى آب توانائى را از دست داد . حركت در شب و بخصوص قبل از طلوع آفتاب مشقّات كمترى داشت و شبنم قدرى هوا را خنك ميكرد ، ولى در وسط روز حرارت و تشنگى عنان طاقت را از دست همه مىربود . سربازان مالهاى بنه را مىكشتند ، تا غذائى براى خودشان تهيّه كنند .\r\nگوشت اسبها و قاطرهائى را ، كه از خستگى سقط شده بودند ، ميخوردند . تحقيق يا بازپرسى در كار نبود و اسكندر از اوضاع اطّلاع داشت ، ولى ، چون همه تقصير داشتند ، از ناچارى با اغماض به اين وضع مينگريست . بيمارها يا اشخاصى را ، كه نمىتوانستند با قشون حركت دهند ، ميگذاشتند و ميگذشتند ، زيرا عدّه چهارپايان حمل‌ونقل و ارّابه‌ها كم بود و ، اگر ميخواستند اين نوع كسان را حمل كنند ، از سرعت حركت لشكر ميكاست و ، چون هركس عجله داشت ، زودتر از اين صفحه بيرون رود ، كسى بفكر كسى نبود . اگر كسى از شدّت خستگى بخواب ميرفت ، چون بيدار ميشد ، خود را تنها ميديد . بعد ، كه ميخواست از دنبال لشكر برود ، در درياى ريگ روان گم ميشد . اينها همه تلف شدند . سانحه ديگرى ، كه براى قشون و باقىمانده مالهاى بنه باعث بدبختى شد ، اين بود : وقتى كه بادهاى ساليانه وزيدن ميگيرد ، بارانهاى زياد مىآيد ، ولى نه در دشتها بل در كوهها ، زيرا ابرهاى سياه بالاى كوهها جمع مىشود . روزى كه لشكر در كنار جويبار اردو زده بود ، در حوالى پاس دوّم شب سيلى روان گشت و نواقل اسكندر ، زنان و كودكان و لوازم قشونى را برد . سربازان با زحمت زياد توانستند خود و اسلحه‌شان را نجات دهند . باوجود اين بعضى را سيل برد و برخى از آشاميدن آب زياد تلف شدند .\r\nبر اثر اين سانحه اسكندر محتاط گشته امر كرد اردو را بمسافت 20 استاد از جويبارها\r\n\r\n","description":"","footnote":"","page_name":" 1860 ","page_number":973},
  {"content":"\r\n\r\nبزنند ، تا سربازان آب زياد نياشامند و آب را گل‌آلود نكنند . بدبختى ديگرى كه دامن‌گير لشكر اسكندر شد ، اين بود : بواسطه ريگ روان راهنمايان راه را گم كردند و نمىدانستند بكدام طرف حركت كنند . اين‌جاها بدتر از دريا بود ، زيرا در دريا ميتوان راه را بواسطه ستاره‌ها پيدا كرد ( قبل از كشف قطب‌نما فينيقيها راه دريائى را از دبّ اصغر مىيافتند و ديگران از دبّ اكبر . م . ) ، ولى اين‌جا اين علامات هم نبود . در اين‌وقت اسكندر به طرف چپ راند و از سوارهائى ، كه با او حركت كردند ، فقط شش نفر با او بساحل درآمدند . در اين‌جا چاههائى كنده به آب خوبى رسيدند و بعد تمامى لشكر باين‌جا آمده آب خورد و در مدّت هفت روز ساحل دريا را گرفته پيش رفت ، تا بكرسى گدروزى رسيد . پس از ورود به اين محلّ اسكندر آپولّوفان « 1 » ( والى آن ) را تغيير داد ، بجاى وى ( توآس ) را گماشت و چون او بغتة مرد ، سىبيرتيوس « 2 » ، كه والى كرمان شده بود ، والى رخّج و گدروزى گرديد و ايالت كرمان به تله‌پولم « 3 » محوّل شد ( آريّان ، كتاب 6 ، فصل 7 ، بند 4 ) .\r\n\r\nروايات ديگر\r\n1 - پلوتارك گويد ( اسكندر ، بند 87 ) : اسكندر ، پس از اينكه نه‌آرخ را فرماندهء سفاين و انس‌كريت را ناخداى كشتى امير البحرى كرد ، خودش خواست از ولايت اوريت بگذرد و در آنجا دوچار قحطى شديد گرديد ، چنان كه فقط ربع قشون او توانستند جان بدر برند ، و حال آنكه از هند با يكصد و بيست‌هزار پياده و پانزده‌هزار سوار حركت كرده بود . غذاى بد ، حرارت آفتاب ، امراض مسرى تلفات زياد وارد آورد ، ولى بيشتر از گرسنگى تلف شدند . در اين ولايت زراعت نميشود و زمين محصولى نميدهد . اهالى گوشت ميش‌هاى لاغر و ماهى ميخورند و بدنشان متعفّن است . پس از 60 روز اسكندر به گدروزى رسيد و در اين‌جا ولات همه قسم آذوقه تدارك كرده بودند .\r\n2 - ديودور هم اين سفر جنگى را در همان زمينه‌ها ، كه ذكر شد شرح داده و گفته ) كتاب 17 ، بند 105 ) : بعد اسكندر داخل ولايتى شد ، كه عارى از هر\r\n\r\n\r\n","description":"","footnote":"\r\n( 1 ) -  Apollophane . \r\n( 2 ) -  Sibyrtius . \r\n( 3 ) -  Tlepoleme . \r\n","page_name":" 1861 ","page_number":974},
  {"content":"\r\n\r\nحيوان مفيد بود ( يعنى حيوانى كه به كار انسان بيايد ) . در اين‌جاها مقدونيهاى زياد از قحطى آذوقه تلف شدند و قشون اسكندر دوچار يأس و افسردگى شديد گرديد .\r\nوقتى كه اسكندر ميديد ، مقدونيهائى ، كه اسلحه‌شان عالم را عاجز كرده بود ، در بيابان خشك و لم يزرع از گرسنگى و تشنگى مىميرند ، بىاينكه اين مرگ باعث شرافت‌مندى آنان باشد ، بر خود از غصّه مىپيچد . در اين احوال او اشخاصى به پارت ، سيستان ، هرات و جاهاى ديگر فرستاد ، تا آذوقه بر شترهاى دوكوهانه بار كرده بكرمان بفرستند . اينها نزد ولات اين ايالت شتافتند و آذوقه بسيار حمل كردند ، ولى قبل از رسيدن آذوقه ، عدّه زيادى از سربازان اسكندر مردند و پس از حركت اسكندر دسته‌اى از اوريت‌ها به لئونّاتوس حمله كردند ، ولى تلفاتى داده برگشتند . اسكندر با زحمات و مشقّات زياد از بيابانهاى لم يزرع گذشته به جائى رسيد ، كه آذوقه وافر داشت .\r\n3 - كنت‌كورث قضايا را چنين ذكر كرده ( كتاب 9 ، بند 10 ) : پس از اينكه اسكندر قشون خود را سه قسمت كرده نواحى هند را چاپيد و شهرى اسكندريّه نام بنا كرده سكنه آن را از آراخوزى ( رخّج ) آورد ، بهند ساحلى گذشت ( بايد مقصود مكران باشد ) توصيف كنت‌كورث از اين صفحات همان است ، كه بالاتر ذكر شده .\r\nبعد او گويد ، مقدونىها در اين‌جا دوچار قحطى و مجاعه شدند . در ابتداء آنها ريشه درختان خرما ، كه يگانه روئيدنى اين صفحه است ، ميخوردند . وقتى كه آن ناياب شد ، مالهاى بنه و حتّى اسبان را سر بريده خوردند . بعد ، چون غنائم را نميتوانستند حركت دهند ، تمامى آنها را آتش زدند ، و حال آنكه براى اين اندوخته‌هاى آن همه مردمان ، بصفحات دوردست مشرق رفته بودند . پس از آن مجاعه باعث طاعون گرديد . غذاهاى مضرّ ، خستگى روحى و جسمانى بر عدّه مرضى افزود . در اين‌حال ، سپاهيان نه ميتوانستند درنگ كنند و نه پيش روند .\r\nاگر درنگ ميكردند ، گرسنگى تهديدشان ميكرد و هرگاه پيش ميرفتند ، طاعون دامن گيرشان ميشد . لذا دشتها و صحراها پر بود از اجساد مردگان و بيش از مردگان\r\n\r\n","description":"","footnote":"","page_name":" 1862 ","page_number":975},
  {"content":"\r\n\r\nكسانى بودند ، كه جان ميكندند . آنهائى كه كمتر از همه ناخوش بودند ، باز نميتوانستند بقشون برسند ، زيرا سربازان براى اينكه زودتر از اينجاها بيرون روند ، شتابان حركت ميكردند . اشخاصيكه افتاده بودند ، كمك از ديگران ميطلبيدند ، ولى اينها اعتنائى نكرده ميدويدند ، زيرا كسى جز نجات خود فكرى نداشت و وحشت جانشين رحم و مروّت شده بود . در اين احوال ، افتادگان رفقاى خود را بخدايان و بمذهب قسم ميدادند و كمك پادشاه را مىطلبيدند و بعد ، كه ميديدند اين داد و فريادها و تضرّع و زارى نتيجه ندارد ، رفقا را لعنت و نفرين كرده ميگفتند ، اى كاش ، كه شما هم مانند ما شويد . اسكندر در اين احوال غرق اندوه و خجلت بود ، زيرا اين بليّه را از خودش ميدانست . او به فرت‌فرن والى پارت ( خراسان ) و ساير حكّام نوشت ، كه آذوقه بفرستند . آنها چنين كردند و اسكندر توانست به گدروزى رسيده بقشون خود استراحت دهد . در اين‌وقت لئونّاتوس خبر داد كه با مردم هوريت ، كه داراى هشت‌هزار پياده و پانصد سوار بودند ، جنگ كرده و فايق آمده . هم در اين زمان چاپارى از كراتر رسيد ، او خبر داده بود ، كه چگونه بر ازىريس و زارياسپ ، كه از نجباى پارس و درصدد شورش بودند ، غلبه كرده و آنها را در زنجير دارد .\r\n\r\nمبحث دوم - اسكندر در كرمان و پارس ( 325 ق . م )\r\n\r\nاسكندر در كرمان\r\nاسكندر به نزديكى كرمان رسيده بود ، كه ناگاه شنيد : فيليپ والى هنديها را سپاهيان اجير ( يعنى هندى ) بكمين‌گاهى كشيده‌اند و قراولان فيليپ ، كه مقدونى بودند ، بعضى را در حين كارزار كشته ، برخى را اسير و بعد نابود كرده‌اند . اسكندر به اودم « 1 » و به تاكسيل نوشت ، كه مراقب اين ولايت باشند ، تا او ترتيبى براى آن بدهد . بعد اسكندر وارد كرمان شد و كراتروس ، كه قسمتى را از قشون با فيلها ميآورد ، به او پيوست . اردنس « 2 » را هم ، كه محرّك شورش بود با خود آورده بود . در همين اوان ستاسانور « 3 » والى هرات و سيستان -\r\n\r\n\r\n","description":"","footnote":"\r\n( 1 ) -  Eudeme . \r\n( 2 ) -  Ordones . \r\n( 3 ) -  Stasanor . \r\n","page_name":" 1863 ","page_number":976},
  {"content":"\r\n\r\nفريسمان « 1 » پسر فراتافرن « 2 » والى پارت و گرگان - كل‌آندر « 3 » و سىتال‌سس « 4 » و هراكون « 5 » ، يعنى سه سردارى ، كه با پارمن‌ين در ماد بودند ، با قسمت بزرگى از لشكر وارد شدند ( آريّان ، كتاب 6 ، فصل 8 ، بند 1 ) .\r\n\r\nمجازات ولات\r\nدر اين‌وقت شكايات زياد از تعدّيات و تجاوزات كل‌آندر و سىتال‌لس رسيد . اهالى بيك زبان ميگفتند ، كه اينها معابد را غارت كرده‌اند ، ظلم و تعدّى بمال و عرض و ناموس مردم روا داشته ، حتّى قبور را نبش كرده‌اند . اسكندر امر كرد اين دو نفر را كشتند ، تا اين مجازات براى ديگران درس عبرت باشد . هراكون ، كه در اين‌موقع تبرئه يافت ، بعد محكوم باعدام شد ، زيرا اهالى شوش ثابت كردند ، كه معبد آنها را غارت كرده . ستاسانور و فريسمان شترهاى زياد و چهارپايان بارى بسيار آوردند . اين كمك بموقع رسيد و چهارپايان مزبور را بقسمت‌هاى قشون تقسيم كردند ( همانجا ، بند 2 ) .\r\nدر باب مجازات ولات و آمدن نه‌آرخ نزد اسكندر روايت كنت‌كورث چنين است ( كتاب 10 ، بند 1 ) : در اين احوال كل‌آندر ، سىتال‌سس ، هراكون و آگاتن « 6 » ، كه قاتلين پارمن‌ين بودند ، وارد شدند . اينها پنج‌هزار پياده و هزار سوار با خود آوردند ، ولى از پى آنها كسانى هم آمدند ، كه اين سرداران را از جهت بدرفتارى مقصّر ميدانستند . كشتن پارمن‌ين بامر اسكندر براى پوشاندن اينهمه جنايات كافى نبود . اينها نه فقط مردم عوام را غارت كردند ، بل چيزهاى مقدّس را هم زير پا گذاشتند . دختران جوان و زنان نجيب از اعمال شنيع آنان و از بىناموس شدن خود ميناليدند و زار ميگريستند . » بقدرى اين سركردگان در خسّت و فسق و فجور غوطه‌ور شدند ، كه اسكندر مقدونى مورد تنفّر خارجيها گرديد . در ميان اعمال قبيحه رفتار كل‌آندر مخصوصا جلب توجه ميكرد . او ، پس از آنكه دخترى را از خانواده نجيب بىسيرت كرد ، وى را بيكى از غلامان خود بسان كنيزكى بخشيد . در اين‌وقت دوستان اسكندر خوشنود گشتند ، از\r\n\r\n\r\n","description":"","footnote":"\r\n( 1 ) -  Pharismane . \r\n( 2 ) -  Phratapherne . \r\n( 3 ) -  Cleandre . \r\n( 4 ) -  Sitalces . \r\n( 5 ) -  Heracon . \r\n( 6 ) -  Agathon . \r\n","page_name":" 1864 ","page_number":977},
  {"content":"\r\n\r\nاينكه ميديدند ، اشخاصيكه آلت قتل پارمن‌ين بودند ، گرفتار شده‌اند ، زيرا آنها بتعدّيات اين اشخاص به قدر شركت آنان در قتل سردار مزبور اهميّت نميدادند .\r\nاسكندر پس از اينكه بشكايات رسيد ، گفت يك مادّه شكايت را ، كه از موادّ ديگر مهمتر است ، فراموش كرده‌ايد و آن اين است ، كه اينها تصوّر ميكرده‌اند ، من مرده‌ام و ديگر از هند برنخواهم گشت و گرنه مرتكب چنين جناياتى نميشدند .\r\nبعد به حكم اسكندر آنها را زنجير كردند و ششصد نفر سرباز مقدونى ، كه مجريان شقاوت‌هاى آنان بودند ، باعدام با زجر محكوم گشتند . در همان روز اشخاصيرا از پارسيها ، كه ميخواستند ياغى شوند و كراتر آنها را با خود آورده بود ، نيز نابود كردند . كمى پس از آن نه‌آرخ و انس‌كريت ، كه براى تحقيقات به دريا رفته بودند ، آمدند و چيزهائى كه شنيده بودند ، بيان كردند . از جمله اين بود : جزيره‌اى ، كه مصبّ رود است ( بايد مقصود سند باشد ) طلاى زياد دارد ، ولى اسب در آنجا ناياب است و ، آنهائى كه جرئت ميكنند از قارّه اسب بدانجا برند ، رأسى بيك تالان ميفروشند . حيوانات عظيم الجثّه در دريا زياداند و بعضى ببزرگى بزرگترين كشتى ميرسد . اين حيوانات جزرومدّ را متابعت ميكنند و بايد آنها را با فريادها تهديد كرد و ترسانيد و ، وقتى كه در آب فرو ميروند ، مانند غرق شدن كشتى صداى مهيبى برميخيزد . باقى بيانات آنها از گفته‌هاى اهالى بود ؛ مثلا به آنها گفته بودند ، اسم بحر احمر از اين نيست ، كه حيوانات آن سرخ‌رنگ باشند ، بل از اسم پادشاهى است ، كه اريترا « 1 » نام داشته ( اريت‌رس « 2 » بمعنى سرخ است ) و در نزديكى ساحل جزيره‌اى است ، كه درخت خرما زياد دارد و تقريبا در وسط آن ستونى است ، كه بيادگار اين پادشاه ساخته‌اند و بر آن كتيبه‌اى هم به زبان بومى نوشته‌اند . كشتيهائى ، كه پر است از اردو بازارچيان و بازرگانان براه‌نمائى ناخدايان و بطمع طلا باين‌جا ميآيند ، ولى هيچگاه برگشتن آنها را كسى نديده است .\r\nاسكندر ، چون ميل داشت تحقيقاتى بيشتر راجع بدرياها شود ، امر كرد اين دو\r\n\r\n\r\n","description":"","footnote":"\r\n( 1 ) -  Erythra . \r\n( 2 ) -  Erythros . \r\n","page_name":" 1865 ","page_number":978},
  {"content":"\r\n\r\nدريانورد برگشته بكارهايشان ادامه دهند و از راه فرات به بابل درآيند . خود او در نظر گرفت ، كه بعد به سوريّه رفته از آنجا بافريقا عزيمت كند . سپس براى جنگ بقرطاجنه رود و از آنجا از راه صحراى نوميدى « 1 » گذشته تا گاد « 2 » ها براند ، زيرا شايع بود ، كه ستون‌هاى هرقل ( جبل طارق قرون بعد ) اين‌جا است و پس از آن به اسپانيا ، كه در يونان از اسم رود ايبر « 3 » ( ايبرى ) ناميده شده ، بگذرد و از آنجا از كوههاى آلپ و سواحل ايطاليا عبور كرده به اپير « 4 » درآيد . براى اجراى اين خيال اسكندر بحكام بين النهرين امر كرد از جبل لبنان چوب به تاپ‌ساك حمل كرده كشتيهائى بسازند ، كه داراى هفت رديف پاروزن باشد و تمام كشتيها را در بابل حاضر كنند . در تعقيب همين‌كار بپادشاهان قبرس نوشت ، كه مفرغ و نسوج كتان و بادبان بدهند .\r\n\r\nروش ظفرمندى « 5 »\r\nبعض مورّخين نوشته‌اند ، كه اسكندر چون از مشقّات سفر گدروزى يا بلوچستان برست ، در كرمان يك روش ظفرمندى ( حركت نصرت ) ترتيب داد ، تا تقليد از باكوس افسانه‌اى ، وقتى كه او از سفر جنگى آسيا و هند فاتحانه برميگشت ، كرده باشد ، ولى آريّان گويد ( كتاب 6 ، فصل 8 ، بند 3 ) ، كه اين خبر بايد دور از حقيقت باشد ، زيرا بطلميوس و آريستوبول ذكرى در اين باب نكرده‌اند . آريستوبول فقط چنين گفته : « اسكندر پس از ورود به كرمان بشكرانه اينكه از هند فاتح برگشته و قشون او از گدروزى نجات يافته بود ، قربانيها كرد و بازيهائى با ورزشها و موسيقى ترتيب داد » . عقيده آريّان چنين است ، ولى از آنجا ، كه مورّخينى مانند پلوتارك و كنت‌كورث عقيده داشته‌اند ، كه اين خبر صحيح بوده ، روايات آنان را ذكر ميكنيم . سكوت بطلميوس و آريستوبول را نميتوان مدرك قرار داد ، زيرا اينها اشخاصى رسمى بودند و نميتوانستند بعض كارهاى ناشايست اسكندر را بنويسند و اين نكته را هم بايد در نظر داشت ، كه پلوتارك تاريخ اسكندر را بىمبنا و مدرك ننوشته . از بعض جاهاى كتاب او به خوبى\r\n\r\n\r\n","description":"","footnote":"\r\n( 1 ) - . ( الجزاير كنونى )  Numidie \r\n( 2 ) -  Gades . \r\n( 3 ) -  Ibere . \r\n( 4 ) -  Epire . \r\n( 5 ) -  Marche Triomphale . \r\n","page_name":" 1866 ","page_number":979},
  {"content":"\r\n\r\nمعلوم است ، كه نوشته‌هاى بسيار خوانده و تحقيقات زياد كرده ، مثلا بند 61 ، كتاب اسكندر . در اين بند پلوتارك اسامى پانزده نفر را از مورّخين يا راويان ذكر مىكند .\r\n\r\nروايات مورّخين ديگر\r\n1 - پلوتارك در اين باب چنين گويد ( كتاب اسكندر بند 88 ) : اسكندر پس از اينكه بقشون خود استراحت داد ، در 7 روز از كارمانى ( كرمان ) گذشت . اين چند روز را اسكندر و سپاهيانش بعيش و عشرت پرداختند . تختى روى گردونه هشت‌اسبه زده بودند و اسكندر بر آن قرار گرفته بود . پس از اين گردونه ، ارّابه‌هاى ديگر ، كه متعلّق بدرباريان و دوستان او بود ، ميآمد . ارّابه‌ها با قالىها و پارچه‌هاى ارغوانى و رنگهاى ديگر پوشيده بود ، بعضى را با شاخه‌هاى درخت زينت داده بودند و ، همين كه برگها مىپژمرد ، شاخه‌ها را عوض ميكردند . دوستان و سرداران اسكندر ، كه تاج گلهائى بسر داشتند ، بشرب مدام مشغول بودند . در تمامى اين كبكبه نه كلاه‌خودى ديده ميشد ، نه نيزه يا سپرى . تمام راه پر بود از سربازانى ، كه بجاى اسلحه جام و دوستكانى و فنجان و قدح با خود داشتند و دائما ، چه در حين حركت و چه وقتى كه روى قالىها مىنشستند ، از دوستكانى شراب ريخته براى سلامتى يكديگر مىگسارى ميكردند . صداى نى ، نىلبك و بوغ در حول‌وحوش اين سپاه طنين انداخته بود و زنهائى ، كه ميرقصيدند ، به باكانت « 1 » ها شباهت داشتند . در موقع حركتى كه چنين بىنظم و پر از فسق و فجور بود ، بازيهائى نيز ميكردند ، كه در آن انواع هرزگى و بدكارى مشاهده ميشد . گوئى كه خود باكوس اين جمعيّت را اداره ميكرد . وقتى كه او ( يعنى اسكندر ) وارد قصر پادشاهان گدروزى گرديد ، بقشون خود استراحت داد و همان عيش و عشرت را از سر گرفت . روزى ، كه اسكندر مست لا يعقل در مجلس رقصى ، كه محبوب او باگوآس خرج آن را داده بود ، حضور داشت ، اين خواجه تاج گلى را ، كه جايزه بود ، برد و در حال تاج را بر سر گذارده و از نمايشگا ( طآطر ) گذشته پهلوى اسكندر نشست . در اين‌وقت مقدونيها دست زدند\r\n\r\n\r\n","description":"","footnote":"\r\n( 1 ) -  Bacchante  ( راهبه باكوس إله شراب در نزد يونانىهاى قديم ) .\r\n","page_name":" 1867 ","page_number":980},
  {"content":"\r\n\r\nو فريادكنان از اسكندر خواستند ، كه بوسى به او بدهد و اسكندر او را بآغوش كشيده بوسيد .\r\n2 - كنت‌كورث راجع به اين قضيّه چنين گويد ( كتاب 9 ، بند 10 ) : « اسكندر ، كه جهانگيريهاى خود را كافى نميدانست و ميخواست عظمت خود را فوق بزرگى بشر قرار داده از باكوس تقليد كند ، امر كرد دهاتى را ، كه در سر راه بود ، با گل و رياحين تزيين كردند و در آستانه‌هاى خانه‌ها ظروفى پر از شراب گذاردند . بعد ارّابه‌هاى بزرگ ساخته و آن را با پارچه‌هاى گرانبها تزيين كرده سربازان را در اين گردونه‌ها نشاند . در سر اين كبكبه ، پادشاه و دوستان و درباريان او بودند و تمامى اينها تاج گل بر سر داشتند . از يكطرف آنها ، صداى نى و از طرف ديگر نغمات لير ( آلت موسيقى ، كه شبيه عود است ) بلند بود . خود اسكندر با دوستانش در گردونه‌اى پر از ظروف طلا حركت ميكرد . كليه قشون هفت روز تمام در حال مستى پيش ميرفت . براى مغلوبين ، اينها چه طعمه خوبى بودند . اگر آن‌ها قدرى جسارت ميداشتند ، كه بر فاتحين خود در اين احوال فسق و فجور بتازند ، هزار نفر مرد هشيار و جرى كافى بود ، كه ناگهان كار مقدونيها را در ميان اين عيش و عشرت و در حال بىخبرى ، كه نتيجه مستى شبانه‌روز بود ، بسازد ، ولى چون نام و ارزش هر چيز باقبال بسته است ، اين كار اسكندر هم ، كه عادتا شرم‌آور است ، باعث نام او گشت ، زيرا مردمان معاصر و قرون بعد به اين روش قشون اسكندر در حال مستى و با فسق و فجور ، از ميان مللى كه هنوز خوب مطيع نشده بودند ، با حيرت نگريستند و خارجيها اين رفتار را از اطمينان مقدونيها به خود دانستند ، و حال آنكه از تهوّر آنها ناشى بود . باوجود اين ، جلّاد از پى اين دبدبه عيش و عشرت روانه بود ، زيرا آسپاست ، كه از آن بالاتر ذكرى شد ، محكوم باعدام گرديد . اين قضيّه حقيقتى را نمود : نه شقاوت مانع از عيش و عشرت است و نه اين مانع از آن » .\r\nراجع به آسپاست مقتضى است ذكر شود ، كه بقول مورّخ مذكور ، اين شخص والى كرمان بود و ، چون در غياب اسكندر او را متّهم كردند ، كه ميخواسته شورشى برپا كند ، وقتى كه باستقبال پادشاه مقدونى آمد ، او روى خوشى بوى نشان داد ،\r\n\r\n","description":"","footnote":"","page_name":" 1868 ","page_number":981},
  {"content":"\r\n\r\nولى بعد از تحقيقات ، چون او را مقصّر دانست ، امر باعدامش كرد .\r\n\r\nعزل و نصب‌ها و آمدن نه‌آرخ\r\nزمانيكه اسكندر در كرمان بود په‌سستاس « 1 » را در ازاى خدمتى كه به اسكندر در موقع جنگ با مالّيان كرده و او را با سپر خود پوشيده بود ، جزو صاحب‌منصبان كشيك قرار داد . عدّه اين صاحب‌منصبان بقول آريّان هفت بود : لئونّاتوس « 2 » ، هفس‌تيون « 3 » ، لىزىماك « 4 » ، آريستوبول « 5 » ، پرديكّاس « 6 » ، بطلميوس « 7 » ، پىتون « 8 » . بعد په‌سستاس را اسكندر والى پارس كرد . در اين‌وقت نه‌آرخ سواحل اورس « 9 » و گدروزى و ولايت ماهىخوارها « 10 » را پيموده بسواحل كرمان رسيد و با عدّه‌اى از همراهانش نزد اسكندر آمد ، تا گذارشات را به او اطّلاع دهد . پس از آن او مأمور شد ، كه سواحل را پيموده تا مصبّ دجله در نزديكى شوش برود . آريّان وعده داده ، كه در كتاب ديگر شرح دريانوردى نه‌آرخ را ذكر كند و ضمنا گويد : « اين بحرپيما تاريخ اسكندر را نوشته و ، اگر توانستم اين كتاب را به آخر برسانم ، نوشته‌هاى او متمّم كتاب من خواهد بود » ( كتاب 6 ، فصل 8 ، بند 3 ) .\r\nپس از آن هفس‌تيون مأمور شد ، قسمت اعظم قشون را با چهارپايان ارّابه از كرمان به پارس برد ، ولى بواسطه زمستان از لب دريا حركت كند ، تا علوفه و آذوقه وافر بيابد ( همانجا ، بند 3 ) .\r\nديودور راجع بآمدن نه‌آرخ نزد اسكندر و محلّ ملاقات چنين گويد : مقارن همين اوان اسكندر در يكى از شهرهاى ساحلى ، كه سال‌مونت « 11 » نام داشت توقف كرد ( بعضى تصوّر كرده‌اند ، كه اين محلّ بندرعبّاس كنونى بوده ) . وقتى كه در طآطر نمايش ميدادند و مقدونيها در آنجا جمع بودند ، ناگاه خبر رسيد ، سفاينى كه اسكندر با نه‌آرخ براى تحقيقات فرستاده بود ، باين‌جا آمده‌اند . بحرپيمايان\r\n\r\n\r\n","description":"","footnote":"\r\n( 1 ) -  Peucestas . \r\n( 2 ) -  Leonnatus . \r\n( 3 ) -  Hephestion . \r\n( 4 ) -  Lysimaque . \r\n( 5 ) -  Aristobule . \r\n( 6 ) -  Perdiccas . \r\n( 7 ) -  Ptolemee . \r\n( 8 ) -  Python . \r\n( 9 ) -  Ores . \r\n( 10 ) -  Ichtyophages . \r\n( 11 ) -  Salmonte  ( در بعضى از نسخ سالموس نوشته‌اند ) .\r\n","page_name":" 1869 ","page_number":982},
  {"content":"\r\n\r\nآمده اسكندر را ديدند و چيزهاى غريب راجع باوقيانوس و جزرومدّهاى آن بيان كردند ( جهت غرابت اين جزرومدّها از اينجا بود ، كه يونانيها و مقدونيها ، جز درياى مغرب ، با درياى ديگرى آشنا نبودند و ، چنان كه معلوم است ، جزرومدّ درياى مغرب خيلى ضعيف است . م . ) . چيزى كه مخصوصا جلب توجه مقدونيها را كرده بود ، عدّه نهنگ‌ها و بزرگى آنها بود . چون گاهى ممكن بود ، كه اينها كشتى را واژگون كنند ، باعث ترس مقدونيها ميشدند ، ولى اين‌ها در چنين مواقع با صداى شيپور و بهم زدن اسلحه و فريادهائى ، كه متّحدا مانند يك نفر برميآوردند ، باعث وحشت حيوان مزبور مىشدند و او زير آب ميرفت . پس از اينكه اسكندر تمام حكايات ملّاحان و دريانوردان را شنيد ، امر كرد سفاين او تا فرات برانند و خود روانه شد ( ديودور ، كتاب 17 ، بند 105 - 107 ) .\r\nاز نوشته‌هاى مورّخينى كه رواياتشان ذكر شد ، اين نتيجه حاصل مىشود ، كه سواحل درياى عمان از پتاله تا كرمان بسه قسمت تقسيم مىشد : ولايت آرابيت‌ها ، ولايت اوريت‌ها ، صفحه ممتدّ ماهىخوارها . اين مردم را حبشىهاى ماهىخوار نيز ناميده‌اند . سترابون هم مردمان اين سواحل را به همين ترتيب ذكر كرده ( كتاب 15 ، فصل 2 ، بند 1 - 2 ) و گويد ، كه بالاى ماهىخوارها مملكت گدروزيا است . بنابراين گدروزيا با بلوچستان كنونى انطباق مىيابد .\r\n\r\nاسكندر در پاسارگاد\r\nپس از آن اسكندر از كرمان با قشون سبك‌اسلحه و چند نفر تيرانداز به طرف پاسارگاد رفت و ، چون بسرحدّ پارس رسيد فرازاارت « 1 » والى آن را نديد . در موقع بودن اسكندر در هند اين والى درگذشته و اركسىنس « 2 » قائم‌مقام او گشته بود ، تا اسكندر پس از مراجعت در پاسارگاد يكنفر والى معيّن كند . در اين اوان آتروپات والى ماد وارد شد . او يكنفر مادى را ، كه باريآكس « 3 » نام داشت و تيار راست بر سر گذارده خود را شاه ماد و پارس ميخواند ، اسير كرده با تمام همدستانش آورده بود . اسكندر امر كرد آنها را با زجر بكشند . آريّان گويد ( كتاب 6 ، فصل 8 ، بند 4 ) : چيزى كه اسكندر\r\n\r\n\r\n","description":"","footnote":"\r\n( 1 ) -  Phrazaorte . \r\n( 2 ) -  Orxines . \r\n( 3 ) -  Bariax . \r\n","page_name":" 1870 ","page_number":983},
  {"content":"\r\n\r\nرا پس از مراجعت در پاسارگاد مغموم داشت ، نبش قبر كوروش بود .\r\nاين مورّخ مقبره شاه مذكور را چنين توصيف كرده : اين مقبره در وسط باغهاى سلطنتى پاسارگاد واقع است و آن را از هر طرف انبوه درختان و نيز جويبارها و چمن‌هاى پرپشت احاطه داشت . بنا روى پايه‌اى از سنگهاى بزرگ قرار گرفته و بطاقى منتهى مىشود ، كه مدخلش خيلى كوچك است . نعش كوروش را در تابوتى از زر گذارده و تابوت را روى ميزى ، كه پايه‌هايش نيز از زر بود ، قرار داده آن را با پارچه نفيس بابلى و قاليهاى ارغوانى و رداى سلطنتى و لباسهاى مادى و جامه‌هاى رنگارنگ از رنگ ياقوت زرد و غيره و با طوقها و قمه‌ها و ياره‌ها و زينت‌هائى از زر و سنگهاى گرانبها پوشيده بودند . پلّه‌هاى درونى باطاق كوچكى ، كه متعلّق به مغ‌ها بود هدايت ميكرد . خانواده اين مغها از زمان فوت كوروش پاسبان نعش بودند و اين امتياز به آنها اختصاص داشت . شاه همه روزه يك گوسفند و مقدارى آرد و شراب به اينها ميداد و در هر ماه يك اسب روى قبر قربان ميكردند .\r\nدر اينجا كتيبه‌اى به خط پارسى نوشته بودند ، كه مضمون آن چنين بود : « اى مرد فانى ، من كوروش پسر كبوجيه هستم . من دولت پارس ( آريّان نوشته امپراطورى ) را بنا كردم و حكمران آسيا بودم . به اين مقبره من رشگ مبر » .\r\nاسكندر از حسّ كنجكاوى خواست درون اين مقبره را ببيند و يافت ، كه تمامى اشياء را جز ميز و تابوت دزديده‌اند : معلوم گشت ، كه دزد ميخواسته جسد كوروش را هم بدزدد و با اين مقصود تابوت را شكسته ، ولى بالاخره نتوانسته جسد را ببرد و انداخته و رفته است . آريستوبول مأمور شد ، كه باقىمانده اسكلت‌ها را جمع كرده در تابوت بگذارد و آن را مرمّت كرده پارچه‌هائى روى آن بكشد ، بعد در مقبره را با ديوارى سدّ كند و مهر اسكندر را بر آن بزند . اسكندر امر كرد مغهائى ، كه محافظت مقبره را به عهده داشتند ، توقيف شوند ، تا معلوم گردد ، كه كى مرتكب چنين جنايتى شده . چون باوجود زجرها معلوم نشد ، كه جانى كى بوده ، اينها را رها كردند ( كتاب 6 ، فصل 8 ، بند 4 ) .\r\n\r\n","description":"","footnote":"","page_name":" 1871 ","page_number":984},
  {"content":"\r\n\r\n\r\nروايت پلوتارك\r\nمورّخ مذكور گويد ، وقتى كه اسكندر ، بپارس برگشت ، اوّل كارى كه كرد ، اين بود كه خواست مانند شاهان پارسى رفتار كند . يكى از اين عادات چنين بود ، كه هر زمان شاه از سفرى برميگشت بهركدام از زنان يك سكّه طلا ميداد . بواسطه اين عادت عدّه‌اى از شاهان به پارس نميرفتند ، مثلا اخس بواسطه خسّت زياد خود را از پارس دور ميداشت و هيچگاه بدان مملكت نرفت . وقتى كه اسكندر ديد مقبره كوروش را باز كرده و اسباب آن را برده‌اند ، مرتكب را كشت ، و حال آنكه او در شهر پلّا « 1 » شخص مهمّى بود و پولىماخوس « 2 » نام داشت . بعد ، پس از اينكه كتيبه مقبره را خواند ، گفت بالاى كتيبه اين ترجمه يونانى را بنويسند : « اى مرد ، هركه باشى و از هرجا كه بيائى - زيرا ميدانم كه خواهى آمد - من كوروشم ، كه براى پارسيها اين دولت وسيع را بنا كرده‌ام .\r\nپس به اين زمين كمى ، كه تن مرا ميپوشد رشگ مبر » . اين كلمات در اسكندر اثر غريبى كرد ، زيرا بخاطر او آورد ، كه عظمت انسان چقدر مشكوك و ناپايدار است ( اسكندر ، بند 90 ) .\r\n\r\nروايت كنت‌كورث\r\nنوشته‌هاى اين مورّخ راجع به زمان بودن اسكندر در پاسارگاد تفاوتهائى با گفته‌هاى آريّان و پلوتارك دارد .\r\nاو گويد ( كتاب 10 ، بند 1 ) : « پس از آن اسكندر وارد پاسارگاد شد . در اينجا اورسىنس ، كه از حيث نژاد و تموّل در ميان پارسيها نامى بود ، حكومت داشت . او نژاد خود را به كوروش شاه پارسيها ميرسانيد و از اجدادش خزانه‌هاى زياد به او رسيده و خودش هم در مدّت حكومت طولانى ثروت زياد جمع كرده بود . اورسىنس باستقبال اسكندر رفت و همه نوع هدايا براى اسكندر و دوستان او برد . هدايا عبارت بود : از چندين اسب ارّابه و ارّابه‌هائى ، كه با طلا و نقره آراسته بودند ، از اثاثيه گرانبها و جواهرات كمياب و گلدانهاى بسيارى از زر و زين و البسه ارغوانى و چهارهزار تالان نقره مسكوك « 3 » . باوجود اين بذل\r\n\r\n\r\n","description":"","footnote":"\r\n( 1 ) -  Pella  ( شهرى بود در مقدونيّه ) .\r\n( 2 ) -  Polymachus . \r\n( 3 ) - تقريبا 22 ميليون فرنك طلا .\r\n","page_name":" 1872 ","page_number":985},
  {"content":"\r\n\r\nو بخشش‌ها ، خارجى مزبور كشته شد ، توضيح آنكه او به تمام دوستان اسكندر هدايائى ، بيش از آنچه متوقع بودند ، داد ، ولى به باگوآس خواجه ، كه شرف خود را به اسكندر فروخته بود ، چيزى نداد . بوالى گفتند ، كه اين خواجه نزد اسكندر خيلى عزيز و گرامى است . او در جواب گفت « من ميخواهم نزد دوستان اسكندر مقرّب شوم ، نه پيش زنان غيرعقدى او و عادت پارسيها بر اين نيست ، مردانى را ، كه عمل شنيع در رديف زنان در ميآورد ، مرد بدانند » . چون باگوآس اين بشنيد ، قدرت خود را ، كه نتيجه فساد اخلاق و بىشرفى بود ، بر ضدّ اين مرد نامى بىگناه به كار برد . با اين مقصود اشخاص پست و حقير اين مملكت را تحريك كرد ، كه منتظر موقع شده تقصيراتى بىاساس و كذب به او وارد آرند و ، هر زمان در خلوت اسكندر را ميديد ، گوش او را از اتّهامات و سخنان دروغ پر ميكرد و ، براى اينكه اسكندر حرف‌هاى او را باور بدارد ، علّت اصلى را از او پنهان ميداشت . بر اثر اين كارها اسكندر ، اگرچه از اورسىنس ظنين نشد ، ولى از احترام خود نسبت به او كاست . تحقيقات راجع به اورسىنس در خفا شروع شده بود و باگوآس تمام قدرت خود را بر ضدّ او به كار ميبرد ، حتّى زمانيكه او در آغوش اسكندر ميرفت و ميديد ، كه آتش شهوت او شعله كشيده ، از موقع استفاده كرده اورسىنس را از حيث رشوه‌خوارى و اينكه درصدد ياغيگرى است ، مقصّر قرار ميداد ، اما والى از هيچ‌جا خبر نداشت و نميدانست ، چه خطرى او را تهديد مىكند . افترا و تهمت بالاخره كار خود را كرد و حكم قضا و قدر ، كه از آن گريزى نيست ، موقعى براى افناى او بدست داد . اسكندر اتّفاقا امر كرده بود ، مقبره كوروش را بگشايند ، تا احتراماتى براى بقاياى شاه مزبور مجرى دارد . او تصوّر ميكرد ، كه اين مقبره پر است از طلا و نقره ، زيرا پارسيها آشكارا چنين ميگفتند ، ولى وقتى كه درب مقبره را گشودند ، بجز سپرى كه پوسيده بود و دو كمان سكائى و يك قمه چيزى در آن نيافتند . اسكندر از اينكه پادشاهى ، آنهمه گنج و ثروت داشت و قبرش مانند قبر يك نفر عامى است ، غرق حيرت گشت و در حال ردائى ، كه بدوش داشت كنده روى تختى ، كه جسد كوروش بر آن قرار گرفته بود ، كشيد و تاجى\r\n\r\n","description":"","footnote":"","page_name":" 1873 ","page_number":986},
  {"content":"\r\n\r\nاز زر روى تخت گذارد . در اين‌وقت پهلوى اسكندر باگوآس خواجه ايستاده بود و او روى به اسكندر كرده چنين گفت : « چه جاى حيرت است ، كه مقابر شاهان خالى است ، وقتى كه خانه ولات گنجايش طلا و نقره‌اى ، كه از مقابر بيرون آورده‌اند ، ندارد . من هيچگاه اين مقبره را نديده بودم ، ولى شنيده‌ام ، كه به داريوش گفتند ، سه‌هزار تالان با كوروش در اين‌جا مدفون است . اين است سرچشمه سخاوت‌ها . چيزى را ، كه اورسىنس نميتوانست نگاهدارد ، به تو داد ، تا عنايت تو را ببهاى آن بخرد » . سخنان خواجه غضب اسكندر را تحريك كرد و در همين‌وقت سخن‌چينانى ، كه قبلا تدارك شده بودند ، گفته‌هاى باگوآس را تأييد و خواجه مزبور با آنها اسكندر را احاطه كرد و تا توانستند نسبت‌هاى دروغ بوالى دادند . در نتيجه اورسىنس ، قبل از اينكه بداند او را مقصّر ميدانند ، در غل‌وزنجير شد . بعد او را زجر كردند و خشم خواجه بحدّى بود ، كه از زجر او آتش كينه‌اش فرو ننشست و ، پيش از اينكه اورىنس جان تسليم كند ، دست بر وى بلند كرد . در اين‌وقت والى به او گفت : « من شنيده بودم ، كه وقتى زنان در آسيا سلطنت ميكردند ، ولى اين تازگى دارد ، كه ميبينم خواجه‌ها در آن سلطنت ميكنند » . چنين بود مرگ نامىترين پارسى ، بىاينكه تقصيرى داشته باشد و آن هم ، پس از آنكه درباره اسكندر سخاوت فوق‌العاده نشان داده بود . در همين اوان فردات را كشتند ، بظنّ اينكه داعيه سلطنت دارد . اسكندر در اين اوان زود حكم زجر و قتل ميداد ، چنان كه زود هم سخنان دوبهم‌زنان را باور ميكرد . جهت اين است ، كه اقبال ماهيّت اشخاص را تغيير ميدهد و نادر است ، كه ما بتوانيم از اثرات اقبال مصون باشيم . اسكندر همان پادشاهى بود ، كه چندسال قبل نميتوانست حكم قتل آلكساندر لن‌سست را ، كه بشهادت دو شاهد محكوم گشته بود ، بدهد .\r\nهمان‌كس بود ، كه اجازه داد محكومين پست را مبرّى دانند ، و حال آنكه شخصا از آنها تنفّر داشت ، زيرا ميديد ، كه ديگران آنها را برئ ميدانند .\r\nهمان آدمى بود ، كه مغلوبين را بمقام سابقشان ابقا ميكرد ، ولى حالا همين شخص بقدرى تنزل يافته بود ، كه بهواوهوس خواجه بىشرفى به كسانى سلطنت ميداد و\r\n\r\n","description":"","footnote":"","page_name":" 1874 ","page_number":987},
  {"content":"\r\n\r\nكسانى را از زندگانى محروم ميداشت » . چنين است روايات سه‌گانه و اختلاف كلّى بين آنها در كيفيّات ديده مىشود . ديودور در اين قضيّه ساكت است . سترابون نوشته : « واضح بود ، كه اين كار دزدان بود ، نه والى » ( كتاب 15 ، فصل 3 ، بند 7 ) .\r\n\r\nورود اسكندر بتخت‌جمشيد\r\nآريّان گويد ( كتاب 6 ، فصل 8 ، بند 6 ) : اسكندر به پرس‌پوليس ، كه وقتى آن را آتش زده بود ، برگشت . اين كار اسكندر يك زياده‌روى بود ، كه بعدها باعث پشيمانى او شد و مورّخش آن را نپسنديد . اركسىنس جانشين فرازاارت ، كه امور ايالتى را اداره ميكرد از جهت چند جنايت - از قبيل غارت معابد و مقابر و كشتن چند نفر پارسى بناحق - مقصّر گشت و او را بدار آويختند ( اين گفته آريّان روايت كنت‌كورث را تأييد مىكند ، زيرا اركسىنس مورّخ مذكور همان ارسىنس كنت‌كورث است و او والى موقتى پارس بود . از روايت آريّان معلوم است ، كه قتل والى زمانى روى داده ، كه اسكندر از پاسارگاد به تخت‌جمشيد رفته بود . اما اينكه آريّان اين قضيّه را مجمل ذكر كرده ، جهتش معلوم است : كليّة منابع اين مورّخ نوشته‌هاى بطلميوس و آريستوبول مىباشد و روشن است ، كه آنها نميتوانستند شرح قضيّه و دخالت باگوآس خواجه را در اين امر بنويسند ، زيرا از اشخاص رسمى و خاصّان اسكندر بودند ) .\r\nبعد آريّان گويد ( همانجا ) په‌سستاس سوماتوفيلاكس « 1 » ، كه شجاعتش در مواردى بسيار بآزمايش رسيده و مخصوصا در جنگ اسكندر با مالّيان ستاره‌اش درخشيده بود ، والى پارسيها گرديد . او مورد محبّت پارسيها شد ، زيرا احوالى داشت ، كه با اخلاق آنان موافقت ميكرد . در ميان مقدونيها او يگانه كسى بود ، كه لباس مادى پوشيد و زبان پارسى آموخت و موافق عادات پارسى رفتار كرد . از اين جهت او در نظر اسكندر گرامىتر گشت و پارسىها مشعوف گشتند ، از اينكه اسكندر عادات آنها را به عادات وطن خود ترجيح ميداد .\r\n\r\n\r\n","description":"","footnote":"\r\n( 1 ) -  Peucestas Somatophylax . \r\n","page_name":" 1875 ","page_number":988},
  {"content":"\r\n\r\n\r\nنقشه‌هاى اسكندر\r\nآريّان نوشته ( كتاب 7 ، فصل 1 ، بند 1 ) : زمانيكه اسكندر در تخت‌جمشيد بود ، ميل كرد ، كه بخليج‌پارس و مصبّ فرات و دجله رفته اين‌جاها را بشناسد ، چنان كه مصبّ سند و نيز درياى بزرگ ( درياى عمان ) را شناخت . بعضى گفته‌اند ، كه او ميخواست قسمت بزرگ سواحل عربستان و حبشه و ليبيا و نوميدى ( آلژرى كنونى ) و كوه اطلس را پيموده و به طرف ستونهاى هرقل ( جبل طارق ) رفته ، پس از مطيع كردن قرطاجنه و تمام افريقا ، بدرياى مغرب برگردد . او ميگفت ، كه پس از اين كارها ، به او بيش از شاهان پارس و ماد خواهد برازيد ، خود را پادشاه بزرگ بخواند . آنها خودشان را شاه آسيا ميخواندند ، و حال آنكه يكقسمت از هزار قسمت آسيا را نداشتند ( اين عقيده بر خلاف حقيقت است . شاهان پارس خودشان را در كتيبه‌ها شاه آسيا ننويسانده‌اند ، در همه‌جا عبارت كتيبه‌ها « شاه اين زمين پهناور است » و ديگر اينكه از آسياى آن روز تقريبا همانقدر معلوم بود ، كه داشتند . اسكندر هم از سيحون گذشت ، ولى زود برگشت و در هند نيز ، چنان كه ديديم ، از پنجاب نگذشت . بنابراين در زمان اسكندر از كجا معلوم گرديد ، كه متصرّفات شاهان هخامنشى يا مادى هزار يك آسيا بوده ؟\r\nاين روايت را در قرون بعد ساخته‌اند . بهترين دليل اين نظر آن‌كه سترابون ، جغرافيادان معروف عالم قديم ، كه سه قرن بعد از هخامنشىها ميزيست ، چين را جزو هند ميدانست . در صورتى كه اطّلاعات علماى آن زمان راجع بچين ، يعنى اين مملكت پهناور ، چنين بود ، تكليف ساير قطعات آسيا از حيث شناسائى معلوم است و ، اگر خود آريّان هم وسعت آسيا را ميدانست ، متصرّفات ايران هخامنشى را هزار يك آن به حساب نمىآورد ، زيرا اكنون مسلّم است ، كه دولت هخامنشى تقريبا تمام آسياى معلوم آن زمان را داشته و اين وسعت كمتر از نصف اروپا و عشر آسياى معلوم كنونى نبوده . م . ) . برخى گفته‌اند ، كه اسكندر ميخواست بدرياى سياه و پالوس م‌اوتيد « 1 » ( درياى آزوو كنونى ) رفته به سكائيّه لشكر بكشد ، حتّى عدّه‌اى اطمينان ميدهند ، كه او\r\n\r\n\r\n","description":"","footnote":"\r\n( 1 ) -  Palus - Meotide . \r\n","page_name":" 1876 ","page_number":989},
  {"content":"\r\n\r\nميخواست به سىسيل و بدماغه ياپيژ « 1 » برود ، زيرا نام بزرگ روميها او را جلب ميكرد . بعد مورّخ مزبور گويد : « من نميتوانم در باب صحّت اين گفته‌ها اطمينانى دهم . همينقدر تصديق دارم ، كه اسكندر چيزى در نظر نميگرفت ، كه بزرگ و فوق‌العاده نباشد . او ، اگر هم اروپا را بآسيا ضميمه ميكرد و حتّى تا جزاير بريطانيائى ميراند ، راحت نمىنشست . او ميخواست از حدود عالم معلوم بگذرد و ، اگر ديگر دشمنى نمييافت ، آن را در دل خود ايجاد ميكرد » .\r\n\r\nخودكشى كالانوس\r\nاز قرار نوشته‌هاى آريّان خودكشى اين حكيم هندى ، زمانيكه اسكندر در تخت‌جمشيد بود ، روى داده . بالاتر گفته شد ، كه اسكندر با اصرار زياد حكيم مزبور را راضى كرد ، جزو ملتزمين او گردد و او را بايران آورد . آريّان گويد ، كه او در پارس ناخوش شد و ، چون نميخواست قواعد پرهيز را رعايت كند ، از اسكندر خواست مانع نشود ، كه او باستقبال مرگ رود ، پيش از آنكه سوانحى او را به ترك عادات اوّليّه مجبور دارد ( سترابون نوشته : ماندانيس « بزرگترين حكيم هندى » به انس‌كريت گفت ، كه ناخوشى بدن را حكماى هند بسيار شرم‌آور ميدانند و ، همين كه آن را حسّ كردند ، در آتشى خودشان را ميسوزند - كتاب 15 ، فصل 1 ، بند 65 ) . بارى بقول آريّان اسكندر در بادى امر راضى نميشد ، خواهش حكيم مزبور را اجابت كند ، ولى بعد چون ديد ، كه كالانوس مصرّ و مبرم است ، از ترس اينكه مبادا او طور ديگر خود را بكشد ، بالاخره خواهش حكيم هندى را پذيرفت ، يعنى قبول كرد ، كه او خود را بسوزد . بطلميوس مأمور شد ، كه براى هندى خرمنى از هيزم تهيه كند و اسكندر كبكبه‌اى براى اين كار ترتيب داد . آريّان آن را چنين توصيف كرده : اسبى از ايلخى اسكندر آوردند ، كه كالانوس بر آن نشيند ، ولى او از شدّت ضعف نتوانست اين كار كند و آن را به لىزىماخوس ، كه يكى از مريدانش ، بود داد ( اين اسب از جنس اسبان نيسا بود ) . بعد او را بتخت روانى نشاندند و اين اشياء را با او حركت دادند :\r\nعطرياتى براى پاشيدن بشعله‌هاى آتش ، يك دست لباس ارغوانى ، جامهائى از زر\r\n\r\n\r\n","description":"","footnote":"\r\n( 1 ) -  Iapigium  ( دماغه شبه جزيره ايطاليا ، كه جزو قسمت كالابرى است ) .\r\n","page_name":" 1877 ","page_number":990},
  {"content":"\r\n\r\nو سيم و قاليهائى گرانبها . اين كبكبه را دسته‌جاتى از پياده و سوار مشايعت كردند .\r\nاشياء را برده بودند ، كه در آتش افكنند ، ولى كالانوس آنها را با قالىها در ميان نظار تقسيم كرد . بعد او با طمأنينه و وقار به طرف خرمن هيزم رفت و در حضور تمامى سپاه به بالاى آن برآمد . پس از آن هيزم را آتش زدند و باوجود اينكه شعله‌ها او را از هر طرف احاطه كرد ، حكيم هندى ، همچنان كه خوابيده بود ، حركتى نكرد .\r\nنه‌آرخ نوشته : وقتى كه خرمن هيزم را آتش زدند ، بامر اسكندر شيپورها را دميدند و از تمامى سپاه نعره جنگى برآمد و حتّى فيلها ناله برآوردند ، گوئى كه اينها هم كالانوس را ميستودند .\r\nآرّيان افزوده : « چنين است كيفيّاتى ، كه مورّخين معتبر راجع به كالانوس نوشته‌اند و اين قضيّه نشان ميدهد ، كه ، چون انسان تصميمى راسخ و محكم گرفت ، روح او از حيث برترى و قوّت بچه پايه تواند رسيد » ( كتاب 7 ، فصل 1 ، بند 3 ) .\r\n\r\nروايات ديگر\r\nديودور گويد ( كتاب 17 ، بند 107 ) : مقارن اين زمان فيلسوف هندى ، كه كالانوس نام داشت و نزد اسكندر محترم بود ، بطور عجيبى بزندگانى خود خاتمه داد . اين شخص ، كه در مدّت 73 سال هيچگاه ناخوش نشده بود ، خواست بميرد ، زيرا تصوّر ميكرد ، بقدرى كه انسان مىتواند سعادت‌مند باشد ، پيمانه سعادتش پر شده . بر اثر مرضى ، كه همه روزه در تزايد بود ، او از اسكندر خواست ، آتشى آماده سازند ، تا در آن رفته با زندگانى وداع كند . در ابتداء اسكندر سعى كرد ، او را از اين خيال باز دارد و ، چون مؤثر واقع نشد ، بالاخره هيزمى خرمن كردند و ، پس از اينكه آن را آتش زدند ، كالانوس داخل آتش شده بسوخت . در اين‌موقع مقدونىهاى زياد جمع شده بودند ، كه اين كار غريب را تماشا كنند و ، پس از اينكه كالانوس معدوم گشت ، بعضى او را ديوانه دانستند ، برخى گفتند ، كه براى خودنمائى اين كار كرد و عدّه‌اى از قوّت روح او و حقير شمردن مرگ در حيرت شدند ( بايد در نظر داشت ، كه اين شخص برهمن بوده و برهمن‌هاى آن زمان هم بجاويدان بودن روح معتقد بودند ) . پلوتارك راجع به اين قضيّه چنين نوشته ( اسكندر ، بند 91 ) : چون كالانوس از چندى قبل\r\n\r\n","description":"","footnote":"","page_name":" 1878 ","page_number":991},
  {"content":"\r\n\r\nبه قولنج‌هاى شديد مبتلا بود ، خواست آتشى روشن كنند و ، وقتى كه خرمن هيزم حاضر شد ، سواره به طرف آن رفت و ، پس از آنكه نماز گذارد و قربانى كرد و يك دسته از موهاى خود بريد ، با مقدونىهائى كه حضور داشتند ، وداع كرده گفت اين روز را با پادشاه خودتان خوش باشيد ، خوب بخوريد و زياد بياشاميد . به زودى مرا در بابل خواهيد ديد . پس از آن بالا رفته روى خرمن هيزم خوابيد و صورت خود را با دستهايش پوشيد . وقتى كه شعله نزديك شد ، وضع خود را تغيير نداد و قربانيش را موافق آداب حكماى هندى به آخر رسانيد . يك هندى ديگر ، كه ملتزم قيصر بود ( بايد مقصود يوليوس سزار باشد ) خود را در آتن بسوخت و قبر او هنوز هم معروف بقبر هندى است . اسكندر پس از مراجعت از اين قربانى غريب درباريان و سرداران خود را بشام دعوت كرده گفت هركس بيش از همه شراب بياشامد ، جايزه خواهد گرفت . پروماخوس « 1 » نامى جايزه را برد ، زيرا چهار پيمانه شراب خورد و يك تالان گرفت ( 24000 ريال ) ، ولى سه روز بعد مرد . از مدعوّين چهل و يكنفر ديگر قربانى اين زياده‌روى گشتند ، زيرا در حين مستى دوچار سرمائى شديد شدند .\r\n\r\nمبحث سوم - اسكندر در شوش ( 325 ق . م )\r\n\r\nجلوگيرى از خودسرى ولات\r\nاسكندر آتروپات را بايالت سابقش ابقاء داشته به طرف شوش حركت كرد . از قضاياى اين زمان بايد گفت مجازاتهائى بود ، كه اسكندر به ولات خود در ايالات داد ، توضيح آنكه ولات اسكندر ، پس از حركت او به طرف هند ، اميدوار شدند ، كه اين سفر جنگى به طول خواهد انجاميد و او از دست اين همه ملل بسلامت جان بدر نخواهد برد .\r\nاين بود ، كه خودسر گشته مرتكب تعدّيات و ظلمها و شقاوتهاى زياد گرديدند .\r\nاز مردم پولهاى زياد گرفتند . زنان و دختران را بىناموس كردند . بغارت معابد و مقابر پرداختند . بعد ، وقتى كه خبر حركت اسكندر را از راه مكران و بلوچستان\r\n\r\n\r\n","description":"","footnote":"\r\n( 1 ) -  Promachus . \r\n","page_name":" 1879 ","page_number":992},
  {"content":"\r\n\r\nشنيدند ، بكلّى جرى شدند ، زيرا يقين داشتند كه او با تمام قشونش در ريگ‌هاى روان اين صفحات مدفون خواهد گشت . اين اميدوارى ولات بمرگ اسكندر باعث شد ، كه او مجازاتهاى شديد به اين نوع ولات داد . آريّان فقط دو مورد را ذكر كرده و گويد ، كه اسكندر آبوليت « 1 » و اكساتر « 2 » پسر او را از جهت اختلاس نابود كرد ( كتاب 7 ، فصل 2 ، بند 1 ) .\r\n\r\nروايات ديگر\r\n1 - پلوتارك گويد ( اسكندر ، بند 89 ) : سفر جنگى اسكندر بهند عليا ( يعنى هند كوهستانى ) و محاصره شهر مالّيان و تلفات زيادى ، كه در قشون او در مملكت اوريت‌ها روى داد ، باعث اميدوارى مردمانى گرديد ، كه تازه مطيع شده بودند و ولات اين مملكت را بىوفا و گستاخ و خسيس گردانيد . شورش‌طلبى و حب اوضاع تازه بر افكار استيلا يافت . المپياس « 3 » ( مادر اسكندر ) و كل‌اپاتر « 4 » باهم بر ضدّ آن‌تىپاتر نايب السّلطنه مقدونيّه متّحد گشته ممالك اروپائى را بين خودشان تقسيم كردند . اوّلى اپير « 5 » و دوّمى مقدونيه را برداشت . وقتى كه اين خبر به اسكندر رسيد ، گفت مادرم مآل‌بين بوده ، زيرا مقدونيها هرگز راضى نميشدند ، كه زنى بر آنها حكومت كند . اين وقايع باعث شد ، كه او نه‌آرخ را به دريا فرستاد و خودش بجنگ در ايالات دريائى پرداخت ( معلوم نيست كدام ايالات دريائى ) . او خود بشخصه بفرونشاندن شورش ايالات عليا ( باز معلوم نيست كه مقصود كدام ايالات است ) اشتغال ورزيد و با دست خود اكسيارت پسر آبوليت را با زوبينى كشت . پدر او آذوقه‌اى براى قشون اسكندر تهيه نكرد و بجاى آن سه‌هزار تالان نقره ( 72 ميليون ريال ) به او داد .\r\nاسكندر امر كرد ، اين پول را جلو اسبان گذاردند و بعد رو به آبوليت كرده گفت ، اين آذوقه ، كه تو جمع كرده‌اى ، بچه درد مىخورد ؟ اين بگفت و فرمود او را در زنجير كردند .\r\n\r\n\r\n","description":"","footnote":"\r\n( 1 ) -  Abulites . \r\n( 2 ) -  Oxatre . \r\n( 3 ) -  Olympias . \r\n( 4 ) -  Cleopatre . \r\n( 5 ) -  Epire . \r\n","page_name":" 1880 ","page_number":993},
  {"content":"\r\n\r\n2 - روايت كنت‌كورث چنين است ( كتاب 10 ، بند 1 - 2 ) : تقريبا مقارن اين زمان نامه‌هائى به اسكندر راجع باغتشاشهائى در اروپا و آسيا رسيد . زوپىريون « 1 » والى تراكيّه يك سفر جنگى به قصد گت « 2 » ها كرد و بواسطه رعدوبرق و بعد طوفانى ، كه بر اثر آن برخاست ، با تمام قشونش نابود گرديد . اين واقعه باعث شد ، كه سه‌تس « 3 » هموطنان خود را موسوم به ادريس « 4 » ها بشورش اغوا كرد و با اين وضع تراكيّه از تصرّف مقدونيها تقريبا خارج شد ( ژوستن گويد ، كه زوپىريون بمملكت سكائى قشون كشيد و با سىهزار نفر معدوم گشت . م . ) . در يونان هم اغتشاشهائى تهيه ميشد . براى فهم مطلب بايد بخاطر آورد ، كه بعض ولات اسكندر ، هنگامى كه او در هند بود ، قشونى براى خود از سپاهيان اجير تشكيل كرده و بجان مردم افتاده از تعدّيات گوناگون خوددارى نداشتند . وقتى كه اسكندر از هند برگشت و درصدد تنبيه اين ولات برآمد ، بعض آنها بحمايت سربازان اجير خود متوسل شدند ، تا از مجازات خلاصى يابند و برخى پول وافر از خزانه محلّ برداشته فرار كردند . از جمله هارپالوس بود ، كه بالاتر ذكرى از او شد . در زمان فيليپ اين مقدونى از جهت طرفدارى از اسكندر تبعيد و بنابراين از دوستان صميمى اسكندر بشمار ميرفت . اسكندر براى پاداش اين صميميّت ، بعد از فوت مازه ، هارپالوس را بايالت بابل منصوب داشت . سپس ، چون اين شخص از عنايات اسكندر نسبت به خود مطمئن بود ، بسيار تعدّى كرد و شش‌هزار نفر سپاهى اجير ترتيب داد و بعد كه شنيد ، اسكندر از هند برگشته ، پنجهزار تالان از خزانه بابل برداشت و با سپاه خود فرار كرده باروپا رفت ، با اين نيّت كه با آتنىها همدست شده بر اسكندر قيام كند ، زيرا آگاه بود ، كه آتنىها باطنا نسبت بمقدونىها كينه ميورزيدند و ديگر تصوّر ميكرد و بسپاهيان خود نيز ميگفت ، كه آتنىهاى بىاحتياط و سبك‌مغز را بواسطه چند نفر آدم طمّاع و رشوه‌خوار ميتوان به طرف خود آورد . با اين مقصود او با سى كشتى بدماغه شبه‌جزيره آتّيك درآمد ، كه از آنجا ببندر آتن برود .\r\n\r\n\r\n","description":"","footnote":"\r\n( 1 ) -  Zopyrion . \r\n( 2 ) -  Getes  ( در حوالى رود دانوب ميزيستند ) .\r\n( 3 ) -  Seuthes . \r\n( 4 ) -  Odryses . \r\n","page_name":" 1881 ","page_number":994},
  {"content":"\r\n\r\nاسكندر ، همين كه اين خبر بشنيد ، دستور داد سفاينى آماده سازند ، تا هارپالوس و آتنىها را تنبيه كند ، در اين‌وقت خبر رسيد ، كه هارپالوس به آتن درآمده و با پول معاريف آن شهر را خريده . سپس به زودى مردم آتن جمع شده خواستند ، كه او از شهرشان بيرون رود . در اين‌حال او بسپاهيان يونانى پناه برد و آنها او را توقيف كرده بصوابديد شخصى موسوم به تمبرون « 1 » كشتند . اين خبر اسكندر را مشعوف داشت و او از قصد رفتن به اروپا منصرف گشت . پس از آن اسكندر امر كرد از يونانىها ، آنهائى كه به حكم شهرهاى يونانى از آن مملكت نفى شده بودند ، باستثناى كسانى كه قاتلند ، بيونان برگردند و اموال آنها را يونانىها پس دهند .\r\nشهرهاى يونانى ، چون چاره نداشتند ، از اين حكم ، باوجود اينكه بر خلاف قوانين آنها بود ، تمكين كردند ، ولى شهر آتن حاضر نشد حكم مذكور را مجرى دارد ، زيرا آن را بر خلاف آزادى خود دانست .\r\n3 - نوشته‌هاى ديودور راجع بقضيّه هارپالوس در همان زمينه مىباشد و بعلاوه بعض اطّلاعات را متضمّن است ، كه ذكر مىشود . مورّخ مذكور گويد ( كتاب 17 ، بند 108 ) : هارپالوس را اسكندر براى حفاظت خزانه خود و وصول مالياتها در بابل گذاشت . بعد ، همين كه او بهند رفت ، هارپالوس پنداشت ، كه آقايش ديگر برنخواهد گشت . بنابراين خود را والى قسمت بزرگى از اين صفحه دانسته بعيش و عشرت مشغول گرديد ، بناموس زنان پارسى دست تعدّى دراز كرد و اعمال شنيعه بسيار از او سر زد . لهوولعب و خوش‌گذرانى او چنان بود ، كه از درياى احمر ماهى ميخواست و از آتن زنى بدعمل را ، كه پىتونيك « 2 » نام داشت ، نزد خود طلبيده به او هداياى زياد داد ، پس از فوتش تشييع جنازه مطنطنى مرتّب كرد و مقبره باشكوهى براى او در آتّيك بساخت . چون ميخواست براى روزهاى ادبار پناهگاهى داشته باشد ، نسبت بمردم آتن نيكىها ميكرد . پس از مراجعت اسكندر از هند ، چون هارپالوس شنيد ، كه بعض ولات از جهت تقصيرات خود مجازات شده‌اند ، پنجهزار تالان برداشته و ده‌هزار نفر سپاهى اجير گرفته به طرف آتّيك رفت ، ولى چون كسى به او نگرويد ، قشون خود را در دماغه تنار « 3 » در لاكونى « 4 »\r\n\r\n\r\n","description":"","footnote":"\r\n( 1 ) -  Thimbrun . \r\n( 2 ) -  Pythonice . \r\n( 3 ) -  Thenare . \r\n( 4 ) -  Laconie . \r\n","page_name":" 1882 ","page_number":995},
  {"content":"\r\n\r\nگذاشته با قسمتى از ذخاير خويش بآتن رفت . در اين‌وقت آن‌تىپاتر و المپياس از آتنىها خواستند ، كه او را پس دهند و ، باوجود اينكه او پول زيادى براى جلب آتنىها خرج كرد ، بالاخره مجبور گرديد گريخته خود را به تنار برساند . بعد ، از اين‌جا به كرت « 1 » رفته در آنجا بدست يكى از دوستانش ، كه تمبرون نام داشت كشته شد . آتنىها راجع بپولهائيكه او در آتن خرج كرده بود ، تحقيقاتى كردند و در نتيجه دموستن و بعض ناطقين ديگر محكوم گشتند ، باينكه رشوه گرفته‌اند .\r\n\r\nزواج مقدونيها با زنان پارسى\r\nزمانيكه اسكندر در شوش بود ، بقول آريّان ( كتاب 7 ، فصل 2 ، بند 2 ) : برسين « 2 » دختر داريوش را گرفت ( بعض مورّخين ، چنان كه بيايد ، اسم اين شاهزاده خانم را ستاتيرا « 3 » نوشته‌اند . م . ) و براى هفس‌تيون ، سردار محبوب خود ، دختر بزرگتر داريوش را ، كه درىپه‌تيس « 4 » نام داشت ، تزويج كرد . بعد او ، چنان كه آريستوبول گويد ، پروشات « 5 » كوچكترين دختر اخس ( اردشير سوّم ) را بحباله نكاح درآورد . بنابراين اسكندر سه زن ايرانى داشت ، زيرا چنان كه در جاى خود ذكر شد ، ركسانه دختر اكسيارتس را قبل از سفر جنگى بهند گرفته بود ( شايد همين دختر را در داستانهاى ما روشنك ناميده و دختر دارا دانسته‌اند ) . آريّان گويد ( همانجا ) : هم در اين اوان سرداران اسكندر زنان ايرانى گرفتند : كراتروس ، دختر اكسيارت برادر داريوش را ، كه آماسترين « 6 » نام داشت ازدواج كرد ( اسم برادر داريوش اكزاثر بوده و تصوّر ميرود ، كه تصحيف كرده‌اند . آماسترين هم بايد آماستريس باشد . م . ) . پرديكّاس دختر آتروپات والى ماد را گرفت و بطلميوس سوماتوفيلاكس ، ارته‌كاما « 7 » دختر ارته‌باذ را .\r\nآرتونيس « 9 » ، دختر ديگر او را ، به اومنس « 8 » منشى اسكندر دادند ، نه‌آرخ دختر من‌تور « 10 » را از زن او برسين نام بحباله نكاح درآورد و سلكوس دختر سپىتامن سردار باخترى را .\r\nسرداران و صاحبمنصبان ديگر مقدونى هشتاد نفر زن پارسى و مادى از خانواده‌هاى\r\n\r\n\r\n","description":"","footnote":"\r\n( 1 ) -  Crete . \r\n( 2 ) -  Barsine . \r\n( 3 ) -  Statira . \r\n( 4 ) -  Drypetis . \r\n( 5 ) -  Parysates . \r\n( 6 ) -  Amastrine . \r\n( 7 ) -  Artacama . \r\n( 8 ) -  Eumenes . \r\n( 9 ) -  Artonis . \r\n( 10 ) -  Mentor . \r\n","page_name":" 1883 ","page_number":996},
  {"content":"\r\n\r\nدرجه اوّل گرفتند و جشنهاى عروسى موافق عادات پارسى صورت يافت . پس از ضيافتى دامادها در جاهائى موافق درجات خود ايستادند و زن هركس را نزد آن‌كس بردند .\r\nهريك از دامادها تقليد از اسكندر كرده دست عروس را گرفته بوسيد . آريّان گويد ، كه براى تمام اين عروسيها يك تشريفات و يك ضيافت به عمل آمد و اسكندر علانيه علاقه‌منديش را بسرداران و صاحب‌منصبان خود نشان داد . بعد از تشريفات هركدام از دامادها عروس خود را برد . اسكندر بعروسها جهيز و بمقدونىهائى ، كه زن ايرانى گرفته بودند ، هدايائى داد . موافق ثبت دفتر عدّه اين نوع مقدونىها بده‌هزار نفر ميرسيد . بعد اسكندر خواست ، كه قروض سربازان خود را بدهد و با اين مقصود از آنها صورت خواست . در ابتداء سربازان از دادن صورت بيم‌ناك بودند ، زيرا پنداشتند ، كه ، چون بيش از اندازه خرج كرده‌اند ، مورد مؤآخذه واقع خواهند شد . چون اسكندر اين بشنيد ، گفت :\r\n« پادشاه نبايد قولى را ، كه به تبعه‌اش داده ، نقض كند . سربازان من بقول من اطمينان داشته باشند » . بعد امر كرد ، ميزهائى گذارده و مسكوكات طلا را روى آن گسترده مطالبات طلبكاران را بپردازند . تمسّكات را گرفته پاره ميكردند و حتّى اسم بدهكار را ثبت نميكردند . مبلغى كه در اين مورد خرج شد ، به بيست هزار تالان بالغ گرديد « 1 » . پس از آن اسكندر باشخاصى زياد برحسب لياقتشان انعام داد و تاجهائى از زر به كسانى ، كه خدمات نمايان كرده بودند ، بخشيد . اشخاصى كه تاج زر گرفتند اينها بودند : په‌سستاس ، كه اسكندر را در جنگ مالّيان نجات داد - لئونّاتوس ، كه اسكندر را از خطرى بزرگ در جنگ با اوريت‌ها در هند رهانيد - نه‌آرخ ، كه بحريّه را از سند تا دجله آورد - انس‌كريت رئيس كشتى پادشاهى - هفس‌تيون و بعضى از قراولان مخصوص اسكندر ( آريّان ، كتاب 7 ، فصل 2 ، بند 3 ) .\r\n\r\nحقد و حسد مقدونيها نسبت به اپىگون « 2 » ها\r\nدر اين‌وقت ولات اسكندر در ايالات تابعه و شهرهائى كه بنا كرده بود ، وارد شده سىهزار نوجوان ، كه از ميان ايرانىها و غيره برگزيده بودند ، با خودشان آوردند .\r\n\r\n\r\n","description":"","footnote":"\r\n( 1 ) - 112 ميليون فرنك طلا يا 560 ميليون ريال .\r\n( 2 ) -  Epigones . \r\n","page_name":" 1884 ","page_number":997},
  {"content":"\r\n\r\nاسكندر امر كرد ، اينها را در قشون داخل كنند ، تا فنون جنگى بياموزند و اين جوانان را اپىگون ناميد ، كه بمعنى اعقاب است . مقدونىها با حقد و حسد به اين نوجوان نگريستند و ، چنان كه آريّان نوشته ( كتاب 7 ، فصل 2 ، بند 4 ) ميگفتند :\r\n« اسكندر همواره درصدد است ، كه خود را از سربازان قديم بىنياز كند . چه شرمسارى براى ما است ، كه او لباس بلند مادى پوشيد و جشنهاى عروسى را با شركت ما موافق عادات پارسى گرفت ، او با شعف به زبان بربر ( خارجى ) په‌سستاس ، كه دست‌وپاى پارسى را ميشكند ، گوش ميدهد . باختريها ، سغديها ، رخّجىها ، سيستانيها ، هراتيها ، پارتيها و سواران پارسى ، كه آنها را ساك گويند و تمامى كسانى ، كه در ميان خارجيها از حيث قوّت جسمانى معروف‌اند ، در سواره‌نظام هتر « 1 » داخل ميشوند و او دسته پنجمين اين سواره‌نظام را اكثرا از خارجيها تشكيل كرده . آيا او كوفس « 2 » ، هيدارن « 3 » ، آرتىبول « 4 » ، فرداس‌من « 5 » و پسران فراتافرن والى پارت و گرگان را در آژما « 6 » داخل نكرده .\r\nاىتانس « 7 » و ركسانس « 8 » برادر زوجه پادشاه و اگوبارس « 9 » و برادرش ميتروبه « 10 » ، تمامى اينها در تحت فرماندهى هيداسپ باخترى واقع و بجاى زوبين با نيزه‌هاى مقدونى مسلّح‌اند . اسكندر اخلاق خارجى را اتّخاذ مىكند و ترتيبات مقدونى را خوار ميشمارد » .\r\n\r\nكشتىرانى در كارون و دجله\r\nپس از آن بقول آريّان ( كتاب 7 ، فصل 2 ، بند 5 ) : اسكندر هفس‌تيون را مأمور كرد قسمت بزرگ لشكر را بكنار خليج پارس ببرد . چون بحريّه هم بايالت شوش رسيده بود ، اسكندر\r\n\r\n\r\n","description":"","footnote":"\r\n( 1 ) -  Hetaire  ( سواران زبده اسكندر ) .\r\n( 2 ) -  Cophes  ( پسر ارته‌باذ ) .\r\n( 3 ) -  Hydarne  ( پسر مازه ) .\r\n( 4 ) -  Artibole  ( نيز پسر مازه ) .\r\n( 5 ) -  Phradasmenes . \r\n( 6 ) -  Agema  ( قراولان مخصوص ) .\r\n( 7 ) -  Itanes  ( پسر اكسيارت ) .\r\n( 8 ) -  Roxanes  ( برادر ركسانه زن اسكندر ) .\r\n( 9 ) -  Aegobares . \r\n( 10 ) -  Mithrobee . \r\n","page_name":" 1885 ","page_number":998},
  {"content":"\r\n\r\nهيپاس‌پيست‌ها و آژما و يكقسمت از سواره‌نظام هتر بكشتىها نشسته از كارون سرازير شد و بعد ، كه به دريا رسيد از كشتىهاى سنگين يا آسيب‌يافته بكشتىهاى سبك‌بار درآمد و سواحل را گرفته بمصبّ دجله وارد شد . باقى سفاين ميبايست از ترعه‌اى ، كه كارون را با دجله مربوط ميداشت ، به اين رود درآيند .\r\nآريّان گويد ، چون سطح دجله پائين‌تر از سطح فرات است ، آبهائى از اين رود بدجله سرازير مىشود و بعلاوه رودهائى هم به اين رود ميريزد . از آنجا كه مجراى دجله عميق است ، آب از بستر بيرون نمىآيد و اين رود در جائى گدار ندارد .\r\nفرات ، كه سطحش بلندتر است ، برعكس دجله است ، آب‌هاى آن بطور طبيعى يا مصنوعى بجويبارها تقسيم شده به كار زراعت ميرود . از اين جهت است ، كه فرات در انتهاى جريانش صافى دجله را ندارد و آبش هم آنقدر زياد نيست . اسكندر در دجله تا جائى راند ، كه هفس‌تيون در كنار آن اردو زده بود . بعد به شهر اپيس « 1 » ، كه در كنار رود واقع است ، رسيد . او امر كرد سدّهائى را ، كه پارسىها براى ممانعت از ورود دشمن به اين رود ساخته بودند خراب كنند و گفت « اين وسيله دفاع براى كسانى خوب است ، كه نميتوانند اسلحه به كار برند » چون اين وسيله حقيرانه بود ، در يك لحظه خراب شد ( آريّان و بعض مورّخين ديگر اسكندر اين سدّها را دليل ترس ايرانىها و خراب كردن آن را از شجاعت اسكندر دانسته‌اند ، ولى نيبور « 2 » گويد ، اين سدّها را در فرات و دجله از اين جهت ساخته بودند ، كه آب در بعض جاها طغيان نكند و دشت‌هاى كنار رود را نپوشد . بنابراين اسكندر در خراب كردن اين سدّها مآل‌بين نبوده - عقيدهء سرآرنولد ويلسن « 3 » را بالاتر در صفحه 1509 ذكر كرده‌ايم . م . ) .\r\n\r\nوقايع شهر اپيس ، شورش سپاه\r\nچون اسكندر به شهر مزبور درآمد ، لشكر خود را جمع كرده به آنها گفت : از مقدونيها آنهائيكه بواسطه كبر سنّ يا زخمها نميتوانند خدمت كنند ، مىتوانند باوطان خودشان برگردند ، ولى اشخاصيكه بخواهند با او بمانند ، بقدرى مشمول عطايا و بخشش‌ها خواهند شد ،\r\n\r\n\r\n","description":"","footnote":"\r\n( 1 ) -  Opis . \r\n( 2 ) -  Niebuhr . \r\n( 3 ) -  Sir Arn . F . Wilson . \r\n","page_name":" 1886 ","page_number":999},
  {"content":"\r\n\r\nكه مراجعت كنندگان به آنها رشك خواهند برد . اين سخن اسكندر را مقدونيها طور ديگر فهميده تصوّر كردند ، كه اسكندر با نظر حقارت به آنها مينگرد و گفتند :\r\n« اسكندر ما را قابل نميداند » . پس از آن خشم سربازان مشتعل گشت و تكدّرات سابق را از سر گرفته گفتند : او اخلاق و لباس پارسى را اقتباس كرده ، به اپىگون‌ها اسلحه مقدونيها را داده و در سپاهى ، كه موسوم به هتر بود ، عدّه‌اى زياد از خارجيها داخل كرده . بالاخره چنين گفتند : « ما ميخواهيم ، كه اسكندر تمامى ما را مرخّص كند . خدائى كه پدرش است ، براى او جنگ خواهد كرد » ( اشاره به ژوپىتر آمّون ) . اسكندر ، كه طبيعتا دشمن هر مقاومتى بود و بواسطه بندگى و فروتنى خارجيها حدّ اعتدال را نسبت بمقدونيها از دست داده بود ، با عدّه‌اى از صاحب‌منصبان خود از كرسى نطق به زير آمده امر كرد ، سران شورشيان را بگيرند و سيزده نفر را از آنها نشان داده گفت درحال بمقتل برده اعدام كنند ( آريّان ، كتاب 7 ، فصل 3 ، بند 1 ) . بر اثر اين اقدام جمعيّت ساكت شد و اسكندر بجاى خود برگشته چنين گفت :\r\n\r\nنطق اسكندر خطاب بلشكرش\r\n( همانجا ، بند 2 ) ، « اى مقدونيها ، سخنى كه ميخواهم بگويم نه براى اين است ، كه شما را در اين‌جا نگهدارم ، زيرا شما را آزاد گذارده‌ام ، كه برويد . ميخواهم بشما بگويم ، كه چقدر مرهون من هستيد و در ازاى آن چگونه قرض خودتان را اداء كرديد .\r\nشروع كنيم از پدر من فيليپ . فيليپ در چه احوالى شما را يافت ؟ در احوالى كه دسته‌هاى سرگردانى بشمار ميرفتيد ، منزل و مأوائى نداشتيد ، فاقد همه چيز بوديد ، لباستان از پوستهاى ضخيم بود ، در كوهها گلّه‌هاى ناچيز را مىچرانيديد و آن را هم با بهره‌مندىهاى كمى از همسايگان خودتان ، يعنى ايلّيريها و تراكيها ميگرفتيد . او شما را از كوهستانها بجلگه‌ها آورد ، شما را در جدالها شجاع كرد ، چنان كه خارجيها آرزو ميكردند ، با شما مساوى شوند و شجاعتتان بيش از مزاياى محلّى حافظ شما بود . پدر من شما را شهرنشين گردانيد و تأسيسات عاليه او شما را صيقل كرد . او همان خارجيها را ، كه با غارت‌گريهاى دائميشان شما را خسته\r\n\r\n","description":"","footnote":"","page_name":" 1887 ","page_number":1000},
  {"content":"\r\n\r\nو فرسوده كرده بودند ، باطاعت شما درآورد . از برده‌ها شما آقايان آنها شديد ، قسمت بزرگى از تراكيّه به مقدونيّه ضميمه گشت و مهمترين قلاع سواحل بتصرّف آمد ، تجارت شما راههاى جديدى يافت ، عايدات معادنتان تأمين گرديد . اين تسّاليان ، كه لرزه باندام شما ميانداختند ، تبعه شما هستند ، شكست اهالى فوسه شاهرائى آسان براى شما بدل يونان باز كرد ، چنان كه به آسانى به اين مملكت نفوذ يافتيد . سياست آتنىها و تبىها ، كه براى شما دامها مىگسترد ، بقدرى موهون گرديد ، كه طالب اتحاد و حمايت شما شدند ، و حال آنكه از اين دو قوم يكى از شما باج ميخواست و ديگرى بشما فرمان ميداد . بعد ، كه فيليپ وارد پلوپونس گرديد ، موازنه را در آنجا برقرار كرد و ، چون او را بسپهسالارى كل براى جنگ با پارسىها انتخاب كردند ، پرتو اين عنوان آنقدر ، كه در ملّت مقدونى رخشان بود ، در شخص او ندرخشيد . چنين است نيكوئيهائى ، كه پدر من درباره شما كرد و ، اگرچه اين نيكوئيها كارهاى عمده است ، ولى بپاى كارهاى من نميرسد .\r\nوقتى كه فيليپ مرد ، موجودى خزانه پادشاهى عبارت بود از چند جام طلا و شصت تالان نقره ، ولى قرض آن بپانصد تالان ميرسيد . من دو مقابل اين مبلغ را قرض كرده شما را از مقدونيّه ، كه به زحمت قوت شما را ميداد ، بيرون بردم و هلّس‌پونت ( داردانل ) را در پيش چشم دشمن ، كه آقاى دريا بود ، براى شما گشودم . بعد ، چون سرداران داريوش در گرانيك شكست خوردند ، تسلّط شما بر تمام يونيّه ، االيّه ، دو فريگيّه و ليديّه استقرار يافت . يك محاصره شما را صاحب مىلت كرد و اين عدّه كثير مردمان ، كه با طيب خاطر مطيع گشتند ، باج‌گذار شما شدند . مصر ، سيرن ، سل‌سوريه ، فلسطين ، بين النّهرين و شوش از آن شمايند .\r\nفراوانى ليديّه ، خزانه‌هاى پارس ، ثروت هند و خود اوقيانوس ، همه مال شما است . ولات ، سرداران و اشخاص درجه اوّل شمائيد . از تمامى اين فتوحات ، چه براى من مانده ؟ چوگان سلطنت و تاج . چيزى ندارم ، كه متعلّق به شخص من باشد . كجا است خزاين من ؟ خزانه‌هائى ، كه شما داريد و خزاينى ، كه براى شما حفظ ميكنم . از حيث مخارج شخصى بين من و شما تفاوتى نيست .\r\n\r\n","description":"","footnote":"","page_name":" 1888 ","page_number":1001},
  {"content":"\r\n\r\nغذاى شما غذاى من است ، من هم مانند شما زير چادر ميخوابم ، حتّى سفره بعض صاحب‌منصبان از سفره پادشاهشان رنگين‌تر است . وقتى كه شما در بستر راحت غنوده‌ايد ، ميدانيد ، كه من نگهبان شمايم . آيا تمامى اين چيزها ثمرات و نتايج زحمات و مخاطرات شما است ؟ كى ميتواند در اينجا بر خود ببالد ، كه بيش از من با مخاطرات مواجه شده ؟ اگر شما براى من خودتان را بخطر انداخته‌ايد ، من هم براى شما همان‌كار كرده‌ام . شما زخمهاى خودتان را نشان دهيد ، من هم زخمهاى خود را مينمايم . تن من از زخمهاى التيام يافته پوشيده ، از زخمهاى شمشير ، ميخ چوبى ، تير ، سنگ ، زوبين و آلات محاصره ، خلاصه آنكه اسلحه‌اى نيست ، كه زخمى از آن برنداشته باشم . آيا براى چه با اين مخاطرات روبرو شدم ، مگر نه براى اينكه شما را نامى و ثروتمند كنم . آيا شما را فاتحانه از دشت‌ها ، كوهها ، رودها و برّوبحر عبور نداده‌ام . عروسى غالب اشخاص از شما با من در يك زمان وقوع يافت . كودكان اين اشخاص خويشان كودكان من خواهند بود . باوجود اينكه حقوق و غنائم زياد نصيب شما شد ، قروض شما را پرداختم ، بىاينكه تحقيقاتى راجع به آن كرده باشم . از شما بعض كسان داراى تاجى از زر شدند و اين نتيجه رشادت شما و جوانمردى كسى بود ، كه اين رشادت را قدر دانست . كسى از شما در حين فرار كشته نشد ، ولى اشخاصى هم ، كه در جدالى معدوم گشتند ، من براى آنها در محلّ مقابر نمايان و در وطنشان مجسّمه‌ها ساختم . من امتيازاتى بخانواده‌هاى آنها دادم و آنها را از تأديه ماليات معاف داشتم . ميخواستم كسانى را ، كه به كار جنگ نمىآيند ، با افتخارات زياد و ثروت بخانه‌هايشان برگردانم و چنان كنم ، كه محسود هموطنانشان باشند . چون شما ميخواهيد همگى برويد ، برويد و اعلام كنيد ، كه اسكندر پادشاه شما ، پس از اينكه پارسيها ، ماديها ، باختريها ، سكاها ، خوزيان ، رخّجىها و سيستانيها را باطاعت درآورد ، پارتيها ، خوارزميها ، گرگانيها را تا دريا بانقياد داشت ، از قفقاز و دروازه كسپين و آمويه و تاناايس ( سيحون ) و رود سند ، كه فقط باكوس از آن گذشته بود ، عبور كرد ، از هيداسپ و آل‌سه‌زين و هيدرااتس بآنطرف راند و ، اگر شما امتناع نكرده بوديد ،\r\n\r\n","description":"","footnote":"","page_name":" 1889 ","page_number":1002},
  {"content":"\r\n\r\nاز هيفاز هم ميگذشت ، كسى كه از دو مصبّ سند بدرياى بزرگ رفت و از كويرهاى گدروزى ( بلوچستان ) با لشكرى گذشت ، و حال آنكه قبل از او كسى با لشكرش از آنجاها بيرون نرفته بود ، كسى كه كرمان و مملكت اورىتيان را باطاعت درآورد ، شخصى كه بحريّه‌اش را از سند بقلب پارس رسانيد ، چنين كس را شما تنها گذارديد و او مجبور گرديد بقول و صداقت خارجىهاى مغلوب تكيه كند . اين چيزها را بهموطنان خود بگوئيد و پس از آن خواهيد ديد ، چه افتخاراتى در نظر مردم و چه لياقتى در نزد خدايان خواهيد داشت . برويد ! »\r\nپس از اين نطق ، اسكندر بخيمه خود درآمد و در مدّت دو روز حتّى نزديكترين دوستان خود را نپذيرفت و در فكر خودش هم نبود . روز سوّم پارسيها را خواسته فرماندهى قشون را بين آنها تقسيم كرد و از آنها به كسانى ، كه از خويشان او بودند ، اجازه داد او را ببوسند .\r\n\r\nبهت مقدونىها ، آشتى كردن طرفين\r\nبعد آريّان گويد ( كتاب 7 ، فصل 3 ، بند 3 ) : نطق اسكندر در ابتداء باعث بهت مقدونىها گرديد و همه خاموشى ديجور ( كدورت‌آميز ) گزيدند . جز هترها و سوماتوفيلاكس كسى از دنبال او نرفت . مقدونىها نميدانستند ، چه كنند ، حرف بزنند يا نزنند و خاموش بمانند ، بروند يا بمانند ، ولى همين كه آگاه شدند ، كه اسكندر فرماندهى را بپارسىها داده ، خارجيها را در قشون داخل كرده ، دسته‌هاى هترهاى پياده و سواره و دارندگان سپرهاى نقره و آژما فقط از پارسيها تركيب مىشود و پارسيها عناوين و جاهاى آنها را اشغال ميكنند ، شكيبائى را از دست داده به طرف چادرهاى اسكندر هجوم بردند و اشكها ريخته گفتند شب‌وروز در مدخل خيمه خواهند ماند ، تا دل اسكندر را بدست آرند و حاضرند ، كه مقصّرين اين شورش را به اسكندر تسليم كنند . اسكندر ، پس از اينكه آنها را در اين وضع ديد ، نزديك شده از ناله و زارى آنها رقّت يافت و با آنها گريست . مقدونىها در\r\n\r\n","description":"","footnote":"","page_name":" 1890 ","page_number":1003},
  {"content":"\r\n\r\nحال تضرّع بودند و اسكندر ميخواست حرف بزند ، كه كالّىنس « 1 » يعنى كسى ، كه از حيث سنّ و مقام برجسته بود ، ( او رياست هترها را داشت ) فرياد برآورد :\r\n« اتحاد شما با پارسيها ، پارسىها را از خانواده خودتان دانستن ، پارسيها را مجاز داشتن ، كه شما را ببوسند ، و حال آنكه چنين افتخارى شامل مقدونيها نميشود ، مقدونىها را غرق حزن و اندوه ميدارد » . اسكندر سخن او را قطع كرده گفت « تمامى شما اقرباى من خواهيد بود و من شما را بچشمى ديگر نمينگرم ( تحت اللّفظ طور ديگر نمىنامم ) » . پس از آن كالّىنس به اسكندر نزديك شده او را بوسيد و مقدونيهاى زياد از او تقليد كردند و همه اسلحه‌شان را برداشته با شعف و شادى به جاهاى خود برگشتند .\r\nبعد اسكندر قربانىها كرده ضيافتى داد و در ميان مقدونيهائى ، كه مقام اوّل را داشتند ، نشست . پارسيها جاهاى مقام دوّم را اشغال كردند و جنگىهاى ساير ملل جاهائى را ، كه موافق درجات و خدماتشان بود . ميگسارى شروع شد و همه از يك جام شراب خوردند و كاهنان هر دو ملّت ( يعنى مقدونى و ايرانى ) دعا خوانى كرده گفتند : « اى خدايان ، باين‌ها سعادتمندى ارزانى دار ، اتحاد آنها ثابت و دولتشان جاويدان باد » . عدّه مدعوّين 9 هزار نفر بود . همه بيك اشاره شراب خوردند و سرود خواندند « 2 » . پس از آن اسكندر ده‌هزار نفر مقدونى را ، كه به كار جنگ نمىآمدند ، بنا بميل خود آنها مرخص كرد و بهركدام غير از حقوق و مخارج مسافرت يك تالان داد ، بعد امر كرد اطفالى را ، كه از زنان آسيائى دارند ، در محلّ بگذارند ، زيرا ميترسيد ، كه بردن اين اطفال به مقدونيّه و يونان باعث اختلال خانواده‌ها گردد ، ولى متعهّد شد ، كه اين كودكان را موافق عادات و مقرّرات تعبية الجيشى يونانى تربيت كند و ، پس از آنكه بزرگ شدند ، آنها را بمقدونيّه برگرداند يا باقربايشان بدهد . سپس ، اسكندر براى ابراز محبّت مخصوص به مقدونىهائى كه ميرفتند ، كراتروس را ، كه مانند خودش دوست ميداشت ، مأمور\r\n\r\n\r\n","description":"","footnote":"\r\n( 1 ) -  Callines . \r\n( 2 ) -  Io ! Pean ! \r\n","page_name":" 1891 ","page_number":1004},
  {"content":"\r\n\r\nكرد ، اينها را باوطانشان برساند ، با آنها وداع كرده همه را بوسيد و اشك از چشمان اسكندر و مقدونىها جارى شد .\r\nاين است روايت آريّان راجع بوقايع ، در موقع بودن اسكندر در شوش و شهر اپيس . حالا بايد ديد ، روايات ساير مورّخين چيست .\r\n\r\nروايات ديگر\r\nنوشته‌هاى مورّخين ديگر در همان زمينه است ، كه گفته شد ، ولى تفاوتهائى دارد ، كه ذكر مىشود .\r\n\r\nروايت پلوتارك\r\nمورّخ مذكور گويد ( كتاب اسكندر ، بند 93 ) : اسكندر وارد شوش شد و براى تمام دوستانش زن گرفت . خود اسكندر ستاتيرا دختر داريوش را ازدواج كرد ، به اشخاص درجه اوّل دربار خود از خانواده‌هاى نجيب پارسى زن داد و براى مقدونيهائى ، كه زن گرفته بودند ، مجلس عروسى مطنطن و باشكوهى مرتّب كرد . گويند ، كه در اين ضيافتها عدّه مدعوّين به 9 هزار نفر ميرسيد . اسكندر بهركدام از آنها جامى از زر براى ميگسارى بخشيد . راجع به اين ضيافتها بايد گفت ، كه پلوتارك در كيفيّات وارد نشده ، ولى الين « 1 » گويد ( كتاب 8 ، فصل 7 ) : عدّه بزرگان مقدونى ، كه عروسى كردند ، نود نفر بود و در شب زفاف هركدام اطاق جداگانه داشتند ( ذكر اين نكته غريب است ، زيرا طور ديگر متصوّر نبود ) و در طالار ضيافت صد كرسى نهاده بودند . كرسىها تماما پايه‌هاى نقره داشت باستثناى كرسى اسكندر ، كه پايه‌اش طلا بود . اين ضيافت‌ها پنج روز امتداد يافت . بعد پلوتارك گويد ( همانجا ) : « اسكندر قروض سپاهيان خود را داد و مبلغ آن به 9 هزار و هشتصد و هفتاد تالان بالغ شد « 2 » . شخصى آن‌تىژن « 3 » نام ، كه يك چشم را فاقد شده بود ، خود را بر خلاف حقيقت مقروض قلمداد داد كرد و كسى را شاهد آورد ، كه به او مبلغى قرض داده . اسكندر اين قرض را پرداخت ، ولى بعد معلوم شد ، كه آن‌تىژن دروغ گفته . بر اثر اين كشف ، اسكندر او را از دربار رانده درجه سردارى را از او گرفت و اين اقدام ،\r\n\r\n\r\n","description":"","footnote":"\r\n( 1 ) -  Elien . \r\n( 2 ) - 55 ميليون و نيم فرنك طلا .\r\n( 3 ) -  Antigene . \r\n","page_name":" 1892 ","page_number":1005},
  {"content":"\r\n\r\nسردار مزبور را بقدرى غرق غصّه و اندوه داشت ، كه ميخواست خودكشى كند ، ولى ، چون اسكندر از قصد او آگاه شد ، از تقصيرش درگذشت و پول را هم استرداد نكرد . اين شخص در جوانى در موقع محاصره پرنت از جهت تيرى ، كه بچشمش نشست ، فاقد آن شد و بعد حاضر نشد ، كه تير را از چشم او بيرون كشند و آنقدر پا فشرد ، تا دشمن را تا ديوارهاى آن شهر عقب نشاند » .\r\nبالاتر گفته شد ، كه اسكندر قبل از رفتن بهند امر كرده بود ، سىهزار طفل پارسى را جمع كرده ورزش و فنون جنگى به آنها آموزند . در اين‌وقت ، كه اسكندر در شوش بود ، بقول پلوتارك ( كتاب اسكندر ، بند 93 ) : اينها را نزد او آوردند .\r\nاز مشاهده سيماى آنها و قوّت جسمانيشان و اينكه تماما چست‌وچالاك بودند و تمام عمليّات جنگى را مىدانستند ، خيلى مشعوف شد . بعد پلوتارك قضيّه مرخص كردن مقدونىهاى از كار افتاده را بيان كرده و تفاوتى ، با آنچه بالاتر ذكر شده ، ندارد .\r\n\r\nروايت ديودور\r\nنوشته‌هاى ديودور راجع به اين وقايع بطور اختصار در همين زمينه است ، ولى مبلغى را ، كه اسكندر براى تأديه قروض سپاهيان خود داده ، او ده‌هزار تالان نوشته و نيز گويد ( كتاب 17 ، بند 110 ) : مقارن اين احوال اسكندر جاهاى خالى سپاه خود را با سپاهيان پارسى پر كرد و هزار نفر از ميان آنها براى محافظت دربارش برگزيد . نسبت به اينها اسكندر همان اعتماد را داشت ، كه نسبت بسپاهيان مقدونى ابراز ميكرد .\r\nدر همين‌وقت په‌سست با 20 هزار تيرانداز و فلاخن‌دار پارسى وارد شد و اسكندر اينها را با سپاهيان قديم خود مخلوط كرد . او خواست بداند ، كه از زواج مقدونىها با زنانى ، كه در اسارت بودند ، چقدر طفل به دنيا آمده و معلوم گرديد ، كه عدّه اين نوع كودكان ده‌هزار نفر است . پس از آن او مقرّر داشت ، كه براى معاش آنها وجه شايانى بدهند و آموزگارانى بتربيت آنان برگماشت .\r\n\r\nروايت كنت‌كورث\r\nنوشته‌هاى او راجع به اين وقايع تفاوتهائى با روايت آريّان دارد . او گويد ( كتاب 10 ، بند 2 ) : اسكندر تصميم\r\n\r\n","description":"","footnote":"","page_name":" 1893 ","page_number":1006},
  {"content":"\r\n\r\nكرد ، كه از قشون مقدونى سيزده‌هزار پياده و دوهزار سوار نگاهداشته باقى را به مقدونيّه بفرستد ، زيرا تصوّر ميكرد ، كه با اين عدّه ميتواند آسيا را از ياغيگريها محفوظ دارد و ديگر بشهرهائى ، كه بنا كرده بود ، اميدوار بود ، چه مىپنداشت ، كه در موقع احتياج ميتواند از اهالى اين شهرها سرباز بگيرد . او قبل از اجراى نقشه خود خواست بداند ، كه قروض سربازان چيست و امر كرد صورتى به او بدهند ، زيرا هرچند اين قروض از گشادبازى آنها حاصل شده بود ، باوجود اين ميخواست قروض را بپردازد . مقدونيها گمان كردند ، كه اسكندر ميخواهد بداند ، صرفه‌جوئىهاى بعضى و تبذير برخى بچه اندازه است و بنابراين در دادن صورت مماطله كردند . چون اسكندر فهميد ، كه مماطله از جهت شرمسارى است نه بىاطاعتى ، امر كرد ده‌هزار تالان روى ميزهائى ، كه در سرتاسر اردو چيده بودند ، گذاردند . پس از آن سپاهيان مقدونى فهميدند ، كه اظهار اسكندر صميمانه بوده و قروض آنها پرداخته شد ، چنان كه از مبلغ مذكور فقط يكصد تالان باقى ماند . لذا اين يك حقيقت است ، كه سربازان مقدونى ، باوجود اينكه فاتح غنىترين مردمان آسيا بودند ، وقتى كه برگشتند ، آنقدر ، كه نام و افتخار با خود باروپا بردند ، غنايمى نبردند .\r\nوقتى كه سربازان شنيدند ، كه بعضى بايد به مقدونيّه برگردند ، يقين حاصل كردند ، كه اسكندر ميخواهد پاىتخت خود را در آسيا قرار دهد . در اين‌وقت آنها بناى شورش را گذارده نزد اسكندر رفتند و زخمهاى بدنشان را نشان داده گفتند حالا ، كه چنين است ، تمام سربازان بايد به مقدونيّه برگردند . در اين‌حال صاحب‌منصبان مقدونى بسيار كوشيدند ، كه سربازان را خاموش بدارند ، ولى نه كوشش آنان نتيجه داد و نه حضور پادشاه . اسكندر ميخواست حرف بزند ، ولى فريادهاى سربازان مانع بود ، از اينكه سخنان او را بشنوند . بالاخره پس از مدّتى هياهو و غوغا خاموشى گزيدند ، تا بدانند اسكندر چه خواهد گفت . او سربازان را سخت ملامت كرد و گفت ، كه جهت اين غوغا و بىاطاعتى را نمىفهمد ، و حال آنكه ميخواهد بعض سربازان حالا به مقدونيّه روانه شوند و قسمت ديگر\r\n\r\n","description":"","footnote":"","page_name":" 1894 ","page_number":1007},
  {"content":"\r\n\r\nبا او بهمانجا برود و سخن خود را با اين كلمات خاتمه داد : من ميخواهم بدانم ، كىها از من شكايت دارند . آنان ، كه ميروند يا آنهائيكه مىمانند . همه بيك صدا جواب دادند : همه ناراضى هستيم . پس از آن اسكندر چنين گفت « نه ، من هرگز نميتوانم باور كنم ، كه علّت شكايت همين باشد ، كه ميگوئيد ، زيرا اشخاصى ، كه مرخص ميشوند ، بيش از كسانى هستند ، كه ميمانند . در زير اين ظاهرسازيها بايد مفسده‌اى باشد ، كه شما را تماما از من دور مىدارد . كجا ديده شده است ، كه افراد يك لشكر پادشاه خود را ترك كنند ؟ غلامان هم باهم فرار نمىكنند و شرم دارند از اينكه به ديگران تأسّى كرده آقاى خود را تنها بگذارند . بارى چه ميگويم ، من فراموش كرده‌ام ، كه زهر طغيان و خودسرى شما را مسموم داشته و ميخواهم دوائى براى اين مرض علاج‌ناپذير بيابم . خدايان را بشهادت ميطلبم ، كه تمام اميدواريهاى من بشما ، بيأس تبديل يافته و تصميم گرفته‌ام ، كه شما را ديگر سربازان خود ندانم ، بل در عداد اشخاص نمك‌بحرام بشمار آرم . فرط سعادت عقل را از سر شما در ربوده . شما فراموش كرده‌ايد ، كه از چه احوالى من شما را بيرون كشيدم . شما بايستى در آن احوال پير شده باشيد ، زيرا طاقت كشيدن بار ادبار در شما بيش از تحمّل اقبال است . چه منظره قشنگى است منظره اين مقدونىها ، كه وقتى بمردم ايلّيرى و پارسيها باج ميدادند و حالا با نظر حقارت بآسيا و تركه آنقدر از ملل مينگرند . مقدونىهائى ، كه در سلطنت فيليپ نيم‌برهنه بودند ، حالا به رداهاى ارغوانى اعتنا ندارند . بلى ، اينها متأسف‌اند ، كه ظروف چوبين و سپرهائى ، كه از تركه بيد بافته بود ، و شمشيرهاى زنگ‌زده خود را فاقد شده‌اند .\r\nبلى ، شما را من با اين تجهيزات و پانصد تالان قرض يافتم ، و حال آنكه تمام اثاثيّه سلطنتى بيش از شصت تالان نمىارزيد . اين مايه و پايه براى كارهائى مانند كارهاى من بىاعتبار بود . باوجود اين ميتوانم بىخودستائى بگويم ، كه بر همين اساس پايه دولتى را نهادم ، كه قسمت بيشتر عالم را شامل است . يعنى چه ؟\r\nشما از آسيا سير شده‌ايد ؟ يا نام و افتخار كارهايتان شما را با خدايان مساوى داشته ، كه با كمال بىطاقتى ميخواهيد باروپا برگرديد و پادشاه خودتان را ترك كنيد ؟\r\n\r\n","description":"","footnote":"","page_name":" 1895 ","page_number":1008},
  {"content":"\r\n\r\nو حال آنكه ، اگر من قروض شما را از غنائم آسيا نداده بودم ، بيشتر شما خرج مسافرت هم نداشتيد . آيا سرخ نميشويد از اينكه تركه ملل مغلوبه را بلعيده‌ايد و حالا ميخواهيد ، اين شرمسارى را به جاهاى ديگر برده بنزد زنان و اطفال خود برگرديد ، و حال آنكه عدّه كمى از شما ميتواند نتيجه فتوحات خود را نشان دهد ( يعنى با دست خالى برنگردد ) زيرا بعضى حتّى اسلحه خودشان را هم گرو گذارده‌اند .\r\nچه سربازانى را از دست مىدهم ! سربازانى ، كه زندگانيشان را در بسترها با زنان غيرعقدى ميگذرانند و آنهمه ثروت را از دست داده‌اند و در ازاى آن جز چيزهاى پست چه دارند ( از اين بيانات اسكندر معلوم است ، كه سربازان غنائم و اندوخته‌ها را در راه عيش و عشرت و براى جلب زنان بدعمل از دست داده و مقروض شده بودند ) بسيار خوب ، فرار كنيد ، زود برويد ، من با پارسيها عقب‌نشينى شما را تأمين ميكنم . من مانع از رفتن كسى نيستم ، بهتر است ، كه چشم من بشما مردم حق ناشناس نيفتد . اقرباء و كودكانتان ، وقتى كه ببينند ، شما بىپادشاهتان به وطن برگشته‌ايد ، با چه شادى شما را استقبال خواهند كرد ! و با چه وجد و شعف خواهند دويد ، تا شما فراريان و خائنين را بآغوش بكشند ! شك نداشته باشيد ، كه باوجود فرار شما من بهره‌مند خواهم بود و شما سياست خواهيد شد ، زيرا عنايات من با اشخاصى خواهد بود ، كه بعد از رفتن شما با من ميمانند . آنوقت خواهيد دانست ، كه لشكرى بىپادشاهش چيست و چه قدر و قيمتى در شخص من است » .\r\nپس از آن اسكندر خشمناك از جاى خود فرود آمد و در صفوف سربازان داخل شده چند نفر را ، كه ديده بود با نهايت گستاخى حرف ميزدند ، بدست خود گرفته بمستحفظين خود سپرد . عدّه اينها بسيزده نفر ميرسيد .\r\nاين نطق اسكندر اثرى غريب در سربازان كرد ، چنان كه همگى ساكت ماندند و حتّى ، پس از اينكه شنيدند ، كه رفقاى آنان را كشته‌اند ، اندك حركتى هم نكردند بل سخت پشيمان گشته با گريه و زارى بدرب خيمه اسكندر رفتند ، ولى آنها را راندند . پشيمانى آنها بيشتر از اين جهت بود ، كه ديدند اسكندر فقط پارسيها را به خود نزديك كرده . پس از آن اسكندر امر كرد ، كه سپاهيان خارجى ( پارسى ) در\r\n\r\n","description":"","footnote":"","page_name":" 1896 ","page_number":1009},
  {"content":"\r\n\r\nيك جا جمع شوند و خطاب به آنها كرده چنين گفت ( كتاب 10 بند 2 ) : « وقتى كه من از اروپا بآسيا ميآمدم ، به خود وعده ميدادم ، كه عدّه زيادى از ملل نامى و ميليونها نفوس را بدولت خود بيفزايم و از اينكه در اين باب شهرت را باور داشتم اشتباهى نكرده‌ام . بعد مزايائى ديگر به اين مسئله افزود : در اينجا مردمانى يافتم كه شجاع‌اند و نسبت بپادشاه خود باعلى درجه باوفا . من تصوّر ميكردم ، كه همه چيز در تجمّلات مستغرق است و از فرط تمكّن همه در عيش و عشرت غوطه‌ورند ، ولى خدايان را بشهادت ميطلبم ، كه شما هم سختىهاى جنگ را روحا و جسما خوب تحمّل ميكنيد و با اينكه سربازان شجاعيد ، وفادارى را كمتر از شجاعت باعث نام و شرف نميدانيد . امروز اوّل دفعه‌اى است ، كه بآواز بلند اين صفات شما را ميستايم ، ولى مدّتها است ، كه از اين خصائل شما آگاهم . اين است ، كه از ميان شما جوانان ممتاز را برگزيدم و در لشكر خود داخل كردم لباس و اسلحه شما همان است ( يعنى لباس و اسلحه ساير افراد قشون ) . شما به از ديگران اطاعت ميكنيد و رؤساء را محترم ميداريد . شما البته ديديد ، كه من دختر اكساترس « 1 » را ازدواج كردم و پست ندانستم ، كه طفلى از زن مغلوبه داشته باشم و بعد ، چون شايق بودم ، كه اعقاب من زياد باشند ، دختر داريوش را ازدواج كردم و بگرامىترين دوستان خود گفتم ، دختران مغلوبين را ازدواج كنند ، تا با اين علقه مقدّس تفاوتى ، كه بين فاتحين و مغلوبين هست ، زائل گردد . باور كنيد ، كه شما براى من سربازان حقيقى هستيد نه عاريتى . آسيا و اروپا يك دولت را تشكيل ميدهند . من اسلحه مقدونيها را بشما مىدهم و قدمت را با چيزى ، كه بيگانه و تازه است ، پيوند ميكنم . شما هموطنان و سربازان من هستيد و از اين ببعد همگى هم‌رنگيم . نه براى پارسيها شرمسارى است ، كه عادت مقدونى را بپذيرند و نه مقدونيها عار دارند ، كه از پارسيها تقليد كنند . براى مردمانى ، كه مقدّر است در تحت حكومت يك پادشاه باشند ، قوانين بايد يكى باشد » . پس از اين نطق اسكندر قراولان و مستحفظين خود را از ميان پارسيها برگزيد ،\r\n\r\n\r\n","description":"","footnote":"\r\n( 1 ) - اكسارتس آريّان .\r\n","page_name":" 1897 ","page_number":1010},
  {"content":"\r\n\r\nاطرافيان خود را از آنها قرار داد ، اوامر او را پارسيها ابلاغ مىكردند و آنها مقدونىهائى را ، كه در غل‌وزنجير بودند ، بمقتل ميبردند . گويند ، يكى از اين مقدونىها ، كه بواسطه سنّ و مقامش محترم بود ، به اسكندر چنين گفت « تا كى تو مردم را زجر خواهى كرد ، آن هم زجرهائى ، كه از اخلاق و عادات خارجى اقتباس شده . سربازان و هموطنان تو بىمحاكمه و در تحت نظر مغلوبين و اسراى آنها بمقتل ميروند . اگر پندارى ، كه اينها مستحق چنين مجازاتى هستند ، لااقل مجريان عدالتت را از ميان ديگران انتخاب كن » . در اينجا كنت‌كورث گويد ( كتاب 10 ، بند 4 ) : اين حرف از دهان دوستى بيرون آمد ، ولى اسكندر قادر نبود ، حرف حق را بشنود . به عكس غضبش در اين مورد بجنون تبديل يافت و ، چون آنهائى ، كه اجراكنندگان فرمان او بودند ، در ترديد افتادند ، فرمان خود را تكرار كرده گفت : اين‌ها را هم ، چنان كه در زنجيرند ، برود بيندازيد .\r\nنوشته‌هاى كنت‌كورث پس از اين واقعه در همان زمينه است ، كه بالاتر از قول مورّخين ديگر ذكر شده و تكرار جايز نيست . سپس مورّخ مذكور گويد ( كتاب 10 ، بند 4 ) : چون اسكندر خواست سربازان خود را عفو كند ، لازم ديد قربانيهائى بشود و آن را با مراسم مطنطنى اجرا كرد . بعد سران سپاه را از مقدونى و پارسى بضيافتى طلبيد و خواست ، كه همه از يك جام باده بنوشند و غيبگوهاى يونانى براى دوام اتحاد دو دولت دعا كردند . بعد او مقدونىهاى از كارافتاده را به مقدونيّه روانه كرد و در ميان آنها بعض دوستان اسكندر نيز بودند ، مانند كليتوس ، كه معروف بسفيد بود « 1 » ، گرگياس « 2 » ، پولىداماس « 3 » و آن‌تىژن « 4 » .\r\nبآنهائيكه به مقدونيّه ميرفتند ؛ اجازه نداد ، اطفال خودشان از زنان آسيائى با خود ببرند ، زيرا ميترسيد ، كه بودن اينها در خانواده‌هاى مقدونى باعث نارضامندى زنان اوّلى آنها گردد و اختلال در خانواده‌ها روى دهد . عدّه اين نوع اطفال بده هزار ميرسيد ، بامر اسكندر اينها را براى خدمت نظامى حاضر ميكردند .\r\n\r\n\r\n","description":"","footnote":"\r\n( 1 ) -  Clitus le Blanc . \r\n( 2 ) -  Gorgias . \r\n( 3 ) -  Polydamas . \r\n( 4 ) -  Antigene . \r\n","page_name":" 1898 ","page_number":1011},
  {"content":"\r\n\r\n\r\nاحضار آن‌تىپاتر\r\nكنت‌كورث روايت خود را دنبال كرده گويد ( همانجا ) : عدّه اشخاصى ، كه مرخص شدند ، بيش از ده‌هزار نفر بود .\r\nكراتر مأمور شد اينها را باوطانشان برساند و ، اگر حادثه‌اى براى او در راه روى داد ، پولىپرخون جانشين او گردد . در همين‌وقت اسكندر تصميم كرد ، كه آن‌تىپاتر نايب السّلطنه خود را از مقدونيّه احضار كرده اين شغل را به كراتر واگذارد ، زيرا بين نايب السّلطنه و المپياس ( مادر اسكندر ) كدورتى بود و هركدام ديگرى را متّهم ميداشت باينكه با استبداد رفتار مىكند و از ابّهت سلطنت ميكاهد .\r\nوقتى كه خبر فوت اسكندر ، قبل از اينكه او مرده باشد ، به مقدونيّه رسيد ، المپياس ( مادر اسكندر ) و كل‌اپاتر ( خواهر او ) باعث اغتشاشى شدند و بالاخره قرار دادند كه اوّلى در اپير سلطنت كند و دوّمى در مقدونيّه . بعد كه نامه‌اى در اين باب رسيد و اسكندر سر آن را گشود ، تا بخواند هفس‌تيون هم ، از آنجا كه صندوقچه اسرار اسكندر بود ، بنامه نگاه ميكرد و ميخواند . در اين‌موقع اسكندر مهر خود را بيرون آورده بر لب او گذاشت ، تا بفهماند ، كه نبايد اين خبر را به كسى بگويد .\r\nگويند ، كه اسكندر از رفتار مادرش و آن‌تىپاتر بيك درجه ناراضى بود و ، چون از دواعى مادرش اطلاع يافت ، خشمناك گشته گفت : « توقّف ده ماهه من در شكم مادرم براى من خيلى گران تمام مىشود » . نسبت به آن‌تىپاتر هم ظنين بود و مىگفت ، فتحى كه نسبت به اسپارتىها كرده ( قضيه آژيس ) و نيابت سلطنت متمادى فكر او را مشوّش داشته و مانند نايب السّلطنه رفتار نميكند . روزى كه از استحكام و ثبات قدم و درستى او تمجيد ميكردند ، اين كلمات را به زبان آورد : « ظاهرا او سفيد به نظر ميآيد ، ولى اگر درون او را بنگريم ، سرخ است » . اسكندر سوءظن خود را نسبت به او پنهان ميداشت و نميگذاشت ، كسى از نارضامندى او آگاه شود .\r\nباوجود اين تصوّر كردند ، كه چون آن‌تىپاتر از احضار خود نگران بود و ميترسيد ، كه نابودش كنند ، كنگاشى بر ضدّ اسكندر كرد ، كه پس از چندى باعث مرگ او شد .\r\nآريّان در اين باب گويد ، كه اگرچه بين آن‌تىپاتر و مادر اسكندر كدورت بود ، به اين\r\n\r\n","description":"","footnote":"","page_name":" 1899 ","page_number":1012},
  {"content":"\r\n\r\nمعنى ، كه اوّلى شكوه از خشونت و تكبّر و عدم متانت دوّمى ميكرد و دوّمى مينوشت ، كه اوّلى فراموش كرده ، قدرت را از كى دارد و خود را اوّل شخص مقدونيّه و يونان ميداند ، باوجود اين اسكندر نه كلمه‌اى گفت و نه كارى كرد ، كه حسّيّات او را نسبت به آن‌تىپاتر بنمايد ( كتاب 7 ، فصل 3 ، بند 5 ) .\r\nلازم است تذكر دهيم ، كه قسمتى از كتاب آريّان در اين‌جا افتاده ، ولى مطلب ، چنان كه فوسيوس ذكر كرده ، راجع بوده بقشونى ، كه ميبايست آن‌تىپاتر بجاى مقدونيهاى مرخصى يافته بايران بياورد و ديگر حاكى از قضيّه هارپالوس ، كه خزانه را برداشته و فرار كرده بود ( در صفحات 1881 - 1883 ذكر اين قضيّه گذشت ) .\r\n\r\nافسانه آمازون‌ها « 1 »\r\nپس از آن آريّان حكايتى را ذكر كرده ، كه هرچند خود او آن را افسانه ميداند ، ولى براى روشن كردن اين نوع حكايات ، كه كرارا از قول مورّخين قديم ذكر شده ، درجش در اينجا مفيد است . مورّخ مذكور گويد ( كتاب 7 ، فصل 4 ، بند 1 ) : « در اين‌وقت آتروپات والى ماد وارد شده صد نفر آمازون سواره براى اسكندر آورد . اين زنان بتبر و زوبينى مسلّح بودند و سپرهايشان مانند ماه مدوّر بود . گويند ، كه پستان راست اينها كوچكتر است و آن را در حين جنگ مستور نميدارند . اسكندر اين آمازون‌ها را پس فرستاد زيرا ميترسيد ، كه مقدونىها و خارجىها بناموس آنها سوءقصد كنند ، ولى بتوسط آنها بملكه‌شان پيغام داد ، كه او طفلى از اسكندر به دنيا خواهد آورد ( براى فهم اين افسانه بايد افسانه ديگر را ، كه بالاتر ذكر شد ، بخاطر آورد . موافق افسانه مذكوره ، زمانيكه اسكندر در گرگان بود ، ملكه آمازونها بديدن او آمد ) . بعد آريّان گويد ، ولى نه آريستوبول اين قضيّه را ذكر كرده ، نه بطلميوس و نه مورّخى ، كه قولش را بتوان باور كرد . نژاد آمازونها بايد قبل از اسكندر منقرض شده باشد .\r\nكزنفون ، كه رود فاز و كلخيد و صفحات ديگر را قبل از رسيدن بطرابوزن ديده بود ، ذكرى از آمازونها نكرده . مقصود من اين نيست ، كه در بودن آمازونها\r\n\r\n\r\n","description":"","footnote":"\r\n( 1 ) -  Amazones  ( زنان سكائى ، كه مانند مردان به شكار كردن و بجنگ رفتن عادت داشتند ) .\r\n","page_name":" 1900 ","page_number":1013},
  {"content":"\r\n\r\nترديد داشته باشم ، زيرا وجود آنها بشهادت آنهمه مورّخين معتبر رسيده . عموما گويند : هركول بجنگ آنها رفت و كمربند ملكه آنها را ، كه هيپ‌پوليت « 1 » نام داشت ، بيونان آورد و ديگر آتنىها با آمازون‌هائى ، كه خواستند باروپا هجوم برند ، جنگ كردند . كيمون اين جدال را مانند جدال آتنىها با پارسىها ( يعنى با همان دقّت ) وصف كرده . هرودوت غالبا از اين زنان ذكرى مىكند . وقتى كه ميخواهند تمجيد از كشتگان ميدان جنگ كنند ، نام آمازون‌ها ورد زبانها است . مقصود من اين است : كه آتروپات آمازون‌هائى نزد اسكندر نياورد . اينها زنانى بودند از خارجىها ، كه مانند آمازون‌ها سوار ميشدند و در اسب‌دوانى مهارت داشتند » ( همان‌جا ) .\r\n\r\nمبحث چهارم اسكندر در بغستان ، نيسا و همدان - مرگ هفس‌تيون ، قربانى كوسيان\r\nپس از فرستادن مقدونىهاى از كار افتاده به مقدونيّه ، اسكندر از شوش حركت كرده بهمدان رفت و بعد وقايعى روى داد ، كه موافق نوشته‌هاى مورّخين قديم چنين بود :\r\n\r\nروايت ديودور\r\nاين مورّخ گويد ( كتاب 17 ، بند 110 ) : اسكندر از شوش حركت كرده از پس‌تيگر « 2 » گذشته بدهاتى درآمد ، كه موسوم به كارس بود « 3 » . از آنجا پس از چهار روز راه به سيتا « 4 » و از اين محلّ به سامبانا « 5 » رفت و هفت روز در آنجا بماند ( سيتا بايد همان سيتاكس يا سيتاسس باشد ، كه بالاتر ذكرش كرارا گذشته . م . ) . بعد سه روز راه پيموده به سه‌لن « 6 » رسيد . اين‌جا مردمى بودند از اهل ب‌اسى ، كه خشيارشا بر اثر قشون‌كشى خود به يونان\r\n\r\n\r\n","description":"","footnote":"\r\n( 1 ) -  Hippolite . \r\n( 2 ) - كارون كنونى . بعضى اين اسم را با بم‌شير تطبيق كرده‌اند .\r\n( 3 ) -  Cares . \r\n( 4 ) -  Sita . \r\n( 5 ) -  Sambana  ( شايد كامبادن يا كرمانشاه كنونى باشد ) .\r\n( 6 ) -  Celon . \r\n","page_name":" 1901 ","page_number":1014},
  {"content":"\r\n\r\nآورده و در اينجا نشانده بود . اينها به دو زبان حرف ميزدند : به زبان بومى و نيز بزبانى ، كه لغات يونانى خيلى زياد داشت . اسكندر در اينجا چند روز اطراق كرد و بعد براى ديدن بغستان راه را قدرى كج كرده به اين محلّ درآمد ( مقصود از بغستان بهستان يا بيستون كنونى است ) اين محلّ خدايان پر است از درختان ميوه و از هر چيز ، كه براى تعيّش لازم است . بعد او بمحلّى رسيد ، كه عليق اسبهاى زياد را ميدهد ( يعنى مراتع زياد دارد ) ميگفتند ، كه سابقا در اينجا صد و شصت‌هزار اسب بوده ، ولى در زمان اسكندر عدّه اين اسبها فقط بشصت‌هزار ميرسيد ( اين محلّ را آريّان نيسا ناميده ) . اسكندر سى روز در اينجا بماند و بعد ، هفت روز طى منازل كرده بهمدان واقع در ماد وارد شد . گويند ؛ دور اين شهر 250 استاد ( هشت فرسنگ و ثلث ) است . همدان كرسى تمام ماد بشمار ميرود و گنج‌ها و ذخاير زياد دارد . در اينجا اسكندر امر كرد قشونش استراحت كنند و بعد بازيها ترتيب داد و ضيافت‌ها كرد . در اينجا بود ، كه هفس‌تيون بر اثر زياده‌روى در ميگسارى ناخوش شد و بمرد . اسكندر از فوت او بسيار مغموم گرديده ، پرديكّاس را مأمور كرد جنازه او را ببابل ببرد ، زيرا ميخواست دفن باشكوهى براى او ترتيب بدهد .\r\n\r\nروايت پلوتارك\r\nاين مورّخ گويد ( كتاب اسكندر ، بند 94 ) : وقتى كه او به همدان واقع در ماد وارد شد ، بامور فورى رسيدگى كرد و بعد باز ببازىها و دادن نمايشات پرداخت . براى اين كار سه‌هزار نفر بازيگر از يونان آمده بودند ، ولى در همين‌روزها هفس‌تيون به مرض تب مبتلا گشت و ، چون جوان و مرد جنگى بود ، پرهيز نگاه نميداشت . از اين جهت ، وقتى كه گلوكوس « 1 » طبيب او در طآطر بود ، يك خروس اخته بريان شده را خورد و يك بطرى شراب ، كه قبلا داده بود آن را سرد كنند ، آشاميد . اين ناپرهيزى و افراط چند روز بعد باعث مرگ او گرديد . اسكندر نتوانست اين فقدان را بطور اعتدال تحمّل كند :\r\n\r\n\r\n","description":"","footnote":"\r\n( 1 ) -  Glaucus . \r\n","page_name":" 1902 ","page_number":1015},
  {"content":"\r\n\r\nاولا امر كرد ، يالهاى تمام اسبان و قاطرها را چيدند و كنگره‌هاى برج‌وباروها را برافكندند . بعد طبيب بدبخت را بامر او بصليب كشيدند و امر كرد ، كه نى و هيچ نوع آلت موسيقى ننوازند . اين وضع ادامه يافت ، تا آنكه غيبگوى آمّون از طرف ژوپىتر گفت ، كه هفس‌تيون را نيم‌خدا بدانند و از براى او قربانى كنند . بالاخره اسكندر ، براى اينكه در جنگى تسلّى بيابد ، بمملكت كوسّىها رفته ، پس از مطيع كردن آنها ، شكار انسان ترتيب داد و امر كرد تفاوتى بين مرد و زن ، بزرگ و كوچك نگذاشته همه را از دم شمشير بگذرانند و اين قصّابى وحشت‌انگيز را قربانى دفن هفس‌تيون ناميد ( اين مردم در كوههاى بختيارى و در مالمير كنونى ميزيستند . ديودور راجع به اين مردم گويد ، كه استقلال‌طلب بودند ) . پس از آن ده‌هزار تالان « 1 » براى مخارج مراسم تشييع جنازه و دفن هفس‌تيون و ساختن مقبره‌اش داد ، بعد خواست از اين مبلغ بيشتر خرج كند و از ميان معماران اين زمان شخصى را ستاسىكرات « 2 » نام براى اجراى فكر خود برگزيد ، زيرا او در نقشه‌هاى خود بيش از ديگران بعظمت و غرابت و جسارت معتقد بود .\r\nاين معمار چندسال قبل به اسكندر گفته بود : از تمام كوههائى ، كه من ديده‌ام ، كوه آتس ، در تراكيّه ، از حيث شكل به از هر كوهى قابل است ، كه آن را بتراشند و به شكل انسان درآورند و ، اگر اسكندر بخواهد ، او ميتواند از اين كوه مجسّمه‌اى بسازد ، كه بدست چپ شهرى با ده‌هزار سكنه دارد و از دست راستش رودى جارى است و به دريا ميريزد . اسكندر در آن زمان نقشه او را نپسنديد ، زيرا با معماران ديگر مشغول نقشه‌هائى بود ، كه غريب‌تر باشد و گران‌تر تمام شود .\r\n\r\nروايت كنت‌كورث\r\nنوشته‌هاى اين مورّخ راجع به اين وقايع در زمينه نوشته‌هاى دو مورّخ مذكور است . بنابراين تفاوتها را خواهيم نوشت . او گويد ( كتاب 10 ، بند 4 ) : در اين اوان ( يعنى وقتى كه اسكندر هنوز بهمدان نرسيده بود ) كدورتى در سر منزل بين هفس‌تيون و اومن « 3 » روى داد ، كه\r\n\r\n\r\n","description":"","footnote":"\r\n( 1 ) - تقريبا 56 ميليون فرنك طلا .\r\n( 2 ) -  Stasicrate . \r\n( 3 ) -  Eumene . \r\n","page_name":" 1903 ","page_number":1016},
  {"content":"\r\n\r\nبالاخره بفحّاشى كشيد ، زيرا اوّلى منزلى را ، كه دوّمى گرفته بود ، به نىزن خود اويوس نام تخصيص داد و اومن را براند . اين نزاع داشت بالا ميگرفت ، كه اسكندر دخالت كرده آن را فرونشاند . بعد مورّخ مذكور گويد : در جلگه‌هاى ماد اسبهاى زياد تربيت ميكنند و آنها را نيسائى نامند . اين اسبها درشت و شكيل‌اند ، عدّه آنها در موقعى ، كه اسكندر از اينجا ميگذشت ، به پنجاه‌هزار ميرسيد ، ولى ميگفتند كه سابقا عدّه آنها سه برابر بود ، ليكن در موقع ناامنى ، كه از جنگها حاصل شد ، راهزنان بيشتر اسبها را ربودند . اسكندر در اينجا سى روز بماند و در اين‌وقت آتروپات والى ماد براى اسكندر صد زن بربر آورد ، كه ميتوانستند اسب بتازند و اسلحه‌شان سپر و تبر بود . شايد اينها باقىمانده مردم آمازون بودند . بعد در باب مرگ هفس‌تيون مورّخ مزبور چنين گويد : اسكندر در مسابقه اسب‌دوانى جوانان حضور داشت ، كه ناگاه به او خبر دادند ، كه هفس‌تيون در حال نزع است .\r\nاسكندر سراسيمه برخاسته به منزل او شتافت ، ولى وقتى رسيد ، كه او درگذشته بود . از تمامى آلام و ناملايماتى ، كه براى اسكندر روى داده بود ، اين قضيّه ، چنان كه خودش ميگفته ، سخت‌تر بوده . او ناله‌ها كرد و فريادها برآورد . بعد كنت‌كورث چيزهائى را ، كه ديگران نوشته‌اند ، تكرار كرده گويد : اسكندر براى سواره‌نظامى ، كه به هفس‌تيون سپرده بود ، رئيسى انتخاب نكرد . از اين ببعد اين دسته را دسته هفس‌تيون ناميدند و بيرق آن را تغيير ندادند . پس از آن امر كرد ، در تمام مملكتش مردم عزادار شوند . تشييع جنازه و مراسم دفن بقدرى مطنطن بود ، كه كسى چنين چيزى بخاطر نداشت . اسكندر سه‌هزار نفر از سپاه خود طلبيد ، كه به ياد هفس‌تيون بازى و جنگ كنند . دوستان اسكندر ، چون ميديدند ، كه او خيلى مغموم است ، براى خوش‌آمدش در تجليل اسم هفس‌تيون نسبت به يكديگر سبقت ميجستند و بالاخره بىحيائى را به جائى رسانيدند ، كه گفتند اين سردار خدائى بود . پس از آن آگاتوكل « 1 » نامى از اهل سامس جانش در مخاطره بزرگ افتاد ، زيرا ديدند ، كه او از جلو قبر هفس‌تيون گذشت و گريست .\r\n\r\n\r\n","description":"","footnote":"\r\n( 1 ) -  Agathocle . \r\n","page_name":" 1904 ","page_number":1017},
  {"content":"\r\n\r\nدر اين‌موقع پرديكّاس دخالت كرده به اسكندر گفت : قسم بتمامى خدايان و به خود هفس‌تيون ، كه من او را در نخجيرى ديدم و از دهان او شنيدم ، كه گفت ، اگر آگاتوكل بر من گريه كرد ، نه از اين راه بود ، كه مرا مرده يا خداوندى مرا دروغ بداند ، بل به ياد دوستى ما نتوانست از گريه خوددارى كند . اين مجعولات باعث نجات آگاتوكل گرديد و گرنه او را ، باوجود اينكه خدمات زياد به اسكندر كرده بود ، در ازاى اين وفادارى بدوستش ميكشتند ( اگرچه مطلب واضح است ، باز توضيح مىشود . جهت خطر از اينجا بوده ، كه چرا آگاتوكل هفس‌تيون را موجود فانى دانسته ، و حال آنكه اين سردار و دوست اسكندر بدرجه الوهيّت ارتقا يافته بود و نميبايست بر او گريست ، زيرا بر خدايان نميگريند ) .\r\nچندى گذشت و اسكندر براى تفريح و دور كردن اندوه از خود به قصد كوسّيان « 1 » حركت كرد . اين مردم در كوهستانى در همجوارى ماد سكنى دارند ، وحشى و جنگىاند و بوسيله راهزنى زندگانى ميكنند . شاهان پارس به آنها وجهى ميدادند ، تا جلگه‌ها را از تاخت‌وتاز آنها ايمن دارند ، زيرا اين‌ها ، چون در جنگى شكست ميخوردند ، بكوهها و جاهاى سخت پناه ميبردند و بنابراين همه ساله ، وقتى كه شاهان از همدان به بابل ميرفتند ، مبلغى به آنها برسم انعام داده ميشد ، تا مانع از عبور آنان نشوند . اسكندر با قصد حمله به آنها قشون خود را به دو قسمت تقسيم و پس از چهل روز آنها را مستأصل كرد . قسمتى از سپاه در تحت فرمان خود اسكندر بود و قسمت ديگر را بطلميوس فرمان ميداد . كوسّيان ، براى اينكه اسراى خود را پس بگيرند ، بىشرط مطيع و تسليم گشتند . بعد اسكندر امر كرد در جاهاى مساعد قلاعى بسازند ، تا پس از حركت او اين مردم نتوانند ياغى شوند .\r\n\r\nروايت آريّان\r\nاين مورّخ گويد ( كتاب 7 ، فصل 4 ، بند 2 ) : بعض حركات و رفتارها كه به اسكندر در عزادارى هفس‌تيون نسبت داده‌اند ، كذب است ، مثلا اينكه گفته‌اند ، او خودش ارّابه جنازه را كشيد و معبد اسكولاپ ،\r\n\r\n\r\n","description":"","footnote":"\r\n( 1 ) -  Cosseens . \r\n","page_name":" 1905 ","page_number":1018},
  {"content":"\r\n\r\nيعنى ربّ النوع طبّ را ( بعقيده يونانيها ) در همدان خراب كرد ، دروغ است ، زيرا چنين بىدينى به يك خشيارشا ، كه زنجيرهائى در درياى هلّس‌پونت افكند ، بيشتر مىبرازيد ، ولى اين خبر را ، كه او سه روز غذا نخورد و موهاى خود را زد ، تا تقليد از آشيل « 1 » داستانى كرده باشد ، باوركردنى است و نيز گويند : زمانيكه به بابل ميرفت در راه برسولان يونانى برخورد و ، وقتى كه هدايائى به اپيدر ميداد ، كه در معبد اسكولاپ بياويزد ، گفت : « باوجود اين من از اين خدا شكوه دارم ، زيرا رفيقى را ، كه من بيش از خودم دوست ميداشتم ، نجات نداد » و نيز گفته‌اند كه اسكندر كس بمعبد آمّون فرستاد ، تا عنوان و افتخارات خدائى براى او بگيرد ، ولى ژوپىتر اين خواهش را نپذيرفت .\r\nچنين است تكذيبى ، كه آريّان از بعض اخبار راجع بقضيّه فوت هفس‌تيون مىكند ، ولى پلوتارك ، كه مورّخ دقيقى بوده و نسبت به نام اسكندر به همان درجه احترام مىورزيده ، كه آريّان در نوشته‌هاى خود مىنمايد ، اكثر اين اخبار را در كتاب خود گنجانيده و واقعه كشتار كوسّىها يا كوسّيان را باسم قربانى انسان با تنفّر بيان كرده و خيلى بعيد است ، تصوّر كنيم ، كه پلوتارك نسنجيده اين اخبار را درج كرده . امّا اينكه آريّان گويد « خراب كردن معبد اسكولاپ در همدان به خشيارشا بيشتر مىبرازيد » اوّلا جاى ترديد است ، كه چنين معبدى در همدان در اين زمان وجود داشته باشد ، زيرا ايرانىها بارباب انواع يونانى معتقد نبودند . اگر هم وجود داشته ، يقينا پس از انقراض دولت هخامنشى بنا شده .\r\nاز اين معنى گذشته ، اين عبارت آريّان تعصّب او را نسبت به اسكندر مىرساند ، زيرا قربانى كردن چندين هزار كوسّى براى راحت روح هفس‌تيون يا كشتن طبيبى از اين جهت ، كه او را نتوانسته معالجه كند ( بخصوص كه مريض ناپرهيزى كرده بود ) بمراتب بدتر از افكندن چند زنجير در بوغاز داردانل است ، آن هم در صورتى كه اين خبر هرودوت راست باشد . از اين‌جا بايد استنباط كرد ، كه قربانى انسان آن هم\r\n\r\n\r\n","description":"","footnote":"\r\n( 1 ) -  Achille . \r\n","page_name":" 1906 ","page_number":1019},
  {"content":"\r\n\r\nدر صورتى كه يونانى از غير يونانى به عمل مىآورد ، داراى اهميّتى نبوده . شايد از اين جهت ، كه اين كار سابقه داشته ، زيرا ، پلوتارك ، چنان كه در صفحه 824 ذكر شد ، نوشته ، كه قبل از جنگ سالامين سه جوان رشيد پارسى را يونانىها براى فتح بعنوان قربانى در آتش افكندند .\r\nچون از كوسّيان بمناسبت كارهاى اسكندر ذكرى شد ، مقتضى است از اين مردم ، كه قبل از ماديها بايران آمده بودند ، علاوه بر مختصرى ، كه در مدخل اين تأليف ( صفحه 124 ) گذشته ، باز شمّه‌اى گفته شود .\r\n\r\nكوسّيان\r\nاين مردم را مردمان همجوار آنها و مورّخين عهد قديم چنين ناميده‌اند : عيلاميها - كوس‌سى ، آسوريها - كش‌شو ، هرودوت - كيسّى ، ساير مورّخين يونانى كوس‌سايى « 1 » . اسم مردم مذكور در زمان شمسوايلونا پسر حمّوربى در دفعه اولى برده شده . اين‌ها در لرستان سكنى داشتند ( لر بزرگ و كوچك ) و در حوالى زاگرس ( كوه‌هاى كردستان ) . كاسّىها يا كاسّيت‌ها ( اروپائى شده كشّو ) ، چنان كه در مدخل گذشت ( صفحات 124 - 125 ) بابل را گرفته تقريبا ششصد سال در آنجا سلطنت كردند . اوّل پادشاهى ، كه از اين سلسله در اين‌جا سلطنت كرد ، كانداش نام داشت ، سى و پنجم پادشاه سلسله بدست شوتروك ناخون‌تى پادشاه عيلام كشته شد و اين سلسله منقرض گشت . اين مردم ، چنان كه مورّخين يونانى گويند ، همه ساله از شاهان هخامنشى انعام و هدايائى دريافت ميداشتند ، تا راه‌ها را امن نگاهدارند ، يعنى غارت نكنند . نه‌آرخ گويد ، كه عدّه چنين مردمان در زمان هخامنشىها چهار بود : 1 - مردها « 2 » در حوالى پارس . 2 - اوكسيان « 3 » ( خوزها ) و الىميان « 4 » در حدود پارس و خوزستان . 3 - كوسّيها در حدود ماد . از تاريخ چنين برميآيد ، كه كوسّىها در دوره آسورى و هخامنشى و مقدونى و يونانى استقلالشان را حفظ ميكردند . اسكندر ، چنان كه گذشت ، با آنها جنگيد ، ولى بعد از اسكندر باز خودمختاريشان را حفظ كردند . امّا اينكه\r\n\r\n\r\n","description":"","footnote":"\r\n( 1 ) -  Kossaiooi . \r\n( 2 ) -  Mardes . \r\n( 3 ) -  Uxiens . \r\n( 4 ) -  Elymeens . \r\n","page_name":" 1907 ","page_number":1020},
  {"content":"\r\n\r\nكوسىها چه مردمى بودند ، سترابون گويد ، كه اهالى زاگرس ( كوههاى كردستان ) يعنى مردمان متانس‌تس ، « 1 » مهاجرينى هستند ، كه از طرف درياى كسپين ( خزر ) آمده‌اند و راهشان از كنار كوههاى كوسّى و مردى و اوكسى بوده ( كتاب 9 ، فصل 13 ) .\r\nدلاپورت « 2 » گويد ( بين النّهرين ، صفحه 45 ) : ، كه كوسّىها آريانى و از اقارب مىتانّىها بوده‌اند ( بصفحه 39 اين تأليف رجوع شود ) . كليّة چنين به نظر ميآيد ، كه طوايف مختلف كوسّىها در حوالى پاراخوآتر « 3 » يا تقريبا در طوالش سكنى داشتند ( سترابون ، كتاب 11 ، فصل 7 ، بند 2 ) و نيز در جنوب رود ارس ( سترابون ، كتاب 12 ، فصل 13 ، بند 3 ) . پلين گويد ، در نزديكى درياى كسپين بودند ( كتاب 6 ، بند 48 ) . از نوشته‌هاى هرودوت استنباط مىشود ، كه در نزديكى كرمانشاه و در حوالى خوزستان سكنى داشتند ( كتاب 5 ، بند 52 ) . مورّخ مذكور گويد ، كه راه شاهى از رود گيندس ( دياله ) گذشته و بصفحات كيسّىها رسيده بمسافت 42 فرسنگ و نيم امتداد مييابد و در اين صفحه تا رود خوآسپ ( كرخه ) يازده ايستگاه است . رفتن كاسّوها ببابل بعقيده بعضى بر اثر فشارى بود ، كه آريانها به آنها داده بودند ( گردون‌چيلد - آريان ، صفحه 18 ) « 4 » .\r\nخود كاسّوها سفيدپوست بوده‌اند و چند كلمه ، كه از زبان آنها بدست آمده ، به زبان گرجى شبيه است . اسامى آريانى هم در ميان آنها بوده و ظنّ قوى اين است ، كه نجباى آنها ، يعنى مديران و اشراف ، آريانى بوده‌اند . بالاخره از آنچه گفته شد ، اين نتيجه حاصل مىشود ، كه اين مردم از طرف قفقازيّه بايران آمده بودند و مدّتها قبل از ماديها . اينها چندى در شمال ايران در حوالى درياى خزر سكنى گزيده و بعد بجنوب رفته بين كردستان و خوزستان برقرار شده‌اند .\r\nاز اكتشافات لرستان و هرسين ( نزديكى كرمانشاه از طرف جنوب‌شرقى ) اين حدس تأييد مىشود . در اين‌جا قبرهاى سنگى و دلمن « 5 » و اشياء مفرغى\r\n\r\n\r\n","description":"","footnote":"\r\n( 1 ) -  Metanostos . \r\n( 2 ) -  Delaporte . \r\n( 3 ) -  Parachoatre . \r\n( 4 ) -  V . Gordon Child . The Aryans , p . 18 . \r\n( 5 ) -  Dolmen  عبارت است از تخته سنگى ، كه بطور افقى بر دو تخته سنگ عمودى گذارده‌اند .\r\n","page_name":" 1908 ","page_number":1021},
  {"content":"\r\n\r\nبدست آمده و اين چيزها همان است ، كه در شمال ايران در صفحاتى نزديك درياى خزر ، نيز كشف شده . سپس ديده مىشود ، كه نفوذ بابل و آسور بصنايع آنها رخنه كرده و بعد ديگر اثرى از صنايع كاسّىها يا كوسّىها نيست ، زيرا آهن جاى مفرغ را گرفته و صنايع سلوكى و پارتى در تمام ايران انتشار يافته . راجع به كوسّيان يا كاسّىها نيز بايد گفت ، كه اين‌ها در تربيت كردن اسبهاى خوب خيلى ماهر بودند و ثروت آنان از اين راه بود ، كه اسبان زياد ببابلىها و آسوريها ميفروختند و آسور اسبهاى سواره‌نظام خود را از كاسّىها تحصيل ميكرد . علاوه بر آن ، اسبهاى كاسّى بواسطه بابل در جاهاى ديگر آسياى غربى و فينيقيّه به فروش ميرفت . از اينجا ميتوان حدس زد ، كه نيساى معروف ، كه از حيث خوبى و قشنگى اسبهايش آنقدر معروف آفاق بود و مورّخين عهد قديم ، بخصوص هرودوت ، در چند مورد از تندروى و بردبارى آنها صحبت داشته ( بصفحات 181 - 635 - 775 اين تأليف رجوع شود ) در صفحه كاسّىها بدوا بوجود آمده و بنابراين محلّ نيساى قديم ، كه اسكندر بتماشاى آن رفت ، بايد در جائى بين كرمانشاه و نهاوند به طرف شمال باشد .\r\nاين است چيزهائى ، كه عجالة درباره كوسّيان يا كاسّىها ميتوان گفت .\r\nشايد حفريّات در هرسين و نهاوند اطلاعاتى بيشتر راجع به اين مردم بدهد . چون اسم اين مردم در كتب مورّخين و نويسندگان ، مختلف ذكر شده ، از شرح مذكور معلوم است ، كه اين اسامى : كشّو ، كاسّو ، كاسّى ، كيسّى ، كوسّى ، كاس‌سيت و كوسّيان ، تماما راجع به اين مردم است .\r\n\r\nمبحث پنجم كارهاى اسكندر در بابل - فوت او ( 324 - 323 ق . م )\r\n\r\nروايت ديودور\r\nاين مورّخ گويد ( كتاب 17 ، بند 112 ) : اسكندر پس از مطيع كردن كوسّيان به طرف بابل رفت و با تأنّى حركت ميكرد .\r\nدر 300 استادى ( ده فرسنگى ) بابل نمايندگان كلدانيهائى ، كه در ستاره‌شناسى\r\n\r\n","description":"","footnote":"","page_name":" 1909 ","page_number":1022},
  {"content":"\r\n\r\nو غيبگوئى معروف بودند ، به او رسيدند . اينها ، چون از ستاره‌شناسى يافته بودند ، كه اسكندر در اين شهر خواهد مرد ، مسن‌ّترين اشخاص خود را فرستاده بودند ، تا از ورود اسكندر به بابل ممانعت كرده بگويند ، كه اگر اسكندر مقبره بلوس را ، كه پارسيها خراب كرده‌اند ، بسازد ، از اين خطر نجات خواهد يافت . او بايد نقشه خود را تغيير داده از شهر دور شود . به‌له‌فان‌تس « 1 » رئيس كلدانيها از ترس اسكندر جرئت نكرد با او مواجه شود و بنابراين مطلب را بتوسط نه‌آرخ به اسكندر پيغام داد . اسكندر از اين پيشگوئى متوحش شد ، زيرا عقيده ببصيرت كلدانيها داشت .\r\nبعد قسمت بيشتر دوستان خود را به بابل فرستاد و خودش راه را كج كرده در 200 استادى اين شهر اردو زد . همه از اين كار اسكندر متحيّر گشتند و يونانىهاى زياد و نيز آناكسارك « 2 » با فيلسوفان مذهب ( يعنى مكتب ) خود ، نزد اسكندر رفته جهت را پرسيدند و بعد ، كه آن را دانستند ، تمام مهارتشان را در استدلال به كار بردند ، تا به اسكندر بفهمانند ، كه علم غيبگوئى و بخصوص علمى ، كه كلدانيان به آن معتقدند ، مبنائى ندارد . نتيجه استدلال اين اشخاص چنان بود ، كه اثر گفته كلدانيان از روح اسكندر زائل شد و او تصميم خود را تغيير داده وارد بابل گرديد .\r\nاهالى اين شهر مانند سابق از اسكندر و قشون او پذيرائى شايان كردند و همه بواسطه وفور نعمت در عيش و عشرت فرو رفتند .\r\n\r\nآمدن سفراى خارجه نزد اسكندر\r\nبعد مورّخ مزبور چنين گويد ( كتاب 17 ، بند 113 ) :\r\nدر اين سال ( يعنى در سالى كه با 324 ق . م تطبيق شده ولى اين تاريخ صحيح نيست ، زيرا اسكندر در 323 ق . م درگذشت ) تقريبا سفراى تمام ممالك روى زمين نزد اسكندر آمدند . بعضى با اين مقصود ، كه او را از فتوحاتى كه كرده تبريك گويند ، برخى براى اينكه به او تاجهائى تقديم كنند ، عدّه‌اى هدايائى براى او آوردند ، بعضى ميخواستند عهد دوستى و يگانگى با او ببندند . بالاخره برخى ميخواستند نسبت‌هائى را ، كه به آنها\r\n\r\n\r\n","description":"","footnote":"\r\n( 1 ) -  Belephantes . \r\n( 2 ) -  Anaxarque . \r\n","page_name":" 1910 ","page_number":1023},
  {"content":"\r\n\r\nداده بودند ، ردّ كنند . غيراز ملل و شهرها و پادشاهان آسيا نمايندگان اروپا و ليبيا نيز آمده بودند و عدّه آنها زياد بود . در ميان نمايندگان ليبيا ، رسولان قرطاجنه ، افريقاى فينيقى و تمام سواحل تا ستونهاى هرقل ( جبل طارق ) ديده ميشد . سفراى اروپا اينها بودند : نمايندگان شهرهاى يونانى ، مقدونيّه ، ايلّيريه ، قسمت بيشتر سواحل آدرياتيك و اقوام كوچك تراكيّه و گالات‌ها ، كه در همسايگى تراكيها مىزيستند ، و تازه يونانيها با آنها آشنا ميگشتند ( گالات‌ها از مردمان گل « 1 » بودند ) .\r\nاسكندر خواست فهرست رسولان را به او بدهند و خودش معيّن كرد ، كه بچه ترتيب آنها را خواهد پذيرفت . او اوّل كسانى را پذيرفت ، كه موضوع مأموريّتشان چيزهاى مقدّس بود ( يعنى ميخواستند عقد اتّحاد ببندند ) . بعد آنهائيرا ، كه ميخواستند هدايائى تقديم كنند . پس از آن - اشخاصى را ، كه ميخواستند منازعات آنها با همسايه‌ها حل شود و بالاخره كسانى را كه مطالب خصوصى داشتند يا نميخواستند فرمان اسكندر را راجع ببازگشت تبعيدشدگان به يونان اجرا كنند . در اين مورد ، او اوّل اليان و بعد آمّونيان ، دلفيان ، كرنتىها ، اپىدوريان و ديگران را پذيرفت ، يعنى ترتيب درجات را موافق شهرت معابد آنها تعيين كرد . تمامى اين سفارتها را خوب پذيرفت و به همه جوابهاى ملايم داد ، چنان كه آنها ، بقدرى كه ممكن بود ، راضى رفتند .\r\n\r\nمراسم دفن هفس‌تيون\r\nبعد ديودور گويد ( كتاب 17 ، بند 114 ) : پس از آن اسكندر بمراسم دفن هفس‌تيون پرداخت و آن بقدرى مطنطن بود ، كه نه قبل از اين واقعه كسى چنين مراسم دفنى بخاطر داشت و نه بعد از آن . اسكندر او را بيش از دوستان ديگر خود دوست ميداشت و فقط كراتر از اين حيث با هفس‌تيون همسرى و رقابت ميكرد . باوجود اين ، چون روزى يكى از محبوبين اسكندر به او گفت ، كه كراتر او را به قدر هفس‌تيون دوست دارد ، اسكندر جواب داد « كراتر پادشاه را دوست دارد ، ولى هفس‌تيون اسكندر را » .\r\n\r\n\r\n","description":"","footnote":"\r\n( 1 ) -  Gaulois . \r\n","page_name":" 1911 ","page_number":1024},
  {"content":"\r\n\r\nبايد بخاطر آورد ، كه چون اسكندر بخيمه مادر داريوش درآمد و او هفس‌تيون را اسكندر تصوّر كرده نسبت به او تكريمات معموله را بجا آورد و بعد ، كه فهميد اشتباه كرده ، عذر خواست ، اسكندر جواب داد : « مادر ، بخودتان زحمت مدهيد . او هم اسكندر است » . خلاصه بقدرى هفس‌تيون نزد اسكندر داراى اعتبار و آزادى نطق بود ، كه چون المپياس مانند دشمنى به او حسد برد و در نامه‌اى از او بد گفته تهديدش كرد ، او جوابى سخت بمادر اسكندر داد ، كه به اين عبارت خاتمه مييافت : « بس است افترا و تهمت ، از غضب و تهديدات منصرف شويد ، و الا بدانيد ، كه ما چندان وقعى به اين حرفها نمينهيم ، زيرا اسكندر از همه قوىتر است » .\r\nاسكندر تداركات زياد براى مراسم دفن ديد ، به تمام شهرهاى همجوار امر كرد ، بدرخشندگى اين مراسم كمك كنند و به همه اهالى آسيا دستور داد چيزى را ، كه پارسيها آتش مقدّس مينامند ، خاموش دارند و فقط بعد از دفن بيفروزند . چون پارسيها اين كار را در موقع فوت شاهان خود ميكردند ، مردم اين حكم را بفال بد گرفته گفتند ، كه اسكندر به زودى خواهد مرد . غرائب ديگرى نيز نزديكى مرگ اسكندر را خبر مىداد و ، ما پس از اينكه مراسم دفن هفس‌تيون را ذكر كرديم ، از آن صحبت خواهيم داشت . تمام دوستان اسكندر براى خوش‌آمد او صورت هفس‌تيون را از عاج و طلا و ساير موادّ گران‌بها ساختند و خود اسكندر معماران و جمعى از كارگران را جمع كرده گفت ، قسمتى از ديوار بابل را بمسافت ده استاد ( ثلث فرسنگ ) خراب كنند و آجرها را كنار بگذارند . بعد او نقشه محلّى را ، كه ميبايست در آنجا آتشى روشن كنند ، كشيد . محلّ مزبور شكل مربعى را داشت ، كه هركدام از اضلاع آن بمسافت يك استاد ( 185 مطر ) امتداد مييافت .\r\nاين بناى مربع داراى سى غرفه بود و سى درخت خرما آن را ميپوشيد . دور بنا را زينت داده بودند . بنا پنج طبقه داشت و هر طبقه به نحوى مخصوص آراسته و پيراسته بود ، چنان كه طبقه اوّلى حاوى مجسّمه‌هاى مردان مسلّح و هيكل دو كماندار بود ، كه به زانو درآمده بودند . فاصله‌ها در اينجا با پرده‌هاى ارغوانى پوشيده بود . طبقه دوّم را با جارهائى ، كه هركدام ببلندى 15 ارش ميرسيد ، مزين داشته دسته‌هاى اين\r\n\r\n","description":"","footnote":"","page_name":" 1912 ","page_number":1025},
  {"content":"\r\n\r\nجارها را از تاجهاى زرّين ساخته بودند . بالاى شعله اين جارها عقابهائى بود ، كه بالهايشان را گشوده و سرشان را به زير افكنده بودند . پايه‌هاى جارها عبارت بود از صورت چند اژدها ، كه از نگاه آنها ، عقاب‌ها برجا ثابت مانده بودند .\r\nطبقه سوّم شكار حيوانات مختلف را نشان ميداد . چهارمين طبقه جدال سانتورهاى زرّين را مىنمود ( اين موجود افسانه‌اى بعقيده يونانىها نصف بدنش انسان بود ، نصف ديگرش اسب ) . طبقه پنجمين پر بود از سانتورها و شيرهائى از زر .\r\nطبقه عليا با اسلحه مقدونى و خارجى مزيّن شده بود ، تا فتح و شكست را بنمايد .\r\nدر ذروه اين بنا مجسّمه‌هاى مجوّف سيرن « 1 » را كار گذاشته بودند . در درون اين مجسّمه‌ها ميبايست اشخاصى قرار گرفته آوازهاى مراسم دفن بخوانند . تمام بنا 130 ارش ارتفاع داشت . صاحب‌منصبان و سربازان و سفرا و بوميها با يكديگر رقابت ميكردند ، تا بر درخشندگى اين مراسم مطنطن بيفزايند و ، چنان كه گويند دوازده هزار تالان « 2 » براى اين كار خرج شد . بالاخره براى اينكه همه چيز با اين تشعشع و درخشندگى هم‌آهنگ باشد ، اسكندر امر كرد ، كه همه هفس‌تيون را يكى از خدايان درجه اوّل دانسته براى او قربانى كنند و چنين اتفاق افتاد ، كه در اين وقت فيليپ ، يكى از دوستان اسكندر وارد شده گفت ، هاتف آمّون امر كرده ، كه چنان كه براى خدا قربانى ميكنند ، براى هفس‌تيون نيز بكنند . اسكندر ، چون اين بشنيد ، غرق شعف و شادى گشت ، زيرا اين امر دلالت مىكرد بر اينكه خداى بزرگ نيّات و كارهاى او را تصديق دارد . بنابراين اوّلين قربانى را خودش شروع كرد : ده‌هزار حيوان از هر قبيل قربان شدند و بذل و بخشش‌هاى زياد به عمل آمد .\r\n\r\nفوت اسكندر\r\nديودور گويد ( كتاب 17 ، بند 117 ) : اسكندر پس از مراسم دفن در عيش و طرب غوطه‌ور شد . در اين‌وقت چنين به نظر ميآمد ، كه او بذروه اقتدار و سعادت رسيده است ، ولى تقدير حيات او را كوتاه كرد . مورّخ مزبور بعض اتفاقات را ، كه قدما حمل بر آيات آسمانى ميكردند ،\r\n\r\n\r\n","description":"","footnote":"\r\n( 1 ) -  Sirene  ( موجود افسانه‌اى ، كه نيمى زن و نيمى مرغ بود ) .\r\n( 2 ) - 67 ميليون فرنك طلا به پول كنونى .\r\n","page_name":" 1913 ","page_number":1026},
  {"content":"\r\n\r\nذكر كرده ، مثلا ميگويد : روزى اسكندر خواست روى درياچه‌اى در ايالت بابل تفرّج كند و چنين اتفاق افتاد ، كه قايق او از ساير قايقها جدا شد و بترعه باريكى درآمد . چون اطراف اين كانال را درختان زياد فرو گرفته بود ، شاخه يكى از درختان بتاج اسكندر خورد و آن را در آب انداخت . در اين‌حال يكى از پاروزنها خود را به آب انداخت و تاج را گرفته بر سر نهاد ، تا بشناو بقايق درآيد . اسكندر تاج را گرفته بر سر نهاد و ، چون به بابل برگشت ، عقيده غيب‌گويان را در اين باب پرسيد . آنها گفتند ، كه بايد قربانىهاى باشكوه و مطنطن كرد . پس از آن اسكندر بضيافتى ، كه يكى از دوستان او مديوس تسّاليانى ترتيب داده بود ، رفته در آنجا شراب زياد نوشيد و در آخر ضيافت جام هرقل را خالى كرد « 1 » . بعد بر اثر آن بغتة ، مثل اينكه ضربتى به او وارد آمده باشد ، آهى كشيد و او را روى دستها باطاقش برده فورا در بسترش خوابانيدند و مراقب احوالش شدند . مرض باسرعت شديدتر گشت و از اطباء كسى نتوانست او را معالجه كند . بالاخره درد بقدرى شدّت يافت ، كه اسكندر از حيات خود مأيوس گشت و حلقه‌اى را ، كه در انگشت داشت بيرون آورده به پرديكّاس داد و ، چون دوستانش از او پرسيدند ، سلطنت را بكى واميگذارد ، جواب داد : « بشخصى كه از همه دليرتر است » و بعد آخرين كلمات او اين بود ، كه در موقع مراسم دفن در سر قبر او جدالى ترتيب بدهند ( اين عبارت ديودور گنگ است ، ولى بند 1 از كتاب هيجدهم او آن را روشن مىسازد ، زيرا مورّخ مذكور گويد ، اسكندر گفت : « به آنكه از همه دليرتر است ، زيرا مىبينم ، كه دوستان من در سر قبر من خواهند جنگيد » ) .\r\nبعد ديودور پس از تمجيدى زياد از اسكندر گويد ( كتاب 17 ، بند 118 ) :\r\nاو دوازده سال و هفت ماه سلطنت كرد و ، چون بعض مورّخين گفته‌اند ، كه او از زهر درگذشت ، لازم ميدانيم دلايل آنها را بسكوت نگذرانيم . مدّعاى مورّخين مزبور اين است : بين آن‌تىپاتر و المپياس مادر اسكندر كدورت بود و ، تا وقتى\r\n\r\n\r\n","description":"","footnote":"\r\n( 1 ) - در جام هرقل هفت بطر شراب ميگنجيده .\r\n","page_name":" 1914 ","page_number":1027},
  {"content":"\r\n\r\nكه اسكندر بحرفهاى مادرش ترتيب اثر نميداد ، آن‌تىپاتر وقعى به اين كدورت نميگذارد ، ولى چون كينه المپياس روزافزون گشت و اسكندر هم از وظايف مذهبى خود ميدانست ، كه مادرش را ناراضى نگاه ندارد ، آن‌تىپاتر از او رنجيده در مواقع عديده خصومت خود را بروز داد و نيز بايد در نظر داشت ، كه قتل پارمن‌ين و فيلوتاس دوستان اسكندر را متوحش داشته بود . بنابراين آن‌تىپاتر از اينكه پسرش ساقى اسكندر بود استفاده كرده بتوسط او بپادشاه مقدونى شربتى خوراند ، كه زهرآلود بود . مرگ اسكندر اقتدار آن‌تىپاتر را در اروپا محكم كرد و ، از وقتى كه پسرش كاسّاندر جانشين او گشت ، مورّخين زياد جرئت نكردند از اين قضيّه ذكرى كنند . بهرحال ( يعنى ، چه اين خبر راست يا دروغ باشد ) كاسّاندر با افعال خود علانيه نشان داد ، كه بر ضدّ منافع اسكندر است . او المپياس مادر اسكندر را كشت و نعش او را دفن نكرد . بالاخره شهر تب را ، كه اسكندر خراب كرده بود ، اجازه داد از نو بنا كنند .\r\n\r\nفوت سىسىگامبيس\r\nبعد ديودور گويد ( همانجا ) : سىسىگامبيس مادر داريوش بقدرى از مرگ اسكندر در اندوه فرو رفت ، كه هيچگاه تسلّى نيافت . او بر بىنوائى و بىكسى خود بسيار گريست و ، چون بانتهاى عمر خود رسيده بود ، پنجروز پس از فوت اسكندر ، درگذشت . خاتمه عمرش با هم‌ّوغمّ توأم گرديد ، ولى نميتوان گفت ، كه بىنام و افتخار بود ( مترجم ديودور « 1 » گويد : ميو « 2 » ، مترجم ديگر مورّخ مزبور اين‌جاى نوشته‌هاى ديودور را چنين فهميده ، كه سىسىگامبيس پس از فوت اسكندر آنقدر از روشنائى و صرف غذا خود را محروم داشت ، كه بمرد ، ولى اين ترجمه صحيح نيست ، زيرا مترجم مزبور ( يعنى ميو ) كتابهاى ديودور را از ترجمه لاطينى آن ترجمه كرده و ترجمه لاطينى در بعض جاها مطابقت با اصل يونانى ندارد ) .\r\n\r\nروايت آريّان\r\nنوشته‌هاى اين مورّخ در باب وقايع اينزمان در همان زمينه‌ها است ، كه بالاتر گفته شده ، ولى تفاوت‌هائى هم دارد ، كه ذكر ميكنيم :\r\n\r\n\r\n","description":"","footnote":"\r\n( 1 ) -  Ferdinand . . Hoefer . \r\n( 2 ) -  Miot . \r\n","page_name":" 1915 ","page_number":1028},
  {"content":"\r\n\r\n\r\nمراسم دفن هفس‌تيون\r\nدر اين باب بايد گفت ، كه آريّان شرح آن را خيلى باختصار برگذار كرده و جزو وقايع بابل بشمار نياورده . شايد آريّان تصوّر ميكرده ، كه مراسم دفن در همدان يا در جائى غيراز بابل به عمل آمده و اين بر خلاف حقيقت است ، زيرا ، علاوه بر اينكه مورّخين ديگر اين قضيّه را جزو وقايع بابل بشمار آورده‌اند ، جاى آتشى را ، كه اسكندر افروخته در بابل يافته‌اند .\r\nآريّان بر تشريفات مراسم دفن يك چيز را افزوده و گويد ، كه اسكندر سه‌هزار نفر كشتىگير را دعوت كرده بود ، كه در اين مراسم شركت كنند و اينها به زودى در تشييع جنازه خودش شركت كردند ( كتاب 7 ، فصل 4 ، بند 3 ) . مورّخ مذكور نوشته : زمانيكه اسكندر در بابل بود ، مأمورى بمعبد آمّون فرستاد ، تا بداند كه چه احتراماتى بايد براى هفس‌تيون متوّفى بجا آورد . جواب آمد ، كه او را بايد مانند پهلوانى ستايش كنند . اسكندر از اين گفته غيبگوى آمّون غرق شعف گشت ( كتاب 7 ، فصل 7 ، بند 1 ) .\r\nبعد او گويد ، كه كل‌امن « 1 » والى مصر بمردم تعدّى ميكرد و باوجود اين ، چون اسكندر ميخواست براى جاويدان كردن نام هفس‌تيون دو معبد در مصر ساخته شود ، يكى در اسكندريّه و ديگرى در جزيره فار ، « 2 » بوالى نوشت : « اگر پس از ورودم بمصر ، ديدم كه اين دو معبد ساخته شده ، نه فقط تعدّياتى را ، كه كرده‌اى مىبخشم ، بل از تقصيراتت در آتيه نيز خواهم گذشت » . در اينجا آريّان گويد :\r\nاين سخنان درخور پادشاهى بزرگ نبود ، بخصوص كه مخاطب شخصى بدكار بود ، كه مملكت بزرگى را در تحت اداره خود داشت ( همانجا ، بند 2 ) . در باب اين جزيره بايد گفت ، كه در نزديكى اسكندريّه واقع است . بعدها بطلميوس فيلادلف « 3 » پادشاه مصر در اينجا منارى ساخت ( 285 ق . م ) ، كه بهترين فانوس دريائى بشمار ميرفت و 135 مطر ارتفاع آن بود . بالاى اين منار براى هدايت كشتىها چراغ روشن ميكردند . آن را يكى از عجايب هفت‌گانه عهد قديم محسوب داشته‌اند و مقصود شعراى ما از « آينه سكندر » همين منار بوده .\r\n\r\n\r\n","description":"","footnote":"\r\n( 1 ) -  Cleomens . \r\n( 2 ) -  Phare ( Pharos ) . \r\n( 3 ) -  Ptolemee Philadelphe . \r\n","page_name":" 1916 ","page_number":1029},
  {"content":"\r\n\r\nآريّان راجع بقشون‌كشى اسكندر بولايت كوسّىها بطور اختصار گويد ، كه اين مردم در همسايگى خوزيان ميزيستند و جاهاى محكم در كوهستانها داشتند .\r\nاسكندر آنها را قلع‌وقمع كرد ( كتاب 7 ، فصل 4 ، بند 4 ) .\r\n\r\nآمدن سفراء\r\nدر باب آمدن سفراى مردمان گوناگون نزد اسكندر مورّخ مذكور نوشته ، كه اين مردمان هيئت‌هائى فرستادند : از ايطاليا مردم بروتيان « 1 » ، لوكانيان « 2 » و اتروسك‌ها « 3 » . از افريقا : اهالى قرطاجنه و حبشه . از اروپا سكاهاى اروپائى و سلت‌ها « 4 » و ايبرها « 5 » ( اينها در اسپانياى كنونى سكنى داشتند ) . آريست « 6 » و آسكل‌پياد « 7 » ، دو مورّخ اسكندر نوشته‌اند ، كه روميها هم رسولانى فرستاده بودند و ، چون اسكندر از شجاعت و اخلاق و ترتيبات آنها آگاه شد ، عظمتى در آتيه براى آنها پيش‌بينى كرد . اين خبر نبايد راست باشد ، آريّان هم گويد ، كه هيچكدام از مورّخين رومى آن را ذكر نكرده و آريستوبول و بطلميوس هم چيزى در اين باب ننوشته‌اند . علاوه بر آن جمهورى آزاد روميها احتياجى هم به اسكندر نداشت و با طرز حكومت استبدادى خصومت مىورزيد ( كتاب 7 ، فصل 5 ، بند 1 ) .\r\n\r\nرفتن هراكليد به گرگان\r\nسپس آريّان گويد ، كه اسكندر هراكليد « 8 » را به گرگان فرستاد ، تا از درختانى ، كه در آنجا زياد است ، كشتيهائى مانند سفاين يونانى بسازد . اين شخص مأمور بود ، تحقيقاتى در باب درياى كسپين كرده بداند ، كه آيا اين دريا با درياى سياه اتّصال مييابد يا مانند درياى پارس ( خليج پارس ) و درياى احمر شعبه‌اى از اوقيانوس است . باوجود اينكه كنار درياى مزبور مسكون است و رودهائى بزرگ و قابل كشتىرانى به اين دريا ميريزد ، كسى نميداند ، كه منشأ آن از كجا است . آريّان رودهاى مزبور را چنين شرح ميدهد :\r\nاوكسوس « 9 » ، كه بعد از رود سند بزرگترين رود آسيا است و از باختر ميگذرد ( آمويه ) ، اوكسيارت « 10 » ، كه از سكائيّه عبور مىكند ( مقصود سيحون است . بالاتر از قول آريّان\r\n\r\n\r\n","description":"","footnote":"\r\n( 1 ) -  Brotiens . \r\n( 2 ) -  Lucaniens . \r\n( 3 ) -  Etrusques . \r\n( 4 ) -  Celtes . \r\n( 5 ) -  Iberes . \r\n( 6 ) -  Ariste . \r\n( 7 ) -  Asclepiade . \r\n( 8 ) -  Heraclide . \r\n( 9 ) -  Oxus . \r\n( 10 ) -  Oxiarte . \r\n","page_name":" 1917 ","page_number":1030},
  {"content":"\r\n\r\nگذشت ، كه بوميها اين رود را اركسانت ميناميدند . م . ) . آراكس « 1 » ، كه ارمنستان را مشروب ميدارد ( ارس ) . به اين رودها عدّه زيادى رودهاى ديگر ميريزد ، كه بعضى را اسكندر كشف كرد و برخى در آن‌طرف سكاهاى بدوى جريان دارد و مجهول است ( همانجا ، بند 2 ) .\r\n\r\nرفتن اسكندر به بابل\r\nآريّان نوشته ، كه كلدانيها به او گفتند : كاهن معبد بلوس ورود شما را به بابل شوم ميداند و اسكندر با اين شعر اورىپيد « 2 » جواب داد : « بهترين فال اين است ، كه شخص بهر چيز اميدوار باشد » .\r\nبعد كاهنان گفتند « پس به طرف مغرب نرويد ، دورى زده راه مشرق پيش گيريد » ولى بدى راهها از اجراى اين نقشه مانع شد . مقدّرات ، اسكندر را براهى كه شوم بود ، انداخت و شايد از خوشبختى اسكندر بود ، كه پيش از آنكه يك بدبختى كه با طالع انسان هم‌عنان است ، روى دهد ، در ميان عظمت و تأسفات عمومى درگذشت . در اينجا آريّان حرفى را ، كه سولون « 3 » حكيم يونانى به كرزوس گفته بود ، تذكر ميدهد ( در جاى خود گفته شد ، كه اصلا سولون كرزوس را نديده بود و اين گفته هرودوت عارى از صحّت است ، بصفحه 280 رجوع شود ) . اسكندر پنداشت ، كه مقصود كاهنان بابلى از اين پيشگوئى نفع خودشان است ، زيرا معبد بلوس را كه خشيارشاى خشمناك پس از مراجعت از يونان خراب كرده بود ، او ميخواست از نو بسازد ، ولى بواسطه غيبتش اين كار بتأخير افتاد و حالا اسكندر درصدد بود ، كه از قشون خود استفاده كرده آن را زود بنا كند . اين كار بنفع كاهنان تمام نميشد ، زيرا پادشاهان آسور ( يعنى بابل ) محل‌ّهائى بمخارج و داير نگاهداشتن معبد تخصيص داده بودند ، كه بعدها عايدات آن بجيب كاهنان ميرفت و ، اگر معبد مزبور تعمير ميشد ، قسمت بزرگى از اين فوايد از آنها سلب ميگشت . موافق گفته آريستوبول بالاخره اسكندر بنا به پيش‌گوئى كاهنان خواست شهر بابل را دور زده بمشرق برود ، ولى بباتلاقهائى عميق برخورده خواهىنخواهى موافق رضاى خدايان رفتار نكرد ( همانجا ، بند 3 ) .\r\n\r\n\r\n","description":"","footnote":"\r\n( 1 ) -  Araxe . \r\n( 2 ) -  Euripide . \r\n( 3 ) -  Solon . \r\n","page_name":" 1918 ","page_number":1031},
  {"content":"\r\n\r\nسپس مورّخ مذكور چند فقره پيشگوئى را ، كه راجع به اسكندر و هفس‌تيون قبل از مرگشان شده بود ، ذكر مىكند و چنين گويد : آريستوبول گفته ، يكى از هترها كه مشّاق قشون بود ، و آپولّودور آم‌فىپوليسى « 1 » نام داشت ، بامر اسكندر در غياب او نزد مازه والى بابل بماند . اين شخص ، چون ديد ، كه اسكندر پس از مراجعت از هند با اشخاصى ، كه در سر مشاغلشان مانده‌اند ، رفتارى سخت دارد ، بر خود لرزيد و از برادرش پىتاگور « 2 » كه غيبگو بود ، خواهش كرد ، راجع بآتيه او تفأل زده نتيجه را بگويد . برادرش جواب داد : بگو از كى ميترسى ، تا نتيجه را بگويم .\r\nآپولّودور اسم هفس‌تيون را برد و پىتاگور از روى روده‌هاى حيوان قربانىشده تفأل زده نوشت ، كه او به زودى خواهد مرد . اين نامه از بابل بهمدان يكروز قبل از مرگ هفس‌تيون رسيد . بعد آپولّودور سؤالى راجع به اسكندر كرد و همان جواب آمد . پس از آن ، چون خواست صداقت خود را به اسكندر بنمايد ، نزد او رفته شرح قضيّه را بيان كرد و اسكندر نه فقط از او بددل نشد ، بل او را نواخت .\r\nآريستوبول گويد ، كه اين خبر را از خود غيبگو دارد و او بعدها موافق همان علامات راجع بمرگ پرديكّاس و آن‌تىگون پيشگوئى كرد و آنچه گفته بود واقع شد . راجع باوّلى - پيشگوئى در موقع جنگ او با بطلميوس بود و راجع بدوّمى - قبل از جنگ ايپسوس « 3 » . بعد آريّان حكايت خود را دنبال كرده چنين گويد ، وقتى كه كالانوس به طرف خرمن هيزم ميرفت ، با تمامى هترها روبوسى كرد و ، چون به اسكندر نزديك شد ، گفت : « ما يكديگر را در بابل خواهيم ديد و در آنجا با تو روبوسى خواهم كرد » . در آنزمان چندان توجهى به اين حرف نكردند و پس از مرگ اسكندر آن را بخاطر آوردند ( كتاب 7 ، فصل 5 ، بند 4 ) .\r\n\r\nپس از ورود به بابل\r\nاسكندر در بابل هيئتى را ، كه يونان فرستاده بود ، پذيرفت .\r\nآريّان گويد ، معلوم نشد ، كه مقصود اين هيئت چه بود . گويا ميخواستند تاجهائى هديه كنند و تبريك مراجعت بگويند .\r\n\r\n\r\n","description":"","footnote":"\r\n( 1 ) -  Apollodore . d'Amphipolis . \r\n( 2 ) -  Pythagore . \r\n( 3 ) -  Ipsus . \r\n","page_name":" 1919 ","page_number":1032},
  {"content":"\r\n\r\nاسكندر در اين‌موقع مجسّمه‌هائى را كه ، خشيارشا از يونان آورده در پاسارگاد ، شوش ، بابل و شهرهاى ديگر آسيا گذارده بود ، بيونانىها پس داد . در اينموقع آتن هم مجسّمه‌هائى را ، كه هارموديوس « 1 » و آريستوگىتون « 2 » از مفرغ ساخته بودند و نيز مجسّمه ديان سرسيانى « 3 » را پس گرفت . اسكندر در اينجا بحريّه خود را ديد . بقول آريستوبول اين بحريّه عبارت بود از دو كشتى با پنج صف پاروزن ساخت فينيقى ، و سه كشتى با چهار صف ، دوازده كشتى با سه صف و سى كشتى سى پاروئى . قسمتى از بحريّه در تحت فرماندهى نه‌آرخ از خليج‌پارس بفرات درآمد . قسمت ديگر را در سواحل فينيقيّه تجزيه كرده به تاپساك « 4 » ( در كنار فرات ) آوردند و دوباره تركيب كرده بفرات انداختند و نيز آريستوبول گويد ، كه به حكم اسكندر سروهاى زياد در ايالت بابل انداخته سفاينى ساختند و درخت سرو در سوريّه يگانه چوبى است ، كه براى كشتىسازى به كار ميآيد . عمله و ملّاحان را هم فينيقيّه ميدهد . اسكندر در بابل امر كرد بندرى حفر كنند ، كه بتواند هزار سفينه دراز را جا داده براى كشتىها مأمنى باشد . در همين اوان اسكندر ميكال كلازومن « 5 » را با پانصد تالان بسوريّه و فينيقيّه فرستاد ، تا سپاه دريائى بگيرد .\r\nنقشه پادشاه اين بود ، كه در سواحل خليج‌پارس و جزاير آن مستعمراتى بسازد ، زيرا تصوّر ميكرد ، كه اين‌جاها از حيث ثروت ميتواند با فينيقيّه رقابت كند .\r\nبعد آريّان گويد ، ولى تمام اين تداركات بر ضدّ اعراب ميشد و بهانه هم اين بود ، كه طوايف كثير العدّه عرب يگانه مردمى بودند ، كه هدايائى براى اسكندر نفرستادند و احتراماتى نسبت بوى بجا نياوردند . خلاصه آنكه اسكندر تشنه فتوحات جديدى بود ( كتاب 7 ، فصل 5 ، بند 5 ) .\r\n\r\nجاه‌طلبى اسكندر\r\nبه اسكندر ميگفتند ، كه اعراب دو خدا را ميپرستند : يكى اورانوس « 6 » است و ديگرى ديونىسوس « 7 » . اوّلى تمام ستارگان و نيز آفتاب را احاطه دارد و نسبت به انسان منشأ كليّه فيوض طبيعت است . دوّمى\r\n\r\n\r\n","description":"","footnote":"\r\n( 1 ) -  Harmodius . \r\n( 2 ) -  Aristogiton . \r\n( 3 ) -  Diane - Cerceenne . \r\n( 4 ) -  Tapsaque . \r\n( 5 ) -  Micale Clazomene . \r\n( 6 ) -  Uranus . \r\n( 7 ) -  Dionysus . \r\n","page_name":" 1920 ","page_number":1033},
  {"content":"\r\n\r\nفاتح هند بود ( معلوم است ، كه اين‌جا هم يونانيها از نظر مذهبى خودشان حرف زده‌اند ، يعنى آسمان را اورانوس ناميده ديونيس را هم ، كه ربّ النّوع شراب « 1 » و فاتح هند ميدانستند ، داخل كرده‌اند . هرودوت ، چنان كه گذشت ، گفته ، يكى از خدايان اعراب آلىلات بود ، كه بايد مصحّف الّات باشد ) . اسكندر ، چون اين بشنيد ، گفت : « من هم ميتوانم سوّمين خداى مذهب آنان باشم ، زيرا كارهاى من كمتر از كارهاى ديونيس نيست » . او ميخواست پس از فتح ، چنان كه در هند رفتار كرد ، اعراب را بآئين خودشان واگذارد . ثروت عربستان او را جلب ميكرد ، چه شنيده بود ، كه در اين مملكت از باتلاقها - فلوس ، از درختان - مرّمكّى و كندر ، از بوته‌ها - سىناموموم « 2 » ( دارچين ) و از چمن‌ها - سنبل هندى بدست مىآورند ( آريّان كتاب 7 ، فصل 5 ، بند 6 ) .\r\n\r\nتحقيقات در باب عربستان\r\nبقول آريّان سواحل عربستان در وسعت كمتر از سواحل هند نيست و قابل است ، كه اسكله‌ها و بنادر در آنجاها ساخته شود . شهرهائى دارد ، كه در جاهاى مناسب واقع و داراى آذوقه وافر است . دور تر از عربستان جزايرى هست . دو جزيره ، كه در مصبّ فرات واقع است ، جالب توجه مىباشد . كوچكتر بمسافت 120 استاد ( تقريبا چهار فرسنگ ) از مصبّ است . در وسط جزيره ، معبد آرته‌ميس « 3 » واقع است و آن را از هرطرف جنگلى احاطه دارد . اينجا مأمن سكنه و نيز گوزن‌ها و غزاله ( ماده مرال ) ها است ، كه آزادانه ميچرند ، زيرا اين حيوانات وقف بر خدايان‌اند و آنها را قربانى مىكنند ( در اينجا هم يونانيها باز اسم ربة النّوع خودشان را ذكر كرده‌اند :\r\nآرته‌ميس را در يونان ربة النّوع شكار ميدانستند . اين عادت يونانيها ، كه اسامى ارباب انواع خودشان را ذكر كنند ، فقدان بزرگى را براى تاريخ باعث شده . اگر به زبان بومى اسامى را ضبط ميكردند ، منبع اطلاعاتى راجع بمذاهب ملل قديمه ميشد . روميها هم در بعض موارد ، مانند يونانيها ، اسامى ارباب انواعشان\r\n\r\n\r\n","description":"","footnote":"\r\n( 1 ) - بالاتر گفته شد ، كه ديونيس را روميها باكوس مىناميدند .\r\n( 2 ) -  Cinamomum . \r\n( 3 ) -  Artemis . \r\n","page_name":" 1921 ","page_number":1034},
  {"content":"\r\n\r\nرا ذكر كرده‌اند ، چنان كه ژول‌سزار « 1 » راجع بمذهب مردم سلت اسامى ارباب انواع لاطينى را ، مانند مركور « 2 » ، مارس « 3 » و غيره ، نوشته . م . ) . آريستوبول گفته ، كه اسكندر اين جزيره را باسم جزيره‌اى ، كه در درياى اژه ( يعنى بحر الجزائر ) واقع است ايكار « 4 » ناميد ( ايكار شخص افسانه‌اى يونان بود . افسانه گويد ، او پرهائى به خود با موم چسباند و خواست به آسمان بپرد و هرچند پدرش ددال او را از اين كار منع كرد ، مفيد نيفتاد ، بعد كه ايكار به آسمان رفت ، از حرارت آفتاب مومها آب و پرها از بدن او جدا شد ، در نتيجه بجزيره‌اى افتاد و تلف گشت ، بعدها اين جزيره را ايكار ناميدند . معلوم است ، كه اسكندر اين افسانه‌ها را صحيح ميدانسته ، چنان كه به هركول و باكوس هم معتقد بوده ) . بعد آريّان گويد ، با هواى مساعد يكروز و يكشب لازم است ، تا از مصبّ فرات بجزيره ديگر برسند و آن را تىلس « 5 » نامند . چون اين جزيره بزرگ حاصلخيزتر است و جنگلش كمتر ، قابل زراعت مىباشد ( لازم است توضيح دهيم ، كه تىلس جزيره بحرين كنونى است و دو جزيره اوّلى را در نزديكى مصبّ فرات ، چنان كه آريّان توصيف كرده ، اكنون بوبيان و فيله‌گاه گويند . م . ) .\r\nچنين است نتيجه تحقيقات آرخاايس « 6 » ، كه از جزيره مزبور دور تر نرفته بود .\r\nپس از او آندروستن « 7 » تحقيقاتى كرده قسمتى را از سواحل دور زد ، ولى كسى ، كه از همه دور تر رفت هىيرون‌سلى « 8 » بود . او را مأمور كرده بودند ، تمام شبه جزيره را بشناسد و از راه درياى احمر برگشته تا هروپوليس « 9 » براند . او جرئت نكرد چنين كند ، ولى راجع بقسمتى بزرگ از سواحل عربستان تحقيقاتى كرد . او پس از مراجعت به اسكندر گفت ، كه طول سواحل خيلى زياد و تقريبا به طول سواحل هند است و تك اين شبه جزيره به طرف دريا امتداد دارد . نه‌آرخ هم ، قبل از دخول بخليج‌پارس ، همين نكته را دريافت و حتّى ، بقول انس‌كريت ، نزديك\r\n\r\n\r\n","description":"","footnote":"\r\n( 1 ) -  Jules Cesar . \r\n( 2 ) -  Mercure  ( پيام بر خداى بزرگ روميها ) .\r\n( 3 ) -  Mars  ( ربّ النّوع جنگ ) .\r\n( 4 ) -  Icare . \r\n( 5 ) -  Thylus . \r\n( 6 ) -  Archais . \r\n( 7 ) -  Androsthene . \r\n( 8 ) -  Hieron de Soles . \r\n( 9 ) -  Heropolis  ( خليج سوئز كنوني ) .\r\n","page_name":" 1922 ","page_number":1035},
  {"content":"\r\n\r\nبود به آن درآيد ، ولى چون اسكندر او را مأمور نكرده بود ، بدرياى بزرگ برود و بنا بود ، كه در باب سواحل ، سكنه ، بندرها ، آب‌ها ، محصولات ، چگونگى زمين‌ها و اخلاق و ترتيبات اهالى تحقيقاتى كند ، برگشت كه نتيجه را به اسكندر بگويد .\r\nاين احتياط باعث نجات بحريّه گرديد ، چه در كويرهاى عربستان ممكن نبود آذوقه برگيرد . همين ملاحظه باعث شد ، كه هىيرون هم برگشت ( كتاب 7 ، فصل 5 ، بند 6 ) .\r\nاين است مضامين نوشته‌هاى آريّان راجع بخليج‌فارس و سواحل عربستان و از آن صريحا استنباط مىشود ، كه نه‌آرخ بسواحل جنوب‌شرقى و جنوبى عربستان نرفته و تقريبا يكسره از سند و از درياى عمان بخليج پارس رانده و بمصبّ فرات درآمده . بنابراين بايد گفت : هيئتى ، كه از طرف داريوش اوّل مأمور شده بود ، با اسكيلاس يونانى از سند بدرياها رفته تحقيقاتى كند ، مأموريت مهمترى برعهده داشته ، زيرا ، چنان كه هرودوت گفته و بالاتر در جاى خود ( صفحه 630 ) ذكر شده ، اين هيئت عربستان را دور زد و از راه نيل بدرياى مغرب درآمد و بعد سواحل ليبيا ( افريقا ) را پيمود ، ولى جاى تأسف است ، كه نوشته‌هاى اسكيلاس ، كه در زمان ارسطو وجود داشته ، اكنون در دست نيست .\r\n\r\nخصايص فرات\r\nآريّان گويد ( كتاب 7 ، فصل 6 ، بند 1 ) : در حينى ، كه مشغول كندن بندر بابل بودند و كشتيهاى ترىرم « 1 » يعنى سه طبقه‌اى ميساختند ، اسكندر از يكى از بازوهاى فرات ، كه معروف بترعه پالّاكوپ « 2 » و بمسافت 800 استاد ( 148 كيلومطر ) از شهر است سرازير شد . فرات ، كه از ارمنستان شروع مىشود ، رود عظيمى نيست ، ولى در بهار و بخصوص در اوّل تابستان طغيان كرده از مجراى خود بيرون ميآيد . اگر اين ترعه نبود ، آب تمام صفحه را فرو ميگرفت و حالا ، همين كه از باتلاقهائى ، كه تا عربستان امتداد دارد ، خارج گشت ، زير زمين جارى است ، تا به دريا رسيده در آن مفقود گردد . چون موسم آب شدن برف‌ها\r\n\r\n\r\n","description":"","footnote":"\r\n( 1 ) -  Triremes . \r\n( 2 ) -  Pallacope . \r\n","page_name":" 1923 ","page_number":1036},
  {"content":"\r\n\r\nگذشت ، فرات دوباره بمجراى خود داخل مىشود و ، اگرچه آب آن در اين‌وقت كم است ، باز بيشتر آب بترعه سرايت مىكند و دشتهاى آسور ( يعنى بابل ) از زراعت مىافتد ، مگر اينكه انتهاى ترعه را سدّ كنند ، تا آب بالا آيد . بعد آريّان گويد ، كه والى بابل سه ماه براى ساختن سدّى در ترعه مزبور صرف كرد و روزى ده‌هزار عمله بابلى به كار انداخت ، ولى از جهت رخوت خاك موفق نشد و اسكندر مصمّم گشت سدّى متين ببندد . بنابراين پس از كاوش در سى استادى اين ترعه خاكى يافتند ، كه محكم بود ، چنان كه ميتوانستند با آن سطح ترعه را بپوشند و نتيجه اين ميشد ، كه ترعه در موسم زمستان از قوّت آب خراب نميگشت و از طغيان آن در بهار مانع نبود . اسكندر از اين ترعه سرازير شد ، تا بدرياچه‌اى ، كه در حدود عربستان بود ، رسيد . در اينجا موقع مناسبى يافت ، شهرى بنا كرده دور آن ديوارى كشيد و مقرّر داشت از سپاهيان يونانى ، آنهائى كه بواسطه پيرى و زخمهاى زياد به كار جنگ نميآمدند ، ساكنين شهر گردند ( همانجا ، بند 2 ) .\r\nبايد گفت ، كه گفته‌هاى آريّان راجع بسدّ گنگ است . اوّل او از سدّى صحبت ميدارد و بعد معلوم مىشود ، كه مجراى ترعه را با خاك دژ اندود كرده‌اند .\r\nاصل قضيّه بايد چنين بوده باشد : درياچه‌اى در مغرب فرات به طرف عربستان واقع است ، كه اكنون آن را درياچه نجف گويند . بابلىها بوسيله ترعه‌اى ، كه شايد يكى از شعب فرات بوده ، آب را در موقع طغيان به اين درياچه مىانداختند .\r\nاسكندر به اين درياچه رفته ، شهرى در كنار آن بنا كرده و گفته تعميرى هم از ترعه بكنند .\r\nسپس آريّان قضيّه مراجعت اسكندر به بابل و افتادن تاجش را در آب شرح داده گويد : ملّاحى تاج را از نىزارى بيرون آورده بسر خود گذارد ، تا تر نشود و بعد آن را به اسكندر داد . در ابتداء او يك تالان بملّاح بخشيد ، ولى بعد او را كشت ، زيرا كلدانىها تطيّر كرده گفتند ، كه چون تاج را بر سر خود گذارده ، بايد معدوم گردد ، ولى آريستوبول گويد ، كه اسكندر انعامى به او نداد و امر كرد چوبش بزنند . اين شخص يكنفر فينيقى بود ( همانجا ، بند 3 ) .\r\n\r\n","description":"","footnote":"","page_name":" 1924 ","page_number":1037},
  {"content":"\r\n\r\n\r\nورود سپاهيان جديد\r\nپس از مراجعت به بابل اسكندر خبر يافت ، كه سپاهيان جديد وارد شده‌اند : په‌سستاس ( والى پارس ، چنان كه بالاتر گذشت ) بيست‌هزار نفر سپاهى پارسى آورده بود و سپاهيان امدادى از كوسّيها و تپوريها ، كه در همسايگى پارسىها جنگىترين مردمان‌اند ، با او آمده بودند .\r\nفيلوكسن « 1 » با لشكرى از كاريّه وارد شد ، مناندر « 2 » با سپاهى از ليديّه و منىداس « 3 » با سواره‌نظام خود . در اين‌وقت هيئتى از يونان براى اسكندر تاجهائى آورد .\r\nآريّان گويد : « اينها احتراماتى براى اسكندر بجا ميآوردند ، كه درخور خدايان است ، او در شرف مردن بود » .\r\nاسكندر پس از اينكه په‌سستاس را از جهت نظم و ترتيب اداره‌اش ( يعنى ايالتش ) ستود و پارسيها را از جهت اطاعتى ، كه بواليشان نشان ميدادند ، آفرين گفت ، سپاهيان پارسى را در فالانژهاى مقدونى داخل كرد ( اين همان قضيّه است ، كه مورّخين ديگر در جزو وقايع شوش نوشته و عدّه پارسىها را سىهزار قلمداد كرده‌اند . ظنّ قوى ميرود ، كه نوشته‌هاى ديگران صحيح‌تر باشد ، زيرا نوشته‌هاى پلوتارك ، ديودور و كنت‌كورث ، اين نظر را تأييد مىكند . م . ) . هر دسته دوازده نفرى پارسى ، چهار صاحبمنصب جزو از مقدونيها داشت و از اين چهار نفر صاحبمنصب ، ارشدشان ده‌باشى بود « 4 » . دوّمى را دموايت « 5 » و دو ديگر را دكاسترات « 6 » ميناميدند .\r\nمقدونىها اسلحه يونانى داشتند و پارسىها بتير و زوبين مسلّح بودند ( از اين نوشته آريّان به خوبى ديده مىشود ، كه مقدونىها نميخواسته‌اند ، ايرانىها در جنگ تن‌بتن ورزيده شوند . اين بوده ، كه به آنها تير و زوبين داده‌اند ، تا مانند سابق فقط بتوانند از دور جنگ كنند و از عهده يونانيها و مقدونىها برنيايند . در جاى خود از قول كزنفون ذكر شد ، كه كوروش بزرگ ، به عكس ، از پارسيها تير و زوبين را گرفت ، تا از دور بجنگند و مجبور باشند جنگ تن‌بتن كنند و سپاه كوروش از اين راه قوى شد ) .\r\n\r\n\r\n","description":"","footnote":"\r\n( 1 ) -  Philoxene . \r\n( 2 ) -  Menandre . \r\n( 3 ) -  Menidas . \r\n( 4 ) -  Decadarque . \r\n( 5 ) -  Demoite . \r\n( 6 ) -  Decastrates . \r\n","page_name":" 1925 ","page_number":1038},
  {"content":"\r\n\r\nنوشته‌هاى آريّان صراحتى راجع بحقوق سپاهيان ندارد ، ولى ميگويد ، كه حقوق دكاسترات‌ها از حقوق افراد بيشتر بود ، ولى از دموايت‌ها كمتر دريافت مىكردند . برحسب تبصره‌اى ، كه از مترجم آريّان است « 1 » ، هريك از دكاسترات‌ها « 2 » چهار درهم ميگرفته و ، چون درهم به حساب امروز نود سانتيم فرنك طلا ارزش داشت ، به اين حساب پائين‌ترين صاحب‌منصب جزو ، به پول كنونى 36 فرنك طلا يا 180 ريال دريافت ميداشته .\r\n\r\nبر تخت نشستن شخصى مجهول الهويّه\r\nآريّان از قول آريستوبول گويد كه ، چون اسكندر سپاهيان جديد را بدسته‌ها تقسيم كرد ، تشنه شد و براى اينكه آب بياشامد ، از تخت به زير آمد . هترهائى ، كه در اطراف او بر كرسىها قرار گرفته بودند ( پايه‌هاى اين كرسىها از نقره بوده ) نيز برخاستند ، كه از دنبال اسكندر بروند . در اين‌وقت شخصى ، كه از غل‌وزنجير رسته بود ، از صف خواجه‌ها گذشته خود را بتخت رسانيد و به آن نشست . خواجه‌ها ، چون موافق آئين پارسى نمىتوانستند او را از آنجا برانند ، لباسشان را چاك كرده بسروصورت خود زدند و اين قضيّه را بفال بد گرفتند . اسكندر امر كرد شخص مزبور را استنطاق كنند ، تا معلوم شود ، كه شركائى داشته يا نه . از استنطاق چيزى معلوم نشد و غيبگوها اين قضيّه را بدتر از قضاياى سابق تطيّر كردند ( كتاب 7 ، فصل 7 ، بند 3 ) .\r\n\r\nآخرين ضيافت اسكندر و فوت او\r\nروايت آريّان در اين باب تقريبا همان است ، كه بالاتر ذكر شد و پائين‌تر از قول پلوتارك بيايد . از روزنامه مرض ده روزهء اسكندر ، كه بمرگ خاتمه يافته ، معلوم است ، كه او در تهيّه سفر جنگى بعربستان بوده و ميخواسته با بحريّه خود عازم خليج‌پارس گرديده بسواحل عربستان درآيد ، زيرا در روز هفتم مرض هم ، يعنى سه روز قبل از فوتش ، سرداران را جمع كرده و راجع بكشتىرانى دستورهائى داده است . آريّان گويد پىتون ، آتّال ، ديوفون ، په‌سستاس ، كل‌امن ، منىداس و سلكوس شب را در\r\n\r\n\r\n","description":"","footnote":"\r\n( 1 ) -  P . Chaussard . \r\n( 2 ) -  Stateres . \r\n","page_name":" 1926 ","page_number":1039},
  {"content":"\r\n\r\nمعبد سراپيس گذرانده از خدا پرسيدند ، كه آيا بهتر نيست اسكندر را بمعبد آورند ؟\r\nغيبگو جواب داد : « بهتر است همانجا ، كه هست باشد . » . وقتى كه اين جواب به اسكندر رسيد ، لحظه‌اى چند بعد درگذشت . جواب غيب‌گو حاكى از فوت او بود .\r\nآريستوبول و بطلميوس اين كيفيّات را تأييد كرده‌اند ، ولى بعض مورّخين گفته‌اند ، كه چون هترها از اسكندر پرسيدند « اين دولت را براى كى ميگذارى ؟ » جواب داد : براى لايق‌ترين كس و بعد علاوه كرد « بازيهاى مراسم دفن من خونين خواهد بود » ( همانجا ، بند 4 - 6 ) .\r\n\r\nشايعات در باب فوت اسكندر\r\nپس از آن آريّان گويد ، من بىاطلاع نيستم ، از اينكه بعضى راجع به اين واقعه چنين نوشته‌اند : اسكندر را برحسب كنگاشى ، كه آن‌تىپاتر ترتيب داده بود ، زهر دادند . ارسطو ، كه از مرگ كالّيستن متوحّش بود ، زهر را بدست آورد ، كاسّاندر پسر آن‌تىپاتر آن را در سم قاطرى به بابل برد ، برادرش يولاس « 1 » ، ساقى اسكندر ، كه از چندى قبل مورد بىاعتنائى اسكندر شده بود ، زهر را در جام اسكندر ريخت . مديوس « 2 » ، كه سر و سرّى با يولاس داشت ، شريك و همدست او بود و به همين جهت اسكندر را بضيافت طلبيد و چون اسكندر در اين ميهمانى شراب خورد ، دردى شديد احساس كرد و از سر ميز برخاست ، بعد كه از نجات خود مأيوس شد ، گفت او را در نهان بفرات اندازند ، تا سربازانش و همه مردمان تصوّر كنند ، كه او نمرده و بنزد خدايان ، يعنى منشأ خود ، صعود كرده ، ولى ركسانه مانع شد و در اين‌وقت اسكندر گريان بوى گفت : « يعنى چه ، تو بافتخارات ربّانى من رشك ميبرى ؟ » من تمامى اين گفته‌ها را در اينجا ذكر كردم ، تا معلوم باشد ، كه از آن بىاطلاع نيستم ، ولى اين اخبار را درخور مقام تاريخ نميدانم . مقصود آريّان اين است ، كه اين اخبار عارى از صحّت است . تاريخ فوت اسكندر را مورّخ مذكور چنين نوشته : او در المپياد 114 مرد و بقول آريستوبول سن او تقريبا 32 سال و 8 ماه بود . بنا براين قدرى بيش از 12 سال و نيم سلطنت كرد ( كتاب 7 ، فصل 7 ، بند 7 ) .\r\n\r\n\r\n","description":"","footnote":"\r\n( 1 ) -  Iolas . \r\n( 2 ) -  Medius . \r\n","page_name":" 1927 ","page_number":1040},
  {"content":"\r\n\r\nآريّان معيّن نكرده ، كه سال چندم المپياد مذكور اسكندر درگذشته . سال فوت اسكندر را موافق حساب دقيق 323 ق . م ميدانند .\r\nدر خاتمه ذكر روايات آريّان مقتضى است گفته شود ، كه مورّخ مزبور در آخر كتاب هفتمش خود را مدافع كارهاى اسكندر پنداشته و براى هركدام محملى قرار داده ، مثلا گويد : اگر او ، وقتى كه در غضب فرو ميرفت ، مرتكب كارهاى ناشايست ميگرديد و ، اگر جلال و طنطنه خارجى را پذيرفت ، بايد جهت را از جوانى و سعادتمندى و مخصوصا از متملّقين ، كه طاعون دربارها مىباشند ، دانست . از تمامى مستبدّين و جبابره اين يگانه كسى بود ، كه پس از اينكه مرتكب خبطى ميشد ، صميمانه پشيمان ميگشت . اگر او خود را خدا ميدانست ، بايد در نظر داشت ، كه قبل از او هم در يونان اشخاصى نسب خودشان را بخدايان ميرسانيدند ، آريّان اشخاصى را ميشمارد ، مانند مىنوس « 1 » ، اآك « 2 » ، رادامانت « 3 » ، ته‌زه « 4 » و يون « 5 » .\r\nبعض آنها نسبشان را به ژوپىتر ميرسانيدند ، برخى به نپتون ( رب النّوع درياها ) و آپولّون ( رب النّوع آفتاب ) . بعد مورّخ مذكور گويد ، اگر او لباس پارسى پوشيد از اين جهت بود ، كه به نظر پارسىها خيلى بيگانه نيايد و نيز به همين جهت سپاهيان پارسى را در قشون مقدونى داخل كرد . اگر زياد ميگسارى ميكرد ، براى اين بود كه دوستانش را راضى كند ، زيرا آريستوبول نوشته ، كه خود اسكندر كم شراب مىخورد . بالاخره آريّان به اين عقيده ميرسد ، كه بايد تمامى كارهاى اسكندر را در نظر گرفت و بعد درباره او قضاوت كرد . عظمت و بلندى او و اينكه آقاى دو قارّه شد ( يعنى اروپا و آسيا ) بخواست خدايان بود و آنهمه آيات و علامات مرگش دليل اين معنى است . بالاخره مورّخ مزبور بكتاب هفتم خود چنين خاتمه ميدهد : « من شرم ندارم از اينكه خود را از ستايش كنندگان اسكندر بدانم .\r\nاگرچه من از بعض كارهاى او در خير عامه و بنفع حقيقت بد گفتم ، ولى اين\r\n\r\n\r\n","description":"","footnote":"\r\n( 1 ) -  Minos . \r\n( 2 ) -  Eaque . \r\n( 3 ) -  Radamante . \r\n( 4 ) -  Thesee . \r\n( 5 ) -  Ion . \r\n","page_name":" 1928 ","page_number":1041},
  {"content":"\r\n\r\nحقيقت و خدايان به من الهام كردند ، كه تاريخ او را بنويسم » ( كتاب 7 ، فصل 7 ، بند 9 - 10 ) .\r\nراجع به اين نوشته‌هاى آريّان بايد گفت ، كه خاتمه كتابهايش راجع به اسكندر با مندرجات آن موافقت دارد ، زيرا ، چنان كه خودش كرارا گفته ، منابع تاريخ او نوشته‌هاى آريستوبول و بطلميوس بوده و معلوم است ، كه اينها ، چون اشخاص رسمى دربار اسكندر بوده‌اند ، نمىتوانستند كارهاى بد او را شرح دهند و ؛ اگر هم گاهى اشاره بواقعه سوئى كرده‌اند ، باجمال برگذار شده و جهتى هم براى پرده‌پوشى يافته‌اند . بنابراين كتابهاى آريّان ، كه چنان منابعى داشته ، ميبايست داراى چنين خاتمه‌اى هم باشد . از اين نكته گذشته معاذيرى ، كه آريّان براى برائت اسكندر تصوّر كرده ، با حقايق مطابقت ندارد ، مثلا مىگويد ، كه اسكندر يگانه مستبدّى بود ، كه پس از ارتكاب بجنايتى صميمانه پشيمان ميشد . صميمانه پشيمان شدن ، يعنى ديگر گرد آن كار نگشتن است . اگر چنين بود ، چرا پس از قتل كليتوس كالّيستن را از آن جهت كشت ، كه نخواست او را بپرستد و نيز ، اگر اين حرف آريّان راست است ، چرا طبيب بىگناه را بقتل رسانيد از اين جهت ، كه نتوانست هفس‌تيون را معالجه كند ، و حال آنكه او از ناپرهيزى مرد و ديگر ميگويد ، كه افراط در باده‌نوشى براى خوش‌آمد دوستانش بود . اين قول آريّان بر خلاف نوشته‌هاى تمام مورّخين است ، كى بعد از مرگ كالانوس مقدونىها را مجبور كرد آنقدر شراب بياشامند ، كه 41 نفر از آنها روزهاى بعد بميرد ؟ من باب مثل اين دو عيب اسكندر را ، كه آريّان عذر آن را ميخواهد ذكر كرديم ، و گرنه مطالب بسيار است ، و چون در باب صفات خوب و بد اسكندر پائين‌تر صحبت خواهد بود ، عجالة بيش از اين معطّل نشده ميگذريم . ولى يك نكته را در همين‌جا نميتوانيم بسكوت بگذرانيم . وقتى كه سخن از كارهاى خوب يا بد پادشاهى است ، بخصوص از كارهاى اشخاصى مانند اسكندر ، اين چيزها را ، كه آريّان در نظر گرفته نميگيرند . « چرا جامه پارسى پوشيد » يا « چرا زياد باده نوشيد » و امثال اين سئوالات در اين مبحث جا ندارد . مقدّم بر همه چيز كارهائى است ، كه پادشاهى\r\n\r\n","description":"","footnote":"","page_name":" 1929 ","page_number":1042},
  {"content":"\r\n\r\nبراى خير عامّه يا رفاه بشر انجام داده و نتايجى ، كه از آن حاصل شده . در جاى خود بيايد ، كه اسكندر از اين حيث كارى نكرد . چون به زودى اين مطلب طرح مىشود ، عجالة به همين تذكّر اكتفا ميورزيم .\r\n\r\nروايت پلوتارك\r\nمورّخ مزبور گويد ( كتاب اسكندر ، بند 95 ) : « اسكندر به طرف بابل روانه بود . در راه نه‌آرخ ، كه از تحقيقات دريائى بر گشته داخل فرات شده بود ، به او برخورد و گفت كلدانيها به من گفته‌اند ، لازم است مانع شوى از اينكه اسكندر به بابل درآيد . اسكندر به اين حرف اعتنا نكرد و ، وقتى كه بديوارهاى بابل رسيد ، ديد ، چند كلاغ باهم در جنگ‌اند و بعض آنها بپاى او افتادند . بعد چون شنيد ، كه آپولّودور « 1 » حاكم بابل قربانى كرده و عقيده خدايان را درباره او پرسيده ، اسكندر از غيبگوئى پىتاگور « 2 » نام ، كه در اين كار دخالت داشت ، پرسيد ، نتيجه قربانى چه بود ؟ او جواب داد ، كه جگر حيوان قربانى سر نداشت .\r\nبر اثر اين حرف اسكندر فرياد زد : « چه فال وحشت‌انگيزى ! » . باوجود اين غيب‌گو را آزار نكرد ، ولى پشيمان شد ، از اينكه چرا نصيحت نه‌آرخ را نشنيده . اسكندر اردوى خود را غالبا بيرون بابل ميزد و براى تفريح مسافرتهائى روى فرات ميكرد .\r\nدر اين احوال قضايائى روى داد ، كه باعث تطيّر مردم و تشويش خاطر اسكندر شد ، مثلا خرى به بزرگتر و قشنگرين شيرى ، كه در بابل بود ، حمله برده او را با ضرب لگد كشت .\r\nروزيكه اسكندر برهنه شده بود ، كه بدنش را روغن بمالند و بعد مشغول بازى پوم « 3 » بود ، خواست لباس بپوشد و در اين حين جوانانى ، كه با او بازى ميكردند ، ديدند ، شخصى كه لباس پادشاهى در بر و تاجى بر سر دارد ، خواموش بر تخت سلطنت نشسته .\r\nاز او پرسيدند ، كيستى . مدّتى جواب نداد ، بعد كه به خود آمد ، گفت من دونىسيوس « 4 » هستم و از اهل مس‌سنيان « 5 » . چون از جهت تقصيراتى ، كه به من وارد ميآوردند ، مجبور شدم وطن خود را ترك كنم ، از راه دريا به بابل آمده و در اين‌جا مدّتى\r\n\r\n\r\n","description":"","footnote":"\r\n( 1 ) -  Apollodore . \r\n( 2 ) -  Pythagore . \r\n( 3 ) -  Paume  يك نوع بازى است ، كه توپ را با چوگان در محل مخصوصى براى يكديگر مياندازند .\r\n( 4 ) -  Donysius . \r\n( 5 ) -  Messeniens . \r\n","page_name":" 1930 ","page_number":1043},
  {"content":"\r\n\r\nدر غل‌وزنجير ماندم . امروز سراپيس « 1 » پديد آمده زنجير را بريد و مرا اين‌جا آورده امر كرد لباس پادشاه را پوشيده و تاج او را بر سر نهاده خاموش بنشينم ( راجع به سراپيس بايد گفت ، كه مصريها او را رب النّوع دوزخ ميدانستند و يونانيها همين رب النّوع را پلوتون « 2 » ميناميدند و عقيده داشتند ، كه انسان پس از مرگ به جائى ، كه در زير زمين است ، ميرود و آن را دوزخ مىگفتند ) . پس از آن‌كه اسكندر جواب مرد مزبور را شنيد ، با غيب‌گويان مشورت كرده امر داد او را بكشند ، ولى پس از آن هم‌ّوغمّ زياد به اسكندر رو آورد و از حمايت خدايان مأيوس و نسبت بدوستان خود ظنين گشت . او مخصوصا از آن‌تىپاتر و دو پسر او ، زياد ميترسيد . يكى يولائوس نام داشت و شربت‌دار اسكندر بود ، ديگرى ، موسوم به كاسّاندر « 3 » كه تازه بدربار آمده بود . او ، چون ديد ، بعض خارجيها در پيش اسكندر به خاك مىافتند ، بسيار خنديد ، زيرا باخلاق يونانيها عادت كرده و چنين چيزى نديده بود . اسكندر از اين خنده چنان در خشم شد ، كه با دو دست زلف او را گرفته سرش را به ديوار زد و بعد ، وقتى كه كاسّاندر ميخواست ، برائت آن‌تىپاتر را از تقصيراتى ، كه به او نسبت مىدادند ، حاصل كند ، اسكندر با ترش‌روئى به او گفت :\r\n« چه ميگوئى ، اگر پدرت ظلم نكرده بود ، آيا مردم از اين راه دور براى شكايت بدينجا ميآمدند ؟ » - كاسّاندر جواب داد « همين نكته افتراى آنها را مىرساند ؛ زيرا كسانى كه مىتوانند كذب اظهارات آنها را ثابت كنند ، اين‌جا نيستند » اسكندر در جواب خنديده گفت : مغالطه ارسطو را ببينيد ! مطلب را ، هرطور كه بخواهند ، بر له و بر عليه ثابت مىكنند ، ولى بدانيد ، اگر ثابت شود ، كه شما مرتكب كوچكترين ظلمى شده‌ايد ، از مجازات خلاصى نخواهيد يافت . اين كلمات اسكندر بقدرى باعث وحشت كاسّاندر شده در وى اثر كرد ، كه چندسال بعد ، وقتى كه اين شخص پادشاه مقدونيّه و صاحب اختيار يونان گشت ، چون مجسّمه اسكندر را در دلف ديد ، بر خود بلرزيد و حالى به او دست داد ، كه با زحمت توانستند\r\n\r\n\r\n","description":"","footnote":"\r\n( 1 ) -  Serapis . \r\n( 2 ) -  Pluton . \r\n( 3 ) -  Cassandre . \r\n","page_name":" 1931 ","page_number":1044},
  {"content":"\r\n\r\nاو را به خود آرند . از وقتى كه اسكندر بخرافات تسليم شده بود ، افكارش بقدرى مشوّش و خودش چنان پر از بيم و انديشه بود ، كه چيزهاى بسيار بىاهميّت را ، همين كه بنظرش فوق‌العاده يا غريب ميآمد ، مانند آيتى يا معجزه تلقّى ميكرد .\r\nقصرش پر بود ، از اشخاصى كه قربانى ميكردند يا كفّاره براى او ميدادند و يا از مغيّبات او را آگاه ميداشتند . اين حقيقتى است ، كه اگر عدم اعتماد بخدايان يا بىاعتنائى به آنها جنايت است ، وحشت‌انگيزتر از آن اعتقاد بخرافات است .\r\nچنان كه آب هميشه به پستى ميگرايد ، خرافات بر افكار اشخاصى استيلا مىيابد ، كه بسبب ترس افسرده و پژمرده‌اند . اين‌حال آنها را داراى عقايدى مىكند ، كه چيزى سخيف‌تر از آن متصوّر نيست . چنين بود در اين‌وقت اثر خرافات در اسكندر . باوجود اين ، پس از آنكه بوسيله غيب‌گويان عقيده خدا را درباره هفس‌تيون دانست ، آرام گشت و باز بقربانى كردن و دادن ضيافت‌ها پرداخت .\r\nروزى پس از آنكه ضيافت درخشانى براى نه‌آرخ داد ، موافق عادتى كه داشت ، بحمّام رفت ، تا بعد استراحت كند ، ولى بعد باصرار مديوس « 1 » براى شام به منزل او رفت ، در آنجا باقىمانده شب را گذراند و همواره شراب خورد . روز ديگر تبى بر او عارض شد . قول بعض مورّخين ، كه ساخته‌اند ، او از جام هرقل باده نوشيد و دردى در پشت خود مانند ضربت نيزه احساس كرد ، صحيح نيست . اينها خواسته‌اند خاتمه حيات او را طورى جلوه دهند ، كه رقّت‌انگيز باشد . آريستوبول بطور ساده نوشته ، كه اسكندر تبى احساس كرد و ، چون ديد حالش رو به بدى است ، شراب خورد و پس از آن به هذيان افتاد و در سىام ماه دسيوس « 2 » درگذشت .\r\nبعد پلوتارك گويد ( كتاب اسكندر ، بند 98 ) روزنامه زندگانيش اين كيفيّات را حاوى است : « هيجدهم ماه دسيوس تبى بر او عارض شد و در اطاق حمّام بخواب رفت .\r\nروز بعد آب‌تنى كرد ، تمام روز را در اطاق خود بسر برد و با مديوس ببازى طاس مشغول گرديد . عصر همانروز باز بحمّام رفت و پس از قربانى كردن شام خورد و باز تب\r\n\r\n\r\n","description":"","footnote":"\r\n( 1 ) -  Medius . \r\n( 2 ) -  Desius . \r\n","page_name":" 1932 ","page_number":1045},
  {"content":"\r\n\r\nآمد . روز بيستم آب‌تنى كرده گفت قربانى كنند و بعد در اطاق حمّام خوابيده تمام روز را بشنيدن حكايات نه‌آرخ راجع ببحرپيمائىاش و چيزهائى ، كه در دريا ديده بود ، گذراند . روز 21 مانند روز قبل گذشت : تب شديدتر بود و شب حالش بدتر از روز .\r\nروز 22 ، چون بر شدّت تب افزود ، امر كرد بسترش را نزديك حوض بزرگ گذاشتند . بعد با صاحب‌منصبان خود در باب جاهاى خالى ، كه در لشكرش بود ، صحبت كرد و گفت ، اشخاصى را ، كه براى اين مشاغل معيّن مىكنند ، بايد مورد اطمينان آنها باشند . روز 24 تب خيلى شديد بود . باوجود اين در موقع مراسم قربانى حاضر شد ، خود نيز قربانى كرد و دستور داد ، كه صاحب‌منصبان عمده در دربار كشيك بكشند و ترىبون‌ها « 1 » و پنجاه باشىها در بيرون بيدار باشند . 25 ماه او را بقصرى ، كه در آنطرف حوض بود ، بردند و قدرى خوابيد ، ولى تب كم نشد .\r\nدر اين روز ، وقتى كه سرداران او داخل اطاقش شدند ، ديگر حرف نميزد . 26 حالش به همين منوال بود . مقدونيهائى ، كه مىپنداشتند اسكندر مرده ، در مدخل اطاقش جمع شده فريادها برآوردند و رفقاى خود را با تهديد مجبور كردند درها را بگشايند . پس از آن ، همه از جلو بستر او گذشتند ، در حالى كه فقط يك نيم‌تنه در بر داشتند . در آن روز پىتون و سلكوس را بمعبد سراپيس فرستادند ، تا از اين إله بپرسند ، كه آيا مىتوانند اسكندر را بمعبد او برند . خدا جواب داد ، اسكندر را در همانجا كه هست ، بگذارند باشد . روز 28 اسكندر در حوالى شب درگذشت » . غالب اين كيفيّات در روزنامه او موسوم به افه‌مريد « 2 » كلمه به كلمه نوشته شده .\r\nبعد پلوتارك روايت خود را چنين دنبال كرده : كسى در آن وقت سوءظن حاصل نكرد ، كه اسكندر مسموم شده باشد . چنان كه گويند ، فقط شش سال بعد ، المپياس برحسب علاماتى ، عدّه‌اى زياد از اشخاص كشت و امر كرد خاكستر يولائوس را ، كه مرده بود ، بيرون آورده بباد دهند ، زيرا عقيده داشت ، كه او در جام اسكندر\r\n\r\n\r\n","description":"","footnote":"\r\n( 1 ) -  Tribuns . \r\n( 2 ) -  Ephemerides . \r\n","page_name":" 1933 ","page_number":1046},
  {"content":"\r\n\r\nزهر ريخته بود . اشخاصى به ارسطو نسبت ميدادند ، كه او آن‌تىپاتر را براى اين كار حاضر كرد و خودش زهر را به او داد . نيز ميگفتند ، كه اين خبر را از آگنوته‌موس « 1 » دارند و او ميگفته ، كه اين خبر را غالبا از شاه ( آن‌تىگون ) شنيده . آنها ميگويند :\r\nزهر آب سرد منجمديست ، كه قطره‌قطره از كوه‌پاره‌اى در زمين نوناكريس « 2 » ميچكد و ، چون شب‌نمى ، آن را در سم خر جمع ميكنند . در ظرفى ديگر نميشود آن را حفظ كرد زيرا از شدّت سرما ، تلخى و زنندگى ظرف را ميشكند ، ولى بيشتر مورّخين اين حرف را افسانه ميدانند و اقوى دليلى ، كه ميآورند اين است : پس از مرگ اسكندر بواسطه بينونت و خلافى ، كه در ميان سرداران اسكندر بود ، چند روز نعش او بىمراقبت ماند . باوجود اين و با اينكه از شدّت گرما هوا حبس بود ، بدن او كاملا سالم مينمود و اثرى از زهر ديده نميشد .\r\nپلوتارك كتاب خود را راجع به اسكندر چنين ختم كرده ( بند 100 ) : « وقتى كه اسكندر ميمرد ، ركسانه آبستن بود و از اين جهت مورد احترام مقدونيها واقع شد ، ولى چون او رشگ به استاتيرا ( دختر داريوش ) ميبرد ، او را فريب داد ، به اين معنى ، كه يك نامه جعلى از طرف اسكندر به او نوشته احضارش كرد و ، همين كه او آمد ، امر كرد وى و خواهرش را كشته جسد آنها را در چاهى انداختند و بعد چاه را بامر او پر كردند . در اين كار پرديكّاس محرم و شريك جنايت او گشت .\r\nاين همان شخص است ، كه پس از مرگ اسكندر از تمام سردارانش متنفّذتر بود ، زيرا او آريده « 3 » جوان را همراه خود داشت و نشان ميداد ، كه از طرف او حكومت مىكند . آريده پسر فيليپ بود از مادرى ، كه فىلين‌نا « 4 » نام داشت ، و او را زنى بدعمل و از خانواده پست ميدانستند ، ولى اين پسر فيليپ بواسطه مرضى ، كه نه از حادثه‌اى روى داده بود و نه از نقص بدن ، ضعيف العقل بود . چون در صباوت ديده ميشد ، كه داراى خلقى است خوش و عقلى عالى ، المپياس يك آشاميدنى به او خوراند ، كه مزاج او را تغيير داده عقلش را مختل ساخت » .\r\n\r\n\r\n","description":"","footnote":"\r\n( 1 ) -  Agnothemus . \r\n( 2 ) -  Nonacris . \r\n( 3 ) -  Aridee . \r\n( 4 ) -  Philinna . \r\n","page_name":" 1934 ","page_number":1047},
  {"content":"\r\n\r\nاين است گفته‌هاى پلوتارك راجع بروزهاى آخرى اسكندر . اكنون بايد ديد ، كه بعض مورّخين ديگر چه نوشته‌اند .\r\n\r\nروايت كنت‌كورث\r\nاين مورّخ گويد ( كتاب 10 ، بند 4 ) : چون اسكندر از بابل خارج شد ، كه بترعه پالّاكوب برود ، پيش‌گوئى كلدانيان را استهزاء كرده گفت : « من صحيح و سالم از بابل بيرون رفتم » ( آريّان هم به اين گفته اشاره كرده ) . بعد ، وقتى كه اسكندر در بستر خوابيد و در مدّت شش روز بكلّى ضعيف گشت ، سربازانش خواستند او را ببينند و ، چون صاحب‌منصبان آنها نتوانستند مانع شوند ، سپاهيانش باطاق اسكندر درآمدند و اشكها ريختند . در اين‌حال اسكندر گفت :\r\n« آيا كسى پس از مرگ من پيدا خواهد شد ، كه بچنين مردى فرمان دهد » . حيرت‌آور است گفتن و شنيدنش ، كه اسكندر باوجود مرض شديد در يك حال بماند ، تا تمام سپاهيانش از پيش او گذشتند و بعد ، از شدّت خستگى افتاد . سپس حلقه‌اى را از انگشت خود بيرون آورده به پرديكّاس داد و توصيه كرد ، كه نعشش را بمعبد آمّون ببرند . از او پرسيدند ، كه دولت خود را براى كى ميگذارد ، جواب داد « به آنكه از همه شايسته‌تر است » و بعد گفت پيش‌بينى ميكنم ، كه در موقع اين مشاجره براى مراسم دفن من بازىهاى بزرگ تدارك خواهند كرد . پرديكّاس از او پرسيد : چه وقت براى شما تكريمات الوهيّت را بجا آرند ؟ اسكندر جواب داد :\r\n« وقتى كه شما سعادت‌مند شديد » . بعد مورّخ مزبور توصيف كرده ( كتاب 10 ، بند 5 ) ، كه چگونه مرگ اسكندر باعث اندوه و دهشت همه گشت . مقدونى و پارسى در اين فاجعه شريك بودند . پارسىها موافق عادات خود سرشان را تراشيده و موها را زده غرق حزن و اندوه شدند . سپس ، بعد از تمجيدات زياد از اسكندر ، كنت‌كورث گويد ، كه صفات خوب اسكندر از طبيعت او بود و صفات بد از جوانى و ثروت زياد . بقدرى كه اقبال با او مساعد بود ، با هيچكس نبود . اقبالش بود ، كه چندين بار از مخاطرات بزرگ نجاتش داد . ميتوان گفت ، كه او اقبال را در يد اقتدار خود داشت . مقدونيها پس از مرگ او پشيمان گشتند ، كه چرا او را نپرستيدند و ميگفتند ، ما حق‌ناشناسى خود را نموديم ، زيرا گوش او را از شنيدن\r\n\r\n","description":"","footnote":"","page_name":" 1935 ","page_number":1048},
  {"content":"\r\n\r\nعنوانى ، كه حقّش بود ، محروم داشتيم . به زودى خبر فوت اسكندر در همه‌جا منتشر گشت و بمادر داريوش نيز رسيد . اين بيچاره بمجرّد شنيدن اين خبر ، جامه‌اش را دريد و رخت عزا پوشيد . بعد موهاى سر را كنده به زمين افتاد . يكى از نوه‌هايش ، زن هفس‌تيون ، نزد او اقامت داشت و براى شوهر خود ، كه تازه درگذشته بود ، گريه و زارى ميكرد ، ولى تنها سىسىگامبيس اثر تمام بدبختى خانواده‌اش را در دل خود جمع كرده بود : براى نوه‌هايش و هم براى خود گريه ميكرد .\r\nدردهاى تازه دردهاى گذشته را بخاطرش ميآورد . مىتوان گفت ، كه او فقط براى داريوش بىتابى نميكرد ، بل مصيبت مرگ دو پسر را ميبايست تحمّل كند ( مقصود از دو پسر داريوش و اسكندر است ) . او براى مردگان سوگوارى ميكرد و براى زندهائى نيز : كى از اين ببعد مواظب شاهزاده خانمها خواهد بود و كجا اسكندر ديگر را خواهند يافت . اينها بار ديگر اسير گشته‌اند ، بار ديگر از سلطنت افتاده‌اند .\r\nپس از مرگ داريوش او كسى را مانند اسكندر حامى داشت . پس از مرگ اسكندر كى را خواهد يافت ، كه بخواهد به آنها بنگرد ؟ در ميان اين تفكّرات كشتارى را ، كه اخس شقى كرد بخاطر مىآورد . هشتاد نفر را از برادران او ( يعنى سىسىگامبيس ) در يك روز كشت و پدر اين خانواده بزرگ را در روى نعش پسرانش سر بريد . از هفت طفلى ، كه زائيد يكى براى او باقى مانده بود . اين طفل داريوش بود ، كه لحظه‌اى خوشى نديد ، تا آنكه از شقاوتى درگذشت . از شدّت درد و محن بالاخره مادر داريوش عنان بردبارى را از دست بداد و سر خود را با پارچه‌اى پيچيده نوه‌ها را از خود دور كرد و از روشنائى و صرف غذا خود را محروم داشت ، تا پس از پنجروز درگذشت .\r\nاين قضيّه شهادت ميدهد ، كه ملاطفت اسكندر نسبت باسراء بچه اندازه بوده ، زيرا اين ملكه ، كه پس از مرگ داريوش آنقدر شكيبائى داشت ، كه زنده بماند ، سرخ شد از اينكه پس از مرگ اسكندر زندگانى كند ( كتاب 10 ، بند 5 ) .\r\n\r\nروايت ژوستن\r\nاين نويسنده وقايع مذكوره را باختصار نوشته و در همان زمينه است ، كه گذشت ، ولى تفاوتهائى ، كه دارد اين است . او گويد ( كتاب\r\n\r\n","description":"","footnote":"","page_name":" 1936 ","page_number":1049},
  {"content":"\r\n\r\n12 ، بند 13 - 14 ) : « اسكندر قبل از ورود به بابل برحسب پيشگوئى كلدانيان به شهر بورسيپ‌پا « 1 » ، كه سابقا بىسكنه بود ، رفت و در آنجا آناكسارك فيلسوف رأى او را زد و در نتيجه اسكندر وارد بابل شد . وقتى كه اسكندر پس از مىگسارى مريض شد ، درد بقدرى شدّت داشت ، كه او ميخواست خنجرى به او بدهند ، تا خودكشى كند . دوستانش گفتند ، كه اين درد از افراط در باده‌نوشى است ، ولى حقيقت اين است ، كه مرگ او بر اثر خيانتى روى داد و بواسطه قدرت جانشينانش اين خيانت مستور ماند . در سر كنگاشيان آن‌تىپاتر قرار گرفته بود ، زيرا او ميديد ، كه دوستانش را اسكندر ميكشد ، دامادش آلكساندر لن‌سست را اسكندر بقتل رسانيد و به كارهاى بزرگى ، كه در يونان كرد ، اسكندر با حسد مينگرد . به اين جهات شكايت المپياس مادر اسكندر و قتل ولات زياد ، كه از مردمان مغلوب بودند ( يعنى از پارسىها و غيره ) و با شقاوت معدوم گشتند ، مزيد گشت . اين بود كه آن‌تىپاتر ظنين شده پنداشت ، كه احضارش براى افناى او است » . باقى روايت چنان است ، كه بالاتر از قول آريّان و غيره ذكر شده . بعد ژوستن گويد ( همانجا بند 15 ) : روز چهارم ، چون اسكندر فهميد ، كه خواهد مرد ، گفت : « طالع غالب اعضاى خانواده اآسيد چنين است ، كه بسنّ سى نميرسند » . سپس سربازان اسكندر ، كه تصوّر ميكردند خيانتى نسبت به او شده ، غضبناك گشتند ، ولى او آنها را ساكت كرد و بعد گفت ، او را ببلندترين جائى بردند ، در آنجا تمام سربازان از پيش او گذشتند و دست او را بوسيده اشكها ريختند . وقتى كه سربازان رفتند ، او درباريان را جمع كرده پرسيد : « آيا اميدوار هستيد ، پادشاهى بيابيد ، كه به من شبيه باشد ؟ » همه خاموش ماندند . بعد او گفت : « من چنين شخصى را نمىشناسم ، ولى مثل اينكه با چشمان خود ديده باشم ، حسّ ميكنم ، كه از نزاع جوىبارهاى خون در مقدونيّه جارى خواهد شد و كشتارهاى نفرت‌انگيز بافتخار روح من وقوع خواهد يافت » ( اشاره بقربانىهائى است ، كه براى اشخاص مهم پس از مرگشان ميكردند\r\n\r\n\r\n","description":"","footnote":"\r\n( 1 ) -  Borsippa . \r\n","page_name":" 1937 ","page_number":1050},
  {"content":"\r\n\r\n( 113 ) - قبر اسكندر مقدونى\r\n( از كتاب راجرس ، يك تاريخ ايران قديم )\r\nو اسكندر ميخواسته بگويد ، كه از نزاع شما ، سرداران ، نفوس زياد پس از مرگ من تلف خواهند شد ) . چون دوستانش او را در حال نزع ديدند ، پرسيدند ، كه دولت را بكى واميگذارد ، جواب داد « به آنكه از همه لايق‌تر است » . او در اين‌وقت از عظمت روحش پسر خود هركول و برادرش آريده را فراموش كرد و نيز از ياد زدود ، كه زنش ركسانه حامل است ، زيرا خواست شخصى بزرگ جانشين شخص بزرگى\r\n\r\n","description":"","footnote":"","page_name":" 1938 ","page_number":1051},
  {"content":"\r\n\r\nگردد ، ولى اين حرف باعث منازعه بين سرداران او گشت و ، چون هيچيك خود را كمتر از ديگرى نميدانست ، در خفا بجلب كردن سربازان پرداختند ، ولى روز ششم ، چون اسكندر ديد ، نميتواند حرف بزند ، انگشترش را درآورده به پرديكّاس داد . اين قضيّه از نايره منازعاتى ، كه نزديك بود شعله بكشد ، جلوگيرى كرد ، زيرا ، اگر اسكندر جانشين خود را بآواز بلند اعلام نكرد ، لااقل نشان داد ، كه نظرش بكى است .\r\nاسكندر در سنّ 33 سال و يك ماه درگذشت . بعد نويسندهء مزبور از ولادت اسكندر حرف زده گويد ، شبى كه نطفه اسكندر بسته شد ، مادرش المپياس در خواب ديد ، مارى بزرگ پهلوى او است . خوابش او را باشتباه نينداخته بود ، زيرا پسرى ، كه در شكمش بود ، از يكنفر فانى نبود . . . . كسى بر او غالب نيامد و در آخر هم از غدر درباريان خود و خيانت مردمش درگذشت ( كتاب 12 ، بند 16 ) .\r\nجملات آخرى ژوستن قابل توجه است . او براى ستايش اسكندر ترجيح داده ، خود را ساده‌لوح يا معتقد بخرافات معرّفى كند ، زيرا گويد « پسرى كه در شكم المپياس بود ، از يك موجود فانى نبود » و حال آنكه مورّخينى ، كه دو قرن قبل از او ميزيستند ، مانند ديودور و پلوتارك ، داعيه اسكندر را بالوهيّت سخت انتقاد كرده‌اند و آريّان چنين خبرى را اصلا مورد توجه قرار نداده . از نوشته‌هاى ژوستن معلوم است ، كه او بمسموم شدن اسكندر هم عقيده داشته . اين خبر را اكثر مورّخين معتبر ، چنان كه ذكر شد ، دروغ دانسته‌اند .\r\n\r\nفصل پنجم - خصائل اسكندر - كارهاى او\r\n\r\nخصائل اسكندر\r\nبدوا بايد بگوئيم ، كه مقصود ما از ذكر صفات اسكندر در اين جا توصيف او از زمان كودكىاش نيست ، زيرا در اين باب آنچه مقتضى بوده ( در صفحات 1217 - 1223 ) گفته شده . مرام ما توصيف اسكندرى است ، كه در 336 ق . م بتخت نشست و بقول خودش با آهن و آتش بآسيا آمد . از اين نظر ، چنان كه مورّخين او نوشته‌اند ، يعنى كسانى ، كه باقرار خودشان يا موافق نوشته‌هاشان ، ستايشى براى او داشته‌اند ، اسكندر شخصى بوده :\r\n\r\n","description":"","footnote":"","page_name":" 1939 ","page_number":1052},
  {"content":"\r\n\r\nشكيل و داراى سيماى خوش ( اگرچه قدّش كوتاه بود ) هوشمند و غالبا هشيار ، دلير و شجاع ، مرد تصميم در مواقع خطرناك ، صاحب عزمى قوى و طاقتى خلل‌ناپذير ، جوياى نام و جاه‌طلب بحدّ افراط ، بلندپرواز تا سرحدّ جنون ، ميگسار و شهوت پرست ، جوانمرد و با فتوّت بخصوص درباره كسانى كه با حسّ جاه‌طلبى و بلندپروازى او موافقت ميكردند ، مملوّ از غضب و بيرحم نسبت باشخاصيكه ميخواستند او را در حدّ اعتدال بينند يا از ملق دورى جويند ، خودپسند و خودستاى ، تندخو و حسود ، شقى و سفّاك ، وقتى كه منافعش اين صفات را اقتضا ميكرد ، بىباك در خونريزى و خراب كردن و قتل‌عام از زن و مرد - پير و برنا و بزرگ و كوچك ، براندازندهء شهرهاى زياد از بيخ‌وبن ، برده‌كن و برده‌فروش مردمى بسيار ( براى تأييد صفاتى ، كه ذكر شد ، بامثال متوسل نميشويم ، زيرا كارهاى اسكندر را مشروحا نوشته‌ايم و آن هم نه موافق يكى دو روايت ، بل برطبق كتب مورّخينى ، كه در عهد قديم كارهاى اسكندر را نوشته‌اند و اسم و كتبشان معروف دنياى متمدّن است .\r\nبنابراين خواننده ميتواند مصاديقى زياد براى هركدام از صفاتى ، كه ذكر شد در اين تأليف بيابد ) .\r\n\r\nكارهاى او\r\nاسكندر به مقدونيّه توسعه داد ، يونان را مطيع گردانيد و ممالك ايران هخامنشى را باستثناى قفقازيّه ، قسمت شمال شرقى ، آسياى صغير و حبشه ( مجاور مصر ) بتصرّف آورد ( فقط راجع بهند درست معلوم نيست ، كه حدود دولت هخامنشى تا كجا بوده ) . بعد ميخواست بعربستان برود ، كه اجل امانش نداد . اين است خلاصه كارهاى او . اين كارها بچه شكل و بچه قيمت انجام شد ؟ با برافكندن تب از بيخ‌وبن ، برده كردن اهالى غير يونانى مىلت ، خراب كردن هاليكارناس ، برانداختن صور ، يعنى واسطه مهمّ تجارت شرق و غرب ، هدم غزه ، آتش زدن تخت‌جمشيد و قصور آن ، نابود ساختن مساكن برانخيدها ، برانداختن شهر كوروش در كنار سيحون ، خراب كردن شهر مماسن‌ها ، كشتار در اهالى سغد بعد از مراجعت از آنطرف سيحون ، نابود ساختن شهر آسّكينيان ، برافكندن شهر سنگاله از بيخ‌وبن و رفتار وحشيانه بامرضاى آن ،\r\n\r\n","description":"","footnote":"","page_name":" 1940 ","page_number":1053},
  {"content":"\r\n\r\nقتل‌عام در شهر مالّيان و در شهرهائى ، كه مقاومت ميكردند ، برده كردن و فروختن اهالى از مرد و زن در شهرهائى ، كه خراب ميشد ، كشتارهاى مهيب در مملكت اوريت‌ها و آرابيت‌ها و نيز در مردمان كوهستانى و غيره و غيره . نميتوان بتحقيق معلوم كرد ، كه جنگهاى اسكندر براى بشر بچه قيمت تمام شده ، ولى از يك جاى روايت ديودور مىتوان حدس زد ، كه ضايعات تقريبا چه بوده ، زيرا مورّخ مزبور ، چنان كه در جاى خود ذكر شد ، گويد ، در يكى از شورشهاى سغد ، اسكندر اهالى ولايت سغد را بعدّه 120 هزار از دم شمشير گذراند . در هند هم موارد كشتارهاى عمومى ذكر شده و هر دفعه مورّخين او از هزاران يا ده‌ها هزار نفر سخن ميرانند . اگر تلفات آنهمه جنگهاى بزرگ و كوچك اسكندر را بخاطر آريم ، و كشتارهائى را ، كه در شهرها مرتكب شد ، در نظر گيريم و قربانىهائى را ، كه مقدونىها و يونانىها از گرسنگى و تشنگى و سرما و حرارت فوق‌العاده و آب‌وهواى بد و امراض و غيره ميدادند ، با ضايعات آنها در موقع عبور لشكر اسكندر از مكران و بلوچستان بر ارقام نابودشدگان جنگها و قتل و غارتها بيفزائيم ، روشن خواهد بود ، كه فتوحات اسكندر براى بشر بارزش كرورها نفوس تمام شده . اما اينكه چقدر از هستى مردمان گوناگون بغارت رفته و چه صفحاتى ويران و خراب شده‌اند ، در جاى خود ذكر شده و احتياجى بتكرار آن نيست . اكنون بايد ديد ، كه در ازاى آنهمه خرابىها و كشتارها و غارتها و چپاول‌ها و حريق‌ها و برده‌بخشىها و برده‌فروشىها اين پادشاه مقدونى براى همان بشر چه كرد ؟ آيا راههائى ساخت ؟ ترعه‌اى حفر كرد ؟ تشكيلاتى جديد براى رفاه بشر آورد يا بالاخره طرزى نوين براى اداره كردن ملل مغلوبه در عالم زمان خود داخل كرد ؟ نه ، هيچيك از اين كارها نشد .\r\nگويند ، كه او اسكندريّه را در مصر و چند شهر ديگر به همين اسم در جاهاى ديگر ساخت و نقشه‌هاى عريض و طويل داشت ، ولى عمرش وفا نكرد . راجع به اسكندريّه بايد گفت : حقيقتا دور از انصاف است ، كه معتقد باشيم ، در قبال آنهمه كشتارها و هدم‌ها و قتل و غارتها بناى يك اسكندريّه همه اين تلفات و ضايعات را جبران كرد . ميگوئيم بناى يك اسكندريّه ، زيرا از شهرهاى ديگر\r\n\r\n","description":"","footnote":"","page_name":" 1941 ","page_number":1054},
  {"content":"\r\n\r\nاو ، اثرى نمانده و اگر هم ميماند چه ميبود ، كه بتواند اين همه خسارات جانى و مالى و اخلاقى را جبران كند . آيا ساكنين اين شهرها ، كه سربازان پير و از كارافتاده مقدونى بودند ، مربّى مردمان بومى ميشدند ؟ نه ، زيرا خود مقدونيها چنان كه ديديم ، از حيث اخلاق بر اكثر مردمان آسياى غربى و هند مزيّتى نداشتند .\r\nمهد تربيت خانواده است و خانواده مقدونى چندان رجحانى بر خانواده ايرانى و هندى نداشت . مقدونىها همان مردمى بودند ، كه اسكندر درباره آنها در موارد استهزاء ميگفت : « آيا چنين نيست ، كه يونانىها در ميان مقدونىها مانند نيم‌خدايانى هستند ، كه در ميان حيوانات وحشى باشند » ( پلوتارك ، اسكندر ، بند 70 ) . ولى معتقدات مذهبى ايرانىها عالىتر و پاك‌تر بود . از اين معنى هم اگر صرف‌نظر كنيم ، مگر اعقاب مقدونىها يا يونانىها هميشه مقدونى يا يونانى مىماندند ؟\r\nجواب معلوم است : پس از چند پشت قوميّت و خصايص قومى خود را از دست داده در ميان مردمان ديگر حلّ ميشدند ، چنان كه غير از اين هم نشد و اثرى از اسكندريّه‌هاى گوناگون ديگر باقى نماند .\r\nاما در باب نقشه‌هاى پرعرض و طول او ، كه ، بجز نقشه‌اش راجع بانداختن سفاين ببحر خزر ، چيزى كه براى بشر مفيد باشد ، محقّقا معلوم نيست ، بايد گفت ، كه اگر اسكندر پنجاه سال ديگر هم عمر ميكرد ، قادر نبود جز خراب كردن و كشتن و سربازان خود را بكشتن دادن كارى كند . اگر ميماند ، از فرط جاه‌طلبى تا آخر عمر ويلان و سرگردان از اينجا به آنجا ميرفت . هرگاه در عربستان بهره‌مند ميشد ، به آفريقا قشون ميكشيد ، اگر از آنجا جان بدر ميبرد ، باسپانياى كنونى ميگذشت ، بعد بايطاليا ميرفت ، سپس از آنجا به طرف دانوب ميراند ، پس از آن به سكائيّه و جاهاى ديگر مىتاخت ، تا بالاخره در جائى گم ميشد . بنابراين اسكندر آنقدر در كار لشكرآرائى و جنگ و جدال مستغرق ميگشت ، كه فرصتى براى اجراى نقشه‌هاى خود نمىيافت .\r\nكليّة اسكندر مرد تشكيلات « 1 » نبود و ، چنان كه ديديم ، هر زمان در جائى توقف\r\n\r\n\r\n","description":"","footnote":"\r\n( 1 ) -  Organisateur . \r\n","page_name":" 1942 ","page_number":1055},
  {"content":"\r\n\r\nميكرد ، مرتكب كارهائى ميشد ، كه از ابّهتش ميكاست و باز چاره را در اين ميديد ، كه زودتر بلشكركشيها ادامه داده سربازان ناراضى خود را مشغول دارد .\r\nگفتيم طرز نوينى در عالم آن روز داخل نكرد . ممكن است گفته شود ، كه عالم آن روز لياقت طرز نوينى را هم نداشت . اوّلا با اين نظر نمىتوان موافقت كرد . آيا ميتوان اين حرف را پذيرفت ، كه ملل قديمه در زمان كوروش بزرگ ، يعنى دو قرن قبل ، لياقت طرز نوينى را داشتند ، ولى در زمان اسكندر فاقد اين لياقت شده بودند ؟ جواب معلوم است . ثانيا ، لو فرض كه چنين بود ، آيا اسكندر نسبت بعصر خودش هم ، يكقدم عقب نرفت ؟ براى حلّ اين مسئله بايد زمان اسكندر را با دوره هخامنشى مقايسه كرد ، زيرا او جانشين شاهان اين دودمان بود . در اين مقايسه چه مىبينيم ؟ باستثناى كبوجيه ، كه بقول هرودوت مريض و گاهى مصروع بود ، و اخس ، كه از حيث شقاوت كمتر نظير داشت ، اسكندر از همه شاهان هخامنشى از حيث رفتار با ملل مغلوبه عقب است و مخصوصا با كوروش بزرگ طرف مقايسه نيست . آيا آنها ( موافق نوشته‌هاى مورّخين يونانى ) شهرى را از بيخ‌وبن برانداختند يا در شهرى ، ولو اينكه شوريده بود ، قتل‌عام را از مرد و زن و كوچك و بزرگ ، پير و برنا روا داشتند يا اهالى صفحه‌اى را برده‌وار فروختند . ما از كارهاى بد شاهان هخامنشى دفاع نميكنيم . مقصود ما فقط اين است ، كه ، اگر اكثر شاهان هخامنشى نسبت به كوروش عقب رفتند ، اسكندر نسبت به آنها هم قدمى عقب‌تر گذاشت . قصّابيهاى او را در سغد از شورش‌هاى متواتر و پافشارى سكنه آن ميدانند ، ولى اين نظر صحيح نيست . اوّلا جنگ را با مردم خارجى براى حفظ وطن نميتوان شورش ناميد . ثانيا سلّمنا كه شورش بود ، براى قصّابيهاى هند چه محملى ميتوان قرار داد ؟ آيا هنديها لشكرى به يونان كشيده بودند يا مرهون اسكندر بودند و يا براى حفظ استقلال خودشان نمىبايست بايستند ؟ پس اينهمه كشتارها و خراب كردن شهرها و قتل‌هاى عام و حريق‌ها و غارتها را چه ميتوان ناميد ؟ مقصود ما اين نيست ، كه چرا اسكندر بهند رفت .\r\n\r\n","description":"","footnote":"","page_name":" 1943 ","page_number":1056},
  {"content":"\r\n\r\nمكرّر گفته‌ايم كه ، چون شخصى جاه‌طلب يا مردمى بخطّ كشورگشائى افتاد ، حدّى براى خود نمىبيند . مرام ما اين است ، كه در رفتار با ملل مغلوبه اسكندر از پيشينيان خودش هم عقب بود و ملاطفت او با پروس يا يكى دو سه نفر ديگر ، آنهمه بليّات را ، كه اسكندر در هند باعث شد ، جبران نميكند .\r\nعلاوه بر اين بليّات او در هند كارى كرد ، كه در جاهاى ديگر نكرده بود .\r\nبسربازان ساخلو ماسّاگ پايتخت آسّكينيان قول شرف داد ، كه اگر از قلعه بيرون آمده بروند ، كارى با آنها ندارد و ، چون آنها از سنگرهايشان خارج شدند ، با كمال بىشرفى نقض قول كرد و حتّى ، وقتى كه ديد ، زنان اين مردمان بيش از او بشرافتمندى پاىبندند ، شرمسار نگشته بجنگ ادامه داد و پس از قصّابى نفرت‌انگيز ، اين زنان شيردل را ، مانند بردگانى بمقدونىها بخشيد . آيا در دوره هخامنشى اين واقعه سابقه دارد ؟ بالاخره ، براى اينكه بسط كلام را محدود سازيم ، قربانى هزاران نفر كوسّى اسير را براى راحت روح هفس‌تيون ، محبوب اسكندر چه ميتوان ناميد ؟\r\nداريوش اوّل ، بقول ژوستن ، مأمورى بقرطاجنه فرستاده قربانى انسان را منع كرد . اسكندر دو قرن بعد از او قربانى هزاران نفر آدمى را براى تجليل مردهء دوست خود روا دانست و آريّان مورّخ او در باب اين شقاوت و صدها بيرحمى ديگر اسكندر خاموش است و تقصير او را در اين ميداند ، كه لباس پارسى ميپوشيد يا شراب زياد مينوشيد . معلوم است ، كه ما نميخواهيم عيّاشى و ميگسارى او را كارى بد ندانيم ، ولى ، وقتى كه از اين نوع كردارها انتقاد مىشود ، چرا آن سبعيّت و وحشيگرىها از خاطرها ميزدايد ؟\r\nاما اينكه جانشينان او چه كردند ، در اين باب صحبت در پيش است ، زيرا بىمدرك نميخواهيم سخنى بگوئيم . در جاى خود روشن خواهد بود ، كه بهم افتادن سرداران اسكندر پس از او ، چه جنگ‌ها و خون‌ريزيها و چه قتل و غارتها را باعث گرديد و براى ملل و مردمان آن روز نزاع جانشينان او چقدر گران تمام شد .\r\nاگر از نظر يونانىها هم در شخص اسكندر دقيق شويم ، مىبينيم ، كه او به يونان ضرر و خسارتهائى رسانيد ؛ كه ديگر ترميم نشد : يونان در دوره هخامنشى ،\r\n\r\n","description":"","footnote":"","page_name":" 1944 ","page_number":1057},
  {"content":"\r\n\r\nباوجود اينكه كرارا حملات ايرانىها را دفع ميكرده باز از آنها متوحش بود و اين وحشت يونان را بر آن ميداشت ، كه بيدار بوده آزادى خود را حفظ كند ، اخلاق و عادات ملّى را از دست ندهد و مؤسسات تاريخى را پايدار بدارد . اين بيدارى ، اين جدّ و جهد و اين كوشش و عمل ، نتايج نيكو براى يونان داشت .\r\nبهترين دليل اين معنى ترقّى حيرت‌آور يونان است ، پس از جنگهاى ايران و يونان ، كه اثرات آن در علوم و ادب و صنايع تا زمان ما باقى است و قرن پريكلس را قرن طلائى آتن خوانده‌اند . بعدها هم يونان كمابيش چنين بود ، ولى ، از وقتى كه دولت هخامنشى منقرض گشت ، يونان ديگر وحشتى نداشت و ، چون طوق بندگى مقدونيّه را به گردن انداخت ، با سرعتى حيرت‌آور رو بانحطاط رفت . در قرون بعد هم يونان به آن درخشندگى سابق خود برنگشت ، زيرا بيزانس يك دولت روم شرقى بود ، نه يونانى كه آنهمه مردان بزرگ بوجود آورد ، مردانى كه بعض آنها پس از 24 قرن در فلسفه و ادب و صنايع مستظرفه هنوز بر افكار و سليقه‌هاى ما استيلا دارند . همان سرزمين ، كه در مقابل شاهانى مانند داريوش اوّل و خشيارشا براى حفظ استقلالش چنان پا فشرد ، كه باعث حيرت مردمان معاصر و قرون بعد گرديد ، در زمان مهرداد ششم پنت ، يعنى يكى از اعقاب شاهان مذكور ، با شعف حاضر شد جزء دولت او گردد ( شرح اين وقايع در جاى خود بيايد ) .\r\nستايش‌كنندگان اسكندر از صفات بزرگ او اين معنى را ميدانند ، كه هيچگاه مغلوب نشد . بعقيده ما عدم مغلوبيّت به تنهائى براى ستايش كسى كافى نيست .\r\nجهانگير وقتى مستحق ستايش است ، كه لااقل بيش از خراب كردن آباد كند و ديگر بايد در نظر داشت ، كه او با كى طرف بود . با دولتى ، كه در انحطاط كامل امرار وقت ميكرد و متلاشى ميگشت . اگر اسكندر به طرف ايطاليا رفته بود ، بقول تيت‌ليو « 1 » ، زود معلوم ميگشت ، كه تفاوت بين سرداران رومى و داريوشى ، كه در ابتداى جنگ فرار ميكرد ، چقدر است . اسكندر ديگر ، كه پادشاه اپير « 2 » و همشيره‌زاده\r\n\r\n\r\n","description":"","footnote":"\r\n( 1 ) -  Tite Live . \r\n( 2 ) -  Epire . \r\n","page_name":" 1945 ","page_number":1058},
  {"content":"\r\n\r\nاسكندر مقدونى بود ، حقيقتى را بيان كرد : وقتى كه به او گفتند ، كه اسكندر ثانوى در آسيا فتوحات نمايانى كرده ، و حال آنكه او در ايطاليا هنوز كارى بزرگ انجام نداده ، جواب داد : « او در آسيا با زنان طرف است و من در ايطاليا با مردان ميجنگم » .\r\nمقصود او از زنان گروه زنان و خواجه‌سرايانى بود ، كه داريوش در جنگ ايسّوس با خود داشت و حرمهاى سرداران او و نيز خود سرداران ، كه زينت‌هاى زياد استعمال ميكردند و سست شده بودند .\r\nبعقيده نگارنده فيليپ پدر اسكندر از او برتر بود و فتوحات اسكندر را بايد از دو چيز دانست : 1 - از زحمات فيليپ در مقدونيّه و تشكيل فالانژهاى مقدونى .\r\n2 - از نبودن سرداران لايق در ايران ، كه از آنهمه وسايل مادّى و معنوى ، از درياها ، مواقع نظامى ، رودها ، تنگ‌ها ، دشت‌ها و غيره و غيره استفاده كنند ، تا اسكندر نه راه پيش داشته باشد و نه راه پس . شهر صور اين نظر را كاملا ثابت كرد : اتحاد يك مشت مردم ، قشونى را ، كه در همه‌جا تا آن زمان فاتح بود ، هفت ماه معطّل و كرارا در يأس و نااميدى غوطه‌ور ساخت . ممكن است گفته شود ، كه بالاخره مغلوب گشت . صحيح است ، ولى اگر بحريّه ايران بكمك او آمده بود ، باز مغلوب ميشد ؟ بالاخره يك چيز مىماند : گويند ، كه اسكندر مشرق را براى تمدّن يونان باز كرد . مشرق قديم براى يونان قبل از آمدن اسكندر هم بآسيا باز بود و گروه‌گروه يونانى در مصر ، سوريّه ، آسياى صغير و بابل پراكنده بودند . دقّتى در تاريخ تمدّن يونان اين مطلب را به خوبى ثابت مىكند . اگر مقصود اشخاصى ، كه اين نظر دارند ، چنين باشد ، كه ، چون اسكندر باعث استيلاى عنصر يونانى در مشرق شد ، مشرق و مغرب به يكديگر نزديك گشتند و تمدّن يونانى در مشرق انتشار يافت ، پس در اينجا بايد لفظ مشرق قديم را بمعنائى ديگر فهميد ، ولى چون نميخواهيم بىمدرك و دليل حرف بزنيم ، بايد اثبات نظر خود را بجاى ديگر محوّل داريم ، يعنى ، پس از اينكه تاريخ جانشينان اسكندر و حكمرانى سلوكيها و روى كار آمدن اشكانيان و كارهاى آنان و شاهان ساسانى را بيان كرديم ، تمامى\r\n\r\n","description":"","footnote":"","page_name":" 1946 ","page_number":1059},
  {"content":"\r\n\r\nاين وقايع را در نظر گرفته ببينيم ، كه مشرق قديم به مغرب نزديك‌تر شد ، يا ، به عكس ، بر خصومت بين مشرق و مغرب افزود و ديگر اينكه ، آيا واقعا تمدّن يونانى در مشرق قديم بعمق رفت و از خود اثرى مهم گذارد ؟ پس عجالة مقتضى است به اين فصل خاتمه داده جريان وقايع را متابعت كنيم .\r\nاز آنچه گفته شد به اين نتيجه ميرسيم ، كه اسكندر شخصى بوده بزرگ و داراى صفاتى زياد از خوب و بد ، ولى جهانگيريهاى او محن و مصائب بىحدّوحصر براى ملل و مردمان آنزمان تدارك كرد و بنابراين ، هرگاه از نظر منافع بشر بنگريم ، او بيشتر گرفت و خيلى كمتر داد . باوجود اين كشورگشائىهاى او دوره جديدى در مشرق قديم گشود ، كه در ايران تا قوّت يافتن دولت اشكانى و در آسياى صغير ، سوريّه و مصر تا استيلاى روميها در اينجاها امتداد يافت .\r\nما در اينجا از بعض خطاهاى اسكندر مانند كشتن پارمن‌ين ، زجرهاى فيلوتاس ، قتل كليتوس و كالّيستن ، اعدام طبيب هفس‌تيون و غيره چيزى نگفتيم ، زيرا او در مقابل اين لغزش‌ها كارهاى خوب زيادى هم كرد و ديگر ، وقتى كه درباره اشخاصى مانند اسكندر قضاوت مىشود ، بايد بافق نظر توسعه داد و ، چنان كه گويند ، متّه روى دانه خشخاش نگذاشت : او آدمى بود و آدمى نه از عيب مبرّى است و نه از خطا و لغزش مصون .\r\nآخر جلد دوّم\r\n\r\n","description":"","footnote":"","page_name":" 1947 ","page_number":1060},
  {"content":"\r\n\r\n\r\nتوضيحات :\r\n1 - در صفحه 932 ، سطر 4 نوشته شده : « فقط آميرته در دلتاى نيل مقاومت ميكرد » چون معنى اين لفظ گفته نشده ، توضيح مىشود : دلتا حرف چهارم الف‌باى يونانى يا ( د ) است ، كه شكل مثلثى را دارد و چون نيل ، قبل از آنكه بدرياى مغرب بريزد ، منشعب گشته ، جزيره‌اى به شكل مثلّث تشكيل ميدهد ، يونانىها اين زمين را دلتا ناميده‌اند .\r\n2 - در صفحه 1246 سطر اوّل نوشته شده اسكندر بسر قبر پروت‌زيلاس « 1 » رفته قربانى كرد . پروت‌زيلاس موافق افسانه‌هاى يونانى اوّل سپاهى يونانى بود ، كه در قشون‌كشى يونانىها به آسيا براى جنگ با ( ترووا ) پا به خاك آن دولت گذارد او در اين جنگ كشته شد و زنش لاادامى از خدايان خواست شوهرش را يك بار دگر ببيند و هرمس « 2 » ، رب النّوع اطباء و دواسازها ، او را به اين دنيا آورد ، ولى بعد او به زودى در دفعه دوّم درگذشت و زنش هم تقريبا بلافاصله مرد .\r\n3 - در صفحه 1426 سطر 2 گفته شده : « اسكندر از جهت مستى مرتكب اين عمل نكوهيده نشده » چون ممكن است كه عبارت گنگ باشد ، آن را روشن‌تر ميسازيم : مقصود اين است كه اين عمل نكوهيده عمدى بوده نه از مستى .\r\n4 - در صفحه 1298 سطر 17 نوشته شده است درىفور « 3 » لفظ يونانى است .\r\nدر اينجا توضيح مىشود ، كه اين كلمه در زبان مزبور به معناى قراول يا مستحفظ مخصوص است .\r\n5 - در صفحات 1472 - 1474 در بعض موارد تصريح شده « تالان نقره » و در برخى بلفظ « تالان » اكتفا كرده‌ايم . اگرچه از فحواى كلام معلوم است ، باز براى احتراز از سوء تفهيم توضيح ميدهيم ، كه در صفحات مذكوره ، هرجا كه لفظ طلا را بر تالان نيفزوده‌ايم ، مقصود تالان نقره است .\r\n\r\n\r\n","description":"","footnote":"\r\n( 1 ) -  Protesilas . \r\n( 2 ) -  Hermes ( Mercure ) . \r\n( 3 ) -  Doryphore . \r\n","page_name":" 1948 ","page_number":1061},
  {"content":"\r\n\r\n6 - در صفحه 1488 سطر 17 نوشته شده : بگفته پلوتارك اردشير با قضاتى كه بر خلاف حق حكم ميدادند ، با كمال سختى رفتار ميكرده . . . هرچند ، نظر به آنچه كه در باب نوشته‌هاى پلوتارك گفته شده ، معلوم است ، كه اين گفته راجع باردشير دوّم باحافظه است ، زيرا او زندگانى اين شاه را توصيف كرده ، باوجود اين باز تصريح مىشود ، كه مقصود از « اردشير » اردشير دوّم هخامنشى است نه اردشير اوّل ( درازدست ) با اردشير سوّم ( اخس ) .\r\n\r\n","description":"","footnote":"","page_name":" 1949 ","page_number":1062},
  {"content":"\r\n . \r\n","description":"","footnote":"","page_name":" 1950 ","page_number":1063},
  {"content":"\r\n . \r\n","description":"","footnote":"","page_name":" 1951 ","page_number":1064},
  {"content":"\r\n . \r\n","description":"","footnote":"","page_name":" 1952 ","page_number":1065},
  {"content":"\r\n . \r\n","description":"","footnote":"","page_name":" 1953 ","page_number":1066},
  {"content":"\r\n . \r\n\r\n","description":"","footnote":"","page_name":" 1954 ","page_number":1067}
  ]