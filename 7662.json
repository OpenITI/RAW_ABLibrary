[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nجلد دهم\r\nترجمهء : عباس خليلي\r\nعلمى\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nدنبالهء سال صد و شصت و يك\r\n\r\nبيان حوادث\r\nدر آن سال نصر بن اشعث عبد اللّه بن مروان را در بلاد شام دستگير كرد ( پنهان بود ) او را نزد مهدى برد و مهدى او را بزندان « مطبق » سپرد . عمرو بن سهله اشعرى ادعا كرد كه او پدرش را كشته . او را بمحاكمه نزد « عافيه » قاضى كشيدند .\r\nقاضى پس از محاكمه حكم قصاص داد كه بايد عبد اللّه كشته شود ناگاه عبد العزيز بن مسلم عقيلى رسيد و بقاضى گفت : من پدر او را كشتم . عمرو بن سهلة دروغ گفته او پدرش را نكشته به خدا قسم كسى جز من پدرش را نكشته من بامر مروان او را كشتم . قاضى عبد اللّه را رها كرد . مهدى هم عبد العزيز را تعقيب نكرد زيرا او بامر مروان كشته بود .\r\nدر آن سال يمامة بن وليد به قصد غزا سوى « صائفه » لشكر كشيد و در محل « دابق » لشكر زد روميان جوشيدند و شوريدند و سپاهى بفرماندهى مخائيل تجهيز كردند و كشيدند كه عده آن هشتاد هزار بود . بدرهء « مرعش » رسيد زد و كشت و و گرفت و برد و ربود و غنايم و اسراء بسيار بدست آورد . ثمامه هم « مرعش » را قصد و محاصره كرد بسيارى از مسلمين كشته شدند .\r\nعيسى بن على در قلعه « مرعش » پايدارى كرد روميان ناگزير سوى « جيحان » برگشتند .\r\nمهدى بر آن واقعه آگاه شد سخت برآشفت و آماده جنگ روم شد كه اخبار آن جنگ را در تاريخ سنه صد و شصت و دو خواهيم نوشت . در آن سال ديگر جنگى در « صائفه » واقع نشد . ( كه علت عدم وقوع جنگ شكست مسلمين بود ) .\r\nدر آن سال مهدى دستور داد كه سراهاى راه مكه را سازند و آن سراها بزرگتر از سراهاى سفاح بود . و نيز استخرها احداث كرد . قبل از آن سفاح منزل و كاروانسرا ميان قادسيه و محل « زباله » بنا كرده بود . مهدى دستور داد استخرها و\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nچاههاى جديد احداث كنند .\r\nيقطين بن موسى متصدى بنا و حفر چاه بود .\r\nمهدى مسجد بصره را هم فراخ كرد دستور داد منبرها را كوتاه كنند كه همه به اندازه منبر پيغمبر باشد كه تا كنون بدين حال مانده است . ( تا عصر مؤلف ) در آن سال مهدى بيعقوب بن داود دستور داد كه مردان استوار و پرهيزگار بهر شهر و ديار بفرستد او هم دستور را انجام داد .\r\nوضع چنين شد كه هر دستورى كه بيك حاكم و عامل مىرسيد بدنبال آن دستورى از يعقوب بن داود براى گماشته امين خود فرستاده مىشد كه آن دستور بايد به كار برود و امر اجرا شود .\r\nدر آن سال غمر بن عباس از طريق دريا براى غزا لشكر كشيد .\r\nدر آن سال نصر بن محمد بن اشعث بايالت بلاد سند منصوب شد ولى زود او را عزل و عبد الملك بن شهاب بجاى او نصب شد . عبد الملك هيجده روز حكومت كرد كه بعد دوباره نصر سر كار آمد كه او را از نيمه راه براى ايالت آن سرزمين برگردانيدند .\r\nدر آن سال مهدى عافيه را با ابن علاثه براى قضا استخدام كرد . هر دو در رصافه ( قصر خلافت ) قاضى شده بودند .\r\nفضل بن صالح از امارت جزيره بر كنار شد عبد الصمد بن على بامارت جزيره رسيد .\r\nعيسى بن لقمان بامارت مصر منصوب شد يزيد بن منصور هم والى كوفه و حسان شروى حاكم موصل و بسطام بن عمرو تغلبى والى آذربايجان بودند .\r\nنصر بن مالك با مرض فالج در گذشت مهدى رياست شرطه را بعد از مرگ او بحمزة بن مالك واگذار كرد .\r\nابان بن صدقه را از پيشكارى هارون الرشيد منفصل و بملازمت موسى هادى مفتخر و يحيى بن خالد بن برمك را پيشكار هارون نمود .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nدر آن سال محمد بن سليمان ابو ضميره را از مصر عزل و بجاى او سلمة بن رجاء را نصب نمود . و آن در تاريخ ذى الحجه بود .\r\nموسى الهادى كه وليعهد بود امير الحاج شد .\r\nوالى مكه و طائف و يمامه جعفر بن سليمان بود .\r\nوالى يمن على بن سليمان . يزيد بن منصور والى كوفه ( مكرر شده ) .\r\nاسحاق بن منصور عهده‌دار حوادث ( كار آگاهى ) بود .\r\nدر آن سال سفيان ثورى در گذشت ( پيشواى بزرگ ) او در سنه نود و هفت متولد شده بود . همچنين زائده بن قدامه ابو صلت ثقفى كوفى و ابراهيم بن ادهم بن منصور ابو اسحاق زاهد كه در بلخ متولد شده بود و بشام منتقل شد كه در آنجا اقامت گزيد او از ( قبيله ) بكر بن وائل بود كه ابو حاتم بستى نسب او را شرح داده است\r\n\r\nسنه صد و شصت و دو\r\nعبد السلام بن هاشم يشكرى در محل « قنسرين » كشته شد . او در جزيرة قيام و خروج كرد داراى شوكت و عظمت و قدرت شد و اتباع او بسيار بودند . عده از سالاران و سرداران مهدى با او مقابله كردند و بالأخره يكى از سپهسالاران عيسى بن موسى قائد بود با سپاه خود بجنگ او رفت عبد السلام آن قائد را شكست داد و خود او را كشت . گروهى از سران سپاه كه شبيب بن واج مروروذى از آنها بود منهزم شدند .\r\nمهدى براى يارى شبيب هزار سوار برگزيد و بهر يكى هزار درهم داد .\r\nآنها بشبيب پيوستند و شبيب عبد السلام را دنبال كرد و او گريخت تا به محل « قنسرين » رسيد در آنجا نبرد كردند و عبد السلام كشته شد .\r\n\r\nبيان حوادث\r\nدر آن سال مهدى ديوانهاى « ازمه » را ايجاد كرد . ( ازمه جمع زمام و زمامدار از اين آمده است و معنى آن براى هر ديوانى يك زمامدار معين كرده\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكه مسئول و مدير كارها باشد ) . عمرو بن مربع مولاى خود را زمامدار ديوانها قرار داد .\r\nمهدى براى جذاميان و زندانيان روزى معين كرد كه در سراسر كشور بايد معاش آنها تأمين شود .\r\nدر آن سال روميان بر شهرك حدث هجوم برده ديوار و حصار قلعه را ويران نمودند ( شهرك جديد الاحداث در مرز شام نزديك انطاكيه واقع شده ) .\r\nحسن بن قحطبه صائفه را غزا كرد . عده سپاه او هشتاد هزار سرباز مواجب بگير بشمار مىآمد باستثناء داوطلبان ( مجاهدين بدون جيره ) او به محل « حمه - اذروليه » رسيد و در آنجا آتش زد و سوخت و ويران كرد ولى كسى نبود كه با او روبرو شود . روميان نام او را عفريت گذاشتند و گفتند : او به محل حمه ( آب گرم معدنى ) آمده براى اينكه مرض برص خود را با آن آب معالجه كند . مردم از آن لشكر كشى و كشورگشائى بسلامت بازگشتند .\r\nيزيد بن اسيد سلمى از ناحيه « قاليقلا » لشكر كشيد غزا نمود . غنايم بسيارى بدست آورد و سه قلعه هم گشود و برده ربود .\r\nدر آن سال على بن سليمان از ايالت يمن بر كنار و بجاى او عبد اللّه بن سليمان معين و منصوب شد .\r\nسلمة بن رجاء از امارت مصر عزل و عيسى بن لقمان بجاى او در ماه محرم نصب شد او نيز در ماه جمادى بر كنار و بجاى او واضح مولاى مهدى منصوب شد و در ماه ذى القعده عزل و يحيى حرشى نصب شد .\r\nدر آن سال سرخ پوشان در گرگان خروج و قيام نمودند . رئيس آنها مردى بنام عبد القهار بود او بر آن شهر غلبه يافت و بسيارى از مردم را كشت . عمر بن العلاء از طبرستان لشكر كشيد و او و اتباع او را كشت .\r\nحكام و عمال هم همان كسانى كه بودند برقرار ماندند .\r\nحكومت جزيره بعهدهء عبد الصمد بن على و طبرستان و رويان بعهدهء سعيد بن\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nدعلج و گرگان بعهدهء مهلهل بن صفوان بود .\r\nعبد الرحمن امير اندلس براى جنگ دحيه غسانى كه تمرد كرده بود لشكرى بفرماندهى شهيد بن عيسى فرستاده . براى جنگ ابراهيم بن شجره برلسى كه او نيز تمرد كرده بود . لشكرى بفرماندهى مولاى خود بدر فرستاد كه بر او پيروز شد و او را كشت .\r\nثمامه بن علقمه را نيز براى جنگ عباس بربرى كه با گروهى از بربر عصيان كرده بود فرستاد كه عباس بربرى كشت و جمع او را پراكنده و پريشان كرد .\r\nبراى جنگ قائد سلمى نيز لشكرى بفرماندهى حبيب بن عبد الملك قرشى فرستاد . قائد سلمى نزد عبد الرحمن قرب و منزلت داشت شبى مست شد . باب قنطره را قصد كرد و زد كه باب را باز كند نگهبانان او را منع كردند . بامدادان كه به هوش آمد دانست كار زشت كرده از بيم جان راه « طليطله » را گرفت و آغاز عصيان را نمود گروهى از مخالفين گرد او تجمع نمودند . عبد الرحمن با شتاب لشكرى فرستاد او جنگ كرد و بعد تحصن نمود او را محاصره كردند . سلمى مبارز خواست يك غلام سياه براى مبارزه او رفت هر دو يك ديگر را با شمشير زدند و هر دو كشته شدند .\r\nعبد الرحمن بن زياد بن انعم قاضى افريقا كه سن او از نود سال گذشته بود در گذشت . علت مرگ او اين بود كه بر سر سفرهء حاتم ماهى خورد و بعد دوغ نوشيد . يحيى بن ماسويه طبيب در آنجا بود گفت : اگر علم طب صحت داشته باشد امشب اين پيرمرد خواهد مرد او در همان شب مرد خدا داناتر است .\r\n\r\nسنه صد و شصت و سه\r\n\r\nبيان غزاى روم\r\nدر آن سال مهدى آماده غزاى روم شد .\r\nلشكرها را از هر طرف جمع كرد . از خراسان سپاه خواست و در محل\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n« بردان » لشكر زد . هنگام لشكر كشى عبد اللّه بن عباس در ماه جمادى ثانيه در گذشت با وجود اين مهدى روز بعد از بغداد خارج شد و موسى هادى را بجانشينى خود منصوب نمود . هارون الرشيد را هم همراه خود برد و از طريق موصل و جزيره لشكر كشيد و عبد الصمد بن على را از حكومت جزيره بر كنار كرد .\r\nچون نزديك قصر مسلمه بن عبد الملك رسيد عباس بن محمد بن على بمهدى گفت : مسلمه بر گردن ما حق دارد . محمد بن على بر او وارد شد و او چهار هزار دينار بمحمد داد و به او گفت : اگر خرج شود باز از ما بگير و باكى نداشته باش .\r\nمهدى فرزندان مسلمه ( اموى ) را احضار كرد و به آنها بيست هزار دينار داد . براى آنها هم شهريه معين كرد .\r\nمهدى با سپاه خود از رود فرات گذشت و به شهر حلب رسيد .\r\nدر شهر حلب كه بود هر چه زنديق ( بد كيش ) در آنجا و در اطراف شهر بود جمع كرد و كشت و كتاب آنها را پاره كرد .\r\nمهدى فرزند خود را هارون روانه و خود او را بدرقه كرد تا به محل « درب » و « جيحان » رسيد . هارون باتفاق عيسى بن موسى و عبد الملك بن صالح و ربيع و حسن بن قحطبه و سليمان بن برمك و يحيى بن خالد بن برمك لشكر كشيد . يحيى بن خالد سپاه را اداره مىكرد و لشكر نويسى و حساب و دفتر و مخارج لشكر و ساير كارها به عهده او بود .\r\nلشكر كشيدند تا بقلعه « سمالو » رسيدند . هارون مدت سى و هشت روز آن قلعه را محاصره كرد . منجنيق را هم بر آن بست محاصره‌شدگان امان خواستند و به آنها امان داد و قلعه را فتح و تصرف كرد . هارون امان را حفظ و وفادارى كرد .\r\nچندين فتح ديگر نيز نمود .\r\nچون منصور از جنگ و غزا برگشت براى زيارت بيت المقدس رفت . يزيد بن منصور و عباس بن محمد بن على و فضل بن صالح بن على و على بن سليمان بن على همراه او بودند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمسلمين همه بسلامت مراجعت كردند و عدهء از آنها در كار زار كشته شده بودند .\r\nمهدى ابراهيم بن صالح را از امارت فلسطين بر كنار نمود .\r\n\r\nبيان حوادث\r\nدر آن سال مهدى امارت سراسر مغرب و آذربايجان و ارمنستان را به فرزند خود هارون واگذار كرد . ثابت بن موسى را هم مستوفى خراج آن ديار نمود يحيى بن خالد بن برمك هم رئيس ديوان رسائل بود .\r\nزفر بن عاصم از امارت جزيره بر كنار و عبد اللّه بن صالح بجاى او منصوب شد .\r\nسعيد بن دعلج را از طبرستان و روميان بر كنار و ايالت آنجا را بعمر بن علاء واگذار كرد .\r\nيحيى حرشى را از اصفهان عزل و بجاى او حكم بن سعيد را نصب نمود .\r\nمهلهل بن صفوان را از گرگان بر كنار و آنجا را بهشام بن سعيد واگذار كرد .\r\nامير مكه و طائف و يمامه جعفر بن سليمان و امير كوفه اسحاق بن صباح و والى بصره و فارس و بحرين و اهواز محل بن سليمان بودند .\r\nدر سند نصر بن محمد بن اشعث و در موصل محمد بن فضل بودند .\r\nعلى بن مهدى امير الحاج شده بود .\r\nعبد الرحمن اموى امير اندلس تظاهر كرد كه قصد لشكر كشى بكشور شام دارد كه بادعاى خود بنى العباس را نابود كند و انتقام بكشد . سليمان بن يقظان مخالفت و تمرد كرد . همچنين حسين بن يحيى بن سعيد بن سعد بن عثمان انصارى در « سرقسطه » تمرد كرد و كار هر دو بالا گرفت . عبد الرحمن ناگزير از تصميم خود منصرف شد .\r\nموسى بن على بن رباح لخمى درگذشت .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n( على ) بضم عين بتصغير .\r\n( رباح ) با باء يك نقطه .\r\nابراهيم بن طهمان كه دانشمند و اهل نيشابور بود در مكه وفات يافت .\r\nابو الأشهب جعفر بن حيان در بصره وفات يافت .\r\nبه كار بن شريح قاضى موصل كه دانشمند بود درگذشت . بعد از او ابو مكرز فهرى كه نامش يحيى بن عبد اللّه بن كرز بود قاضى آن ديار شد .\r\n\r\nسنه صد و شصت و چهار\r\nدر آن سال عبد الكبير بن عبد الحميد بن عبد الرحمن بن زيد بن خطاب از محل « درب الحدث » به قصد غزا لشكر كشيد . ميخائيل و « طازاذ » ارمنى بطريق با عده نود هزار مرد جنگى بمقابله او رسيدند . عبد الكبير ترسيد و مردم را از جنگ بازداشت . ناگزير سپاه خود را برگردانيد . مهدى خواست او را بكشد براى او شفاعت شد او را بزندان سپرد .\r\nمهدى محمد بن سليمان را از امارت بصره بر كنار كرد و ساير كارها را هم از او گرفت و صالح بن داود را بجاى او منصوب نمود .\r\nمهدى براى حج راه مكه را گرفت چون بعقبه رسيد بر كمى آب آگاه شد ترسيد آب براى مردم كافى نباشد خود هم بتب مبتلا شد ناگزير برگشت و برادر خود صالح را امير الحاج نمود مردم هم دچار عطش شديد شدند نزديك بود هلاك شوند . مهدى بر يقطين غضب كرد كه او عهده‌دار آبيارى و حفر چاه يا حمل آب بود .\r\nعبد اللّه بن سليمان را هم از حكومت يمن منفصل كرد كه بر او خشم گرفته بود . هنگام كوچ كردن هم كسانى را فرستاد كه بارهاى او را تفتيش و دارائى او را رسيدگى كنند .\r\nمنصور بن يزيد بن منصور را بحكومت يمن منصوب كرد .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nايالت افريقا را بيزيد بن حاتم سپرد .\r\nحكومت موصل به عهده محمد بن فضل بود .\r\nعمال و حكام هم همانند كه بودند و پيش ازين نام آنها برده شده بود .\r\nدر آن سال عبد الرحمن اموى سوى « سرقسطه » لشكر كشيد . قبل از آن ثعلبة بن عبيد را با سپاهى انبوه فرستاده بود .\r\nسليمان بن يقظان و حسين بن يحيى هر دو بر خلع عبد الرحمن متفق شده بودند چنان كه اشاره نموديم . ثعلبه با هر دو جنگ كرد و نبرد سختى رخ داد .\r\nروزى پس از جنگ ثعلبه بخيمه خود برگشت : سليمان غفلت او را مغتنم شمرد حمله كرد و او را گرفت . سپاه عظيم او پراكنده شد . سليمان از پادشاه فرنگ كه « قارله » بود استدعا نمود كه به يارى او بيايد و او شهر را تسليم وى كند و ثعلبه ( گرفتار ) را هم به او بسپارد . چون پادشاه فرنگ رسيد ديد در دست سليمان غير از ثعلبه چيزى نبود او ثعلبه را ربود و برگشت . او تصور مىكرد كه با گرفتن ثعلبه خواهد توانست يك فدا و بهاى عظيمى بدست آرد ولى عبد الرحمن اعتنا نكرد و پس از مدتى ( كه نااميد شدند ) كسانى را وادار كرد كه او را از فرنگ بخواهند فرنگيان هم او را برايگان آزاد كردند .\r\nعبد الرحمن سوى « سرقسطه » لشكر كشيد . فرزندان خود را با عده بهر سو فرستاد كه دشمنان را سركوبى كنند و پس از پيروزى همه در « سرقسطه » جمع شوند حسين بن يحيى ( يار و همكار خود ) سليمان بن يقظان را كشت و خود به تنهائى در « سرقسطه » حكومت نمود . عبد الرحمن رسيد و شهر را از هر طرف محاصره كرد و فرزندان او هم يكى بعد از ديگرى رسيدند و مخالفين را همراه خود آورده بودند و به او خبر دادند كه همه مطيع شده‌اند حسين ( كه محاصره شده بود ) اظهار اطاعت كرد عبد الرحمن هم طاعت وى را پذيرفت و فرزندش سعيد را گرو گرفت و از محاصره او دست برداشت .\r\nبعد از آن عبد الرحمن بلاد فرنگ را قصد كرد و سخت آسيب رسانيد و\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nغارت كرده و برده بسيار برد تا به محل « قلهره » رسيد و شهر « فكير » را گشود و چند قلعه در آنجا ويران كرد و سوى « بشكنس » لشكر كشيد و در پيرامون قلعه « مثمين » اقرع » لشكر زد و بعد آن را گشود .\r\nپس از آن سوى « ملدوثون بن اطلال » پيش رفت و قلعه او را محاصره كرد .\r\nسپاهيان بر كوه صعود كردند و با محاصره‌شدگان نبرد نمودند و با قوه و غلبه قلعه را گشودند پس از فتح با خاك يكسانش كردند . سپس به شهر « قرطبه » برگشت .\r\nدر آن روزگار ميان بربريان « بلنسبه » و بربريان « شنت بريه » فتنه و جدال رخ داد تا بجنگ خونين و كشتارهاى گوناگون كشيد . بسيارى از آنها در اندلس كشته شدند و وقايع دو قبيله مذكور معروف و مشهور است .\r\nدر آن سال شيبان بن عبد الرحمن ابو معاويه تميمى نحوى در بصره وفات يافت . همچنين عبد العزيز بن ابى سلمه ماجشون و عيسى بن على بن عبد اللّه بن عباس عم منصور درگذشتند . گفته شده شخص اخير الذكر در سنه صد و شصت و سه وفات يافت كه سن او بالغ بر هفتاد و هشت سال گفته شده هشتاد سال بود .\r\nسعيد بن عبد العزيز دمشقى و سلام بن مسكين نمرى ازدى ابو روح و مبارك بن فضاله بن اميه قرشى مولاى عمر بن الخطاب درگذشتند .\r\n\r\nسنه صد و شصت و پنج\r\n\r\nبيان جنگ و غزاى روم\r\nدر آن سال مهدى فرزند خود رشيد ( هارون ) را براى جنگ و غزاى « صائفه » تجهيز و روانه كرد و آن در ماه جمادى الاخره ( دوم ) بود .\r\nعده سپاه او بالغ بر نود و پنج هزار و نه صد و نود و سه مرد جنگى بود .\r\nربيع نيز همراه او بود و هارون در بلاد روم پيش رفت . سپاه نقيطا . قومس\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nقوامسه ( امير الامراء ) بمقابله او مبادرت كرد . او مبارز خواست و يزيد بن مزيد شيبانى تن بتن با او نبرد كرد و سخت او را مجروح نمود . روميان همه گريختند و يزيد لشكرگاه آنها را غارت كرد پس از آن بدمشق رفت كه او مرزبان و فرمانده كل پاسگاهها بود . پس از آن مبلغ صد و نود و سه هزار و چهار صد و پنجاه دينار نقد و بيست و يك هزار هزار و چهارده هزار و هشتصد درهم نقد با خود حمل كرد و بهارون الرشيد در خليج « قسطنطيسه » ملحق شد .\r\nدر آن هنگام ملكه روم « اغطسه » همسر « اليون » بود زيرا فرزندش خرد - سال بود و چون پدر او درگذشت مادرش زمام را گرفت . او با هارون الرشيد صلح كرد به شرط اينكه جزيه و فديه بدهد و در عرض راه هنگام بازگشت بازارها را به روى سپاه او باز و رهنمايان را همراه او روانه كند زيرا او در تنگناى پر خطر بوده و ملكه شروط صلح را پذيرفت . مبلغ جزيه و فديه سالانه هفتاد هزار دينار مقرر شد . او ( هارون با سپاه خود ) مراجعت نمود .\r\nمتاركه جنگ براى مدت سه سال منعقد گرديد .\r\nغنيمت مسلمين تا هنگام انعقاد صلح پنج هزار و ششصد و چهل و سه انسان اسير و بيست هزار رأس چهار پاى آماده با لگام و زين . صد هزار راس گاو و گوسفند كه ذبح شد .\r\nتلفات روميان كه در وقايع كشته شده بودند پنجاه و چهار هزار مرد و از اسراء كه سر بريده شدند دو هزار و نود گرفتار بوده .\r\n\r\nبيان حوادث\r\nدر آن سال خلف بن احمد از حكومت رى بر كنار و بجاى او عيسى مولاى جعفر برقرار شد .\r\nصالح بن منصور امير الحاج شد .\r\nعمال و حكام سال پيش هم به حال خود مانده بودند بجز بصره كه پيشنماز\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو متصدى وقايع و حوادث آن روح بن حاتم بود .\r\nمعلى مولاى مهدى امير دجله و بحرين و كسكر و اهواز و فارس و كرمان حاكم موصل هم احمد بن اسماعيل بن على بن عبد اللّه بن عباس بود .\r\nدر آن سال حسين بن يحيى در سرقسطه خيانت كرد و پيمان را شكست .\r\nعبد الرحمن هم ثمامه بن علقمه را با سپاهى عظيم براى سركوبى او فرستاد جنگ رخ داد و گروهى از اتباع حسين گرفتار شدند كه يكى از آنها فرزند حسين يحيى بود آنها را نزد امير عبد الرحمن فرستاد و او همه را كشت .\r\nثمامه بن علقمه قلعه حسين را محاصره كرد .\r\nامير عبد الرحمن در سنه صد و شصت و شش خود شخصا سوى « سرقسطه » لشكر كشيد و محاصره را سختتر كرد و قلعه را بمنجنيق بست . عده منجنيقها بالغ بر سى و شش عراده بود . قلعه را با قوه و نبرد گشود و حسين را با بدترين وضعى كشت و مردم « سرقسطة » را تبعيد كرد زيرا سوگند ياد كرده بود پس از آن آنها را برگردانيد .\r\nدر آن سال يزيد بن منصور بن عبد اللّه بن يزيد بن شهر بن مثوب كه از اولاد شهر ذو الجناح حميرى كه دائى منصور و والى يمن و بصره و امير الحاج بود درگذشت .\r\nفتح بن وشاح موصلى زاهد هم وفات يافت .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nسنه صد و شصت و شش\r\nمهدى براى ولايت‌عهد ( دوم ) هارون الرشيد پس از موسى هادى بيعت گرفت و او را لقب رشيد داد .\r\nعبيد اللّه بن حسن عنبرى از قضاء بصره بر كنار شد .\r\nخالد بن طليق بن عمران بن حصين بقضاء منصوب شد ولى اهالى بصره او را قبول نكردند .\r\n\r\nبيان گرفتارى يعقوب بن داود\r\nدر آن سال مهدى بر وزير خود يعقوب بن داود بن طهمان غضب كرد .\r\nآغاز كار و اشتهار خاندان يعقوب چنين بود كه داود بن طهمان كه پدر يعقوب باشد منشى و رئيس دفتر نصر بن سيار بود . همچنين برادران او ( پيوسته بنصر بودند ) .\r\nچون يحيى بن زيد ( بن على بن الحسين ) قيام و ظهور كرد هر چه نصر مىكرد و مىگفت او بيحيى ميرسانيد چون ( يحيى ) كشته شد و ابو مسلم بخونخواهى او قيام كرد داود نزد ابو مسلم رفت و اطلاع داد كه به جريان كار يحيى و نصر آگاه بوده ( و نسبت به او مساعدت مىكرد ) ابو مسلم به او امان داد و مال او را ربود كه در زمان نصر اندوخته بود .\r\nچون داود درگذشت فرزندان او كه عالم و دانشمند و اديب و بر احوال مردم و داستانها و اشعار آگاه بودند رشد يافتند ولى نزد بنى العباس مقام و منزلتى نداشتند و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nچون پدرشان بدان حال ( منتسب بدشمن كه نصر باشد ) بود و طمع و اميد بتقرب آن دستگاه نمانده بود زيرا پدرشان منشى نصر بود .\r\nآنها بعقايد زيديها معتقد شدند و بخاندان حسين ( بن على ) گرويدند و اميدوار شدند كه زيديها در آينده داراى دولت و مقام خلافت بشوند .\r\nداود ملازم و مصاحب ابراهيم بن عبد اللّه بن حسن شد . او و برادرانش به او گرويدند و با او قيام كردند . چون ابراهيم كشته شد منصور آنها را تعقيب و يعقوب و على ( بن داود ) را دستگير كرد و بزندان سپرد .\r\nچون منصور درگذشت مهدى هر دو را آزاد كرد . حسن بن ابراهيم نيز در زندان بود و يعقوب بسبب حسن چنان كه گذشت بخليفه رسيد ( گزارش فرار او را داد ) گفته شد : او بسبب جاسوسى ضد آل على مقرب گرديد . اندك اندك كار او بالا گرفت تا وزير شد .\r\nمهدى مىگفت : من در خواب كسى را بصفت يعقوب ديده بودم كه به من گفته شد او را وزير خود كن من همچنين كردم . چون او را در بيدارى ديدم و دانستم او همان كسى بود كه در خواب ديده بودم و من او را بوزارت گماشتم .\r\nچون بوزارت رسيد زيديها را از هر طرف گرد آورد و به كارهاى شرق و غرب گماشت و امور خلافت را به آنها سپرد . براى همين بود كه بشار چنين گفت و سرود :\r\n بنى اميه هبوا طال نومكم * ان الخليفة يعقوب بن داود\r\nضاعت خلافتكم يا قوم فالتموا * خلافة اللّه بين الزق و العود \r\nيعني اى بنى اميه بيدار شويد كه خواب شما بدرازا كشيد . بدرستيكه خليفه يعقوب بن داود است خلافت شما اى قوم گم شده است هان آن را ميان نى و عود جستجو كنيد ( كه بنى العباس سرگرم طرب هستند و كارها را بيعقوب سپرده‌اند ) موالى ( ياران و پيوستگان ) مهدى بر او رشك بردند و سعايت و تفتين كردند بمهدى گفتند كه شرق و غرب در دست يعقوب و ياران يعقوب است همين قدر بس است كه به آنها بنويسد و آنها خواهند شوريد و او دنيا را براى اسحاق بن فضل خواهد گرفت ( خلافت را به او\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nخواهد داد ) مهدى بر او خشم گرفت و كينه او را در دل نهفت .\r\nچون مهدى محل عيسى آباد را ساخت يكى از غلامان او به او گفت : احمد بن اسماعيل بن على ( پسر عم منصور ) گفت : مهدى يك نزهتگاه ساخته كه بر آن پنجاه هزار هزار از بيت المال صرف كرده . مهدى آن گفته را در دل نهفت و بعد فراموش كرد كه گوينده آن احمد بن اسماعيل است گمان كرد كه گوينده يعقوب بن داود است .\r\nيعقوب نزد او بود كه ناگاه بر او غضب كرد و او را لگد زد و بر زمين انداخت و گفت :\r\nتو چنين و چنان گفته بودى ؟ گفت به خدا گفتم و نشنيدم .\r\nنمامان و بدگويان شبانه خبر مىدادند و تصور مىكردند كه بامدادان بر او غضب خواهد كرد و او را بزندان خواهد سپرد ولى چون صبح مىشد او را مىپذيرفت تبسم مىكرد و حال او را مىپرسيد كه چگونه شب را گذرانيده است . مهدى زن باز و مفرط در عيش بود يعقوب هم مطابق ميل او سخن مىگفت و او خشنود مىشد و با همان حديث زنانه از هم جدا مىشدند و خشنود و خرسند بودند . يعقوب مركبى داشت كه بر آن سوار مىشد طيلسان هم داشت . غلامى داشت كه جلودارش بود روزى غلام در حال جلودارى بخواب فرو رفت . طيلسان يعقوب افتاد و خش خش كرد . مركب رميد و راكب را بر زمين زد . يعقوب افتاد و برخاست نزديك مركب برود كه مركب به او لگد زد و پايش را شكست . مدتى بسترى و نتوانست حاضر شود مهدى بعيادت او رفت در مدتى كه او بسترى بود مغرضين فرصت بدست آوردند و مهدى را ضد او تحريك كردند . مهدى بر او غضب كرد و بعد او را در زندان نصر افكند ياران و عمال و حكام او را گرفت و حبس كرد .\r\nيعقوب بن داود گويد : روزى مهدى مرا نزد خود خواند . من بر او وارد شدم .\r\nاو بر بسترى نشسته بود كه به شكل يك گلستان بافته و ساخته شده . در آن بساط انواع اقسام گل و ريحان برنگهاى مختلف و دلنشين در آن نقش شده بود . خود بساط در يك باغ گسترده شده و در آن باغ درختهاى ميوه‌دار مانند سيب و گلابى و شليل به او احاطه كرده بود علاوه بر آن گل و لاله از طرف زينت بخش آن مجلس بود كه من بهتر از آن منظر\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nنديده بودم به من گفت : اى يعقوب اين محفل را چگونه مىبينى . من گفتم : با نهايت حسن و زيبائى . خداوند امير المؤمنين را از آن بهره‌مند كند گفت : اين باغ با هر چه در آن هست براى تو و ملك تست . من هم براى او دعا كردم .\r\nپس از آن به من گفت : اى يعقوب من حاجتى دارم مىخواهم آن را برآورده كنى .\r\nگفتم : امر امير المؤمنين با گوش فرمان نيوش اطاعت مىشود . مرا به خدا و سر خود سوگند داد كه من آن را انجام دهم من هم قسم ياد كردم كه خواهم كرد . گفت : اين فلان بىفلان از اولاد على بن ابى طالب است ميخواهم كار او را بسازى و مرا از رنج او رها كنى به شرط تعجيل . گفتم : مىكنم من آن باغ و بساط و كنيز و اثاث را گرفتم مهدى علاوه بر آن صد هزار درهم هم به من داد من از فرط خرسندى بملاقات و وصال كنيز زيبا او را داخل يك محل كردم فاصله ما بين من و آن كنيز فقط يك پرده بود كه بايد اول به كار آن مرد علوى برسم . مرد علوى را هم آوردند من از او تحقيق كردم او را خردمند و بزرگوار ديدم . حال خود را خوب شرح داد به من گفت : اى يعقوب واى بر تو چگونه نزد خدا خواهى رفت و حال اينكه خون من به گردن تست . من مردى از نسل فاطمه دختر محمد هستم گفتم نه به خدا هرگز چنين كارى نخواهم كرد . يا تو مىتوانى نسبت به من كار نيك كنى كه خود در نجات خويش مرا يارى كنى ؟ گفت : آرى . اگر تو مرا نجات دهى من سپاسگزار و در حق تو دعاى بسيار خواهم كرد و براى بخشيدن گناه تو مغفرت خواهم خواست من از او پرسيدم كدام راه براى تو بهتر خواهد بود كه از آن راه بگذرى ؟ گفت : فلان راه . من هم كسى را خواندم كه آن مرد علوى به او اعتماد و وثوق داشت . چون حاضر شد علوى را به او سپردم و مال هم به او دادم ( تا او را به مقصد برساند ) .\r\nآن كنيز ( كه معلوم شد براى تجسس به من بخشيده شده ) بمهدى خبر رسانيد ( كه خود پشت پرده شاهد مذاكره ما بود ) . مهدى هم فورا كسانى فرستاد كه علوى و رهنما و مال را گرفتند . روز بعد مرا احضار كرد ( و من غافل بودم ) به من گفت : با علوى چه كردى گفتم : او را كشتم . به من گفت : سوگند ياد كن . من هم به خدا سوگند\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nياد كردم . گفت : بگو بسرت قسم من او را كشتم . من هم گفتم بسرت قسم . گفت : اى غلام هر كه و هر چه در حجره نهفته است آشكار كن غلام رفت و علوى و رهنما و مال را حاضر كرد . من در كار خود حيران شدم . نتوانستم چيزى بگويم . مهدى گفت :\r\nخون تو براى من حلال شده ولى نه . او را ببريد در مطبق ( زندان مخصوص رجال ) حبس كنيد . در آن مطبق براى من يك چاه حفر كردند و مرا با طناب در قعر آن انداختند من در آن چاه مدتى ماندم كه خود عدد روز و ماه و سال را نمىدانستم . كور هم شدم و موى سر و تنم مانند بهائم بلند شد . من در آن حال بودم كه مرا از چاه بيرون كشيدند و گفتند : بر امير المؤمنين سلام كن . من هم سلام كردم . او از من پرسيد : من كدام امير المؤمنين هستم ؟ گفتم : مهدى . گفت : خداوند مهدى را بيامرزد گفتم : هادى گفت : خداوند هادى را بيامرزاد . گفتم : رشيد گفت : آرى هر چه ميخواهى بگو گفتم : ميخواهم در مكه مجاور و معتكف شوم زيرا ديگر براى من آرزوئى نمانده است او اجازه داد و من هم به مكه رفتم . او هم پس از مدتى درگذشت .\r\nيعقوب قبل از محبس از مقام و وضع خود بستوه آمده بود . نديمان با مهدى سرگرم باده‌گسارى بودند كه او بمهدى پند مىداد و وعظ مىكرد و مىگفت : تو مرا براى چنين حالى وزير نكردى چگونه پس از نماز پنجگانه در مسجد جامع براى باده نوشى مىنشينى و ديگران را بمىگسارى وادار مىكنى او بر مهدى سخت گرفت و او را از شرب منع كرد تا گفته شد :\r\n قدع عند يعقوب بن داود جانبا * و اقبل على صهبا ، طيبة النشر \r\nيعنى : يعقوب بن داود را كنار بگذار و رو بمى خوشگوار و خوشبو آر .\r\nروزى يعقوب درباره يك كار كه مهدى ميخواست انجام بدهد به او گفت : به خدا اين كار اسراف است ( عبارت اين است : سرف . كه مهدى گفت : براى شرف مصحف كه يك نحو جناسى و لطف دارد ) مهدى گفت : واى بر تو اى يعقوب اسراف درخور اشراف است . اگر اسراف نبود توانگران از تهى دستان شناخته و ممتاز نمىشدند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nبيان حوادث\r\nدر آن سال مهدى سوى گرگان رفت ابو يوسف يعقوب بن ابراهيم را براى قضاء ( قاضى القضاة ) برگزيد .\r\nبريه ( پست ) را ما بين مكه و مدينه دائر و برقرار كرد كه بر استر و اشتر حمل شود . قبل از آن بريد نبود .\r\nدر آن سال خراسان ( اهالى خراسان ) بر مسيب بن زهير شوريدند فضل بن سليمان طوسى را كه ابو العباس باشد براى ايالت خراسان برگزيد و سيستان را هم ضميمه خراسان نمود . او تميم بن سعيد بن دعلج را بدستور مهدى بايالت سيستان برگزيد .\r\nدر آن سال مهدى داود بن روح بن حاتم و اسماعيل بن مجالد و محمد بن ابى ايوب مكى و محمد بن طيفور را باتهام زنديق بودن گرفت و آنها را توبه داد و رها كرد . داود را نزد پدرش كه والى بصره بود فرستاد و به او دستور داد كه فرزندش را تربيت و تأديب كند ( كه زنديق نشود ) .\r\nدر آن سال ابراهيم بن يحيى بن محمد بن على بن عبد اللّه بن عباس را بحكومت مدينه منصوب كرد .\r\nوالى مكه و طائف عبيد اللّه بن قثم بود .\r\nدر آن سال منصور بن يزيد بن منصور از ايالت يمن عزل و عبد اللّه بن سليمان ربعى بجاى او نصب شد .\r\nعبد الصمد بن على را هم از زندان آزاد كرد ابراهيم بن يحيى امير الحاج شده بود .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nوالى كوفه هاشم بن سعيد و حاكم بصره روح بن حاتم و قاضى آن ديار خالد بن طليق بودند .\r\nامير دجله و كسگر و بصره و بحرين و اهواز و فارس و كرمان معلى مولاى مهدى بود .\r\nوالى مصر ابراهيم بن صالح بود .\r\nامير افريقا يزيد بن حاتم و والى طبرستان و رويان و گرگان يحيى حرشى بود .\r\nحاكم دماوند و « گمش » فراشه مولاى مهدى و حاكم رى سعد مولاى ديگرش بودند .\r\nاحمد بن اسماعيل هاشمى حاكم موصل بود گفته شده او نبوده موسى بن كعب خثعمى بوده . قاضى آن بلاد هم على بن مسهر بن عمير بود .\r\nدر آن سال غزاى « صائفه » ( روم ) به عمل نيامد زيرا متاركه جنگ بين طرفين منعقد شده بود .\r\nدر آن سال بشار بن برد اعمى ( شاعر بزرگ ايرانى نژاد و عربى زبان ) بتهمت زنديق بودن كشته شد .\r\nدر آن سال جراح بن مليح رواسى كه پدر وكيع بود در گذشت .\r\nمبارك بن فضاله و حماد بن سلمه بصرى درگذشتند .\r\nدر آن سال عبد الرحمن اموى امير اندلس برادر زاده خود مغيرة بن وليد بن معاوية بن هشام و هذيل بن صميل و سمرة بن جبله را كشت زيرا آنها براى خلع او توطئه چيده و با علا بن حميد متفق شده بودند كه او خبر آنها را داد و بدان وسيله مقرب شد .\r\n\r\nسنه صد و شصت و هفت\r\nدر آن سال موسى هادى با سپاهى عظيم و وسايل بى مانند كه كسى مثل آنها را فراهم نكرده بود براى جنگ « وندادهرمز » و شروين امير طبرستان بگرگان لشكر كشيد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمهدى موسى بن ابان بن صدقه را منشى و رئيس ديوان رسائل هادى نمود محمد بن جميل را هم فرمانده سپاه كرد . نفيع مولاى منصور را حاجب هادى قرار داد .\r\nعلى بن عيسى بن ماهان را رئيس نگهبانان هادى نمود .\r\nهادى سپاهى براى جنگ با آن دو امير ( مذكور ) بفرماندهى يزيد بن مزيد فرستاد . يزيد هم هر دو را محاصره كرد .\r\nدر آن سال عيسى بن موسى در كوفه در گذشت روح بن حاتم قاضى را شاهد مرگ ( طبيعى ) او قرار داد همچنين گروهى از عيان او را به خاك سپردند . عمر او شصت و پنج سال بود او مدت بيست و سه سال ولى عهد بود . پيش از اين چگونگى ولايت‌عهد و عزل او را شرح داده بوديم .\r\nدر آن سال مهدى بتعقيب زنديقان كوشيد آنها را همه جا كشت .\r\nيزيد بن فيض را دستگير كرد او بجرم زنديق بودن خود اعتراف نمود بزندانش سپرد كه از مجلس گريخت و مهدى نتوانست او را پيدا كند كسى كه متصدى كار زنديقان بود كلوذانى ( نسبت بيكى از قراى بغداد ) بود .\r\nدر آن سال مهدى ابو عبيد اللّه را از ديوان رسائل عزل و بجاى او ربيع را نصب نمود . و با در بغداد شيوع يافت .\r\nابان بن صدقه منشى هادى درگذشت ابو خالد احول ( چپ چشم ) بجاى او منصوب شد .\r\nدر آن سال مهدى دستور داد كه كعبه را توسعه دهند همچنين مسجد پيغمبر .\r\nمتولى و مباشر ساختمان لطفى بن موسى بود كه بدان مقام تا وفات مهدى باقى ماند .\r\nمسجد جامع موصل را نيز توسعه داد .\r\nمن ( مؤلف ) در سنه ششصد و سه لوحى در ديوار آن مسجد ديدم كه تا زمان من مانده بود ( از بنا و توسعه مسجد حكايت مىكرد ) در آن سال يحيى حرشى از ايالت طبرستان و رويان بر كنار و عمر بن علاء بجاى او منصوب شد .\r\nفراشه مولاى مهدى براى حكومت گرگان برگزيده شد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدر سيم ماه ذى الحجه عالم تاريك شد و تا نيمه روز تاريكى مانده بود .\r\nدر آن سال مهدى بغزاى صائفه ( روم ) دستور نداد زيرا متاركه جنگ بين مسلمين و روميان به حال خود مانده بود .\r\nامير الحاج ابراهيم بن يحيى بن محمد بن على بن عبد اللّه بن عباس بود كه در عين حال امير مدينه هم بود پس از اداء حج درگذشت .\r\nاسحاق بن عيسى بن على جانشين او شد عقبة بن مسلم هنائى با خنجر مردى گمنام در بغداد كشته شد .\r\nوالى يمن سليمان بن يزيد حارثى و حاكم يمامه عبد اللّه بن مصعب زبيرى و امير بصره محمد بن سليمان و قاضى آنجا عمر بن عثمان تيمى و حاكم موصل احمد بن اسماعيل هاشمى بودند . گفته شده موسى بن كعب بود .\r\nساير شهرها به حال سابق بود .\r\nدر آن سال جعفر احمر ابو شيبه درگذشت همچنين حسن بن صالح بن حبى كه از شيعيان پرهيزگار بود . سعيد بن عامر تنوخى هم درگذشت . همچنين حماد بن سلمة و عبد العزيز بن مسلم وفات يافتند .\r\nدر آن سال اعراب ما بين بصره و يمامه و بحرين شوريدند و راهزنى و كارهاى زشت كردند و نماز را هم ترك كردند ( از دين خارج شدند ) مهدى لشگرى براى سركوبى آنها فرستاد جنگى بسيار سخت رخ داد و اعراب پايدارى كردند تا آنكه تمام افراد لشگر را كشتند و بر قوه و نيرو و شوكت آنها افزوده شد و فساد آنها همه جا شيوع يافت .\r\n\r\nسنه صد و شصت و هشت\r\nدر ماه رمضان همان سال روميان پيمان را شكستند و عهد صلح مسلمين را نقض نمودند . مدت متاركه سى و دو ماه بود .\r\nعلى بن سليمان كه امير جزيره و قنسرين بود يزيد بن بدر بن بطال را با عده\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nسوار فرستاد كه پيروز شدند و غنيمت بدست آوردند .\r\n\r\nبيان خوارج موصل\r\nدر آن سال مردى از بنى تميم بنام ياسين قيام و خروج نمود . لشگر پادگان موصل بجنگ او رفت ولى لشگر شكست خورده منهزم گرديد .\r\nآن مرد خارجى بر ديار ربيعه و بيشتر جزيره غلبه كرد . او بعقايد صالح بن مسرح خارجى معتقد و مؤمن بود .\r\nمهدى ( خليفه ) ابو هريرة محمد بن فرخ قائد را براى جنگ او فرستاد .\r\nهمچنين هرثمة بن اعين مولاى بنى ضبه . هر دو با آن خارجى مقابله كردند او هم پايدارى كرد تا كشته شد . گروهى از اتباع او هم كشته شدند و بقيه گريختند .\r\n\r\nبيان مخالفت ابى الاسود در اندلس\r\nدر آن سال ابو الأسود محمد بن يوسف بن عبد الرحمن فهرى در اندلس شوريد .\r\nداستان او چنين بود . او در زندان عبد الرحمن در شهر قرطبه بازداشت شده بود . حبس او پس از فرار پدر و قتل برادر رخ داد .\r\nابو الاسود در زندان تظاهر بكورى كرد كه هيچ چيز نمىديد تا آنكه امير عبد الرحمن كورى او را باور نمود .\r\nدر زندان يك دالان زير زمينى بود كه بنهر بزرگ منتهى مىشد زندانيان از آن دالان خارج مىشدند و آب تنى مىكردند . زندان بان ابو الاسود را كه تظاهر بكورى مىكرد به حال خود مىگذاشتند زيرا يقين داشتند كه او كور بوده .\r\nچون او از ساحل رود برمىگشت التماس مىكرد كه كسى او را راهنمائى كند و مىگفت : كيست كه اين كور را بجاى خود هدايت كند . او غلامى داشت كه هميشه در كنار رود با او گفتگو مىكرد و كسى اعتراضى نمىكرد ( زيرا او كور و از احتمال\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nفرار دور بود ) ابو الاسود با غلام خود قرار گذاشت كه در آن طرف رود خيلى براى فرار آماده كند و او كرد .\r\nغلام با اسب منتظر شد و ابو الاسود با شنا از رود گذشت و به شهر طليطله پناه برد در آنجا بسيارى از مردم به او گرويدند و او براى جنگ عبد الرحمن اموى لشكر كشيد . در وادى احمر در « قسطلونه » جنگ واقع شد . ابو الاسود تاب پايدارى نياورد چهار هزار كشته داد و گريخت عدهء هم در رود نابود شدند . اموى ( عبد الرحمن ) گريختگان را تعقيب كرد و كشت تا از قلعه « رباح » گذشت .\r\nابو الاسود دوباره لشكرى فراهم و اموى را قصد كرد و آن در سنه صد و شصت و نه بود .\r\nچون مقدمه لشكر اموى رسيد ابو الاسود با اتباع خود گريخت . بسيارى از لشكر او كشته شد و عيال و خانواده او گرفتار شدند .\r\nاو تا سنه صد و هفتاد زنده بود و بعد در « طليطله » درگذشت .\r\nپس از مرگ او برادرش قاسم لشكرى جمع كرد و آماده نبرد شد . امير ( عبد الرحمن ) او را قصد كرد او هم بدون درخواست امان تسليم شد امير هم او را كشت .\r\n\r\nبيان حوادث\r\nدر آن سال « شيلون » پادشاه « جليقيه » درگذشت بجاى او « اذفونش » ( صحيح آن الفونس ) برگزيده شد . « مور قاط » بر او شوريد و او را كشت .\r\nكار آن سامان پريشان شد . حاكم « طليطله » از طرف عبد الرحمن لشكر كشيد و آن بلاد را گشود . غنايم و اسرا بدست آورد و بسلامت برگشت . ( وقايع اندلس ) .\r\nدر آن سال ابو القاسم بن واسول امير خوارج « سلجماسه » در حال نماز عشاء درگذشت . او مدت دوازده سال و يك ماه امير بود . پس از او فرزندش الياس امير ( خوارج ) شد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nدر آن سال مهدى سعيد حرشى را با چهل هزار سپاهى بطبرستان فرستاد .\r\nعمر كلوذانى متصدى تعقيب و قتل زنديقان درگذشت . محمد بن عيسى بن حمدويه بجاى او منصوب شد و او بسيارى از بدكيشان زنديق را كشت .\r\nعلى بن مهدى ( خليفه ) امير الحاج شد . او را ابن ريطه مىگفتند . ( مادرش ريطه بود ) .\r\nيحيى بن سلمة بن كهيل و عبد اللّه بن حسن عنبرى قاضى بصره و مندل بن على و محمد بن عبد اللّه بن علاثة بن علقمة قاضى و حسن بن زيد بن حسن بن على بن ابى طالب در گذشتند شخص اخير از طرف منصور امير مدينه بود و امارت او پنج سال به طول كشيد و بعد منصور او را بزندان بغداد سپرد و اموال او را ربود و چون مهدى بخلافت رسيد آزادش كرد . او كريم و سخى ولى از خانوادهء خود منحرف و بمنصور پيوسته بود .\r\nدر آن سال بشر بن ربيع و عبثر بن قاسم در گذشتند .\r\nعبثر بفتح عين بى نقطه و باء يك نقطه و ثاء سه نقطه است .\r\n\r\nسنه صد و شصت و نه\r\n\r\nبيان مرگ مهدى\r\nدر آن سال مهدى ابو عبد اللّه محمد بن عبد اللّه منصور در محل « ماسبندان » درگذشت .\r\nسبب خروج و سفر او بدان محل اين بود كه او تصميم گرفت فرزند خود موسى هادى را از ولايت‌عهد خلع كند و هارون را در آن مقام بر برادرش مقدم بدارد .\r\nهادى در گرگان بود مهدى به او اطلاع داد و براى همان تصميم احضارش نمود هادى رسول را تازيانه زد و از حضور خوددارى كرد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمهدى ناگزير او را قصد نمود و چون به محل « ماسبندان » رسيد طعامى تناول كرد و گفت من بدرون خوابگاه مىروم و مىخوابم مرا بيدار مكنيد تا آنكه خود برخيزم . او خوابيد و اتباع او هم همه خوابيدند ولى صداى گريه و زارى او آنها را بيدار كرد و بسوى او شتاب كردند . او گفت : ( در عالم رويا و خيال ) بر در اين بارگاه مردى ايستاد و اين شعر را انشاد كرد :\r\n كانى بهذا القصر قد باء اهله * و او حش منه ربعه و منازله\r\nو صار عميد القوم من بعد بهجة * و ملك انى قبر عليه جنادله\r\nفلم يبق الا ذكره و حديثه * تنادى عليه معولان جلائله \r\nپس از آن مدت ده روز زيست و بعد مرد .\r\nدر سبب مرگ او روايات مختلف آمده گفته شده : او براى شكار رفته و يك آهو را دنبال كرده بود . آهو بيك ويرانه پناه برد و سگهاى شكارى بدنبالش رفتند .\r\nمهدى كه سوار بود با اسب داخل خرابه شد چون خم شد و از در گذشت كمرش گير كرد و شكست و در همان حين در گذشت .\r\nباز گفته شد : يكى از كنيزان او زهرى در طعام ريخته كه هوى خود را مسموم كند او از آن طعام تناول كرد و مسموم شد و مرد . آن كنيز نتوانست بمهدى بگويد كه در اين طعام زهر ريخته شده . او فى الفور مرد .\r\nباز گفته شد . يك كنيز زيبا براى كنيز ديگر كه هوى او بوده گوجه فرستاده بود كه يك دانه آن بزهر آلوده شده و آن يك دانه از همه بهتر بود مهدى از آنجا مىگذشت آن يك دانه گوجه را تناول كرد و مسموم شد و در گذشت . او گوجه را دوست داشت چون آن يك دانه را تناول و بلع كرد فرياد زد آتش گرفتم . درون من سوخت . آن كنيز شنيد رسيد و جامه دريد و رخسار خود را نواخت و گفت : من خواستم به تو تنها اختصاص يابم كه ترا كشتم . نام آن كنيز حسنه بود او برگشت و علامت سياه ماتم را بر گنبد خود افراشت . ابو العتاهيه ( شاعر ايرانى نژاد ) گفت :\r\n رحى فى الوش و اقبلن عليهن المسوح * كل نطاح من الدنيا له يوم نطوح \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n ست بالباقى و لو عمرت ما عمر نوح * فعلى نفسك نح ان كنت لا بد تنوح \r\nيعنى با زيور و رخت رفتند ( كنيزها ) و با لباس ماتم برگشتند .\r\nهر سرسختى در دنيا دچار سرسخت بدترى خواهد شد ( كه به او شاخ مىزدند ) .\r\nهرگز جاويد آن نخواهى ماند حتى اگر مانند نوح عمر كرده باشى .\r\nتو بر جان خود نوحه و ندبه كن اگر از نوحه‌گرى ناگزير باشى .\r\nاو در بيست و دوم ماه محرم در گذشت .\r\nمدت خلافت او ده سال و يك ماه بود گفته شده : ده سال و چهل و نه روز . سن او چهل و سه سال بود . او زير يك درخت گردو به خاك سپرده شد كه هميشه زير سايه آن درخت مىنشست . هارون الرشيد بر نعش او نماز خواند .\r\nاو سفيدرو و بلند قد بود . گفته شده گندمگون بوده و در يك چشم وى يك لكه سفيد بود .\r\n\r\nبيان رفتار و سيرهء مهدى\r\nمهدى چون براى داورى و رد مظالم مىنشست دستور مىداد قضات را حاضر كنند كه در محضر او قضا كنند و حكم دهند . او مىگفت : همين بس است كه من از آنها شرمنده شوم ( و حكم بر حق دهم ) و اگر جز شرم من از آنها چيز ديگرى نبود براى ( عدالت ) من همين كافى بود ( كه حكم بر حق بدهم ) .\r\nروزى مهدى يكى از سالاران خود را مورد عتاب قرار داد و گفت : تا كى تو گناه مىكنى و من عفو كنم ؟ گفت : تا ابد ما بد خواهيم كرد و خداوند ترا زنده بدارد كه از ما عفو كن . مهدى شرمنده شد و از او گذشت و خشنود شد .\r\nمسور بن مساور گويد :\r\nوكيل مهدى يك ده را از من به زور گرفت . من هم بمهدى اين كلمه را نوشتم آيا تو ستم مىكنى ؟ آن رقعه بدست مهدى رسيد . مرا نزد خود خواند و گفت : آيا راضى هستى يكى از اين دو قاضى در كار تو داورى كند . در آن هنگام محمد بن علاثه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو عافيه قاضى ( هر دو قاضى بودند ) نشسته بودند . عم او عباس هم نشسته بود . مهدى مرا نزديك كرد و از چگونگى ستم پرسيد . من باندازهء نزديك او رفتم كه زانوى من ببستر خاص او رسيد پس از محاكمه و گفتگو پرسيد آيا راضى هستى كه يكى از اين دو قاضى بدعوى تو رسيدگى كند ؟ گفتم : آرى يكى از آن دو به كار من رسيدگى كرد و حكم داد و گفت : اى امير المؤمنين آن ملك را به او باز گردانيد .\r\nعباس عم خليفه ( كه در آنجا حاضر بود ) گفت : به خدا قسم اين محاكمه براى من از بيست هزار هزار درهم بهتر و ارجمندتر است ( از حيث عدالت ) .\r\nمهدى براى شكار و تفريح رفته بود از لشكر دور شد عمر بن ربيع مولاى او همراه بود از لشكر بريده و در راه درماندند . خليفه گفت : سخت گرسنه شده‌ام . از دور كلبه حقيرى نمايان شد . كلبه را قصد كردند . در خانه نبطى بود ( غير عرب و از بوميان بين النهرين كه به حال و دين خود مانده بود ) . او بقال بود هر دو بر او سلام كردند و او جواب داد . به او گفتند . آيا طعام دارى ؟ گفت : ماهى ريز شور و نان جو دارم . مهدى گفت : اگر روغن هم داشته باشى با آنها بيار گفت : روغن دارم . تره هم دارم . او هر چه گفته بود حاضر كرد و هر دو خوردند تا سير شدند . مهدى بعمر بن ربيع گفت : درباره اين وضع شعر بگو او گفت :\r\n ان من يطعم الربيثاء بالزيت و جز الشعير بالكرات * لحقيق بصفعة او بثنتين لسوء الصنيع او بثلاث \r\nيعنى كسى كه ماهى ريز شور و روغن و نان جو بدهد .\r\nدر خور يك ضربه بر سر يا دو ضربه يا سه ضربه مىباشد تا كيفر كار بد او شود مهدى گفت : بد گفتى و بايد چنين گفت : لحقيق ببدرة او بثنتين لحسن الصنيع او بثلاث يعنى او در خور يك كيسه درهم يا دو يا سه باشد كه پاداش نكوكارى او شود . در آن هنگام لشكر و بار و بنه و خزانه و غلامان رسيدند مهدى دستور داد به آن مرد نبطى سه كيسه درهم بدهند سپس از آنجا رفت .\r\nحسن وصيف گويد : طوفان و تند بادى وزيد كه ما همه پنداشتيم روز محشر\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nفرا رسيده من بجستجوى مهدى رفتم او را در حال سجده ديدم كه مىگفت :\r\nخداوندا امت محمد را حفظ كن . خداوندا دشمن ما را بهلاك ما شاد مكن .\r\nخداوندا اگر اين عالم را بسبب گناه من هلاك كنى پيشانى من كه در دست تست در خور عذاب است گفت ( حسن وصيف ) ناگاه طوفان بر طرف شد و ما آرام شديم .\r\nچون قاسم بن مجاشع تميمى در حال احتضار بود چنين وصيت كرد و مهدى را وصى خود قرار نمود وصيت او اين بود : « شهد اللّه انه لا إله الا هو و الملائكه و أولو العلم » تا آخر آيه و بعد از آيه چنين نوشت : قاسم هم بدان شهادت گواهى ميدهد و نيز شهادت مىدهم كه محمد بنده و پيغمبر خداست على بن ابى طالب وى پيغمبر و جانشين او و وارث امامت بعد از اوست . چون وصيتنامه را بمهدى دادند چون باينجا ( نام على ) رسيد وصيتنامه را انداخت و ديگر به آن نگاه نكرد .\r\nمهدى گويد : در يك شب ماهتابى مهدى را در يك ايوان در حال نماز ديدم .\r\nندانستم كه آيا او بهتر و زيباتر و باشكوهتر بود يا ايوان و آيا ماه روشنتر و دلپذيرتر بود يا لباس او . او اين آيه را در نماز مىخواند ! « فهل عسيتم ان توليتم ان تفسدوا فى الارض و تقطعوا ارحامكم » يعنى آيا در خيال و مقام اين هستيد كه اگر بر رأس كار قرار گيرد كه در روى زمين مرتكب فساد شويد و خويشان و ارحام خود را آزار دهيد - ( قطع ارحام . بريدن خويشاوندى ) او كه مرا ديد گفت : اى ربيع .\r\nگفتم : هان بفرمانم . گفت : موسى . من دانستم كه مقصود موسى بن جعفر است من او را حاضر كردم كه او در زندان من بود . مهدى نماز خود را بريد و گفت : اى موسى من اين آيه را خواندم ترسيدم كه خود خويشى را بريده و آزار داده باشم . تو تعهد كن كه ضد من قيام و شورش نكنى گفت : بلى چنين كنم او هم او را آزاد كرد .\r\nمحمد بن عبد اللّه بن محمد بن على بن عبد اللّه بن جعفر بن ابى طالب چنين گويد :\r\nدر آخر روزگار بنى اميه در عالم رويا و خواب چنين ديدم : داخل مسجد پيغمبر شدم سر بلند كردم و كتيبه مسجد را كه با كاشى نقش شده خواندم كه نوشته شده : اين است فرمان امير المؤمنين وليد بن عبد الملك ( كه دستور بناى مسجد و كتيبه را داده بود ) . ناگاهى صداى هاتفى بگوشم رسيد كه : اين نوشته محو\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nو بجاى آن كتيبه ديگرى نوشته خواهد شد كه مردى از بنى هاشم دستور آن را خواهد داد و نام آن مرد محمد خواهد بود كه بر آن كتيبه نوشته خواهد شد ( او گويد من بهاتف گفتم : ) نام من محمد است ( آيا من خواهم بود هاتف گفت ) او فرزند عبد اللّه است . گفتم : من فرزند عبد اللّه هستم آيا من خواهم بود ؟ گفت : فرزند عباس است من ديگر شك نداشتم كه خود آن مرد مورد گفتگو خواهم بود . در آن روزگار كه هنوز ما مهدى را نشناخته بوديم در اين حديث سخن مىگفتيم تا آنكه مهدى بخلافت رسيد و داخل مسجد پيغمبر شد . سر بلند كرد و كتيبه وليد و نام وليد را ديد گفت : من نام وليد را در اينجا مىبينم و اين نام تا امروز ثابت مانده است . آنگاه يك چهار پايه خواست و خود در پاى آن نشست و گفت : من از اينجا نمىروم ( تا بر اين چارپايه صعود نشود ) و اين نام محو نگردد آنگاه نام من بجاى آن ثبت شود . او همانجا نشست تا آنكار انجام گرفت .\r\nشبى مهدى در كعبه طواف مىكرد كه اين سخن را از يك زن شنيد :\r\nقوم من فقير و پريشانند .\r\nچشمه‌هاى روزى آنها خشكيد و دامهاى سنگين پشت آنها را خم كرد . سالهاى سخت آنها را گزيد و رنجور نمود . مردان آنها نابود شدند و اموال آنها بباد رفت بار عيال آنها گران شد . آنها گداى راه شده و در هر معبر و گذر تن بىرمق افتاده‌اند .\r\nخدا و رسول درباره آنها فرمان نگهدارى و غمخوارى داده آيا كسى هست كه در حق من نيكى كند اگر چنين كسى پيدا شود خداوند او را در اين سفر حفظ كند و خانوادهء وى را از خطر مصون بدارد . گفت : ( راوى ) مهدى دستور داد پانصد درهم به او بدهند .\r\nمهدى گويد : هيچ كس مانند كسى نخواهد بود كه مرا بعطاى سابق خود يادآورى كند و تكرار احسان را بخواهد . كه من نيكى را مكرر و احسان را موكد خواهم كرد .\r\nخوددارى متأخرين از كرم باعث خوددارى متقدمين از ادامه سپاس خواهد بود\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبشار بن برد ( شاعر كور ايرانى نژاد ) صالح بن داود برادر يعقوب را هجا كرده بود كه چنين گفت :\r\n هم حملوا فوق المنابر صالحا * اخاك فضجت من اخيك المنابر \r\nيعنى : آنها برادر ترا صالح بر منبرها بالا بردند كه منبرها از برادرت بستوه و فغان آمده بود . ( لايق منبر نبود ) يعقوب آن ناسزا را شنيد نزد مهدى رفت و گفت :\r\nاين كور كافر امير المؤمنين را هجا كرده است . مهدى پرسيد او چه گفته ؟ گفت :\r\nامير المؤمنين مرا از نقل آن معاف بدارد او اصرار كرد و يعقوب انشاد نمود :\r\n خليفة يزنى بعماته * يلعب بالدبرق و الصولجان\r\nابد لنا اللّه به غيره * و دس موسى فى حر الخيزران \r\nيعنى : خليفه با عمه‌هاى خود زنا مىكند با چوكان و گو بازى مىكند .\r\nخداوند بما غير از او ( خليفه ) ديگرى بدهد . موسى را به خيزران ( مادر موسى و هارون ) برگرداند .\r\nمهدى فرستاد او را جلب كردند ( بشار را ) . يعقوب ترسيد كه اگر او نزد مهدى برود مهدى را مدح كند و او از خوشى بگذرد . يعقوب كسى را فرستاد كه او را در محل حمارة در آب اندازد . ( او را كشت ) ياقوته ( دختر مهدى ) در گذشت . او آن دختر را بسيار دوست داشت و شيفته وى بود . يكدم او را مفارقت نمىكرد . به او لباس پسرانه مىپوشانيد و همه جا همراه خود مىبرد .\r\n( نام آن دختر فارسى و بانوچه بود كه مصغر بانو باشد ولى ناسخين چون معنى آن را نمىدانستند ياقوته كه مفرد مونث ياقوت باشد بجاى بانوچه نوشته . در طبرى هم باقونه آمده كه باز هم مصحف بانوچه است . در كتاب پرتو اسلام ترجمه همين مترجم تصريح شده كه مهدى در نام دختر خود از ايرانيان تقليد كرده و او را برسم ايرانيان در سوارى و تيراندازى و بىحجابى تربيت كرده بود ) .\r\nچون او مرد مردم براى تسليت و تعزيت داخل شدند . همه متفق شدند كه\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاز سخن و تعزيت شبيب بن شيبه بهتر و كوتاهتر و دلنشينتر نبود او گفت :\r\n- اى امير المؤمنين آنچه را خداوند براى او نزد خود آماده كرده از آنچه تو براى وى فراهم كرده بودى بيشتر و بهتر است .\r\nمن از خداوند ميخواهم كه ترا محزون و مفتون نكند و بر مصيبت وارده به تو اجر و در عاقبت كار صبر دهد و نعمتى را كه به تو داده از تو سلب نكند . چيزى كه در خور صبر و بردبارى و سكون است همانا كه از بازگشت آن نااميد شوى و براى برگردانيدنش چاره گزيرى نباشد .\r\n\r\nبيان خلافت هادى\r\nبراى خلافت هادى در روز وفات مهدى اقدام و مبادرت شد و او در آن هنگام در شهر گرگان اقامت داشت كه با مردم طبرستان در نبرد و ستيز بود .\r\nهنگام مرگ مهدى رشيد ( هارون ) در ما سبذان ( محل مرگ ) بود . سالاران و چاكران و فرماندهان نزد او جمع شدند و گفتند : اگر سپاهيان بر مرگ مهدى آگاه شوند خواهند شوريد عقيده ما اين است كه فرمان برگشت بدهى تا ما بتوانيم جنازه را در بغداد به خاك بسپاريم . هارون گفت : پدرم ( او را پدر مىخواند باصطلاح تركها اتابك ) يحيى بن خالد را نزد من بخوانيد . يحيى پيشكار هارون بود و تمام امور او بدست وى اداره مىشد . كه يحيى عهده‌دار كارهاى ايالت رشيد بوده و آن ايالت از انبار گرفته تا افريقا كه تحت تسلط وى بود . يحيى را نزد رشيد حاضر كردند .\r\nاز او پرسيد : تو در عقيده و راى اينها چه عقيده دارى ؟ گفت : من اين كار را صلاح نمىدانم و يقين دارم كه مرگ او هرگز مكتوم نخواهد ماند و ممكن است سپاهيان نعش او را بگيرند و بگويند ما اين جنازه را نمىگذاريم دفن شود مگر اينكه روزى سه سال پيش را بما بدهيد و شايد بيشتر هم بخواهند و بشورند و تحكم كنند . من عقيده دارم كه در همين محل به خاك سپرده شود و نصير را سوى امير المؤمنين هادى روانه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nكنى كه خاتم ( خلافت ) را به او بدهد همچنين قضيب ( عصاى خلافت ) و از طرف تو تسليت و تعزيت بگويد زيرا او عهده دار بريد است و خروج سفر او موجب نگرانى سپاهيان نخواهند بود ( كه تصور شود براى كار بريد رفته ) . آنگاه دستور بده كه بهر فردى از سپاهيان دويست درهم بدهند و فرمان برگشت بدهى كه آنها جز مراجعت و رسيدن بخانواده‌هاى خود آرزوئى ندارند . او هم بتدبير و مشورت يحيى عمل كرد . چون سپاهيان نقد را دريافت كردند همه فرياد زدند : بغداد و خود آنها شتاب كردند . چون ببغداد رسيدند و بر مرگ مهدى آگاه شدند بر خانه ربيع هجوم بردند و در خانه را آتش زدند و بزندان رفتند و زندانيان را رها كردند و مواجب را مطالبه نمودند .\r\nچون رشيد ببغداد رسيد خيزران ( مادر او ) ربيع و يحيى بن خالد را احضار كرد كه با آنها مشورت كند . ربيع نزد او رفت ولى يحيى خوددارى كرد زيرا مىدانست هادى تعصب و غيرت دارد و راضى نخواهد بود كه كسى نزد مادرش برود .\r\nيحيى مال را جمع كرد و بهر يكى از سپاهيان مواجب دو ساله داد تا آنها راضى شدند .\r\nهادى نامه بربيع نوشت و او را بقتل تهديد كرد ( كه چرا نزد مادرش رفته ) بيحيى هم نامه تشكر آميز نوشت و به او دستور داد كه پيشكار و ملازم هارون الرشيد باشد .\r\nربيع يحيى را دوست و به او اعتماد وثوق داشت ( هر دو ايرانى نژاد و اين دليل اتحاد ايرانيان است ) با او مشورت كرد كه چه بايد بكند تا هادى از او عفو نمايد .\r\nيحيى گفت : فضل فرزند خود را با هدايا روانه كن كه در عرض راه بهادى برسد .\r\nچون هدايا و تحف را دريافت كرد از ربيع خشنود شد . ربيع هم با يحيى همكارى كرد و يحيى براى هادى بيعت گرفت . رشيد هم به تمام اقطار مملكت نامه نوشت و براى هادى بيعت گرفت و خبر مرگ مهدى را به اطراف و اكناف داد .\r\nنصير خادم هم بگرگان رفت و خبر هلاك مهدى را بهادى داد و گفت : براى ( خلافت ) تو بيعت گرفته شده . هادى دستور داد منادى فرمان رحيل بدهد و خود با پست سريع السير سفر كرد تا ببغداد رسيد مدت سير و سفر او ( از گرگان تا بغداد ) بيست روز به طول كشيد و چون رسيد ربيع را بوزارت برگزيد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدر آن سال ربيع درگذشت .\r\nدر آن سال مهدى ( قبل از وفات ) بتعقيب زنديقان كوشيد و گروهى را كشت يكى از مقتولين على بن يقطين بود . يعقوب بن فضل بن عبد الرحمن بن عباس بن ربيعة بن حارث بن عبد المطلب ( پسر عم پيغمبر ) هم بتهمت زنديق بودن كشته شد .\r\nاو را نزد مهدى بردند و او اقرار كرد كه زنديق است . مهدى به او گفت : اگر آنچه را كه تو مىگوئى حق باشد بهتر اين بود كه براى محمد ( پيغمبر ) تعصب نمىكردى .\r\nاگر محمد نمىبود تو نمىبودى ( صاحب جاه نمىشدى ) به خدا قسم اگر من سوگند ياد نكرده بودم كه هاشمى نكشم ترا مىكشتم . او را بزندان سپرد چون هادى بخلافت رسيد او را كشت .\r\n( مهدى بهادى ) وصيت كرده بود كه فرزند داود بن على بن عبد اللّه بن عباس را بكشد كه زنديق بود او قبل از خلافت هادى در زندان مرد .\r\nچون يعقوب را كشت فرزندان او را نزد هادى بردند . دختر فاطمه كه از پدر بار دار بود اقرار كرد او را تهديد كردند از فرط بيم هلاك شد .\r\n\r\nبيان ظهور حسين بن على بن حسن\r\nدر آن سال حسين بن على بن حسن بن على بن ابى طالب در مدينه قيام و ظهور كرد . او شهيد فخ نزديك مكه بود .\r\nعلت خروج و قيام او اين بود كه هادى براى حكومت مدينه عمر بن عبد العزيز بن عبد اللّه بن عمر بن الخطاب را برگزيد .\r\nچون عمر مذكور بحكومت رسيد ابو الزفت حسن بن محمد محمد بن عبد اللّه و مسلم بن جندب شاعر هذلى و عمر بن سلام مولاى خاندان عمر را كه سرگرم باده‌گسارى بودند گرفت و بازداشت آنها را تازيانه زد و دستور داد به گردن آنها طناب انداخته در شهر مدينه بگردانند و رسوا كنند حسين بن على مذكور نزد عمر رفت و گفت :\r\nتو آنها را تازيانه زدى و حال اينكه حق نداشتى آنها را بزنى زيرا اهل عراق باده را\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمباح و روا مىدانند ( در مذهب ابو حنيفه الكل غير از شراب انگور روا مىباشد ) . چرا پس از ضرب آنها را كشيدى و رسوا كردى او دستور داد كه آنها را برگردانند و بزندان بسپارند .\r\nبعد از آن حسين بن على و يحيى بن حسن هر دو كفالت و ضمانت حسن بن محمد را كردند و عمرى ( از خاندان عمر كه عمر نام و حاكم بود ) او را آزاد كرد .\r\nبعضى از خاندان ابو طالب بعضى ديگر از افراد خانواده خود را ضمانت كرده بودند و آن اشخاص ضمانت شده براى اثبات وجود حاضر مىشدند . حسن بن محمد دو روز از حضور و اثبات وجود غيبت نمود . عمر ( حاكم ) حسين بن على و يحيى بن عبد اللّه را احضار و از غيبت حسن سؤال كرد . سخت گرفت و خشونت نمود .\r\nپس از آن يحيى سوگند ياد كرد كه نخواهد خوابيد مگر آنكه حسن را حاضر كند آنگاه در خانه را بكوبد و بگويد من حسن را همراه آورده‌ام .\r\nچون بيرون رفتند حسين گفت : سبحان اللّه چرا تو تسليم سخن او شدى از كجا تو حسن را پيدا و حاضر مىكنى ؟ تو بر چيزى سوگند ياد كردى كه بر آن قادر نخواهى بود . گفت : به خدا قسم من نخواهم خوابيد تا آنكه در خانه او را بكوبم و با شمشير داخل شوم . گفت : اين كار منافى تصميم ماست كه باتفاق ياران گرفته شده زيرا آنها تصميم گرفته بودند كه در موسم حج در مكه و منى جمع و قيام و خروج كنند . يحيى گفت : چنين چيزى از من سر زد . ( قسم خوردن و هجوم بر عمر ) ياران حسين ناگزير همان شب قيام و در آخر شب خروج نمودند .\r\nيحيى هم همان شب در خانه عمر را كوبيد و داخل شد ولى عمر را پيدا نكرد .\r\nياران حسين هنگام صبح به مسجد رفتند چون حسين نماز خواند مردم براى بيعت او ازدحام نمودند به شرط كتاب خداوند ( قرآن ) و سنت پيغمبر و برگزيدند كسى از خاندان محمد را كه بخلافت او همه راضى باشند خالد بربرى با عده دويست سپاهى رسيد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nعمر ( حاكم ) و وزير بن اسحاق ازرق و محمد بن واقد شروى با عدهء از مردم رسيدند .\r\nخالد نزديك ( حسين ) شد . يحيى و ادريس و فرزند عبد اللّه بن حسن برخاستند .\r\nيحيى او را ( با شمشير ) زد و بينى او را انداخت ادريس هم از پشت سر او را زد و انداخت و هر دو او را كشتند . اتباع خالد گريختند .\r\nعمر بمسوده ( شعار سياه ) پيوست اتباع حسين بر آنها ( اتباع بنى العباس كه شعار سياه داشتند ) حمله كردند آنها منهزم شدند . اتباع حسين بيت المال را غارت كردند كه بيشتر از ده هزار دينار در آن بود . گفته شده هفتاد هزار دينار . مردم متفرق شدند اهالى مدينه دروازه‌ها را بستند . روز بعد شيعيان ( پيروان - اتباع ) بنى العباس جمع شدند و جنگ را شروع كردند . جنگ واقع شد و عده بسيارى از طرفين كشته و مجروح شدند . جنگ تا ظهر كشيد و بعد طرفين دست برداشتند .\r\nروز بعد مبارك ترك كه براى حج رفته بود رسيد و باتباع بنى العباس پيوست نبرد بسيار سختى رخ داد و باز تا ظهر به طول كشيد . طرفين برگشتند و متفرق شدند .\r\nاتباع حسين به مسجد رفتند . مبارك بمردم وعده تجديد جنگ را داد . چون مردم از او غفلت كردند او سوار شد و قافله خود را برد و رفت چون مردم به قصد او رفتند او را پيدا نكردند مدت كمى جنگ كردند و هنگام غروب متفرق شدند .\r\nگفته شده مبارك بحسين پيغام داد به خدا قسم اگر من از آسمان ساقط شوم و مرغان گوشت مرا پاره پاره كنند براى من بهتر و آسانتر از اينكه يك خار در پاى تو بخلد يا يك موى از سر تو كم شود ولى بايد در ظاهر معذور شوم تو بر من شبيخون بزن و من خواهم گريخت . حسين عده فرستاد كه چون نزديك عده مبارك رسيدند تكبير و هياهو كردند و مبارك با عده خود منهزم شد .\r\nحسين با اتباع خود چند روزى براى تهيه ضروريات و اسلحه و تجهيز عده ماند و در بيست و چهارم ماه ذى القعده پس از پانزده روز نبرد از مدينه خارج شد .\r\nچون آنها از مسجد خارج شدند ( كه تحصن كرده بودند ) مردم به مسجد رفتند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاستخوانهاى باقى مانده از خوراك آنها و فضولات و آثار آنها را ديدند كه ناگزير در مسجد قضاى حاجت مىكردند . اهل مدينه مسجد را شستند . چون ميخواست از مدينه خارج شود ندا داد كه اى اهل مدينه خداوند بشما خير ندهد آنها پاسخ دادند : خداوند به تو خير ندهد و ترا برنگرداند .\r\nچون به مكه رسيدند ندا داد هر بنده كه از مالك خود بگريزد و بما ملحق شود آزاد خواهد بود غلامان و بندگان از هر مكان به او پيوستند خبر خروج او بهادى رسيد .\r\nدر آن هنگام گروهى از خانوادهء هادى براى حج سفر كرده بودند يكى از آنها سليمان بن منصور و ديگرى محمد بن سليمان بن على و عباس بن محمد على و موسى و اسماعيل دو فرزند عيسى بن موسى بودند .\r\nهادى بمحمد بن سليمان نوشت كه تو فرمانده لشكر محارب باش و او با عده و سلاح از بصره سفر كرده بود زيرا راه مخوف بوده . او با عده خود در وادى طوى تجمع نمودند كه براى عمره در حال احرام بودند و چون به مكه رسيدند طواف كردند تا عمره ( زيارت غير واجب ) را انجام دادند آنگاه دوباره در وادى طوى لشكر زدند شيعيان و پيروان بنى العباس و غلامان و سالاران آنها كه براى حج رفته بودند به آنها پيوستند روز ترويه ( از مراسم حج ) با اتباع حسين مقابله كردند عده از پيروان حسين كشته و مجروح و بقيه منهزم شدند . محمد بن سليمان وعده او به مكه رفتند در حالى كه از عاقبت كار حسين بى خبر بودند . چون به محل وادى طوى رسيدند مردى از خراسانيان به آنها رسيد و گفت : مژده اين سر حسين است ( كه آورده‌ام ) چون آن سر را تقديم كرد ضربتى بر پيشانى و ضربت ديگر پشت سر ديدند . ندا دادند كه هر كه بيايد در امان خواهد بود . حسن بن محمد بن عبد اللّه كه ابو الزفت باشد نزد محمد بن سليمان رفت و پشت سر او ايستاد ( كه مشمول امان شده بود ) كه عباس بن محمد نيز با محمد بن سليمان ايستاده بود ( و او بهر دو پناه برد ) موسى بن عيسى و عبد اللّه بن عباس بن محمد هر دو او را گرفتند و كشتند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nمحمد بن سليمان سخت خشمگين شد . سر مقتولين را جمع كرد كه بيشتر از صد سر بود ميان آنها سر حسن بن محمد بن عبد اللّه بن حسن بن حسن بن على بود . خواهر حسين هم اسير شد كه او را بزينب دختر سليمان سپردند . گريختگان با حاجيان آميختند و گم شدند .\r\nشش تن اسير هم نزد هادى بردند بعضى را كشت و بعضى را زنده داشت . بر موسى و عيسى كه حسن بن محمد را كشته بودند غضب كرد و اموال آنها را گرفت و آن اموال در دست او بود تا درگذشت . بر مبارك ترك هم غضب كرد و اموال او را ربود و او را در مهتر چهارپايان نمود او در آن حال بود تا هادى درگذشت .\r\nيكى از گريختگان ادريس بن عبد اللّه بن حسن بن حسن بن على بود ( جد ملوك علوى در افريقا ) او بمصر رفت و در مصر واضح مولاى صالح بن منصور رئيس بريد ( پست - كه مقام ارجمند بود ) بود او از شيعيان على بود . ادريس را با پست سريع السير به مغرب زمين فرستاد ( نجات داد ) او هم به شهر « طنجه » رسيد در آن شهر و در شهر « وليلة » دعوت كرد و بربريان دعوت او را اجابت نمودند . هادى آگاه شد واضح را سر بريد و پس از قتل پيكرش را بدار آويخت .\r\nگفته شد رشيد ادريس را كشت بدين نحو كه شماخ يمامى مولاى مهدى را نزد او فرستاد شماخ نزد او رفت و تظاهر كرد كه از شيعيان است . نسبت بادريس تعظيم و فداكارى كرد و او را بر جان خود هم مقدم نمود ادريس هم او را در خانه خود منزل داد . ادريس از درد دندان مىناليد او براى درمان وى داروئى زهر آلود ساخت و به او داد و گفت : هنگام بامداد آن را استعمال كن او به كار برد و مرد شماخ هم گريخت . رشيد ( هارون ) بريد مصر را بشماخ سپرد .\r\nچون ادريس بن عبد اللّه در گذشت فرزندش ادريس بن ادريس جاىگزين او گرديد : اولاد ادريس بعد از آن مغرب تملك كردند و با بنى اميه كه پادشاهان اندلس بودند بجنگ و ستيز كمر بستند و خواستند پادشاهى آنان را بگيرند ما بخواست خداوند بشرح اين موضوع خواهيم پرداخت .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nسرهاى بريده را نزد هادى بردند .\r\nچون سر حسين را نزد او نهادند گفت :\r\nانگار شما سر يك جبار را نزد من آورده‌ايد : كمترين كيفر شما اين است كه من شما را از پاداش محروم كنم . او به آنها چيزى نداد .\r\nحسين شجاع و كريم و بزرگوار بود . بر مهدى وارد شد مهدى به او چهل هزار دينار داد او همه را ميان مردم بغداد تقسم كرد و باهل كوفه هم داد . او از كوفه در حالى خارج شد جز يك پوستين جامه نداشت كه پوستين را بدون پيراهن بر تن كشيده بود .\r\n\r\nبيان حوادث\r\nدر آن سال معيوف بن يحيى از « درب الراهب » براى غزاى روم سوى « صائفه » لشكر كشيد . قبل از آن روميان بفرماندهى بطريق خود سوى « حديثه » لشكر كشيده بودند . والى و بازاريان از شهر گريختند و روميان داخل شهر شدند . معيوف لشكر كشيد و شهر « آشنه » را گرفت مال و برده ربود .\r\nسليمان بن منصور امير الحاج شده بود در مدينه عمر بن عبد العزيز عمرى امير بود .\r\nدر مكه و طائف عبيد اللّه بن قتم و در يمن ابراهيم بن سلم بن قتيبه و در يمامه و بحرين سويد بن ابى سويد قائد خراسانى و در عمان حسن بن نسيم حوارى و در كوفه موسى بن عيسى و در بصره محمد بن سليمان و در گرگان حجاج مولاى هادى و در « قومس » ( گمش ) زياد بن حسان و در طبرستان و رويان صالح بن شيخ بن عميره اسدى و در اصفهان طيفور مولاى هادى و در موصل هاشم بن سعيد بن خالد امير بودند . هاشم در موصل بد رفتارى كرد هادى ( خليفه ) او را عزل و عبد الملك بن صالح هاشمى را بجاى او نصب نمود .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر آن سال حمزة بن مالك خزاعى در جزيره خروج و قيام نمود . حاكم و مستوفى جزيره منصور بن زياد بود لشكرى براى مقابله خارجى فرستاد . در محل « باعربايا » از بلد مقابله رخ داد كه نزديك موصل بود . خارجى آن لشكر را شكست داد و منهزم نمود و اموال و اسلحه را ربود . قوى شد . دو مرد به او پيوستند و يار او شدند او را غافلگير كردند و كشتند .\r\nدر آن سال مطيع بن اياس ليثى كنانى شاعر در گذشت همچنين ابو عبيد اللّه معاوية بن عبد اللّه بن بشار اشعرى كه وزير مهدى بود . گفته شده در سنه صد و هفتاد وفات يافت .\r\nدر آن سال نافع بن عبد الرحمن بن ابى تميم مقرى يكى از هفت تن قراء ( قارى قرآن كه به صحت قرائت او اعتماد داشتند ) و ربيع بن يونس حاجب منصور و مولاى او در گذشتند .\r\n\r\nسنه صد و هفتاد\r\n\r\nبيان وقايع هادى در خلع رشيد\r\nهادى تصميم گرفت و كوشيد كه رشيد ( هارون ) را خلع و فرزند خود جعفر را ولى عهد نمايد .\r\nچون هادى تصميم خود را بسالاران و فرماندهان بيان كرد يزيد بن مزيد شيبانى و عبد اللّه بن مالك و على بن عيسى و جماعتى از آنها قبول و اجابت نمودند .\r\nآنها هارون را خلع و با جعفر بيعت كردند . شيعيان ( بنى العباس ) را هم دعوت و تبليغ كردند آنها هم بد گوئى و انتقاد و ناسزا گفتن بهارون را آغاز نمودند و گفتند :\r\nما راضى نيستيم كه او ولى عهد باشد . كار آنها سخت شد هادى دستور داد ديگر پيشاپيش رشيد حربه برداشته نشود ( علامت ولايت‌عهد و امارت ) . مردم هم او را ترك\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكردند و ديگر بر او درود نمىگفتند . بهادى گفته شد : برادرت ( رشيد ) با تو مخالفت نمىكند ولى يحيى ( پيشكار او ) موجب بدگمانى و بدبينى و عصيان او شده است . هادى شبى يحيى را نزد خود خواند او هم ترسيد و وصيت كرد و كافور بتن خود ماليد كه آماده مرگ باشد چون حاضر شد هادى به او گفت : اى يحيى ميان من و تو چيست ؟\r\n( كه تو رشيد را منحرف مىكنى ) گفت : از بنده نسبت بخواجه جز طاعت و فروتنى چيزى بروز نمىكند . گفت : براى چه تو ميان من و برادرم مداخله و او را بدخواه من مىكنى ؟ گفت : من كيستم چيستم كه چنين كارى كنم مهدى مرا به خدمت او گماشت و تو خود امر كردى كه من كارهاى او را اداره كنم و من امر ترا اطاعت كردم .\r\nخشم هادى فرو نشست .\r\nهارون بخلع خود تن داد ولى يحيى او را منع كرد .\r\nچون هادى يحيى را خواند و آن گفته را به او گفت يحيى گفت : اى امير المؤمنين اگر تو مردم را بعهد شكنى وادار كنى سوگند آنها نزد خود آنها ناچيز مىشود و تن بخلاف مىدهند و اگر آنها را به حال خود بگذارى كه بر بيعت برادرت باشند و بعد از او براى جعفر ( فرزندت ) بيعت بگيرى بيعت او استوار و برقرار خواهد شد . گفت راست مىگوئى و خاموش شد و يحيى را دنبال نكرد .\r\nشيعيان ( پيروان بنى العباس ) باز بتصميم خود برگشتند و سالاران و فرماندهان هادى را وادار كردند كه رشيد را خلع كند او هم يحيى را بازداشت . او نوشت : كه من پندى دارم . او را نزد خود خواند . يحيى گفت : اى امير المؤمنين اگر آن امر كه خداوند قبل از وقوع آن ما را نابود كند واقع شود ( مرگ تو ) و ما از خداوند مسئلت مىكنيم كه چنين روزى نيايد . مقصود مرگ هادى . آيا گمان مىبرى كه مردم خلافت را بجعفر ( فرزند هادى ) واگذار كنند ؟ در حالى كه او به حد بلوغ نرسيده و آيا او را پيشنماز خود مىدانند و امارت حج را به او واگذار نمايند و قائدى سالار غزا و جهاد كند ؟ گفت : من گمان نمىكنم . گفت : اى امير المؤمنين آيا اطمينان دارى كه بزرگان خاندان تو بخلافت طمع نكنند آن هم مانند فلان و فلان آنگاه\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخلافت از خانواده و فرزندان پدرت خارج و بديگر منتقل خواهد شد . به خدا قسم اگر مهدى اين كار را براى برادرت روا نمىداشت تو مىبايستى ولايت‌عهد را به او بسپارى پس چگونه تو مىخواهى آن را از او بگيرى و آنچه را كه مهدى بسته بود وا كنى ؟ صبر كن كه جعفر به حد بلوغ برسد آنگاه تو هارون الرشيد را نزد خود بخوان و ولايت‌عهد را از او بستان . او قبول كرد و گفت : مرا هشيار كردى و چيزى را به من آموختى كه از آن غافل بودم . يحيى را آزاد كرد .\r\nپس از آن فرماندهان و سالاران دوباره نسبت برشيد آغاز بدگوئى كردند هادى رشيد را احضار كرد و بر او سخت گرفت . يحيى برشيد گفت : از او اجازه شكار بخواه اگر اجازه دهد تو بيرون برو و بدفع الوقت بكوش او همچنين كرد و هادى اجازه داد . او بكاخ بنى مقاتل رفت و در آنجا چهل روز ماند . هادى بدگمان و بيمناك شد به او نوشت كه برگرد . او تسامح و تعلل كرد هادى دشنام او را آشكار نمود و سالاران و موالى و غلامان ناسزا را تجديد كردند چون مدتى گذشت رشيد برگشت .\r\nهادى در ابتداى خلافت روزى نشست عدهء از سالاران هم نزد او بودند و رشيد هم نزد او بود . هادى رو كرد برشيد و گفت : گمان مىكنم كه با خود حديث نفس مىكنى كه رؤياى تو ( طمع بخلافت ) مسلم خواهد شد و حال اينكه سختىها حائل خواهد شد . هارون به او گفت : اى موسى تو تكبر نمودى و خود را گم كردى و اگر تواضع كنى بلند و ارجمند خواهى شد و اگر ستم كنى كشته خواهى شد و اگر انصاف دهى خواهى رست و بسلامت خواهى زيست . من اميدوارم كه كار بدست من افتد تا من انصاف بدهم و صله رحم كنم و فرزندان ترا برتر و بهتر از فرزندان خود بدارم و دختران خود را همسر آنان كنم و آنچه را كه امام مهدى ( پدر خود ) آرزو مىكرد انجام دهم . هادى به او گفت :\r\nهمين گمان را نسبت به تو دارم اى ابا جعفر نزديك شو . نزديك شد و دست هادى را بوسيد . خواست بجاى خود برگردد هادى گفت هرگز بمقام شيخ اجل\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nو پادشاه خردمند و بزرگوار كه منصور باشد سوگند تو بايد با من بنشينى آنگاه او را در صدر دستگاه جاى داد . پس از آن دستور داد هزار هزار دينار براى او بفرستند و پس از آن نيمى از خراج را به او بپردازند .\r\nبابراهيم حرانى هم دستور داد هارون را با خود ببرد و گنجها را به او ارائه دهد كه هر چه بنظرش برسد بردارد و تملك كند و بگويد : اين مال ما و مال مردم ملعون است كه خاندان اميه باشند او همچنين كرد و هارون برخاست و رفت .\r\nاز هارون الرشيد داستان رؤيا ( خواب ) را پرسيدند گفت : مهدى گويد :\r\nدر عالم خواب چنين ديدم . دو عصا بموسى و هارون داده شده . عصاى موسى از بالا سبز شد و جوانه زد و عصاى هارون سرا پا سبز شد . خواب چنين تعبير شد كه : موسى اندك زمانى خلافت مىكند و مىرود و هارون بيشتر از هر خليفه زيست خواهد كرد و روزگارش بهترين روزگار خواهد بود . چنين هم شد .\r\nچنين بيان شده كه هادى به شهر « حديثه » در موصل رفت . در آنجا بيمار شد و بيمارى او شدت يافت از آنجا بازگشت و به تمام حكام و عمال خود در شرق و غرب بلاد نامه نوشت و آنها را نزد خود خواند . چون بيمارى وى سخت شد و در حال اغما افتاد سالاران و فرماندهان كه به ولايت عهد جعفر ( فرزند خردسال مهدى ) بيعت كرده بود جمع شدند و بر قتل يحيى بن خالد ( پيشكار هارون ) تصميم گرفتند و گفتند اگر كار ( خلافت ) بدست او افتد همه ما را خواهد كشت ولى بعد منصرف شدند و گفتند :\r\nاگر هادى به هوش آيد و بما بگويد چرا چنين كارى كرديد چه خواهيم گفت و چگونه پوزش بخواهيم ؟ از آن كار خوددارى كردند .\r\nچون مرض هادى شدت يافت خيزران ( مادر هادى و رشيد ) بيحيى نامه نوشت كه آماده كار شود . يحيى هم دستور داد كه نامه‌ها از طرف رشيد به تمام عمال و حكام نوشته شود كه هادى در گذشته و آنها بامارت و حكومت خود باقى خواهد ماند همين كه هادى مرد نامه‌ها را با پيك فرستاد .\r\nگفته شده يحيى در آن هنگام در زندان و هادى بر كشتن وى تصميم گرفته بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nهرثمة بن اعين او كسى بود كه رشيد را بمقام خلافت نشاند چنان كه خواهد آمد .\r\nچون هادى درگذشت خيزران گفت : ما چنين شنيده بوديم كه در چنين شبى يك خليفه مىميرد و يك خليفه بمقام خلافت مىرسد و يك خليفه هم متولد مىشود . هادى مرد و رشيد خليفه شد و مأمون به دنيا آمد .\r\nخيزران علم را از اوزاعى ( فقيه بزرگ ) آموخته بود .\r\nهادى در محل عيسىآباذ در گذشت .\r\n\r\nبيان وفات هادى\r\nدر آن سال موسى هادى بن محمد بن مهدى بن عبد اللّه منصور بن محمد بن على بن عبد اللّه بن عباس در ماه ربيع الاول وفات يافت .\r\nدر سبب مرگ او روايات مختلف است بعضى گويند در جوف او قرحه ( زخم ) بوده گفته شده مرگ او بدستور خيزران رخ داده كه او دستور قتل فرزند خود داده بود .\r\nعلت اينكه خيزران كمر قتل پسر را بسته اين بود كه خيزران ميخواست خود كارهاى خلافت را باستبداد و اراده خويش انجام دهد چنان كه در زمان مهدى ( پدرش ) چنين مىكرد چهار ماه گذشت كه مردم بر در كاخ او هجوم آورده كارها را از او ميخواستند و بدست او انجام مىدادند . يك مركب از در كاخ وى حركت مىكرد و يك مركب بدر قصر او مىرسيد كه هميشه سواران بر درگاه خيزران ازدحام داشتند روزى بهادى كارى را تكليف كرد كه انجام ناپذير بود . هادى تعلل كرد و او گفت بايد اين كار را انجام دهى زيرا من انجام آن را تعهد و ضمانت كرده‌ام كه بايد كار عبد اللّه بن مالك را بسامان رسانى هادى از گفته وى خشمناك شد و گفت : واى بر من از دست آن مرد مادر فلان من دانستم كه او صاحب حاجت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاست به خدا قسم من اين كار را انجام نخواهم داد . گفت بنابر اين من از تو خواهشى نخواهم كرد . گفت باكى ندارم . او ( خيزران ) در حال خشم برخاست كه برود هادى گفت : در جاى خود باش . من از خويشى پيغمبر دور و بريده خواهم شد كه اگر بشنوم يكى از سالاران بر در كاخ تو بايستد . هر كه از ملازمين من بدرگاه تو آيد گردنش را خواهم زد و مال او را خواهم ربود . اين رفت و آمد و سوار و پياده شدن و موكب حركت دادن بر در كاخ تو براى چيست ، آيا تو دوك ندارى كه سرگرم رشتن شوى . به تو اخطار مىكنم كه در خانه خود را به روى مسلمان و غير مسلمان ببندى . خيزران از آن مكان با بهت و حيرت برخاست و هيچ نگفت و ديگر نزد او نرفت .\r\nبياران و ملازمان و سالاران خود گفت : آيا من بهتر و برتر هستم يا شما ؟ و آيا مادرم بهتر است يا مادران شما ؟ همه گفتند : تو و مادرت بهتر هستيد گفت :\r\nكدام يك از شما دوست دارد كه مادرش مورد بحث و گفتگوى مردان باشد ؟ و گفته شود مادر فلان چنين كرد و چنان : همه گفتند : هيچ يك گفت : پس چرا شما نزد مادرم مىرويد و نام او را ورد زبان مىسازيد ؟ چون آنها سخن او شنيدند از رفت و آمد خوددارى كردند .\r\nبعد از آن برنج پخته ( آش ) نزد مادرش فرستاد و گفت : اين خوراك براى من بسى گوارا بود ميل دارم تو هم از آن تناول كنى . بمادرش گفته شد از تناول آن خوددارى كن كه زهر در آن ريخته شده . در آن هنگام آن طعام را بسگ دادند سگ خورد و مرد . هادى بمادرش پيغام داد آن آش برنج چگونه بود ؟ گفت : بسيار گوارا بود . گفت تو از آن نخوردى و اگر خورده بودى من از تو آسوده مىشدم هيچ خليفه مادر دار رستگار نشد .\r\nگفته شده علت اقدام خيزران بمسموم كردن فرزندش اين بود كه هادى بخلع رشيد و گرفتن بيعت براى فرزندش جعفر كوشيد . خيزران ترسيد كه هادى هارون را بكشد چون هادى بيمار شد كنيزان خود را دستور داد كه بر دهان وى بالش\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nبگذارند و بر سر و سينهء او بنشينند و او را خفه ( خبه ) كنند . او مرد و خيزران يحيى بن خالد را خبر داد .\r\n\r\nبيان وفات هادى و سن و صفت و عده فرزندان او\r\nاو در شب جمعه نيمه ربيع اول در گذشت . گفته شده در دهم ربيع الاول يا در ششم آن .\r\nمدت خلافت او يك سال و سه ماه گفته شده تمام مدت خلافت او چهارده ماه بوده است .\r\nسن او بيست و شش سال بود . رشيد بر نعش او نماز خواند .\r\nكنيه او ابو محمد و مادرش خيزران مادر فرزند ( كنيز فرزنددار كه بعد مهدى او را آزار و عقد كرد ) بود .\r\nدر باغ مخصوص خود عيسى آباد به خاك سپرده شد .\r\nاو بلند قامت و فربه و سفيد رو با اندك سرخى بود . لب بالاى او اندكى نقص و كوتاهى داشت .\r\nمهدى براى او خادمى گماشته بود كه هميشه به او مىگفت : موسى « از طبق » لبهاى خود را ببندد . بدين سبب او را موسى اطبق ناميدند .\r\nاو نه فرزند داشت هفت پسر و دو دختر . يكى از فرزندان ذكور او جعفر بود كه ميخواست براى خلافت وى بيعت بگيرد . بعد از او عباس و عبد اللّه و اسحق و اسماعيل و سليمان و موسى بن موسى اعمى كه همه از كنيزان بودند .\r\nدو دختر او يكى ام عيسى همسر مأمون شد و ديگرى ام عباس كه « نونه » لقب داشت .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nبيان رفتار و سيره او\r\nهادى از رسيدگى به كارهاى مردم و دفع ظلم از آنها سه روز خوددارى كرد .\r\nحرانى به او گفت : اى امير المؤمنين . عوام مردم ( ملت ) طاقت تحمل اين مدت را ندارد .\r\nهادى بعلى بن صالح گفت . بمردم اجازه ورود بده آن هم به صورت « جفلى » نه به صورت « نقرى » على بن صالح خارج شد و معنى گفته او را ندانست . نمىتوانست هم جسارت كرده دوباره برگردد و معنى گفته او را بپرسد ناگزير يك عرب بدوى احضار كرد و از او معنى « جفلى » را پرسيد . بدوى گفت : جفلى توده مردم مختلط خرد و كلان است كه به صورت عمومى داخل مىشوند .\r\nعلى بن صالح بعموم مردم به صورت اجتماع اجازه ورود داد همه داخل شدند .\r\nخليفه تا شب به كار آنها رسيدگى كرد و چون رفتند و مجلس تهى گرديد على صالح به او گفت چون من معنى كلمه را ندانسته بودم از اعرابى ( بدوى ) پرسيدم و او معنى را گفت : اكنون شايسته است كه به او پاداش دهى . هادى دستور داد كه به او صد هزار درهم بدهند . على گفت : براى اين بدوى فقط ده هزار درهم كافى باشد هادى گفت : اى على من مىبخشم و تو بخل و خست مىكنى ؟ گفته شده : روزى براى عيادت مادر خود كه خيزران باشد سوار شد عمر بن ربيع به او گفت : اى امير المؤمنين آيا مىخواهى به تو كار بهترى نشان بدهم ؟ برگرد و به كار مردم و شكايات و مظالم رسيدگى كن . او برگشت و بمردم اجازه ورود داد و كسى را نزد مادر فرستاد كه حال وى را بپرسد .\r\nگفته شده عبد اللّه بن مالك رئيس شرطه مهدى بود ( رئيس پليس ) او گفت :\r\nمهدى به من دستور داده بود كه من نديمان و همنشينان و مطربان هادى را تازيانه بزنم . من هم هر چند وقت آنها را مىگرفتم و مىزدم . هادى به من پيغام مىداد كه\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمن نسبت به آنها سخت نگيرم و سخت نزنم و من اعتنا نمىكردم چون هادى بخلافت رسيد مرا نزد خود خواند . من هم كافور بتن ماليدم و كفن زير جامه پوشيدم و نزد او رفتم . او بر كرسى نشسته شمشير را برهنه كرده و نطع ( بساط سر بريدن ) را گسترانيده بود . من داخل شدم و سلام كردم . به من گفت : خداوند ترا دور از سلامت بدارد آيا در خاطر دارى روزى كه من به تو پيغام دادم كه حرانى را ميازار و مزن همچنين فلان و فلان و تمام همنشينان خود را نام برد كه تو اعتنا نكردى و مرا هيچ پنداشتى ؟ گفتم : آرى آيا به من اجازه مىدهى كه دليل و حجت خود را بيان كنم ؟ گفت : بلى . گفتم : ترا به خدا سوگند مىدهم كه اگر تو به من امر بدهى فلان كار انجام دهم و يكى از فرزندان تو به من پيغام دهد كه نكنم و از فرمان تو سر بپيچم آيا تو از من خشنود خواهى شد ؟ من امر مهدى را كه مرا گماشته اطاعت كردم و از امر تو تمرد كردم . آيا چنين نبود ؟ من همانطور كه براى پدرت بودم براى تو خواهم بود . او مرا نزديك خود خواند و من هم دستش را بوسيدم به من خلعت داد و همان كار را به من سپرد و گفت برو : خدا همراهت .\r\nمن به خانه خود برگشتم و در فكر عميق فرو رفتم و به خود گفتم او جوان است و باده‌گساره و همان نديمان همنشين او مىباشند و باز همانها وزير و مشير او هستند اگر او مست گردد آنها از تصميم خود بازش خواهند داشت . من در خانه خود با همان انديشه و بيم نشسته بودم . دختركى خردسال داشتم نانك و خامك به او مىدادم و خود هم مىخوردم ناگاه صداى سم ستور و هياهو و غوغا بگوشم رسيد به خود گفتم سواران آمدند و براى گرفتن و بردن من آمده‌اند اينك آنچه از آن مىترسيدم نازل شد . ناگاه در گشوده شد و خيل و حشم وارد شدند . هادى هم ميان آنها بر مركب خود سوار بود . من از جاى خود جستم و و دست و پاى او را بوسيدم . سم اسب او را بوسيدم . به من گفت : اى عبد اللّه من در حال و كار تو بسيار انديشه كردم . به خود گفتم : ممكن است من باده بنوشم و مست شوم و دشمنان تو گرداگرد من نشسته باشند و آنها مرا از خوشبينى و اعتقاد خويش نسبت به تو باز دارند و برگردانند بدين سبب من ترا در منزل خودت قصد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nكردم تا ترا مطمئن و آسوده كنم و بگويم هنوز كينه تو در دلم هست پس تو طعام خود را نزد من آر تا با نان و نمك تو بيشتر انس گيرم و نمك گير شوم آنگاه بيم و بدگمانى تو زايل شود و اعتماد فزونتر گردد . من هم همان نان گردك و خامه را نزد وى نهادم او تناول كرد و گفت : آنچه من براى عبد اللّه آورده‌ام پيش كشيد . ناگاه چهار صد اشتر حامل درهم نقد رسيد و بارها را بر زمين نهادند و هم درهم بود و هم هداياى ديگر .\r\nبه من گفت : اينها براى تو و از آن تست . اين اشترها را هم نگهدار كه شايد من به آنها نيازمند شوم كه در سفر بار خود را بر آنها بكشم سپس خارج شد و رفت .\r\nگفته شد : يعقوب بن داود چنين گفت : هيچ يك از عرب و عجم به اندازه على بن عيسى بن ماهان بر من حق نداشته او در زندان بر من داخل شد و گفت :\r\nامير المؤمنين به من دستور داده كه ترا صد تازيانه بزنم آنگاه تازيانه را بدون ضرب و آزار بر دست يا شانه من مىكشيد و مىشمرد تا به صد رسيد . مرا ترك كرد و نزد هادى رفت . هادى از او پرسيد : چه كردى گفت : هر چه دستور دادى انجام دادم و آن مرد از درد مرد . هادى گفت  إِنَّا لِلَّهِ وَ إِنَّا إِلَيْهِ راجِعُونَ  تو مرا رسوا كردى زيرا مردم خواهند گفت : من يعقوب بن داود را كشتم .\r\nچون على بن عيسى او را در حال جزع ديد گفت من نكشتم او زنده است اى امير المؤمنين . هادى گفت : خدا را سپاس .\r\n( ايرانيان نسبت به يكديگر تعصب داشتند و سبب همان تعصب على يعقوب را تازيانه نزد زيرا هر دو ايرانى بودند ) .\r\nگفته شد : ابراهيم بن مسلم بن قتيبه نزد هادى داراى مقام ارجمند و تقرب عظيم بود . فرزندش در گذشت هادى خود شخصا به خانه او رفت و گفت : اى ابراهيم او ( فرزند مرده ) ترا خرسند كرده بود و حال اينكه خود دشمن و فتنه بود ( نظر به آيه قرآن ) و ترا محزون نمود و حال اينكه درود و رحمت بود . گفت : اى امير المؤمنين هيچ عضو محزونى از من نماند زيرا اندوه را بتسليت و دلدارى تو تبديل كرد .\r\nچون ابراهيم درگذشت مقام و تقرب و منزلت او بسعيد بن مسلم ( برادرش ) رسيد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nگفته شد : على بن الحسين بن على بن الحسين بن على بن ابى طالب با رقيه دختر عمرو عثمانى ( از اولاد عثمان ) ازدواج كرد او قبل از آن همسر مهدى ( خليفه ) بود .\r\nهادى فرستاد او را جلب كردند . به او گفت : زن بر تو قحط شده بود كه تو همسر امير المؤمنين را بزنى بگيرى . گفت : خداوند بيوه زنى را حرام نكرد مگر زنان جدم پيغمبر . اما زنان ديگر كه حرام نمىباشند . هادى در دست عصا داشت بر سر او زد و سرش را شكست و بعد دستور داد پانصد تازيانه به او زدند و او را مجبور كرد كه زن سابق پدرش را طلاق گويد او خوددارى كرد . از شدت ضرب غش كرد و در حال اغما افتاد . در انگشت او انگشترى گرانبها بود يكى از غلامان طمع كرد و خواست انگشترى را از انگشت او بگيرد دست دراز كرد و على بن حسين دستش را سخت گرفت و كوبيد او نزد هادى رفت و شكايت كرد . هادى گفت : تو بخادم من چنين مىكنى در حالى كه حرمت پدرم را نگاه نداشتى و به من چنين گفتى و چنان ؟ گفت :\r\nاز او بپرس و او را سوگند بده تا به تو راست گويد كه علت كوبيدن دستش چه بود خادم حقيقت را گفت : هادى گفت : به خدا خوب كرد و من گواهى مىدهم كه او پسر عم من است و اگر چنين نمىكرد من خويشى خود را از او نفى مىكردم . او را آزاد كرد .\r\nگفته شد : مهدى هنگامى كه يك زنديق نزد او برده بودند كه او را كشت و بدار آويخت بهادى گفت : اى فرزند ! اگر روزى كار بدست تو افتد تو خود را آماده قلع و قمع اين گروه كن . مقصود از آن گروه پيروان مانى بوده زيرا آنها مردم را بيك ظاهر فريبنده دعوت مىكنند مردم را از پليدى و زشتى نهى مىكنند بزهد و تقوى و پرهيز از خوردن گوشت دعوت مىنمايند . از آزار حشرات و آلوده كردن آب پاك اجتناب مىكنند ولى قائل به دو خداوند هستند يكى خداى روشنائى و ديگرى تاريكى آنها ازدواج با خواهران و دختران را روا مىدارند . شستشو با بول خود مىكنند . كودكان را مىربايند و مىدزدند كه بعقيده خود آنها را از گمراهى و تاريكى نجات دهند و بروشنائى هدايت كنند . تو دارها نصب و شمشيرها را\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبرهنه كن و در كشتن آنها نزد خداوند تقرب بجوى . من جد خود عباس را در خواب ديدم كه به من دو شمشير داد تا با آن دو شمشير دوگانه‌پرستان را بكشم .\r\nچون هادى بمقام خلافت رسيد گفت : من اين گروه را خواهم كشت . دستور داد هزار چوب دار نصب كنند ولى پس از دو ماه مرد .\r\nگفته شد : عيسى بن داب در علم و ادب و شيرين سخنى از تمام اهل حجاز بهتر و داناتر بود او نزد مهدى مقرب شده بود و كسى قبل از او مانند مقام وى را احراز نكرده بود . او در محضر خليفه بر حسب دستور خليفه بر وساده تكيه مىداد كه هر گاه وارد مىشد هادى فرمان مىداد كه پشتى براى او بگذارند چنين كارى را براى هيچ كس نمىكرد . به او مىگفت : من هميشه روز شب ميل دارم وقت خود را با تو بگذرانم و ميل ندارم بجز از تو كسى را ببينم .\r\nروزى براى او سى هزار دينار حواله داد كه آن مبلغ ( گزاف ) يكباره به او داده شود . روز بعد ابن داب پيشكار خود را فرستاد كه مبلغ را دريافت كند .\r\nحاجب به او گفت : اين كار به عهده منست بايد نزد صاحب ديوان و مهردار به روى او رفت و كارى انجام نداد برگشت و بابن داب خبر داد ابن داب گفت صرف نظر كن روزى هادى در كاخ بلند كه مشرف بر شهر بود نشسته مراقب رفت و آمد مردم بود ديد ابن داب با يك غلام مىآيد حرانى ( نديم او ) را گفت : با اينكه ما بابن داب نعمت و انعام داديم هنوز وضع خود را تغيير نداده است و هنوز اثر نعمت ما بر او ظاهر نشده است حرانى گفت : اگر اجازه دهى من اشاره كنم .\r\nهادى گفت : نه خود او بهتر مىداند كه چه حالى بايد داشته باشد . چون ابن داب رسيد و آغاز سخن نمود هادى با اشاره و كنايه وضع او را بيان كرد و گفت :\r\nجامه تو نو نيست و حال اينكه زمستان آمده و بايد جامه نو بپوشى گفت : تنگدستى مانع تجديد لباس مىباشد .\r\nگفت : چگونه است و حال اينكه ما به تو انعام داديم كه كار و حال خود را بهبودى بخشى . گفت : چيزى به من نرسيده . هادى خزانه دار مخصوص را احضار كرد و\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدستور داد فورا سى هزار دينار بدهد . سى هزار دينار حاضر و پيشاپيش او حمل شد .\r\n\r\nبيان خلافت رشيد بن مهدى\r\nدر آن سال براى ( خلافت ) رشيد هارون بن محمد بن عبد اللّه بن محمد بن على بن عبد اللّه بن عباس بيعت گرفته شد و آن در شب مرگ هادى بود .\r\nسن او هنگام خلافت بيست و دو سال بود .\r\nمادرش خيزران ( كنيز ) يمانى از « جرش » بود او در شهر رى در آخر ماه ذى الحجه سنه صد و چهل و پنج متولد شد ( كه پدرش امير آن سامان بود ) گفته شده در اول ماه محرم سنه صد و چهل و نه متولد شد . فضل بن يحيى برمكى هفت روز قبل از او متولد شد كه مادر فضل بن يحيى رشيد را شير مىداد و مادر رشيد هم فرزند يحيى را شير مىداد ( هر دو برادر رضاعى بودند ) .\r\nچون هادى درگذشت يحيى در زندان بود و هادى قصد قتل او را داشت همين كه خبر مرگ هادى رسيد هرثمة بن اعين هارون الرشيد را بر مسند خلافت نشاند و هارون به او دستور داد كه يحيى را از محبس خارج كند كه هادى قصد قتل او را داشت هرثمه او را آزاد كرد و هارون او را وزير خود نمود و دستور داد نامه‌ها بشهرها نوشته و خبر مرگ هادى و خلافت رشيد را بدهد .\r\nگفته شد چون هادى درگذشت هارون در خواب عميق فرو رفته بود يحيى بن خالد او را بيدار كرد و گفت : برخيز اى امير المؤمنين رشيد گفت : تا كى تو مرا مرعوب مىكنى و مرا بخلافت مىستائى اگر كسى خبر گفته ترا بهادى بدهد من چه حالى خواهم داشت ؟ يحيى مژده خلافت و خبر هلاك هادى و خاتم خلافت را به او داد . در آن هنگام كه هر دو سرگرم گفتگو بودند رسولى رسيد و مژده تولد فرزند او را داد او نامش را عبد اللّه نهاد كه او مأمون باشد . رشيد برخاست و جامه بر تن كرد و بيرون رفت بر جنازه هادى نماز خواند و آن در عيساباد بود .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدر همان هنگام ابو عصمه را كشت و راه بغداد را گرفت سبب قتل ابو عصمه اين بود كه روزى رشيد همراه جعفر بن هادى مىرفت بيك پل رسيدند كه آن پل در عيساباد بود . هارون الرشيد پيش افتاد . ابو عصمه به او نهيب داد و گفت : در جاى خود بايست كه وليعهد تقدم يابد و بگذرد . رشيد گفت : امر امير را مىشنوم و اطاعت مىكنم ايستاد تا جعفر ( كه بجاى او وليعهد تحميلى شده بود ) از پل گذشت . هارون كينه او را در دل گرفت تا او را كشت .\r\nچون رشيد ببغداد رسيد چند تن غواص خواست و گفت : مهدى به من انگشترى بخشيده بود كه بهاى آن صد هزار دينار ( زر ) بود . نام آن انگشترى جبل ( كوه ) بود . رسول هادى نزد من آمد و آن انگشترى را خواست من در كنار رود بود كه انگشترى را در آب انداختم . غواصان به آب فرو رفتند و انگشترى را بيرون آوردند رشيد بسيار خرسند شد .\r\nچون هادى درگذشت خزيمه ( جد امير اسد اللّه خزيمه علم ) بن خازم با عده پنج هزار سپاهى هجوم برد و جعفر ( وليعهد تحميلى بجاى رشيد ) را از بستر خواب كشيد و به او گفت : بايد خود را از خلافت خلع كنى و گرنه گردنت را خواهم زد . او تسليم شد و روز بعد خزيمه او را به مسجد كشيد و در ملا عام خلع او را اعلان كرد و مردم از بيعت او آزاد و آسوده شدند . خزيمه هم بسبب آن تهور مقرب و داراى مقام ارجمندتر گرديد .\r\n\r\nبيان حوادث\r\nدر آن سال امين كه نامش محمد بود در ماه شوال متولد شد كه مأمون ( چند ماهى ) از او بزرگتر بود .\r\nدر آن سال رشيد يحيى بن خالد را بوزارت منصوب نمود و به او گفت : من امور رعيت ( ملت ) را به تو سپرده‌ام تو به آنچه صواب است حكم كن . هر كه را ميخواهى نصب و هر كه را نمىخواهى عزل كن . خاتم ( خلافت ) را به او سپرد . ابراهيم موصلى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n( موسيقى دان ايران ) در اين باره گفت :\r\n الم تر ان الشمس كانت سقيمة فلما * ولى هارون اشرف نورها\r\nبين امين اللّه هارون ذى الندى * فهارون اليها و يحيى وزيرها \r\nيعنى مگر نمىبينى كه آفتاب كم نور و ضعيف بود ولى چون هارون متولى امر ( خلافت ) شد نور آن درخشيد .\r\nبيمن و بركت خداوند هارون كه شخص سخن باشد درخشيد . پس هارون متولى آن ( آفتاب خلافت ) و يحيى وزير آن مىباشد .\r\nيحيى هم بدستور خيزران مادر رشيد فرمان صادر مىكرد .\r\nدر آن سال يزيد بن حاتم مهلبى والى افريقا درگذشت داود فرزندش جانشين او شد .\r\nكوه‌نشينان كوهستان « باجه » شوريدند و اباضيه ( فرقهء از خوارج ) قيام و خروج نمودند داود لشكرى براى سركوبى آنها فرستاد آن لشكر را شكست دادند اباضيه پيروز شدند دوباره لشكر ديگرى فرستاد اباضيه را شكست داد و لشكر گريختگان را دنبال كرد و بسيارى از آنها را كشت .\r\nداود امير افريقا بود تا آنكه رشيد عم او را كه روح بن حاتم باشد بجاى او برگزيد . مدت امارت داود نه ماه بود .\r\nدر آن سال رشيد عمر بن عبد العزيز عمرى را از حكومت مدينه ( بر ساكن آن ( پيغمبر ) درود باد ) عزل و اسحاق بن سليمان بن على بن عبد اللّه بن عباس را بجاى او نصب نمود .\r\nدر آن هنگام هر كه از علويان مخفى شده بود ظاهر گرديد كه ابراهيم بن اسماعيل علوى معروف بطباطبا و على بن حسين بن ابراهيم بن عبد اللّه بن حسن در مقدمه آنها بودند .\r\nعدهء از زنديقان مانده بودند كه يونس بن فروة و يزيد بن فيض از آنها بودند در حال پنهانى زيست مىنمودند .\r\nدر آن سال هارون الرشيد امارت مرزها را از ايالت جزيره و قنسرين تفكيك\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنمود براى مرزها مرزداران مخصوصى معين كرده مرزها را « عواصم » نام نهاد و همه را يك امارت نمود .\r\nطرسوس را هم آباد كرد كه فرج حاتم ترك عهده دار آبادى آن بود مردم هم در آن شهر سكنى برگزيدند .\r\nهارون الرشيد در آن سال خود امير الحاج شد و در حرمين اموال بسيارى تقسيم كرد و بخشيد .\r\nگفته شد خود او ( رشيد ) شخصا براى غزاى صائفه لشكر كشيد نيز سليمان بن عبد اللّه بكائى صائفه را قصد و غزا كرد .\r\nامير مكه و طائف عبد اللّه بن قثم و والى كوفه موسى بن عيسى و امير بصره و بحرين و يمامه و عمان و اهواز و فارس محمد بن سليمان بن على بود .\r\nوالى ايالت خراسان فضل بن سليمان طوسى و حاكم موصل عبد الملك بودند .\r\nدر آن سال عبد الرحمن امير اندلس بربريان « نفرة » را كشت و خوار نمود و باز در همان سال عبد الرحمن مذكور مسجد جامع قرطبه را ساخت كه قبل از آن كليسيا بود و مبلغ صد هزار دينار خرج آن نمود .\r\n\r\nسنه صد و هفتاد و يك\r\n\r\nبيان وفات عبد الرحمن اموى پادشاه اندلس\r\nدر آن سال عبد الرحمن بن معاوية بن هشام بن عبد الملك اموى امير اندلس درگذشت .\r\nگفته شد مرگ او در سنهء صد و هفتاد و دو رخ داد و بايد اين صحيح باشد .\r\nعبد الرحمن در دمشق ( گفته شده ) در عليا ناحيه تدمر سنه صد و سيزده متولد شده بود . مرگ او در شهر « قرطبه » واقع شد فرزندش هشام بر او نماز خواند هشام\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n( هنگام مرگ پدر ) در شهر « مارده » والى بود فرزند ديگرش سليمان بن عبد الرحمن كه بزرگتر بود در شهر « طليطله » والى بود كه هر دو هنگام مرگ پدر حاضر نبودند عبد اللّه معروف « بلنسى » حاضر بود كه براى برادرش هشام بيعت گرفت و به او نوشت و خبر مرگ پدر را داد و امارت وى را تهنيت گفت كه هشام راه « قرطبه » را گرفت .\r\nمدت امارت عبد الرحمن سى و سه سال و چند ماه بود . كنيه او ابو مطرف بود . گفته شده ابو سليمان و باز گفته شد ابو زيد بود .\r\nيازده فرزند ذكور و نه دختر داشت . مادرش ( مادر عبد الرحمن ) بربرى از اسراء آفريقا بود . او سرخ رو با كمى زردى ( اصهب ) بلند قد و لاغر اندام و اعور ( يك چشم كور ) داراى دو گيس بافته بود فصيح و بليغ و شيرين زبان و شاعر و برد - بار و دانا و مدبر و چابك و سريع در تعقيب متمردين بود كه تا كار را سامان ندهد آرام نمىگرفت كار خود را به ديگرى نمىسپرد و در كارها مشورت مىكرد و خود راى و مستبد نبود . شجاع مشهور و محتاط و هشيار و سخى و كريم بود هميشه جامه سفيد مىپوشيد . او در حزم و احتياط و تدبير با منصور مقايسه مىشد كه هر دو سخت گير و با تدبير و كشور دار و هشيار بودند او در شهر قرطبه كاخ « رصافه » را ساخت كه بجد خود هشام كه رصافه را در شام ساخته بود اقتدا نمود . چون قصر را ساخت و سكنى گزيد در آن دار يك نخل منفرد ديد اين بيت را گفت :\r\n تبدت لنا وسط الرصافه نخلة * تناءت بارض الغرب عن بلد النخل\r\nفقلت شبيهى فى التغرب و النوى * و طول التنائى عن بنى و عن اهلى\r\nنشات بارض انت فيها غريبة * فمثلك فى القصاء و المنتاى مثلى\r\nشقتك غوادى المزن من صوبها الذى * يسح و يستمرى السماكين بالويل \r\nميان كاخ رصافه نخلى پديد آمده كه آن نخل در سرزمين مغرب از نخلستان دورى افتاده است من به خود گفتم اين نخل در دورى و غربت و بعد مسافت از اهل و خانواده مانند من مىباشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاى نخل تو در سرزمينى مىباشى غريب و مانند من هستى كه بدورى تن داده‌ام .\r\nابرها و بارانها ترا با يك باران مستمر و دائم كه از سماكين ( ستاره ) نازل مىشود هميشه آبيارى كند . ( دعاى خير و نزد عرب براى ترحم معروف است ) بنى اميه از مشرق زمين او را قصد كردند و به او پناه بردند از مشهورترين آنها عبد الملك بن عمر بن مروان كه او ستاره درخشان بنى اميه بود او كسى بود كه دعوت و طاعت بنى العباس را ( از اندلس ) قطع نمود چنان كه گذشت يازده فرزندش هم همراه او بودند\r\n\r\nبيان امارت فرزندش هشام\r\nعبد الرحمن فرزند خود هشام را وليعهد كرده بود و حال اينكه او بزرگترين فرزندان او نبود ولى او را جوانمرد و شايسته ديد و بدين سبب ولايت عهد را به او سپرد .\r\nچون عبد الرحمن در گذشت او در شهر مارده بود كه ايالت آنجا را به عهده داشت .\r\nبرادرش سليمان كه بزرگتر از او بود و در شهر « طليطله » اقامت داشت خلافت را براى خود مىخواست و بر برادر كهتر خود رشك مىبرد كه چرا بايد پدرش او را مقدم بدارد كينهء او را در دل داشت و بر تمرد و عصيان تصميم گرفت برادر هشام عبد اللّه معروف « بلنسى » هنگام وفات پدرش در شهر قرطبه بود . همين كه پدرش در گذشت بيعت برادرش را تجديد و تاكيد نمود و ببرادر خود هشام نوشت كه پدر وفات يافته و براى او بيعت گرفته شده هشام در همان هنگام راه قرطبه را گرفت پس از شش روز وارد گرديد و زمام ملك را بدست گرفت .\r\nعبد اللّه نيز بطاعت و فرمانبردارى تظاهر كرد و به محل خود رفت در حالى كه در باطن نيت ديگرى داشت كه بخواست خداوند در آينده شرح خواهيم داد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\nبيان قيام صحصح خارجى\r\nدر آن سال صحصح خارجى در جزيره قيام و خروج نمود ابو هريره حاكم جزيره لشكرى براى سركوبى او فرستاد چون مقابله افتاد صحصح لشكر را شكست داد . صحصح پس از پيروزى راه موصل را گرفت لشكر موصل بجنگ او پرداخت جنگ در محل « باجرمى » رخ داد و باز پيروزى نصيب صحصح شد از آنجا بجزيره بازگشته . ديار ربيعه را گرفت . رشيد براى جنگ او سپاهى فرستاد جنگ در محل « دورين » واقع شد صحصح كشته شد و كارش خاتمه يافت . رشيد ابو هريره را از حكومت جزيره عزل نمود .\r\n\r\nبيان قتل روح بن صالح\r\nدر آن سال رشيد ( هارون ) روح بن صالح همدانى را باستيفاى صدقات ( ماليات ) بنى تغلب گماشت او يكى از سالاران موصل بود . ميان او و بنى تغلب اختلاف واقع شد . عدهء تجهيز و بنى تغلب را قصد كرد . بنى تغلب بر او شبيخون زدند و او را كشتند .\r\nگروهى از اتباع وى را هم كشتند .\r\nحاتم بن صالح كه در محل « سكير » بود خبر واقعه را شنيد لشكر كشيد و آنها را با عده بسيار قصد كرد او شبيخون زد و بسيارى از بنى تغلب را كشت عدهء را هم گرفتار كرد و سوق داد .\r\nدر آن سال رشيد عبد الملك بن صالح هاشمى را از حكومت موصل عزل و اسحاق بن محمد را بجاى او نصب كرد .\r\n\r\nبيان ايالت روح بن حاتم در افريقا\r\nدر آن سال رشيد ( هارون ) روح بن حاتم بن قبيصة بن مهلب بن ابى صفرة\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nرا پس از وفات برادرش بايالت افريقا منصوب نمود . برادرش يزيد بن حاتم سابق الذكر بود و روح در اول ماه رجب رسيد . داود بن يزيد برادرزادهء او جانشين پدر در افريقا بود چون عم او بايالت آن سرزمين منصوب شد او هم نزد رشيد ( خليفه ) رفت و به او هم حكومت داده شد .\r\nروح گويد : من در فلسطين والى بودم . رشيد مرا احضار كرد چون من رسيدم خبر مرگ برادرم را داد و به من گفت : خداوند به تو پاداش نيكى دهد كه برادرت درگذشت و من ايالت او را به تو مىسپارم كه تو آثار وى را حفظ و غلامان و موالى و دوستان را نگهدارى كن . بلاد افريقا در عهد برادرش يزيد آرام بود زيرا يزيد مذكور بسيارى از خوارج را كشت و بازماندگان را خوار كرد پس از آن در شهر قيروان درگذشت و در جنب قبر برادرش به خاك سپرده شد وفات او در ماه رمضان سنهء صد و هفتاد و چهار بود .\r\nچون منصور ايالت افريقا را بيزيد بن حاتم سپرد ايالت بلاد سند را هم ببرادرش روح داد . به او ( منصور ) گفتند : اى امير المؤمنين گور اين دو برادر را بسيار دور كرد ( يكى در سند و ديگرى در افريقا ) چون يزيد در گذشت و در قيروان دفن شد ايالت افريقا را بروح دادند و او هم مرد و در جنب قبر برادرش به خاك سپرده شد . روح در مشرق زمين بيشتر از يزيد در مغرب زمين شهرت و عظمت داشت زيرا روح در شرق بيشتر حكومت و امارت داشت و بيشتر با خوارج فتنه‌جويان جنگ و ستيز داشت .\r\n\r\nبيان حوادث\r\nدر آن سال ابو العباس فضل بن سليمان طوسى از خراسان وارد ( بغداد ) شد .\r\nرشيد هم جعفر بن محمد بن اشعث را بايالت خراسان منصوب نمود . چون بخراسان رسيد فرزند عباس را بكابل فرستاد ( با سپاه ) او جنگ كرد و كابل را گشود . پس از آن « سانهار » را هم گشود و هر چه بود ربود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر آن سال رشيد ابو هريره محمد بن فرخ را كشت او حاكم جزيره بود رشيد ابو حنيفه حرب بن قيس را فرستاد او را گرفت و ببغداد برد رشيد هم او را كشت .\r\nدر آن سال رشيد دستور داد كه طالبيان ( فرزندان ابو طالب ) را از بغداد اخراج كنند و در مدينهء پيغمبر سكنى دهند فقط عباس بن حسن بن عبد اللّه بن عباس را مستغنى نمود در ديگرى عبد الله بن على آمده نه عباس .\r\nدر آن سال فضل بن سعيد حرورى ( خوارج ) قيام و خروج نمود ابو خالد مروروذى او را كشت .\r\nدر آن سال روح بن حاتم وارد آفريقا شده عبد الصمد بن على بن عبد اللّه بن عباس امير الحاج شده بود .\r\n\r\nسنه صد و هفتاد و دو\r\n\r\nبيان قيام و خروج سليمان و عبد اللّه دو فرزند عبد الرحمن ضد برادر خود هشام\r\nدر آن سال گفته شده در سال صد و هفتاد و سه نه هفتاد و دو بايد اين صحيح باشد .\r\nسليمان و عبد اللّه دو فرزند عبد الرحمن ابى معاوية بن هشام امير اندلس خود را از طاعت برادر مجرد و ضد او در اندلس قيام نمودند .\r\nهشام پس از پدر خويش چنان كه گذشت امير شد و چون كار او بسامان رسيد عبد اللّه معروف « بلنسى » كه نزد پدرش مقدم و محترم و محبوب بود خواست با برادر خود در كارهاى ملك شريك باشد . از هشام ( برادرش ) بيمناك شد گريخت و بسليمان برادر ديگرش پناه برد كه او در شهر « طليطله » بود .\r\nچون عبد اللّه از قرطبه خارج شد هشام عدهء فرستاد كه او را برگردانند و به او نرسيدند . هشام سپاهى تجهيز و « طليطله » قصد كرد . دو برادرش را در شهر محاصره نمود قبل از آن سليمان لشكر جمع و بسيارى تجهيز و آماده كارزار كرده\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبود . فرزند و برادر خود عبد اللّه را در شهر گذاشته بود كه شهر را محافظت كنند خود راه قرطبه را گرفت كه شهر را تملك كند . هشام آگاه شد جاى خود را تهى نكرد و از شهر طليطله دور نشد و محاصره را ادامه داد . سليمان هم لشكر كشيد تا به محل شقنده رسيد داخل شهر شد اهالى قرطبه هم براى جنگ و دفاع از شهر خود آماده شدند هشام هم فرزند خود عميد الملك را بدنبال سليمان فرستاد چون نزديك شد سليمان گريخت و شهر مارده را قصد كرد در آنجا هم والى آن ديار كه از طرف هشام منصوب شده بود بجنگ او كمر بست سليمان باز گريخت . هشام هم مدت دو ماه شهر « طليطله » را محاصره كرد و بعد پس از قطع اشجار پيرامون آن ديار راه قرطبه را گرفت . برادرش عبد اللّه بدون درخواست امان نزد او بازگشت و تسليم شد او هم او را گرامى داشت و در حق وى نيكى كرد .\r\nدر آغاز سال صد و هفتاد و چهار هشام فرزند خود معاويه را با يك لشكر نيرومند و عدهء بسيار سوى « تدمير » فرستاد كه در آنجا سليمان اقامت داشت . جنگ واقع شد قرى و قصبات پيرامون « تدمير » را ويران كردند و مردم آن سرزمين را بستوه آوردند از آنجا بساحل دريا رسيدند سليمان هم از تدمير گريخت و پناهنده بربريان شد .\r\nدر « بلنسيه » كه جاى صعب العبور بود تحصن نمود . معاويه هم بقرطبه بازگشت . پس از آن چنين مقرر شد كه سليمان با خاندان و دارائى و فرزندان خود بمسالمت از كشور اندلس بيرون رود علاوه بر آن هشام به او شصت هزار دينار داد كه از ميراث پدر محسوب گرديد و او بسرزمين بربر رفت و در آنجا زيست نمود .\r\n\r\nبيان قيام گروهى از مردم بر هشام\r\nدر آن سال سعيد بن حسين بن يحيى انصارى در محل « شناغنت » كه از اقليم « طرطوشه » و در شرق اندلس واقع شده بود ضد هشام قيام كرد او پس از قتل پدر چنان كه گذشت به شهر « طرطوشه » رفت و حاكم محل را كه يوسف قيسى بود اخراج نمود . موسى بن فرتون با او مخالفت و ستيز كرد سعيد يمانى ها را گرد خود جمع\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنمود موسى هم مضريها را جمع و براى هشام دعوت كرد . جنگ ميان آن دو واقع و سعيد منهزم گرديد و پس از گريز كشته شد . موسى هم سوى « سرقسطه » لشكر كشيد و آنجا را تصرف نمود ناگاه يكى از غلامان حسين بن يحيى بنام جحدر با عده بسيار قيام كرد و در جنگ موسى را كشت .\r\nمطروح بن سليمان بن يقطان در شهر برشلونه قيام كرد بسيارى از مردم به او گرويدند او شهر « سرقسطه » و شهر « شفه » را گشود بر آن ناحيه تسلط يافت و و كار او بالا گرفت در آن هنگام هشام سرگرم جنگ دو برادر بود .\r\n\r\nبيان حوادث\r\nدر آن سال رشيد ( هارون ) اسحاق بن محمد را از حكومت موصل عزل و سعيد بن سلم باهلى را بجاى او نصب نمود .\r\nيزيد بن مزيد بن زائده برادر معن بن زائده را از ايالت ارمنستان عزل و و برادر خود عبيد اللّه بن مهدى را بجاى او برقرار نمود .\r\nدر آن سال اسحاق بن سليمان بن على براى جنگ و غزاى صائفه ( روم بيزانطيه ) لشكر كشيد .\r\nرشيد ماليات عشر را بر اهل سواد كه پس از دريافت نيمى از حاصل از آنها گرفته مىشد مقرر نمود ( اهل سواد بوميان عراق ) يعقوب بن منصور امير الحاج شده بود .\r\nفضل بن صالح بن على بن عبد اللّه بن عباس كه برادر عبد الملك بود درگذشت .\r\nسليمان بن بلال مولاى ابن ابى عقيق و ابو زيد رياح بن يزيد لخمى زاهد شهر قيروان وفات يافت او مستجاب الدعوة بود .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nسنه صد و هفتاد و سه\r\nدر آن سال محمد بن سليمان در بصره درگذشت . رشيد كسانى را فرستاد كه ما ترك او را گرفتند و آن مال عظيم بود شامل اثاث و متاع و مواشى بود . هر چه در خور خلافت و خزانه بود حمل شد از جملهء شصت هزار هزار قلم بود چون اموال رسيد رشيد بسيارى از آن اموال را بنديمان و مطربين و مغنيان بخشيد و بقيه را در خزانه اندوخت علت اقدام رشيد بگرفتن اموال او اين بود كه برادرش جعفر بن سليمان هميشه تفتين و سعايت مىكرد و مىگفت : هيچ چيز نمانده كه بدست محمد بن سليمان نيفتاده باشد او مال را براى اين جمع مىكرد كه خود را در قصد خويش نيرومند كند مقصود از قصد او نيل خلافت است بدين سبب اموال او براى امير المؤمنين روا مىباشد .\r\nرشيد دستور داد كتابخانه محمد بن سليمان نگهدارى شود سپس كتابخانه و نامه‌ها را ببرادر ابوينى سليمان كه جعفر باشد تحويل داد و اموال را گرفت .\r\nدر آن سال خيزران مادر رشيد درگذشت . رشيد خود شخصا جنازه مادر را حمل و در گورستان قريش دفن كرد . چون از دفن وى فراغت يافت خاتم را از جعفر بن يحيى گرفت و بفضل بن ربيع داد ( او مهردار شد ) .\r\nرشيد جعفر بن محمد بن اشعث را از ايالت خراسان منصرف و فرزندش عباس بن جعفر را بجاى پدر منصوب نمود .\r\nرشيد خود امير الحاج شد و از بغداد احرام را آغاز نمود .\r\nدر آن سال « مورقاط » پادشاه « جليقيه » از بلاد اندلس درگذشت . پس از او « برمندين » « قلوريه » كشيش بسلطنت رسيد ولى در اندك مدتى سلطنت را ترك كرد و ديرنشين شد و عزلت گزيد . برادرزادهء خود را بجاى خويش بر تخت نشاند كه سلطنت او در سنهء صد و هفتاد و پنج ( هجرى ) بود .\r\nدر آن سال سلام بن مطبع با تشديد لام و جويرية بن اسماء بن عبيد بصرى و مروان بن معاوية بن حارث بن اسماء فزارى كه ابو عبد اللّه باشد در گذشتند و شخص\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاخير در مكه وفات يافت .\r\n\r\nسنه صد و هفتاد و چهار\r\nدر آن سال رشيد اسحاق بن سليمان را بامارت سند و مكران برگزيد .\r\nدر آن سال رشيد يوسف بن ابى يوسف را در حيات پدرش قاضى نمود .\r\nدر آن سال روح بن حاتم هلاك شد ( عين عبارت ) رشيد سوى « جودى » رخت كشيد و در محل « باقردى » و « بازبدى » اقامت گزيد كه هر دو محل از توابع جزيره ابن عمر است و در آنجا كاخى براى خود ساخت .\r\nعبد الملك بن صالح به قصد « صائفه » لشكر و غزا نمود .\r\nرشيد هم امير الحاج شد و مال بسيارى بخشيد على بن مسهر از قضاء موصل منفصل و بجاى او اسماعيل بن زياد دولابى برگزيده شد .\r\n\r\nسنه صد و هفتاد و پنج\r\nدر آن سال هارون الرشيد براى فرزند خود محمد بيعت ولايت‌عهد را گرفت و او را « امين » لقب داد در آن هنگام سن او پنج سال بود . علت اين بود كه عيسى بن جعفر بن منصور خال او ( دائى امين ) نزد فضل بن يحيى بن خالد رفت و ولايت‌عهد امين را درخواست نمود و به او گفت : او فرزندتست ( فضل برادر رضاعى رشيد بود ) و خلافت او براى تو خواهد بود او هم وعده داد و كوشيد تا مردم براى ولايت‌عهد او بيعت كردند .\r\nدر آن سال رشيد عباس بن جعفر را از ايالت خراسان عزل و خالد غطريف بن عطاء را بجاى او نصب نمود .\r\nعبد الرحمن بن عبد الملك بن صالح به قصد غزاى « صائفه » لشكر كشيد و به « اقريطيه » هم رسيد . گفته شد خود عبد الملك لشكر كشيد و غزا نمود .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو در آن هنگام لشكر دچار سرماى شديد شد كه بسيارى از سپاهيان دست و پاى خود را از شدت سرما از دست دادند .\r\nدر آن سال يحيى بن عبد اللّه بن حسن بن حسن على بديلمان رفت و در آنجا جنبيد . ( ظهور و قيام كرد ) .\r\nدر آن سال هارون الرشيد امير الحاج شده بود .\r\n\r\nبيان پيروزى هشام بر دو برادرش و بر مطروح\r\nدر آن سال هشام بن عبد الرحمن امير اندلس از كار دو برادر خود سليمان و عبد اللّه فراغت يافت و هر دو را از اندلس اخراج و طرد نمود . چون از تمرد دو برادر آسوده شد براى سركوبى مطروح بن سليمان بن يقظان كه در « سرقسطه » بود لشكرى عظيم تجهيز و روانه نمود . ابو عثمان عبيد اللّه بن عثمان را بفرماندهى آن لشكر برگزيد . مطروح را در آن محل محاصره نمودند ولى بر او پيروز نشدند .\r\nابو عثمان بازگشت و در محل « طرسوسه » لشكر زد و دسته دسته سپاهيان را پيرامون سرقسطه فرستاد كه مانع وصول خوار بار به آن ديار شوند .\r\nروزى مطروح براى شكار رفت . باز را براى صيد رها كرد و باز شكارى گرفت مطروح پياده شد كه صيد را ذبح كند دو سوار همراه او بودند چون او از لشكر دور شد دو سوار يار خود بر او حمله كرده سرش بريدند و نزد ابو عثمان بردند ابو عثمان هم سوى سرقسطه لشكر كشيد مردم شهر به او نوشتند كه ما فرمانبرداريم او طاعت آنها را پذيرفت و به شهر رفت و قرار گرفت و سر مطروح را براى هشام فرستاد .\r\n\r\nبيان جنگ و غزاى هشام در سرزمين اندلس\r\nپس از اينكه ابو عثمان از جنگ مطروح فراغت يافت بلاد فرنگ را براى غزا و جنگ قصد كرد و سوى « البة » و دژهاى آن سرزمين لشكر كشيد كه در عرض راه با دشمن روبرو شد و ظفر يافت و عدهء بسيارى از سپاه دشمن را كشت و خداوند به او پيروزى و فتح بخشيد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدر آن سال هشام باز لشكرى بفرماندهى يوسف بن بخت براى فتح « جليقيه » فرستاد . با پادشاه آن بلاد مقابله رخ داد كه او « برمند » بزرگ بود سپاه « جليقيه » شكست خورد و تن بفرار داد و بسيارى از آن كشته شدند .\r\nدر آن سال اهالى « طليطله » بطاعت هشام تن دادند او هم به آنها امان داد .\r\nدر آن سال هشام فرزند خود عبد الملك را بزندان سپرد زيرا دربارهء او چيزهائى شنيده بود او در مدت حيات پدر و زمانى از حكومت برادر در زندان بود تا درگذشت كه هلاك او در سنهء صد و نود و هشت واقع شد .\r\n\r\nبيان حوادث\r\nدر خراسان حصين خارجى كه از موالى قيس بن ثعلبه از اهالى « اوق » بود قيام و خروج نمود . عثمان بن عماره حاكم سيستان بود . لشكرى براى دفع او فرستاد او لشكر را شكست داد و منهزم كرد . سپس بخراسان رفت و باذغيس « و پوشبخ » و « هرات » را قصد نمود . رشيد بغطريف نامه نوشت و دستور داد كه او را سركوبى كند . غطريف عده دوازده هزار سپاهى بفرماندهى داود بن يزيد فرستاد .\r\nحصين با عده ششصد تن بمقابله پرداخت و آن عده دوازده هزار سپاهى را شكست داد . و بسيارى از آنها را كشت . پس از آن بخراسان رفت تا سنه صد و هفتاد و هفت كه كشته شد .\r\nدر آن سال ليث بن سعد فقيه در مصر وفات يافت همچنين محمد بن اسحاق بن ابراهيم ابو العنبس شاعر و مسيب بن زهير بن عمر بن مسلم ضبى ( رئيس شرطه منصور و مهدى و رشيد در بغداد ) درگذشت . گفته شد او در سنه صد و هفتاد و شش وفات يافت او از طرف مهدى والى خراسان شده بود .\r\nدر آن سال ادريس بن ادريس بن حسن بن حسن بن على بن ابى طالب متولد شد . ( نسب صحيح او اين است ادريس بن ادريس بن عبد اللّه بن حسن مثنى او جد پادشاهان و امراء آفريقا بود كه تا كنون اولاد و احفاد او امارت و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسلطنت دارند )\r\n\r\nسنه صد و هفتاد و شش\r\n\r\nبيان ظهور و قيام يحيى بن عبد اللّه در ديلمان\r\nدر آن سال يحيى بن عبد اللّه بن حسن بن حسن در ديلمان ظهور و قيام كرد و عظمت و قدرت يافت و عده بسيارى به او گرويدند و مددها از شهرستانها براى او رسيدند و ياران از هر گوشه و كنار و شهر و ديار به او پيوستند . رشيد سخت نگران و غمگين گرديد . فضل بن يحيى را با پنجاه هزار سپاهى بجنگ او فرستاد . بزرگان سپاه و فرماندهان و سالاران برجسته را همراه او روانه كرد ايالت گرگان و طبرستان و رى را هم به او سپرد مال بسيار هم تحت اختيار او قرار داد فضل بيحيى نامه نوشت و او را تهديد كرد و اميدوار نمود و ملاطفت كرد و وعده داد و از عاقبت بر حذرش كرد و خود لشكر كشيد تا بطالقان به محل « اشب » رسيد و باز هم پياپى نامه فرستاد و بامير ديلم هم نامه نوشت و به او وعده هزار هزار درهم داد كه او يحيى را راضى كند كه از بلاد ديلم خارج شود يحيى ناگزير تن به صلح داد به شرط اينكه رشيد به خط خود امان او را بنويسد و قضات و فقهاء و عمده رجال بنى هاشم گواهى بدهند كه يكى از آنها عبد الصمد بن على باشد رشيد اجابت كرد و از فضل بسيار خرسند و خشنود گرديد و بر عظمت و تقرب او افزود . امان را نوشت و با هدايا و تحف فرستاد و يحيى باتفاق فضل وارد بغداد گرديد رشيد هم خوب از او استقبال كرد و هر چه خواست فراهم نمود و مال بسيارى به او داد و كاخ و روزى فراوان داد . بعد از آن رشيد او را باز داشت و او در زندان وفات يافت .\r\nرشيد عهد نامه و امان نامه را بمحمد بن حسن فقيه و ابو البخترى داد كه شايد بتوانند نقص و ذمه او را برى كنند . محمد گفت : اين امان صحيح است رشيد با او بحث كرد ( كه او را متقاعد كند كه متقاعد شد ) گفت : امان براى او چه سودى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدارد ؟ او محارب بوده و امان يافته و رفته است ( يعنى امان تو قابل نقص و فسخ مىباشد ) ابو البخترى گفت : اين امان از چند جهت نقض و باطل شده رشيد هم آن را پاره كرد\r\n\r\nبيان ايالت عمر بن مهران در مصر\r\nدر آن سال رشيد موسى بن عيسى را از ايالت مصر عزل و ايالت مصر را دوباره بجعفر بن يحيى بن خالد سپرد جعفر هم از طرف خود عمر بن مهران را بايالت آن سامان گماشت .\r\nعلت عزل موسى اين بود كه رشيد مطلع شده بود كه موسى قصد خلع او را دارد ( كه خود خليفه شود ) رشيد سوگند ياد كرد كه به خدا من او را با بدترين و پست ترين مردم درگاه خود عوض خواهم كرد . ايالت مصر را بجعفر واگذار كرد و جفر عمر را نزد خود خواند . عمر بن مهران احول ( چپ چشم ) و ژنده پوش بود . هميشه غلام خود را بر استر خود رديف مىكرد . او را نزد رشيد بردند و رشيد به او گفت : آيا بمصر مىروى كه امير آن ديار باشى ؟ پاسخ داد من به چند شرط قبول مىكنم . يكى اينكه اگر پريشانى مصر را بسامان برسانم خود اختيار مراجعت را خواهم داشت . رشيد قبول كرد و او رخت بست و رفت . چون بمصر رسيد داخل كاخ موسى ( امير عباسى ) شد و در آخر صف مردم نشست چون همه مردم كار خود را انجام دادند و رفتند موسى ( امير ) به او گفت : آيا تو كارى دارى ، گفت : آرى و فرمان خود را به او داد ، موسى ( تصور نمىكرد كه او امير شده ) پرسيد كى ابو حفص ( كنيه عمر ) كه خدا نگهدارش باشد كى خواهد رسيد ؟ گفت من خودم ابو حفص هستم : موسى گفت : لعنت بر فرعون باد كه گفته بود : ( هنگامى كه ادعاى خدائى كرده بود ) مگر ملك مصر را ندارم ؟ آنگاه موسى ناگزير زمام ايالت را به او داد .\r\nعمر بر مسند نشست و بمنشى خود دستور داد كه هرگز هديه قبول نكند مگر نقد باشد كه بتوان آن را در كيسه نهاد . مردم هداياى خود را تقديم كردند و او هر چه داده بودند از قبيل چهارپا و كنيز پس داد و نقد و جامه را گرفت و بر هر يكى از هدايا نام دهنده\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nرا نوشت و حفظ كرد . اهالى مصر عادت داشتند كه خراج را بتعويق اندازند عمر از يكى مؤديان ماليات خواست او تعلل كرد عمر سوگند ياد كرد كه خراج را فقط در شهر بغداد از او قبول خواهد كرد . مودى را ببغداد فرستاد كه در آنجا ماليات را بپردازد . مؤديان ديگر ( عبرت گرفته ) بتاديه دين خود شتاب نمودند او قسمت اول و دوم را گرفت چون هنگام پرداخت قسمت سيم رسيد آنها تعلل كردند و از تنگدستى و آفت حاصل شكايت نمودند . عمر هداياى ضبط شده آنها را حاضر كرد و هر كه هر چه داده بود بجاى ماليات معوقه محسوب داشت و آنها را بتاديه بقيه وادار كرد آنها هم هر چه مانده بود با سرعت و رغبت دادند . او تمام خراج مصر را تا آخر دريافت كرد و قبل از او كسى چنين كارى نكرده بود . او پس از آن هيچ كارى نكرد و راه بغداد را گرفت و رفت .\r\n\r\nبيان فتنه دمشق\r\nدر آن سال فتنه و كين ميان قبايل مضر و يمانىها بر پا شد . رئيس مضر ابو الهيذام عامر بن عمارة بن خريم ناعم بن عمرو بن حارث بن خارجه بن سنان بن ابى حارثة بن مرة بن نشبه بن غيظ بن مرة بن عوف بن سعد بن ذبيان بن بغيض بن ريث بن غطفان مرى بود كه يكى از پهلوانان مشهور عرب بود سبب فتنه اين بود كه يكى از حكام رشيد در سيستان برادر ابو الهيذام را كشت . ابو الهيذام در شام قيام كرد و گروهى عظيم گرد آورد و در مرثيه برادر خود گفت :\r\n سابكيك بالبيض الرقاق و بالقنا * فان بها ما يدرك الطالب الوترا\r\nو لسنا كمن ينعى اخاه بعبرة * يعصرها من ماء مقلته عصرا\r\nو انا اناس ما تفيض دموعنا * على هالك منا و إن قصيم الظهرا\r\nو لكننى اشفى الفؤاد بغارة * الهب فى قطرى كتائبها جمرا \r\n( اين شعر نغز به آن نسب دراز بيهوده مىارزد كه الحق از بهترين اشعار است ) .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nيعنى : من بر تو با شمشيرهاى نازك نيز و نيزه‌ها مىگريم ( خون از آنها مىبارد نه اشك ) زيرا با آنها ( تيغ و نيزه ) مرد خونخواه انتقام مىجويد ( نه با آب ديده ) .\r\nما نظير آن كس كه برادر خود را با اشك ندبه كند نخواهيم بود كه او اشك را با فشار از ديده روان مىكند و به چشم خود فشار دهد .\r\nما مردمى هستيم كه هرگز اشك ما بر مرده جارى نمىشود هر چند كه مرگ او كمر شكن باشد .\r\nمن دل خود را با يك غارت و حمله شفا مىبخشم كه با آن غارت در سرزمين خود آتشى روشن كنم كه لشكرها را برافروزد .\r\nگفته شد : اين اشعار از ديگريست ولى صحيح اين است كه شعر خود اوست .\r\nرشيد يك حيله برانگيخت . برادر او را وعده داد و تشويق كرد . برادرش نزد او رفت و او را غافل‌گير كرد و دست بسته نزد رشيد بردش و رشيد بر او منت نهاد و آزادش نمود .\r\nگفته شد : آغاز فتنه در شام بدين سبب بود كه : مردى از بنى القين گندمى براى آرد كردن بآسياب بلقاء مىبرد .\r\nاز جاليزى مىگذشت كه صاحب آن مردى از قبيله لخم يا جذام بود در آنجا خربزه و خيار بود . حامل گندم از آن خربزه خورد و صاحب جاليز رسيد و به او دشنام داد و هر دو به يكديگر گلاويز شدند . بعد از آن مرد قينى ( از بنى القين ) رفت . صاحب جاليز قوم خود را جمع كرد و بانتظار بازگشت متجاوز نشست چون برگشت آن جماعت او را زدند . گروهى به يارى مضروب مبادرت كردند و يك تن از آن جماعت يمانى كشتند . اولياء مقتول شوريدند و بخونخواهى مقتول قيام نمودند . در آن هنگام حاكم دمشق عبد الصمد بن على بود . چون مردم از شدت فتنه و شورش بيمناك شدند رؤساء و بزرگان را دعوت كردند كه ما بين طرفين را اصلاح كنند .\r\nبزرگان نزد بنى القين رفتند و با آنها گفتگو كردند آنها پذيرفتند : و آرام شدند نزد يمانىها رفتند و آنها گفتند امروز برويد تا فردا فكر خواهيم كرد .\r\nيمانيها تجهيز كرده بنى القين را غافلگير نمودند . و شبيخون\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nزدند عده ششصد تن گفته شد سيصد تن از آنها را كشتند . بنى القين از قضاعه و سليح مدد خواستند و آنها مدد نرساندند . از قيس ( قبيله ) يارى خواستند آنها شتاب كردند و هر دو قبيله به محل صواليك از سرزمين بلقاء لشكر كشيدند و هشتصد تن از يمانىها را كشتند . بعد از آن جنگ چند بار تكرار و عده بسيار كشته شد .\r\nعبد الصمد از حكومت دمشق عزل و بجاى او ابراهيم بن صالح بن على نصب شد . فتنه و جدال هم بين طرفين تا دو سال ماند . باز جنگ ميان آنها در محل « بثنيه » رخ داد و باز عده هشتصد تن از يمانىها كشته شد و پس از شور و شر به صلح تن دادند .\r\nابراهيم بن صالح بر رشيد وارد شد كه نسبت به يمانىها متمايل بود راجع بقيس بدگوئى كرد .\r\nولى عبد الواحد بن بشر نصرى كه از بنى نصر باشد از آنها دفاع كرد رشيد عذر او را پذيرفت و آنها به محل خود برگشتند .\r\nابراهيم بن صالح فرزند خود اسحاق را بنيابت حكومت در دمشق گذاشت و او نيز به يمانيها متمايل بود بدين سبب گروهى از قيس را باز داشت كرد و گروهى را تازيانه زد و ريش تراشيد : باز مردم شوريد و قبيله غسان يك تن از قيس بن عيسى را كشتند . برادر مقتول نزد قومى از « زواقيل » در حوران رفت و يارى خواست آنها او را يارى كردند و چند تن از يمانىها را كشتند يمانىها شوريدند و بر كليب بن عمرو بن جنيد بن عبد الرحمن هجوم بردند او مهمان داشت مهمان او را كشتند مادر مقتول جامه او را گرفت و نزد ابو الهيذام برد و پيش او انداخت . به او گفت برو كه من كور كورانه كارى نخواهم كرد صبر مىكنم كه امير برگردد و ما خونبهاى خود را از او مطالبه خواهيم كرد . اگر او رسيدگى كرد چه بهتر و گر نه نزد امير المؤمنين خواهيم رفت كه او رسيدگى كند .\r\nاسحاق ابو الهيذام را نزد خود خواند و چون حاضر شد به او اذن دخول نداد . در آن هنگام گروهى از « زواقيل » يك تن از يمانىها را كشتند .\r\nيمانىها هم مردى از سليم كشتند . اهالى « تلفياتا » را هم غارت كردند آنها در\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nجوار محارب بودند .\r\nمحارب ( عشيره ) نزد ابو الهيذام رفتند . او با آنها سوار شد و نزد اسحاق ( حاكم دمشق ) رفت . اسحاق هم به آنها وعده داد و ابو الهيذام خشنود شد و رفت . چون او رفت اسحاق نزد يمانيها فرستاد و آنها را ضد ابو الهيذام تشجيع و وادار نمود . آنها جمع شدند و بر ابو الهيذام از در « جابيه » هجوم بردند ابو الهيذام با عده كم بمقابله و دفع آنها مبادرت كرد آنها منهزم شدند . پس از آن او بر دمشق استيلا يافت و زندانيان را آزاد كرد .\r\nپس از آن يمانيها تجمع نمودند و از كلب ( قبيله ) ديگران مدد خواستند آنها هم به يارى آنان مبادرت كردند . ابو الهيذام آگاه شد بقبايل مضر پيغام داد كه مدد فرستادند . مدد هنگامى رسيد كه او با يمانيها در نبرد بود يمانىها منهزم شدند .\r\nپس از آن يمانيها بيك قريه نزديك دمشق رفتند . ابو الهيذام عشيره « زواقيل » را بجنگ آنها فرستاد باز يمانىها گريختند و باز با گروه ديگر برخوردند و باز منهزم شدند . ناگاه فريادى از باب « توما » رسيد و استغاثه به آنها شد آنها به يارى قوم خود رفتند و باز شكست خورده گريختند آنها در يك روز چهار بار منهزم شدند .\r\nپس از آن اسحاق ( حاكم دمشق ) ابو الهيذام را پيغام داد كه از جنگ دست بردارد او هم اطاعت كرد . اسحاق به يمانىها پيغام داد كه من او را از نبرد باز داشته‌ام شما او را غافلگير و بىپا كنيد .\r\nيمانىها هم او را از باب شرقى قصد كردند ناگاه فرياد به گوش او رسيد باز ابو الهيذام سوار شد . گروهى از خانواده او هم سوار شدند با يمانىها جنگ كردند و آنها را منهزم نمودند . باز شنيد كه گروهى ديگر در باب « توما » تجمع كردند . باز ابو الهيذام بر آنها حمله و منهزم نمود .\r\nيمانىها باز اهالى اردن و قبايل « خولان » و كلب و ديگران را جمع كردند و آماده كارزار شدند ابو الهيذام آگاه شد . جاسوسى فرستاد كه بر لشكر كشى آنها مطلع شود . اطلاعى حاصل نكرد . آنها از طريق ديگر حمله كردند كه او از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nطريق در امان بود زيرا قلعه و بنا داشت . چون نيمى از روز گذشت و بر وضع دشمن آگاه نشد اتباع خود را پراكنده كرد و با آنها وارد شهر شد و خاطر او آسوده گرديد ولى يك دسته براى نگهبانى در ميدان گماشت . چون اسحاق ( حاكم دمشق ) ديد كه او آرام گرفته و در چهار ديوارى مستقر شده دستور داد كه آن بنا را ويران كنند و به يمانىها اجازهء عبور داد . نگهبانان با شتاب نزد ابو الهيذام رفتند و خبر هجوم دشمن را دادند در آن هنگام او در محل « باب الصغير » بود .\r\nيمانىها بر ابو الهيذام حمله كردند . او پايدارى كرد و بعدهء از اتباع خود فرمان داد كه از پشت سر بمهاجمين حمله كنند آنها هم به يمانىها حمله كردند .\r\nچون يمانىها خود را دچار حمله پشت سر ديدند فرياد زدند . كمين . كمين و گريختند . بعضى از سلاح و اسبها را از دست دادند و رفتند .\r\nدر آغاز ماه صفر اسحاق لشكرى گرد آورد و در قصر حجاج موضع گرفت .\r\nابو الهيذام هم اتباع خود را خواند . بنى القين و ديگران جمع شدند يمانىها هم به يارى اسحاق شتاب كردند . سپاهيان باتفاق يمانيها مصاف دادند ولى تاب نياورده باز گريختند . اتباع ابو الهيذام بسيارى از يمانيها را كشتند و محل « ذاريا » را غارت كردند و آتش زدند و برگشتند و باز هم ربودند و سوختند و كشتند و چند بار غلبه يافتند و باز يمانيها در هر واقعه تن بفرار ميدادند .\r\nدختر ضحاك بنى رمل سكسكى از بزرگان يمن از ابو الهيذام امان خواست به او امان داد و عهد نامه امان نوشت . تمام قراء و قصبات يمانى را غارت كرد هر چه در پيرامون دمشق داشتند بيغما برد يا سوزانيد . چون يمانىها حال را بدان منوال ديدند خارجه حرشى و ابن عزه خشنى را نزد او فرستادند ( كه امان بخواهند ) در آن هنگام عشاير اوزاع و اوصاب و مقر او كفر سوسيه و حمير نزد او رفتند و امان خواستند و او به آنها امان داد و مردم آرام گرفتند .\r\nابو الهيذام اتباع خود را پراكنده كرد و خود با اندك عدهء از اهالى دمشق ماند . اسحاق كه او را تنها ديد بنابودى وى اميدوار شد . مال بسيارى بسپاهيان\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nداد كه بر ابو الهيذام حمله كنند و كار او را پايان دهند .\r\nعذافر سكسكى با عده سپاهى از طرف اسحاق ابو الهيذام را غافلگير كرد جنگ رخ داد و عذافر گريخت . جنگ ما بين لشكريان و ابو الهيذام از ظهر تا غروب آفتاب دوام يافت . سواران ابو الهيذام بر لشكر اسحاق حمله بردند آنها عقب نشستند و برگشتند و چهار صد مجروح از آنها افتادند ولى كسى كشته نشد . آن واقعه در نيمه ماه صفر رخ داد .\r\nروز بعد از نبرد خوددارى كردند . ابو الهيذام هم با عده خود آماده كارزار گرديد و باز روز بعد جنگ واقع شد . عده لشكر اسحاق دوازده هزار بود يمانيها هم به آنها پيوستند .\r\nابو الهيذام هم از شهر خارج باتباع خود كه عده آنها كم بود گفت : پياده شدند آنها هم پياده شدند در پيرامون « باب الجابيه » جنگ كردند و سپاهيان را از آنجا عقب راندند .\r\nگروهى از اهالى حمص بر يكى از قراى ابو الهيذام حمله كردند . ابو الهيذام گروهى از اتباع خود را بجنگ آنها فرستاد نبرد كردند آنها را شكست دادند و بسيارى از آنها كشته شدند بعد قرى و قصبات غوطه را كه ملك يمانيها بود غارت كردند و آتش زدند « داريا » را هم آتش زدند . پس از آن مدت بيش از هفتاد روز بدون جنگ ماندند .\r\nسندى ( با لشكر ) در آغاز ربيع الاخر از طرف هارون الرشيد وارد گرديد .\r\nابو الهيذام به او پيغام داد كه من فرمانبردار هستم . سندى وارد شهر دمشق شد .\r\nاسحاق هم در « دار الحجاج » بود روز بعد سندى قاعدى با عده سه هزار سپاهى فرستاد ابو الهيذام هم عده هزار مرد جنگى بمقابله آنها فرستاد . چون سندى آنها را ديد بدون جنگ بازگشت و بسندى گفت : هر چه آنها بخواهند بايد بدهى زيرا من آنها را آماده مرگ ديدم و مرگ را بيشتر از حيات دوست دارند . سندى با ابو الهيذام صلح كرد . بمردم دمشق هم امان داد و همه آرام گرفتند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nابو الهيذام بحوران رفت و سندى در دمشق اقامت گزيد . پس از سه روز موسى بن عيسى والى جديد دمشق رسيد . پس از بيست روز اقامت در دمشق ابو الهيذام را كه آسوده و آرام بود غافلگير كرد . عده فرستاد بر خانه او هجوم بردند او با فرزندش حزيم و يك غلام بنام عبد الله توانست خود را نجات دهد ولى برگشت و با سپاهيان دليرانه نبرد كرد . آنها همه منهزم شدند . سواران ابو الهيذام بر آن واقعه آگاه شدند از هر طرف جمع شدند به يارى او شتاب كردند . او با ياران خود به محل « بصرى » رفت و در آنجا و در محل « لجاه » جنگ كرد عده از آنها را كشت و عاقبت سپاهيان تن بفرار دادند . ابو الهيذام ( پس از پيروزى ) راه خود را گرفت ناگاه پنج سوار نزد او رفتند و با او گفتگو كردند او هم كارهاى خود را مرتب كرد و دستورهائى باتباع خود داد و با آن پنج سوار رفت و آن در تاريخ بيستم ماه رمضان سنه صد و هفتاد و هفت بود .\r\nآن پنج سوار از طرف برادرش آمده بودند و برادرش به او امر كرده بود كه از جنگ و ستيز دست بردارد او هم قبول كرد و اتباع خود را پراكنده نمود و فتنه را خاتمه داد .\r\nابو الهيذام در سنه صد و هشتاد و دو در گذشت .\r\nاين است آنچه را كه ما خواستيم مختصرا بيان كنيم .\r\nخريم بضم خاء نقطه دار و فتح راء و حارثه با حاء بى نقطه و ثاء سه نقطه و نشبه بضم نون و سكون شين نقطه دار و پس از باء يك نقطه و بغيض با باء يك نقطه و كسر غين نقطه دار و در آخر آن ضاد نقطه دار و ريث با راء و ياء دو نقطه زير و آخر آن ثاء مثلث است .\r\n\r\nبيان حوادث\r\nدر آن سال عبد الملك بن عبد الواحد سپاه اندلس را براى جنگ و غزاى فرنگ\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكشيد و به محل « البة » رسيد قلاع را گشود و مال و برده ربود و بسلامت بازگشت .\r\nدر آن سال هشام فرزند خود حكم را حاكم « طليطلة » نمود او رفت و شهر را اداره كرد و در آنجا براى او فرزندى بنام عبد الرحمن متولد شد كه بعد از پدرش امير اندلس شد و او عبد الرحمن بن حكم معروف بود .\r\nرشيد حاكم بن سليمان را حاكم موصل نمود .\r\nفضل خارجى در پيرامون « نصيبين » خروج و قيام نمود از مردم آن سامان مال فراوان گرفت و سوى « دارا » و « آمد » و « ارزن » لشكر كشيد و از مردم آن ديار هم مال گرفت همچنين « خلاط » مانند شهرهاى مذكور دچار تسلط او شد و پس از آن به محل اول كه « نصيبين » باز گشت و مزاحم موصل گرديد كه سپاهيان موصل بجنگ او پرداختند و در محل « زاب » نبرد رخ داد و لشكر موصل منهزم گرديد و باز همان لشكر برگشت و سخت دليرى كرد تا فضل و اتباع او كشته شدند .\r\nدر آن سال مرج بن فضاله و صالح بن بشير مرى قارى كه روايت او در حديث ضعيف بود « غير موثق » و عبد الملك بن محمد بن ابى بكر بن محمد بن عمر بن حزم ابو طاهر انصارى كه قاضى بغداد بود و نعيم بن ميسره نحوى كوفى و ابو الاحوص و و ابو عوانه كه نامش وضاح و مولاى يزيد بن عطاء ليثى و در سنه نود و دو متولد شده بود وفات يافتند .\r\n\r\nسنه صد و هفتاد و هفت\r\n\r\nبيان جنگ و غزاى فرنگ\r\nدر آن سال هشام امير اندلس يك سپاه عظيم بفرماندهى عبد الملك بن عبد الواحد بن مغيث براى تسخير بلاد دشمن فرستاد كه آن سپاه وارد « اربونه » و « جرنده » شد اول جرنده را گشود و پادگان فرنگ را كه حامى و مدافع آن بودند كشت . مردان\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nرا كشت و ديوار و برج و حصار شهر را ويران كرد بعد از آنجا به شهر « اربونه » رفت و در آنجا هم كشت و ويران كرد و در بلاد فرنگ لشكر كشيد و تا جاى دور رسيد و سرزمين « شرطابيه » را پامال سم ستور كرد . مردان جنگجو را كشت و زنان را اسير كرد .\r\nچندين ماه در بلاد فرنگ زد و كشت و ويران كرد و سوخت و گرفت و ربود و برد و دشمن را سخت مرعوب كرد كه در همه جا از سطوت او مىگريختند و پس از اينكه همه را گوشمالى داد و تسخير كرد بديار خود بسلامت و غنيمت بازگشت . كسى نميداند كه چه مقدار غنيمت آورد غير از خدا . آن جنگ و غزا يكى از بزرگترين جنگهاى مشهور مسلمين در اندلس بود .\r\n\r\nبيان ايالت فضل بن روح بن حاتم در آفريقا\r\nدر آن سال كه سنه صد و هفتاد و هفت بود رشيد ( هارون ) فضل بن روح بن حاتم را بايالت آفريقا منصوب كرد .\r\nرشيد قبل از آن پس از وفات روح بن نصر مهلبى را بايالت آن ديار برگزيد بود . فضل هم راه بغداد را گرفت و نزد رشيد رفت و ايالت افريقا را ( جاى پدر ) درخواست نمود . رشيد هم پذيرفت و او را امير آفريقا كرد او در ماه محرم سنهء صد و هفتاد و هفت بافريقا باز گشت . امارت تونس را ببرادر زاده خود مغيرة بن بشر بن روح واگذار نمود .\r\nمغيره نسبت بسپاهيان بىاعتنا و بدگمان شد . همچنين فضل سپاهيان را حقير و ناچيز شمرد زيرا آنها بوالى سابق نصر بن حبيب ممايل بودند . اهالى تونس و بفضل نامه نوشتند كه آنها را از حكومت برادرزاده‌اش معاف بدارد او به آنها پاسخ نداد . آنها بر تمرد و عصيان تصميم گرفتند و تجمع نمودند .\r\nسالارى از خراسانيها بنام محمد بن فارسى ( ايرانى ) در آنجا بمردم گفت :\r\nكار شما بسامان نخواهد رسيد مگر اينكه براى خود رئيس و قائد انتخاب و معين كنيد . هر گروهى كه رئيس نداشته باشند دچار هلاك خواهند شد . مردى را در نظر\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبگيريد كه كارهاى شما را اداره كند . گفتند راست گفتى . تصميم گرفتند كه از ميان خود كسى را انتخاب كنند . مردى بنام عبد الله بن جارود معروف بعبدويه انبارى را برگزيدند با او به شرط اطاعت و فرمانبردارى بيعت كردند . آنگاه بفضل نوشتند كه ما هرگز تمرد نمىكنيم ولى برادرت بد رفتارى و ما ناگزير او را خلع و طرد كرديم تو هم كسى را والى كن كه ما بولايت او تن دهيم و خشنود شويم او هم پسر عم خود عبد الله بن يزيد بن حاتم را برگزيد و حاكم آنها نمود او هم رفت و يك منزل مانده بتونس ابن جارود جماعتى بنمايندگى نزد او فرستاد كه بدانند او براى چه آمده ولى هرگز كارى نكنند تا دستور او برسد . گروه نماينده در عرض راه با يك ديگر مذاكره و بحث كردند و گفتند : فضل ما را فريب ميدهد اين مرد را والى مىكند ولى بعد از ما انتقام خواهد كشيد زيرا ما برادرش را طرد و اخراج كرده بوديم چون رسيدند عبد الله بن يزيد را كشتند و همراهان او را كه جمعى از سالاران بودند اسير نمودند . عبد الله بن جارود پس از قتل ابن يزيد ناگزير تن بتمرد و عصيان داد . او و اتباع او كوشيدند كه فضل را نابود كنند .\r\nابن فارسى ( ايرانى ) زمام تمام امور را در دست گرفت و بسالاران و فرماندهان آفريقا نامه نوشت و بهر يك از آنها وعده رياست داد . چنين نوشت كه : ما رفتار فضل را در كشور امير المؤمنين و كارهاى بد او را ديديم ناگزير ما ضد او قيام نموديم چون مطالعه كرديم از تو بهتر كسى نديديم كه نسبت بامير المؤمنين مطيع و دلسوز باشد بنابر اين ما تصميم گرفته‌ايم كه جان خود را فداى تو كنيم اگر پيروز شويم ترا امير خود خواهيم كرد و خود تحت امر تو خواهيم بود و از امير المؤمنين درخواست خواهيم كرد كه ترا والى اين سرزمين كند و اگر كار دگرگون شود كسى نخواهد دانست كه ما ترا در نظر گرفته‌ايم و السلام . با آن نامه سپاهيان را از فضل جدا كرد بر عده او افزوده شد . فضل هم لشكرى براى جنگ آنها فرستاد آن لشكر را منهزم نمودند . اتباع ابن جارود هم بدنبال گريختگان شتاب كردند تا قيروان را محاصره نمودند . محاصره يك روز بيشتر دوام نيافت كه محصورين دروازه‌ها را گشودند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nابن جارود و سپاه او داخل شهر شدند و آن در سنه صد و هفتاد و هشت بود . فضل را دستگير كرد و عده مامور نگهدارى او نمود . سپس او با خانواده‌اش تحت نظر جمعى از محافظين سوى « قابس » روانه كرد و بعد قبل از وصول او را برگردانيد . ابن جارود فضل بن روح بن حاتم را كشت . گروهى از سپاهيان براى قتل او خشمناك شدند و تصميم گرفتند با ابن جارود نبرد كنند و انتقام او را بكشند . ابن جارود لشكرى براى جنگ آنها فرستاد لشكر او شكست خورد و منهزم شد . سپاهى كه بخونخواهى فضل قيام كرده شهر قيروان را پس گرفت . ابن جارود هم به شهر تونس رفت كه در آنجا بود .\r\nسپاهيان كينه جوى فاتح قيروان پس از پيروزى متفرق شدند . ابن جارود باز لشكر كشيد و بسيارى از سالاران سپاه را كشت . بقيه را كه نجات يافتند « اربس » را پناهگاه خود قرار دادند . علاء بن سعيد والى بلاد « زاب » را بر خود امير نمودند و همه سوى قيروان لشكر كشيدند .\r\n\r\nبيان ايالت هرثمه بن اعين در افريقا\r\nچون علاء و اتباع او قيروان را قصد كردند يحيى بن موسى نزد هارون الرشيد رفت . رشيد بر اوضاع آفريقا و فساد محل و تسلط و غارت ابن جارود آگاه شد هرثمة بن اعين را باتفاق يحيى بن موسى بآفريقا روانه كرد زيرا يحيى بن موسى ميان خراسانيها نفوذ و قدرت داشت .\r\nرشيد دستور داد كه يحيى پيشاپيش برود و ابن جارود را با ملاطفت مطيع كند و تا هرثمه نرسيده فرمانبردار باشد .\r\nيحيى بقيروان رسيد و ميان او و ابن جارود بحث و گفتگو بسيار شد . نامه رشيد را هم به او داد او گفت : من مطيع هستم ولى علاء بن سعيد با سپاه بربر مرا قصد كرده اگر من قيروان را ترك كنم بربريان بر آن تسلط و استيلا خواهند يافت آنگاه من بلاد امير المؤمنين از دست خواهم داد . من ناگزير با علاء جنگ خواهم\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكرد اگر او پيروز شد خود ميدانيد و او . و اگر من غلبه كردم منتظر قدوم هرثمه خواهم شد كه شهر را به او بسپارم و خود نزد امير المؤمنين بروم . او مغالطه ميكرد و قصد داشت اگر بر علاء ظفر يابد هرثمه را دفع خواهد كرد يحيى هم سوء نيت او را دانست .\r\nيحيى با ابن فارسى خلوت و گله كرد كه چرا او تن بعصيان داده ابن فارسى سوگند ياد كرد كه هرگز ترك طاعت نكرده و خود را آماده مساعدت و مخالفت با ابن جارود نمود ابن فارسى كوشيد كه كار ابن جارود را پريشان كند عده از سپاهيان را هم با خود همراه نمود عده بسيارى به او گرويدند و بر عده او افزوده شد آنگاه آماده شد كه با ابن جارود جنگ كند لشكر كشيد و طرفين بمقابله پرداختند ، ابن جارود بيكى از اتباع خود گفت : من ابن فارسى را براى گله و عتاب دعوت خواهم كرد تو او را غافلگير كن و بكش او هم آماده شد . ابن جارود هم محمد بن فارسى را دعوت كرد .\r\nآن مرد كه دستور قتل او را داشت و نامش طالب بود بر ابن فارسى حمله كرد و او را كشت اتباع ابن فارسى هم تن بفرار دادند . يحيى بن موسى هم باستقبال هرثمه در طرابلس رفت .\r\nاما علاء بن سعيد چون مردم بر نزديك شدن هرثمه آگاه شدند به او گرويدند و بر عده او افزوده شد از هر ناحيه مدد براى او رسيد و او ابن جارود را قصد نمود .\r\nابن جارود دانست كه قادر بر جنگ او نخواهد بود بيحيى بن موسى نوشت كه او برگردد تا شهر قيروان را به او بسپارد . يحيى هم با لشكر طرابلس نزد او رفت و آن در ماه محرم سنهء صد و هفتاد و نه بود .\r\nچون يحيى بن موسى به محل « قابس » رسيد عموم سپاهيان به او پيوستند و ابن جارود در آغاز ماه صفر از شهر قيروان خارج شد . امارت او مدت هفت ماه بود .\r\nعلاء بن سعيد و يحيى بن موسى هر دو با شتاب و مسابقه قيروان را قصد كردند هر يك از آن دو ميخواست فتح قيروان بنام او باشد .\r\nعلاء سبقت جست و وارد شهر شد جمعى از ياران ابن جارود را هم كشت .\r\nعلاء نزد هرثمه رفت ابن جارود هم نزد هرثمه رفت . هرثمه او را نزد رشيد فرستاد و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nنوشت علاء باعث تسليم و خروج ابن جارود شده . رشيد بهرثمه نوشت كه علاء را نزد او روانه كند . علاء را روانه كرد و رشيد به او خلعت و انعام بسيار داد و او پس از اندك مدتى در مصر زندگانى را بدرود گفت .\r\nاما ابن جارود كه در بغداد بازداشت شد .\r\nهرثمه هم بقيروان رفت و در ماه ربيع الاول سنه صد و هفتاد و نه وارد شد . بمردم امان داد . كاخ بزرگ را هم در « منستير » ساخت كه در سنه صد و هشتاد پايان يافت .\r\nديوار و حصار شهر طرابلس را از طرف دريا ساخت .\r\nابراهيم بن اغلب والى « زاب » بود هداياى بسيار براى هرثمه فرستاد و آغاز ملاطفت نمود هرثمه هم ايالت « زاب » را به او سپرد او هم نيكى و خوشرفتارى كرد .\r\nپس از آن عياض بن وهب هوارى و كليب بن جميع كلبى هر دو لشكرى جمع و قصد جنگ هرثمه را كردند او هم يحيى بن موسى را بجنگ آنها فرستاد . يحيى با سپاهى عظيم رفت و آنها را پراكنده كرد و بسيارى از آنها را كشت و بقيروان برگشت .\r\nچون هرثمه شدت اختلاف و شورش آفريقا را ديد پيوسته برشيد نامه نوشت و او را از هرج و مرج آن سرزمين آگاه نمود . رشيد او را بعراق نزد خود خواند . او در ماه رمضان سنه صد و هشتاد و يك آفريقا را ترك كرد مدت ايالت او دو سال و نيم بود .\r\n\r\nبيان فتنه موصل\r\nدر آن سال عطاف بن سفيان ازدى بر رشيد تمرد كرد . او يكى از پهلوانان و سواران دلير موصل بود . عدهء چهار هزار مرد از او متابعت كردند او هم باج و خراج گرفت .\r\nدر آن هنگام حاكم موصل از طرف رشيد محمد بن عباس هاشمى بود گفته شد او نبود بلكه عبد الملك بن صالح بود و در همان زمان عطاف بر آن سامان غلبه و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nو تسلط داشت و خود ماليات را استيفا مىنمود مدت دو سال بدان حال و منوال گذشت تا آنكه رشيد شخصا لشكر كشيد و ديوار و حصار شهر موصل را بدان سبب ويران نمود .\r\n\r\nبيان حوادث\r\nدر آن سال رشيد جعفر بن يحيى را از ايالت و امارت مصر عزل و اسحاق بن سليمان را امير نمود .\r\nحمزة بن مالك را از امارت خراسان بر كنار كرد و خراسان را بفضل بن يحيى برمكى سپرد . آن امارت علاوه و اضافه بر امارت رى و سيستان و غيرهما بود .\r\nدر آن سال عبد الرزاق بن عبد الحميد تغلبى بجنگ و غزاى صائفه ( روم ) لشكر كشيد .\r\nدر همان سال در ماه محرم تندباد و طوفانى برخاست و عالم تاريك شد و باز در ماه صفر همان طوفان واقع شد .\r\nرشيد خود امير الحاج شده بود .\r\nعبد الواحد بن زيد درگذشت گفته شد وفات او در سنه صد و هفتاد و هشت بود شريك بن عبد اللّه نخعى هم وفات يافت همچنين جعفر بن سليمان\r\n\r\nسنه صد و هفتاد و هشت\r\n\r\nبيان فتنه مصر\r\nدر آن سال حوفىها در مصر شوريدند و با والى خود اسحاق بن سليمان جنگ نمودند . رشيد هرثمة بن اعين را كه والى فلسطين بود فرمان داد كه به يارى اسحاق لشكر كشد . هر دو با حوفىها كه از قيس و قضاعه ( قبيله ) بودند نبرد كردند و آنها را مطيع نمودند . آنها ماليات را هم دادند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nرشيد هم اسحاق را از مصر عزل و هرثمه را مدت يك ماه بر آن ديار امير كرد و بعد او را عزل و عبد الملك بن صالح را نصب نمود .\r\n\r\nبيان خروج و قيام وليد بن طريف خارجى\r\nدر آن سال وليد بن طريف تغلبى در جزيره قيام كرد و ابراهيم بن خازم بن خزيمه را در « نصيبين » كشت .\r\nبر شوكت و عظمت وليد افزوده شد . ارمنستان را گرفت و مدت بيست روز شهر « خلاط » را محاصره كرد . مردم شهر به او سى هزار ( دينار ) فديه دادند و امان گرفتند . از آنجا سوى آذربايجان لشكر كشيد و بعد بحلوان رفت و از آنجا بسواد ( عراق ) رسيد و از رود دجله گذشت و شهر « بلد » را قصد كرد مردم شهر به او صد هزار ( درهم بايد باشد ) دادند و خود را آسوده كردند .\r\nپس از آن وليد بجزيره رفت و فتنه و فساد را بر پا كرد . رشيد يزيد بن مزيد بن زائده را بجنگ او فرستاد يزيد گفت ( شعر ) :\r\n ستعلم يا يزيد اذا التقينا * بشط « الزاب » اى فتى يكون \r\nيعنى اى يزيد اگر مقابله و ملاقات در كنار « زاب » رخ دهد خواهى دانست كدام رادمرد خواهد ماند ( من يا تو ) .\r\nيزيد در جنگ او آغاز خدعه و مكر و تعلل نمود . برمكيان با يزيد خوب نبودند برشيد گفتند : علت اينكه او در اين جنگ تعلل مىكند اين است كه هر دو ( وليد يزيد ) از قبيله وائل هستند . آنها كار وليد را ناچيز پنداشتند و در نظر رشيد آسان نمودند .\r\nرشيد با غضب نامه تهديد آميز به او نوشت كه : من اگر يكى از خدام خود را براى انجام اين كار فرستاده بودم حتما رستگار مىشد و بيشتر و بهتر از تو كار را يكسره مىكرد تو يك مرد فريب كار و متعصب ( براى قوم خود ) هستى . به خدا سوگند اگر تو اين كار را زود پايان ندهى كسى را خواهم فرستاد كه سر ترا براى من آرد .\r\nيزيد ناگزير جنگ وليد را تسريع كرد و آن در ماه رمضان سنه صد و هفتاد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nو نه بود . او در آن نبرد و طى مسافت سخت تشنه شد گويند خاتم خود را از فرط عطش در دهان نهاد و مكيد و گفت : خداوند اين كار بسى سخت و ناگوار است آن را از ديده دشمنان مكتوم بدار .\r\nباتباع خود گفت : پدر و مادرم فداى شما باد . بدانيد كه اينها خوارج هستند و عادت دارند در آغاز كارزار يك حمله سخت كنند . شما در قبال حملهء آنان پايدارى كنيد و چون حمله آنها پايان يابد شما خود حمله را آغاز كنيد كه اگر آنها بگريزند ديگر برنخواهند گشت . واقعه همان بود كه او پيش بينى نمود . خوارج بر او حمله كردند و يزيد سخت پايدارى و دليرى كرد . پس از آن يزيد و اتباع او بر آنها حمله كردند و آنها را به عقب راندند .\r\nگويند اسد بن يزيد شبيه پدرش بود هيچ چيز نبود كه بين آن دو سيما را تفكيك و جدا كند . از هر حيث شبيه يك ديگر بودند فقط اثر يك ضربت شمشير در يك طرف روى يزيد بود كه موى او را كمى منحرف مىكرد و با همان اثر از فرزندش ممتاز مىشد اسد آرزو داشت كه مانند پدرش آن علامت را داشته باشد در آن جنگ پهلوانى بر او حمله كرد و او كلاهخود خود را از سر برداشت كه ضربت بر يك طرف صورت او نازل شود چنين هم شد و بجاى ضربت روى پدر يك اثر مانند آن يافت .\r\nگفته شد : اگر آن ضربت درست بجاى ضربت پدر واقع مىشد هيچ تفاوتى ما بين پدر و پسر در اندام و منظر نمىماند .\r\nيزيد هم وليد را دنبال كرد و به او رسيد و سرش را بريد . بعضى از شعراء در آن واقعه گفتند :\r\n وائل بعضهم يقتل بعضا * لا يفل الحديد الا الحديد \r\nيعنى : قبايل وائل يك ديگر را مىكشتند . آهن را فقط با آهن مىتوان بريد چون وليد كشته شد خواهرش ليلى بنت طريف بميدان رفت . زره بر تن داشت و كسى نمىدانست كه او زن است . او حمله مىكرد و مردم را مىراند . پس از آن شناخته شد . يزيد گفت : بگذاريد به حال خود باشد سپس خود يزيد بمبارزه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nوى رفت نيزه را بسرين اسب او برد و گفت : گم شو خداوند ترا دور كند تو عشيره را رسوا كردى . او شرمسار شد و برگشت . او در رثاء برادر خود گويد :\r\n بتل تباثا رسم قبر كانه * على علم فوق الجبال منيف\r\nتضمن جودا حاتميا و نائلا * و سورة مقدام و قلب حصيف\r\nالا قاتل اللّه الجثى كيف اضمرت * فتى كان بالمعروف غير عفيف\r\nفان يك ارداه يزيد بن مزيد * فيا رب خيل ففها و صفوف\r\nالا يا لقومى للنوائب و الردى * و دهر ملح بالكرام عنيف\r\nو للبدر من بين الكواكب قد هوى * و للشمس همت بعده بكسوف\r\nفيا شجر الخابور مالك مورقا * كانك لم تجزع على ابن طريف\r\nفتى لا يحب الزاد الا من التقى * و لا المال الا من قنى و سيوف\r\nو لا الخيل الا كل جردا ، شطبة * و كل حصان باليدين عروف\r\nفلا تجزعا يا ابنى طريف فاننى * ارى الموت نزالا بكل شريف\r\nفقدناك فقدان الربيع فليتنا * فديناك من دهمائنا بالوف \r\nيعنى : در تل « تباثاء » ( محل است و در جاى ديگر نهاكى آمده ) يك قبر نمايان است مانند قله كوه مرتفع مىباشد آن قبر شامل و محتوى سخاء حاتمى ( حاتم طائى ) و دليرى يك پهلوان مهاجم و قلب يك مرد متبين و با عزم مىباشد .\r\nخداوند گور را بكشد ( نابود كند ) چگونه آن گور راد مردى را نهان كرده كه در نيكى و جوانمردى بخل و خوددارى نداشت .\r\nاگر يزيد بن مزيد او را بى پا كرد ( و كشت ) بايد دانست كه او چندين بار خيل را پراكند و صفها را شكسته بود .\r\nاى قوم من براى بليات و محن و مرگ و روزگار سخت كه نسبت بمردم كريم و گرامى سخت گير است چه كسى را دارد ( كه ابن طريف رفت ) .\r\nماه تمام از ميان ستارگان افتاد و فرود آمد و آفتاب بعد از او دچار كسوف شد .\r\nاى درختان خابور ( محلى در جزيره ) چرا سبز و برگ دار هستيد ؟ مگر\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبر فقدان ابن طريف جزع و اندوه نداريد ؟ او رادمردى بود كه متاعى جز از پرهيزگارى نمىپذيرفت . مال هم جز با نيزه و شمشير نمىگرفت از اسبها هم جز اسب ظريف تندرو و نيرومند و يال دار نمىپذيرفت .\r\nاى دو فرزند طريف ( دو برادر بازمانده او ) جزع مكنيد . مرگ هر مرد شريف و بزرگوار را مىربايد ما ترا با هزاران جوانمرد از قوم خود فدا مىكرديم .\r\n( داستان ليلى بنت طريف خواهر وليد يكى از عجايب روزگار و شعر و رثاء او بهترين اشعار است اين قصيده مفصل و با روايات بهترى آمده است كه ازين روايت اصح و اكثر است ناگزير به عين روايت مؤلف اكتفا نموديم ) مسلم بن وليد درباره قتل وليد و تعلل يزيد در جنگ او قصيدهء سروده كه ما اين سه بيت را از آن نقل مىكنيم :\r\n يفتر عند اقترار الحرب متبسما * اذا تعير وجه الفارس البطل\r\nموف على مهج فى يوم ذى رهج * كانه اجل يسعى الرامل\r\nينال بالرفق ما تعى الرجال به * كالموت مستعجلا ياتى على مهل \r\nيعنى او ( يزيد بن مريد ) هنگامى جنگ آغاز مىشود لبخند مىزند و تبسم مىكند وقتى كه روى پهلوان سوار تيره مىشود ( از بيم ) او جگرها را نابود مىكند در روز اضطراب و كارزار مانند اجل سوى امل و آرزو مىرود . ( باميد رستگارى ) .\r\nاو با مدارا و تانى آنچه را كه مردان در حمل آن خسته و ناتوان مىشوند حمل مىكند و بسامان مىرساند او مانند مرگ است كه شتاب دارد ولى ظاهرا با تأنى آهسته مىآيد .\r\n( مقصود تعلل و احتياط يزيد در جنگ وليد چنين بود كه با رستگارى مقرون گرديد ) اين اشعار بسيار خوب و بليغ است .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nبيان جنگ و غزاى فرنگ و جلالقة در اندلس\r\nدر آن سال هشام شهريار اندلس سپاهى بفرماندهى عبد الكريم بن عبد الواحد بن مغيث براى غزاى فرنگ فرستاد .\r\nاو « البة » و دژهاى ديگر را گشود و غنايم بسيار بدست آورد و بسلامت بازگشت .\r\nاو ( عبد الكريم ) لشكرى بفرماندهى برادر خود عبد الملك بن عبد الواحد براى بلاد « جلالقة » فرستاد . عبد الملك پيروز شد و كاخ پادشاه آن قوم را كه « اذفونش » بود ويران نمود . و كليساها و معابد را هم خراب كرد و غنايمى بدست آورد .\r\nچون مسلمين بازگشتند رهنماى آنها راه را گم كرد . بسيارى از آنها مردند و سختى كشيدند و چهارپايان آنها با آلات و ادوات و اسباب نابود شد و بقيه از مرگ جستند و برگشتند .\r\n\r\nبيان فتنهء « تاكرتا »\r\nدر آن سال فتنه در « تاكرتا » از بلاد اندلس بر پا خاست و بربريان تمرد و عصيان را آغاز و همه جا را غارت كردند و فساد و ناامنى و راهزنى در هر ناحيه رخ داد . هشام يك سپاه عظيم بفرماندهى عبد القادر بن ابان بن عبد اللّه مولاى معاوية بن ابى سفيان تجهيز و روانه نمود .\r\nسپاه بربر را قصد و در همه جا نبرد كرد تا آنها را نابود و قلع و قمع نمود هر كه از آنها زنده مانده بود بيكى از قبايل پنهان گرديد . بسيارى از آنها هم گرفتار شدند . ناحيه « كرتا » هم از وجود آنها تهى گرديد و مدت هفت سال آن نواحى و تمام كوهستان خالى از سكنه مانده بود .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nبيان حوادث\r\nدر آن سال معاوية بن زفر بن عاصم به قصد جنگ و غزاى صائفه ( روم ) لشكر كشيد .\r\nسليمان بن راشد كه بند را همراه داشت از طريق صقليه ( سيسيل ) بجنگ و غزاى روم لشكر كشيد .\r\nمحمد بن ابراهيم بن محمد بن امير الحاج شده بود .\r\nهارون الرشيد كليه امور مملكت را به شخص يحيى بن خالد برمكى سپرد .\r\nفضل بن يحيى بخراسان رفت و بجنگ و غزاى ما وراء النهر از بخارا پرداخت شهريار اشروسنه كه از تسليم خوددارى مىكرد نزد او رفت . ( متابعت كرد ) فضل در خراسان چندين مسجد و رباط ساخت .\r\nدر آن سال عبد الوارث بن سعيد و مفضل بن مونس و جعفر بن سليمان ضبعى وفات يافتند .\r\n\r\nسنه صد و هفتاد و نه\r\n\r\nبيان جنگ و غزاى فرنگ در اندلس\r\nدر آن سال هشام ( شهريار اندلس ) سپاهى عظيم بفرماندهى عبد الملك بن عبد الواحد بن مغيث براى جنگ و غزاى « جليقيه » فرستاد . آن سپاه رفت تا به محل « استرقه » رسيد .\r\n« اذفونش » پادشاه جلالقه ( اهل « حليقيه » ) سپاهى جمع و تجهيز و آماده كرد .\r\nپادشاه « بشكنس » هم كه همسايه بود مددى براى او فرستاد همچنين ساير مجوس ( مؤلف آنها را مجوس كه معرب مغ باشد خوانده و حال اينكه با مجوس كه ايرانى هستند هيچ نحو ارتباط دينى و نژادى نداشتند ) .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nعبد الملك با سپاه خود رسيد و « اذفونش » ترسيد و برگشت و عبد الملك او را دنبال كرد و هر كه عقب مىماند كشته و گرفتار مىشد . بلاد آنها را پامال و غارت كرد و مدتى در آن سرزمين اقامت گزيد . مىكشت و مىبرد و مىربود و ويران مىكرد . حريم و كاخ « اذفونش » را ويران كرد و خود پس از پيروزى بسلامت مراجعت كرد .\r\nهشام از راه و ناحيه ديگر سپاه ديگرى هم به آن بلاد فرستاد . آنها هم بر حسب وعده و تبانى بعبد الملك رسيدند و غارت كردند و غنايم بسيار بدست آوردند . چون خواستند از كشور خارج شوند لشكر دشمن راه آنها را گرفت . عده را كشت و مالى پس گرفت و پس از نبرد توانستند باز بسلامت باز گردند جز يك عده كه كشته شدند .\r\n\r\nبيان حوادث\r\nدر آن سال فضل بن يحيى از امارت خراسان خوددارى كرد و برگشت . ( با احترام بر كنار شد ) رشيد منصور بن يزيد بن منصور حميرى را بجاى او برگزيد كه خال ( دائى ) مهدى ( پدر رشيد ) بوده است .\r\nرشيد هم براى شكر و سپاس خداوند كه قتل وليد را ميسر فرموده به قصد زيارت كعبه رخت بست كه عمره را بجا آورد پس از اداى عمره ( زيارت غير وقت مرسوم حج ) بمدينه بازگشت و در آنجا ماند تا موسم حج رسيد خود امير الحاج شد و باز حج را ادا كرد و از مكه تا منى و بعد تا عرفات پياده رفت . تمام اماكن مقدسه را هم زيارت كرد و تمام مشاعر را پياده مشاهده نمود و از مكه طريق بصره را گرفت تا به آن شهر رسيد .\r\nدر آن سال حمزة بن اترك سيستانى در خراسان قيام و خروج نمود .\r\nدر آن سال حماد بن زيد بن درهم ازدى مولاى ازد در گذشت . مالك بن انس اصبحى ( يكى از چهار پيشواى اهل سنت ) امام كه استاد شافعى بود وفات يافت .\r\nمسلم بن خالد زنجى ( زنگى ) ابو عبد اللّه فقيه مكى هم درگذشت .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nشافعى قبل از مصاحبت مالك با او مصاحبت و متابعت داشت و فقه را از او آموخت .\r\nعلت اينكه او را زنگى ناميده بودند اين است كه او سرخ و سفيد بود ( و بالعكس زنگى ناميده شد ) .\r\nعباد بن عباد بن حبيب بن مهلب بن ابى صفرة مهلبى بصرى و ابو الاحوص سلام بن سليم حنفى درگذشتند .\r\nسلام بتشديد لام است .\r\n\r\nسنه صد و هشتاد\r\n\r\nبيان وفات هشام\r\nهشام بن عبد الرحمن بن معاوية بن هشام بن عبد الملك بن مروان شهريار اندلس در ماه صفر درگذشت . مدت پادشاهى و امارت او هفت سال و هفت ماه و هشت روز بود گفته شد ده ماه بود . سن او سى و نه سال و چهار ماه و كنيه او ابو الوليد بود .\r\nمادرش كنيز فرزنددار و روى او سفيد با اندك سرخى و چشم وى شهلا و اندكى چپ بود .\r\nپنج پسر از او ماند .\r\nاو كاردان و با عزم و دلير و دادگر و نكوكار و دوستدار نيكان بود . نسبت بدشمنان سخت‌گير و بجهاد علاقه مند و راغب بود .\r\nيكى از بهترين كارهاى او اين بود كه ماليات را مطابق قرآن و سنت پيغمبر استيفا مىكرد . ( تعدى نمىكرد ) .\r\nاو مسجد جامع را در شهر قرطبه كه ناتمام بود تمام كرد زيرا پدرش قبل از اتمام آن درگذشت .\r\nعزت و رفعت اسلام و ذلت و پستى كفر در زمان او به جائى رسيد كه يكى از مسلمين\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر زمان او در گذشت وصيت كرده بود كه از ما ترك او يك اسير از كفار خريدارى شود . كوشيدند كه وصيت او را انجام دهند و يك اسير نزد كفار پيدا نشد كه خريدارى و آزاد شود زيرا كفار ناتوان و خوار و مسلمين نيرومند و عزيز شده بودند .\r\nفضايل و نكوكارى او بسيار است كه مردم اندلس آنها را شرح داده و دربارهء او مبالغه كرده و گفته‌اند كه او مانند عمر بن عبد العزيز است رحمت خداوند شامل او باد .\r\n\r\nبيان امارت فرزندش حكم كه ملقب بمنتصر است\r\nهنگام مرگ فرزندش حكم را بجانشينى خود برگزيد .\r\nحكم مردى با عزم و حزم و ثبات بود . او نخستين كسى بود كه در اندلس بر عده بندگان زر خريد افزود . رباطى براى سواران در پيرامون كاخ خود ايجاد كرد و بپادشاهان متكبر جبار شباهت يافت .\r\nكارها را خود شخصا اداره مىكرد و انجام مىداد . او فصيح و شاعر و اديب بود .\r\nهمين كه بمقام امارت رسيد و عم او سليمان و عبد اللّه بر او قيام و خروج كردند .\r\nهر دو در صحراى غربى بودند . عبد اللّه بلنسى باندلس رسيد و شهر « بلنسه » را گرفت .\r\nبرادرش سليمان هم به او پيوست كه در آغاز كار در شهر « طنجه » بود هر دو مردم را ضد حكم ( برادرزاده خود ) تحريك كردند و فتنه را برانگيختند مدتى با هم نبرد كردند و پيروزى نصيب حكم گرديد . پس از آن حكم عم خود سليمان را اسير كرد و كشت و آن در سنه صد و هشتاد و چهار بود . عبد اللّه در شهر « بلنسيه » ماند . از خلاف پرهيز كرد و به حكم نوشت كه آماده صلح هستم حكم هم پذيرفت كه در سنه صد و هشتاد و شش پيمان صلح بسته شد . حكم هم خواهران خود را بفرزندان عبد اللّه بزنى داد و فتنه خاموش شد .\r\nچون حكم سرگرم نبرد با عم خود بود فرنگيان اشتغال او را مغتنم شمرده لشكر\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nكشيدند و شهر « برشلونه » را از بلاد اسلام گرفتند و در آن شهر اقامت گزيدند و عده را از قوم خود در آن شهر سكنى دادند كه لشكر اسلام از آنها دور بود . تصرف آن شهر در سنه صد و هشتاد و پنج رخ داد .\r\n\r\nبيان جنگ و غزاى فرنگ در اندلس\r\nدر آن سال حكم شهريار اندلس سپاهى بفرماندهى عبد الكريم بن مغيث براى جنگ و غزاى فرنگ فرستاد . عبد الكريم داخل آن بلاد شد و لشكريان را دسته دسته به اطراف فرستاد كه بكشند و غارت كنند .\r\nفرنگيان جزيره‌اى براى حفظ اموال و خانواده‌هاى خود اختيار كرده بودند كه گمان نمىكردند مسلمين به آنجا راه يابند و هر چيز نفيس و گران و هر شخص عزيز را در آنجا پنهان كرده بودند . عبد الكريم يك گروه از لشكر خود را براى غارت اطراف فرستاده بود آن گروه نزديك جزيره رسيد اتفاقا آب در حال جزر و راه بجزيره پيدا شده بود . آن گروه از محل جزر گذشتند و بجزيره كه در امن بود رسيدند در آنجا هر چه بود ربودند و خانواده‌ها را اسير كردند و محافظين آنها را كشتند و با غنايم بىمانند برگشتند .\r\nعبد الكريم باز لشكرى به اطراف فرستاد كه در فرانسه داخل شدند و غنايم بسيار و اسراء مرد و زن گرفتند .\r\nبعضى از اسراء خبر دادند كه امراء و شهرياران فرنگ از راه ناهموار گذشتند و عقب مسلمين را گرفتند . عبد الكريم هم پس از تخريب فرانسه سپاه خود را جمع و منظم و با آرايش و احتياط دشمن را قصد و شتاب كرد . كفار غافلگير شده ناگاه مسلمين را ميان خود مختلط ديدند . مسلمين شمشيرها را به كار بردند و كفار منهزم شدند و اموال آنها بيغما رفت و باز مسلمين بسلامت بازگشتند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nبيان امارت على بن عيسى در خراسان\r\nدر آن سال رشيد منصور بن يزيد را از ايالت خراسان عزل و على بن عيسى بن ماهان را بجاى او نصب نمود .\r\nاو مدت ده سال در آن ديار برقرار بود . در زمان ايالت او حمزة بن ترك خارجى قيام و خروج نمود .\r\nاو به محل « پوشبخ » رفت در آنجا عمرويه بن يزيد ازدى بجنگ او رفت كه او والى هرات بود . با عده شش هزار تن بمقابله پرداخت . حمزه او را شكست داد و منهزم نمود بسيارى از اتباع او كشته شد و خود عمرويه در ازدحام فرار پامال شد و مرد . على بن عيسى فرزند خود حسين را با عده ده هزار جنگجو فرستاد .\r\nچون رسيد ترسيد كه با حمزه نبرد كند . على بن عيسى او را عزل . فرزند ديگرش عيسى را بجاى حسين فرستاد . عيسى جنگ را آغاز كرد و منهزم شد . چون نزد پدر رفت باز او را بجنگ حمزه فرستاد . حمزه در نيشابور بود .\r\nجنگ در « باخرز » رخ داد . حمزه گريخت و اتباع او كشته شدند . فقط عده چهل تن از آنها ماندند كه بقهستان پناه بردند .\r\nعيسى لشكرى به محل « اوق » و « جوين » فرستاد هر كه از خوارج در آنجا بود كشتند . قرى و قصباتى كه مردم آنها به يارى حمزة اقدام كرده بودند بفرمان فرزند على بن عيسى آتش زده و اهالى آنها كشته شدند . پس از آن به محل « زرنج » رفت و سى هزار تن از مردم آن ديار كشت . از آنجا برگشت : و عبد اللّه بن عباس نسفى را جانشين خود نمود او هم اموال محل را استيفا كرد و راه خود را گرفت . حمزه در عرض راه با او روبرو شد عبد اللّه هم پايدارى كرد . اتباع او كه سغدى بودند با او پايدارى\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو دليرى كردند حمزه ناگزير تن بفرار داد بسيارى از اتباع او هم كشته شدند خود او در صورت خويش زخم برداشت خود با چند تن از ياران كه زنده مانده بودند مدتى ميان تاكهاى رز پنهان شدند و بعد بقرى و قصبات رفت و هر كه را ديد كشت .\r\nعلى بن عيسى طاهر بن حسين ( ذو اليمينين معروف ) را بحكومت « پوشبخ » منصوب كرده بود . حمزه هم طاهر را قصد كرد . تا به آن محل رسيد مكتبى در آنجا بود سى كودك در آن سرگرم تحصيل بودند همه آنها را با معلم آنها كشت . طاهر شنيد . بيك قريه رفت كه خوارج در آن زيست مىكردند و آن قوم از خوارج مردمى بودند كه از جنگ پرهيز داشتند و ديوانى براى تشكيلات سپاهى هم نداشتند طاهر همه آنها را كشت و اموال آنها را ربود . او چنين مىكرد . هر مردى را كه دستگير مىكرد ميان دو درخت مىبست كه او آن دو درخت را با نيرو سوى يك ديگر منحنى مىكرد و پس از بستن هر يك پاى يك مرد بيكى از آن دو هر دو درخت را آزاد مىكرد و چون به حال مستقيم برگردد نيمى از آن مرد را پاره كرده با خود برمىداشت و بدين وضع همه را كشت . ( بانتقام كودكان بىگناه و ريختن خون مسلمين كه بعقيده خوارج غير مسلمان بودند . طاهر از نژاد پاك ايرانى كه بقبيله خزاعه عرب انتساب موالات داشت و خزاعه بوجود و عظمت او كه قاتل خليفه امين بود مباهات مىكرد ) .\r\nپس از قتل عام خوارج « قعده » پيشواى آنها بحمزه نوشت كه از قتل مردم خوددارى كند او هم خوددارى كرد و مردم آسوده شدند ولى جنگ ميان او و على بن عيسى دوام داشت و نبردهاى بسيار ميان طرفين رخ داد .\r\n\r\nبيان حوادث\r\nدر آن سال جعفر بن يحيى بسبب بروز تعصب سوى شام رهسپار شد . و سالاران متعدد و اموال و اسلحه بسيار همره داشت . او توانست آتش فتنه را خاموش و امن و نظم را برقرار كند . مردم هم آرام شدند .\r\nدر آن سال رشيد خاتم خلافت را كه بجعفر سپرده بود از او گرفت و به پدر او داد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nجعفر هم والى خراسان شد ولى پس از بيست روز او را بر كنار كرد ( رشيد ) سيستان هم ضميمه خراسان شده بود كه چون او را عزل كرد عيسى بن جعفر را والى آن ديار نمود . جعفر هم رئيس نگهبانان ( خاص رشيد ) شد .\r\nدر آن سال رشيد ديوار و حصار موصل را ويران نمود . سوگند هم ياد كرد كه هر كه را از اهل موصل بيابد بكشد زيرا عطاف بن سفيان ازدى ( خارجى ) از آن ديار برخاسته و تمرد كرده بود . رشيد شخصا بموصل رفت و برج و بارو و حصار آن شهر را ويران كرد ولى قاضى ابو يوسف او را از قتل مردم منع كرد .\r\nعطاف هم از موصل سوى ارمنستان رفت و رشيد نتوانست او را هلاك كند . پس از آن عطاف به شهر « رقه » رفت و در آنجا اقامت گزيد و آن را وطن خود نمود .\r\nهرثمة بن اعين از ايالت آفريقا بر كنار و ببغداد خوانده شد . جعفر بن يحيى هم او را بنيابت خود برياست نگهبانان برگزيد .\r\nدر مصر زلزله حادث شد و سر مناره اسكندريه افتاد .\r\nدر آن سال خراشه شيبانى در جزيره قيام و خروج كرد و مسلم بن به كار عقيلى بر او غلبه يافت و او را كشت .\r\nدر آن سال سرخ پوشان در گرگان بروز كردند ( گروهى از پيروان زيد بن على بن الحسين بودند كه پيشواى آنها عمرو بن محمد عمركى بود رشيد دستور قتل او را داد كه او را در مرو كشتند ) .\r\nدر آن سال فضل بن يحيى از ايالت طبرستان و رويان عزل و بجاى او عبد اللّه بن خازم منصوب شد .\r\nسعيد بن مسلم هم بامارت جزيره برگزيده شد .\r\nمحمد بن معاوية بن زفر بن عاصم براى جنگ و غزاى « صائفه » لشكر كشيد .\r\nرشيد بحيره رفت و در آنجا خانه و منزل بنا كرد و بياران خود املاك و اراضى بخشيد ولى اهل كوفه شوريدند و با او بناى ستيز گذاشتند و او ناگزير ببغداد برگشت .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nموسى بن عيسى بن موسى بن محمد بن على امير الحاج شده .\r\nرشيد يحيى بن سعيد حرشى را براى حكومت موصل برگزيد او بدرفتارى كرد و نسبت باهالى ستم را روا داشت . از آنها باج و خراج چندين سال گذشته مطالبه كرد اغلب مردم شهر مهاجرت و جلاى وطن كردند .\r\nمبارك بن سعيد ثورى برادر سفيان و سعيد بن خيثم و ابو عبيده عبد الوارث بن سعيد و عبد العزيز بن ابى حازم در گذشتند و شخص اخير الذكر در حال سجود وفات يافت .\r\nابو صخره انس بن عياض ليثى مدنى هم درگذشت .\r\nدر آن سال رشيد دستور بناى شهر « عين‌زربه » را داد . براى شهر برج و بارو و حصار ساخت جمعى از سپاهيان خراسان را در آنجا سكنى داد و خانه و منزل براى آنها ساخت ( كه مدافع شهر باشند ) .\r\n\r\nسنه صد و هشتاد و يك\r\n\r\nبيان امارت و ايالت محمد بن مقاتل در افريقا\r\nرشيد محمد بن مقاتل بن حكيم عكى را بجاى هرثمه بن اعين كه استعفا داده بود براى ايالت افريقا برگزيد .\r\nمحمد مذكور برادر رضاعى رشيد بود . او در ماه رمضان وارد قيروان شد .\r\nهرثمه شهر را به او واگذار كرد و خود نزد رشيد باز گشت .\r\nچون او در آن ديار قرار گرفت بدرفتارى كرد كه سيره او پسنديد نبود سپاهيان ضد او شوريدند و تصميم گرفتند كه مخلد بن مره ازدى را برگزيده بر او مقدم بدارند بسيارى از سپاهيان و بربريان و سايرين تجمع نموده آماده كارزار شدند . محمد براى سركوبى آنها سپاهى فرستاد با آنها نبرد كرد و آنها پراكنده و منهزم شدند .\r\nمخلد گريخت و در يك مسجد پنهان شد او را گرفتند و سرش را بريدند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدر تونس هم تمام بن تميم تميمى قيام كرد . سپاهى عظيم گرد آورد و در ماه رمضان سنه صد و هشتاد و سه سوى قيروان لشكر كشيد محمد بن مقاتل عكى با اتباع خود بمقابله و مقاتله مبادرت كرد . در محل « حنيه الخيل » نبرد رخ داد و ابن عكى منهزم گرديد و بقيروان پناه برد . تمام هم قيروان را گشود و بابن عكى امان داد به شرط اينكه او از آفريقا بيرون برود او هم در ماه رمضان بطرابلس رفت .\r\nابراهيم بن اغلب تميمى هم سپاهى تجهيز و قيروان را قصد كرد زيرا از كردار تمام خشمناك شده بود . چون سپاه او نزديك شد تمام شهر را بدرود گفت و بتونس پناه برد . ابراهيم هم داخل شهر قيروان شد . بمحمد بن مقاتل نوشت كه من شهر را گرفتم تو باز بايالت خود در قيروان برگرد . محمد هم برگشت ولى اهالى شهر مراجعت او را براى خود سخت ناگوار دانستند . تمام بر آن اوضاع آگاه شد و باز قيروان را قصد و تصور كرد كه مردم ضد محمد او را يارى خواهند كرد . چون به آنجا رسيد ابن اغلب گفت : تمام از من گريخته بود با اينكه عده من نسبت بسپاه او كم بود . چون تو بازگشتى او بطمع اين افتاد كه سپاه ترا يارى نكند و او پيروز شود عقيده من اين است كه من باتباع خود بجنگ او بروم او قبول كرد و ابن اغلب بجنگ وى شتاب نمود نبرد رخ داد گروهى از لشكر تمام كشته شد و او تن بفرار داد و بتونس پناه برد . ابراهيم بن اغلب او را دنبال كرد كه محاصره كند او امان خواست و به او امان داده شد .\r\n\r\nبيان امارت و ايالت ابن اغلب در افريقا\r\nچون كار محمد بن مقاتل در امارت افريقا سامان گرفت و مردم مطيع او شدند اهالى از او بستوه آمدند و ابراهيم بن اغلب را وادار نمودند كه برشيد بنويسد و امارت آفريقا را درخواست كند او هم نوشت . از كشور مصر سالانه صد هزار دينار براى تأمين مخارج لشكر كشى افريقا فرستاده مىشد . ابراهيم از دريافت آن خوددارى و تعهد نمود كه خود او چهل هزار دينار هم بدهد . رشيد مشاورين معتمد\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nخود را خواند و با آنها مشورت كرد و گفت : مردم افريقا محمد بن مقاتل را نمىخواهند چه كسى را براى امارت آن كشور بايد برگزيد ؟ هرثمه رأى داد كه ابراهيم بن اغلب شايسته امارت و ايالت آن ديار است . خرد و شايستگى او را هم ستود و گفت : او افريقا را براى ابن مقاتل رام و نگهدارى كرد . رشيد هم امارت افريقا را در ماه محرم سنهء صد و هشتاد و چهار بابن اغلب واگذار كرد و فتنه خاموش و كارها مرتب و منظم گرديد . ابن اغلب هم تمام و هر كه ضد امراء و حكام قيام كرده بود تبعيد كرد و بلاد آرام و مردم آسوده شدند .\r\nابن اغلب شهرى نزديك قيروان بنام عباسيه بنا و احداث كرد خود و خانواده و بندگان و خويشان و ياران در آن شهر سكنى گزيدند .\r\nدر سنهء صد و هشتاد شش مردى از عرب بنام حمديس در شهر تونس شوريد و سواد را كه شعار بنى العباس بود كنار گذاشت و تمرد نمود . ابن اغلب براى سركوبى او عمران بن مخلد را با سپاهى عظيم فرستاد و به او دستور داد كه بر كسى از متمردين ابقا نكند . جنگ واقع شد . اتباع حمديس مىگفتند : بغداد بغداد ( يعنى بغداد را مىگيريم ) . طرفين پايدارى و دليرى كردند ولى عاقبت حمديس و اتباع او شكست خورده گريختند . عده ده هزار تن از آنها كشته شدند . عمران هم شهر تونس را گشود .\r\nابن اغلب آگاه شد كه ادريس بن ادريس علوى در نواحى دور مغرب قيام و پيروان او فزون گرديده‌اند . خواست لشكر بكشد و او را قصد كند ولى ياران او مانع شدند و گفتند : او را به حال خود بگذار مگر اينكه او ترا قصد و ابتدا كند او ناگزير حيله و مكر را به كار برد به كسى كه امور ادريس را اداره مىكرد كه نامش بهلول بن عبد الواحد بود نوشت و براى او هديه فرستاد و كوشيد تا او را از يارى ادريس باز دارد . او بابراهيم گرويد و متابعت كرد . اتباع ادريس هم پراكنده شدند . ابراهيم هم بادريس نوشت و استمالت كرد و خويشى او را با پيغمبر اكرم يادآورى نمود و از او خواست كه آرام باشد او هم پذيرفت و خاموش شد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nعمران بن مخلد كه از او ( در واقعه تونس ) نامى برده شد و از ياران نزديك ابراهيم بود و با او در يك قصر زيست مىنمود . روزى با ابراهيم سوار شد و در عرض راه كه هر دو سوار بودند حديثى بميان آوردند . عمران سخن مىگفت و ابراهيم در حال فكر بود و متوجه نگرديد و دوباره از او خواست سخن را تكرار كند عمران خشمگين شد و او را ترك كرد و رفت عده جمع نموده و شوريد . ميان شهر عباسيه و قيروان لشكر زد . اهالى قيروان و اكثر مردم آفريقا بمتابعت او شتاب كردند ابراهيم هم گرد عباسيه خندق حفر كرد . مدت يك سال جنگ ما بين طرفين دوام داشت . رشيد بر آن واقعه آگاه شد گنجى از مال نزد ابراهيم فرستاد . چون سيم و زر رسيد ابراهيم دستور داد ندا دهند . هر كه در سپاه امير المؤمنين منتظم بوده حاضر شود و حقوق خود را دريافت كند . اتباع عمران او را ترك كرده متفرق شدند . لشكريان ابراهيم بر او هجوم كردند او گريخت ابراهيم ندا داد همه در امان هستند و براى دريافت حقوق خود حاضر شوند . به همه مال داد و حقوق ديوار و برج شهر قيروان را ويران كرد .\r\nعمران هم به محل « زاب » رفت و در آنجا زيست تا ابراهيم درگذشت و كار بدست جانشين او فرزندش عبد الله رسيد . بعمران امان داد و او حاضر شد و در قصر با عبد الله زيست نمود . بعبد الله گفته شد : اين مرد بپدرت خيانت و تمرد كرد تو به او اعتماد مكن . عبد الله هم او را كشت . چون عمران كشته شد مردم آفريقا آسوده شدند و فتنه خاموش شد . امن و نظم باقى ماند تا ابراهيم در ماه شوال سنه صد و نود و شش در - گذشت . عمر او پنجاه و شش سال و مدت امارت او دوازده سال و چهار ماه و ده روز بود .\r\n\r\nبيان امارت عبد الله بن ابراهيم بن اغلب در آفريقا\r\nچون ابراهيم بن اغلب درگذشت امارت بفرزندش عبد الله رسيد كه در آن هنگام در طرابلس از طرف بربريان محاصره شده بود چنان كه شرح آن در حوادث سنه صد و نود و شش خواهد آمد . پدرش او را وليعهد خود نمود . به فرزند خود زيادة بن ابراهيم دستور داد كه با برادرش بيعت كند كه كرد و ببرادرش خبر مرگ\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nپدر را داد و او را بامارت خواند عبد الله هم از طرابلس خارج شد و بقيروان رفت .\r\nكارها بسامان رسيد و در زمان او فتنه و شر يا جنگ و ستيز نبود . بلاد آباد شد . او در ماه ذى الحجه سنه دويست و يك درگذشت .\r\n\r\nبيان مخالفت مردم اندلس بامير خود\r\nدر آن سال بهلول بن مرزوق معروف به ابو الحجاج در مرز اندلس آغاز تمرد و عصيان نمود . شوريد و « سرقسطه » را گرفت و تملك كرد . عبد الله بن عبد الرحمن عم شهريار اندلس كه بلنسى ناميده مىشد به او پيوست در حالى كه قصد فرنگ را داشت .\r\nعبيده بن حميد نيز در « طليطله » شوريد . حكم ( امير ) عمروس بن يوسف را كه در شهر « طلبيره » بود فرمان داد كه با متمردين نبرد كند . او با آنها بسيار نبرد كرد و بر آنها سخت گرفت . سپس عمروس بن يوسف با بعضى از رجال « طليطله » كه بنى مخشى بودند مكاتبه و ملاطفت كرد و وعده داد آنها بر عبيدة بن حميد شوريدند و او را كشتند و سرش را نزد عمروس بردند او هم سر را نزد حكم فرستاد .\r\nبنى مخشى هم نزد او قرب و منزلت يافتند .\r\n( بر حسب تحقيق استادان تاريخ در كتاب كامل ابن الاثير در همين حادثه يك جمله ساقط شده و خبر غير مفهوم مىباشد كه مىگويد : ) ميان آنها و بربر ستيز بود بربريان از ديوار و حصار شهر بالا رفته آنها را كشتند . سر آنها را با سر عمروس نزد حكم بردند و خبر قتل آنها را به او داد . از در ديگرى ( غير مفهوم كه حمله قبل آن ساقط شده ) هر كه داخل مىشد بيك جاى ديگر برده و كشته مىشد تا عده هفتصد تن از آنها را كشتند . آن نواحى از فتنه آسوده شد .\r\n\r\nبيان حوادث\r\nدر آن سال رشيد براى جنگ و غزاى روم لشكر كشيد قلعهء « صفصاف »\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرا گشود .\r\nعبد الملك بن صالح نيز كشور روم را قصد كرد و بانقره رسيد . « قطموره » را هم گشود .\r\nدر آن سال حمزة بن مالك در گذشت .\r\nسرخ پوشان هم بر خراسان غلبه يافتند .\r\nرشيد دستور داد كه بر سر نامه‌ها نام پيغمبر را با صلوات بنويسند .\r\nخود رشيد امير الحاج شد .\r\nدر آن سال فديه و مبادله و خريد اسراء ميان روم و مسلمين آغاز شد . نخستين بار بود كه فداء و مبادله اسراء در زمان بنى العباس مقرر گرديد . قاسم فرزند رشيد متصدى فديه اسراء شده بود . پادشاه فغفور بود ( ؟ ) مردم از آن اقدام خرسند و خشنود شده بودند . ندا دادند كه هر جا كه اسير هست براى فديه حاضر شود . محل مبادله و فديه « لامس » كنار دريا كه فاصله ما بين آن و طرسوس دوازده فرسنگ است عده سى هزار سپاهى حقوق بگير حاضر شدند كه فرمانده آنها ابو سليمان بود .\r\nخادم كه عهده‌دار حكومت طرسوس بود با بسيارى از مردم و مرزنشينان و گروهى از علماء و اعيان براى فديه اسراء حاضر شدند . عده گرفتار آزاد شده سه هزار و هفتصد تن بودند . گفته شد بيشتر بودند .\r\nحسن بن قحطبه كه خود او و پدرش از سالاران منصور بودند ( قحطبه قبل از خلافت بنى العباس در فتح عراق هلاك شد و در زمان منصور و حتى سفاح نبود ) حسن بسن هشتاد و چهار سالگى درگذشت .\r\nعبد الله بن مبارك مروزى در ماه رمضان بسن شست و سه سال در محل « هيت » وفات يافت .\r\nعلى بن حمزه معروف بكسائى مقرى نحوى در شهر رى وفات يافت . گفته شد در سنه صد و هشتاد و سه وفات يافت .\r\nمروان بن سليمان بن يحيى بن ابى حفصه شاعر كه در سنه صد و پنج متولد شده\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبود درگذشت .\r\nابو يوسف قاضى كه نامش يعقوب بن ابراهيم كه بزرگترين متابعين ( شاگردان ) ابو حنيفه بود درگذشت . همچنين يعقوب بن داود بن عمر بن طهمان مولاى عبد الله بن خازم سلمى كه وزير مهدى بود و هاشم بن بريد و يزيد بن زريغ و حفص بن ميسره صنعانى از صنعاء دمشق در گذشتند .\r\n( بريد ) بفتح باء يك نقطه و كسر راء و با ياء دو نقطه زير است .\r\n\r\nسنه صد و هشتاد و دو\r\nدر آن سال رشيد براى ولايت‌عهدى مامون بعد از امين بيعت گرفت و خراسان و نواحى آن تا همدان را به او سپرد و به او لقب مامون داد و جعفر بن يحيى ( برمكى ) را پيشكار او نمود .\r\n( مؤلف گويد : ) اين يكى از عجايب است رشيد خود آگاه بود كه پدر و جد او چه كرده بودند . منصور نسبت بعيسى بن موسى چه كرده و مهدى باز نسبت به او چه كرد تا او را وادار نمود كه خود را از ولايت‌عهد خلع كند و خود رشيد نيز دچار گرديد اگر هادى زود نمىمرد او را از ولايت‌عهد خلع مىكرد او چگونه براى مامون ولايت‌عهد را مقرر نمود آن هم بعد از امين ؟ ولى انسان كه يك چيز را دوست بدارد كور و كر مىشود ( مثل معروف است حبك الشيء يعمى و يصم ) .\r\nدر آن سال دختر خاقان پادشاه خزر براى همسرى فضل بن يحيى روانه شد ولى او در محل « برذعه » درگذشت . همراهان او نزد خاقان برگشتند و خبر مرگ دخترش را دادند ولى ( دروغ گفتند : كه او را كشتند ) او هم براى جنگ با مسلمين آماده شد .\r\nعبد الرحمن بن عبد الملك بن صالح براى جنگ و غزاى « صائفه » لشكر كشيد تا به محل « افسوس » رسيد كه آن شهر اصحاب كهف بود كه داستان آن در قرآن آمده در آن سال روميان دو چشم پادشاه خود قسطنطين بن اليون را كور كردند و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو مادرش را بر تخت پادشاهى نشاندند كه نامش « ريتى » بود و به او لقب « اغطسه » دادند موسى بن عيسى بن موسى امير الحاج شده بود .\r\nوالى موصل هرثمه بن اعين بود .\r\nدر آن سال سليمان بن عبد الرحمن از ناحيه شرق باندلس عبور كرد و آماده جنگ برادرزاده كه حكم بن هشام بن عبد الرحمن بود گرديد كه او شهريار آن ديار بود .\r\nحكم با سپاهى فزونتر از شمار به قصد او لشكر كشيد . بسيارى از فتنه‌جويان و مخالفين و شورشيان هم گرد او تجمع كرده بودند . طرفين بجنگ پرداختند بر شدت نبرد افزوده شد و در پايان سليمان گريخت . لشكريان حكم او را دنبال كردند و باز در ماه ذى الحجه جنگ ميان طرفين رخ داد و باز سليمان تن بفرار داد و بكوهستان و جاى ناهموار و مخوف پناه برد و پس از مدتى دوباره بربريان را جمع و « استجه » را قصد كرد و باز حكم لشكر كشيد و در سنه صد و هشتاد و سه جنگ واقع شد و بر شدت خود افزود و باز سليمان گريخت و بيك قريه پناه برد و تحصن نمود و حكم هم او را محاصره كرد و گريخت و بناحيه قريش پناه برد .\r\nدر آن سال در شهر قرطبه سيل عظيم روان گرديد بسيارى از مردم ناحيه قبله دستخوش سيل شدند و بسيارى از خانه‌ها ويران گرديد و سيل تا شقنده هم رسيد .\r\nدر آن سال جعفر طيالسى محدث و عمار بن محمد خواهرزاده ثورى و عبد العزيز بن محمد بن ابى عبيده در آوردى مولاى جهينه كه پدرش اهل دارابگرد بود چون اين نسبت سخت بود دراوردى گفتند و دراج ابو السمح كه نامش عبد الرحمن بن سمح بن اسامه تجيبى مصرى كه در سنه صد و بيست و پنج متولد شد و عفيف بن سالم موصلى درگذشتند .\r\n\r\nسنه صد و هشتاد و سه\r\nدر آن سال مردم خزر بسبب مرگ دختر خاقان از باب الابواب ( در بند ) به قصد مسلمين لشكر كشيدند و مسلمين و اهل ذمه ( پناهندگان و تحت حمايت مسلمين )\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nرا كشتند و بيشتر از هزار اسير گرفتند . رشيد ارمنستان را بر ايالت آذربايجان اضافه كرد و بيزيد بن مزيد كه والى آذربايجان بود سپرد و لشكرى هم براى يارى او فرستاد و او را بجنگ خزر وادار نمود ، خزيمة بن خازم را هم در نصيبين » قرار داد كه مانع هجوم ارمنيان گردد .\r\nگفته شد علت قيام و جنگ خزر اين بود كه سعيد بن سلم منجمى سلمى را كشت و فرزندش بخزر پناه برد و آنها را ضد سعيد بر انگيخت . آنها هم لشكر كشيدند و داخل ارمنستان شدند سعيد گريخت و خزر مدت هفتاد روز در آن بلاد ماندند رشيد خزيمه بن خازم و يزيد بن مزيد را فرستاد هر دو ويرانى سعيد را ترميم و هر چه او فاسد كرده بود اصلاح كردند و خزر را به عقب راندند و مرزدارى نمودند .\r\n\r\nبيان حوادث\r\nدر آن سال رشيد على بن عيسى را از خراسان احضار كرد و بعد او را بنيابت ايالت مامون دوباره والى خراسان نمود . به او دستور داد كه با ابو الخصيب نبرد كند زيرا ابو الخصيب در محل « نسا » از خراسان قيام و خروج كرده بود . او وهيب بن عبد الله نسائى نام داشت .\r\nعباس بن هادى امير الحاج شد .\r\nموسى بن جعفر بن محمد بن على بن الحسين بن على بن ابى طالب در زندان رشيد در شهر بغداد وفات يافت .\r\nعلت بازداشت او اين بود كه چون رشيد در ماه رمضان سنه صد و هفتاد و نه براى عمره ( زيارت كعبه ) رفت و بمدينه رسول عليه الصلاة و السلام بازگشت در قبال قبر پيغمبر ايستاد و گفت : درود بر تو اى پسر عم اين را براى مباهات و ترجيح خود بر همراهان گفت . موسى بن جعفر كه در آنجا حاضر بود گفت : سلام بر تو اى پدر بزرگوار . روى رشيد تيره شد و موسى را همراه خود ببغداد برد و نزد سندى بن شاهك بازداشت . خواهر سندى كه زن دين دار بود حبس او را بر عهده گرفت .\r\nخواهر سندى گويد . او ( حضرت موسى بن جعفر ) پس از نماز عشا و حمد و ثنا و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو درود و دعا براى نماز شب آماده مىشد و تا طلوع فجر نماز مىخواند و بعد نماز صبح را ادا مىكرد و باز نماز مىخواند تا طلوع آفتاب و بعد اندكى مىنشست و چون آفتاب بالا رود مىخوابيد و قبل از ظهر بيدار مىشد وضو مىگرفت و نماز ظهر را ادا مىكرد و بعد ميخوابيد و باز بيدار ميشد و نماز عصر را ميخواند و عبادت ميكرد تا هنگام غروب كه نماز مغرب ميخواند و بعد نماز عشا حال او چنين بود تا وفات يافت چون خواهر سندى او را مىديد مىگفت واى بر قومى كه اين مرد پرهيزگار را آزار داده‌اند آنها رستگار نخواهند شد .\r\nلقب او كاظم بود زيرا او به كسى كه آزارش ميداد نيكى مىكرد و اين عادت او تا ابد بود .\r\nاز محبس برشيد نامه بدين مضمون نوشت : هر روز كه از محنت من ميگذرد يك روز از عيش و خوشگذرانى تو خواهد گذشت تا روزگار من و تو منقضى شود و بروزگارى خواهيم رسيد كه پايان نخواهد داشت و در آن روزگار تبه كاران دچار خسران خواهند شد .\r\nدر آن سال در بلاد اندلس فتنه برخاست جنگ ما بين يك فرمانده بزرگ بنام ابو عمران و بهلول بن مرزوق واقع شد كه از اعيان و بزرگان اندلس بود .\r\nعبد الله بالنسى با ابو عمران بود و جنگ رخ داد و اتباع بهلول منهزم و بسيارى از آنها كشته شدند .\r\nيونس بن حبيب نحوى مشهور كه علم را از ابو عمرو بن علاء آموخته بود وفات يافت . سن او بيشتر از صد سال بود .\r\nعيسى بن موسى بن محمد بن على بن عبد الله بن عباس و محمد بن صبيح كه ابو العباس مولاى بنى عجل كه معروف بمذكر بن السمال بود و هشيم بن بشير واسطى مورد اعتماد و وثوق بود وفات يافتند و فوت او در ماه شعبان رخ داد او تصحيف مىكرد ( در خواندن اشتباه ميكرد ) . يحيى بن زكريا بن ابى زائده قاضى مدائن بسن شصت و سه سال و يوسف بن يعقوب بن عبد الله بن ابى سلمه ماجشون همه در آن سال درگذشتند\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n( صبيح ) بفتح ص بى نقطه و كسر باء يك نقطه و ( بشير ) بفتح باء يك نقطه و كسر شين نقطه دار .\r\n\r\nسنه صد و هشتاد و چهار\r\nرشيد ايالت يمن را بحماد بربرى سپرد كه مكه نيز مشمول آن ايالت گرديد ايالت سند را هم بداود بن يزيد بن حاتم مهلبى سپرد .\r\nحكومت جبل ( كوهستان تا همدان و لرستان ) را به يحيى حرشى داد . مهرويه رازى را والى طبرستان نمود .\r\nابراهيم بن اغلب در افريقا ظهور كرد و رشيد امارت آن سرزمين را به او داد .\r\nابو عمرو شارى ( نفس خود را در راه خدا خريده كه با زورگويان زبر دست جهاد كند و اين عقيده و صفت خوارج است ) . قيام و خروج نمود . رشيد هم براى سر كوبى او زهير قصاب را فرستاد كه او را در شهر زور كشت .\r\nدر آن سال ابو الخصيب امان خواست و على بن عيسى بن ماهان به او امان داد .\r\nابراهيم بن محمد بن عبد اللّه بن محمد بن على امير الحاج شد .\r\nيزيد بن مزيد بن زائده شيبانى والى موصل و پيرامون آن بود .\r\nدر آن سال عبد اللّه بن عبد الرحمن بلنسى به شهر « اشقه » رفت و با ابو عمران متفق گرديد . بهلول بن مرزوق براى سركوبى آنها لشكر كشيد و آنها را در آن شهر محاصره نمود .\r\nاعراب متفرق شدند و بهلول شهر را گشود و در آنجا اقامت نمود .\r\nمعاف بن عمران موصلى ازدى در آن سال وفات يافت . گفته شد وفات او در سال صد و هشتاد و پنج رخ داد .\r\nعبد اللّه بن عبد العزيز بن الخطاب معروف بعابد درگذشت .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nعبد السلام بن شعيب بن حبحاب ازدى و عبد الاعلى بن عبد اللّه شامى مصرى از بنى شامه ( نه اهل شام ) بن لؤى و عبد الوهاب بن عبد المجيد ثقفى ابو محمد وفات يافتند .\r\n\r\nسنه صد و هشتاد و پنج\r\nدر آن سال اهالى طبرستان والى خود مهرويه رازى را كشتند . رشيد عبد اللّه بن سعيد حرشى را بجاى او منصوب نمود .\r\nدر آن سال عبد الرحمن انبارى ابان بن قحطبه خارجى را در مرج قلعه كشت .\r\nحمزه خارجى هم در « باذغيس » خراسان باعث اغتشاش و فساد گرديد . عيسى بن على ده هزار تن از اتباع حمزه را كشت و در لشكر كشى بكابل و زابلستان و قندهار رسيد .\r\nابو الخصيب هم دوباره غدر و خيانت و فتنه را بر پا كرد و ابيورد و طوس و نيشابور را گرفت و مرو را محاصره كرد . بعد گريخت و بسرخس بازگشت و بر نيروى خود افزود . جعفر بن يحيى هم اجازه حج و اقامت در مكه را درخواست نمود و به او اجازه داده شد . در ماه شعبان رفت و در ماه رمضان زيارت عمره را بجا آورد و در جده اقامت گزيد تا موسم حج رسيد و حج را ادا كرد .\r\nدر آن سال حكم شهريار اندلس براى جنگ عم خود سليمان بن عبد الرحمن لشكر كشيد . سليمان در محل « قريش » بود . جنگ واقع و سليمان منهزم شد و « مارده » را قصد كرد گروهى از سپاه حكم او را دنبال و گرفتار نمودند . چون او را نزد حكم بردند او را كشت و سرش را به شهر قرطبه فرستاد و پس از آن براى فرزندان سليمان كه در سر قسط زيست ميكردند عهدنامه امان فرستاد و آنها نزد او در شهر قرطبه حاضر شدند . در آن سال صاعقه در كعبه واقع شد و دو مرد را كشت .\r\nمنصور بن محمد بن عبد اللّه بن محمد بن على امير الحاج شد .\r\nعبد الصمد بن على بن عبد اللّه بن عباس كه حتى يك دندان از او ضايع نشده بود درگذشت . دندانهاى او چه در فك على و چه در فك اسفل مانند يك قطعه بود كه انگار از اول يكباره و يك پاره ساخته شده بود . او نديده ( فرزند بعد از نبيره ) عبد مناف بود\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nو يزيد بن معاويه هم نديده عبد مناف بود و او با يزيد از حيث نسل عبد مناف يكسان بود با اينكه تفاوت ما بين زندگى آن دو بيشتر از صد و بيست سال بوده است .\r\nدر آن سال فرنگيان خداوند آنها را لعنت كند شهر « برشلونه » را در اندلس گشودند و آن را از دست مسلمين گرفتند و مرزداران خود را در شهر قرار دادند . مسلمين هم ناگزير عقب نشستند . علت تصرف آن شهر و غلبه فرنگيان اين بود كه حكم سرگرم جنگ دو عم خود شده بود .\r\nكه يكى عبد اللّه و ديگرى سليمان بودند چنان كه شرح آن گذشت .\r\nرشيد از شهر « رقه » و راه موصل ببغداد رفت .\r\nيقطين بن موسى در شهر بغداد در گذشت .\r\nيزيد بن مزيد بن زائده شيبانى برادرزادهء معن بن زائده در شهر « برذعه » وفات يافت و اسد بن يزيد جانشين او شد .\r\nيزيد مردى كريم و شجاع و شايسته مدح بود شعراء براى او بسيار مرثيه سرودند . يكى از بهترين مرثيه‌هاى او قصيده ابو محمد تميمى بود كه ما آن را بسبب حسن نظم نقل مىكنيم .\r\n أ حقا انه اودى يزيد * تبين ايها الناعى المشيد\r\nأ تدري من نعيت و كيف قامت * به شفتاك كان بها الصعيد\r\nاحامى المجد و الاسلام اودى * محا للارض و يحك لا تميد\r\nتامل هل ترى الاسلام مالت * دعائمه و هل شاب الوليد\r\nدهر مالت سيوف بنى نزار * و هل وضعت عن الخيل اللبود\r\nو هل تسعى البلاد عشار مزن * بدرتها و هل يخضر عود\r\nاما هدت لمصرعه نزار * بلى و تقوضى المجد المشيد\r\nو حل ضريحه إذ حل فيه * طريف المجد و الحسب التليد\r\nاما و اللّه ما تنفك عينى * عليك بدمعها ابدا بحود\r\nفان تجمد دموع لئيم قوم * فليس لامع ذى حسب جمود \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n ابعد يزيد تختزن البواكى * دموعا او يصان لها خدود\r\nلتبكك قبة الاسلام لما * وهت اطنابها و وهى العمود\r\nو يبكك شاعر لم يبق دهر * له نسبا و قد كسد القصيد\r\nفمن يدع الامام لكل خطب * ينوب و كل معضلة تؤد\r\nو من يحمن الخميس اذا تعايا * بحيلة نفسه البطل النجيد\r\nفان يهلك يزيد فكل حى * فريس للمنيه او طريد\r\nالم تعجب له اذا المنايا * فَتَكْنَ به و هن له جنود\r\nقصدن له و كن يحدن عنه * اذا ما الحرب شب لها وقود\r\nلقد عزى ربيعة ان يوما * اليها مثل يومك لا يعود \r\nيعنى : آيا راست است ( حق است ) كه يزيد در گذشته است . اى كسى كه خبر مرگ او را مىدهى و اعلان مىكنى خوب تامل و تحقيق كن .\r\nآيا مىدانى خبر مرگ چه كسى را مىدهى و چگونه لب باز مىكنى خاكت به دهان باد آيا كسى كه حامى مجد و شرف و نگهبان و مدافع اسلام بود وفات يافت ؟ واى بر تو اگر چنين باشد چرا زمين واژگون نمىشود .\r\nخوب تامل و ببين آيا ستونهاى اسلام ويران شده و آيا كودكان پير و مو سفيد شده‌اند ؟\r\nآيا شمشيرهاى قبايل نزار از دست افتاده و آيا زين اسبها برداشته شده ( ديگر سوارى آماده كارزار نيست ) .\r\nآيا بعد از وفات او سرزمين ما با ياران فراوان آبيارى و سيراب خواهد شد و آيا شاخسارها سبز خواهد شد ؟\r\nدر قبر او كه او در آنجا غنوده مجد و شرف جديد و فضل و فخر قديم حلول كرد و خسبيد .\r\nبه خدا سوگند كه چشم من همواره بر تو اشك مىريزد و هرگز اشك آن بند نخواهد آمد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاگر اشك مردم پست و لئيم بسته و منجمد گردد اشك مردم كريم هرگز منجمد و بريده نخواهد شد .\r\nآيا بعد از يزيد كسانى كه بايد گريه و زارى كنند مىتوانند اشك خود را باز دارند و ذخيره كنند و رخساره‌ها را نخراشند و مصون بدارند ؟\r\nقبه اسلام بر تو زارى كند . طنابهاى آن پاره و ستونهاى شكسته و نابود شود .\r\nشاعرى كه روزگار بعد از تو شهرت و نسب نخواهد گذاشت بر تو بگريد و زارى كند كه رونق شعر رفته و بازار ادب دچار كساد شده ( كسى ديگر قدر شعر خوب را نمىداند ) امام ( خليفه ) بعد از تو چه كسى را براى كارهاى سخت و بليات دعوت كند كه مشكلات را حل نمايد و با دليرى كار را بسامان برد ؟\r\nچه كسى مىتواند سپاه را گرم و دلير كند هنگام خستگى و ناتوانى كه تو با قوه نفس و شجاعت و حيله يك پهلوان دلير سپاه خسته را پيش مىبردى و پيروز مىنمودى .\r\nاگر يزيد هلاك شود بايد دانست هر زندهء پامال مرگ بازيچهء اجل خواهد شد كه از اين جهان رانده شود .\r\nآيا جاى شگفت نيست كه مرگ بر او غالب شود و حال اينكه مرگ فرمانبردار و سپاهى شخص او بود ( كه بر دشمن چيره مىشد ) .\r\nمرگ او را قصد كرد و حال اينكه هنگام جنگ از او منحرف مىشد و به او راه نمىداشت .\r\nبهترين مايهء تسلى و تعزيت قبايل ربيعه اين است كه ديگر مانند روز عزاى تو روزى نخواهد بود ( كه تو فرد بودى ) .\r\nهارون الرشيد هر گاه اين مرثيه را مىشنيد مىگريست . آن را بهترين شعر مىدانست .\r\nمحمد بن ابراهيم امام بن محمد بن على بن عبد اللّه بن عباس در بغداد وفات\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nيافت . همچنين عبد اللّه بن مصعب بن ثابت بن عبد اللّه بن زبير و مغيره بن عبد الرحمن بن حارث بن عياش مخزومى معروف بحزامى كه در سنه صد و بيست و چهار متولد شده بود و حجاج ، صواف كه فرزند ابو عثمان ميسره بود وفات يافتند ( عياش ) با شين نقطه زير ( حزامى ) با حاء بىنقطه و زاء .\r\n\r\nسنه صد و هشتاد و شش\r\n\r\nبيان اتحاد و مسالمت حكم با عم خود عبد اللّه\r\nدر آن سال حكم بن هشام بن عبد الرحمن امير اندلس با عم خود عبد اللّه بن عبد الرحمن بلنسى متحد و متفق گرديد . سبب اين بود كه چون عبد اللّه خبر قتل برادرش سليمان را شنيد سخت ترسيد و در شهر بلنسه ماند ( از تحريك فتنه پرهيز كرد . نزد حكم رسولى فرستاد و اظهار اطاعت و انقياد نمود . گفته شد : خود حكم نزد او رسول فرستاد و طاعت وى را درخواست كرد و به او اموال بسيار داد . بفرزندان او هم مال داد عبد اللّه تن بمسالمت داد . يحيى بن يحيى يار و همكار مالك ( ابن انس رئيس مذهب مالكى ) و جمعى از علماء واسطه صلح بودند . حكم هم خواهران خود را بپسران او بزنى داد . عبد اللّه هم نزد او رفت و او را گرامى داشت و بر مقام و جاه او افزود و تعظيم كرد و براى او و فرزندانش وظايف و اموال بسيار معين نمود .\r\nگفته شد آغاز صلح در آن سال بود ولى عهد نامه صلح در سنه صد و هشتاد و هفت نوشته شد و صلح حقيقى هم در سال مذكور منعقد گرديد .\r\n\r\nبيان سفر حج رشيد و نوشتن عهدنامه ولايت‌عهد\r\nدر آن سال هارون الرشيد امير الحاج شد و از محل انبار سوى مكه رخت بست .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاول بمدينه رفت در آنجا سه عطا داد . خود ( كه خليفه بود ) يك عطا ( انعام ) داد .\r\nفرزندش محمد امين عطاى ديگر و فرزند ديگرش عبد اللّه مأمون عطاى سيم را داد .\r\nسپس به مكه رفت و بمردم آن سامان هم مال بسيار داد عطاى او بالغ بر صد هزار هزار ( صد مليون ) و پنجاه هزار دينار ( زر ) گرديد .\r\nرشيد عراق و شام و بلاد مغرب را بفرزندش امين سپرد و خراسان تا همدان تا آخر خاور زمين ( از بلاد ايران ) را بمأمون واگذار كرد . براى فرزند ديگرش قاسم بيعت ولايت‌عهد را بعد از مأمون گرفت و به او لقب مؤتمن داد . جزيره و مرزها و مراكز شهرستانها را به او واگذار كرد .\r\nعبد الملك بن صالح هم عهده‌دار تربيت او شد . خلع يا اثبات او را به عهده مأمون گذاشت .\r\nچون رشيد به مكه رسيد فرزندان و دانشمندان و فقها ، و قضات و سالاران و بزرگان قوم همراه او بودند و عهدنامه ولايت‌عهد را نوشت و علماء و بزرگان را گواه آن قرار داد كه بر امين شهادت دادند كه او بايد نسبت بمأمون وفادار باشد .\r\nبراى مأمون و ولايت‌عهد او هم عهد نامه نوشت و آنها را گواه گرفت كه او نسبت بامين بايد وفادار باشد . هر دو عهدنامه را در كعبه آويخت .\r\nباز در خود كعبه پيمان هر دو را تجديد و تأكيد كرد ( كه بعد هر دو نقض شد ) .\r\nچون رشيد آن كار را انجام داد مردم گفتند او ميان آن دو فتنه و شر و جنگ ايجاد كرد . مردم از عاقبت كار آنان بيمناك و بآينده بدبين شدند و ترسيدند آنچه پيش بينى كردند واقع شد .\r\nپس از آن رشيد در سنهء صد و هشتاد و نه سوى كرمانشاهان رخت كشيد . مأمون را نيز همراه برد و در آنجا علماء و قضات و فقهاء را شاهد نمود كه هر چه مال و گنج و سلاح و رخت و زين و الات و اسباب لشكر همراه دارد متعلق بمأمون است و باز بيعت او را تجديد و تأكيد نمود .\r\nرشيد از آنجا ببغداد نوشت كه بر امين عهد بگيرند و بيعت را تجديد كنند براى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمحمد امين بيعت مأمون تجديد شد . ( كه مأمون پس از امين خليفه باشد ) .\r\n\r\nبيان حوادث\r\nدر آن سال على بن عيسى بن ماهان از مرو سوى نسا لشكر كشيد كه با ابو الخصيب جنگ كند .\r\nنبرد واقع و ابو الخصيب كشته شد و زنان و فرزندان و تمام افراد خاندان او گرفتار و رانده شدند . خراسان هم آرام شد .\r\nدر آن سال خالد بن حارث و بشر بن مفضل و ابو اسحاق ابراهيم بن محمد فزارى و عبد اللّه بن صالح بن على بن عبد اللّه بن عباس در محل سلميه و در ماه ربيع الاول و على بن عباس بن محمد بن على بن عبد اللّه بن عباس در ماه رجب كه عمر او شصت و پنج سال و شش ماه و او برادرزادهء سفاح منصور بود و عمر بن يونس پس از مراجعت از حج در يمامه و عباد بن عباد بن عوام فقيه در بغداد و شقران بن على زاهد فقيه در اندلس و راشد مولاى عيسى بن عبد اللّه بن حسن بن حسن بن على بن ابى طالب كه باتفاق ادريس بن عبد اللّه بن حسن به مغرب ( افريقا ) رفته بود ( پس از وفات او كارهاى بربر را ابو خالد يزيد بن الياس اداره مىكرد ) . در آن سال وفات يافتند .\r\n\r\nسنه صد و هشتاد و هفت\r\n\r\nبيان واقعه برمكيان بدست رشيد\r\nدر آن سال رشيد بر برمكيان خشم گرفت و جعفر بن يحيى را كشت .\r\nعلت اين بود كه رشيد قادر بر مفارقت جعفر نبود همچنين از خواهر خود عباسه دختر مهدى جدا نمىشد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nچون بزم او آراسته مىشد هر دو را در آن بزم حاضر مىكرد . بجعفر گفت من او را به عقد تو ميخوانم و ظاهر همسر تو مىكنم به شرط اينكه تو نزديك او نروى و نظر تو نسبت بوى روا باشد زيرا من از مفارقت وى تاب ندارم . جعفر قبول كرد و رشيد او را به عقد زواج درآورد . هر دو هم در بزم رشيد حاضر مىشدند . چون رشيد مىرفت هر دو مىماندند و هر دو جوان بودند . با هم نزديك شدند و عباسه باردار شد و پسر زائيد مادرش نوزاد را با كنيزان به مكه فرستاد . جواهر و مال با او فرستاد و مخارج وى را تأمين نمود .\r\nميان عباسه و بعضى از كنيزانش كدورت و جفا رخ داد كنيز رنجيد و برشيد خبر تولد فرزند و محل اختفاى او را داد . هارون هم در آن سال براى حج رفت و بجستجوى طفل كوشيد و او را يافت .\r\nجعفر عادت داشت هر گاه رشيد براى حج مىرفت در محمل عسفان طعام مىپخت و تهيه مىكرد و رشيد بر خوان او حاضر مىشد . در آن سفر رشيد را دعوت كرد و او حاضر نشد . اين اول كدورت و بدبينى بود .\r\nباز گفته شد رشيد يحيى بن عبد اللّه بن حسن بن حسن بن على را بجعفر بن خالد سپرد . او هم يحيى را نزد خود بازداشت . شبى او را حاضر كرد و حال او را پرسيد او گفت : از خدا بترس و پيغمبر را روز قيامت خصم مكن كه درباره من از تو مواخذه نمايد . من كارى نكرده‌ام . جعفر به او گفت : هر جا كه ميخواهى به روى برو . گفت :\r\nچگونه بروم و حال اينكه مىترسم در عرض راه گرفتار شوم . جعفر كسى را با او فرستاد كه او را بجاى امن برساند .\r\nفضل بن ربيع بواسطه يك جاسوس كه از خواص جعفر بود آگاه شد برشيد خبر داد . رشيد گفت : تو به اين كارها چه كار دارى ؟ او اين كار را بدستور و امر من كرده سپس جعفر را بر سر خوان طعام حاضر و با او ملاطفت كرد و خود بدست خويش لقمه در دهان وى مىگذاشت و در عين ملاطفت از او پرسيد : آيا يحيى در چه حال است ؟\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nآيا او هنوز در زندان است ؟ گفت : او را در زندان تنگ و تاريك و غل و زنجير در پاى اوست . گفت : بسر من راست ميگويى ؟ جعفر كه هوشمندترين خلق بود و از حيث انديشه و ذهن و هوش مانندى نداشت متوجه اين شد كه هارون آگاه شده گفت :\r\nبسرت سوگند كه من دانستم او سوء نيت نداشت ( آزادش كردم ) . گفت : خوب كردى من هم همين قصد را داشتم . چون جعفر برخاست كه برود . رشيد گفت :\r\nخدا مرا بكشد اگر ترا نكشم ( آهسته گفت ) بدين سبب كار او بدانجا كشيد .\r\nگفته شد : يكى از علل اين بود كه جعفر كاخى ساخت كه بيست هزار هزار درهم خرج بناى آن شد . خبر آن را برشيد دادند و گفتند : خرج يك عمارت چنين است پس مخارج ديگر و عطا و انعام دادن او چه مقدار خواهد بود ؟ رشيد هم آن كار را اسراف بىمانند دانست .\r\nيكى از علل كه عوام آن را سبب و علت نمىدانند و حال اينكه بزرگترين علت بايد باشد اين بود كه : از يحيى بن خالد هنگامى كه پرده كعبه را گرفته بود شنيده شد كه مىگفت : خداوندا اگر تو در پس گرفتن نعمت خود از من راضى باشى .\r\nيا اگر مال و خانواده و فرزندان را جز فضل از من بگيرى و سلب كنى من برضاى تو راضى هستم .\r\nسپس رفت و بازگشت و تا در كعبه رسيد ايستاد و گفت : خداوندا كسى كه مانند من درخواست مىكند و فضل ( فرزند خود ) را استثنا مىنمايد حقا بايد سمج باشد ( فضل را هم از من بگير ) و باز شنيده شد كه او مىگفت : خداوند گناههاى من بسيار و بىشمار و گرانبار است جز تو كسى قادر بر احصاء گناهان من نخواهد بود خداوندا اگر بخواهى به من كيفر دهى اين كيفر در اين دنيا باشد اگر هم كيفر من باعث زوال سمع و بصر و هلاك اولاد و فناى مال باشد در همين دنيا باشد نه در آخرت خدا هم دعوت او را اجابت فرمود .\r\nچون از سفر حج بازگشتند و در انبار منزل گرفتند رشيد هم رسيد و در محل ( معروف به ) عمر رخت افكند آنها را ( برمكيان ) را دچار نكبت نمود .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nآغاز بدبينى رشيد به آنها چنين بود كه على بن عيسى بن ماهان برشيد گزارش داده بود كه موسى بن يحيى بن خالد با خراسانيان مكاتبه كرده و به آنها وعده داده بود كه اگر او بخراسان برسد آنها را از متابعت و طاعت ( عباسيان ) آسوده و آزاد خواهد كرد رشيد ( به آن اتهام ) او را بزندان افكند و پس از مدتى آزادش نمود .\r\nيحيى عادت داشت كه بدون اجازه بر رشيد داخل شود . روزى داخل شد كه جبرئيل بن بختيشوع طبيب نزد او بود . يحيى سلام كرد و رشيد يك جواب ضعيف به او داد سپس رشيد رو بجبرائيل كرد و گفت : آيا كسى بدون اجازهء تو داخل خانهء تو مىشود ؟ جبرائيل گفت : نه . گفت : ما چه شديم كه بدون اجازه بر ما وارد ميشوند . يحيى گفت : اى امير المؤمنين من بدين كار تازه ابتدا نكرده‌ام بلكه امير المؤمنين به من اين امتياز و اختصاص را داده است بحديكه امير المؤمنين اگر در بستر خواب باشد من داخل مىشدم و گاهى هم لخت و با يك لنگ باشد و من داخل مىشدم و بر من ايرادى نبود من اين را ندانسته بودم كه امير المؤمنين آنچه را مىخواست و دوست مىداشت اكنون روا نباشد و آن را بد مىداند من پس اين چنين خواهم بود كه امير المؤمنين در هر طبقه و صنف ( از مردم ) قرار دهد قرار خواهم گرفت ( با هر دسته كه مىپذيرد ) . هارون شرمسار شد . او از حيث حجب و شرم از بهترين خلفاء بود . هميشه چشم را پائين نگاه مىداشت بيحيى گفت . من چيزى را نمىخواهم كه تو نمىخواهى يحيى هنگامى كه وارد كاخ مىشد تمام غلامان باحترام ايشان قيام مىكردند . رشيد بمرور ( غلام خاص ) گفت : بغلامان بگو بعد از اين قيام و احترام نكنند . يحيى داخل كاخ شد كسى براى او قيام نكرد . هر گاه غلامان او را مىديدند رو بر مىگردانيدند .\r\nچون رشيد از سفر حج بازگشت در محل « عمر » ( تا كنون به همين نام در عراق معروف است ) رخت افكند كه نزديك انبار ( محل ) بود و آن در آخر ماه محرم بود .\r\nمسرور ( خادم ) با گروهى از سپاه شبانه نزد جعفر فرستاد در آن هنگام فرزند بختيشوع طبيب نزد او بود . محفل انسى داشت و ابو زكار آوازه خوان هم سرگرم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nآواز بود . او اين دو بيت را مىخواند :\r\n فلا تبعد فكل فتى سياتى * عليه الموت يطرق او يغادى\r\nو كل ذخيرة لا بد يوما * و ان كرمت تصير الى نفاد \r\nيعنى : دور مرو هر جوانمردى مرگ بر او نازل مىشود خواه در شب و خواه در روز .\r\nهر ذخيره هم هر قدر گران و گرامى باشد پايان خواهد رفت و نابود خواهد شد .\r\nمسرور گويد : من ( بجعفر ) گفتم اى ابا الفضل به خدا سوگند امرى كه من بايد انجام دهم همان مرگ است كه نيمه شب بر تو هجوم آورده است . برخيز و نداى امير المؤمنين را اجابت كن جعفر بر پاى من افتاد و آن را بوسيد و گفت : مهلت بده كه من باندرون بروم و وصيت خود را بكنم . مىگفت : باندرون راه نخواهى داشت ولى مىتوانى وصيت خود را همين جا بكنى ؟ او وصيت كرد و تمام غلامان خود را آزاد نمود . در آن هنگام پياپى رشيد پيغام داد و يكى پس از ديگرى رسيدند كه من بايد كار را انجام دهم . من هم جعفر همراه خود بردم كه هارون در بستر خود بود خبر دادم كه او حاضر است گفت : اللّه اللّه اللّه او اين دستور را در حال مستى داده .\r\nدست نگهدار يا صبر كن تا صبح شود . يا لااقل دوباره برو و از او بپرس . من برگشتم و چون هارون صداى پاى مرا شنيد گفت : اى آنكه فلان مادرش را مكيده . سرش را نزد من بيار . من باز نزد جعفر برگشتم او گفت : باز نزد او برو و گفتگو كن .\r\nمن باز برگشتم . رشيد گرزى در دست داشت بر سرم زد و گفت : من فرزند مهدى نباشم اگر ترا نكشم تا سرش را به يارى . من برگشتم و او را كشتم و سرش را نزد او بردم او همان وقت دستور داد يحيى و فرزندانش را بگيرند و تمام اسباب او را ببرند و فضل را شبانه در يكى از كاخهاى خود بازداشت . يحيى هم در خانه خود بازداشت شد .\r\nهمان شب هم به تمام شهرستانها نوشت كه اموال و املاك آنها ( برمكيان ) را ضبط كنند . باز هم همان شب به تمام اقطار و نواحى نوشت كه نمايندگان برمكى را\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nبازداشت و تمام املاك و مزارع و كاخها و اموال و غلامان و اسباب و هر چه بنام آنهاست ضبط و مصادره كنند .\r\nبامداد روز بعد نعش جعفر را ببغداد فرستاد سرش را بريد و تنش را دو نيم كردند و هر پاره بر يك پل بدار آويختند . محمد بن خالد بن برمك دچار نكبت پدر و برادر نشد او و فرزندانش آزاد و اموال آنها مصون ماند زيرا رشيد دانست كه او در كار آن خانواده دخالت نداشت و برى بوده . گفته شد او در نكبت خانواده خويش سعايت داشت ( كه مصون ماند ولى بعد بازداشت شد ) يحيى و فرزندانش فضل و محمد موسى با رفاه و بدون رنج و سختى بازداشت شدند . بستگان و غلامان و حتى كنيزان آنها از رفت و آمد و خدمت آنها منع نشدند . آنها با رفاه بودند تا زمانى كه عبد الملك بن صالح گرفتار شد كه رشيد بر آنها غضب كرد و سخت گرفت .\r\nچون جعفر كشته شد بپدرش يحيى خبر دادند او گفت : فرزندش ( فرزند رشيد كه امين بود ) كشته خواهد شد . گفتند : خانه ترا ويران كرد . گفت : خانه او ويران خواهد شد . چون گفته او را براى رشيد نقل كردند گفت : مىترسم چنين شود . زيرا هر چه يحيى پيش بينى مىكرد واقع مىشد ( چنين هم شد ) .\r\nسلام ابرش گويد : من بر يحيى هنگام نكبت وارد شدم . در آن وقت هر چه در كاخ او بود جمع شده بود كه حمل شود ( براى خليفه ) . پرده هم كنده شده بود . يحيى گفت : قيامت و محشر چنين واقع مىشود . من گفتهء او را براى رشيد نقل كردم . سر به زير افكند و در فكر فرو رفت .\r\nجعفر شب شنبه در آغاز ماه صفر كشته شد . سن او سى و هفت سال بود . مدت هفده سال بود كه وزارت در آن خاندان انحصار داشت . چون دچار نكبت شدند رقاشى گفت : گفته شد . ابو نواس گفته ( نه رقاشى ) :\r\n الان استرحنا و استراحت ركابنا * و امسك من يحدى و من كانه يحتدى\r\nفقل للمطايا قد امنت من السرى * و طى الفيافي فدفدا بعد فدفد\r\nو قل للمنايا قد ظفرت بجعفر * و لن تظفرى من بعده بمسود\r\n\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n و قل للعطايا بعد فضل تعطلى * و قل للرزايا كل يوم تجددى\r\nو دونك سيفا برمكيا مهندا * اصيب بسيف هاشمى مهند \r\nيعنى : اكنون ما آسوده شديم . مركب و چهارپايان ما آسوده شدند . هر كه پيش ازين براى قافله حدا مىكرد ( آواز مىخواند معمولا براى شترها و قافله خوانده مىشد - كه حدى باشد ) از ترنم باز ماند و خوددارى كرد .\r\nبچارپايان و بار كشان بگو از سير و سفر و بريدن صحرا و بيابان آسوده شديد .\r\nبمرگ هم بگو تو بر جعفر چيره شدى بعد از اين بمانند او خواجه و جوانمرد ظفر نخواهى كرد . ( مانند او سيد و كريم نخواهى يافت ) .\r\nبعطيه و صله و انعام هم بگو از كار افتادى ( كه عطيه در كار نخواهد بود ) . بنكبت و مصيبت هم بگو هر روز تازه و تكرار شو .\r\nيك شمشير برمكى مهند ( ساخته شدهء هند ) دچار يك شمشير هاشمى مهند شده ( شمشير هارون شمشير برمكى را خرد و تباه كرده ) .\r\nچون يحيى دچار نكبت شد گفت : دنيا در حال تحول و انتقال است ( از كسى به ديگرى ) . مال هم عاريت است . ما به كسانى كه قبل از ما دچار نكبت شده بودند تاسى و اقتدا مىكنيم و نكبت ما هم مايه عبرت ديگران خواهد بود كه بعد از ما خواهند آمد .\r\nيحيى بر عريضه يك زندانى چنين نوشت و توقيع كرد . تعدى او را گرفتار كرده و توبه او را رها خواهد كرد .\r\nجعفر بن يحيى چنين گفت : خط انسان رشته حكمت است . با خط مىتوان نگينهاى حكمت را بهم پيوست و نشر آنها را نظم داد .\r\nحمامه گويد : از جعفر پرسيدم بيان ( بلاغت ) چيست ؟ گفت : بلاغت اين است كه گفته‌ها بايد شامل معانى باشد . مقصود را از اشتراك معانى مجرد و نمايان كند .\r\nاحتياج بفكر و كاوشى نداشته باشد ( زود مفهوم شود ) .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nبيان گرفتارى عبد الملك بن صالح\r\nدر آن سال رشيد بر عبد الملك بن صالح بن على بن عبد اللّه بن عباس غضب كرد .\r\nعلت غضب اين بود كه عبد الملك فرزندى بنام عبد الرحمن داشت كه كنيه او به همان فرزند بود ( ابو عبد الرحمن ) . او يكى از رجال بود . او باتفاق قمامه منشى پدرش نزد رشيد سعايت كرد كه عبد الملك مىكوشد خليفه شود و براى خلافت توطئه چيده است رشيد او را گرفت و بزندان افكند فضل بن ربيع زندان بان او بود .\r\nروزى هنگامى كه بر او خشم گرفته بود نزد خويش خواند و گفت : آيا نعمت مرا منكر شدى و آن همه احترام و اكرام را پامال نمودى گفت : اى امير المؤمنين اگر چنين باشد كه من دچار ندامت و مستوجب ملامت مىباشم هر گونه كيفر در حق من روا خواهد بود . چنين نيست مگر رشك بدخواهان است كه چون ديدند خويشى و عنايت تو اى امير المؤمنين شامل حال و موجب تقدم و ترقى من شده سعايت كردند . تو خليفه رسول خدا و امين و نگهدار امت و خانواده او هستى . خداوند طاعت ترا بر امت و خاندان تو فرض و واجب فرموده و بر تو هم عدالت را نسبت به آنها واجب كرده كه با عدالت حكم كنى و گناه آنها را ببخشى و در تهمت آنها تحقيق و رسيدگى كنى .\r\nرشيد گفت : آيا به زبان خود مرا مىستائى و دل خود را از من دور مىكنى ؟\r\nمنشى تو قمامه به من خبر داده كه تو نسبت به من خيانت كردى و سوء نيت دارى . اكنون سخن او را گوش بده . عبد الملك گفت : آنچه را كه به تو گفته حقيقت ندارد اگر با من روبرو شود شايد آنچه كه واقع نشده و صدق نباشد نتواند به زبان براند و شايد دچار بهت و حيرت شود . قمامه را احضار كردند . رشيد گفت : اى قمامه بگو و مترس . گفت : من مىگويم او قصد خيانت و مخالفت ترا داشت . عبد الملك گفت : آنكه روبرو مرا مبهوت كند چگونه در غياب من بر من دروغ نگويد و بهتان نزند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nرشيد گفت : اين فرزند تو عبد الرحمن است به من گزارش داده كه تو سوء نيت دارى اگر من بخواهم با حجت ترا محكوم كنم از اين دو گواه دادگرتر پيدا نخواهم كرد . چرا تو آنها را تكذيب مىكنى ؟\r\nعبد الملك گفت : او يا مأمور است كه دروغ بگويد يا عاق پدر است و مجبور .\r\nاگر او مأمور است كه معذور مىباشد و اگر عاق پدر باشد كه فاسق و كافر است و خداوند دشمنى او را خبر داده كه مىفرمايد « ان من ازواجكم و اولادكم عدوا لكم فاحذروه » از همسران و فرزندان شما دشمنى براى شما هست بايد از او حذر كنيد .\r\nرشيد برخاست و گفت : كار تو براى ما روشن شده . من هم ( در كيفر تو ) تسريع نمىكنم تا آنكه كارى كنم كه خداوند از آن راضى باشد . خداوند ميان من و تو حكم خواهد بود .\r\nعبد الملك گفت : من بداورى خداوند راضى هستم و مىدانم كه امير المؤمنين خواسته خود را بر رضاى خداوند ترجيح نخواهد داد .\r\nرشيد روز ديگر او را نزد خود خواند و گفت :\r\n اريد حياته و يريد قتلى * عذيرى من خليلك من مراد \r\nمن زندگى او را ميخواهم و او كشتن مرا ميخواهد .\r\nكيست كه مرا از خواستن دوست يارى كند و ( نجات دهد ) روايت خليلى هم آمده است و اين بيت در تغزل گفته شده كه رشيد بدان تمثل و استشهاد نموده است ) پس از آن گفت : به خدا سوگند من وضع و حال را چنين مىبينم كه سيل باران بشدت جارى شده و همه چيز را فرو برده . انگار تهديد برافروخته و كارگر شده و آتش سوزان آن همه را گرفته . دستها و پاها را پاره كرده ( انگشتها را از مفصل جدا كرده ) . سرها را از گردن جدا نموده . اى بنى هاشم مهلت دهيد و صبر كنيد ( تا انتقام بكشم ) . خداوند ( با وجود من ) سختىها را براى شما هموار كرده . آب گل آلود را براى شما صاف و گوارا نموده . زمام امور هم بدست شما افتاده . الحذر الحذر بپرهيزيد از يك حادثه كه كور كورانه بر شما نازل شود و دست و پاى شما را بلرزه اندازد . ( عبارات\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nهارون الرشيد كه خود تصور كرده بود يك نحو بلاغت است و از لغات غير معروفه اقتباس و تركيب شده و بسيار مشكل و گره بسته است در خور ترجمه نمىباشد و شايد او مدتى كوشيده بود كه آن عبارت مغلق و مشكل را حفظ و براى تهديد ادا كند در هر حال با تمام تعهد در اداء يك جمله بليغ مفيد و بليغ نمىباشد . بر عكس بيان ساده و سودمند عبد الملك كه در پاسخ او گفته شده ) .\r\nعبد الملك گفت : از خدا بينديش اى امير المؤمنين كه زمام رعيت را بدست تو سپرده و ترا چوپان و حامى و نگهبان رعايا فرموده . تو كفر را بجاى شكر به كار مبند .\r\nكيفر را هم بجاى پاداش مگذار . من نسبت به تو ناصح و صميمى و مطيع بودم .\r\nمملكت ترا محكم و استوار و مجموع و برقرار نمودم تا آنكه مانند كوه « يلملم » ثابت و محكم گرديد . دشمن ترا گرفتار بدبختى نمودم بپرهيز . رحم خود را قطع مكن آن هم بعد از اينكه آن رحم را وصل و رعايت نمودى . از سوء ظن خوددارى كن .\r\nكتاب « قرآن » سوء ظن را توضيح داده « سوء ظن گناه است » .\r\nآيا متعدى گوشت ( خويش يا انسان ديگر ) را با دندان پاره مىكند و خون را مىآشامد ؟ من به خدا سوگند ناهموارها را براى تو سهل و هموار نمودم . دلها را بطاعت تو رام كردم . اى بسا شبها كه من نخفتم و به كار سخت‌تر پرداختم و بسا جاى تنگ و تاريك كه من در آن زيست كردم و كار ترا نمودم . من چنين بوده و هستم . كه برادر بنى جعفر بن كلاب كه لبيد باشد گفته ( برادر كنايه از انتساب بقوم باشد چنان كه گويند : يا اخا العرب ) .\r\n و مقام ضيق فرجته * ببنانى و لسانى و جدل\r\nلو يقوم الفيل او فياله * زل عن مثل مقامى و زحل \r\nيعنى بسا جاى تنگ كه من آن را با دست ( انگشتها ) و زبان و جدال خود فراخ نمودم .\r\nاگر فيل يا فيل بان در آن مكان باشد از مانند مكان خود مىلغزد و مىافتد .\r\nرشيد گفت : به خدا قسم اگر ميل من بزنده ماندن بنى هاشم نبود گردنت را مىزدم .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاز آن او را دوباره بزندان برگردانيد .\r\nعبد اللّه بن مالك كه رئيس شرط ( پليس ) رشيد بود بر او داخل شد و گفت .\r\nبه خداوند بزرگ سوگند اى امير المؤمنين من عبد الملك را وفادار و صميمى مىدانم چرا او را بازداشتى ؟\r\nرشيد گفت : چيزهائى دربارهء او شنيدم كه بيمناك شدم از او هم اطمينان ندارم كه ميان اين دو فرزندم دشمنى ايجاد نكند مقصود امين و مأمون . اگر تو صلاح بدانى كه ما او را از محبس رها كنيم حتما رها خواهيم كرد . گفت : ( عبد اللّه بن مالك ) . من صلاح نمىدانم كه به اين زودى آزادش كنى چون او را بازداشتى بايد به اين حال بماند ولى بايد او را گرامى بدارى و وسايل آسايش و رفاه او را تأمين كنى .\r\nرشيد گفت : چنين خواهم كرد . بفضل بن ربيع دستور داد كه تمام ما يحتاج او را فراهم كند و او هم كرد و عبد الملك در زندان ماند تا رشيد درگذشت . امين او را آزاد كرد و ايالت شام را به او سپرد . او در محل « رقه » اقامت گزيد او هم سوگند ياد كرد و تعهد نمود كه اگر امين كشته شود او با مأمون بيعت و اطاعت نكند ولى او قبل از امين درگذشت .\r\nبامين گفت : هر گاه بيمناك شوى نزد من بيا و در پناه من باش . به خدا قسم من ترا حمايت خواهم كرد .\r\nروزى رشيد بعبد الملك گفت : تو فرزند صالح نيستى . گفت : پس فرزند چه كسى هستم ؟ رشيد گفت : فرزند مروان جعدى ( اموى ) هستى عبد الملك گفت : من باكى ندارم از اينكه يكى از آن دو رادمرد فحل مرا بوجود آورده .\r\nروزى رشيد نزد يحيى بن خالد فرستاد و از او پرسيد : عبد الملك ميخواست خروج و قيام و بر سر ملك با من كشاكش كند من آگاه شدم . تو اگر خبر دارى به من بگو اگر راست بگويى من ترا بمقام سابق خود برمىگردانم . يحيى گفت : به خدا من بر چيزى كه از عبد الملك درباره خيانت و مخالفت سر زده است آگاه نشده‌ام و اگر چنين چيزى بود من خود قبل از تو او را كيفر مىدادم زيرا مملكت تو مملكت من است و سلطنت و قدرت و شوكت تو از آن من بود . خير و شر و هر چه پيش مىآمد\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبه من هم مىرسيد عبد الملك چگونه به آن ( خلافت ) طمع مىكند و از من يارى بخواهد او اگر بر سر كار آيد نسبت به من بدتر از تو خواهد كرد . به خدا پناه ببر از اينكه به من بدگمان باشى . او مردى خردمند و بردبار بود من ميل داشتم از افراد خانواده تو باشد كه من او را براى امارت برگزيدم .\r\nبيشتر اين كار را براى ادب و بردبارى او كردم .\r\nچون رسول نزد رشيد بازگشت و سخن يحيى را ادا كرد رشيد او را دوباره فرستاد و گفت به او بگو اگر اقرار نكنى ( كه عبد الملك خيانت كرده ) من فضل ( فرزند تو ) را خواهم كشت . يحيى گفت : تو زبر دست و توانا هستى . هر چه ميخواهى بكن . رسول فضل را همراه خود برد او هم با پدر خويش وداع كرد و گفت : آيا از من راضى هستى ؟ گفت : آرى . خداوند از تو راضى باشد . هر دو را از يك ديگر مدت سه روز جدا كرد . چون چيزى از آن دو ( دربارهء عبد الملك ) بدست نياورد دوباره با هم باز داشت :\r\n\r\nبيان جنگ و غزاى روم\r\nدر آن سال قاسم فرزند رشيد در ماه شعبان بكشور روم لشكر كشيد و شهر « قره » را محاصره نمود .\r\nعباس بن جعفر بن محمد بن اشعث را براى فتح شهر « سنان » روانه كرد او هم رسيد و شهر را محاصره كرد تا مردم آن بستوه آمدند . روميان عدهء سيصد و بيست اسير مسلمان را آزاد كردند به شرط اينكه او از محاصره شهر دست بردارد او هم قبول كرد و از ادامه محاصره دست كشيد و با صلح رفت .\r\nعلى بن عيسى در همان لشكر كشى و غزا درگذشت در آن هنگام شهريار روم زن بود كه « رينى » نام داشت روميان مكه را خلع كردند و « نقفور » را بجاى وى برنشاندند . روميان ادعا مىكردند كه پادشاه جديد از نسل جفنة بن غسان ( عرب كه در سوريه سلطنت داشتند ) بوده . او قبل از پادشاهى رياست ديوان خراج را داشت .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n« رينى » ملكهء خلع شده پس از پنج ماه از تاريخ خلع زندگى را بدرود گفت .\r\nچون روميان پادشاهى « نقفور » را مسلم داشتند پادشاه روم بهارون پادشاه عرب ( نوشته مىشود ) نوشت . اما بعد : ملكه كه قبل از من بود ترا مانند رخ و خود را مانند پياده ( در بازى شطرنج ) نموده بود . اموالى را كه براى تو فرستاد بايد تو خود چندين برابر آن را براى وى بفرستى اين نبود مگر از ضعف و عجز و حماقت زنان است . چون نامه مرا دريافت كنى و بخوانى هر چه از او گرفته بودى پس بده و آن را فديهء جان خود كن و گر نه من خود همه را مصادره و مسترد خواهم كرد . جز شمشير ميان من و تو چيز ديگرى نخواهد بود .\r\nچون رشيد نامه را خواند غضب كرد و شوريد بحديكه كسى قادر نبود به روى او نگاه و تكلم كند مگر او بسخن ابتدا نمايد . همنشين و مشاورين او از مجلس او خارج شدند . او قلم و دوات خواست و بر پشت آن نامه نوشت : بسم اللّه الرحمن الرحيم از هارون امير المؤمنين به « نقفور » سگ روميان من نامه ترا اى زادهء زن كافر خواندم . پاسخ تو آن است كه تو عيانا خواهى ديد و اسلام .\r\nهارون همان روز لشگر كشيد و هرقله را كه گشود و غنايم ربود و شهر را آتش زد . « نقفور » از او خواهش كرد كه دست بردارد و او خراج را تأمين و تاديه كند .\r\nرشيد صلح را قبول كرد و از ادامه جنگ و غزا دست برداشت و چون به محل « رقه » رسيد « نقفور » عهد صلح را شكست و زمستان بود از برگشتن رشيد آسوده و مطمئن گرديد .\r\nچون خبر عهد شكنى او رسيد كسى نتوانست بهارون خبر بدهد زيرا بر جان خود بيمناك بودند و از سرما مىترسيدند و از غضب رشيد هم ترس داشتند چاره نديدند جز اينكه يكى از شعراء را كه در سپاه بود و او ابو محمد عبد اللّه بن يوسف ناميده مىشد وادار كنند كه به زبان شعر خبر دهد . گفته او حجاج بن يوسف تميمى بود كه اين چند بيت را سرود :\r\n نقض الذى أعطيته « نقفور » * عليه دائرة البوار تدور \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n ابشر امير المؤمنين فانه * فتح اتاك من الإله كبير\r\nفتح يزيد على الفتوح يؤمنا * بالنصر فيه لواوك المنصور \r\nيعنى : آن عهدى ( كه براى صلح ) دادى « نقفور » نقض كرد . دائرهء خوارى و زبونى بر او خواهد كشت . مژده اى امير المؤمنين كه يك فتح بزرگ از خداوند به تو خواهد رسيد .\r\nفتحى كه بيشتر از فتحهاى ديگر باشد .\r\nدرفش پيروزمند تو پيشاپيش ما با پيروزى مىرود .\r\nبا چند بيت ديگر .\r\nچون رشيد آن را شنيد گفت : آيا « نقفور » چنين كرده آنگاه دانست كه وزراء چنين حيله برانگيخته‌اند ( كه به زبان شعر به او خبر دادند ) .\r\nرشيد دوباره سوى بلاد لشكر كشيد و آن هم در يك روزگار بسيار سخت ( از حيث شدت سرما ) . با يك خبر ملال آور .\r\nلشكر كشيد تا بكشور روم رسيد و در آنجا تشفى حاصل كرد و هر چه خواست كرد .\r\nگفته شده لشكر كشى هارون الرشيد بسبب نقض عهد و پس از شنيدن اشعار موجب فتح « هرقله » شد كه ما آن را در حوادث سال صد و نود خواهيم آورد بخواست خداوند .\r\n\r\nبيان قتل ابراهيم بن عثمان بن نهيك\r\nدر آن سال رشيد ابراهيم بن نهيك را كشت .\r\nعلت قتل او اين بود كه او هميشه بر كشتن جعفر بن يحيى مىگريست زارى مىكرد . ماتم او به حدى رسيد كه چون باده مىخورد و مست مىشد شمشير را مىكشيد و مىگفت : اى جعفر واى بر من . من قاتل ترا خواهم كشت و انتقام خواهم كشيد .\r\nمن بخونخواهى تو قيام خواهم كرد . چون اين حال تكرار شد فرزندش با يك غلام اخته هر دو نزد رشيد رفتند و خبر زارى و تصميم بانتقام كشى او را خبر دادند رشيد ابراهيم را نزد خود خواند و در حضور خويش به او باده داد چون مست شد رشيد\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبه او گفت : من بر قتل جعفر پشيمان شدم . اى كاش تمام ممالك را از دست مىدادم و او را نمىكشتم . من از خواب نوشين محروم شده‌ام . از هنگامى كه من او را كشتم تا كنون لذت خواب را نچشيده‌ام . چون ابراهيم آن سخن را شنيد اشك را روان كرد و گفت : خدا ابو الفضل را بيامرزد . اى خواجه من تو در قتل او خطا كردى .\r\nكوركورانه او را كشتى . ديگر در سراسر گيتى مانند او كسى نخواهى يافت .\r\nرشيد گفت : برخيز اى زادهء ناپاكان نفرين خدا بر تو باد . او برخاست و ندانست چگونه راه برود افتان و خيزان پا بر همه چيز مىگذاشت . پس از چند روز فرزندش او را با شمشير زد و كشت .\r\n\r\nبيان غلبه فرنگيان بر شهر « تطيله » در اندلس\r\nدر آن سال پادشاه فرنگ شهر « تطيله » را در اندلس گشود . علت اين بود كه شهريار اندلس يك قائد بزرگ بنام عمروس بن يوسف امير مرزها نمود و عمروس يوسف فرزند خود را حاكم « تطيله » نمود .\r\nگروهى از مخالفين حكم ( شهريار اندلس ) كه داراى نيروى كافى بودند از او گريختند و بفرنگيان پناه بردند مشركين بسبب التحاق آنها واجد قوه و شوكت شدند . شهر « تطيله » را قصد و محاصره كردند و بعد گشودند . امير شهر را كه يوسف بن عمروس بود اسير كردند و در محل « صخرهء قيس » بازداشتند . عمروس بن يوسف هم در شهر « سرقسطه » قرار گرفت تا شهر را از دستبرد كفار مصون و محفوظ بدارد .\r\nلشگرى گرد آورد و بفرماندهى پسر عم خود روانه كرد با مشركين روبرو شد و در جنگ دشمن را قرار داد و بسيارى از كفار را كشت . آنهايى كه باقى مانده بودند با نكبت و حال زار تن بفرار دادند .\r\nلشكر محل « صخرهء قيس » را قصد و محاصره كرد و چون مشركين نتوانستند آن را نگهدارند گشوده شد و يوسف بن عمروس نجات يافت كه امير مرز بود او را\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nنزد پدرش روانه كردند و عمروس ( پس از فتح ) در نظر مشركين عظمت و شوكت يافت و امارت وى نظر مشركين عظمت و شوكت يافت و امارت وى در مرزها به حال خود باقى و برقرار ماند .\r\n\r\nبيان واقعه قرطبه بفرمان حكم ( اموى )\r\nحكم در آغاز كار باده‌گسارى و خوشگذرانى و شهوترانى را آشكار كرده بود .\r\nقرطبه دار العلم بود . زهد و تقوى و عبارت در آن شهر غلبه داشت . يكى از علماء و پرهيزگاران يحيى بن يحيى ليثى راوى كتاب « الموطأ » مالك ( رئيس يكى از مذاهب چهارگانه اهل سنت ) بود كه از او و از ديگران نقل و روايت ( فقه ) مىكرد . اهالى قرطبه شوريدند و بر حكم اعتراض و او را سنگسار كردند و خواستند او را بكشند .\r\nاو بسبب حمايت نگهبانان و يك گروه از سپاهيان كه در آنجا آماده بودند نجات يافت .\r\nپس از چند روز اعيان و بزرگان و معتمدين شهر قرطبه نزد محمد بن قاسم قرشى مردانى عم هشام بن حمزه تجمع كرده براى رياست او بر شهر قرطبه بيعت گرفتند و به او گفتند : مردم ترا برگزيده و برياست تو خشنود مىباشند .\r\nاو از آنها يك شب مهلت خواست كه هم فكر كند و هم استخاره نمايد آنها هم رفتند . محمد بن قاسم نزد حكم رفت و اجتماع مردم را به او خبر داد و گفت من نسبت بعهد و بيعت خود وفادار هستم حكم از او درخواست كرد كه آن وضع را اثبات كند كه مردم او را خواسته‌اند و برگزيده‌اند او هم چند تن از معتمدين حكم را با خود برد و در يك حجره مخفى نمود . مردم هم باز در خانه او تجمع كردند و از او خواستند قبول رياست را جواب دهد او گفت من بر خود بيمناكم و آنها را از عاقبت كار ترسانيد . از آنها هم صورت اسامى مخالفين را خواست و آنها هم تمام شهر را صورت دادند . كسى كه از طرف حكم آمده و مخفى شده بود تمام اسامى را يادداشت مىكرد . محمد بن قاسم به آنها گفت : اين كار روز جمعه انجام خواهد گرفت بخواست خداوند آن هم در مسجد جامع سپس باتفاق نمايندهء حكم نزد حكم رفت و هر دو كار آنها را آشكار كردند . آن روز روز پنجشنبه\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبود . چون شب فرا رسيد تمام آن گروه را بازداشت كرد و پس از چند روز همه را در پيرامون كاخ خود بدار آويخت . عدهء آنها هفتاد و دو تن بود يكى از آنها برادر يحيى بن يحيى و ديگرى ابن ابى كعب بود . آن روز روز بسيار ننگينى بود . دشمنى مردم نسبت به حكم هم سخت‌تر گرديد .\r\n\r\nبيان حوادث\r\nدر آن سال تعصب ميان قبايل مصر و يمن موجب شورش و كين گرديد رشيد محمد بن منصور بن زياد را فرستاد ميان آنها را اصلاح داد .\r\nزمين لرزه در « مصيص » واقع و حصار و ديوار شهر منهدم گرديد . آب شهر هم فرو رفت .\r\nعبد السلام در شهر آمد خروج و قيام كرد يحيى بن سعيد عقيلى او را كشت .\r\nدر آن سال رشيد فرزند خود قاسم را براى جنگ و غزاى « صائفه » ( روم ) فرستاد . فرزند خود را نذر خداوند كرد و او را بعنوان يك قربان ( براى جهاد ) فرستاد حكومت مراكز و شهرها را به او سپرد .\r\nعبد اللّه بن عباس بن محمد بن على امير الحاج شد .\r\nفضيل بن عياض زاهد وفات يافت او در شهر سمرقند متولد شده كه به مكه نقل مكان كرد و در آنجا درگذشت .\r\nمعمر بن سليمان بن طرخان تيمى ابو محمد بصرى هم وفات يافت او در سنه صد و شش يا هفت متولد شده بود . همچنين عمر بن عبيد طنافسى كوفى ( درگذشت ) .\r\nدر آن سال ابو مسلم معاذ هراء نحوى گفته شده كنيه او ابو على بود كه كسائى نحو را از او آموخت و او در زمان يزيد بن عبد الملك متولد شده بود وفات يافت .\r\n\r\nسنه صد و هشتاد و هشت\r\nدر آن سال ابراهيم بن جبرائيل به قصد جنگ و غزاى « صائفه » ( روم ) لشكر كشيد و از « درب صفصاف » وارد بلاد روم شد . « نقفور » پادشاه روم از پشت سر بر او هجوم نمود و او را از پيشرفت بازداشت . سه زخم به او زده شد و مسلمين عدهء چهل هزار و هفتصد تن\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاز روميان كشتند كه چنين روايت و نقل شده است .\r\nقاسم بن رشيد در محل « دابق » اقامت گزيد .\r\nدر آن سال هارون خود امير الحاج شد و اموال بسيارى ميان مردم پخش نمود و آن سفر آخرين سفر حج بود . بر حسب روايت بعضى از راويان .\r\nجرير بن عبد الحميد ضبى رازى بسن هفتاد و هشت سال در گذشت .\r\nعباس بن احنف شاعر هم درگذشت گفته شد وفات او در سنهء صد و نود و سه بوده پدرش احنف در سنهء صد و پنجاه وفات يافت .\r\nشهيد بن عيسى بسن نود و سه سال در اندلس در گذشت . او با عبد الرحمن بن معاويه باندلس مهاجرت كرده بود .\r\n( شهيد ) بضم شين نقطه دار و فتح هاء است .\r\n\r\nسنه صد و هشتاد و نه\r\n\r\nبيان سفر رشيد سوى شهر رى\r\nدر آن سال رشيد به قصد شهر رى رخت بست . سبب آن سفر اين بود كه چون على بن عيسى بن ماهان را بامارت و ايالت خراسان برگزيد او بد رفتارى كرد و ستم را روا داشت . بزرگان و اشراف و اعيان خراسان برشيد نوشتند كه او بدرفتارى و ظلم مىكند آنها را خوار مىدارد و اموال مردم به زور مىربايد . برشيد نيز گفته شده بود كه عيسى بر تمرد و مخالفت تصميم گرفته او هم ناگزير در ماه جمادى الاولى سوى رى رهسپار شد .\r\nدر آن سفر عبد اللّه مأمون و قاسم هر دو فرزندش را همراه برد كه او قاسم را بعد از مأمون وليعهد كرده بود ولى نفى و اثبات ولايت‌عهد او را بعهدهء مأمون گذاشته بود كه اگر بخواهد باشد و اگر نخواهد خلع مىشود .\r\nعلماء و فقها و قضات را هم بر آن كار گواه كرده بود كه هر چه در سپاه يا همراه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدارد . احوال و گنجها سلاح و رفت و زين متعلق به شخص مأمون خواهد بود كه خود رشيد يا ديگرى مالك آن نخواهد بود . رشيد مدت چهار ماه در شهر رى اقامت گزيد تا على بن عيسى بن ماهان از خراسان رسيد و هدايا و تحف بسيار تقديم و مال عظيم و جواهر بسيار داد . بافراد خانه آن او و فرزندان و منشيان و فرماندهان و سالاران هدايا و تحف زر و گوهر بسيار داد . رشيد دانست كه بر خلاف گمان خود او مطيع است او را بخراسان برگردانيد و امارت وى را تجديد نمود .\r\nچون رشيد در رى مستقر گرديد حسين خادم را بطبرستان فرستاد نامه امان بشروين ابو قارن و « وونداهرمز » كه جد مازيار باشد نوشت كه حسين حامل آن نامه‌ها بود . همچنين مرزبان بن جستان شهريار ديلم . جستان مذكور و « وونداهرمز » هر دو بر او وارد شدند و او آنها را گرامى داشت و نيكى كرد « ونداهرمز » هم تعهد كرد كه هميشه فرمانبردار باشد و شروين را هم ضمانت كرد كه باج و خراج را بپردازد و مطيع باشد .\r\nرشيد هم بعراق بازگشت و وارد بغداد شد و آن در ماه ذى الحجه بود . چون از پل گذشت دستور داد جنازهء جعفر بن يحيى ( كه بدار آويخته بود ) را بسوزانند . در بغداد هم پياده نشد بلكه فورا به محل « رقه » رفت و گفت : به خدا قسم من از شهرى مىگذرم و مىروم كه در شرق و غرب از آن بهتر نيست و هيچ شهر مانند آن پر يمن و بركت نمىباشد . شهرى كه خانه و قرارگاه بنى العباس است كه تا آنها باشند بايد محافظ و نگهداران شهر باشند هيچ يك از نياكان من هم از اين شهر بد نديده ولى من ميل دارم كه نزديك مخالفين و معاندين و شورشيان و منافقين و دشمنان پيشوايان و رهنمايان دين باشم ( مقصود اهل شام ) كه آنها دوستدار شجرهء نفرين شدهء بنى اميه هستند كه در آنجا گريختگان و برگشتگان از دين و دزدان و راهزنان زيست مىكنند و اگر چنين نمىبود هرگز من در شهر بغداد نمىگذشتم و تا زنده بودم از آن دور نمىشدم .\r\nعباس بن احنف دربارهء آن گذشتن و سفر چنين گفت :\r\n ما انخنا حتى ارتحلنا فما * نفرق بين المناخ و الارتحال \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n سالونا عن حالنا اذ قد منا * فقرأنا وداعهم بالسؤال \r\nيعنى هنوز حل نيفكنده بوديم كه رخت بستيم و رفتيم . تفاوتى بين اقامت و سفر نگذاشتيم .\r\nچون وارد شديم حال ما را از ما پرسيدند جواب سؤال آنها وداع ما بود .\r\n\r\nبيان فتنهء طرابلس غرب\r\nدر آن سال شورش مردم طرابلس غرب ضد امراء خود سخت‌تر شد .\r\nابراهيم بن اغلب در آن هنگام امير افريقا بود او چندين حاكم و امير براى آنها فرستاد و آنها از همه شكايت كردند . او هميشه عزل و نصب مىكرد و باز آنها خشنود نبودند . سفيان بن مضاء را بامارت فرستاد كه او براى چهارمين بار در آن ديار امير شده بود . مردم شهر بر اخراج و طرد او متحد شدند كه او را به شهر قيروان ( مركز ) باز گردانند . بر او هجوم بردند و او سلاح خود را گرفت و با عدهء كه همراه داشت دفاع و نبرد كرد . او را از خانه بيرون كردند و او به مسجد جامع رفت و در آنجا با آنها جنگ كرد تا آنكه تمام يارانش را كشتند و به او امان دادند و او راه خود را گرفت و رفت . مدت حكومت او بيست و هفت روز بود .\r\nسپاهيان مقيم طرابلس براى امارت خود و حكومت شهر ابراهيم بن سفيان تميمى را برگزيدند . ميان ابناء ( فرزندان يك قوم مانند خراسانيها يا مهاجرين ) و گروهى معروف بنى ابى كنانه و بنى يوسف اختلاف و ستيز رخ داد كه نبردهاى سخت ميان آنها واقع شد كه طرابلس دچار فتنه و فساد گرديد . ابراهيم بن اغلب آگاه شد لشكر فرستاد و دستور داد كه ابناء و بنى ابى كنانه و بنى يوسف را نزد او در قيروان حاضر كنند . در ماه ذى الحجه آنها را حاضر كردند . آنها درخواست عفو نمودند او هم عفو كرد و آنها باز گشتند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nبيان حوادث\r\nدر آن سال فديه اسراء ميان مسلمين و روميان مبادله شد . يك تن مسلمان در روم نماند . همه آزاد شدند .\r\nعباس بن موسى بن محمد بن على بن عبد اللّه بن عباس امير الحاج شد .\r\nرشيد ايالت طبرستان و رى و دماوند و گمش و همدان را هنگام عزيمت به شهر رى بعبد اللّه بن مالك سپرد . ابو العتاهيه چنين گفت :\r\n ان امين اللّه فى خلقه * حسن بن البر الى مولده\r\nليصلح الرى و اقطارها * و يمطر الخير بها من يده \r\nيعنى امين خداوند ( هارون الرشيد ) كه خلق امانت او هستند براى زادگاه خود اشتياق دارد .\r\nتا كارهاى شهر رى و اطراف آن را اصلاح كند و خير و بركت را در آنجا از دست خود ببارد .\r\nمحمد بن حسن شيبانى فقيه يار ( شاگرد ) ابو حنيفه و حميد بن عبد الرحمن بن حميد رؤاسى ابو عوف و سابق بن عبد اللّه موصلى كه از نيكان و پرهيزگاران بود هميشه از ترس خداوند مىگريست وفات يافتند .\r\n\r\nسنه صد و نود\r\n\r\nبيان تمرد و خلع رافع بن ليث بن نصر بن سيار\r\nدر آن سال رافع بن ليث بن نصر بن سيار در ما وراء النهر و در شهر سمرقند ظهور و آغاز ستيز با هارون الرشيد نمود .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nعلت اين بود كه يحيى بن اشعث بن يحيى طائى با دختر عم خود ازدواج نمود كه عم او ابو النعمان بود . آن زن سخنور و داراى ثروت بود . يحيى آن زن را در سمرقند گذاشت و خود ببغداد رفت و در آنجا بكنيزهاى زيبا تمتع نمود چون مدت غيبت او به طول كشيد آن زن خواست از قيد شوهر غائب خود رها شود . رافع بر وضع او آگاه شد و بطمع افتاد كه او را بزنى بگيرد . كسى را نزد او فرستاد و گفت راهى براى خلاص و رهائى از قيد شوهر جز كفر و شرك نيست كه بايد جمعى را بر كفر خود گواه بگيرد كه او براى خدا شريك خواسته و پس از كفر و رهائى توبه كند و دوباره مسلمان شود آنگاه ازدواج او با مسلمان ديگر روا خواهد بود . او همچنين كرد و رافع او را بزنى گرفت . يحيى بن اشعث شنيد نزد رشيد رفت و شكايت كرد رشيد بعلى بن عيسى بن ماهان نوشت كه آن جفت را از يك ديگر جدا و رها كند . رافع را هم كيفر دهد و حد بزند و او را دست بسته و مهار كرده بر خر سوار نموده در بازار سمرقند بگرداند تا براى ديگران عبرت شود . او همچنين كرد ولى او را حد نزد رافع هم آن زن را طلاق داد . رافع را بزندان افكندند ولى او توانست از زندان بگريزد . پس از فرار به خود على بن عيسى پناه برد على بن عيسى خواست گردنش را بزند ولى فرزندش عيسى بن على پايمردى كرد و نگذاشت او را بكشد . او را آزاد و بسمرقند روانه كرد .\r\nرافع بسمرقند رفت و حاكم شهر را كه از طرف على بن عيسى بود كشت و شهر را گرفت على بن عيسى فرزند خود را بفرماندهى لشكر فرستاد و رافع با او روبرو شد و جنگ نمود . فرزند على بن عيسى با عدهء خود گريخت . على بن عيسى براى جنگ او لشكرى گرد آورد و آماده كارزار شد . آن سال هم گذشت ( بقيه در حوادث سال آينده )\r\n\r\nبيان فتح هرقله « روم »\r\nرشيد هرقله را گشود و ويران نمود علت لشكركشى او به آن سامان اين بود كه پيش از اين در حوادث سنهء صد و هشتاد\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو هفت آورده بوديم كه چون « نقفور » خيانت كرد هارون لشكر كشيد .\r\nفتح « هرقله » در ماه شوال بود او مدت سى روز شهر را محاصره نمود و پس از آن گشود و هر چه بود ربود و اسراء بسيار گرفت . عدهء سپاه او كه حقوق بگير و موظف بودند صد و سى و پنج هزار سپاهى بود . اين عده غير از داوطلبان و مجاهدين و اتباع و كسانى كه در دفتر نظام نام نداشتند .\r\nعبد اللّه بن مالك در « ذى الكلاع » لشكر زد و داود بن عيسى بن موسى داخل بلاد روم شد . كشت و گرفت و ربود و برد و برد و ويران نمود تا بلاد را گشود . عدهء او هفتاد هزار تن بود .\r\nشراحيل بن معن بن زائده هم قلعه و حصار صقالبه و « دلسه » را گشود .\r\nرشيد حميد بن معيوف را مرزبان ساحل شام و مصر ( مديترانه ) نمود او هم تا قبرس لشكر كشيد . سوخت و ويران كرد و گرفت و ربود و هفده هزار اسير را راند كه در محل « رافقه » فروخته شدند . اسقف قبرس را هم با دو هزار دينار ( زر ) فروختند ( فديه گرفتند ) .\r\nرشيد سوى « طوانه » لشكر كشيد از آنجا هم رفت و عقبة بن جعفر را در آن محل قرار داد كه امير باشد .\r\n« نقفور » ناگزير خراج داد و جزيهء سرانه فرستاد سر خود چهار دينار و سر فرزندان و رجال و بزرگان و درباريان را دو دينار قرار داد ( همچنين سايرين كه كمتر از آن مبلغ بود كه براى فردى جزيه پرداخت ) . هارون الرشيد پذيرفت . « نقفور » درخواست كرد كه يكى از زنان گرفتار كه نامزد فرزندش بود آزاد و عودت داده شود ( با نام و نشان ) .\r\nرشيد قبول كرد و او را باز گردانيد .\r\n\r\nبيان حوادث\r\nدر ناحيه عبد القيس مردى بنام سيف بن بكير قيام و خروج كرد . رشيد محمد بن\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nيزيد بن مزيد را بجنگ او فرستاد او پيروز شد و خارجى را در محل « عين النوره » كشت .\r\nاهالى جزيرهء قبرس عهد را شكستند . معيوف بن يحيى آنها را قصد و غزا كرد و مردم جزيره را اسير نمود .\r\nعيسى بن موسى هادى امير الحاج شده بود .\r\nدر آن سال فضل بن سهل ( كه زردشتى بود ) بتوسط مامون دين اسلام را پذيرفت . گفته شد : پدرش سهل قبل از آن بتوسط مهدى ( خليفه ) مسلمان شده بود ( در اينجا اين كلمه آمده : و كان محبوسا و مسلما غلط و اشتباه است كه بايد چنين باشد « و كان مجوسيا » كه مغ بوده و مسلمان شده . برادرش ( برادر فضل ) حسن بن سهل هم بتوسط يحيى بن خالد مسلمان شد و يحيى او را به خدمت مامون گماشت .\r\nبدين سبب فضل برمكيان را گرامى مىداشت و آنها را مىستود بفضل لقب ذو الرياستين داده شد كه او هم وزير بود و هم سالار سپاه . او از شيعيان بشمار ميآمد او بود كه مامون را به ولايت عهد على بن موسى الرضا وادار كرد . عليه السلام ( عين عبارت مؤلف ) .\r\nامير موصل هم خالد بن يزيد بن حاتم بن قبيصة بن مهلب بود . چون خواست وارد شهر موصل شود ( براى حكومت ) لواء او شكست . آن وضع را بفال بد تلقى كرد . همچنين اتباع او كه آن حادثه را شوم دانستند . ابو الشيص شاعر گفت :\r\n ما كان منكسر اللواء لطيره * تخشى و لا امر يكون موبلا\r\nلكن هذا الرمح اضعف ركنه * صفر الولاية فاستقل الموسلا \r\nيعنى شكستن لواء براى بدبينى و شوم نبود و نبايد از آن ترسيد كه يك كار بدى باشد .\r\nآن نيزه ( كه درفش بر آن آويخته شده ) سست شده بود زيرا ايالت و ولايت موصل براى او حقير بوده بدين سبب لواء شكست . خالد آرام گرفت .\r\nدر آن سال رشيد به قصد جنگ و غزاى « صائفه » لشكر كشيد . مامون را در « رقه » قرار داد و تمام كارها را به او واگذار نمود . به تمام اقطار مملكت هم نوشت\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n( كه اداره تمام امور بعهدهء مامون است ) . خاتم منصور را هم براى تيمن و تبرك به او داد . نقش آن خاتم چنين است « الله ثقتى امنت به » در آن سال روميان به محل « عين‌زربه » و « كليسياى سياه » لشكر كشيدند . غارت كردند و غنيمت بردند ولى اهالى « مصيصة » غنائم را از آنها پس گرفتند .\r\nاسد بن عمرو بن عامر ابو المنذر بجلى كوفى يار ( شاگرد ) ابو حنيفه درگذشت .\r\nيحيى بن خالد كه در « رافقه » بازداشت شده بود بسن هفتاد سالگى در ماه محرم وفات يافت . همچنين عمر بن على بن عطاء بن مقدم مقدمى بصرى ( اهل بصره ) .\r\n\r\nسنه صد و نود و يك\r\nدر آن سال امير حكم بن هشام اموى شهريار اندلس ( طليطله ) را قتل عام نمود بيشتر از پنج هزار مرد از اعيان آنها كشت .\r\nعلت اين بود كه مردم شهر ( طليطله ) چندين بار امراء را خلع كردند . بسبب استحكام حصار و قلعه قوى دل شده بودند . آنها توانگر بودند و تن باطاعت امراء نمىدادند . چون حكم تمرد و دوام عصيان آنان را ديد و از لجاج آنان بستوه آمده حيله بر انگيخت تا بر آنها پيروز شود . از عمروس بن يوسف معروف بمولد يارى خواست در آن هنگام او در مرز نمايان و مشهور شده بود و براى شهريارى حكم دعوت و تظاهر ميكرد حكم هم به او اعتماد و وثوق پيدا كرد او از اهالى شهر ( وشقه ) بود .\r\nحكم او را نزد خويش خواند و گرامى داشت و در احترام و تكريم وى مبالغه و افراط كرد و او را بر تصميم و عزم خود آگاه و ايالت « طليطله » را به او واگذار كرد و بمردم آن شهر نوشت : من فلان ( عمروس ) را براى حكومت شما برگزيده‌ام و او يكى از افراد شما مىباشد من شما را از حكومت كسانى كه اكراه داشتيد و نمىپذيرفتيد كه همه از بستگان و موالى ما بودند آزاد كردم تا بدانيد من چه اندازه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنسبت بشما خوش بين و خواستار آسايش شما ميباشم و تا قلوب شما مطمئن گردد عمروس وارد « طليطله » شد و نسبت بمردم آن شهر نيكى كرد و با آنها انس گرفت و خوشرفتارى و ملاطفت نمود تا مطمئن و آرام شدند و به او اعتماد كردند .\r\nنخستين مرحلهء حيله او اين بود كه در دشمنى بنى اميه با آنها موافقت و مرافقت نمود كه در حين فرصت دست از طاعت آنها بكشد و آنها را خلع كند . مردم به او ميل و رغبت يافتند و انس گرفتند و اعتماد كردند .\r\nپس از آن عمروس با مدارا به آنها گفت : هميشه علت بروز فساد و فتنه اين بود كه شما با بنى اميه و عمال و حكام آنها مختلط مىشديد و من صلاح در اين مىبينم كه براى خود و ياران خويش در وسط شهر قلعه بسازم و در آن باشم تا اتباع من با شما نياميزند ( و سبب فتنه نشوند ) . آنها موافقت كردند و او قلعهء ساخت و مستقر گرديد و مدتى بر آن گذشت . امير حكم هم در خفا براى مرزبان خود نوشت و دستور داد كه او از محل خود نامه بنويسد و سخت استغاثه كند و مدد بخواهد كه سپاه كفار از هر سو قصد حمله را دارند و بايد فورا براى مدد من سپاه روانه كنيد .\r\nمرزبان به آن دستور عمل كرد . حكم آن استغاثه را بهانه كرد و از هر طرف لشگر گرد آورد و ظاهرا براى يارى مرزبان فرستاد . فرمانده سپاه هم فرزندش عبد الرحمن بود با او گروهى از بزرگان و وزيران روانه كرد .\r\nسپاه جنبيد و در عرض راه به شهر « طليطله » رسيد و عبد الرحمن نخواست وارد شهر شود او در پيرامون شهر لشكر زده بود كه ناگاه مرزبان ( از روى حيله و تدبير ) به او نوشت كه سپاه كفار پراكنده و خطر زايل شده است . عبد الرحمن تصميم بر مراجعت گرفت كه به شهر ( قرطبه ) باز گردد .\r\nعمروس باهالى « طليطله » گفت : اكنون مىبينيد كه فرزند حكم در پيرامون شهر است و در كنار من قرار گرفته بر من واجب و لازم است كه بديدار وى بروم و حق خدمت را ادا كنم اگر شما هم با من بيائيد بهتر خواهد بود و گر نه كه من تنها خواهم رفت . اعيان و بزرگان « طليطله » با او موافقت كردند و همه نزد عبد الرحمن\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nرفتند . حكم هم همراه فرزندش غلامى روانه كرد كه او حامل نامه ملاطفت آميز براى عمروس بود چون عمروس نزد عبد الرحمن رفت آن غلام برخاست و با او مصافحه و معانقه كرد و نامه را داد و هيچ سخن نگفت ، چون عمروس نامه را خواند از دستور آن دانست كه چگونه بايد حيله و تدبير را به كار برد . او با اعيان و بزرگان شهر « طليطله » گفتگو كرد كه بهتر اين است عبد الرحمن را بدرون شهر ببريم تا او و سران سپاه نيرو و استعداد و استحكام بلاد را ببينند . اعيان شهر گمان بردند كه او راست مىگويد و خير و صلاح آنان را ميخواهد موافقت كردند و خود دسته دسته نزد عبد الرحمن رفتند و بر او درود گفتند .\r\nعمروس ادعا كرد كه عبد الرحمن ميخواهد اعيان شهر را براى سور وليمه دعوت كند او خود مقدمات دعوت و سور را فراهم كرد و روزى را براى پذيرائى و و صرف طعام معين كرد كه مردم دسته دسته از يك در داخل و از در ديگر خارج شوند تا ازدحامى رخ ندهد آنها هم قبول كردند .\r\nچون روز سور و سرور رسيد مردم گروهاگروه رفتند هر گروهى كه داخل مىشدند سپاهيان آنها را گرفته در كنار يك گودال كه قبل از آن در درون كاخ حفر شده بود مىبردند و سر مىبريدند . چون آفتاب بالا رفت و نيم روز شد بقيه كه رسيده بودند از آن دسته‌هاى اعيان كسى نديدند پرسيدند آن همه مردم چه شدند و كجا رفتند . گفته شد آنها از يك در داخل و از در ديگر خارج شدند . گفتند : ما كسى را نديديم . آنگاه دانستند كه چه شده يكى فرياد زد و مردم را بر هلاك قوم خود آگاه نمود . آن فرياد باعث نجات بقيه گرديد . بعد از آن همه خوار شدند و اطاعت نمودند و در بقيه روزگار حكم هم فرمانبردار و آرام شدند . همچنين در زمان فرزندش عبد الرحمن . همه مطيع شده بودند . پس از مدتى زخم آنها ملتئم و بر عده و نيروى آنان افزوده شد تا در زمان محمد فرزند عبد الرحمن او را خلع كردند چنان كه خواهد آمد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبيان تمرد و عصيان اهالى مارده نسبت به حكم ( اموى ) و اقدام او نسبت باهل « قرطبه »\r\nدر آن سال اصبغ بن عبد الله تمرد كرد و اهالى « مارده » او را يارى كردند شوريدند و عامل حكم از شهر بيرون راندند . حكم شنيد سوى آن شهر لشكر كشيد شهر را سخت محاصره كرد ناگاه خبر رسيد كه اهالى « قرطبه » شوريده و تمرد كرده‌اند ناگزير سوى « قرطبه » برگشت . مدت عودت او سه روز به طول كشيد . كسانى را كه مسبب فتنه شده بودند گرفت و سرنگون و وارونه بدار كشيد . سايرين عبرت گرفته و مطيع شدند . اهالى « مارده » هم گاهى مطيع مىشدند و زمانى عاصى تا سنهء صد و نود و دو كه كار اصبغ سست شد زيرا حكم پياپى لشكر مىفرستاد و جماعتى را از اهل بلاد بحكومت منصوب نمود . آنها اصبغ را ترك و به حكم تمايل نمودند .\r\nاصبغ هم سرگردان و ناتوان گرديد از حكم امان خواست به او امان داد و او بقرطبه رفت و آرام گرفت .\r\n\r\nبيان جنگ فرنگ و قصد اندلس\r\nدر آن سال « لذريق » پادشاه فرنگ آمادهء جنگ شد و سپاهى گرد آورد و شهر « طرطوشه » را قصد كرد لشكر كشيد و خواست شهر را محاصره كند كه حكم شنيد و سپاهى بفرماندهى فرزندش عبد الرحمن با بسيارى از داوطلبان و مجاهدين روانه كرد .\r\nدر پيرامون كشور فرنگ و در مرزها مقابله طرفين رخ داد و مسلمين نگذاشتند فرنگيان وارد حدود اسلام شوند . نبردى سخت رخ داد و هر يك از طرفين دليرى و پايدارى كردند كه خداوند مسلمين را پيروز فرمود و كفار گريختند بسيارى از آنها كشته و اسير گشتند و اموال آنها بتاراج رفت و هر چه بار و بنه داشتند\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبدست مسلمين افتاد و مسلمين با ظفر و غنيمت باز گشتند .\r\n\r\nبيان تمرد و عصيان حزم بر حكم\r\nدر آن سال حزم بن وهب در ناحيهء « باجه » آغاز تمرد و طغيان نمود .\r\nبسيارى از مردم بمتابعت او شتاب كردند . سوى « بشبونه » لشكر كشيدند .\r\nحكم در نوشته‌هاى خود حزم را نبطى ميخواند .\r\nچون حكم بر تمرد او آگاه شد سپاهى عظيم بفرماندهى فرزند خود هشام براى جنگ او فرستاد او را مغلوب و خوار نمود . درختها را قطع و محاصره را سخت كرد تا كه متمردين تن بتسليم . امان خواستند و به آنها امان داده شد .\r\n\r\nبيان عزل على بن عيسى بن ماهان از ايالت و امارت خراسان\r\nرشيد على بن عيسى بن ماهان را از ايالت و امارت خراسان بر كنار كرد .\r\nعلت اين بود كه پيش از اين بدان اشاره نموديم كه عيسى بن على فرزندش كشته شد و چون او بقتل رسيد على سخت جزع كرد و ماتم گرفت از بلخ لشكر كشيد و سوى مرو رفت مبادا رافع آن شهر را بگيرد .\r\nدر آن زمان فرزندش عيسى بن على قبل از كشته شدن گنجهائى در كاخ و باغ اختصاصى خود نهفته بود كه مال بسيار عظيمى ، گفته شده سى هزار هزار ( دينار زر ) بود پدرش از وجود آن مال اطلاع نداشت . هيچ كس هم جز يك كنيز بر آن گنج آگاه نبود . چون على بن عيسى خواست بمرو برود آن كنيز بيكى از خدام خبر گنج را داد و او بمردم گفت و مردم جمع شده به آن كاخ و باغ رفتند و گنجها را در آورده بيغما بردند رشيد بر آن واقعه آگاه شد گفت : او بدون اطلاع و فرمان\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمن بلخ را ترك كرد و چنين مالى را بتاراج داد در حالى كه او ادعا مىكرد براى مخارج سپاه زر و زيور زنان خود را فروخته كه صرف دفع رافع كند او را عزل و بجاى او هرثمة بن اعين را نصب كرد .\r\nرشيد بد رفتارى او را هم شنيده بود كه هميشه به اعيان و بزرگان خراسان را تحقير و توهين مىكرد . يكى از بدرفتاريهاى او اين بود كه روزى حسين بن مصعب پدر طاهر بن الحسين ( قاتل امين خليفه ) باتفاق هشام بن فرخسرو بر او داخل شدند و سلام كردند او بحسين گفت : سلام خداوند از تو دور باد اى ملحد و اى فرزند ملحد به خدا قسم من ميدانم كه تو تا چه اندازه دشمن اسلام هستى و چگونه بدين اسلام طعنه مىزنى به خدا سوگند من در قتل تو منتظر فرمان خليفه هستم . تو آن كسى نيستى كه پس از باده نوشى و مستى در همين خانه مرا تهديد كردى و گفتى : نامه‌ها براى تو از بغداد رسيدن مبنى بر عزل من . دور شو لعنت خداوند بر تو كه عن قريب شامل تو خواهد شد .\r\nحسين پوزش خواست و او عذر وى را نپذيرفت و دستور داد او را طرد و اخراج كنند .\r\nبهشام بن فرخسرو هم گفت خانه تو محل توطئه شده كه بىخردان گرد تو در آن خانه جمع مىشوند . خدا خون مرا هدر كند اگر خون ترا نريزم . سپس دستور داد او را اخراج و طرد كردند . عذر خواست و عذر او را نپذيرفت اما حسين كه رشيد را قصد كرد و به او پناه برد و از بدرفتارى على بن عيسى شكايت كرد . رشيد هم پناهش داد .\r\nاما هشام كه از بيم جان دختر خود را خواند و به او گفت : من رازى دارم كه بايد به تو بسپارم اگر تو آن را افشا كنى من كشته خواهم شد و اگر مكتوم بدارى زنده مىمانم من تصميم گرفته‌ام كه تظاهر به مرض فلج كنم و گر نه امير مرا خواهد كشت . پس تو هنگام سحر بر بسترم حاضر شو و كنيزها را حاضر كن و فرياد بزن كه پدرم مبتلا بفلج شده . آن دختر خردمند و با تدبير بود هر چه پدرش دستور داده بود به كار برد\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nو هشام در بستر خفت و فرزندانش مرض و عجز او را باور كردند و با اين تدبير از كيفر امير نجات يافت و در بستر ماند تا على بن عيسى عزل و بجاى او هرثمة بن اعين نصب شد .\r\nچون هرثمه رسيد هشام از بستر برخاست و براى استقبال هرثمه سوار شد . على بن عيسى او را ديد پرسيد كجا مىروى ؟ گفت باستقبال امير . گفت : مگر تو بيمار و عليل نبودى گفت : خداوند در يك شب دژخيم را بر كنار و مرا از عافيت برخوردار فرمود .\r\nامارت و ايالت هرثمه همچنين آشكار شد . گفته شده آشكار نبود بلكه رشيد امارت هرثمه را از همه كس مكتوم داشت .\r\nگفته شد : چون رشيد خواست على بن عيسى را بر كنار كند هرثمه را نزد خود خواند و محرمانه به او گفت كه على بن عيسى از من مدد خواسته سپاهى و مال براى او مىفرستم . تو برو و به اين تظاهر كن كه تو براى يارى او لشكر مىكشى .\r\nرشيد فرمانى به خط خود براى ايالت و امارت هرثمه نوشت و به او داد كه مكتوم بدارد تا برسد . بمنشيان دربار هم دستور داد كه بعلى بن عيسى بنويسند : هرثمه براى يارى تو فرستاده شده . هرثمه رفت و هيچ كس از امارت او آگاه نشد تا بنيشابور رسيد . چون به آن شهر رسيد اتباع خود را در پيرامون آن بحكومت منصوب كرد خود نيز با شتاب رفت تا قبل از رسيدن خبر خود بمرو برسد .\r\nچون هرثمه بمرو رسيد على بن عيسى باستقبال او رفت و هرثمه او را گرامى داشت و تعظيم نمود تا وارد شهر شد كه فورا او را گرفت و بازداشت . خانواده و اتباع او را هم گرفت و اموال وى را ضبط كرد كه هشتاد هزار هزار ( دينار زر ) بود . گنجها و اثاث و اموال ديگر او بر هزار و پانصد شتر حمل مىشد . رشيد تمام آن اموال را گرفت .\r\nهرثمه در سنهء صد و نود و دو بخراسان رسيد . چون هرثمه تمام اموال آنها را گرفت . آنها را براى محاكمه و پس دادن و اموال مردم نشاند . خبر هم برشيد داد و نامه نوشت .\r\nعلى بن عيسى را سوار شتر بدون پالان كرد و نزد رشيد فرستاد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\nبيان حوادث\r\nدر آن سال يك خارجى بنام « ثروان » بن سيف در ناحيه « حولايا » ظهور و قيام نمود . در سواد ( عراق ) از يك جا بجاى ديگر منتقل شد . طوق بن مالك بجنگ او رفت او را مجروح كرد و بيشتر اتباع وى را كشت .\r\nابو النداء در شام هم خروج و قيام كرد رشيد براى سركوبى او يحيى بن معاذ را فرستاد ايالت شام را هم بيحيى واگذار كرد .\r\nدر آن سال حماد بربرى بر هيصم يمانى پيروز شد .\r\nاهالى نسف برافع بن ليث نوشتند كه براى يارى آنها مدد بفرستد كه با عيسى بن على جنگ كنند او مدد فرستاد و آنها عيسى را كشتند . تنها او را كشتند و از قتل اتباع او خوددارى نمودند .\r\nيزيد بن مخلد هبيرى ده هزار سپاهى براى جنگ و غزاى روم كشيد و چون داخل كشور روم شد روميان از هر طرف راهها و تنگه‌ها را بر او بستند . او با پنجاه تن ديگر كشته شد . بقيه در دو منزلى « طرسوس » نجات يافتند .\r\nدر آن سال رشيد هرثمة بن اعين را امير صائفه نمود و آن قبل از امارت و ايالت خراسان بوده . عدهء سى هزار سپاهى خراسانى هم تحت امر او قرار داد .\r\nرشيد در محل « درب الحدث » عبد اللّه بن مالك را گماشت .\r\nدر مرعش سلم بن قتيبة را امير نمود .\r\nروميان بر مسلمين هجوم نمودند غنايمى ربودند و بازگشتند در آنجا سعيد بن سلم بن قتيبه بود كه بدفاع برنخاست زيرا او بيمار شده بود .\r\nرشيد محمد بن يزيد بن مزيد را بامارت طرسوس منصوب نمود .\r\nرشيد در محل « درب الحدث » سه روز از ماه رمضان را گذرانيد سپس به محل « رقه » بازگشت و اهل ذمه ( پناهندگان كافر ) را مجبور كرد كه لباس مخصوص\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبپوشند بر خلاف عموم مسلمين و مركب مخصوصى ( خر باشد نه اسب ) اختيار كنند .\r\nهرثمه را دستور داد كه شهر « طرسوس » را بسازد كه شهر را ساخت كه بر حسب امر رشيد مباشر ساختمان فرخ خادم بود سه هزار سپاهى خراسانى هم در آن شهر سكنى داد پس از آن هزار تن از اهل « مصيه » را در آن شهر مكان داد .\r\nهمچنين از اهالى انطاكيه هزار تن و بناى شهر در سنه صد و نود و دو پايان يافت مسجد شهر را هم ساخت .\r\nفضل بن عباس بن محمد بن على كه امير مكه بود امير الحاج شد .\r\nمحمد بن فضل بن سليمان هم امير موصل بود فضل بن موسى سينانى كه ابو عبد اللّه مروزى مولاى بنى قطيعه بوده درگذشت او در سنه صد و پانزده متولد شد .\r\n( سينانى ) بكسر سين بىنقطه و با ياء دو نقطه زير و نون و الف قبل از نون است منسوب و بسينان كه يكى از قراى مرو است\r\n\r\nسنه صد و نود و دو\r\n\r\nبيان سفر رشيد بخراسان\r\nدر آن سال رشيد از « رقه » سوى بغداد رخت كشيد كه بخراسان برود و با رافع بن ليث جنگ كند او بيمار بود . فرزند خود قاسم را بجانشينى خويش در رقه قرار داد و خزيمة بن خازم را پيشكار او نمود .\r\nرشيد از بغداد سوى نهروان رفت و آن در پنجم ماه شعبان بود .\r\nامين از طرف رشيد بامارت بغداد رسيد و به او دستور داد كه در خود شهر اقامت كند .\r\nدر آن هنگام فضل بن سهل بمأمون گفت : تو نمىدانى كه پس از اين چه خواهد شد و در ولايت و امارت تو چه واقع شود زيرا امين بر تو مقدم است و مادرش\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nبيان واقعه موصل كه بواقعهء ميدان معروف شده است\r\nدر آن سال واقعه ميدان در موصل ميان يمانيها و نزاريها رخ داد .\r\nسبب آن اين بود كه عثمان بن نعيم برجمى به محل « ديار مضر » رفت و از قبيله از دو يمانىها شكايت كرد و گفت : آنها ما را خوار و حق ما را پامال مىكنند . عدهء قريب بيست هزار مرد جنگى با او تجهيز شده بموصل رفتند . على بن حسن همدانى ( همدان قبيله ) كه موصل را در دست داشت نمايندهء نزد آنها فرستاد و علت لشكر كشى را پرسيد . آنها علت را گفتند و او تعهد كرد كه پس از آن آنها را خشنود خواهد نمود ولى عثمان نپذيرفت على با عده چهار هزار تن از شهر خارج و آماده جنگ شد . مقابله رخ داد و نبردى سخت واقع شد نزاريها مغلوب شدند و گريختند و على هر كه را يافت به خون كشيد و خود به شهر بازگشت .\r\n\r\nبيان حوادث\r\nدر آن سال حسن هرشى با گروهى از اوباش و عده بسيارى از اعراب قيام و براى خلافت رضا از آل محمد دعوت كرد ( رضا از آل محمد شخص غير معين كه پس از پيروزى بانتخاب او راضى خواهند شد به شرط اينكه از خاندان محمد باشد و اين عقيده شيعيان آل محمد بود ) . هرشى برود نيل رسيد و باج و خراج گرفت و اموال مردم ده‌نشين را بيغما برد . ( رود نيل در عراق ) در آن سال سفيان بن عيينه هلالى ( يكى از بزرگترين علماء و فقهاء اسلام بود ) در مكه وفات يافت او در سنه صد و نه متولد شده بود و در سن شصت و سه در گذشت .\r\nيحيى بن سعيد قطان هم در ماه صفر در گذشت او در سنه صد و بيست متولد شده بود .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nگروهى از فرماندهان و سران سپاه از رافع جدا شده بهرثمة بن اعين پيوستند يكى از آنها عجيف بن عنبسه و ديگر كسان .\r\nرشيد ثابت بن نصر بن مالك را مرزبان نمود . او براى جنگ و غزا لشكر كشيد و شهر « مطموره » را گشود .\r\nدر محل « بذندون » فديه گرفتاران به عمل آمد در آن سال « ثروان » حرورى در بصره قيام و خروج نمود با عامل سلطان ( حاكم ) نبرد كرد .\r\nعيسى بن جعفر بن منصور در محل « دسكره » در گذشت مرگ او در حالى رخ داد كه او قصد التحاق برشيد داشت .\r\nرشيد هيصم كنانى را كشت .\r\nعباس بن عبد اللّه بن جعفر بن منصور امير الحاج شده بود . در آن سال هرثمه بخراسان رسيد چنان كه گذشت . هرثمه رافع بن ليث را در سمرقند محاصره كرد و سخت گرفت . طاهر بن حسين را هم نزد خود خواند و خراسان از نيرو تهى گرديد كه حمزهء خارجى در خراسان آغاز قتل و غارت نمود ماليات را از اعمال گرفت و عمال و حكام ناگزير باج و خراج را به او دادند . حكام هرات و سيستان ماليات را به او پرداختند . عبد الرحمن نيشابورى بدفاع برخاست عده بيست هزار تن گرد او تجمع نمودند . حمزه او را قصد كرد و جنگى بسيار سخت رخ داد بسيارى از اتباع حمزه كشته شدند حمزه بهرات رفت و عبد الرحمن او را دنبال كرد تا بهرات رسيد . آن واقعه در سنه صد و نود و چهار بود . مأمون به او نامه نوشت و دستور داد كه برگردد . هرثمه هم محاصره سمرقند را ادامه داد تا آن را گشود كه بعد از اين شرح آن خواهد آمد بخواست خداوند .\r\nرافع بن ليث و گروهى از خويشان و ياران او كشته شدند .\r\nابن يحيى هم امير ما وراء النهر شد كه به محل خود برگشت ( رافع او را بر كنار و طرد كرده بود ) .\r\nرافع در سنهء صد و نود و پنج كشته شد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nعبد اللّه بن ادريس بن يزيد اودى كوفى و يوسف بن ابى يوسف قاضى ( مشهور ) وفات يافتند .\r\nدر آن سال براى دومين بار فديه ميان مسلمين و روم مقرر گرديد . مباشر و متصدى مبادله و فداى اسراء هم ثابت بن نصر بن مالك خزاعى بود . عده اسراء مسلمين ( كه فديه و خريدارى شد ) دو هزار و پانصد تن بود .\r\n\r\nسنه صد و نود و سه\r\n\r\nبيان وفات فضل بن يحيى ( برمكى )\r\nدر آن سال فضل بن يحيى بن خالد بن برمك در زندان « رقه » وفات يافت .\r\nعلت مرگ او اين بود كه زبانش سنگين و مبتلا بفالج شده كه فك او از حركت باز مانده بود چندين ماه او را معالجه كردند و بهبودى حاصل نمود . او مىگفت : من ميل ندارم كه رشيد بميرد ( قبل از من ) زيرا روزگار او نزديك روزگار من است چون بهبودى يافت و قادر بر سخن گفتن شد دوباره مرض او عود نمود و زبانش بند آمد و در ماه محرم وفات يافت . برادرانش بر نعش او نماز خواندند كه همه در يك كاخ بازداشت شده بودند پس از اينكه جنازهء او را از مجلس بيرون بردند عموم مردم بر او نماز خواندند و سخت زارى و جزع كردند .\r\nاو پنج ماه پيش از مرگ رشيد درگذشت . سن او چهل و پنج سال بود . او يكى بزرگترين نيكان عالم كه مانند او در عالم كسى نيامده بود . چون اخبار و داستانهاى او و خانواده‌اش مشهور و معروف است ما از بيان آنها خوددارى كرديم .\r\nدر آن سال سعيد طبرى معروف بجوهرى درگذشت .\r\nدر آن سال ميان هرثمه و اتباع رافع جنگ واقع شد هرثمه پيروز شد و بخارا فتح كرد و بشير برادر رافع را اسير كرد و نزد رشيد فرستاد .\r\n\r\nبيان مرگ رشيد\r\nدر آن سال در سيم ماه جمادى الاخره رشيد بسبب شدت مرض درگذشت .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nجبرائيل بن بختيشوع گفت من در « رقه » همراه رشيد بودم من نخستين كسى بودم كه بر او هر بامداد وارد و داخل مىشدم كه حال او را در شب گذشته مىپرسيدم .\r\nاو را در حالى ديدم كه قادر بر باز كردن چشم نبود . در حال فكر و حيرت رو ترش كرده بود . من مدتى از روز را بانتظار گذراندم و او در حال هم و غم بود . چون مدت به طول كشيد من جسارت كرده حال او را پرسيدم . گفت : هم و غم و انديشه من براى يك رؤيا بود كه در عالم خواب از او ديدم كه مرا سخت بيمناك و سينه‌ام را پر بغض و تنگ كرده است .\r\nمن گفتم اى امير المؤمنين ( گفته تو ) هم و غم و اندوه مرا زايل كرد زيرا رؤيا ناشى از خيال يا بخار است يا سود او بالاخره خرافات و تخيلات خواب است بعد دست او را بوسيدم .\r\nگفت : پس من آن خواب را براى شما نقل مىكنم : گفت : من در عالم خواب بر همين تخت نشسته بودم ناگاه دستى دراز شد كه من آن دست را مىشناختم ولى نمىدانستم دست چه كسى بوده . در آن دست يك مشت خاك سرخ بود كه من آن را ديدم . هاتفى هم به من گفت : تو در اين تربت نهان خواهى شد . من پرسيدم اين تربت كجاست ؟\r\nگفت : خاك طوس است . آن دست كشيده و پنهان شد و آن صدا خاموش گرديد .\r\nجبرائيل ( بن بختيشوع ) گفت : من گمان مىكنم قبل از خواب در وقايع خراسان فكر مىكردى كه چگونه شورش برخاسته و اوضاع آن سرزمين آشفته و بر هم شده اين فكر و خيال باعث چنين رؤيا شده . آرى چنين بود . من هم به او گفتم : اكنون بايد بساط طرب را بسط و شادى را برپا كنى . او هم كرد و ما آن خواب را فراموش كرديم و روزگار هم بر آن گذشت .\r\nبعد از آن رشيد راه خراسان را گرفت و رافع را قصد كرد چون بنيمه راه رسيد مرض او بروز كرد و روز بروز بر شدت خود افزود تا آنكه وارد طوس شديم .\r\nاو در يكى از باغهاى طوس تحت معالجه قرار گرفت ناگاه آن رؤيا بخاطرش آمد . از جاى خود با خشم برخاست ولى تاب نياورد و افتاد و باز برخاست افتان و خيزان بود كه ما همه شتاب كرديم و از او علت آن هيجان را پرسيديم گفت : آيا در خاطر دارى كه من در « رقه » خواب ديده بودم كه در خاك\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nطوس سپرده مىشوم . سپس سربلند كرد و بمسرور گفت : برو از خاك اين باغ يك مشت بيار . او يك مشت خاك آورد در حالى كه دست خود را از آستين برهنه كرده بود . چون رشيد آن دست را ديد گفت : به خدا اين همان دست است كه در من عالم خواب ديده بودم و اين همان يك مشت خاك سرخ است هيچ اشتباه نكردم سپس گريست و زارى كرد و پس از سه روز مرد .\r\nابو جعفر ( طبرى ) گويد : چون رشيد از بغداد سفر كرد در ماه صفر بگرگان رسيد كه مرض او شدت يافت . فرزند خود مأمون را با گروهى از سالاران و فرماندهان بمرو فرستاد . در رأس آنها عبد اللّه بن مالك و يحيى بن معاذ و اسد بن يزيد و عباس بن جعفر بن محمد بن اشعث و سندى حرشى و نعيم بن حازم قرار گرفته بودند .\r\nبر درد و مرض رشيد افزوده شد بحديكه قادر بر ادامهء حركت نبود .\r\nچون مرض او به طول كشيد مردم بشايعات پرداختند او بر شايعات آگاه شد و مركبى خواست كه سوار و براى مردم ظاهر شود تا مردم او را ببينند و بدانند هنوز زنده است ولى نتوانست بر اسب سوار شود براى او خر كشيدند و باز نتوانست بر خر سوار شود گفت : مرا باز گردانيد و اين كلمه ( برگردانيد ) را تكرار كرد و باز گفت به خدا قسم مردم راست مىگويند ( كه من مرده‌ام ) . هنگامى كه در طوس بود بشير بن ليث برادر رافع را نزد او بردند ( كه اسير شده بود ) . رشيد گفت : به خدا قسم براى من رمقى نمانده جز اينكه لب خود را بيك فرمان باز كنم و بگويم او را بكشيد .\r\nسپس قصابى خواست و به او دستور داد كه تمام اعضاء ليث را بندبند كند . او هم كرد و چون كار خود را انجام داد رشيد در حال اغما بخواب عميق فرو رفت و مردم متفرق شدند .\r\nچون از دوام حيات خود نااميد شد دستور داد قبر خود را بكنند و در همان محل كه اقامت داشت گورش را كندند . عدهء را هم در گودال گور قرار داد كه قرآن بخوانند تا قرآن را ختم كردند . او را هم در بسترى نزديك قبر قرار داده بودند او اين كلمه را گفت : اى فرزند آدم تو باينجا خواهى رسيد و عاقبت كار تو اين است . او در آن حال مىگفت : واى بر من نزد پيغمبر چه خواهم كرد ؟\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nهيثم بن عدى گويد : چون مرگ رشيد رسيد بى هوش و در حال اغما افتاد كمى بعد به هوش آمد چشمش را باز كرد و فضل بن ربيع را ديد كه بر سرش ايستاده بود گفت : اى فضل :\r\n أ حين دنا ما كنت أرجو دنوه * رمتنى عيون الناس من كل جانب\r\nفأصبحت مرحوما و كنت محسدا * فصبرا على مكروه امن العواقب\r\nسابكى على الوصل الذين كان بيننا * و اندب ايام السرور الذواهب \r\nيعنى : هنگامى كه آنچه انتظار داشتم نزديك شود رسيد مردم از هر طرف مرا هدف چشم خود نمودند . من پس از اينكه در غبطه و مورد رشك بودم مستوجب ترحم شدم . بايد بر سوء عاقبت صبر كرد هر چند كه مكروه و ناپسند باشد .\r\nمن بر و صلى كه ميان ما بود و بدان تمتع مىكرديم خواهم گريست و بر روزگار مسرت و خوشى ندبه خواهم كرد .\r\nسهل بن صاعد گويد : هنگام جان كندن رشيد نزد او بودم . او يك ملحفه خواست و خود را بدان پوشانيد و بجان كندن خويش ادامه داد . برخاستم كه بروم به من گفت بنشين من هم مدتى دراز نشستم او با من سخن نمىگفت و من هم چيزى نمىگفتم .\r\nمن باز برخاستم كه بروم به من گفت : كجا مىروى اى سهل ؟ گفتم : اى امير المؤمنين دلم طاقت ندارد كه سختى مرض ترا مشاهده كنم . بهتر اين است كه بخوابى اى امير المؤمنين . او خنديد و جدا خنديد و گفت : اى سهل من در اين حال قول شاعر را به ياد آورده‌ام كه مىگويد :\r\n و انى من قوم كرام يزيد هم * شماسا و صبرا شدة الحدثان \r\nيعنى من از قوم كريم هستم كه سختى حادثه بر صبر و نجابت آنها مىافزايد .\r\n( شماس خوددارى است ) پس از آن مرد . فرزندش صالح بر او نماز خواند . فضل بن ربيع و اسماعيل بن صبيح و مسرور و حسين و رشيد هنگام مرگ او حاضر بودند .\r\nمدت خلافت او بيست و سه سال و دو ماه و هيجده روز بود . گفته شد او بيست سال و يك ماه و شانزده روز خلافت كرد . سن او چهل و هفت سال و پنج ماه و پنج روز\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nبود . او سپيد رو زيبا و خوش سيما و داراى موى مجعد بود . كمى از موى او سفيد شده بود .\r\nموجودى خزانه او هنگام مرگ نه صد هزار هزار و كمى بيشتر بود .\r\n\r\nبيان امراء و حكام زمان رشيد\r\nدر مدت خلافت رشيد . والى مدينه اسحق بن عيسى بن على و بعد از او عبد الملك بن صالح بن على و بعد محمد بن عبد اللّه و موسى بن عيسى بن موسى و ابراهيم بن محمد بن ابراهيم . و على بن عيسى بن موسى و محمد بن ابراهيم عبد اللّه بن مصعب و به كار بن عبد اللّه بن مصعب و محمد بن على و ابو البخترى و وهب بن منبه اينها والى مدينه در مدت خلافت رشيد بودند .\r\nوالى مكه هم به ترتيب عباس بن محمد ابراهيم و سليمان بن جعفر بن سليمان و موسى بن عيسى بن موسى و عبد اللّه بن محمد بن ابراهيم و عبد اللّه بن قثم و عبد اللّه بن محمد بن عمران و عبيد اللّه بن محمد بن ابراهيم و عباس بن موسى بن عيسى و على بن موسى بن عيسى و محمد بن عبد اللّه عثمانى و حماد بربرى و سليمان بن جعفر بن سليمان و فضل بن عباس بن محمد و احمد بن اسماعيل بن على اينها يكى بعد از ديگرى والى مكه بودند .\r\nوالى كوفه هم به ترتيب موسى بن عيسى بن موسى و محمد بن ابراهيم و عبيد اللّه بن محمد بن ابراهيم و يعقوب بن ابى جعفر و موسى بن عيسى بن موسى و عباس بن عيسى بن موسى و اسحاق بن صباح كندى و موسى بن عيسى بن موسى و عباس بن عيسى بن موسى و موسى ابن عيسى بن موسى و جعفر بن ابى جعفر يكى بعد از ديگرى بحكومت كوفه رسيدند .\r\nوالى بصره محمد بن سليمان بن على و سليمان بن ابى جعفر و عيسى بن جعفر بن ابى جعفر و خزيمة بن خازم و عيسى بن جعفر و جرير بن يزيد و جعفر بن سليمان و جعفر بن ابى جعفر و عبد الصمد بن على و مالك بن على خزاعى و اسحاق بن سليمان بن على و سليمان بن ابى جعفر و عيسى بن جعفر و حسن بن جميل مولاى امير المؤمنين ( رشيد ) و عيسى بن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nجعفر بن ابى جعفر و جرير بن يزيد و عبد الصمد بن على و اسحاق بن عيسى بن على يكى بعد از ديگرى والى بصره بودند .\r\nوالى خراسان . ابو العباس طوسى و جعفر بن محمد بن اشعث و عباس بن جعفر و غطريف بن عطاء و سليمان بن راشد مستوفى و عهده‌دار دريافت خراج . و حمزة بن مالك و فضل بن يحيى بن خالد و منصور بن يزيد بن منصور و جعفر بن يحيى كه نايب او على بن عيسى بن ماهان بود و هرثمة بن اعين و عباس بن جعفر و از طرف مأمون حسن بن قحطبه ( در زمان خود رشيد ) والى و امير بودند .\r\n\r\nبيان همسران و فرزندان او ( رشيد )\r\nگفته شد : او با زبيده ازدواج كرد . او ام جعفر دختر جعفر بن منصور بود ( دختر عم هارون الرشيد ) . در سنه صد و شصت و پنج عروس آنها انجام گرفت و او محمد امين را زائيد و در سنهء دويست و بيست و شش درگذشت .\r\nبا ام العزيز كنيز فرزنددار هادى ( برادرش ) هم ازدواج كرد كه او على بن رشيد را زائيد .\r\nبا ام محمد دختر صالح مسكين هم ازدواج نمود .\r\nعباسة دختر سليمان بن منصور ( عم ديگرش ) هم ازدواج كرد .\r\nعزيزه دختر خال ( دائى ) او هم همسرش شده بود .\r\nعثمانيه دختر عبد اللّه بن محمد بن عبد اللّه بن عمرو بن عثمان بن عفان كه جده پدرش فاطمه دختر حسين بن على بود همسر او شده بود .\r\nهنگامى كه رشيد درگذشت چهار زن عقدى از او ماند : زبيده و ام محمد دختر صالح و عباسه و عثمانيه بودند .\r\nفرزندان ذكور او محمد امين فرزند زبيده و عبد اللّه مأمون از كنيز كه مادرش « مراجل » نام بود و قاسم مؤتمن و ابو اسحاق معتصم و صالح و ابو عيسى محمد و ابو يعقوب محمد و ابو العباس محمد و ابو سليمان محمد و ابو على محمد و ابو محمد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكه باز نامش محمد و ابو احمد كه همه مادرانشان از كنيزان بودند .\r\nدختران او : سكينه و ام حبيبه و اروى و ام الحسن و ام محمد كه حمدونه باشد و فاطمه و ام ابيها . و ام سلمه و خديجه و ام القاسم و رملة و ام جعفر و ام على و غاليه و ريطة مادران آنها كنيزان فرزنددار ( ام ولد ) بودند .\r\n\r\nبيان رفتار او ( رشيد )\r\nگفته شد : رشيد روزى صد ركعت نماز بجا مىآورد تا آنكه دنيا را بدرود گفت مگر اينكه گاهى شدت مرض مانع انجام صد ركعت مىشد .\r\nهر روز از مال خالص خود ( ! ) هزار درهم صدقه مىداد آن هم پس از تاديه زكات .\r\nچون قصد حج مىكرد صد تن از فقهاء را همراه خود مىبرد .\r\nاگر خود براى حج نمىرفت سيصد تن را براى حج با نفقه و خرج خود مىفرستاد و رخت هم مىداد .\r\nاو مىكوشيد برفتار منصور عمل كند مگر در عطاى شعراء ( كه منصور بخيل بود ) .\r\nهيچ خليفه قبل از او ديده نشده بود كه آن قدر مال و نوال داده باشد .\r\nاو هرگز پاداش عمل نيك را تأخير نمىكرد و خوب حق شناسى مىكرد و جزاى خوب مىداد .\r\nاو شعر و شعراء را دوست مىداشت . با ادب و اهل ادب و فقه و فقهاء اهتمام مىكرد .\r\nاو از ريا در دين متنفر بود .\r\nاو مدح را دوست مىداشت خصوصا از يك شاعر فصيح و زبر دست و به او خوب عطا مىكرد .\r\nچون مروان بن ابى حفصه او را در يك قصيده مدح كرد كه از جمله آن اين است :\r\n و سدت بهارون الثغورنا حكمت * به من امور المسلمين المرائر \r\nيعنى : چون بفرمان هارون مرزها بسته و نگهبانى شد زهره مسلمين محكم شد ( ديگر از بيم آب نمىشد ) .\r\nبه او پنج هزار دينار ( زر ) و يك خلعت حرير رومى و يك مركب ( اسب ) از\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nچهار پايان مخصوص خود داد .\r\nگفته شد ابن ابى مريم مدينى شوخ مضحك و مسخره كه اخبار و اوضاع حجاز را خوب دانست همراه او بود . او القاب مردم را مىدانست و حكايات مسخره آميز را روايت مىكرد و رشيد تاب مفارقت او را نداشت بحديكه او را در كاخ خود سكنى داده بود . رشيد شبى نزد او رفت او در خواب فرو رفته بود . رشيد شروع به نماز كرد و در آنجا نماز خواند تا طلوع فجر كه نماز صبح را هم خواند سپس لحاف را از روى ابن ابى مريم ( مسخره ) برداشت و گفت : در اين بامداد حالت چون است . گفت : هنوز صبح نشده برو پى كارت . رشيد گفت : برخيز نماز بخوان . گفت : اين وقت نماز ابو الجارود است و من از پيروان ابو يوسف قاضى هستم . ( يعنى قائل بتأخير و روشنائى كامل بود ) .\r\nرشيد باز نماز را ادامه داد .\r\nابن ابى مريم برخاست و ديد رشيد سرگرم نماز است كه اين آيه را مىخواند  وَ ما لِيَ لا أَعْبُدُ الَّذِي فَطَرَنِي  يعنى مرا چه افتاده كه خداوندى كه مرا آفريده است نپرستم . ابن ابى مريم گفت : به خدا نمىدانم . ( كه تو چرا خدا را نمىپرستى ) رشيد خنديد و نماز را بريد و با خشم به او گفت : در نماز هم ؟ ( شوخى و مسخرگى مىكنى ) . گفت :\r\nچه كردم ؟ رشيد گفت نماز مرا بريدى . گفت به خدا من كارى نكردم . از تو سخنى شنيدم كه مرا غمگين كرد تو گفتى : چرا من خداوندى را كه مرا آفريده نبايد بپرستم من هم گفتم نمىدانم چرا رشيد دوباره خنديد و گفت : از شوخى در قرآن و دين حذر كن و هر چه خواهى بكن .\r\nگفته شد : يحيى بن خالد مردى براى دريافت خراج برگزيد آن مرد براى وداع نزد رشيد حاضر شد . يحيى و جعفر هم نشسته بودند . رشيد بهر دو گفت : به اين مرد پند بدهيد يحيى گفت . بيفزا و آباد كن . جعفر گفت : انصاف بده و دادخواه باش .\r\nهارون گفت : دادگر و نكوكار باش گويند : رشيد براى حج رفته بود . درون كعبه بود كه يكى از پرستاران كعبه او را بحالى ديد كه بر انگشتهاى پا ايستاده مىگفت :\r\nاى خداوندى كه بر حاجات نيازمند و راز دل خاموشان آگاه هستى . هر درخواستى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكه از تو مىشود پاسخى دارد كه آن پاسخ استوار و زود انجام است . هر خاموشى را تو بهتر ضمير او را مىخوانى و حاجت وى را مىدانى و با وعده راستين و فضل فراوان و رحمت بىپايان حاجت او را برمىآرى . خداوندا بر محمد و آل او درود بفرست و گناه ما را ببخش و بدى و زشتى ما را بپوشان اى خداوندى كه هرگز گناه ما به تو آسيب و زيان نمىرساند و اى كسى كه بر غيبت آگاه باشى . مغفرت تو نسبت بگناه ما از تو چيزى نمىكاهد اى خداوندى كه زمين را بر آب قرار دادى و هوا را با آسمان پيوند و سد آسمان نمودى اى خداوندى كه براى خود بهتر نامها را برگزيدى بر محمد و آل او درود بفرست . براى من در تمام كارها نيكى را اختيار كن .\r\nاى خداوندى كه تمام صداها با خشوع و خضوع به تو مىرسد و تمام حاجات با زبانهاى گوناگون نزد تو طرح و تقاضا مىشود . حاجت من و درخواست من از تو اين است كه گناه مرا هنگام مرگ ببخشى هنگامى كه من در گور نهفته و از خانواده و فرزندان دور و مستور شوم .\r\nخداوندا ترا حمد ( ستايش ) مىكنم حمدى كه از هر ستايش بهتر است از ستايش تمام خلق بيشتر است .\r\nخداوندا بر محمد و آل او درود بفرست كه آن درود موجب خشنودى او خواهد بود . خداوند پاداش نيك بمحمد بده كه آن پاداش از طرف ما ( بسبب هدايت ) باشد .\r\nدرودى كه براى محمد ذخيره باشد .\r\nخداوندا ما را سعادتمند در حيات خود فرما ، ما را بشهادت هم موفق نما . ما را برخوردار كن ، شقى و بدبخت و مستوجب سنگسارى مفرما .\r\nگفته شد : ابن سماك بر رشيد وارد گرديد . در آن حال كه نشسته بودند رشيد آب خواست . آب حاضر حاضر كردند خواست بنوشد . ابن سماك گفت : اى امير المؤمنين ترا بخويشى خود نسبت برسول سوگند مىدهم كه مهلت بدهى و تأمل كنى ( آب را ننوشى تا من بگويم ) . گفت : اگر اين آب را از تو منع كنند ( و تو سخت تشنه باشى ) با چه مبلغى اين آب را مىخرى كه بنوشى ؟ گفت : با نيمى از مملكت خود . گفت :\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبنوش . چون آب را نوشيد ابن سماك گفت : ترا بخويشى خود نسبت برسول قسم مىدهم اگر خروج اين آب را از بدن تو منع كنند ( نتوانى زهر آب را بريزى ) تو بچه مبلغى خروج آن را مىخرى ؟ گفت : به تمام مملكت خود . ابن سماك گفت : مملكتى كه بيشتر از يك آب خوردن و زهر آب ريختن ارج نداشته باشد بچه كار آيد ؟ چنين مملكتى بهتر اين است كه بر سر آن نزاع و كشاكش نشود . رشيد زار گريست .\r\nگفته شد : فضيل بن عياض مىگفت : هيچ مرگى براى من جانكاه‌تر از مرگ هارون نبود . اى كاش خداوند از عمر من مىگرفت و بر عمر او مىافزود . مرگ او بر ياران و پيوستگان سخت ناگوار آمد چون هارون در گذشت و همه جا فتنه برخاست و فشار مأمون در مسئله خلق قرآن افزوده شد ( به اين معنى مأمون قائل به اين عقيده بود كه قرآن مخلوق خداوند است .\r\nقرآن آفريده شده و گر نه خداوند آن را مانند انسان به زبان نياورد و متعصبين مىگفتند :\r\nقرآن سخن خداوند است خصوصا فرقه كه مجسم بودند كه خدا را جسم مىدانستند ) و چون همه جا محنت و نكبت بروز كرد مردم گفتند : شيخ ( كه فضيل بن عياض باشد ) به آنچه گفت داناتر است .\r\nمحمد بن منصور بغدادى هنگامى كه رشيد ابو العتاهيه را بزندان افكند گفت :\r\nرشيد براى ابو العتاهيه جاسوس گذاشت كه مراقب حالات او باشد جاسوس روزى ديد كه ابو العتاهيه اين بيت شعر را بر ديوار نگاشته :\r\n اما و اللّه ان الظلم لؤم * و ما زال المسيء هو الظلوم\r\nالى ديان يوم الدين غضى * و عند اللّه تجتمع الخصوم \r\nيعنى : به خدا قسم ستم زشت است . بدكار هم هميشه ستمكار است .\r\nما همه نزد دادگر روز حساب مىرويم . تمام متخاصمين نزد خدا جمع خواهند شد .\r\nجاسوس برشيد خبر داد رشيد او را آزاد و احضار كرد و گريست و از او بخشش خواست و به او هزار دينار داد .\r\nاصمعى گويد : روزى رشيد طعامى حاضر كرد و مجلس خود را آراست و ابو العتاهيه را خواند گفت . اين مجلس و خوشگذرانى و نعمت دنيا را براى ما وصف كن .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nابو العتاهيه گفت :\r\n عش ما بدالك سالما * فى ظل شاهقة القصور \r\nگفت : آفرين پس از اين چه مىگوئى ؟ گفت\r\n يسعى عليك بما اشتهيه * مشى لدى الرواح و فى البكور \r\nهارون گفت : احسنت ديگر چه ؟\r\n فاذا النفوس تقعقعت * فى ظل حشرجة الصدور\r\nفهناك تعلم موقنا * ما كنت الا فى غرور . \r\nيعنى - تا بخواهى بسلامت زيست كن در سايه كاخهاى بلند زندگانى كن .\r\nهر چه بخواهى روز و شب و صبح و عصر نزد تو آرند .\r\nآنگاه جانها از كالبدها بيرون رود و نفس‌ها در تنگناى سينه بسته و شكسته شود .\r\nخواهى ديد و يقينا خواهى دانست كه تو در حال غرور بودى .\r\nرشيد سخت گريست . فضل بن يحيى گفت : امير المؤمنين ترا نزد خود خوانده كه موجب مسرت خاطر او گردى تو باعث حزن و اندوه شدى .\r\nهارون گفت : بگذار به حال خود باشد . او ما را كور ديد نخواست بر كورى و غفلت ما افزايد .\r\n\r\nبيان خلافت امين\r\nدر آن سال براى خلافت امين بيعت گرفته شد . اين بيعت در لشكر گاه واقع شد و آن روز بعد از مرگ رشيد و هنگام بامدادان بود .\r\nدر آن زمان مأمون در مرو بود .\r\nحمويه مولاى مهدى كه رئيس بريد ( پست ) بود بنماينده و نايب خود در بغداد كه سلام ابو مسلم بوده خبر مرگ رشيد را داد . ابو مسلم ( مذكور ) نزد امين رفت و به او تسليت مرگ پدر و تهنيت خلافت را گفت . او نخستين كسى بود كه چنين كرد ( هم تسليت گفت و هم تهنيت ) .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nصالح فرزند رشيد هم بتوسط رجاء خادم خبر مرگ پدر را ببرادر خود امين داد و « قضيب » و « برد » ( ميراث خلافت كه از پيغمبر مانده بود ) را فرستاد . همين كه رجاء رسيد امين از كاخ خود بكاخ خلافت نقل مكان نمود .\r\nامين نماز جمعه را ادا كرد و بر منبر رفت و خبر مرگ رشيد را داد و به خود تسليت گفت و بمرد وعده نكوكارى داد و بسپاهيان روزى بيست و چهار ماه بخشيد و همه را دعوت كرد كه با او بيعت كنند . تمام افراد خانواده او با او بيعت كردند همچنين عم فرزندش ( اين جمله غلط است و صحيح آن در طبرى آمده كه عم پدرش سليمان بن ابى جعفر كه سليمان بن منصور برادر مهدى باشد براى او بيعت گرفت و غلط چنين آمده . عم ابنه كه بايد عم ابيه باشد و غلط از ناسخ و طابع آمده نه مؤلف ) .\r\nبسليمان بن منصور دستور داد كه از فرماندهان و سالاران براى او بيعت بگيرد و سندى را هم فرمان داد كه از سايرين بيعت بگيرد .\r\n\r\nبيان آغاز اختلاف و ستيز ميان امين و مأمون\r\nدر آن سال خلاف و عداوت ميان امين و مأمون دو فرزند رشيد آغاز شد .\r\nعلت اين بود كه رشيد چون راه خراسان را گرفت و از سالاران و فرماندهان براى مأمون ( به ولايت عهد دوم ) بيعت گرفت . اموال خود را كه در لشكر همراه او بود تماما بمأمون واگذار كرد چنان كه گذشت . اين كار براى امين بسى ناگوار آمد و چون شنيد بيمارى رشيد شدت يافته بكر بن معتمر را روانه كرد و با او چندين نامه فرستاد كه نامه‌ها را در پايه‌هاى صندوق‌هاى آشپزخانه مخفى كرد به اين صورت كه چوب پايه‌ها را حفر كرده و نامه‌ها را در آن پنهان نمود و با پوست گاو پوشانيده بود ( يخدان ) و به او سپرد كه هرگز امير المؤمنين و ديگران بر آن نامه‌ها آگاه نشوند و چون او بميرد هر يكى از آن نامه بهر انسانى كه بنام او نوشته شده بده . حتى اگر كشته شوى راز را آشكار مكن .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nچون بكر بن معتمر وارد طوس شد هارون بر ورود او آگاه شد او را نزد خود خواند و پرسيد : سبب آمدن تو چيست ؟ گفت . امين مرا فرستاده كه خبر از صحت تو بدهم . هارون دستور داد اسباب و اثاث او را تفتيش كنند . جستجو كردند و چيزى نيافتند دستور داد او را تازيانه بزنند زدند و او اقرار نكرد او را بزنجير بست و بزندان افكند . بفضل بن ربيع هم دستور داد كه از او اقرار بگيرد اگر اقرار كرد كه آزاد شود و گر نه گردنش را بزند . فضل از او بازپرسى كرد و او اقرار نكرد . رشيد به حال غش و اغما افتاد . زنان شيون كردند و فضل از قتل بكر خوددارى كرد و نزد رشيد رفت رشيد به هوش آمد ولى در حال ضعف بو بكر را به ياد نياورد و مرد .\r\nبكر از زندان بفضل نوشت كه از قتل من خوددارى كن كه من پيغامها و - دستورهائى دارم كه بايد به آنها عمل كنى . فضل او را نزد خود خواند و به او خبر مرگ رشيد را داد و از او خواست كه هر چه دارد ابراز كند . او ترسيد كه هنوز رشيد نمرده باشد چون يقين كرد كه او مرده است نامه‌ها را بيرون آورد . اول يك نامه براى برادرش مأمون بود كه در آن نوشته بود جزع و بىتابى مكن بيعت را براى من و خود و برادر ما مؤتمن بگير .\r\nمأمون در آن هنگام در مرو بود .\r\nنامه ديگر براى برادر ديگرش صالح نوشته بود كه لشكر را روانه كن و هر چه در لشكر گاه هست همراه بيار ( اموالى كه هارون بمأمون بخشيده بود ) . بايد تو و همراهان بدستور فضل عمل كنيد .\r\nنامه ديگر بفضل بود در آن دستور داده بود كه اموال و حرم را خوب نگهدارى كند . هر كه هر كارى كه داشت به حال خود باشد مانند رئيس شرطه ( پليس و رئيس نگهبانان و حاجت و دربان همه بمقام خود باقى باشند .\r\nچون نامه‌ها را خواندند جمع شدند و مشورت كردند . همه متفق شدند كه بامين ملحق شوند . فضل بن ربيع گفت : من پادشاه موجود را ترك نمىكنم كه به كسى ملحق شوم كه عاقبت كار او معلوم نيست . مردم را فرمان بازگشت داد همه رخت بستند زيرا مشتاق خانواده و وطن خود بودند . عهد و پيمان ( كه رشيد بر آنها گرفته بود\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكه لشكر و هر چه هست بمأمون تعلق دارد ) را شكستند .\r\nچون مأمون آگاه شد هر كه از سالاران و فرماندهان پدرش نزد او بودند جمع و حاضر كرد آنها عبد اللّه بن مالك و يحيى بن معاذ و شبيب بن حميد بن قحطبه و علاء مولاى هارون كه حاجب او بود و عباس بن مسيب بن زهير كه رئيس شرطه او بود و ايوب بن ابى سمير رئيس انشاء او و عبد الرحمن بن عبد الملك بن صالح و ذو الرياستين كه بزرگتر و گرامىتر و نزد او داراى منزلت و قرب خاص بود همه را جمع كرد و با آنها مشورت نمود . آنها عقيده داشتند كه مأمون با دو هزار سوار چابك بدنبال آنها برود و آنها را باز دارد ولى ذو الرياستين ( فضل بن سهل ) با او خلوت كرد و گفت :\r\nاگر تو بعقيده و مشورت اينها عمل كنى ترا يك هديه براى برادرت خواهند كرد ( ترا تسليم او خواهند نمود ) بهتر اين است كه براى آنها نامه بنويسى : و با رسول بفرستى و آنها را بعهد و پيمان خود ياد آورى كنى و از خيانت و عهد شكن بر حذر نمائى كه ننگ خيانت در دنيا و آخر كيفر خواهد داشت او هم بمشورت او عمل و سهل بن صاعد و نوفل خادم را روانه كرد كه هر دو حامل نامه او بودند . آن دو رسول نامه او را بفضل بن ربيع رسانيدند . او گفت : من يكى از افراد سپاه هستم . عبد الرحمن بن جبله انبارى با نيزه بسهل حمله كرد و خواست آن را فرو برد و ولى خوددارى نمود و آن را از پهلوى او گذرانيد و گفت : بگو برفيق خود اگر تو در اينجا بودى اين نيزه را به دهان تو فرو مىبردم آنگاه بمأمون ناسزا گفت و بسيار دشنام داد .\r\nهر دو نزد مأمون بازگشتند و خبر دادند . ذو الرياستين گفت : آنها دشمنان تو هستند كه از آنها آسوده شدى .\r\nذو الرياستين بمأمون گفت : اين پند را از من داشته باش و بدان كه اين دولت هيچ گاه به اندازه زمان منصور قوى نبود . در زمان منصور مقنع شوريد كه او ادعاى خداوندى مىكرد هر چند گفته شده كه او بخونخواهى ابو مسلم قيام كرده بود .\r\nاو سپاه خراسان را بيمناك و متزلزل كرد . بعد از او يوسف برم خروج و قيام كرد با اينكه او در نظر مسلمين كافر بوده ( ولى كارش بالا گرفت ) بگو به من اى امير ( خطاب\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبمأمون ) تو مردم را در قبال خروج و شورش رافع چگونه ديدى . ( مقصود اهل بغداد ) گفت : آنها سخت پريشان و مضطرب و بيمناك شده بودند . گفت : ( فضل ) پس تو كه ميان دائىها ( مادر مأمون مراجل دختر استاذسيس سردار ايرانى بود بر بنى العباس شوريد و كشته شد ) و كسانى كه با تو بيعت كرده بودند زيست مىكنى و بيعت تو بر گردن آنها مىباشد حتما اهالى بغداد سخت نگران و پريشان خواهند شد بردبار باش و من خلافت ترا تأمين و تضمين مىكنم . مأمون گفت : چنين مىكنم و تمام كارها را به تو مىسپارم تو بر عهده بگير و اقدام كن .\r\nذو الرياستين ( فضل ) گفت : به خدا قسم من نسبت به تو صادق و وفادار و صميمى خواهم بود عبد اللّه بن مالك و اتباع او سالاران و فرماندهان اگر اين كار را بر عهده گيرند براى تو سودمندتر خواهد بود زيرا قوه در دست آنها بوده و هست و آنها در عالم رياست و فرماندهى مشهور هستند و در جنگ توانا . هر يكى از آنها كه اين كار را بر عهده گيرد من نسبت به او خادم و مطيع خواهم بود تا تو رستگار شوى آنگاه هر چه ميخواهى بكن .\r\nذو الرياستين به خانه هر يك از سالاران رفت و با آنها گفتگو و ياد آورى كرد كه بايد وفادار باشند گفت ( فضل ) انگار من براى هر يكى از آنها مردار بر طبق هديه كردم ( كه از عفونت آن متفرق شدند ) . يكى ( از روى ترس و ضعف نفس ) گفت : اين كار روا نباشد و ديگرى گفت : كيست كه بتواند ميان امير المؤمنين و برادرش مداخله كند ؟ من ( فضل ) برگشتم و جريان را براى مأمون نقل كردم . او به من گفت : تو كارها را اداره كن . گفت : من به او گفتم : تو قرآن را خواندى و حديث را روايت كردى و در دين فقيه و دانا شدى من چنين صلاح مىدانم كه تو علماء و فقهاء را نزد خود بخوانى و خود بر بساط پشمينه بنشينى و بدفع ظلم و دادخواهى بكوشى و بداد مظلوم برسى .\r\nاو هم كرد و بنزد سالاران و فرماندهان خود احترام و عظمت يافت .\r\nهمچنين بزرگان و امراء و ملوك و فرزندان آنها به او احترام نمودند . او سياستى اتخاذ كرد كه بزرگان را اميدوار نمود مثلا بيك مرد از بنى تميم مىگفت :\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nما ترا جانشين موسى بن كعب ( از مشاهير ) خواهيم كرد و به مردى از ربيعه مىگفت :\r\nما ترا بجاى ابو داود خواهيم نشاند يا بجاى خالد بن ابراهيم . بمرد يمانى مىگفت :\r\nما ترا نظير قحطبه مىدانيم يا مانند مالك بن هيثم . تمام اشخاص نامبرده از سالاران دولت بن بنى العباس بودند .\r\nاز ماليات خراسان هم يك ربع كاست آن كار نزد مردم آن ديار بسيار پسنديده بود . مردم خراسان گفتند : اين مرد ( مأمون ) خواهرزادهء ما و پسر عم پيغمبر است .\r\nاما امين كه يك روز بعد از خلافت دستور داد ميدانى جنب كاخ خلافت براى چوگان بازى احداث كنند . شاعر آنها ( عراقيها ) گفت :\r\n بنى امين اللّه ميدانا * و صير الساحة بستانا\r\nو كانت الغزلان فى بابه * يهدى اليه فيه غزلانا \r\nيعنى امين اللّه ( خليفه ) ميدانى ساخت پيرامون قصر را باغ نمود .\r\nپيش از اين آهوان بر در كاخ هديه ميشوند .\r\nمأمون هم خراسان و رى را و هر چه در تصرف او بود اداره مىكرد . براى امين هديه فرستاد و او را تعظيم نمود .\r\n\r\nبيان حوادث\r\nدر آن سال هرثمة بن اعين ديوار سمرقند را شكافت و شهر را گشود ولى رافع از ترك مدد خواست و تركان رسيدند و هرثمه ميان دو آتش واقع شد ولى ناگاه تركان عقب كشيدند و رافع سست و خوار و ناتوان شد .\r\nدر آن سال زبيده از « رقه » وارد بغداد شد امين با گروهى از اعيان باتفاق برادر خود باستقبال زبيده تا انبار رفت .\r\nدر آن سال نقفور پادشاه روم در جنگ بر جان كشته شد . مدت سلطنت او هفت سال بود . فرزندش « استبراق » بعد از او بر تخت نشست ولى در جنگ مجروح\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشده بود كه مدت دو ماه زنده ماند . شوهر خواهرش ميخائيل فرزند جورجس بر اورنگ سلطنت نشست .\r\nدر آن سال امين برادرش قاسم مؤتمن را از امارت جزيره عزل كرد ولى قنسرين تحت حكومت او ماند همچنين بعضى از شهرها .\r\nامارت جزيره را بخزيمة بن خازم واگذار كرد .\r\nداود بن عيسى بن موسى بن محمد كه امير مكه بود امير الحاج شد .\r\nصقلاب بن زياد اندلسى كه از ياران مالك ( رئيس مذهب مالكى ) بود در گذشت .\r\nگفته شد : در سنهء صد و نود و چهار در ماه ذى الحجه وفات يافت .\r\nدر آن سال اسماعيل بن عليه و ابو بكر بن عياش بسن نود و شش سال درگذشتند .\r\nعياش با ياء دو نقطه زير و شين نقطه دار است .\r\n\r\nسنه صد و نود و چهار\r\n\r\nبيان مخالفت اهالى حمص با امين\r\nدر آن سال اهالى حمص با خلافت امين مخالفت كردند . ضد حاكم خود كه اسحاق بن سليمان بود شوريدند او هم آنجا به محل « سلميه » مهاجرت كرد . امين او را بر كنار و عبد اللّه بن سعيد حرشى را بجاى او برقرار نمود . عبد اللّه گروهى از سران قوم را كشت و در اطراف آنها آتش افروخت آنها امان خواستند و او به آنها امان داد .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nبيان اختلاف امين و مأمون\r\nدر آن سال امين دستور داد براى امارت ( ولايت‌عهد ) فرزندش موسى بر منبر دعا كنند ( مأمون را از ولايت‌عهد خلع كرد ) .\r\nعلت اين بود كه چون فضل بن ربيع از سفر طوس برگشت و عهد مأمون را شكست دانست اگر كار بدست مأمون افتد از او انتقام خواهد كشيد كه اگر او زنده بماند و مأمون خليفه شود دچار سختى خواهد شد . به اين فكر افتاد كه او را از ولايت‌عهد خلع كند . امين را وادار نمود كه او را خلع و فرزند خود موسى را وليعهد كند . و براى او بيعت بگيرد . محمد امين چنين عزم و قصدى نداشت ولى او وادارش كرد .\r\nفضل كوشيد كه مأمون را در نظر امين خرد و خوار و ناتوان كند . او را بخلع او تشويق و تشجيع نمود . به او گفت : از ( دو برادرت ) عبد اللّه و قاسم چه انتظار دارى ؟\r\nبيعت تو بر هر دو مقدم بوده . مأمون بعد از تو به ولايت عهد منصوب شد . على بن عيسى بن ماهان و سندى و كسان ديگر هم با فضل موافق بودند . امين هم بعقيده و تصميم آنها عمل كرد .\r\nامين عبد اللّه بن خازم را نزد خود خواند و با در موضوع خلع مأمون بسيار بحث و گفتگو كرد و بحث آنها تا پاسى از شب به طول كشيد .\r\nاز جملهء گفته‌هاى عبد اللّه اين بود : ترا به خدا اى امير المؤمنين تو نخستين خليفه مباش كه عهدى و ميثاق را نقض كرده و با خليفه قبل مخالفت كرده باشد .\r\nامين بعبد اللّه گفت : خاموش باش . انديشه عبد الملك بهتر از گفته تست . او مىگويد : دو شير نر در يك بيشه زيست نمىكنند . پس از آن سالاران و فرماندهان را خواند و تصميم خود را مبنى بر خلع مأمون ابراز نمود آنها قبول نكردند . بعضى از آنها پذيرفتند و قول مساعدت دادند . خزيمة بن خازم شنيد به او گفت : اى امير المؤمنين هر كه به تو دروغ گويد از نصيحت و خير خواهى تو خوددارى كرده و هر كه به تو راست\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nگويد . خيانت نكرده است . سالاران و فرماندهان را بر خلع گستاخ و جسور مكن زيرا ممكن است ترا هم خلع كنند . آنها را بعهد شكنى وادار مكن زيرا ممكن است .\r\nعهد ترا بشكنند . هر كه عذر و خيانت كند خود را خوار و ناتوان مىكند . امين ( پس از شنيدن آن سخن ) رو بعلى بن عيسى بن ماهان كرد و با تبسم گفت : پيرو ما ( شيخ دعوت بنى العباس ) و نائب دولت ما هرگز با امام خود ( كه خود امين باشد ) مخالفت نخواهد كرد و طاعت خود را ( نسبت بما ) زبون نخواهد داشت . پس از آن او ( على بن عيسى ) را بمرتبت و منزلتى بالا برد كه هرگز آن را تصور نمىكرد زيرا او و فضل بن ربيع در خلع مأمون موافق بودند .\r\nروزى بفضل گفت : اى فضل آيا زندگانى با بودن عبد اللّه ( مأمون ) روا باشد ؟\r\nنخستين كارى كه كرد اين بود كه به تمام عمال و حكام خود دستور داد براى فرزندش موسى بعد از مأمون و مؤتمن دعوت و تبليغ كنند .\r\nچون مأمون بر آن رويه آگاه شد و دانست كه امين مؤتمن را از امارت جزيره عزل كرده نام امين را ( از خلافت و دعاء بر منبر ) حذف و بريد ( پست ) را بريد .\r\nدر آن هنگام كه رافع بن ليث بن نصر بن سيار بر خوشرفتارى و عدالت مأمون آگاه شده بود از او امان خواست مأمون به او امان داد او هم نزد مأمون رفت هرثمه هم در سمرقند ماند طاهر بن الحسين هم با هرثمه بود . پس از آن هرثمه نزد مأمون رفت و مأمون فرماندهى نگهبانان را به او واگذار كرد . امين بر تمام آن كارها اعتراض كرد . بدين سبب بعباس بن عبد اللّه بن مالك كه از طرف مأمون حاكم رى بود نوشت كه نهالهائى از بهترين درختهاى رى براى او بفرستد مقصود اين بود كه او را امتحان كند آيا مطيع است يا نه او آنچه خواسته بود فرستاد ولى از مأمون و از ذو الرياستين مكتوم داشت . مأمون آگاه شد و او را بر كنار كرد . حسن بن على مأمونى را بجاى او برگزيد .\r\nپس از آن امين چهار تن نزد مأمون فرستاد . آنها عباس بن موسى بن عيسى بن محمد بن على و عيسى بن جعفر بن منصور و صالح متولى مصلى و محمد بن عيسى بن نهيك\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبودند . بتوسط آنها از مأمون درخواست كرد كه فرزند خود موسى را بر شخص خود مقدم بدارد و خود مأمون هم نزد امين حاضر شود زيرا از دورى او خرسند نيست .\r\nمأمون آگاه شد به تمام عمال و حكام خود نوشت كه نيرو وعده و اسلحه خود را نمايش دهند كه هنگام عبور نمايندگان از رى و نيشابور قوه مأمون را مشاهده كنند ( و بينديشند ) .\r\nنمايندگان وارد شدند و رسالت خود را ابلاغ نمودند مأمون با فضل بن سهل مشورت كرد او گفت : على كه پدر هشام و احمد بود نزد خود بخوان و با او مشورت كن . او را خواند و با او مشورت كرد . على گفت : از ما براى تو بيعت گرفته شده كه تو از خراسان بيرون نروى و اگر بيرون روى براى تو بيعتى بر گردن ما نخواهد ماند . درود بر تو اى امير المؤمنين رحمت خداوند هم شامل تو خواهد بود ( قبل از خلافت بنام خلافت به او خطاب كرد و امير المؤمنين گفت ) سپس گفت اگر تو بخواهى به روى من دامن ترا با دست راست خواهم گرفت و اگر دست راست مرا قطع كنند با دست چپ ترا خواهم گرفت . و اگر دست چپم را ببرند من با زبان مانع خروج و رفتن تو خواهم شد و اگر سرم را بزنند من بوجدان خود عمل كرده حق ترا ادا خواهم نمود .\r\nمأمون دل قوى كرد و از رفتن خوددارى نمود آنگاه عباس را احضار كرد و به او گفت : من موسى را بر خود مقدم نخواهم كرد و نزد امين حاضر نخواهم شد .\r\nعباس بن موسى به او گفت : اى امير ترا چه باك ؟ جد من خود را خلع كرد و زيانى نديد . ذو الرياستين فرياد زد خاموش باش . جد تو در دست آنها گرفتار بود و اين ( مأمون ) ميان دائىها و پيروان و ياران خود زيست مىكند . همه برخاستند و از آن مجلس رفتند . ذو الرياستين با عباس بن موسى خلوت كرد و او را موافق نمود و به او وعده داد كه امير موسم حاج باشد و بعضى از حكومتهاى مصر را به او واگذار نمايد و او با مأمون بيعت كرد او هم مأمون را در همان هنگام امام خواند .\r\nچون برگشت شروع بمكاتبه كرد و از بغداد به آنها خبر مىداد و عقيدهء خود را مىنوشت كه چه بايد كرد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nنمايندگان نزد امين باز گشتند و خوددارى مأمون را اطلاع دادند .\r\nفضل ( بن ربيع ) و على بن عيسى اصرار كردند كه امين مأمون را از ولايت‌عهد خلع و فرزند خود را معين كند و براى او بيعت بگيرد .\r\nامين هم بمأمون نوشته بود كه بايد از بعضى شهرهاى خراسان دست بكشد و بايد يك بريد ( وقايع نگار ) از طرف امين نزد او باشد كه وقايع را بنويسد و خبر بدهد . مأمون با ياران خاص خود مشورت كرد آنها گفتند قبول كن تا از شر و فتنه كاسته شود مبادا دچار بلاى بزرگتر شوند . حسن بن سهل ( برادر فضل ) به آنها گفت :\r\nآيا مىدانيد كه امين آنچه را كه حق او نيست مطالبه مىكند ؟ گفتند : آرى و ما براى دفع شر و ضرر آن را قبول و تحمل مىكنيم . حسن گفت : آيا اطمينان داريد كه به همين اكتفا مىكند و چيزهاى ديگر از شما نخواهد ؟ گفتند : نه . گفت : اگر چيز ديگر از شما خواست چه خواهيد كرد . گفتند : خوددارى خواهيم كرد . گفت : بنابر اين خلاف دستور و پند حكما رفتار خواهيد كرد . كه گفته‌اند . عاقبت كار را در وقوع حوادث روز پيش‌بينى كن و باصلاح آينده بكوش هرگز بيك آرامش موقت اكتفا مكن ، خطر آينده را در نظر بگير و شر و ضرر را براى خود پيش مكش كه بايد تدارك خطر را زودتر كنى و كار امروز را بفردا مسپار كه فتنهء ترا غافلگير خواهد كرد .\r\nمأمون از ذو الرياستين پرسيد : تو چه عقيده دارى و چه ميگوئى ؟ گفت : خداوند ترا سعادتمند نمايد . آيا تو اطمينان دارى كه امين از تو نيرو و سپاه نخواهد كه از تو نيرو بگيرد و ضد تو به كار برد ؟ حكماء به اين اشاره كرده و دستور داده‌اند كه امروز تو بار سنگين را بكشى كه در آخر كار در نمانى و با تحمل بار سنگين كنونى بتوانى عاقبت كار خود را اصلاح كنى و نيك بدارى .\r\nبا چنين مشورت و گفتگوئى مأمون نگهدارى وضع حاضر را بر اذعان و تسليم و ترجيح داد مبادا دچار فساد عاقبت شود و كار دنيا و آخرت را تباه كند بنا بر آن تصميم گرفت كه كسى از مرزها عبور نكند مگر اينكه از خود يا دستگاه او جواز داشته باشد خراسانيها را هم از اينكه با تطميع يا تهديد منحرف شوند باز داشت . تمام راهها را\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمحافظت كرد مبادا كسى بدون شناسائى يا جواز از مرز بگذرد و بخراسان برود مگر اينكه تاجر مشهور باشد . بارها و نامه‌ها هم تفتيش ( سانسور ) مىكردند .\r\nگفته شد چون امين خواست بعضى از شهرستانهاى خراسان را به خود ملحق سازد و خواست نامه بحكام آنها بنويسد اسماعيل بن صبيح به او گفت : اى امير المؤمنين چنين اقدامى موجب سوء ظن و اتهام تو مىگردد . بر حذر و احتياط آنها ( اتباع مأمون ) خواهد افزود و آنها را هشيار خواهد نمود بهتر اين است كه به خود او بنويسى و هر چه بخواهى از او درخواست كنى و از او مساعدت و يارى بخواهى كه بر تسلط تو افزوده خواهد شد و او را نيز نزد خود بخوان و تظاهر كن باينكه بعقيده و مشورت او عمل خواهى كرد . او هم بمأمون نامه نوشت و آن را بتوسط عده فرستاد و دستور داد كه آنها بكوشند كه او را نزد او حاضر كنند هداياى بسيارى هم فرستاد . چون نمايندگان نزد او رفتند او نامه را خواند . با ياران خود مشورت كرد آنها گفتند :\r\nمصلحت عموم مردم اقتضا دارد كه تو اطاعت و اجابت كنى . مأمون ذو الرياستين را احضار كرد و نامه را به او داد بخواند و با او مشورت كرد . ذو الرياستين گفت : بايد در خراسان بمانى و خارج نشوى و از نزديك شدن بامين بينديشى و از او بيمناك شوى .\r\nمأمون گفت : من نمىتوانم با او مخالفت كنم در حالى كه بيشتر سالاران و فرماندهان با او هستند و اموال در دست اوست . مردم هم مايل درهم و دينار هستند . عهد را حفظ نميكنند و امانت را نمىشناسند و من هم داراى قوه نمىباشم كه بتوانم خود را حفظ كنم در حالى كه « جيغويه » تمرد كرده و خاقان پادشاه تبت منحرف شده و پادشاه كابل آماده حمله و غارت گرديده كه اطراف خود را غارت كند و پادشاه اتراوبنده ( در طبرى اترار ) از دادن باج و خراج خوددارى كرده من در قبال آنها چاره ندارم و يقين دارم كه محمد ( امين ) نسبت به من سوء قصد دارد و ميخواهد ايالت و امارت مرا از دست من بگيرد و من چاره ندارم جز آنچه را كه در دست دارم بگذارم و بخاقان پناه ببرم كه شايد بتوانم جان خود را حفظ كنم ذو الرياستين گفت : عاقبت غدر و خيانت بد خواهد بود . متجاوز و عهد شكن هم آسوده و ايمن نخواهد بود . اى بسا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاشخاص مغلوب كه غالب شده‌اند . پيروزى هم با فزونى عده نيست مرگ از خوارى بهتر و گواراتر است . من چنين پيش بينى مىكنم كه اگر تو تنها و مجرد و بدون ياران و سالاران و عده نزد برادرت به روى مانند تنى بى سر خواهى بود مثل يكى از افراد رعيت و مطيع حكم او باشى آن هم بدون اينكه جنگ كرده باشى كه اگر مغلوب شوى معذور گردى . بنابر اين تو بايد چنين كنى . اول نامه بنويس كه « جيغويه » و خاقان هر يكى در بلاد خود امير مستقل باشند براى پادشاه كابل هم از تحف خراسان هدايا بفرست . از باج و خراج شهريار ترا بنده ( اترار ) هم چشم بپوش . سپاه خود را از هر طرف جمع كن و سواران را در قبال سواران و پيادگان را روبروى پيادگان قرار بده و جنگ را آغاز كن اگر پيروز شدى چه بهتر و اگر مغلوب شدى بخاقان پناه ببر .\r\nمأمون دانست كه او صميمى و دوست صادق و وفادار است . او پادشاهان متمرد را خشنود و آرام كرد . سپاه را گرد آورد و بامين نوشت . اما بعد : نامه امير المؤمنين رسيد . من يكى از عمال و ياران او هستم . رشيد مرا بمرزدارى مأمور كرد كه در مرز بمانم . بجان خود سوگند كه بقاء من در حدود براى امير المؤمنين و عموم مسلمين سودمندتر از رفتن نزد اوست و مسلمين از دعوت من نزد امير المؤمنين بىنيازند هر چند كه من اگر نزد امير المؤمنين باشم از نعمت خداوند نسبت به او خرسند خواهم بود ولى اگر مرا به حال خود بگذارد و از آمدن معاف بدارد بهتر خواهد بود و چنين خواهد كرد بخواست خداوند .\r\nچون امين نامه را خواند دانست كه هرگز در هيچ چيزى با او موافق و مساعد نخواهد بود . به او نوشت كه بعضى از شهرستانهاى خراسان را به او واگذار كند چنان كه گذشت چون مأمون خوددارى كرد يك عده براى بحث و مناظره برگزيد و نزد او فرستاد چون آن جماعت به شهر رى رسيدند از ورود ادامه سفر منع شدند . و نگذاشتند با كسى ملاقات كنند تا عموم مردم بر نيت و خبر آنها آگاه نشوند آنها هم قصد تبليغ و نشر اخبار ( تمرد مأمون ) را داشتند چون بازگشتند بامين خبر منع ورود را دادند و هر چه ديده بودند گفتند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nگفته شد چون امين بر عزل مأمون تصميم گرفت و فضل و فرزند ماهان او را تشجيع و وادار نمودند با يحيى بن سليم مشورت كرد او گفت : اى امير المؤمنين چگونه تو اين كار را مىكنى و حال اينكه رشيد بر ولايت‌عهد او تأكيد كرد و عهدنامه را به امضاء بزرگان و علماء ختم نمود و شرايط سختى براى آن قائل شد ( كه در نقض آن قادر بر انجام شروط نخواهى بود ) .\r\nامين گفت : كار رشيد ناشى از اغفال جعفر بن يحيى بود كه او به اين كار اصرار داشت ( ولايت‌عهد مأمون ) و ما جز خلع و بر كندن او چاره نداريم . يحيى گفت : اگر امير المؤمنين تصميم بگيرد كه او را خلع كند هرگز آشكار نگويد زيرا مردم از اين كار تنفر و استنكار خواهند كرد ولى تو سپاهيان را دسته دسته و يكى بعد از ديگر بخواه و تشويق و تشجيع بكن و انعام بده و هواخواهان مأمون را متفرق و به خود جلب كن و مال و نوال بده اگر ( بتوانى ) نيروى او را بكاهى و رجال از يارى او بازدارى ( آنگاه ) امر كن كه او نزد تو حاضر شود اگر اطاعت كرد و آمد هر چه ميخواهى انجام مىگيرد و اگر تمرد كرد كه او بىيار و ياور و خوار و مضطر خواهد بود . امين گفت : تو ژاژگو و سخن‌گو هستى رأى و عقيده ندارى و در خور مشورت نمىباشى .\r\nبرخيز و برو و به كار دوات و قلم بپرداز . ذو الرياستين فضل بن سهل عدهء در بغداد گماشته بود كه اخبار و حوادث را بنويسند و بفرستند ( تجسس كنند ) . فضل بن ربيع هم راه را بر آنها بسته و سخت مراقب و برحذر بود ولى مراقبين در بغداد كه از طرف ذو الرياستين معين شده بودند نامه‌ها را بزنان مىدادند و آن نامه‌ها را در جوف چوب حفر شده مىگذاشتند و زنها پياده از يك ده بده ديگر مىرفتند مثل اينكه قصد عبور بيك قريه داشتند . ( كه بعد پيكها نامه‌ها را مىرساندند ) .\r\nچون فضل بن ربيع بر خلع مأمون و بيعت براى فرزند امين موسى اصرار و الحاح كرد امين قبول كرد و براى فرزندش بيعت ولايت‌عهد گرفت و آن در ماه صفر بود گفته شده در ماه ربيع الاول سنه صد و نود و پنج چنان كه خواهد آمد بخواست خداوند به فرزند خود هم لقب « الناطق بالحق » داد . نام مأمون و مؤتمن را از خطبه بر منبر\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nحذف كرد . بعضى از خدام كعبه را هم فرستاد عهد نامه را از كعبه آورد كه دو نامه بود كه رشيد براى بيعت امين و مأمون با گواهى شهود نوشته و در كعبه سپرده بود .\r\nچون دو عهدنامه را آوردند فضل بن ربيع هر دو را پاره كرد .\r\nچون خبر پاره كردن دو عهدنامه بمأمون رسيد ذو الرياستين را خواند و به او گفت : اينها كارهائى بود كه قبل از اين خود خبر وقوع آنها را پيش‌بينى كرده بوديم ( كه ما از روى عقل و تدبير به آنها توجه كرده بوديم ) اكنون همين براى ما بس باشد كه حق با ماست ( كه امين خيانت كرده ) نخستين كارى كه ذو الرياستين بعد از اطلاع بر خلع مأمون و نخواندن خطبه و دعاء بنام او كرد اين بود كه لشكرى به شهر رى فرستاد و با لشكر مقيم رى متحد نمود و براى آنها ذخيره و خواربار و مدد و چيزهاى ديگر فرستاد در آن زمان قحط و غلا در آن سامان بود و او خواربار فراوان فرستاد كه همه در نعمت و رفاه باشند و آنها در مرز لشكر زدند و پايدارى نمودند .\r\nپس از آن طاهر بن حسين بن مصعب بن زريق بن اسعد بن ماهان ابو العباس خزاعى ( ايرانى كه بسبب موالات خزاعى شده ) بفرماندهى لشكر رى برگزيد و فرستاد و جمعى از فرماندهان و سالاران را هم تحت فرماندهى او با او فرستاد ( با عدهء آنها ) .\r\nطاهر در رى اقامت كرد و همه جا پاسگاه و خط ارتباط برقرار نمود . جاسوس و فخبر و طليعه هم همه جا روانه كرد . يكى از شعراء خراسان گفت :\r\n رمى اهل العراق و من عليها * امام الحق و الملك الرشيد\r\nباحزم من نشا رأيا و حزما * و كيدا نافذا مما يكيد\r\nبداهية تؤد « خنفقيق » * يشيب لهول صولتها الوكيد \r\nيعنى : امام عدو پادشاه رشيد ( خردمند كه مأمون باشد ) اهل عراق را هدف نمود .\r\nآنها را به كسى كه از حيث عزم و حزم و تدبير و سياست جنگ ( كيد - خدعه ) بهترين مردى باشد دچار نمود . ( نشا - در طبرى مشى كه اول از نشو و نمو دوم از راه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nرفتن و مشى باشد ) .\r\nآنها را دچار يك واهيه - بليه نمود كه از آن داهيه هول‌انگيز كودك پير مىشود .\r\nامين عصمت بن حماد بن سالم را با هزار مرد جنگى بهمدان فرستاد و دستور داد كه مقدمه لشكر را در ساوه قرار دهد .\r\nفضل بن ربيع و على بن عيسى هر دو كوشيدند كه امين را بجنگ مأمون وادار كنند .\r\nچون امين براى ولايت‌عهد فرزندش موسى بيعت گرفت على بن عيسى را مربى او ( اتابك ) قرار داد . ( لله باشى ) .\r\nمحمد بن عيسى بن نهيك را رئيس شرطه ( پليس ) او قرار داد . عثمان بن عيسى بن نهيك هم فرمانده نگهبانان او و على بن صالح رئيس مصلى برياست ديوان رسائل ( منشى باشى ) منصوب شد .\r\n\r\nبيان مخالفت اهالى تونس با ابن اغلب\r\nدر آن سال عمران بن مجالد ربيعى و قريش بن تونس در تونس تمرد كردند .\r\nبر ابراهيم بن اغلب شوريدند و بسيارى از مردم با آنها متفق شدند .\r\nاهالى قيروان هم در ماه جمادى دوم به آنها پيوستند ابن اغلب را محاصره كردند و عدهء از اتباع ابن اغلب در جنگ كشته شدند .\r\nعمران بن مجالد با عده خود وارد قيروان شد و قريش هم از تونس به او ملحق شد و آن در ماه رجب بود .\r\nدو بار ديگر با ابن اغلب جنگ كردند و اتباع ابن اغلب شكست خورده گريختند در نوبت سيم جنگ واقع شد و ابن اغلب پيروز شد .\r\nعمران بن مجالد نزد اسد بن فرات فقيه فرستاد كه بايد با ما قيام كنى او خود - دارى كرد دوباره به او پيغام داد كه اگر قيام نكنى ترا خواهم كشيد او گفت : اگر\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمن قيام كنم بمردم خواهم گفت : قاتل و مقتول هر دو در دوزخ خواهند بود . ابن مجالد از او صرف نظر كرد .\r\n\r\nبيان تمرد اهالى مارده\r\nدر آن سال اهالى مارده تمرد خود را تكرار نمودند بر حكم بن هشام امير اندلس شوريدند و تمرد كردند . براى سركوبى آنها شخصا لشكر كشيد و در سنه صد و نود و پنج تا سنه نود و شش چندين بار جنگ در آن ديار رخ داد و عاقبت كار فرنگيان غفلت و اشتغال مسلمين بجنگ داخلى را مغتنم شمرده از حدود گذشتند و بيغما پرداختند كشتند و گرفتار كردند و ربودند و بردند و بسى ويران نمودند در حالى كه حكم سرگرم جنگ با اهالى مارده بود و قادر بر مقابله و مقاتله فرنگيان نبود . خبر رسيد كه مرزنشينان از هجوم فرنگيان دچار انواع بليات و محن گرديده و بر فشار و آزار دشمن افزوده شده . زنى مسلمان اسير شد فرياد زد . اى حكم اى پناه بىپناهان . حكم آگاه شد . سپاهى عظيم گرد آورد و ديار فرنگ را قصد كرد . در سنه صد و نود و شش وارد كشور دشمن شد و چندين قلعه و شهر گشود . همه را ويران كرد و غنيمت و اسير گرفت .\r\nمردان را كشت و زنان را گرفتار كرد . به آن محلى كه زن مسلمان در آن استغاثه كرده بود رسيد . بعضى از اسراء را مبادله و آن زن را آزاد كرد و بعضى از آنها را با فديه رها نمود و ساير گرفتاران را كشت و چون جنگ و غزا را پايان داد از مرزنشينان پرسيد :\r\nآيا حكم بداد آن زن بىپناه و ساير مرزنشينان رسيد يا نه ؟ همه گفتند : آرى او با پيروزى به شهر قرطبه بازگشت .\r\n\r\nبيان حوادث\r\nدر آن سال روميان بر ميخائيل پادشاه خود شوريدند او گريخت و بعد در دير و كليسا گوشه‌نشينى اختيار و دنيا را ترك نمود .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبعد از او « ليون » فرمانده سپاه بر تخت پادشاهى نشست .\r\nحاكم موصل ابراهيم بن عباس بود كه امين او را برگزيد .\r\nدر آن سال شفيق بلخى زاهد ( شيخ حاتم اصم شيخ خراسان ) بدست جنگجويان ترك در محل « كولان » از كشور تركان كشته شد .\r\nوليد بن مسلم يار و همكار اوزاعى ( فقيه مشهور ) در گذشت . گفته شد وفات او در سنه صد و نود و پنج بود او در سنه صد و ده متولد شد حفص بن غياث نخعى قاضى كوفه در گذشت او در سنه صد و هفده متولد شده بود .\r\nعبد الوهاب بن عبد المجيد ثقفى كه در سنه صد و ده متولد شده بود وفات يافت .\r\nسيبويه نحوى كه نامش عمرو بن عثمان بن قنبر و كنيه‌اش ابو بشير بود درگذشت گفته شد در سنه صد و هشتاد و سه وفات يافت . گفته شد سن او بيشتر از چهل سال و باز گفته شد سى و دو سال بود .\r\nدر آن سال يحيى بن سعيد بن ابان بن سعيد بن عاص بسن هفتاد و چهار سال درگذشت .\r\n\r\nسنه صد و نود و پنج\r\n\r\nبيان ترك و قطع خطبه مأمون\r\nدر آن سال امين دستور داد تمام سيم و زر و درهم و دينار مسكوك بنام مأمون از اعتبار ساقط شود زيرا نام امين بر آن مسكوك ضرب نشده بود كه در خراسان ضرب و رايج گرديد و تاريخ ضرب آن سنه صد و نود و چهار بود .\r\nدستور داد موسى بن امين بر تمام منابر به ولايت عهد ذكر شود و او را « ناطق به حق » بخوانند . نام مأمون را از خطبه قطع و منع كرد . موسى كودك خرد سال بود .\r\nفرزند ديگرش عبد اللّه نام داشت كه او را « قائم به حق » لقب داد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبيان جنگ على بن عيسى و طاهر\r\nپس از آن ( اختلاف ) امين فرمان داد كه على بن عيسى بن ماهان بجنگ مأمون برود . علت اين بود كه ذو الرياستين در بغداد و نزد فضل بن ربيع جاسوسى داشت كه مورد اعتماد و مشورت فضل بن ربيع بود ذو الرياستين بجاسوس خود نوشت كه اگر فضل خواست اميرى براى جنگ مأمون انتخاب كند او را وادار نمايد كه على بن عيسى بن ماهان را معين كند زيرا او در زمان رشيد امير خراسان و نسبت بمردم آن سامان ستم كرده بود و اهالى خراسان از او تنفر و كينه داشتند ذو الرياستين خواست بر كينه و عداوت خراسانيان بيفزايد و آنها را بجنگ و ستيز با امين و ياران او برانگيزد آن مرد جاسوس ( مشاور فضل بن ربيع ) كوشيد تا على بن عيسى را بامارت معين كند .\r\nامين فرزند ماهان را فرمان بسيج و لشكر كشى داد . سبب ( ديگر ) اين بود كه على ( ابن ماهان ) بامين گفته بود اهالى خراسان به من نوشته‌اند كه اگر تو بامارت خراسان منصوب شوى همه تابع و مطيع تو خواهند بود و اگر ديگرى بيايد اطاعت نخواهند كرد .\r\nامين به او فرمان داد و امارت نهاوند و كوهستان و همدان را به او سپرد . خراج آن ديار را هم به او واگذار كرد . گنج و اموال و ذخاير را به اختيار او گذاشت كه هر چه بخواهد بكند .\r\nبقاسم بن ادريس ابو دلف عجلى و هلال بن عبد اللّه حضرمى هم نوشت كه او را يارى كنند . پنجاه هزار سوار هم تحت فرمان او فرستاد و پياپى براى او مدد روانه كرد .\r\nچون ( على بن ماهان ) لشكر كشيد بدرگاه زبيده رفت تا با او وداع كند .\r\nزبيده به او گفت : امير المؤمنين ( امين ) فرزند من است و من نسبت به او شفقت و مهر عاطفه دارم نسبت بعبد اللّه ( مأمون ) هم شفقت دارم از اين مىترسم كه به او آزار\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبرسد . فرزندم پادشاه است كه با برادرش رقابت كرد و گوشت او را زير دندان ديگران گذاشت كه آنها گوشت او را بخورند و تباهش كنند . تو حق عبد اللّه را بدان همچنين حق برادران ديگرش هرگز با سخن درشت با او روبرو مشو و بدان كه تو نظير او نخواهى بود . هرگز او را برده مدان و مانند بندگان با او رفتار مكن زنجير و غل هم براى او روا مدار . او را از كنيز و پرستار دور و مجرد مكن . در سير و سفر دچار رنجش مكن . قبل از او ( براى احترام او ) سوار مشو تو خود ركاب او را بگير اگر به تو دشنام دهد تحمل كن بعد از آن سخن به او يك زنجير سيمين داد و گفت او را با اين قيد بند كن . او هم گفت : هر چه فرموديد انجام خواهم داد .\r\nعلى بن عيسى در ماه شعبان سوار شد ( لشكر كشيد ) امين و سالاران و فرماندهان هم سوار شدند و او را مشايعت كردند .\r\nسپاهيان هم جنبيدند .\r\nسالخوردگان بغداد گفتند : مانند آن سپاه با آن سلاح و وسايل و استعداد و خوار - بار تا آن زمان نديده بودند .\r\nامين به او گفت : اگر جنگى رخ داد بكوش كه مأمون را اسير كنى ( او را مكش ) .\r\nعلى بن عيسى لشكر كشيد و رفت در جلولاء با چند قافله برخورد اوضاع را از آنها پرسيد آنها گفتند : طاهر در شهر رى لشكر زده استعداد خود را ترميم و تكميل مىكند . مدد هم پياپى از خراسان براى او مىرسد . نيروى خود را سان مىبيند و آماده كارزار مىباشد . على بن عيسى مىشنيد . و مىگفت : طاهر جز يك خار از شاخه‌هاى فراوان من نيست ( پيش از آن طاهر در سپاه او بود ) طاهر يك شراره از آتش من است . آيا كسى مانند طاهر مىتواند فرمانده لشكر يا سالار كارزار بشود ؟\r\nپس از آن باتباع خود گفت : چيزى نمانده كه چون ما از مرز همدان بگذريم و خبر لشكر كشى ما به گوش آنها ( طاهر و اتباع او ) برسد آنها مانند برگ خزان خواهند ريخت و تباه خواهند شد زيرا بزها قادر بر اين نخواهند بود كه با شيران سرو - كله بزنند . روبهان هم با درندگان و شيران نمىستيزند و ياراى مقاومت ندارند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاگر طاهر ( نگريزد و ) پايدارى كند . دچار نيزه و شمشير خواهد شد . اگر ما به شهر رى نزديك شويم آنها سست و بيچاره خواهند شد .\r\nبعد از آن على بن عيسى نامه‌ها را ( كه قبل از آن آماده كرده بود ) براى شهر ياران ديلم و طبرستان و پيرامون آن فرستاد كه به آنها وعدهء مهربانى داده بود براى آنها هم هدايا و تحف و تاجهاى زرين و مرصع بجواهر و دست بند و بازو بندهاى گوهر نشان و چيزهاى ديگر فرستاد و دستور داد كه راه مدد خراسان را قطع كند . آنها هم اجابت كردند .\r\nاو لشكر كشيد تا بنخستين مرحلهء مرز رى رسيد . او كم خرد و بىتدبير و مغرور بود گروهى از ياران او به او گفتند . اگر جاسوس و پيش آهنگ بفرستى بر احوال دشمن آگاه خواهى شد . طلايع را روانه كن و خندق بكن و با احتياط عمل كن تا از شبيخون دشمن آسوده شوى . او گفت : مانند طاهر كسى لايق اين تدبير نيست او چاره ندارد مگر اينكه بيكى از اين دو كار عمل نمايد .\r\nيا در شهر رى تحصين كند كه مردم شهر بر او خواهند شوريد و كار او را خواهند ساخت و ما آسوده خواهيم شد يا اينكه چون سواران ما به او نزديك شوند ناگزير شهر رى را ترك خواهد كرد و خواهد رفت ( گريخت ) . ياران و مشاورين و سالاران به او گفتند : اكنون ما نزديك شده‌ايم اگر او قصد داشت شهر رى را ترك كند بايد اكنون مبادرت نمايد . او هيچ كارى نكرد .\r\nچون بمسافت ده فرسنگى رسيد طاهر با ياران و سالاران خود مشورت كرد .\r\nآنها گفتند : بايد در درون شهر بمانى و دفاع كنى تا مدد از خراسان برسد و نيز گفتند : ماندن در شهر رى براى حفظ سپاه از سرما و براى استفاده از خواربار و ذخاير بهتر خواهد بود . سپاهيان از سرما بخانه‌هاى مردم پناه مىبرند و تو خواهى توانست در دفاع دفع الوقت و مقاومت كنى .\r\nطاهر گفت : تدبير اين نيست كه شما مىگوئيد زيرا اهالى شهر رى از على ( بن عيسى ) بيمناكند و از سطوت او سخت مىترسند . خصوصا اگر اعراب باديه‌نشين\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n( غارتگر ) و راهزنان كوهستان با او باشند . ( كه از هجوم و غارت آنها بيم دارند و ناگزير تن بمتابعت و طاعت على خواهند داد ) . من اطمينان ندارم از مردم رى كه ممكن است بر ما بشورند زيرا از على مىترسند . و تدبير اين است كه ما سوى او لشكر كشيم و بنبرد مبادرت كنيم اگر پيروز شويم چه بهتر و اگر مغلوب شديم ناگزير به شهر رى پناه خواهيم برد كه در شهر جنگ و دفاع خواهيم كرد تا از خراسان مدد برسد .\r\nمنادى طاهر ندا داد و لشكر از درون شهر بيرون رفت . عدهء او كمتر از چهار هزار سوار بود . در قريه « كلواحسن » لشكر زد احمد بن هشام رئيس شرطه طاهر نزد طاهر رفت و گفت : اگر على بن عيسى برسد و بگويد من عامل و نمايندهء امير المؤمنين هستم ما نخواهيم توانست و نبايد با او جنگ كنيم ( چون خود مطيع امير المؤمنين هستم ) . طاهر گفت : من در اين باره دستورى دريافت نكرده‌ام . احمد گفت : بگذار من هر چه صلاح بدانم بكنم گفت : بكن . احمد بر منبر فراز گشت و محمد ( امين ) را خلع و براى خلافت مأمون دعوت كرد و از آن قريه لشكر كشيدند .\r\nبعضى از اتباع طاهر به او گفتند : لشكر تو از سپاه على بيمناك شده . بهتر اين است كه جنگ را بتأخير اندازى تا اندك اندك آرام شوند و عادت و انس گيرند و راهى براى شروع جنگ يابند طاهر گفت : من هرگز از روى بىخردى و عدم تجربه و و احتياط مغلوب نخواهم شد . عدهء اتباع من كم است و عده سپاه دشمن بسيار است اگر لشكر من بر فزونى عده آنها آگاه شود بيمناك و مرعوب خواهد شد من اگر جنگ را بتأخير اندازم اتباع من كثرت عده و دشمن را خواهند دانست و هيبت دشمن آنها را خواهد گرفت دشمن هم بر كمى عده ما آگاه و دلير خواهد شد از اين گذشته دشمن اتباع مرا استمالت خواهند كرد و به خود خواهند كشيد يا آنها را تهديد و تخويف خواهند كنند آنگاه مردم پايدار و لشكر بردبار مرا متزلزل و مرعوب و بىپا خواهند كرد ولى من صلاح را در اين مىبينم كه ( گرما گرم ) پياده را بجنگ پياده وادار و سواران را بر سواران برانم و طاعت و صبر و وفا را پيشه خود و لشكر خود سازم و بكوشم كه پيروز\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nشوم يا بشهادت برسم اگر خداوند ما را پيروز كند كه مراد ما همين است و اگر نه كه من نخستين كسى نخواهم بود كه جنگ كرد و كشته شد . پاداش خداوند هم بيشتر و بهتر است .\r\nعلى ( بن عيسى ) باتباع خود گفت : زودتر جنگ را آغاز كنيد كه عده آنها كم است و چون حرارت نيزه و شمشير را احراز كنند صبر و پايدارى نخواهند كرد اين بگفت و سپاه خود را آراست . ميمنه و ميسره و قلب را مرتب نمود . ده پرچم ترتيب داد كه با هر پرچمى صد جنگجو بودند و هر پرچمى با عده خود پيش مىرفتند . فاصله ميان هر دو پرچم مسافت يك تير رها شده بود . دستور داد هر فرماندهى كه با صد رزمجو جنگ كرد و خسته شد جاى خود را بفرمانده ديگرى از پرچمداران امدادى بدهد .\r\nو خود خستگى را در كند و هر ده پرچمدار يكى بعد از ديگرى به يارى يك ديگر بشتابند .\r\nزره پوشان را هم پيشاپيش فرستاد كه سپر پرچمداران باشند . خود ( على بن عيسى ) هم ميان دليران و سالاران خود ايستاد .\r\nطاهر هم اتباع خود را دسته دسته آراست و آنها را تشجيع و تشويق و اميدوار نمود .\r\nچند تن از اتباع طاهر گريختند و با اتباع على پيوستند على آنها را تازيانه زد ( بجاى تشويق ) و اين كار باعث شد كه هيچ كس به او پناه نبرد و همه بر جنگ او پايدارى و دليرى كنند .\r\nطرفين آغاز حمله را نمودند و بهم آميختند . احمد بن هشام بطاهر گفت : آيا بعلى يادآورى نمىكنى كه او با مأمون بيعت كرده و در خراسان خود او براى مأمون بيعت گرفته و سوگند ياد نموده است مخصوصا او از ما براى مأمون بيعت گرفته بود ( چگونه نقض كرده ) .\r\nطاهر باحمد گفت : هر چه ميخواهى و يا صلاح مىدانى بكن . احمد سند بيعت را بر يك نيزه بلند ميان طرفين متحارب آويخت . از على ابن عيسى امان هم گرفت و فرياد زد اى على بن عيسى از خداوند عز و جل نينديشى و حال اينكه بلب گور رسيدى .\r\nاين عهد نامه بيعت است كه تو شخصا و مخصوصا براى مأمون گرفتى . على گفت :\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهر كه سر اين شخص ( احمد ) را بيارد هزار درهم جايزه دريافت خواهد كرد . اتباع احمد ( در طبرى از اهل بخارا ) بعلى ابن عيسى دشنام دادند ( و گفتند ما ترا مىكشيم و مال ترا مىگيريم - طبرى ) .\r\nجنگ آغاز شد . مردى بنام حاتم طائى از اتباع على بن عيسى حمله كرد طاهر با او مبارزه نمود . طاهر شمشير را با دو دست گرفت و زد و او را كشت . بدين سبب او را طاهر ذو اليمينين گفتند ( دست شمال او كه چپ باشد مانند يمين به كار رفت .\r\nعلل ديگرى هم ذكر شده از جمله بيعت با حضرت رضا بدست چپ ولى اصح روايات همين است ) .\r\nدر آن هنگام اهالى شهر رى شوريدند و دروازه‌ها را بستند ( و از پشت سر طاهر آماده جنگ و حمله شدند ) طاهر باتباع خود گفت : باكى نيست شما كار را پيش ببريد و از پشت سر نترسيد هيچ چيز شما را نجات نمىدهد مگر جد و جهد و صدق و وفادارى .\r\nطرفين سخت نبرد كردند . ميمنه على بر ميسره طاهر حمله كرد . ميسره طاهر با حال بسيار بد منهزم گرديد . ميسره على نيز بر ميمنه طاهر حمله كرد و آن را به عقب راند . طاهر گفت : تمام دليرى و كوشش خود را متوجه كنيد .\r\nاگر يكى از پرچمداران را به عقب برانيد پرچمداران يكى بعد از ديگرى عقب خواهند نشست . اتباع طاهر دليرى و بردبارى كردند و راستى و كوشش را پيشه خود نمودند . بر نخستين گروهى از پرچمداران قلب حمله نمودند آن را شكست داده و منهزم كردند . سخت زدند و زار كشتند . پرچمداران يكى بعد از ديگرى تن بفرار دادند . گريختگان بعلى رسيدند چون وضع را دگرگون ديد فرياد زد : ياران مخصوص و نشان داران و دريافت كنندگان جائزه و انعام و تاجداران و بازو بند داران كجا رفتند ؟ هان هجوم ببريد و حمله كنيد . بعد از فرار جهاد را تكرار نمائيد . يكى از اتباع طاهر او را هدف تير كرد على ابن عيسى افتاد . گفته شده داود سياه سرش را بريد و نزد طاهر برد ( در طبرى چنين آمده . داود سياه كه بعد يكى از سرداران بزرگ شد او را از اسب انداخت و زخم زد و نشناخته رفت . دو مرد به او رسيدند گفت : من على بن\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعيسى هستم تصور كرد چون خود را معرفى كرده از قتل او خوددارى خواهند كرد ولى سرش را بريدند و ما بين هر دو بر سر آن سر نزاع شد و بالاخره يكى يك قبضه از ريش او كند و ديگرى سرش را نزد طاهر برد ) .\r\nدست و پاى او را بستند ( مقصود على ) و جسد بىجان او را با چوب ( مانند بار ) حمل كردند و نزد طاهر بردند . طاهر براى شكر گذارى تمام غلامان خود را آزاد كرد . جنازه او را ( بدون تشريفات غسل و كفن ) در چاه انداخت . اتباع على همه گريختند . اتباع طاهر آنها را تا دو فرسنگ دنبال نمودند دوازده واقعه در حال فرار رخ داد و بسيارى كشته شدند در هر واقعه هم سپاهيان امين منهزم شدند . اتباع طاهر با پيروزى كامل مىكشتند و اسير مىگرفتند .\r\nچون شب فرا رسيد دست از جنگ برداشتند . غنايم گرانبهاى بسيار بدست طاهر افتاد ( اتباع طاهر صندوقهاى شراب را كه از دشمن بدست آوردند گشودند و نوشيدند . گنجها و ذخاير و اسلحه و مهمات بسيار بغنيمت گرفتند ) .\r\nمنادى طاهر ندا داد هر كه اسلحه را بيندازد ايمن خواهد بود همه اسلحه را انداختند و آسوده شدند . از اسب هم پياده شدند و مركب را بگروه غالب دادند .\r\nطاهر به شهر رى بازگشت و بمأمون و ذو الرياستين چنين نوشت :\r\nبسم اللّه الرحمن الرحيم . نامه من بامير المؤمنين هنگامى مىرسد كه سر على بن عيسى نزد من و خاتم او در انگشت من و سپاه او تحت امر من است و السلام .\r\nنامه با بريد ( پست ) در مدت سه روز رسيد و حال اينكه مسافت بين او و مأمون دويست و پنجاه فرسنگ بوده . ذو الرياستين نامه را نزد مأمون برد و پيروزى را به او تهنيت گفت . مردم را هم دستور داد كه نزد او بروند و خلافت را به او تبريك و تهنيت گويند .\r\nدر آن هنگام مأمون سپاهى عظيم بفرماندهى هرثمه تجهيز كرده بود كه بمدد طاهر شتاب كنند ناگاه مژده فتح و ظفر رسيد .\r\nاما امين هنگامى خبر مرگ على بن عيسى را شنيد كه سرگرم صيد ماهى بود .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبه كسى كه خبر واقعه را داد گفت : واى بر تو . كوثر ( غلام او ) دو ماهى صيد كرده و من تا كنون چيزى بدست نياورده‌ام بگذار سرگرم كار خود باشم .\r\nپس از آن فضل ( بن ربيع ) فرستاد نوفل وكيل و مباشر مأمون را گرفتند . او نماينده مأمون و سرپرست فرزندان و خانواده او بود . املاك مأمون در سواد ( عراق ) به مباشرت او سپرده شده و هزار هزار ( يك مليون ) درهم انعام وصله رشيد بمأمون نزد او بود كه همه را از او گرفت كه او وكيل مأمون در بغداد بود . تمام اموال و محصولات مأمون را گرفت . يكى از شعراء بغداد چنين گفت :\r\n اضاع الخلافة غش الوزير * و فسق الامير و جهل المشير\r\nففضل وزير و بكر مشير * يريدان ما فيه حتف الامير\r\nو ما ذاك الا طريق غرور * و شر المسالك طرق الغرور \r\nيعنى : خيانت وزير خلافت را نابود كرد . ( كم كرد ) همچنين فسق و فجور امير ( امين ) و نادانى مشاور .\r\nفضل وزير است ديگر مشير ( مشاور ) هر دو چيزى را ميخواهند كه مرگ امير در آن باشد .\r\nاين نيست مگر راه غرور ( خود پسندى و گمراهى ) بدترين راه هم راه غرور است چند بيت ديگر هم هست كه من ( مؤلف ) آنها را نقل نكرده‌ام زيرا فحش زشت ( خلاف ادب ) را متضمن مىباشد .\r\nمن از ابو جعفر ( طبرى ) تعجب مىكنم با زهد و تقوى كه داشت چگونه آن اشعار زشت را ( در كتاب تاريخ خود ) نقل كرده است .\r\nامين از خيانت و عهد شكنى خود پشيمان شد .\r\nسالاران و فرماندهان نزد يك ديگر رفتند و تصميم گرفتند كه حقوق و مواجب خود را مطالبه كنند ( بسبب شكست و ضعف خليفه ) پس از اينكه عبد اللّه بن خازم با آنها نبرد كرد كه شورش را پايان دهد خليفه او را منع كرد و ناگزير اموال بسيارى ميان آنها تقسيم كرد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nبيان فرستادن عبد الرحمن بن جبله\r\nچون خبر قتل على بن عيسى و فرار سپاه بامين رسيد عبد الرحمن بن جبله انبارى را با عده بيست هزار مرد جنگى بهمدان فرستاد . حكومت آن شهرستان را هم به او سپرد .\r\nهر شهرى را كه از خراسان فتح كند تحت امر و حكومت او خواهد بود .\r\nبه او دستور داد كه سخت بكوشد و اموال بسيار تحت اختيار او گذاشت . او هم رفت تا بهمدان رسيد . قلعه و حصار و ديوار شهر را مرمت كرد و آماده كارزار گرديد .\r\nطاهر هم او را تا همدان قصد كرد . عبد الرحمن از شهر خارج شد و سپاه خود را آراست جنگ رخ داد و طرفين كشته و مجروح انداختند . پس از نبرد سخت سپاه عبد الرحمن منهزم گرديد و به شهر پناه برد . مدتى ماند تا زخم لشكريان ملتئم گرديد و بهبودى يافتند .\r\nپس از آن عبد الرحمن نيروى خود را تكميل كرد و از شهر به قصد انتقام خارج شد .\r\nطاهر باتباع خود گفت : اينك عبد الرحمن سپاه خود را آرايش مىدهد . اگر پيش برويد و با او نبرد كنيد خالى از دو صورت نخواهد بود اگر او را منهزم كنيد به طرف شهر عقب مىنشيند و در پيرامون خندق با شما جنگ خواهد كرد تا ناگزير بدرون شهر برود و اگر شما را به عقب براند مجال او فراخ و خود او چيره خواهد شد . بهتر اين است كه در جاى خود بمانيد و پايدارى كنيد تا به قصد شما پيش آيد آنگاه پايدارى و دليرى بكنيد تا او را به عقب برانيد .\r\nآنها در جاى خود ماندند عبد الرحمن گمان برد كه از هيبت او بيمناك شدند سپاه را فرمان حمله داد جنگ سختى رخ داد بسيارى از اتباع عبد الرحمن كشته و مجروح شدند .\r\nعبد الرحمن ميان اتباع خود مىگشت و آنها را تشجيع و بادامه جنگ وادار\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمىكرد كه بردبارى و ثبات و دليرى كنند .\r\nيكى از اتباع طاهر پرچمدار عبد الرحمن حمله كرد و او را كشت . اتباع طاهر هم هجوم بردند آنها منهزم شدند . شمشيرها را به كار بردند و بسيارى از آنها را كشتند و بقيه به شهر رفته دروازه‌ها را بستند .\r\nطاهر هم شهر را محاصره كرد . اهالى شهر از طول مدت محاصره بستوه آمدند .\r\nعبد الرحمن ترسيد كه اهالى شهر بر او بشورند خود و اتباع او هم سخت بيچاره شدند .\r\nنزد طاهر فرستاد از او امان خواست كه خود و اتباع او در امان باشند و از شهر همدان خارج شوند .\r\n\r\nبيان تسلط طاهر بر حكومت جبال\r\nچون طاهر بمحاصره همدان پرداخت ترسيد كه از پشت سر كثير بن قادره به او حمله كند . كثير با يك سپاه عظيم در قزوين بود . طاهر اتباع خود را بادامه محاصره همدان واداشت و خود با هزار سوار قزوين را قصد كرد چون كثير شنيد جنگ نكرده قزوين را تهى كرد و گريخت . طاهر عده‌اى در قزوين پادگان گذاشت و حكومت شهر را بيكى از ياران خود سپرد و دستور احتياط داد كه هيچ كس از دشمنان به شهر رخنه نكند و خود بر شهرستانها و كوهها و بلاد جبل غلبه كرد .\r\n\r\nبيان قتل عبد الرحمن بن جبله\r\nدر آن سال عبد الرحمن بن جبله انبارى كشته شد . علت قتل او اين بود كه چون طاهر به او امان داد او مدتى تظاهر كرد كه در حال صلح و سلم زيست مىكند . غفلت طاهر و اتباع او را مغتنم دانست سوار شد و با عده خود بر طاهر هجوم برد . پيادگان طاهر جلو او را گرفتند و مدتى نبرد كردند تا سواران طاهر سوار و آماده كارزار\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nشدند . طرفين سخت جنگ كردند كه به سختى آن جنگ نبردى تا آن روز ديده نشده بود . شمشيرها خرد و تباه شد و نيزه‌ها شكست . عبد الرحمن گريخت و با عده از اتباع خود در محلى ايستاد و باز جنگ كرد اتباع او گفتند : اكنون كه بفرار موفق و رستگار شدى باز تن بگريز بده و نجات را مغتنم بدان . او گفت : هرگز امير المؤمنين مرا در حال فرار نخواهد ديد او پايدارى كرد تا كشته شد .\r\nگريختگان از سپاه عبد الرحمن رفتند تا بسپاه عبد اللّه و احمد دو فرزند حرشى پيوستند كه هر دو با سپاهى عظيم از طرف امين براى يارى عبد الرحمن لشكر كشيده و در محل « قصر اللصوص » اقامت كرده بودند .\r\nچون فراريان به آن دو سالار رسيدند آنها سخت ترسيدند و با آن سپاه عظيم بدون جنگ گريختند تا به شهر بغداد رسيدند . سراسر كشور براى تسلط طاهر تهى گرديد شهرها و ديه‌ها را يكى بعد از ديگرى گرفت تا بقريه شلاشان از توابع حلوان رسيد در آنجا گرداگرد سپاه خود خندق حفر و اتباع خود را در يك جا جمع نمود .\r\n\r\nبيان قيام و خروج سفيانى\r\nدر آن سال سفيانى قيام و خروج كرد و او على بن عبد اللّه بن خالد بن يزيد بن معاوية ( بن ابى سفيان و بدين سبب او را سفيانى ناميدند ) .\r\nمادرش نفيسه دختر عبيد اللّه بن عباس بن على بن ابى طالب . او مىگفت : من زاده دو پير صفين هستم مقصود على و معاويه . او را ابو العميطر مىخواندند زيرا خود او روزى از همنشينان خود پرسيده بود : كنيه حرذون ( جانور خزنده ) چيست ؟ گفتند :\r\nنمىدانيم . گفت : ابو العميطر ، آنها همان كنيه را به او بستند و به آن معروف شد .\r\nچون قيام و خروج كرد خود را خليفه دانست و آن در ماه ذى الحجه بود كه توانست والى دمشق سليمان بن منصور را كه از طرف امين منصوب بود از شهر اخراج كند و بر او غالب شود .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخطاب بن وجه الفلس هم او را يارى كرد خطاب مولاى بنى اميه بود كه شهر صيدا را گرفت .\r\nچون او شوريد امين حسن بن على بن عيسى بن ماهان را بجنگ او فرستاد و او تا شهر رقه رسيد و بدمشق نرفت .\r\nابو العميطر ( سفيانى ) بسن نود سالگى رسيده بود كه قيام و خروج نمود . مردم از او علم و حديث آموخته بودند و او خوشرفتار و مهربان و دادگر بود چون زمام را بدست گرفت بد رفتارى و ستمكارى را آغاز كرد . مردم هر چه از او آموخته و روايت كرده بودند باطل نمودند .\r\nبيشتر تابعين او از قبيله كلب بودند .\r\nسفيانى بمحمد بن صالح بن بيهس كلابى نامه نوشت و او را بطاعت خود دعوت نمود در ضمن هم او را تهديد كرد كه اگر اطاعت نكند چنين و چنان خواهد كرد . و اجابت نكرد ، سفيانى براى سركوبى قيسيه لشكر كشيد . آنها هم بمحمد بن صالح نوشتند و او با عده سيصد سوار از تابعين و غلامان به يارى آنها شتاب كرد . سفيانى آگاه شد . يزيد بن هشام را بفرماندهى دوازده هزار مرد جنگى بمقابله او فرستاد يزيد با عده خود پس از نبرد شكست خورد و گريخت . بسيارى از آنها كشته شدند و سه هزار اسير گرفته شد و سايرين بدروازه دمشق رسيدند . ابن بيهس گرفتاران را سر و ريش تراشيد و رها كرد . كار سفيانى سست شد و در شهر دمشق محصور گرديد پس از آن عده را گرد آورد و فرزند خود قاسم را فرمانده آنان نمود و بجنگ ابن بيهس فرستاد . جنگ واقع و قاسم كشته شد و اتباع سفيانى باز گريختند و به شهر دمشق پناه بردند . ابن بيهس سر بريده قاسم سفيانى را نزد امين فرستاد .\r\nباز سفيانى عده تجهيز و بفرماندهى غلام خود معتمر بجنگ ابن بيهس فرستاد معتمر كشته شد و اتباع او گريختند . كار ابو العميطر بدتر و سستر شد قيس ( قبيله ) به او طمع كردند . ابن بيهس هم بيمار شد رؤساء بنى نمير را نزد خود خواند و گفت : من بيمار شده‌ام و مشرف بمرگ بعد از من نسبت بخاندان مروان مهربانى كنيد . شما مسلمة بن\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nيعقوب بن على بن محمد بن سعيد بن مسلمة بن عبد الملك را يارى و نگهدارى كنيد كه او ناتوان است . او فرزند خواهر شماست ( مادرش از قبيله شماست ) به او بگوييد كه ما هرگز از بنى سفيان متابعت نخواهيم كرد . به او بنام خلافت بيعت و سفيانى را بدست او نابود كنيد ابن بيهس بحوران برگشت . قبيله نمير هم با مسلمة بيعت كردند او هم بيعت آنها را قبول كرد . مسلمه غلامان خود را جمع و بر سفيانى هجوم برد و او را دستگير كرد . بزرگان بنى اميه را هم دستگير كرد و آنها ناگزير با او بيعت نمودند .\r\nقبيله قيس را هم به خود نزديك كرد و اختصاص داد . چون ابن بيهس بهبودى يافت بدمشق بازگشت و شهر را محاصره كرد . قيسيها شهر را به او واگذار كردند . مسلمه هم گريخت . سفيانى هم در ماه محرم سنه صد و نود و هشت با لباس زنانه گريخت . ابن بيهس شهر دمشق را گرفت و در آنجا ماند تا عبد اللّه بن طاهر رسيد و بمصر رفت و باز عبد اللّه بدمشق بازگشت . ابن بيهس را با خود بعراق برد كه در آنجا درگذشت .\r\n\r\nبيان حوادث\r\nحاكم مكه و مدينه از طرف امين داود بن عيسى بن موسى بود كه امير الحاج هم شده و در سنه صد و نود و سه هم او امير الحاج بود .\r\nعباس بن هادى از طرف امين والى كوفه و در بصره منصور بن مهدى بود .\r\nدر آن سال محمد بن خازم ابو معاويه كور كه از شيعيان و مورد اعتماد در روايت حديث بود درگذشت .\r\nدر آن سال ابو نواس حسن بن هانى شاعر مشهور ( ايرانى نژاد به فارسى هم شعر گفته بود ) بسن نود و پنج سال وفات يافت . در گورستان « شونيزى » بغداد به خاك سپرده شد ( از شيعيان هم بود . )\r\nمحمد بن فضل بن غزوان بن جرير ضبى مولاى بنى ضبه و يوسف بن اسباط\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nابو يعقوب در گذشتند .\r\n\r\nسنه صد و نود و شش\r\n\r\nبيان فرستادن سپاه از طرف امين براى جنگ طاهر و برگشتن آن بدون جنگ و خونريزى\r\nدر آن سال امين ( خليفه ) لشكرهاى متعدد بفرماندهى اسد بن يزيد بن مزيد و بعد بفرماندهى عم او احمد بن مزيد و بعد لشكر ديگر بفرماندهى عبد اللّه بن حميد بن قحطبه براى جنگ طاهر بحلوان فرستاد .\r\nعلت اين بود چنان كه خود اسد گويد : چون عبد الرحمن كشته شد ( چنان كه گذشت ) فضل بن ربيع مرا نزد خود خواند . من بر او وارد شدم او نشسته بود . در دست يك رقعه داشت كه آن را مىخواند . چشم او سرخ شده بود . سخت خشمگين شد و گفت .\r\nمانند مرغ ميخوابد و مانند گرگ بيدار مىشود ( مقصود امين ) . هيچ هم و غمى جز شكم ندارد . سرگرم سگ بازى و شكار و كشتن جانور خوار است . در فكر زوال ملك و نعمت نمىباشد . هيچ تصميم نمىگيرد سرگرم باده‌گسارى و ساغر گيرى مىباشد .\r\nاو دنبال عيش و نوش و شهوت و لذت مىرود و مرگ او را دنبال مىكند . روزگار بهلاك او مىكوشد چنان كه او بخوشگذرانى و تن‌پرورى مىكوشد . عبد اللّه ( مأمون ) دامن بالا زده كه او را هلاك كند . از راه دور او را هدف تير مرگ كرده و تير او سخت كارگر است و مرگ براى او حتمى خواهد بود .\r\nعبد اللّه مرگ را بر پشت اسبهاى چابك بار كرده و را بسر نيزه آويخته و بر لب شمشيرهاى تيز نهاده براى او با شتاب روانه مىكند . پس از آن استرجاع كرد ( يعنى انّا للّه و انا اليه راجعون گفت ) با شعار بعيث تمثل و استشهاد نمود :\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n و مجدولة جدل العنان خريدة * لها شعر جعد و وجه مقسم\r\nو ثغر نقى اللون عذب مذاقه * يضى له الظلماء ساعة تبسم\r\nو ثديان كالحقين و البطن ضامر * خميص و وجه ناره تقضرم\r\nلهوت بها ليل التمام ابن خالد * و انت بمرو الروذ غيظا تجرم\r\nاظل اناغيها و تحت ابن خالد * امية نهد المركلين عثمثم\r\nطواه طراد الخيل فى كل غارة * لها عارض فيه الاسنة ترزم\r\nيقارع اتراك بن خاقان ليله * الى ان يرى الاصباح ما يتلعثم\r\nفيصبح من طول الطراد و جسمه * نحيل و اضحى فى النعيم اصمم\r\nابا كرها صهباء كالمسك ريحها * لها ارج فى دنهاحين يرسم\r\nفشتان ما بينى و بين ابن خالد * امية فى الرزق الذى الله يقسم \r\nيعنى ( معشوقه ) داراى گيسوى بافته مانند عنان كه خود دوشيزه زيباروى او در زيبائى تقسيم شده و موى او مجعد مىباشد .\r\nاو داراى لب و دندان خوشرنگ و پاك و شيرين براى كسى از آن كامياب مىشود و آن را مىچشد . انگار ظلمت با تبسم او زايل مىشود و روشنائى در وقت و ساعت تبسم او پديد مىآيد .\r\nدو پستان وى مانند دو حقه است . كمر او باريك شكم او فرو رفته و آتش روى او افروخته است .\r\nمن در شبى كه فرزند خالد ( اسد بن خالد امير خراسان ) بر اسب چابك سوار بود سرگرم عشق‌بازى و كامرانى با آن معشوقه بودم . تو در آن هنگام در مرورود دچار سختى و متحمل خشم و بلا شده بودى . ( من در ناز و نعمت بودم ) .\r\nمن با ابو زمزمه عشق داشتم و فرزند خالد بر تو سن لاغر اندام سركش سوار بود ( دچار رنج ) .\r\nاو را تاخت و تاز خيل با سواران نيزه دار و چابك سوار و رزم آئين روبرو مىشد و بر كنار مىافتاد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبا تركان فرزند خاقان در زد و خورد بود . شب را بجنگ و سختى بصبح مىرسانيد .\r\nاو در بامداد آن واقعه ناتوان و خسته و با تن لاغر و افسرده مىافتاد و من در حال ناز و نعمت و خوشگذرانى و شهوترانى بودم .\r\nصبوح من باده خوشگوار كه بوى مشك مىدهد بود . انگار در خم باده عطر انباشته‌اند .\r\nميان من و فرزند خالد تفاوت بسيار است اى اميه ( معشوقه ) تفاوت در قسمت و روزى خداوند است ( كه نعمت به من داده و مشقت به او ) .\r\n( اين نوع شعر متضمن مدح اسد بن خالد است كه در ضمن تغزل عظمت و دليرى و جهانگشائى و جنگجوئى و فتح او را مىرساند و مقصود فضل از استشهاد به اين شعر خوشگذرانى و شهوترانى امين است كه از كارهاى بزرگ باز - مانده است ) .\r\nپس از آن رو به من كرد و گفت : اى ابا حارث . من و تو براى يك مقصد و مقصود مىرويم اگر كوتاهى كنيم بدنام مىشويم و اگر بكوشيم به مقصد مىرسيم :\r\nما شاخه يك درختيم اگر آن درخت برومند باشد ما نيرومند مىشويم و اگر ريشه آن سست و خشك شود ما ضعيف مىشويم . اين مرد ( امين ) خود را مانند يك برده اسير كرده . با زنان مشورت مىكند و بخواب و تعبير آن اهتمام مىنمايد .\r\nاو با مطربين و هم پياله‌هاى خود مىنشيند و كارهاى ملك را به يارى آنان اداره مىكند و آنها به او وعده پيروزى ميدهند و امروز و فردا مىكنند و حال اينكه هلاك سوى او مىشتابد . چنان هلاك سوى او سرازير و روان است انگار سيل سوى وادى و شيب روان مىشود .\r\nمن از اين مىترسم كه با هلاك او هلاك و نابود شويم و با مرگ او بميريم .\r\nتو يگانه پهلوان و سوار عرب هستى . فرزند پهلوان عرب هستى در اين كار سخت به تو پناه برده مىشود . اين مرد ( امين ) به تو توجه كرده و به دو چيز تو اميدوار شده\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاين است كه تو صميمى و راستگو و مطيع و جانباز و ناصح و استوار هستى . دوم اين است كه تو دلير و نيرومند و از خاندان جليل و ذاتا شريف هستى . به من دستور داد كه هر وام يا حاجتى كه دارى برآورده كنم و دست ترا در هر نوع خرج و دادن مال مسلط نمايم زيرا داشتن مال و آزادى عمل در صرف و خرج آن بهترين وسيله جانبازى و وفادارى مىباشد . مال مايه خير و بركت و فرخندگى و رستگاريست .\r\nهر چه ميخواهى بگو تا انجام دهم تو هم سوى دشمن شتاب كن من اميدوارم كه خداوند فتح و ظفر را بواسطه تو ميسر خواهد كرد . پريشانى اين خلافت و دولت آشفته را بوجود تو مجموع خواهد فرمود . من گفتم : ( اسد بن يزيد گويد ) من براى اطاعت امير المؤمنين و اطاعت تو اقدام مىكنم . هر خللى كه از دشمن رسيده مرمت خواهم كرد . مىكوشم ولى بايد دانست كه مرد جنگى كسى نباشد كه بخيانت و غدر و حيله موصوف شود . جنگ سپاهى مىخواهد و سپاهى مال لازم دارد . درخواست من اين است كه بسپاهيان من روزى و مواجب يك ساله داده شود و روزى يك ساله را هم همراه داشته باشند مردان آزموده و دليران امتحان داده بايد امتياز و عطاى خاصى داشته باشند ناتوانان را بايد اخراج كرد و بجاى آنان دليران نيرومند را برگزيد . هزار تن از ياران من بايد بر اسب سوار شوند . هر شهرى را كه من فتح كنم بازخواستى در اموال آن از من نشود محاسبه براى هر چه من خرج كنم در كار نباشد . گفت : ( فضل بن ربيع باسد بن يزيد ) افراط كردى بايد با امير المؤمنين گفتگو و مناظره بكنيم . او ( فضل ) سوار شد و من هم با او سوار شدم . او بر امير المؤمنين ( امين ) داخل شد و بعد اجازه داد كه من داخل شوم . همين كه دو كلمه گفتم خشمگين شد ( امين ) دستور داد كه مرا بازداشت كنند . گفته شد كه او ( اسد بن يزيد ) ( از امين ) درخواست كرد كه فرزندان مامون را به او بدهد كه اگر مأمون اطاعت كرد چه بهتر و گر نه فرزندان مامون را بكشد . امين به او گفت . تو عرب بدوى و مجنون هستى .\r\nمن ترا فرمانده سپاه و سپهسالار كشور و امير و والى بلاد از اينجا تا خراسان مىكنم ترا برتر از همگنان مىنمايم . زمام امراء و فرماندهان و ملوك و زادگان آنها را به\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدست تو مىسپارم و تو ميخواهى خون فرزندانم و افراد خاندانم را بريزى ؟ اين كار دليل حماقت و تبه كارى و ديوانگى مىباشد . در بغداد دو فرزند مامون با مادر خود ام عيسى دختر هادى ( عم مامون ) زيست ميكردند . مامون قبل از آغاز جنگ درخواست كرد كه آنها را بخراسان بفرستند و امين مانع شد و مال مقرر عايدى املاك آنها را ضبط كرد .\r\nچون اسد را بازداشت پرسيد آيا در خاندان اسد كسى هست كه بتواند مقام او را احراز كند . من ميل ندارم آنها را پراكنده و پريشان كنم زيرا آنها چابك و هشيار و همواره مطيع و وفادار بودند . گفتند : آرى . يك مرد شايسته وجود دارد كه او احمد بن مزيد عم اسد است . او توانا و نيرومند و دلير است بهترين افراد اين خاندان از حيث طريقت و متانت و اعتدال . سياستمدار و آزموده و فرمانده دانا و مدبر و سپاه آراست كه سياست جنگ را نيك داند . امين فضل را فرستاد كه او احضار كند .\r\nفضل او را نزد خود خواند . عبد الله بن حميد بن قحطبه نزد فضل بود كه فضل قصد داشت او را بجنگ طاهر بفرستد . عبد الله هم شرط سنگين پيشنهاد كرده بود . احمد گويد : چون فضل مرا ديد مرحبا گفت و مرا در صدر مجلس بالا دست نشاند . با عبد الله هم مزاح كرد و گفت :\r\n انا وجدنا لكم إذ رث حبلكم * من آل شيبتان اما دونكم و ابا\r\nالاكثرون اذا عد الحص عددا * و الا قربون الينا منكم نسبا \r\nيعنى چون كار شما سست شد ( طناب شما پوسيد ) ما كسان ديگرى پيدا كرديم كه از حيث پدر و مادر بر شما برترى دارند عده آنها فزونتر است مانند ريك اگر بتوان ريگ را شمرد . آنها از حيث نسب بما نزديكتر هستند ، ( به اين دو بيت استشهاد كرده ) عبد الله گفت : من سوگند ياد ميكنم كه آنها چنين هستند . خلل را با آنها مىتوان تدارك و ترميم كرد . مىتوان دشمن را تباه كرد و متمردين را مغلوب مردم نمود . فضل گفت ( باحمد ) امير المؤمنين ترا ياد كرد و منهم ترا ستودم كه تو مطيع\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nو وفادار و نسبت بمتمردين و اهل عصيان سخت گير هستى .\r\nاو خواست كه پايه ترا بلند كند و ترا بمقامى برساند كه هرگز هيچ يك از افراد خاندان تو به آن نرسيده . ( احمد گويد ) پس از آن او بكاخ امير المؤمنين رفت و من با او رفتم . ( امين ) باز داشت اسد را به من گفت و از من عذر خواست و امر كرد كه من بجنگ طاهر بروم . من گفتم : در فرمانبردارى دل خواهم داد و جانبازى خواهم كرد . دشمن امير المؤمنين را خوار و تار و مار خواهم كرد . من امير المؤمنين را بلياقت و كفايت خود بيشتر اميدوار مىكنم . بخواست خداوند دستور داد كه فضل سپاه را تحت اختيار او بگذارد كه هر كه را انتخاب كند به سپاه خود ببرد به او هم امر كرد كه هر چه زودتر لشكر بكشد و سپاه خود را تجهيز و مسلح كند . او از سپاه بيست هزار سوار اختيار كرد عبد اللّه بن حميد بن قحطبه هم با عده بيست هزار از ابناء ( فرزندان ايرانيان كه خلافت بنى العباس را مستقر نمودند ) همراه او سوى حلوان رهسپار شدند . براى آزادى اسد هم شفاعت كرد كه امين او را آزاد نمود . احمد و عبد اللّه هر دو در خانقين لشكر زدند . طاهر هم در محل خود ماند .\r\nجواسيس بسيار فرستاد كه شايعاتى در سپاه احمد اشاعه دهند و سپاهيان را مرعوب كنند و نيز بسپاهيان احمد و عبد اللّه مىگفتند كه امين بسپاهيان خود مال بسيار داده و بر روزى آنها افزوده و آخر الامر جواسيس طاهر كوشيدند كه ميان آن دو فرمانده اختلاف و نفاق ايجاد كنند . اختلاف و تفرقه ميان آن دو سردار پيدا شد و جنگ ميان خود آنها واقع شد خانقين را هم ترك كردند و طاهر بحلوان لشكر كشيد و آن را گرفت . زمانى نگذشت كه هرثمه با سپاه از طرف مأمون رسيد نامه از مأمون در دست داشت كه طاهر هر شهرى را گرفته بود بايد به او واگذار كند و خود طاهر باهواز برود . هرثمه در حلوان لشكر زد و برج و باروى شهر را مرمت و محكم نمود طاهر راه اهواز را گرفت .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nبيان حال فضل بن سهل\r\nدر آن سال نام مأمون در خطبه بعنوان امير المؤمنين خوانده شد . مأمون بر منزلت فضل بن سهل افزود . علت اين بود كه چون خبر قتل فرزند ماهان و عبد الرحمن بن جبله به او رسيد و يقين كرد كه آنها كشته شدند دستور داد خطبه خلافت بنام او خوانده شود و او را امير المؤمنين بخوانند . فضل بن سهل را هم نزد خود خواند و فرمانفرمائى مشرق و مغرب را به او واگذار كرد كه از كوهستان همدان تا بلاد تبت و از درياى فارس تا درياى ديلم ( بحر خزر ) و گرگان . حقوق او را هم سه هزار هزار ( سه مليون ) مقرر نمود . پرچم او را بر نيزه دو سر افراشت ( دو رياست ) و او را لقب ذو الرياستين داد . رياست قلم و رياست جنگ . على بن هشام هم پرچم او را حمل كرد . نعيم بن جازم هم قلمدان او را حمل مىكرد . حسن بن سهل را هم برياست ديوان خراج منصوب نمود .\r\n\r\nبيان وفات عبد الملك بن صالح بن على\r\nپيش از اين نوشته بوديم كه رشيد ( هارون ) عبد الملك بن صالح را دستگير و بازداشت كرد . او در زندان مانده بود تا رشيد درگذشت . امين او را آزاد كرد و آن در ماه ذى القعده سنه صد و نود و سه نسبت به او هم نيكى كرد و او سپاس گفت :\r\nچون وقايع طاهر رخ داد ( و بر ملك غلبه كرد ) عبد الملك نزد امين رفت و گفت : اى امير المؤمنين من حال را چنين مىبينم كه مردم به تو طمع كرده . سپاه تو هم از شپش بستوه آمد و در جنگ ناتوان شده و هيبت و رعب دشمن آنها را گرفته است . اگر آنها را بجنگ طاهر بفرستى طاهر با عده كم بر آنها پيروز و ظاهر مىشود . او با قوه عزم بر آنها غالب مىشود حتى اگر آنها هم وفادار باشند . اهالى شام مردمى هستند جنگجو كه جنگها آنها را آزموده و سختىها آنها را تربيت كرده . همه آنها نسبت\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبه من مطيع هستند و در طاعت من مسابقه و مباهات مىكنند اگر امير المؤمنين مرا بشام بفرستد من از اهالى آن بلاد براى او سپاهى تشكيل مىدهم كه بدشمن آسيب برساند . امين او را والى و امير شام و جزيره نمود . مال و رجال هم تحت اختيار او گذاشت . او رفت تا به شهر « رقه » رسيد از آنجا بسالاران و بزرگان آن ديار نامه نوشت . مردم نيرومند و بزرگان شام يكى بعد از ديگرى يگان يگان و گروهاگروه نزد او رفتند . او آنها را گرامى داشت و خلعت داد و اميدوار كرد . در آنجا بيمار شد . بيمارى او سختتر گرديد . در آن هنگام يكى از سپاهيان خراسانى كه در لشكر شام بود چهارپائى كه مال خود بود ( و از او غارت شده ) ديد آن را گرفت و گفت :\r\nاين مال من است . گروهى از مردم « زواقيل » جمع و مانع شدند . جمعى از سپاهيان هم به يارى خراسانى شتاب كردند . ابناء ( فرزندان ياران بنى العباس ) تجمع كرده بر زواقيل كه غافل بودند هجوم بردند و آنها را با شمشير كشتند . كشتار عظيمى واقع شد و بسيارى از قوم « زواقيل » كشته شدند . بقيه آنها سوار شدند و جنگ ميان دو قوم واقع شد عبد الملك آگاه شد . به طرفين متحارب پيغام داد كه دست بردارند آنها اعتنا نكردند و تمام روز جنگ نمودند . ابناء بسيارى از قوم « زواقيل » را كشتند و كشتار بىاندازه بود . بعبد الملك خبر دادند او سخت بيمار بود . او دست بر دست زد و گفت : اى واى عرب دچار ذلت و خوارى شده عرب در وطن خود خوار و گرفتار شده ( ابناء ايرانى و خراسانى بودند ) بقيه ابناء ( سپاهيان ايرانى ) كه داخل جنگ نشده يا شده و خوددارى كرده بودند چون آن سخن را ( كه حاكى تعصب عرب ضد عجم بود ) شنيدند داخل كارزار شدند و كار جنگ و ستيز بالا گرفت . فرماندهى ابناء ( ايرانيان ) را حسين بن على بن عيسى بن ماهان ( ايرانى كه پدرش در واقعه طاهر كشته شد ) بر عهده گرفت . ابناء و ساير خراسانيان در محل « رافقه » تجمع نمودند .\r\nمردى از اهل حمص برخاست ( بقوم خود ) و گفت : اى اهالى حمص فرار از جنگ مرگ بار آسانتر و بهتر و مرگ از تحمل خوارى گواراتر است شما از ديار خود دور شديد فزونى را پس از كاستى طالب و بعزت بعد از خوددارى راغب\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nهستيد . شما ندانسته بدام شر و بلا گرفتار شده‌ايد ، در عرصه مرگ و نابودى رحل افكنديد بدانيد كه مرگ از سبيل و كلاه سياه پوشان ( شعار خراسانيان ) مىبارد .\r\nالفرار الفرار قبل از اينكه بلا نازل شود . برويد پيش از اينكه ناگزير تسليم مرگ شويد و راه فرار سخت و ناهموار گردد .\r\nمردى از كلب ( قبيله ) برخاست و شتر خود را برانگيخت و گريخت .\r\nهنگام گريز مانند سخن مرد حمصى چيزى گفت و فرياد زد : هان اى مردم هر كه طالب نجات است بدنبال من بيايد تمام اهالى شام بدنبال او رفتند . « زواقيل » كالاى بازرگانان و سوداگران را آتش زدند .\r\nنصر بن شبث عقيلى با عده خود حمله و سخت نبرد كرد . سپاهيان ( ايرانى ) پايدارى كردند . كشتار بيشتر در « زواقيل » واقع شد . كثير بن قادره و ابو القيل و داود بن موسى بن عيسى خراسانى جنگ كردند و « زواقيل » شكست خورده منهزم شدند . نصر بن شبث و عمرو بن عبد العزيز سلمى و ابن زفر كلابى هر سه سردار مىكوشيدند كه « زواقيل » را حمايت كنند و نجات دهند در آن هنگام عبد الملك بن صالح در « رقه » در گذشت .\r\n\r\nبيان خلع امين و بيعت مامون و بازگشتن خلافت بامين\r\nچون عبد الملك درگذشت حسين بن على بن عيسى بن ماهان فرمان داد كه سپاه برگردد پيادگان را سوار كشتى كردند و سواران را از كنار رود سوى بغداد كشيدند و آن در ماه رجب بود . چون به شهر بغداد رسيد . فرماندهان و سالاران او را استقبال كردند و براى او طاق نصرت زدند او يكسره به خانه خود رفت . نيمه شب امين او را احضار كرد برسول گفت : من مطرب و آوازه خوان يا نديم و افسانه نيستم .\r\nعامل و مستوفى او نبودم براى چه در چنين هنگام مرا احضار كرده ؟ تو برو اگر صبح شود من نزد او خواهم رفت بخواست خداوند .\r\nروز بعد بامدادان حسين به محل باب الجسر ( پل ) رفت و مردم را در آنجا جمع\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nشدند . حسين گفت : اى گروه ابناء ( فرزندان ايرانى ) . خلافت خداوند با تن‌پرورى و خودپسندى و سيرى مقرون نمىشود . نعمت خداوند هم با تكبر و غرور توأم نمىباشد . محمد ( امين ) ميخواهد شما را خوار بدارد و عزت شما را به ديگران واگذار نمايد . او واقعه « زواقيل » را ديروز به پا كرده بود . به خدا قسم اگر مدتى بر او بگذرد و مال و رنج آن عايد شما خواهد بود ( كه شما كوتاهى مىكنيد ) . ريشهء او را بكنيد پيش از اينكه او ريشه شما را بكند . عزت او را فرو بداريد قبل از اينكه عزت شما را نابود كند . به خدا قسم هيچ يك از شما او را يارى نمىكند مگر اينكه اول او را ذليل كند . او از خداوند عز و جل نمىانديشد و از پيمان شكنى و خيانت به خدا نمىپرهيزد . پس از آن مردم ( سپاهيان ) را فرمان داد كه از پل بگذرند . آنها عبور كردند تا بجاده خراسان رسيدند . سواران امين هم به او ( حسين و اتباع او ) حمله و سخت نبرد كردند ولى او آنها را شكست داد و پراكنده كرد . پس از آن امين را از خلافت خلع نمود و براى مامون بيعت گرفت و آن در تاريخ روز يكشنبه يازدهم ماه رجب بود . روز بعد از خلع امين نشست و براى مأمون بيعت گرفت .\r\nروز سه شنبه ( همان ماه ) عباس بن موسى بن عيسى بر امين هجوم برد و او را از كاخ خلد بيرون كشيد و در كاخ منصور بازداشت . مادرش زبيده را هم بيرون كرد و با فرزندش ( امين ) در يك جا بزندان افكند .\r\nروز چهارشنبه مردم ( سپاهيان ) جيره و مواجب خود را از حسين مطالبه كردند و شوريدند . محمد بن خالد در محل باب الشام برخاست و نطق كرد و گفت : اى مردم به خدا من نمىدانم چرا بايد حسين بن على را بر خود امير مىكنيم ؟ چرا او بايد سالار ما باشد و حال اينكه نه از حيث سن از ما بزرگتر است و نه از حيث حسب و نصب گرامىتر . مقام او هم از مقام ما ارجمندتر نيست . من نخستين كسى هستم كه پيمان او را مىشكنم . هر كه با من هم عقيده باشد بدنبال من شتاب كند .\r\nاسد حربى هم گفت : اى گروه حربى امروز روزيست كه روز ديگرى بدنبال دارد شما آنقدر خوابيديد و آنقدر عقب رفتيد كه ديگرى بر شما مقدم شده .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nجمعى براى خلع امين قيام كرده‌اند شما هم برخيزيد و او را آزاد كنيد و نجات دهيد تا در اين وقايع نام و اثرى داشته باشيد . در آن هنگام پيرمردى سوار اسب رسيد و گفت : اى مردم ( سپاهيان ) شما بر امين چه ايرادى داريد ؟ آيا جيره و مواجب شما را بريده ؟ گفتند : نه . گفت . آيا يكى از فرماندهان و سالاران شما را عزل كرده ؟ گفتند : نه . گفت : براى چه دشمن او را يارى كرديد كه او را گرفتار كند به خدا سوگند هر قومى كه خليفه خود را بكشد بغضب خدا گرفتار و بشمشير آبدار دچار خواهند شد . هان برخيزيد و با كسانى كه او را خلع كرده‌اند بستيزيد و نبرد كنيد مردم برخاستند و با حسين سخت جنگ نمودند و او را اسير كردند .\r\nاسد حربى هم نزد امين رفت و غل و زنجير او را پاره كرد و او را بر سرير خلافت نشاند . امين مردمى بىسلاح ديد به آنها دستور داد كه سلاح بردارند آنها اسلحه را غارت كردند و چيزهاى ديگر را هم بيغما بردند . حسين را هم كه اسير كرده بودند نزد امين بردند او پوزش خواست و امين پذيرفت و او را آزاد كرد و فرمان داد كه لشكر خود را جمع كند و بجنگ مأمون برود . به او خلعت هم داد . حسين به طرف باب الجسر رفت و مردم براى تهنيت او شتاب كردند چون مردم رفتند او پل را بريد و گريخت . امين فرمان داد او را تعقيب كنند بدنبال او تاخت نمودند او در حال فرار بود . اسب او لغزيد و او افتاد به او رسيدند و سرش را بريدند .\r\nگفته شد امين او را وزير خود نمود خاتم خود را هم به او داد . سپاهيان پس از قتل حسين بيعت امين را تجديد نمودند . تاريخ قتل او پانزدهم رجب بود چون حسين بن على كشته شد فضل بن ربيع ( وزير ) گريخت و پنهان شد .\r\n\r\nبيان وقايع طاهر در اهواز\r\nچون طاهر به محل « شلاشان » رسيد حسين بن عمر رستمى را پيشاپيش باهواز فرستاد و به او دستور داد كه نگران و بر حذر و محتاط باشد . چون او را فرستاد جواسيس\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nطاهر رسيدند و به او خبر دادند كه محمد بن يزيد بن حاتم مهلبى كه از طرف امين والى آن بلاد بود سپاهى عظيم به محل جندىشاپور ( گندىشاپور ) فرستاد كه از اهواز دفاع و بلاد را حمايت نمايد تا طاهر رخنه نكند .\r\nطاهر جمعى از ياران خود را دعوت كرد . محمد بن طالوت و محمد بن علاء و عباس بن بخارا خداميان آنها بودند به آنها فرمان داد كه با شتاب بروند تا اول سپاه آنها بلشكر رستمى متصل شود هر گاه مدد بخواهد او را يارى كنند . آنها راه اهواز را گرفتند و ميان راه با كسى روبرو نشدند . محمد بن يزيد بر لشكر كشى آنها آگاه شد . لشكر كشيد تا به محل « عسكر مكرم » رسيد . آبادى و آب را هم پشت سر گذاشت .\r\nطاهر بيمناك شد مبادا سپاه اهواز زودتر دست به كار شود و باتباع او آسيب برساند لشكر پيش رفته خود را با فرستادن قريش بن شبل يارى كرد و خود شخصا نيز شتاب كرد تا به آنها نزديك شد .\r\nحسين بن على مأمونى را به يارى قريش و رستمى روانه كرد . لشكرها همه رفتند تا به محل « عسكر مكرم » كه محمد بن يزيد در آنجا لشكر زده بود رسيدند .\r\nمحمد بن يزيد با اتباع خود مشورت كرد كه آيا بجنگ مبادرت كند يا بتأخير اندازد . آنها گفتند : بهتر اين است كه باهواز برگرديم و تن بحصار دهيم از آنجا هم از بصره مدد بخواهيم قبيله او كه ازد باشد با ساير سپاهيان به يارى او شتاب خواهند كرد او هم بقول آنها عمل كرد و بازگشت . طاهر آگاه شد و قريش را بدنبال او فرستاد و دستور داد كه قبل از اينكه او بتحصن بپردازد بجنگ مبادرت كند و مانع شود .\r\nمحمد بن يزيد سبقت كرد و رسيد و روز بعد قريش به او رسيدند . جنگى سخت واقع شد .\r\nاغلب اتباع محمد پراكنده شدند و تن بفرار داد . محمد بغلامان و ياران خاص خود گفت : عقيده شما چيست ؟ هر كه با من بود از من رو برگردانيد من اطمينان ندارم كه آنها مرا خوار نكنند بمراجعت آنان هم اميدوار نمىباشم . من تصميم گرفته‌ام كه خود بميدان بروم و جنگ كنم تا هر چه خدا بخواهد واقع شود .\r\nهر كه بخواهد برود آزاد است برود . به خدا اگر شما زنده بمانيد براى من\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nگواراتر است تا كشته شويد . آنها گفتند : دور از انصاف است كه تو ما را آزاد ( بنده بودند ) و بىنياز و ثروتمند كنى آن هم بعد از اينكه تنگدست بوديم آنگاه ما ترا بىيار و ياور و خوار و مضطر بگذاريم و برويم .\r\nنفرين بر مهلبيان و زندگانى باد كه ما پس از تو زنده بمانيم . آنها دست و پاى اسبهاى خود را با شمشير بريدند و بر اتباع قريش سخت حمله كردند بسيارى از آنها را به خاك و خون افكندند . محمد بن يزيد مهلبى كشته شد و طاهر اهواز و توابع آن را گشود و تصرف نمود . حكام و عمال خود را هم به يمامه و بحرين و عمان فرستاد .\r\nمحمد بن يزيد سخت مجروح شده و دست او بريده شده و چند ضربت نيزه و شمشير بتن او رسيد تا كشته شد . يكى از مهلبيان ( خويشان محمد مقتول ) درباره او گفت :\r\n فما لمت نفسى غير انى لم اطق * حراكا و إني كنت بالضرب مثختا\r\nو لو سلمت كفاى قاتلت دونه * و ضاربت عند الطاهرى الملعنا\r\nفتى لا يرى ان يخذل السيف فى الوغى * اذا ادرع الهيجاء فى النقع و اكتنى \r\nيعنى من خود را ملامت نكردم ( كه چرا محمد را يارى نكردم ) زيرا طاقت نداشتم . سخت مجروح شده و قادر بر حركت نبودم . اگر دستهاى من سالم بود از او دفاع و جنگ مىكردم با طاهرى ملعون نبرد مىكردم او ( محمد مقتول ) راد مردى بود كه هرگز شمشير را در جنگ بىكار و خوار نمىكرد آن هم هنگامى كه در جنگ از گرد و خاك رخت مىگرفت و نام و نشان و كنيه خود را به زبان مىآورد .\r\nابن ابى عيينه مهلبى بر طاهر وارد شد و او را مدح كرد چون به اين بيت رسيد :\r\n ما ساء ظنى الا بواحدة * فى الصدر محصورة عن اللكم \r\nيعنى من بدگمان ( به تو اى طاهر ) نشدم مگر بيك چيز و آن در سينه نهفته و با سخن بيان نمىشود ( مقصود قتل محمد مهلبى كه از خويشان شاعر بوده ) طاهر تبسم كرد و گفت : به خدا قسم به همان اندازه كه متأثر و محزون شدى من هم متاثر شدم . من آن واقعه را نمىخواستم و اكراه داشتم ( قتل محمد ) ولى مرگ واقع و رشته خويشى بريده مىشود و ما براى استحكام خلافت و تعميم اطاعت و فرمانبردارى ناگزير\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nبوديم ( كه بدان واقعه مبادرت كنيم ) حضار دانستند كه مقصود طاهر ( و مقصود شاعر ) از آن بيان تأسف بر قتل محمد باشد .\r\n\r\nبيان تسلط طاهر بر واسط\r\nطاهر از اهواز سوى واسط لشكر كشيد . در واسط سندى بن يحيى حرشى و هيثم بن شعبه نماينده پيشكار خزيمة بن خازم هر دو امير و والى واسط بودند .\r\nچون طاهر سوى آنها پيش مىرفت تمام پاسگاهها تسليم مىشدند و عمال و حكام مىگريختند و چون بواسط رسيد سندى و هيثم بن شعبه هر دو گريختند و طاهر بر آن ديار غلبه كرد . يكى از سالاران خود را بكوفه فرستاد در آنجا موسى هادى والى بود فورا امين را خلع كرد و براى مأمون بيعت گرفت . بطاهر هم نوشت . خيل طاهر بدهانه رود نيل ( در جزيره ميان بغداد و حله رودى از قديم بنام نيل بود غير از نيل مصر و اكنون هم هست ) رسيد ميان واسط و كوفه را هم گشود .\r\nمطلب بن عبد اللّه بن مالك هم بطاهر نوشت كه امين را خلع و با مامون بيعت كرده او والى موصل بود كه از آنجا نامه نوشت و پيروى كرد .\r\nتمام آن وقايع در ماه رجب سال جارى بود طاهر تمام امر او و حكاميكه اطاعت كردند بجاى خود مستقر و برقرار نمود .\r\nداود بن عيسى بن موسى بن محمد بن على هاشمى را بامارت مكه و مدينه فرستاد .\r\nيزيد بن جرير بن يزيد بن خالد بن عبد إله قسرى بجلى را والى يمن نمود حارث بن هشام و داود بن موسى را براى تصرف قصر ابن هبيرة فرستاد . طاهر خود در جرجرايا اقامت نمود .\r\nچون امين مطلع شد كه والى كوفه او را خلع و با مامون بيعت كرده محمد بن سليمان قائد را براى ( سركوبى ) او فرستاد . همچنين محمد بن حماد بربرى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nو بهر دو فرمان داد كه بحارث بن هشام و داود كه هر دو ( از طرف طاهر ) در قصر بودند شبيخون بزند و غافلگير كند حارث آگاه شد باتفاق داود سوار شد و از رود در محل « سورا » كه آب كم بود عبور و بر دشمن حمله كردند .\r\nجنگى سخت رخ داد و در پايان آن بغداديان گريختند . امين فضل بن موسى بن عيسى هاشمى را بامارت كوفه منصوب و روانه كرد عده سوار هم با او بودند . طاهر آگاه شد محمد بن علاء را با لشكر فرستاد با فضل و سواران او در قريه اعراب روبرو شد . فضل به او پيغام داد كه من مطيع هستم من در اين سفر بامين خدعه نمودم و او را فريب دادم ( كه نزد شما بيايم ) . ابن علاء به او پيغام داد من نمىدانم تو چه مىگوئى اگر بخواهى بطاهر برسى بايد به عقب برگردى كه نزديكترين راه است . فضل با عده خود برگشت . محمد بن علاء باتباع خود گفت : بر حذر باشيد ( آنها هم آماده كارزار شدند ) فضل گمان برد كه او باور كرده و غافل نشسته ناگاه شبيخون زد ولى او را هشيار و آماده كارزار ديد جنگى بسيار سخت واقع شد و بالاخره فضل و اتباع او گريختند .\r\n\r\nبيان تسلط طاهر بر مدائن و اقامت او در محل صرصر\r\nپس از آن طاهر سوى مدائن ( نزديك بغداد ) لشكر كشيد . و در آنجا سپاهى عظيم از طرف امين بفرماندهى برمكى بود . هر روز هم خلعت و مال و انعام براى برمكى مىرسيد ( از طرف محمد امين ) . چون طاهر نزديك مدائن رسيد قريش بن شبل و حسين بن على مامونى را بفرماندهى مقدمه فرستاد .\r\nچون اتباع برمكى بانك كوسهاى طاهر را شنيدند اسبها را زين كردند و سوار شدند .\r\nبرمكى سپاه خود را آراست . هر صفى را كه مىآراست صف ديگر بهم مىريخت و منهدم مىشد . سپاه او سخت پريشان شد . اول آنها به آخر پيوست برمكى گفت :\r\nخداوندا به تو پناه مىبريم از خوارى و پريشانى سپس بفرمانده عقب داران گفت :\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبگذار مردم در فرار آزاد باشند كه وجود آنها سودى ندارد گريختگان از فرط هول و بيم بر يك ديگر سوار شدند و ببغداد پناه بردند طاهر ( بدون جنگ ) وارد مدائن و بر تمام آن نواحى مسلط شد سوى « صرصر » رفت و در آنجا پل بست .\r\n\r\nبيان بيعت مامون در مكه و مدينه\r\nدر آن سال داود بن موسى بن محمد امين را ( از خلافت ) خلع كرد او از طرف امين والى مكه و مدينه بود . براى مأمون بيعت گرفت علت اين بود كه بر اختلاف امين و مامون و پيروزى طاهر آگاه شده بود . امين بداود نوشته بود كه مامون را از ولايت‌عهد خلع كند . دستور داده بود كه عهدنامه ولايت‌عهد او را از كعبه بردارد و نزد او بفرستد و آن عبارت از دو عهدنامه بود داود اعيان مكه را جمع و به آنها گفت : شما همه مىدانيد و گواهى در اين عهدنامه داده‌ايد كه اگر يكى از دو وليعهد ( امين و مامون ) بخواهد اين عهدنامه را باطل كند شما يار مظلوم ضد ظالم باشيد داود خود نيز در عداد شهود بود بمردم گفت : با سوگندى كه ما ياد كرده‌ايم و همه در خانه خدا ملزم شده‌ايم بايد ضد خائن عهد شكن قيام كنيم . شما ديديد و ما ديديدم كه محمد ( امين ) ابتدا بظلم و عهد شكنى و خيانت كرد كه دو برادر خود مامون و مؤتمن را از ولايت‌عهد خلع و بى حق نموده و من چنين مقتضى ميدانم كه ما عهد را براى مامون تثبيت كنيم زيرا امين مرتكب معصيت خداوند شد و دو عهدنامه را از كعبه ربوده و براى ولايت‌عهد كودك شيرخوار خود بيعت گرفته . من خلع امين را واجب ميدانم بايد او را خلع كنيم و براى مامون كه مظلوم واقع شده بيعت بگيريم مردم قبول و اجابت نمودند . منادى در اطراف مكه ندا داد كه مردم جمع شوند چون مردم حاضر شدند داود در كعبه خطبه كرد و امين را خلع و مامون را خليفه نمود به فرزند خود سليمان كه والى مدينه بود نوشت كه او هم بمانند آن كار مبادرت كند سليمان هم امين را خلع كرد و براى مامون بيعت گرفت . چون خبر انجام كار\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمدينه به او رسيد او از مكه بصره را قصد كرد و از آنجا بكرمان و بمرو رفت و بمامون خبر اقدام خود را داد مامون بسيار خرسند شد .\r\nبيعت اهالى مكه و مدينه را فرخنده دانست و امارت آن ديار را بداود واگذار نمود . بيعت در ماه رجب سنه صد و نود و شش انجام گرفت . حكومت عك را هم بر حكومت مكه و مدينه ضميمه كرد و پانصد هزار درهم به او داد . برادرزاده او را هم كه عباس بن موسى بن عيسى بود با او روانه كرد و امارت موسم حج را به او داد . هر دو ( از مرو ) ببغداد رفتند و بر طاهر وارد شدند طاهر هر دو را گرامى داشت . يزيد بن جرير بن يزيد بن خالد بن عبد الله قسرى بجلى براى امارت يمن با خيل بسيار با آنها روانه كرد . چون يزيد بيمن رسيد مردم را براى خلع امين و بيعت مامون دعوت كرد و به آنها وعده نيكى و دادگرى داد . رفتار مامون را هم ستود و براى آنها وصف نمود آنها اجابت و قبول كردند امين را خلع و با مامون بيعت نمودند . او هم بطاهر و مامون نوشت و با عدالت و نكوكارى رفتار كرد .\r\n\r\nبيان اعمال امين\r\nدر آن سال امين در ماه رجب و شعبان تقريبا چهار صد پرچم براى چهار صد فرمانده و سالار برافراشت و آنها را زير لواى على بن محمد بن عيسى بن نهيك بجنگ هرثمة بن اعين فرستاد آنها لشكر كشيدند و در پيرامون نهروان در ماه رمضان مقابله و مقاتله رخ داد و منهزم شدند على بن محمد بن عيسى فرمانده آنها گرفتار شد .\r\nهرثمه او را نزد مامون روانه كرد . پس از آن هرثمه لشكر كشيد و در نهروان لشكر زد .\r\n\r\nبيان شورش سپاهيان ضد طاهر و امين\r\nطاهر در صرصر لشكر زده بود . هر لشكرى كه از طرف امين براى جنگ\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاو فرستاده مىشد شكست مىداد . امين مال بسيار بسپاهيان خود مىداد ( و همان مال باعث طمع سپاهيان طاهر شد ) عده پنج هزار سپاهى از لشكر طاهر جدا شده نزد امين رفتند . امين بسيار خرسند شد و به آنها انعام و مال بسيار داد علاوه بر آن دستور داد غاليه ( يك نوع عطر ) بريش آنها بزنند ( يك نحو احترام و تكريم و بدين سبب آنها را سالاران غاليه ناميدند بطور استهزاء ) .\r\nجمعى از لشكر حربيه را بفرماندهى و سالارى ارتقا داد و به محل « دسكرة الملك » فرستاد بنهروان رسيدند و چندان جنگ نكردند . گروهى از افسران و سالاران بغداد را برگزيد و سوى محل « ياسريه » و « كوثريه » فرستاد . عده جاسوس در سپاه طاهر گماشت و بسرداران طاهر پيشنهاد متابعت داد و آنها را تطميع كرد آنها هم ضد طاهر شوريدند بسيارى از آنها نزد امين رفتند و بسپاه او منضم و ملحق شدند سپس به قصد جنگ طاهر به محل « صرصرا » لشكر كشيدند .\r\nطاهر لشكر خود را آراست و دسته دسته بجنگ سپاه امين فرستاد . سالاران و سپاهيان خود را اميدوار كرد و وعده پيروزى و رستگارى به آنها داد . تشجيع و تشويق نمود جنگ واقع شد و مدتى از روز گذشت كه سپاه امين شكست خورد و پراكنده شد و اسلحه و چهارپايان و ذخاير بسيار بجا گذاشت . كه بدست طاهريان افتاد باز امين گنجها را گشود و مال فراوان بخشيد . پس از آن اهالى محلات و پيرامون شهر را مسلح كرد و منصب و مقام و مال بسيار داد . بهر يكى از فرماندهان آنها يك شيشه غاليه ( عطر ) داد ولى بافراد چيزى نداد طاهر آگاه شد به آنها پيغام داد و اميدوار كرد و تابعين را ضد فرماندهان برانگيخت . آنها ضد امين شوريدند . كار بسيار سخت شد . مستشاران امين به او گفتند : به آنها مال و انعام بده و استمالت كن او نشنيد و عمل نكرد بلكه دستور داد كه آنها را سركوبى كنند . گروهى از سپاهيان طاهر كه قبل از آن به او ملحق شده بودند دستور داد كه با شورشيان نبرد كنند آنها جنگ كردند طاهر مغتنم شمرد به آنها پيغام داد و سوى خود كشيد .\r\nاز آنها گروگان گرفت و آنها را بمتابعت خود پذيرفت و مال و انعام داد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nلشكريان خود را فرمان داد كه پيش بروند آنها تا باب الانبار پيش رفتند و بستان را هم گرفتند در بستان گروهى از سپاهيان امين امان خواستند و بطاهر پيوستند .\r\nو آن در تاريخ ماه ذى الحجه ( سال جارى ) بود . حقوق و مزايا و انعام سالاران و فرماندهان و فرزندان آنها را چندين برابر كرد . زندانيان هم زندان را نقب زدند و بيرون رفتند . مردم پريشان و مبتلا شدند . اوضاع ( بغداد ) به دو آشفته شد عياران و اوباش شهر ضد مردم آرام شوريدند ولى سپاه طاهر بسبب تفقد او و بذل عطا و نگهدارى سپاه و مراقبت آرام بود . طاهر بىخردان و اوباش سپاه خود را سخت محدود كرده و مراقبت مىنمود .\r\nجنگ شب و روز ادامه داشت . خانه‌ها ويران شد و هر دو طرف متحارب بستوه آمدند .\r\nدر آن سال عباس بن موسى بن عيسى بن موسى امير الحاج شد . براى مامون هم دعوت و تبليغ مىكرد و آن نخستين موسم حج بود كه براى مامون در آن خطبه و دعوت و تبليغ شد چه در مكه و چه در مدينه .\r\n\r\nبيان فتنه ميان مردم افريقا و طرابلس\r\nدر آن سال ابو عصام و پيروان او ضد ابراهيم بن اغلب امير آفريقا شوريدند ابراهيم با آنها جنگ كرد و پيروز شد فرزند خود عبد الله را امير طرابلس غرب نمود . چون به آن ديار وارد شد سپاهيان بر او شوريدند و او را محاصره كردند پس از آن با او صلح كردند به شرط اينكه او خارج شود و برود . هنوز از شهر دور نشده بود كه بسيارى از مردم به او ملحق شدند . بمردم مال داد بربريان از هر سامان به يارى او شتاب كردند . بهر سوارى روزى چهار درهم و بهر پياده دو درهم مىداد . بر عده او افزوده شد . سوى طرابلس لشكر كشيد . سپاهيان طرابلس بجنگ او پرداختند جنگ رخ داد و لشكر طرابلس شكست خورد و عبد الله شهر را گشود بمردم امان داد و در شهر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاقامت نمود .\r\nپس از آن پدرش او را عزل و سفيان بن مضاء را بجاى او نصب كرد . قبيله « هواره » در طرابلس بر او شوريد . لشكرى بجنگ شورشيان فرستاد و لشكر او شكست خورد و به شهر پناه برد . قبيله هواره لشكريان را دنبال كرد و آنها از شهر هم گريختند . ابراهيم بن اغلب بر آن اوضاع آگاه شد فرزند خود ابو العباس عبد الله را با سيزده هزار سپاهى به يارى او ( سفيان ) فرستاد . با شورشيان بربرى جنگ كرد بربريان مغلوب شده گريختند بسيارى از آنها را كشتند پس از پيروزى داخل شهر طرابلس شد ديوار و حصار شهر را ساخت . خبر فرار بربريان بعبد الوهاب بن عبد الرحمن بن رستم رسيد بربريان را جمع و تشجيع و ترغيب كرد و سوى طرابلس لشكر كشيد .\r\nقبايل نيرومند بربر شهر طرابلس را محاصره كردند ابو العباس عبد الله بن ابراهيم بن اغلب دروازه زناته را بست و از دروازه « هواره » جنگ را آغاز نمود .\r\nدر حال نبرد و دفاع بود كه ناگاه خبر مرگ پدرش ابراهيم بن اغلب رسيد . او عبد الله مذكور را بجانشينى خود معين نمود برادرش زيادة الله سپاهيان را سوگند داد كه نسبت بامير جديد وفادار باشند نزد برادر خود ( عبد الله ) رسول با نامه فرستاد و خبر مرگ پدر و امارت او را داد بربريان در عرض راه رسول و نامه را گرفتند و نزد عبد الوهاب بن عبد الرحمن بن رستم بردند عبد الوهاب دستور داد منادى ندا دهد كه ابراهيم درگذشت عبد الله كه خبر مرگ پدر را شنيد ناگزير با عبد الوهاب صلح نمود به شرط اينكه شهر و دريا تحت اختيار او باشد و خارج شهر تحت حكومت عبد الوهاب پس از آن عبد الله بقيروان رفت . مردم باستقبال او شتاب كردند و او زمام امارت را در دست گرفت و روزگار او به سكون و آرامش مقرون گرديد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nسنه صد و نود و هفت\r\n\r\nبيان محاصره بغداد\r\nدر آن سال طاهر ( از يك طرف ) و هرثمه ( از طرف ديگر ) امين ( خليفه ) را در بغداد محاصره كردند .\r\nزهير بن مسيب ضبى در محل « رقه كلواذى » لشكر زد و منجنيق را به كار برد گرداگرد لشكر خود هم خندق كند .\r\nگاهى زهير از خندق خارج مىشد و از مردم و بازرگانان باج مىگرفت آن هم هنگامى كه طاهريان سرگرم جنگ با بغداديان مىشدند .\r\nمردم از او نزد طاهر شكايت كردند .\r\nهرثمه نزديك شد و در محل « نهربين » لشكر زد و گرداگرد لشكر خندق حفر كرد و ديوار هم كشيد . عبيد اللّه بن وضاح در شماسيه لشكر زد . طاهر در محل باب - الانبار و در بستان لشكر زد . چون طاهر نزديك شد امين سخت نگران و پريشان شد هر چه در گنج نقد داشت داد و چون وجه نقد نماند ناگزير ظروف و آلات سيمين و زرين را شكست و سكه ضرب كرد و هر چه اشياء گرانبها بود فروخت كه بياران خود بدهد . دستور داد محل « حربيه » را آتش بزنند بسيارى از خانه‌هاى مردم هم سوخت . نفط و آتش را بر آن مسلط كردند و بسيارى از مردم كشته شدند .\r\nسعيد بن مالك بن قادم از طاهر امان خواست او را پذيرفت . بازارها و كنارهاى رود دجله را تحت حكومت او قرار داد او هم هر چه فتح و تصرف مىشد اداره مىكرد و گرداگرد آن خندق مىكرد يا ديوار مىكشيد براى مخارج آن كار مرد و مال تحت اختيار او گذاشت . ويرانى در بغداد فزونتر و خانه‌ها تهى گرديد .\r\nامين هم على فراه مرد را امير محل قصر صالح و قصر سليمان بن منصور تا\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nكنار دجله نمود . على فراه مرد در كوى و برزن آتش افكند و خانه‌هاى مردم را سوخت و ويران كرد . منجنيق‌ها را هم به كار برد . طاهر هم مقابله به مثل كرد و منجنيق را به كار برد .\r\nطاهر بمردم اطراف بغداد تكليف اطاعت نمود اهل هر محلى كه تسليم مىشدند گرداگرد آنها خندق مىكند و آنها را از گزند مصون مىداشت . هر كه تمرد يا خوددارى مىكرد با او نبرد مىنمود و خانه او را آتش مىزد . بغداد ويران شد و رعب و بيم و هلاك بر همه غلبه كرد . حسين خليع گفت :\r\n أ تسرع الرحلة إغذاذا * عن جانبى بغداد ام ماذا\r\nاما ترى الفتنة قد الفت * الى اولى الفتنة شذاذا\r\nو انتقضت بغداد عمر انها * عن رأى لا ذاك و لا هذا\r\nهدما و حرقا قدا باد اهلها * عقوبة لاذت به من لاذا\r\nما احسن الحالات ان لم تعذ * بغداد فى القله بغدا ذا \r\nيعنى آيا كوچ كردن از دو طرف بغداد تسريع شده است يا چه شده ؟\r\nمگر نمىبينى كه فتنه چگونه فتنه‌جويان را برانگيخته و با اتحاد آنها مردم پراكنده شده‌اند .\r\nآبادى بغداد متزلزل شد . اين ويرانى بميل اين و آن واقع نشده .\r\nويرانى و آتش‌سوزى مردم بغداد را نابود كرد . اين يك نحو كيفر و اين كيفر به آنها رو كرد .\r\nچه نيكو بود اين حالت اگر بغداد با اين كم و كاست ديگر بغداد نشود .\r\n( اين اشعار بسيار مبتذل و بىمايه است علاوه بر آن غلط است زيرا همزه اهلها را به صورت وصل آورده و از مؤلف تعجب مىكنيم چگونه آنها را نقل كرده و حال اينكه بهتر از آن هم بود . طبرى هم بسيارى از اشعار سست را نقل كرده است ) .\r\nطاهر محلاتى كه مردم آنها را اطاعت نكردند همچنين شهر منصور ( بغداد كهنه ) و بازارهاى كرخ و خلد را « دار النكث » ( محل عهد شكنى ) ناميد . املاك كسانى كه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاز بنى هاشم بودند و تسليم نشدند مصادره و تصرف كرد . همچنين اموال و املاك فرماندهان و سالاران مخالف . آنها هم خوار و بيچاره شدند . سپاهيان هم ناتوان و خوار شدند از جنگ هم خوددارى كردند . فقط سوداگران و اوباش و عياران شهر و زندانيان و طراران و دزدان و اراذل لخت و عور و بازاريان جنگ را ادامه دادند و در عين حال غارت مىكردند و اموال مردم آرام را مىبردند . طاهر هم از جنگ خوددارى نمىكرد و يك لحظه امان نمىداد . ناگاه على فراه مرد از او امان خواست كه او قصر صالح را در دست داشت طاهر به او امان داد و لشكرى عظيم نزد او فرستاد كه او هر چه در دست داشت واگذار كرد و آن در ماه جمادى الثانية بود . محمد بن عيسى رئيس شرطه امين ( شهربانى و پليس ) كه نسبت بحمايت امين مىكوشيد تسليم شد و امان خواست . چون او تسليم شد امين دچار خطر و هلاك گرديد .\r\nاوباش و عياران و دست فروشان و بقيه سربازان بقصر صالح ( كه در تصرف طاهريان بود ) هجوم بردند و جنگى بسيار سخت رخ داد بسيارى از سپاهيان طاهر و سالاران او كشته شدند كه مانند آن واقعه رخ نداده بود و براى طاهر بسيار گران و ناگوار بود . بعد از آن هم مانند آن واقعه ديده نشد .\r\nپس از آن طاهر بفرماندهان هاشمى و ديگر سالاران كه املاك و اموال آنها را مصادره و تصرف كرده بود نامه نوشت و پيغام داد كه تسليم شوند و با مأمون بيعت كنند . جمعى از آنها اجابت و اطاعت كردند يكى از آنها عبد اللّه بن حميد بن قحطبه بود همچنين برادران او و فرزندان حسن بن قحطبه و يحيى بن على بن هامان و محمد بن ابى العباس ( در طبرى ابو العاص آمده ) طائى . ديگران هم به او نامه نوشتند و دل سپردند . امين پس از واقعه قصر صالح عيش و نوش و خوشگذرانى را تجديد كرد ( كه فاتح شده بود ) . كارها را هم بمحمد بن عيسى بن نهيك واگذار كرد . همچنين هرشى كه با او متحد بود اتباع آن دو هم اوباش و هرج‌ومرج‌جويان و تبه كاران بىآبرو بودند آنها هم شروع بغارت كردند و هر چه توانستند ربودند آنها مرتكب جنايات و فجايعى شدند كه مانند آنها ديده نشده بود . چون حال بدان منوال شد\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nهر كه توانست از بغداد خارج شد . هر كه هم خارج مىشد امان مىگرفت و آسوده مىشد آنها مشمول اين آيه شدند : « فضرب بينهم بسور له باب باطنه فيه - الرحمه و ظاهرة من قبله العذاب » ميان آنها و ديگران ديوار و حصار بر پا شده بود كه دروازه داشت درون آن رحمت و نوازش و برون آن رنج و عذاب است .\r\nقومى هم ببهانه حج بغداد را بدرود گفتند شاعر آنها در اين باره گفت :\r\n اظهروا الحج و ما ينوونه * بل من الهرش يريدون الهرب\r\nكم اناس اصبحوا فى غبطة * و كل الهرش عليهم بالعطب \r\nيعنى : قصد حج را كردند ولى نيت حج را نداشتند بلكه آنها از دست هرشى ( سردار امين ) خواهان گريز بودند . بسا مردمى مورد غبطه ( نعمت ) شدند كه هرشى آنها را بمرگ سپرد ( هر كه مرد آسوده شد ) .\r\nيكى از جوانان بغداد گفت :\r\n بكيت دما على بغداد لما * فقدت غضارة العيش الانيق\r\nتبدلنا هموما من سرور * و من سعة تبد لنا بضيق\r\nاصابتنا من الحساد عين * فافنت اهلها بالمنجنيق\r\nو قوم احرقوا بالنار قسرا * و نائحة تنوح على غريق\r\nو صائحة تنادى وا صباحا * و باكية لفقدان الشقيق\r\nو حوراء المدامع ذات دل * مضمخة المجاسد بالخلوق\r\nتفر من الحريق الى انتهاب * و والدها يفر الى الحريق\r\nو سالبة الغزالة مقلتيها * مضاحكها كلالاء البروق\r\nحيارى هكذا و مفكرات * عليهن القلائد فى الحلوق\r\nينادين الشفيق و لا شفيق * مو قد فقد الشفيق من الشفيق\r\nو مغترب قريب الدار ملقى * بلا رأس بقارعة الطريق\r\nتوسط من قتالهم جميعا * فما يدرون من اى الطريق\r\nفما ولد يقيم على ابيه * و قد جز الصديق عن الصديق\r\nو مهما انس من شىء تولى * فانى ذاكر دار الرقيق \r\n\r\n","description":"","footnote":"","page_name":" 213 ","page_number":213},
  {"content":"\r\n\r\nقصيده دراز و مفصل .\r\nيعنى : بر بغداد ( واقعه بغداد ) خون گريستم زيرا بغداد زندگانى خرم و گوارا را مفارقت كرده . ما خرسندى را باندوه مبدل كرديم . و زندگانى مرفه را با تنگدستى و سختى تبديل نموديم چشم بد رشك‌بران ما را هدف و اصابت كرده كه مردم بغداد را با منجنيق فنا نموده . گروهى باجبار دچار آتش‌سوزى شدند بسى نوحه خوان زن بر غريق ندبه مىكند . بسى زن . فرياد زن كه صيحه بامدادى را بر پا كرده و بسى زن پريشان بر فقدان يار شفيق زارى نموده .\r\nبسى زن زيبا و پاكدامن و نازدار ، با پلاس پاره پاره و خون آلود در آمده .\r\nآن زن پريشان از آتش سوزان گريخته ولى پدرش سوى آتش‌سوزى مىگريزد . ( جز آتش‌سوزى پناه ندارد ) .\r\nبسى دخترك زيبا كه گوئى چشم آهو را ربوده ( و به خود اختصاص داده ) . مانند برق رخشنده تبسم مىكند .\r\nزنان متحير و سرگردان و متفكر و پريشان مىباشند . همه گردن بند گرانبها بر گردن دارند .\r\nآن زنان يار مشفق خود را ميخوانند و استغاثه مىكنند و حال اينكه يار شفيق از يار شفيق خود جدا شده .\r\nبسى اشخاص غريب كه در عين حال اهل محل و نزديك بوده در وسط طريق بىسر افتاده .\r\nبسيارى از مردم در ميدان جنگ بهم آويختند و آميختند كه كسى نمىداند از كدام دسته و گروه هستند .\r\nهيچ فرزندى پدر خود را نمىشناخت . دوست از دوست مىگريخت .\r\nهر قدر چيز گذشته را فراموش كنم هرگز واقعه دار الرقيق ( ميدان برده - فروشان ) را فراموش نخواهم كرد .\r\nخزيمى هم يك قصيده بسيار دراز سروده كه صد و پنجاه بيت است و تمام\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nحوادث بغداد را در آن نقل كرده ما بسبب درازى از نقل آن خوددارى نموديم .\r\nگفته شد يكى از سالاران خراسان از اتباع طاهر كه بدليرى مشهور بود روزى براى جنگ رفت . گروهى ديد لخت و بىسلاح باتباع خود گفت : كسى غير از اين اوباش لخت با ما نبرد نمىكند . او آنها را حقير دانست به او گفته شد . آرى ولى اينها بلا و آفت هستند گفت : واى بر شما از اين اوباش حقير مىگريزيد ؟ اينها كيستند و چيستند ؟ شما دلير و داراى اسلحه هستيد . اينها كه بىسلاح هستند چه مىتوانند بكنند ؟ او اين سخن را گفت و حمله كرد . با مردى روبرو شد كه بوريا قيراندود بجاى سپر حمله كرده و زير بغل فلاخن داشت . هر تيرى را كه سالار خراسانى رها مىكرد به آن بوريا اصابت مىنمود يا نزديك او مىافتاد آن عيار تير افتاده را بر مىداشت و فرياد مىزد يك پشيز يعنى قيمت آن يك پشيز است و من آن را ربوده و يك پشيز كسب كرده‌ام هر دو در آن حال بودند تا تمام تيرهاى سالار انداخته شد بعد از آن ، آن مرد عيار با فلاخن بر آن سالار حمله كرد و چشم سالار خراسانى را هدف نمود . خراسانى افتاد و نزديك بود كشته شود كه چاره جز فرار نديد . گريخت و گفت : اينها بشر نيستند . چون طاهر واقعه او را شنيد خنديد .\r\nچون طاهر حال را چنين ديد و بر قتل اتباع خود در قصر صالح آگاه و متأثر گرديد و محاصره و نبرد به طول كشيد دستور داد كه خانه مخالفين را ويران كنند و بسوزاند . خانه‌هاى ما بين دجله و دار الرقيق و باب الشام و باب كوفه و « ربض حميد » و نهر كرخا يا تا محل « صرات » منهدم كرد . چون اتباع طاهر يك خانه يا كاخ را ويران مىكردند اتباع امين شروع بغارت مىنمودند در و پيكر و تير سقف آن خانه را مىكندند و مىبردند . غارت و آزار آنها بيشتر از حمله و هجوم طاهريان بود .\r\nشاعرى گفت :\r\n لنا كل يوم ثلمة لانسدها * يزيدون فيما يطلبون و تنقص\r\nاذا هدموا دارا اخذنا سقوفها * و نحن لاخرى غيرها نتربص \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n فان حرصوا يوما على الشر جهدهم * فغوغاؤنا منهم على الشر احرص\r\nفقد ضيقوا من ارضنا كل واسع * و صار لهم اهل بها و تعرصوا\r\nيثيرون بالطبل القنيص فان بدا * لهم وجه صيد من قريب تقنصوا\r\nلقد افسد و اشرق البلاد و غربها * علينا فما ندرى الى اين نشخص\r\nاذا حضروا قالوا بما يعرفونه * و ان لم يرو شيئا قبيحا تخرصوا\r\nو ما قتل الابطال مثل مجرب * رسول المنايا ليلة يتلصص \r\nو چند بيت ديگر :\r\nيعنى : هر روز يك رخنه داريم كه آن را نمىتوانيم ببنديم . آنها مىافزايند در طلب خود و ما مىكاهيم .\r\nاگر آنها يك خانه را ويران كنند ما تير سقف آن را غارت مىكنيم و مىبريم و باز منتظر غارتى مانند آن مىشويم . اگر آنها ( طاهريان ) بر فتنه و شر اصرار كنند اوباش ما بيشتر از آنها بر وقوع فتنه و فساد اصرار مىكنند .\r\nعرصه را بر ما تنگ و سرزمين فراخ ما را تملك كردند و در هر عرصهء از آن براى خود خانه ساختند .\r\nآنها ( طاهريان ) با كوفتن كوس شكار را برانگيخته از دور و نزديك شكار مىكنند . هر صيدى را بدام مىاندازند .\r\nآنها شرق و غرب بلاد را دچار فتنه و فساد نمودند .\r\nاگر حاضر و نزديك شوند هر چه مىدانند به زبان مىرانند و اگر چيزى نبينند بهتان مىزنند و خيال مىبافند .\r\nهرگز نماينده مرگ كه شبانه شبيخون مىزند به اندازه آنها دليران و پهلوانان را در جنگ نكشته است .\r\nچون طاهر ديد با تمام اين كارها و كشتارها تسليم نمىشوند حمل و فروش خواربار را از آنها منع كرد و سخت گرفت و مانع رفتن سوداگران و بار فروشان شد . كشتىها را كه در دجله بار مىبرد از آن رود برود فرات فرستاد . نرخ خواربار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nگران شد و سخت دچار محاصره شدند . امين دستور داد كه اموال مردم را بگيرند و بفروشند و هر جا كه خواربار ذخيره شده بربايند مأمورين بر خانه‌هاى مردم هجوم بردند و اغلب مردم آرام را دچار تهمت و بهتان كردند .\r\nپس از آن جنگى در « باب الحجارة » رخ داد و بسيارى از اتباع طاهر كشته شدند .\r\nيك جنگ ديگر در « شماسيه » واقع شد . حاتم بن صقر فرمانده ارتش اوباش و عياران با عده خود از بغداد خارج شده و بر لشكر عبيد اللّه بن وضاح كه غافل بود شبيخون زد شماسيه را گرفت و لشكر عبيد اللّه شكست خورده بسپاه هرثمه پيوست .\r\nهرثمه هم داخل جنگ شد ناگاه يكى از اتباع امين بر او غالب شد و او را گرفتار نمود ولى ندانست كه او هرثمه است اتباع هرثمه دليرى كردند و فرمانده خود را از چنگ دشمن نجات دادند . اتباع هرثمه هم گريختند و مدت دو روز از جنگ خوددارى كردند . چون طاهر بر شكست سپاه هرثمه آگاه شد يل بست و عده خود را به يارى هرثمه بشماسيه فرستاد در آنجا سخت نبرد كرد تا توانست اتباع عبيد اللّه بن وضاح را بمركز خود برگرداند . طاهر دستور داد خانه‌هاى امين در خيزرانيه را آتش بزنند . مخارج آن خانه‌ها بالغ بر بيست هزار هزار درهم شده بود كه ويران گرديد . بسيارى از عياران و اوباش كشته شدند و كار امين سست و او ناتوان شد .\r\nعبد اللّه بن خازم بن خزيمه كه با امين بود گريخت و بمدائن رفت زيرا امين او را متهم كرده بود و اوباش بر او حمله كرده بودند . او در مدائن اقامت گزيد گفته شده علت فرار و خروج او اين بود كه طاهر به او نوشته بود كه اگر كنار نرود املاك او را مصادره خواهد كرد .\r\nهرش ( يكى از سربازان امين ) با عده خود بجزيره عباس پناه برد و دست از جنگ كشيد . عدهء از اتباع طاهر بجنگ او رفتند و مغلوب شدند طاهر براى آنها مدد فرستاد و بر اتباع هرش پيروز شدند بسيارى از آنها را كشتند و عده بىشمار هم در رود غرق شدند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nامين بستوه آمد و گفت : آرزو دارم خداوند هر دو طرف متحارب را بكشد و مردم را از آنها آسوده كند كه هر دو دشمن من هستند . اينها مال مرا ميخواهند و آنها جان مرا . كار او سست و خود او بيچاره و ناتوان شد يقين كرد كه طاهر پيروز و مظفر خواهد شد و او را اسير خواهد كرد .\r\n\r\nبيان حوادث\r\nدر آن سال عباس بن موسى بن عيسى از طرف طاهر و بفرمان امير المؤمنين مأمون امير الحاج شده بود .\r\nمؤتمن فرزند رشيد و منصور بن مهدى نزد مأمون سوى خراسان رفتند .\r\nمأمون برادر خود مؤتمن را بايالت گرگان فرستاد .\r\nدر آن سال در اندلس قحط و غلا واقع شد مردم روزها را باندك چيزى كه رمق را نگهدارد اكتفا مىكردند .\r\nوكيع بن جراح رؤاسى در فيد هنگام مراجعت از سفر حج درگذشت . همچنين بقية بن وليد حمصى كه در سال صد و ده متولد شده بود . محمد بن مليح بن سليمان اسلمى و معاذ بن معاذ ابو المثنى عنبرى بسن هفتاد و هفت سال در گذشتند .\r\n\r\nسنه صد و نود و هشت\r\n\r\nبيان تسلط طاهر بر بغداد\r\nدر آن سال خزيمة بن خازم امين را ترك كرد و بطاهر پيوست .\r\nهرثمه از طرف شرق ( بغداد ) داخل شهر شد .\r\nسبب اين بود كه طاهر بخزيمه پيغام داد كه ميان من و محمد ( امين ) توافق\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nحاصل شده ديگر يارى تو نسبت به او سودى ندارد و اگر تسليم شوى تقصير يا خيانت به او نخواهى كرد ( عبارت پيچيده و غير مفهوم است از طبرى اقتباس و تصحيح نموديم ) .\r\nخزيمه اطاعت كرد و بطاهر گفت : اگر تو در جانب شرقى من بودى امين تسليم تو مىشد زيرا بهرثمه اعتماد ندارد از اين گذشته امين از مردم مىترسد كه اگر تسليم شود او را بكشند . مگر اينكه عده براى حمايت او فرستاده شود . طاهر بهرثمه نوشت كه تو ضعيف و ناتوان هستى . تو مال را بيهوده تلف كردى و سپاه را در يك جا جمع نمودى و از جنگ و حمله خوددارى مىكنى . من تمام راهها را براى تو هموار كردم . پلها را بستم و كارها را محكم نمودم اميدوارم كه دو تن با تو مخالفت نكنند جنگ را آغاز كن و پيش برو . هرثمه پاسخ داد كه من مطيع هستم .\r\nطاهر هم بخزيمه نوشت و نيز بمحمد بن على بن عيسى نوشت كه او مأمور نگهدارى پل ( از طرف امين بود و در باطن مطيع طاهر شده بود ) بود .\r\nخزيمه و محمد هر دو پل را بريدند و امين را ( از خلافت ) خلع كردند .\r\nلشكريان محل مهدى هم آرام شدند ( از جنگ دست كشيدند ) با آن حال هرثمه پيش نرفت ( و از آنها بيمناك بود ) تا آنكه براى او سوگند ياد كردند كه به او آسيب نرسانند هرثمه هم نزد آنها رفت .\r\nحسين خليع ( شاعر ) گفت :\r\n علينا جميعا من خزيمة منة * بما اخمد الرحمن نائرة الحرب\r\nتولى امور المسلمين بنفسه * فذب و حامى عنهم اشرف الذب\r\nو لو لا ابو العباس ما انفك دهرنا * ينيب على عتب و يعد و على عتب\r\nخزيمه لم يذكر له مثل هذه * اذا اضطربت شرق البلا و مع الغرب\r\nاناخ بجسرى دجلة القطع و القنا * شوارع و الارواح فى راحة العضب \r\nبا چند بيت ديگر :\r\nيعنى خزيمه بر ما منت دارد زيرا ( بواسطه او ) خداوند آتش جنگ را خاموش كرد .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nاو امور مسلمين را شخصا در دست گرفت . از آنها دفاع كرد بهترين دفاع شريف را نمود . اگر ابو العباس ( كنيه خزيمه ) نبود هميشه روزگار براى ما رنج پى رنج مىآورد .\r\nمانند اين واقعه براى خزيمه ( نام نيك ) در شرق بلاد و غرب آن به ياد نمىآيد .\r\nاز ميان دو پل دجله لشكر زد . نيزه‌ها را حواله كرد و جانها را بدست شمشير سپرد . با چند بيت ديگر :\r\nروز بعد طاهر سوى شهر و جانب كرخ لشكر كشيد . در آنجا سخت جنگ و دليرى كرد . مردم شكست خورده گريختند . بطورى در فرار شتاب كردند كه چيزى در عرض راه نمىديدند و مىدويدند . طاهر با شمشير داخل شد و شهر را گشود .\r\nمنادى ندا داد هر كه در خانه خود بنشيند در امان خواهد بود - شهر منصور را قصد و محاصره كرد . همچنين قصر زبيده و قصر خلد و باب الجر تا باب خراسان و باب شام و باب كوفه و باب بصره و ساحل « صرات » تا دجله . حاتم بن صقر در جنگ با طاهر پايدارى و دليرى كرد . همچنين هرش ( يكى از سرداران امين ) .\r\nطاهر قصر زبيده و قصر خلد را بمنجنيق بست .\r\nامين مادر و فرزندان خود را با خود به شهر منصور برد ( بغداد كهنه كه منصور احداث كرده بود ) . تمام سپاهيان هم او را ترك كردند و پراكنده شدند . همچنين غلامان اخته و كنيزان همه در راه مىدويدند و به هيچ چيز توجه نمىكردند . اوباش و اراذل ( كه جنگ مىكردند ) پراكنده شدند . طاهر محمد ( امين ) را در شهر منصور محصور نمود .\r\nتمام درها را هم گرفت . عمرو الوراق خبر واقعه را شنيد و گفت : يك ساغر به من دهيد .\r\nسپس تمثل كرد و گفت :\r\n خذها فللخمرة اسماء * لها دواء و لها داء\r\nيصلحها الماء اذا اصلحت * يوما و قد يفسدها الماء\r\nو قائل كانت لهم وقعة * فى يومنا هذا و اشياء\r\nقلت له انت امرؤ جاهل * فيك عن الخيرات ابطاء \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n اشرب و دعنا من احاديثهم * يصطلح الناس اذا شاءوا \r\nيعنى : بگير كه باده نامها دارد . باده هم خود درمان است و خود هم درد - آور است .\r\nگاهى آب باده را نكو دارد و اصلاح مىكند و گاهى همان آب آن را فاسد مىنمايد .\r\nيكى گفت : آنها واقعه و حادثه دارند و چيزهاى ديگر هم هست . ( اشاره بواقعه بغداد ) به او گفتم : تو مرد نادانى . تو از نيكى دور هستى و در عمل خير تأخير مىكنى .\r\nبنوش و ما را از اين سخنها آسوده بگذار مردم هر وقت بخواهند آشتى خواهند كرد .\r\nابراهيم بن مهدى گويد : هنگامى كه طاهر امين را محاصره كرد من با او بودم . شبى براى تفرج و تفريح و نجات از سختى و دلتنگى از قصر خود خارج شد و بقصر خلد رفت مرا نزد خود خواند و گفت : آيا مىبينى امشب چه صفائى دارد و آيا ماه را مىبينى كه نور آن در آب روان منعكس شده و ما در كنار رود دجله نشسته‌ايم آيا ميل دارى كه سرگرم باده‌گسارى شويم ؟ گفتم : هر چه فرمائى . او باده خواست و يك رطل نوشيد و يك رطل هم به من داد . من هم براى او آواز خواندم ( ابراهيم بن مهدى عم امين و مامون معروف بابن شكله كه نام مادرش بود آوازه خوان معروف كه بخلافت هم رسيد و بعد مأمون بر او غلبه و از او عفو كرد ) .\r\nمن هر چه او دوست داشت خواندم . به من گفت : چه مىشود اگر مطرب ديگرى هم حاضر كنيم گفتم : هر چه ميخواهى بكن . او كنيزى خواست كه نامش ضعف بود . من نام وى را بفال بد و شوم گرفتم . آن كنيز نزد او مقرب و عزيز بود .\r\nدر آن حال بوديم كه به او گفت : بگو : او هم شعر نابغه جعدى را خواند :\r\n كليب لعمرى كان اكثرنا صرا * و ايسر چرما منك ضرج بالذم \r\nيعنى : كليب ( نام شخص معروف از بزرگان عرب ) بجان خود سوگند\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبيشتر از تو يار و ياور داشت . گناهش هم كمتر از تو بود با اين حال به خون آغشته شد .\r\nامين سخت آشفته شد و رنجيد و آن را بفال بد تلقى كرد و به او گفت : آواز ديگر و شعر ديگرى بخوان او اين دو بيت را خواند :\r\n ابكى فراقكم عينى فارقها * ان الترق للاحباب بكاء\r\nما زال يعدو عليهم ريب دهرم * حتى تفانوا و ريب الدهر علاء \r\nيعنى : من بر فراق شما مىگريم دو چشمم شما را مفارقت كرده . فراق مسبب گريه است هميشه ستم روزگار بر آنها چيره مىشود تا آنكه آنها را بفنا بسپارد روزگار ستمكار است امين به آن كنيز آوازه خوان گفت : خداوند ترا لعنت كند تو غير از اين چيز ديگرى نمىدانى گفت : من چيزى را گفتم كه پنداشتم تو آن را مىپسندى بعد از آن باز گفت :\r\n ما اختلف الليل و النهار و ما * دارت نجوم كثيرة الشرك\r\nالا لنقل السلطان عن ملك * قد زال سلطانه الى ملك\r\nو ملك ذى العرش دائم ابدا * ليس بفان و لا بمشترك \r\nيعنى به خداوند سكون و حركت سوگند كه مرگ دامها بسيار دارد .\r\nشب و روز نمىگردد و ستاره‌ها نمىچرخد و فلك نمىگردد مگر اينكه سلطنت و قدرت را از يك پادشاه كه سلطنت او پايان يافته بيك پادشاه ديگر منتقل كند ملك خداوند عرش پايدار و جاويد است هرگز فناپذير نيست او در ملك و قدرت خود شريك هم ندارد .\r\nامين به او گفت : برخيز خشم خداوند بر تو چيره باد خدا ترا لعنت كند او برخاست و رفت .\r\nامين يك جام بلورين بسيار زيبا و خوش صنعت و نگار داشت آن را « زب رباح » مىناميد ( لفظ ركيك ) چون آن كنيز برخاست و رفت دامنش به آن جام خورد و آن افتاد و شكست . به من گفت : واى بر تو اى ابراهيم مىبينى چه اتفاق بدى رخ داده ؟\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nآواز آن كنيز كه شوم است و شكستن جام به خدا قسم من گمان مىكنم كه كار من پايان يافته . من گفتم : خداوند ملك و سلطنت ترا جاويدان كند . دشمنت را منكوب و ذليل فرمايد . هنوز سخن ما خاتمه نيافته كه به من گفت : آيا مىشنوى ؟ گفتم :\r\nچيزى نمىشنوم . گفت : از رودخانه صدا نمىشنوى ؟ من گوش دادم چيزى نشنيدم . ما دوباره سخن را از سر گرفتيم باز او آن صدا را شنيد . هاتفى مىگفت « قضى الامر الذى فيه تستفتيان » كارى كه در آن گفتگو و بحث مىكنيد خاتمه يافته .\r\nامين برخاست و بكاخ در درون شهر رفت يك دو شب از آن بزم گذشت كه كشته شد .\r\n\r\nبيان قتل امين\r\nچون محمد ( امين ) به شهر منصور ( بغداد كهنه ) نقل مكان كرد و چون طاهر داخل بغداد شد و بازارهاى كرخ را گرفت اتباع امين پرچم‌ها را بدرون شهر بردند و دانستند ديگر قادر بر دفاع نخواهند بود زيرا ديوار و حصار نداشتند ترسيدند كه طاهر بر آنها غلبه كند .\r\nمحمد بن حاتم بن صقر و محمد بن ابراهيم بن اغلب امير آفريقا هر دو ( سالار ) نزد امين رفتند و گفتند : وضع و حال ما چنين است كه مىبينى فقط يك چاره مانده كه آن را پيشنهاد مىكنيم كه تو بايد تصميم بگيرى و آن را به كار بندى . گفت چيست بگوييد . گفتند : مردم پراكنده شدند و دشمن از هر طرف به تو احاطه كرده و مسلط شده . هفت هزار اسب خوب براى تو مانده تو هفت هزار تن از ابناء ( فرزندان ايرانى كه خلافت را براى بنى العباس گرفتند ) انتخاب كن كه آنها دوستدار تو هستند بر آن اسبها سوار كن و شبانه از يكى از دروازه‌ها خارج شويم زيرا شب پرده‌پوش است و هيچكس در قبال تو پايدارى نخواهد كرد بخواست خداوند .\r\nآنگاه ما بجزيره و شام خواهيم رفت در آنجا باج و خراج خواهيم گرفت و در يك\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكشور فراخى خواهيم زيست . مردم هم در آن ملك جديد بما خواهند گرويد . امين گفت آرى . اين چاره و انديشه بسيار نيكوست .\r\nامين تصميم گرفت كه به آن تدبير و فكر عمل كند . طاهر آگاه شد ( كه جواسيس او هشيار و همواره در كار بودند ) بسليمان بن منصور و محمد بن عيسى بن نهيك و سندى بن شاهك نوشت كه به خدا سوگند اگر شما امين را از اين فكر و تصميم باز نداريد و منصرف نكنيد من تمام املاك و مزارع و اموال شما را مصادره خواهم كرد . تا اينكه جان شما را از تن شما بگيرم . آنها بر امين وارد شدند و گفتند : شنيديم كه شما چنين تصميم گرفته‌ايد . اينها ( كه شما را به اين كار وادار من كنند ) بىسر و پا و درمانده هستند از شدت محاصره بستوه آمده‌اند . آنها نزد طاهر و برادرت ( مامون ) عنوانى ندارند بلكه بسبب كوشش آنها در ادامه جنگ مورد خشم و در معرض انتقام واقع شده‌اند ما از اين هم اطمينان نداريم كه اگر تو با آنها به روى در دست آنها اسير نباشى آنگاه ممكن است سر ترا ببرند و نزد دشمن ببرند و بواسطه سر بريده تو تقرب يابند و امان بگيرند و بروند . تو جز سلامت و خوش - گذرانى و عيش و نوش مقصودى ندارى . برادرت هم مانع آسايش تو نخواهد بود و خوشگذرانى ترا فراهم خواهد كرد او به تو بد نخواهد كرد و آسيب نخواهد رساند هر چه بخواهى و دوست دارى به تو خواهد داد .\r\nاو قبول كرد و بتسليم تن داد و تصميم گرفت كه تسليم هرثمة بن اعين بشود .\r\nآنانى كه به او گفته بودند چاره منحصر به اين است كه سوى شام بگريزيم نزد او رفتند و گفتند : اگر آنچه را كه ما به تو پيشنهاد كرديم قبول نكنى و عقيده و رأى ما را به كار نبندى و بخواهى تسليم شوى بهتر اين است كه تسليم طاهر شوى نه هرثمه .\r\nگفت : من از طاهر متنفر هستم زيرا در عالم رؤيا و خواب چنين ديدم كه بر يك ديوار طويل و عريض و بلند ايستاده بودم . شمشير من در حمايل آويخته و كمربندم بسته و كلاه بر سرم بود . طاهر اساس و پى آن ديوار با تيشه مىزد و مىكند آنقدر زد تا ديوار ويران شد و من افتادم و كلاهم از سرم افتاد . من اين را بفال بد گرفتم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو از طاهر تنفر دارم . هرثمه مولاى ما و در حكم پدر ماست من به او اعتماد دارم . امين نزد هرثمه فرستاد و امان خواست هرثمه هم اجابت و سوگند ياد نمود كه اگر نزد او برود او دفاع خواهد كرد كه اگر مامون بخواهد او را بكشد جنگ خواهد كرد و او را مصون خواهد داشت .\r\nچون طاهر بر تصميم امين آگاه شد كه قصد دارد . بهرثمه تسليم شود سخت آشفته شد و خروج امين را منع كرد مبادا بهرثمه پناه برد و گفت : او در قسمت سپاه من محاصره شده و در جانب من كه ميدان اختصاص جنگ من است اقامت مىكند من بر او سخت گرفتم كه براى تسليم حاضر شده هرگز من راضى نخواهم شد كه او تسليم هرثمه شود ( بايد تسليم من شود ) مبادا اين فتح بنام او انجام گيرد .\r\nچون هرثمه و سالاران او بر آن اوضاع آگاه شدند در خانه خزيمة بن خازم تجمع نمودند طاهر هم با سالاران خود در آنجا حاضر شد . سليمان بن سندى و محمد بن عيسى بن نهيك هم در آنجا حاضر شدند و تبادل افكار و مشورت به عمل آمد . آنها گفتند : اگر آنچه را كه امين خواسته انجام نگيرد بيم آن مىرود كه وقايع روزگار حسين بن على بن عيسى بن ماهان تجديد شود ( دوباره عده به يارى امين قيام كنند و او را بر مسند خلافت بنشانند ) حتما بايد تسليم هرثمه شود ( نه طاهر ) آنگاه گفتند : او تنها فقط تن خود را تسليم هرثمه مىكند و خاتم خلافت و عصا - ( ى پيغمبر ) و برد ( پيغمبر كه ميراث خلافت است ) به تو ( كه طاهر باشى ) مىدهد .\r\nتو هم اينها را مغتنم بشمار و كار را پريشان مكن طاهر ( خواه و ناخواه ) راضى شد .\r\nپس از آن حرشى ( از سالاران وفادار امين ) آگاه شد خواست نزد طاهر تقرب جويد به او گفت : آن تصميم حيله و خيانت بوده و امين اگر نزد هرثمه برود خاتم و قضيب ( عصا ) و برد ( ردا ) را با خود خواهد برد . طاهر خشمناك شد . گرداگرد كاخ مادر امين و كاخهاى خلد عده تيشه‌دار گماشت كه كسى از احاطه آنها\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nآگاه نمىشد .\r\nچون امين آماده خروج ( از كاخ ) و تسليم هرثمه گرديد سخت تشنه شد و آب خواست در آبدارخانه آب نبود ( حكايت از آشفتگى ) .\r\nشب يكشنبه پنج روز مانده از آخر محرم آخر سنه صد و نود و هشت پاسى از شب گذشته بود كه در صحن كاخ در آمد لباس سفيد پوشيده و يك طيلسان سياه بر دوش افكنده بود . هرثمه به او پيغام داد كه من آماده هستم كه ترا سوار كنم و ببرم ولى اگر امشب را خوددارى كنى بهتر است زيرا من در كنار رود اوضاعى ديدم كه مرا نگران كرده و مىترسم ترا بربايند و من قادر بر دفاع نخواهم بود آنگاه هم تو هلاك خواهى شد و هم من . تو امشب را بمان تا شب ديگر كه من با عده خواهم آمد و اگر با من جنگ كنند جنگ خواهم كرد و از تو دفاع و حمايت خواهم نمود .\r\nامين برسول گفت : برگرد و بگو من همين الان و در همين ساعت نزد او مىروم و هيچ چاره نيست و براى فردا نخواهم ماند . سخت نگران و پريشان هم شد و گفت : مردم از من دور و پراكنده شدند . غلامان و نگهبانان همه رفتند من از اين بيمناكم كه طاهر آگاه شود آنگاه بيايد و مرا بربايد . پس از آن دو فرزند خود را خواست و بآغوش كشيد و گريست و با آنها وداع كرد و گفت : شما را به خداوند عز و جل مىسپارم . اشك خود را با آستين خود خشك كرد پس از آن سوار شد و بكنار رود رفت در آنجا حراقه ( قايق جنگ آتش انداز ) هرثمه آماده بود . او هم سوار قايق شد . احمد بن سلام متصدى مظالم گويد : من با هرثمه در قايق بودم .\r\nچون امين سوار و نمايان شد ما باحترام او قيام كرديم .\r\nهرثمه بر زانو نشست و عذر خواست كه مبتلا بنقرس و قادر بر ايستادن نميباشد بعد امين را در آغوش گرفت و دست و پا و چشم او را بوسيد . سپس هرثمه فرمان داد كه پاروزنان شروع به كار كنند ناگاه قايقهاى طاهر رسيد . عده كه در آن قايقها بودند هياهو و آشوب كردند . قايق هرثمه ( حامل امين ) را سوراخ كردند و تير - انداختند و با آجر بر سر همه ما زدند آب داخل قايق شد قايق به آب فرو رفت . هرثمه\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدر آب افتاد ما همه به آب افتاديم . يكى از ملاحين زلف هرثمه . را گرفت و او را نجات داد .\r\nاما امين كه چون غرق شد جامه خود را دريد و از تن كند ( شنا كنان ) بساحل رفت . مرا هم ( احمد بن سلام ) يكى از اتباع طاهر گرفت و نزد او برد و گفت : اين مرد يكى از كسانى كه در قايق بودند مىباشد . طاهر به من گفت : تو كيستى ؟ گفتم : احمد بن سلام عهده‌دار مظالم و مولاى امير المؤمنين هستم . گفت : دروغ مىگوئى . گفتم :\r\nراست مىگويم . پرسيد : مخلوع ( امين ) چه شد و كجا رفت ؟ گفتم : جامه خود را دريد و بكنار رود درآمد . طاهر سوار شد و مرا پياده همراه خود برد كسى را مأمور من كرد كه بند بر گردنم افكند و مرا مىكشيد چون نمىتوانستم بدوم طاهر گفت : او را بكش . او خواست مرا بكشد به او گفتم : مرا مكش كه ده هزار درهم به تو مىدهم او مرا بازداشت تا مبلغ را دريافت كند . مرا بيك خانه برد كه در آن خانه چند بوريا و دو بالش بود .\r\nپاسى از شب گذشت كه در را باز كردند و امين را آوردند او لخت و عريان بود ولى عمامه بر سر داشت و يك كهنه بر دوش . او را نزد من باز داشت كردند من آن حال را ديدم گريستم از من پرسيد تو كيستى . من خود را معرفى كردم . به من گفت : مرا در آغوش خود بگير . او را ببغل كشيدم . قلب او سخت مىزد و خفقان شديد عارض وى گرديد . به من گفت : اى احمد ! برادرم چه شد ؟ ( مقصود مأمون ) گفتم . او زنده است . گفت : خداوند بريد آنها ( حاشيه و ملازمين خود را گويد ) را زشت بدارد . آنها ادعا مىكردند كه او ( مأمون ) در گذشته ( امين را فريب مىدادند ) ميخواست عذر خواهى كند از جنگى كه با مأمون كرده و آن گفته شبيه پوزش بود . من گفتم : خدا وزراء ترا زشت بدارد . به من گفت : وضع را چگونه مىبينى ؟ آيا اينها مرا مىكشند يا بقول خود كه به من امان داده‌اند وفادار خواهند بود ؟ من گفتم : وفادار خواهند بود .\r\nآن كهنه پاره را به خود پيچيد ولى او را نمىپوشانيد ) من جامه آستردار خود را كندم و بر او افكندم . گفت : بگذار به حال خود باشم اين حال و وضع بتقدير خداوند است . هر چه داريم در اين وقت و حال ( از پلاس ) غنيمت و خوب خواهد بود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nما در آن حال بوديم كه ناگاه مردى وارد شد و به روى هر دوى ما نگاه كرد . تا خوب ما را شناخت . چون رفت من مىدانستم كه او محمد بن حميد طاهرى ( از اتباع و سالاران طاهر ) مىباشد . چون او را ديدم يقين كردم كه امين كشته خواهد شد .\r\nنيمه شب در گشوده شد . گروهى عجم ( ايرانيان ) با شمشيرهاى اخته بر ما هجوم آوردند .\r\nچون ( امين ) آنها را ديد برخاست و گفت : « انا للّه و انا اليه راجعون » . به خدا جان من در راه خداوند رفت . آيا كسى هست كه مرا يارى كند يا پناه بدهد . آيا كسى از ابناء ( فرزندان ايرانى كه خلافت بنى العباس را مستقر كردند ) هست كه مرا حمايت كند ؟ مهاجمين آمدند تا بر در خانه ( بازداشت گاه ) ايستادند يكى به ديگرى مىگفتند : تو اول پيش برو . يك ديگر پيش مىانداختند . امين يك بالشى گرفت و آن را سپر كرد و گفت : واى بر شما . من پسر عم پيغمبر هستم . من فرزند هارون و برادر مأمون هستم اللّه اللّه خون مرا مريزيد . يكى از آنها پيش آمد و با شمشير بر سر او زد .\r\nامين بالش را سپر كرد و خواست شمشير را از دست ضارب بگيرد ضارب فرياد زد مرا كشت مرا كشت . جماعتى رسيدند . يكى از آنها نوك شمشير را به پهلوى او فرو برد .\r\nسپس بر او سوار شدند و سرش را بريدند و نزد طاهر بردند . تن بى سر او را گذاشتند و رفتند . سحرگاه تن او را در يك جوال گذاشتند و بردند . سرش را از قفا بريدند .\r\nطاهر سر امين را بر يك برج نصب كرد اهالى بغداد براى ديدن سر بريده امين از خانه‌هاى خود بيرون رفتند و آن را ديدند . طاهر هم مىگفت : اين سر محمد مخلوع است . چون او كشته شد سپاهيان بغداد و حتى سپاهيان طاهر بر قتل او پشيمان شدند زيرا از او مال بسيار مىگرفتند .\r\nطاهر هم سر بريده امين را با پسر عم خود محمد بن حسين بن مصعب با مژده فتح و ظفر فرستاد ( مؤلف اشتباه كرده زيرا حسين بن مصعب پدر خود طاهر بوده . در اينجا طبرى شرح مفصلى نوشته از جمله سخن طاهريان كه به فارسى بوده و آن عبارت\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاز كلمه « پسر زبيده » است ولى مؤلف فقط به كلمه عجم اكتفا كرده است . چون ايرانيان مادر مأمون را كه مراجل بود از خود مىدانستند امين را پسر زبيده مىگفتند . بكش بكش هم آمده كه ايرانيان بطاهر مىگفتند او را بكش و واقعه حسين بن على بن عيسى را تكرار و تجديد مكن كه امين را زنده گذاشت و او دوباره خليفه شد و خود حسين را كشت ) .\r\nچون سر بريده رسيد ذو الرياستين ( فضل بن سهل وزير ) آن را در يك سپر نهاد و نزد مامون برد مامون سر را ديد و بر زمين افتاد و سجده شكر كرد .\r\nبر دو عصاى ( پيغمبر ) و خاتم خلافت را هم فرستاد .\r\nچون اهالى بغداد شنيدند كه طاهر غلام خود قريش را مامور قتل امين كرده بود يكى از مشايخ ( روحانى ) گفت : سبحان اللّه روايت شده كه قريش او را ميكشد ما تصور كرديم مقصود قبيله قريش است اكنون معلوم مىشود كه قريش نام شخص است ( افسانه غير قابل تصديق ) .\r\nچون امين كشته شد منادى ندا داد كه تمام مردم در امان هستند . مردم همه آسوده شدند .\r\nطاهر روز جمعه داخل شهر بغداد شد . نماز خواند و بر منبر رفت و بنام مامون خطبه خواند و امين را دشنام داد . بمعتصم هم نامه نوشت . گفته شد : به فرزند مهدى چنين نامه نوشت كه : براى من ناگوار است كه بيكى از افراد خاندان خلافت نامه بنويسم و او را بعنوان امير خطاب نكنم ولى چون شنيده بودم كه تو هوا خواه امين بوده و هستى اگر چنين باشد كه آنچه براى تو نوشتم زايد بر استحقاق تو مىباشد ( تا چه رسد بعنوان امير ) و اگر غير ازين باشد كه بر تو درود باد رحمت و بركت خداوند هم شامل حال تو خواهد بود .\r\nچون امين كشته شد ابراهيم بن مهدى در مرثيه او گفت :\r\n عوجا بمغنى الطلل الداثر * بالخلد ذات الصخر و الاجر\r\nو المر مر المسنون يطلى به * و الباب باب الذهب الناضر \r\n\r\n","description":"","footnote":"","page_name":" 229 ","page_number":229},
  {"content":"\r\n\r\n عوجا بها فاستيقنا عندها * على يقين قدرة القادر\r\nو ابلغا عنى مقالا * الى المولى على المامور و الامر\r\nقولا له يا ابن ابى الناصر * طهر بلاد اللّه من طاهر\r\nلم يكفه ان حز أوداجه * ذبح الهدايا بمدى الجازر\r\nحتى اتى يسحب أوداجه * فى شطن هذا مدى السائر\r\nقد برد الموت على جنبه * فطرفه منكسر الناظر \r\nيعنى برويد ( اى دو يار ) بويرانه مندرس خلد ( كاخ معروف خلد ) كه با سنگ و آجر بنا شده . مرمر تراشيده روپوش آن و در زرين زيبا در آن كاخ است . برويد اى دو يار و يقين كنيد كه قدرت قادر ( خداوند ) در كار است .\r\nاز من اين گفته را بمولاى مامور و امير ابلاغ كنيد و بگوييد اى فرزند ابو ناصر ( در طبرى يا ابن ولى الهدى كه بايد اصح باشد ) بلاد خداوند را از طاهر پاك كن .\r\nاو به اين اكتفا نكرد كه رگهاى گردنش را بريد آن هم با كارد قصاب بلكه ( بجاى اوداج در طبرى اوصال آمده و حتى اصح از روايت ابن الاثير است ) تن او را در جوال نهاد و كشيد ( پامال عابرين كرد و باز در طبرى چنين آمده : فى شطن يغنى مدى الشابر .\r\nمرگ پيكر او را سرد كرد . چشم او نيم باز و نظرش شكسته است .\r\nچون مأمون آن اشعار را شنيد خشمگين گرديد .\r\n\r\nبيان صفت امين و عمر و مدت خلافت او\r\nگفته شد : محمد روز پنجشنبه نوزدهم جمادى الاولى سنه صد و نود و سه بخلافت رسيد و در شب يك شنبه بيست و چهارم محرم سنه صد و نود و هشت كشته شد .\r\nكنيه او ابو موسى گفته شده ابو عبد اللّه او فرزند رشيد هارون ( هارون الرشيد ) ابن ابى عبد اللّه مهدى بن ابى جعفر منصور كه مادرش زبيده دختر جعفر بزرگترين\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاولاد منصور بود . مدت خلافت او چهار سال و هشت ماه و پنج روز بود .\r\nگفته شد خلافت او نيمه اول جمادى الثانية و سن او بيست و هشت سال ( انزع وسط سر او مو نداشت ) . چشم او ريز و قدش بلند و سينه او پهن و پشت او عريض و زيبارو و قوى هيكل بود در رصافه ( قسمت اعظم شهر بغداد و در جانب شرقى واقع شده ) متولد شد .\r\nچون خبر قتل او بمامون رسيد بسالاران و بزرگان و فرماندهان لشكر اجازه حضور داد . فضل بن سهل هم نامه فتح را خواند . حضار تهنيت گفته و دعا كردند و رفتند .\r\nمامون بطاهر و هرثمه نامه نوشت كه مؤتمن ( وليعهد سيم ) را از ولايت‌عهد خلع كنند . هر دو در ماه ربيع الاول او را از ولايت‌عهد خلع كردند .\r\nشعراء در رثاء يا هجو امين بسيار شعر گفتند كه ما اغلب اشعار را ترك كرديم زيرا خارج از گنجايش تاريخ است . يكى از گويندگان حسين بن ضحاك كه نديم امين بود او معتقد بود كه امين زنده است و بر خواهد گشت . قتل او را باور نميكرد .\r\nاز جمله اشعار او اين است :\r\n يا خير اسرته و ان زعموا * انى عليك لمثبت اسف\r\nاللّه يعلم ان لى كبدا * حرى عليك و مقلة تكف\r\nو لئن شجيت لما رزئت به * انى لا ضمر فوق ما اصف\r\nهلا بقيت لسد فاقتنا * ابدا و كان لغيرك التلف\r\nفلقد خلفت خلائفا بلغوا * او ليس يعوز بعدك الخلف\r\nلا يأت رهط لك بعد هولهم * انى لرهطك بعدها شنف\r\nهتكوا لحرمتك التى هتكت * حرم الرسول و دونها السجف\r\nو نبت اقاربك التى خذلت * و جميعها بالذل معترف\r\nتركوا حريم ابيهم نفلا * و المحصنات صوارخ هتف\r\nابدت مخلخلها على دهش * أبكارهن ورثت النصف \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n سلبت معاجرهن و اختلست * ذات النقاب و نوزع الشف\r\nفكانهن خلال منتهب * در تكشف دونه الصدف\r\nسلك تخوف لطمه قدر * نوهى فصرف الدهر مختلف\r\nهيهات بعدك ان يدوم لنا * عزوان يبقى لنا شرف\r\nأ فبعد عهد اللّه تقتله * و القتل بعد امانه سرف\r\nفستعرفون غدا بعاقبة * عز الإله فاوردوا وقفوا\r\nيا من يخون نومه ارقا * هدت الشجون و قلبه لهف\r\nقد كنت لى املا غنيت به * فمضى وحل محله الاسف\r\nمرج النظام و عاد منكرنا * عرفا و انكر بعده العرف\r\nو الشمل منتشر لفقدك * و الدنيا سدى و الباب منكشف \r\nيعنى : اى مردى كه بهترين افراد خاندان خويش است حتى اگر آنها ادعاى بهترى كنند باز تو بالاترى . من بر تو سخت متاسف و متاثر هستم ( بر فقدان تو ) .\r\nخدا مىداند كه من داراى جگر سوخته و ديده گريانم .\r\nاگر من اندوهناك و مصيبت زده باشم در باطن دردهاى ديگرى دارم كه بيش از آنچه به زبان آوردم .\r\nچرا تو براى بىنياز كردن ما جاويد نماندى و چرا ديگرى ( بجاى او ) نابود نشد .\r\nتو باقى مانده و خلف خلفاء گذشته بودى . بعد از تو خليفه مانند تو نخواهد آمد در حالى كه بوجود او نيازمند خواهيم بود .\r\nخاندان تو بعد از خوارى زنده نمانند من منتظر وقايع ديگر خانواده تو هستم عهد پيغمبر را بباد دادند و حال اينكه پرده داشت كه آن را دريدند .\r\nخويشان تو پراكنده و دور شدند همه بخوارى خود اعتراف مىكنند .\r\nحرمت پدر خود را نفله كردند . پردگيان حرم همه مويه كنان و زنان فرياد زنان مىباشند زنان پاى خود را مكشوف كرده‌اند .\r\nدوشيزگان مدهوش شدند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nروپوش و مقنعه آنها ربوده شده كشاكش براى رفع حجاب و ربودن نقاب و گوشواره آنها شده .\r\nآنها در حالى كه دچار غارت شده بودند مانند مرواريدى بودند كه از صدف بيرون كشيده شده .\r\nرشته‌هائى بودند كه قضا و قدر آنها را گسيخت . روزگار همواره در حال تغيير و انقلاب است .\r\nهرگز پس از تو عزت و شرف ما پايدار نخواهد ماند .\r\nآيا پس از اينكه به او عهد دادى كه عهد خدا باشد ( اى طاهر ) تو او را مىكشى ؟\r\nقتل بعد از امان دادن اسراف است .\r\nپس از اين عاقبت كار خود را خواهيد شناخت . خداوند بزرگ و عزيز است هان صبر و توقف كنيد .\r\nاى كسى كه بيدار و بىخوابى خواب را بر او حرام كرده ( خطاب بنفس خود ) اندوهها خاموش شد ولى قلب تو هنوز دچار اندوه است .\r\nتو ( اى امين ) براى من مايه اميد بودى اميد من رفت و بجاى آن تاسف و ملال آمد .\r\nنظم و آرامش ما مختل شده . منكر ( زشت ) معروف ( خوب ) شده و بالعكس معروف منكر گرديده .\r\nاجتماع ما مبذول به پريشانى شده بعد از تو دنيا دچار هرج و مرج گرديده و در دروازه باز شده ( براى جنايات ) .\r\nخزيمة بن حسن به زبان مادرش ( مادر امين ) زبيده مرثيه گفته كه زبيده به مامون خطاب كرده كنيه زبيده ام جعفر بود :\r\n لخير امام قام من خير عنصر * و افضل سام فوق اعواد منبر\r\nلوارث علم الاولين و فهمهم * و للملك المأمون من ام جعفر\r\nكتبت و عينى مستهل دموعيها * اليك ابن عمى من جفون و محجر\r\n\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n و قد مسنى ضر و ذل كابة * و ارق عينى يا ابن عمى تفكرى\r\nو همت لما لاقيت بعد مصابه * فامرى عظيم منكر جد منكر\r\nساشكو الذى لاقيته بعد فقده * اليك شكاة المستقيم المقتر\r\nو ارجو لما قد مر بى مذ فقدته * فانت لبثى خير رب مغير\r\nالى طاهر لا طهر اللّه طاهرا * فما طاهر فيما اتى بمطهر\r\nفاخرجنى مشكوفة الوجه حاسرا * و انهب اموالى و اخرب أدوري\r\nيعز على هارون ما قد لقيته * و ما مربى من ناقص الخلق اعور\r\nفان كان ما ابدى بامر امرته * صبرت لأمر من قدير مقدر\r\nتذكر امير المؤمنين قرابتى * فديتك من ذى حرمة متذكر \r\nيعنى : نامه يا پيغام من ببهترين امام كه از بهترين عنصر و نژاد است ، برترين كسى كه بر منبر قرار مىگيرد :\r\nاو وارث علم پيشينيان و پيوستگان اول و آخر و او پادشاه مامون است اين نامه از ام جعفر ( زبيده مادر امين مقتول ) فرستاده مىشود .\r\nمن در حالى اين نامه را مىنويسم كه اشك چشم من روان است . اى پسر عم من ( مامون فرزند هارون الرشيد كه هارون پسر عم زبيده است ) . اين اشك از پلك ديده روان است .\r\nزيان و آسيب به من رسيده . خوارى و اندوه هم . تفكر و حزن من مانع خواب من است .\r\nمن پس از مصيبت او ( امين ) سرگردان و بيابان گرد شدم ، كارم دشوار و مصيبت من بزرگ و موجب تعجب و انكار است .\r\nمن هر چه بر سرم آمده پيش تو شكايت مىكنم مانند يك شاكى خوار و حقير .\r\nمن براى جبران گذشته به تو اميدوارم كه تو براى حزن و شكايت من بهترين تغيير دهنده وضع من هستى .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nطاهر كه خداوند او را ( از گناه ) تطهير نكند مرتكب جرم شده . طاهر هرگز تطهير نخواهد شد .\r\nمرا با رسوائى و روى باز بيرون كشيد و اموال مرا بيغما داد و خانه‌ها و كاخهاى مرا ويران كرد .\r\nآنچه بسرم آمده براى هارون ناگوار است كه هر چه شده بدست اعور ( يك چشم كور ) ناقص الخلقه انجام گرفته است .\r\n( طاهر اعور بود كه گفته شده : « ذو يمينين و عين واحده » داراى دو دست راست و يك چشم است ) .\r\nاگر آنچه كرد بفرمان تو بود بايد بر تقدير خداوند صبر كرد .\r\nاى امير المؤمنين به ياد آر كه من خويش تو هستم . جانم فداى تو ياد - آورنده باد .\r\nچون مامون آن نوشته و اشعار را خواند گريست و گفت : من به خدا به خونخواهى و انتقام برادرم قيام خواهم كرد . خداوند قاتلين او را بكشد .\r\nحسين بن ضحاك در مرثيه سرائى امين افراط كرد و مامون را زشت گفت .\r\nبدين سبب مامون او را نمىپذيرفت و مدح او را قبول نكرد ولى پس از مدتى او را احضار نمود و پرسيد : آيا روزى كه برادرم كشته شد تو خود ديدى يك زن هاشمى كشته يا از او هتك حرمت شده باشد ؟ گفت . نه . گفت : پس چرا اين شعر را سرودى كه :\r\n و مما شجا قلبى و كفكف عبرتى * محارم من آل النبى استحلت\r\nو مهتوكة بالخلد عنها سجوفها * كعاب كقرن الشمس حين تبدت\r\nاذا خفرتها روعة من منازع * لها المرط عادت بالخشوع و رنت\r\nو سرب ظباء من ذؤباته هاشم * هتفن بدعوى خير حى و ميت\r\nاريد امنى اذا ما ذكرته * على كبد حرى و قلب مفتت\r\nفلا بات ليل الشامتين بغبطة * و لا بلغت آمالها ما تمنت \r\n\r\n","description":"","footnote":"","page_name":" 235 ","page_number":235},
  {"content":"\r\n\r\nيعنى : چيزى كه مرا محزون و اشكم را روان كرد اين است كه از خاندان پيغمبر هتك حرمت شده .\r\nدر خلد ( كاخ خلد ) بسى دوشيزه خورشيدوش پرده او برداشته و روى او نمايان شده .\r\nاگر يك دست با كشاكش نقاب وى را بردارد او سر فرود مىآرد و ناله مىكند يك گله آهو از نسل هاشم بر زنده و مرده مىگريستند .\r\nهر گاه آن واقعه را به ياد آرم دست بر جگر سوخته و قلب پاره پاره خود مىگذارم .\r\nكسانى كه از آن واقعه شماتت كرده و خرسند گشته هرگز شب را بآسايش و خواب بسر نبرند و بآرزوى خود نرسند .\r\nگفت : اى امير المؤمنين اندوه بر من چيره شد و حزن ناگهانى مرا دگرگون كرد . نعمت از من ربوده شده آن هم پس از اينكه مشمول عنايت و نعمت شده بودم . ناگزير لب بشكر گشودم . اگر تو مرا كيفر دهى كه مستوجب آن خواهم بود و كيفر تو به حق است و اگر عفو كنى كه آن هم از فضل و كرم تو خواهد بود .\r\nاشك از چشم مامون جارى شد و گفت : از تو عفو كردم و دستور دادم وظيفه ترا كما كان برقرار كنند . ( عين عبارت ادرار است كه وظيفه و مواجب باشد و مصطلحا عبارت زشت شده است .\r\nسعدى گويد : مرا در نظاميه ادرار بود ) .\r\nبعد از آن مامون از او راضى شد و مدح او را پذيرفت .\r\nاز جمله هجاء امين اين است :\r\n لم نبكيك لماذا للطرب * يا ابا موسى و ترويج اللعب\r\nو لترك الخمس فى اوقاتها * حرصا منك على ماء العنب\r\nو شنيف انا لا ابكى له * و على كوثر لا اخشى العطب\r\nلم تكن تعرف ما حد الرضا * لا و لا تعرف ما حد الغضب \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n لم تكن تصلح للملك و لم * تعطك الطاعة بالملك العرب\r\nفى عذاب و حصار مجهد * سدد الطرق فلا وجه الطلب\r\nزعموا انك حى حاشر * كل من قد قال هذا قد كذب\r\nليته قد قاله فى جده * من جميع ذاهب حيث ذهب\r\nاوجب الله علينا قتله * و اذا ما اوجب الامر وجب\r\nكان و الله علينا فتنه * غضب الله عليه و كتب \r\nيعنى براى چه بر تو بگريم ؟ براى طرب و رواج دادن و شايع كردن لهو و لعب اى ابا موسى ( كنيه امين ) .\r\nبراى ترك نماز پنجگانه كه بايد در وقت خود ادا شود كه بر آب انگور ( باده ) حريص بودى ( و براى همان نماز را ترك مىكردى ) من بر شنيف ( غلام و محبوب امين ) نمىگريم و بر مرگ كوثر ( غلام من بر محبوب ديگر كه گويند هنگامى كه خبر هجوم طاهر را به امين دادند سرگرم ماهى - گيرى و تفريح بود و چون آن خبر دهشت آور را شنيد تغيير حالت نداد و بمخبر گفت : واى بر تو كوثر دو ماهى گرفته و من چيزى صيد نكرده‌ام با همان بىباكى خلافت را از دست داد . )\r\nتو براى خشنودى يا خشم قائل به حد و اندازه نبودى . ( افراط و تفريط ميكردى و بيهوده خشم مىگرفتى يا راضى ميشد ) .\r\nتو در خور كشور نبودى و ملت عرب هم باطاعت تو تن نمىداد .\r\nبراى چه بر تو زارى كنيم ؟ آيا براى اينكه ما را دچار منجنيق و بسلب و نهب مبتلا و گرفتار كردى ما بسبب تو دچار رنج و محاصره طاقت فرسا شده كه تمام راهها را به روى ما بسته بود و قادر بر طلب چيزى نبوديم ادعا مىكنند كه تو زنده هستى و ميخواهى لشكر جمع كنى هر كه اين ادعا را كرده دروغ گفته است اى كاش هر كه اين ادعا را كرده از روى وجد و شعف مىكرد كه چيز رفته را بازگرداند . خداوند قتل او ( امين ) را بر ما واجب كرده هر چه را خدا واجب\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nكرده انجام مىگيرد به خدا سوگند وجود او براى ما فتنه و شر بود خداوند بر او غضب كند .\r\nچيزهاى ديگرى هم درباره او گفته شده كه ما براى پرهيز از تفصيل و دراز كردن سخن از نقل آنها خوددارى ميكنيم .\r\n\r\nبيان بعضى از رفتار و سيره امين\r\nچون امين بخلافت رسيد و مامون به او نامه نوشت و بيعت كرد او ( با فراغت ) أخته‌ها ( خواجه‌ها اصطلاح است و خواجه بمعنى آقا مىباشد ولى مصطلح شده براى غلام اخته ) را جمع و در گرامى داشتن و مقرب نمودن آنها و پيوستگان آنها افراط كرد و با آنها در خلوت مىنشست و شب و روز وقت خود را بخوشگذرانى و همنشينى آنان مىگذرانيد . با آنها مىخورد و مىنوشيد و امر و نهى و كارهاى ديگر را به آنها واگذار نمود . آنها را جراديه نام نهاد و براى همه وظيفه مقرر كرد همچنين حبشيان كه آنها را غرابيه ناميد ( غراب - كلاغ است و چون آنها سيه چهره بودند غرابيه ناميد ) .\r\nامين از بانوان و كنيزان و نوع زنان دورى نمود . بدين سبب او متهم شد ( او مرد پسند بود ) و در اين باره اشعار بسيار گفته شد كه بعضى از آنها اين است .\r\n الا يا ايها المثوى بطوس * غريبا ما تفادى بالنفوس\r\nلقد ابقيت للخصيان بعلا * يحمل منهم شوم البسوس\r\nفاما نوفل فالشان فيه * و فى بدر فيا لك من جليس\r\nو ما للمعصمى شيء لديه * اذا ذكروا بذى سهيم خسيس\r\nو ما حسن الصغير اخس حالا * لديه عنه مخترق الكوس\r\nلهم من عمره شطر و شطر * يعاتر فيه شرب الخندريس\r\nو ما للغانيات لديه حظ * سوى التقطيب و الوجه العبوس \r\n\r\n","description":"","footnote":"","page_name":" 238 ","page_number":238},
  {"content":"\r\n\r\n اذا كان الرئيس كذا سقيما * فكيف صلاحنا بعد الرئيس\r\nفلو علم المقيم بدار طوس * لعز على المقيم بدار طوس \r\nيعنى الا اى كسى كه در خاك طوس غنوده . ( هارون الرشيد ) در حالى كه غريب باشد و كسى نيست كه جان خود را فداى او كند .\r\nتو براى اخته‌ها يك شوهر باقى گذاشتى كه از آنها شوم و زشتى بسوس را تحمل كند .\r\n( بسوس نام شترى بود كه كليب امير عرب آن را كشت و كشتن آن شتر باعث جنگ ميان دو قبيله بكر و تغلب گرديد و تا چهل سال طول كشيد كه بسوس شوم شده بود و مثل گرديد ) .\r\nاما نوفل ( غلام امرد مخصوص امين ) كه داراى شان است و شان او مانند شان بدر است ( امرد ديگر ) و هر دو همنشين بودند .\r\nمعتصمى هم كمتر از آن دو نصيبى ندارد . اگر نام آنها برده شود او نسبت به آنها فرومايه نيست حس صغير هم نسبت به آنها كمتر نيست . خصوصا هنگام باده‌گسارى و گرفتن جامها . آنها از عمر و زندگانى امين قسمتى دارند و قسمت ديگر از عمر او براى باده‌گسارى مىباشد . ( خندريس نام باده است ) .\r\nبانوان زيبا نزد او قرب و نصيبى ندارند . او در قبال زنان روترش مىكند .\r\nاگر رئيس چنين عليل و بدكار باشد ما چگونه بصلاح بپردازيم و حال اينكه رئيس ما چنين ( فاسد و زشت كار باشد ) اگر آن كسى كه در خاك طوس مقيم باشد بداند ( چه بر سر ما آمده ) براى او كه مقيم طوس است ناگوار و ملال‌انگيز خواهد بود .\r\nامين پس از آن به تمام شهرستانها فرستاد كه مطربين را جمع و نزد او روانه كنند . او براى آنها حقوق و مواجب مقرر و مقرب نمود . امين از دو برادر و ساير افراد خاندان خود رو برگردانيد و آنها را نمىپذيرفت . آنها و سالاران و بزرگان و فرماندهان را خوار نمود و ناچيز شمرد .\r\nهر چه در بيت المال جواهر و كالاى نفيس و اشياء گرانبها بود بنديمان و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nهمنشينان و مطربين و اخته‌ها تقسيم كرد .\r\nدستور داد كاخها و نزهتگاهها و اماكن بازى براى عيش و نوش و طرب و لهو و لعب بسازند . پنج كشتى هم ساخت كه به شكل شير و فيل و عقاب و اسب و مار باشد و براى ساختن آنها مخارج گزاف بذل نمود ابو نواس درباره آنها چنين گفت :\r\n سخر اللّه للامين مطايا * لم تسخر لصاحب المحراب\r\nفاذا ما ركابه سار برا * سار فى البحر راكبا ليث غاب\r\nعجب الناس اذ راوك على صورة * ليث تمر مر السحاب\r\nسبحوا اذ راوك سرت عليه * كيف لو ابصروك فوق العقاب\r\nتسبق الطير فى السماء إذا ما * استعجلوها بجيئة و ذهاب \r\nيعنى : خداوند براى امين مركبهائى تسخير كرده كه براى صاحب محراب ( پيغمبر ) تسخير نشده بود .\r\nاگر موكب او در صحرا برود او در آب سوار شير پيشه مىشود و مىرود .\r\nمردم تعجب مىكنند كه تو سوار مركبى به صورت شير مىشوى و مانند ابر مىگذرى .\r\nآنها ( از فرط تعجب ) تسبيح مىكنند ( سبحان اللّه مىگويند ) كه ترا سوار هيكل شير مىبينند آنها چگونه خواهند بود و چه خواهند گفت اگر ترا سوار عقاب ببينند ؟\r\nآن عقاب داراى چنگال و منقار و دو بال است دريا را مىنوردد و از لجه‌ها يكى بعد از ديگرى مىگذرد .\r\nاز پرنده‌ها در مسابقه پيش مىافتد اگر بخواهند شتاب كنند خواه در آمدن و خواه در رفتن .\r\n( در شعر بجاى جيئه كه بمعنى آمدن است حيه بمعنى مار آمده و چون يكى از كشتىها به صورت مار ساخته شده ناقل اشتباه كرده كه ما صحيح را نقل نموديم و از كلمه ذهاب كاملا واضح است كه هر دو آمد و رفت باشد ) .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nكوثر گويد : امين دستور داد كه در قصر خلد بر يك سده بساطى گسترده و بزمى ساخته شود . فرشى كه به صورت يك چمن و گلشن بود گسترده شد . نهالى و بالش و انواع وسايل آسايش فراهم و ظروف زرين و سيمين و آلات و اسباب جواهر نشان آماده شد و به كار رفت . سرپرست كنيزان مهوشى را فرمان داد كه صد كنيز زيبا انتخاب كند و ده ده نزد او ببرد كه آن كنيزان نوازنده عود باشند و يك نواخت و بيك آهنگ بنوازند و بخوانند ، ده نوازنده اول نزد او رفتند و اين بيت شعر را خواندند :\r\n هم قتلوه كى يكونوا مكانه * كما غدرت يوما بكسرى مرازبه \r\nيعنى : آنها او را كشتند كه جاىگزين او باشند چنان كه مرزبانان كسرى را از روى خيانت كشتند .\r\nامين از شنيدن آن بيت آشفت و آن ده زن مطرب را دشنام داد و طرد كرد فرمود تا ده مطرب ديگر را حاضر كند آنها حاضر شدند و اين بيت را خواندند :\r\n من كان مسرورا بمقتل مالك * فليات نسوتنا بوجه نهار \r\nيعنى : هر كه از كشتن مالك ( نام شخص ) خرسند باشد با روى سفيد نزد زنان ما حاضر شود . امين باز آنها را طرد كرد و ناسزا گفت و مدتى متحير و متفكر شد و باز دستور داد ده زن نوازنده ديگر حاضر شوند آنها حاضر شدند و اين بيت را خواندند :\r\n كليب لعمرى كان اكثر ناصرا * و ايسر حزما منك ضرج بالدم \r\nيعنى : كليب ( همان امير عربى كه به او اشاره كرديم ) بجان خود قسم بيشتر از تو يار داشت و او از حيث خرد بهتر از تو بود با وجود اين به خون آغشته شد .\r\nامين از بزم خود برخاست و دستور داد كه همه چيز را برچينند زيرا گفته مطربين را بفال بد و شوم تلقى كرد .\r\n( ممكن است اين داستان مجعول باشد و گر نه چگونه هر سه دسته مطرب فقط شعر قتل و شوم را بخوانند و حال اينكه خليفه براى طرب نشسته و آن اشعار اثرى از آثار طرب و فرح نداشته باشد .\r\nچنان كه روايت ابراهيم عم خليفه كه چندى پيش گذشت جعل شده كه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاگر همه چيز آن راست باشد مسلما صداى هاتف دروغ است ) .\r\nنام محمد امين نزد فضل بن سهل ( وزير مأمون ) در خراسان برده شده فضل گفت : چگونه ريختن خون او روا نباشد و حال اينكه شاعر او در بزم او علنا اين بيت را خوانده است :\r\n الا فاسقنى خمرا و قل لى هى الخمر * و لا تسقنى سرا فقد امكن الجهر \r\nيعنى : به من باده بده اى ساقى و بگو كه آن باده است . در پنهانى به من مده كه آشكارا ميسر شده است ( گوينده ابو نواس است و گويند در ذكر نام شراب دو لذت بوده كه يكى نوشيدن و يكى ذكر نام آن است كه تصريح بدان شده است و از حرام بودن آن پرهيز نميشود ) .\r\nچون امين بر آن داستان آگاه شد كه در محضر فضل جارى شده ( براى تبرئه خود ) ابو نواس را حبس كرد .\r\nما ( مؤلف كامل ) در شرح حال و سيره و رفتار او چيزى كه حاكى عدالت و خرد يا تجربه و نكوكارى باشد نيافته‌ايم كه آن را نقل كنيم .\r\n\r\nبيان شورش سپاه ضد طاهر\r\nدر آن سال پنج روز پس از قتل امين سپاه طاهر بر او شوريد . علت اين بود كه سپاهيان از او مال خواستند و او چيزى در دست نداشت . بتنگ آمد و گمان كرد كه اهالى بغداد و پيرامون آن با شورشيان همدست و هم پيمان شده‌اند كه او را نابود كنند و حال اينكه مردم بغداد و اهالى محل در آن شورش دستى نداشتند . طاهر تاب پايدارى نياورد ناگزير به محل « عقرقوف » پناه برد . شورشيان هم هر چه داشت بيغما بردند . طاهر پس از كشتن امين دستور داده بود كه دروازه‌هاى شهر را مراقبت كنند . زبيده مادر امين و دو فرزند امين موسى و عبد الله را در يك قايق به محل « هيمينيا » در « زاب » اعلى تبعيد كرد . بعد از آن دستور داد موسى و عبد اللّه\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدو فرزند امين را بخراسان نزد عم آنها ببرند . چون سپاهيان ضد او قيام و عصيان نمودند موسى را بخلافت برگزيدند و شعار دادند و گفتند : « اى موسى اى منصور » ( موسى پيروز است ) مردم صلاح در اين دانستند كه موسى و عبد اللّه را نزد مأمون روانه كند .\r\nچون طاهر گريخت و « بعقرقوف » پناه برد گروهى از سالاران و فرماندهان متابعت كرده به او ملحق شدند او هم عده خود را آراست و تصميم گرفت با متمردين سپاه و اهالى بغداد جنگ كند . چون فرماندهان متمرد و اهالى بغداد بر تصميم او آگاه شدند نزد او رفتند و عذر خواهى كردند و گفتند : اوباش و بىخردان با اوباش قيام كردند از او درخواست عفو نمودند طاهر از آنها عفو كرد و گفت : قصد داشتم شمشير را به كار ببرم و همه را از دم شمشير بگذرانم . به خدا قسم اگر تكرار كنيد من همه شما را به آنچه را كه نمىپسنديد دچار خواهم كرد . آنها از آن سخن سخت شكسته و ناتوان شدند . آنگاه دستور داد حقوق چهار ماه را به آنها بدهند .\r\nگروهى از پيران و بزرگان و روحانيون شهر بغداد هم نزد او رفتند . در ميان آنها ابو شيخ بن عميره اسدى بود آنها براى او سوگند ياد كردند كه اهالى بغداد و محلات اطراف شهر هرگز در آن شورش دخالت نداشتند و پس از اين هم هرگز كسى قيام نخواهد كرد . ابناء ( فرزندان ايرانى ) هم در آن جنبش و اغتشاش شركت نكردند و نيز تعهد و ضمانت كردند كه بعد از آن هم كسى نخواهد شوريد .\r\nطاهر از آنها عفو كرد و جنگ و ستيز و شورش و فتنه خاموش شد . مردم در شرق و غرب مطيع مأمون شدند و بخلافت او تن دادند .\r\n( عميره ) بفتح عين و كسر ميم است\r\n\r\nبيان مخالفت نصر بن سيار بن شبث عقيلى با مامون\r\nدر آن سال نصر بن سيار ( غير از نصر مشهور كه در زمان قبل بود ) بن شبث عقيلى آغاز تمرد و مخالفت با مأمون نمود .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنصر از بنى عقيل و ساكن محل « كيسوم » در پيرامون حلب بود . او با امين بيعت كرده و هوا خواه او بود . چون امين كشته شد نصر غضب كرد و بر اطراف بلاد خود غالب و مسلط گرديد « سميساط » را هم گرفت . عدهء از قبايل عرب و اهل طمع گرد او تجمع كردند . چون نيرومند شد از رود فرات گذشت و قسمت شرقى را گرفت و با خود گفت مىتوان سراسر آن ناحيه را تملك كرد . چون مردم پيشرفت كار او را ديدند به او گرويدند و بر عده لشكر و اتباع او افزوده شد كه ما بخواست خداوند در آينده بشرح آن خواهيم پرداخت .\r\n( شبث ) بفتح شين نقطه دار و باء يك نقطه و ثاء سه نقطه است .\r\n\r\nبيان ايالت حسن بن سهل در عراق و بلاد ديگر\r\nدر آن سال مأمون حسن بن سهل برادر فضل ( ذو الرياستين ) را بر بلاد كوهستان كرمانشاهان - زاگروس ) و هر چه طاهر گشوده بود تا عراق و فارس و اهواز و حجاز و يمن امير كرد . بطاهر هم نوشت كه ممالك مفتوحه را به او واگذار كند .\r\nحسن هم على بن ابى طاهر سعيد را پيشاپيش فرستاد و طاهر از دادن خراج تعلل نمود تا آنكه تمام مواجب سپاه را پرداخت آنگاه بلاد را به او واگذار كرد .\r\nحسن هم در سنه صد و نود و نه وارد شد و عمال و حكام را بنقاط مختلفه فرستاد . بطاهر هم فرمان داد كه به محل « رقه » لشكر بكشد و با نصر بن سيار بن شبث جنگ كند ايالت موصل را هم به او واگذار كرد . همچنين جزيره و شام و بلاد مغرب .\r\nطاهر براى جنگ نصر لشكر كشيد و در نواحى « كيسوم » مقابله و مقاتله رخ داد . نصر سخت دليرى كرد و امتحان خوب داد و در جنگ غالب شد و طاهر سپاه خود را عقب كشيد و به محل « رقه » بازگشت مانند يك مغلوب شكست خورده و از ميدان گريخته . طاهر ديگر همى نداشت مگر بلادى را كه در دست داشت از تجاوز عدو حفظ كند .\r\nمأمون بهرثمه نوشت كه بخراسان باز گردد .\r\nعباس بن موسى بن عيسى بن موسى بن محمد امير الحاج شده بود .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان واقعه ربض در قرطبه\r\nدر آن سال واقعه معروف بواقعه « ربض » در قرطبه ( اسيانى ) رخ داد . علت اين بود كه حكم بن هشام مالك آن ديار سرگرم شكار و عيش و نوش و خوشگذرانى بود . او پيش از آن گروهى از اعيان قرطبه را كشته بود . مردم شهر از او بستوه آمده سپاهيان او را آزار مىدادند اعتراض و بدخواهى مردم به جائى رسيد كه هنگام نماز منادى آنها ندا مىداد اى مخمور وقت نماز است ( مقصود حكم كه امير باشد ) .\r\nبعضى هم گستاخى كرده اين كلمه را به شخص او گفتند و هنگامى كه او را مىديدند دست مىزدند ( و استهزا مىكردند ) . او هم تدارك كار خود را كرد شهر قرطبه را مستحكم نمود . ديوار و حصار و برج و باروى آن را ساخت و خندق گرداگرد آن كند . سواران را گرداگرد خود جمع نمود و عده بسيارى غلام ( جنگى ) خريد و گروهى را با اسلحه براى نگهبانى كاخ خود گماشت اهالى قرطبه يقين كردند كه او قصد انتقام دارد بر كينه خود افزودند . او ماليات و عوارض سالانه را بدون شمار دريافت كرد و آنها بستوه آمدند . پس از آن ده تن از رؤساء اوباش را گرفت و بدار آويخت . مردم شوريدند و اهالى شهر و پيرامون آن آماده كارزار شدند . ناگاه غلامى كه شمشير خود را بصيقل داده بود و صيقل در پرداخت آن تعلل مىكرد شمشير را از او گرفت و با همان شمشير او را نواخت تا او را كشت و آن در ماه رمضان سال جارى بود . اهالى ربض ( كه واقعه آنها بدان نام مشهور شد ) شوريدند و مسلح شدند . سپاهيان و بنى اميه و غلامان هم در كاخ جمع شدند . حكم هم اسب و سلاح داد و سپاه خود را دسته دسته مرتب و آماده كارزار نمود . جنگ رخ داد و اهالى ربض پيروز شده كاخ را محاصره كردند . حكم خود فرود آمد و سلاح برداشت و بر اسب سوار شد و سپاهيان را بجنگ وادار و دليرى كرد غلامان پيشاپيش\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبنبرد كوشيدند حكم به فرزند عم خود فرمان داد كه حصار را بشكافد و با عده سوار بيرون رود و بدشمن از پشت سر حمله كند . او هم حمله كرد و در محل ربض آتش افروخت مردم منهزم شدند و كشتارى عظيم واقع شد . عده سيصد تن از بزرگان و اعيان آنها را گرفت و وارونه بدار آويخت . مدت سه روز در شهر كشت و گرفت و ربود و ويران كرد .\r\nپس از آن حكم با عبد الكريم بن عبد الواحد بن عبد المغيث كه كسى مانندش نزد او مقرب نبود مشورت كرد او گفت : بايد عفو كنى ولى ديگرى رأى بكشتن بقيه داد . او عقيده عبد الكريم را پسنديد و به كار برد . دستور داد منادى او ندا دهد كه هر كه از اهالى ربض در محل خود بماند كشته خواهد شد و سه روز مهلت داد هر كه زنده مانده بود از محل « ربض » خارج شد چه پياده و چه سواره بر هر - چارپائى كه يافتند سوار شدند و رفتند . زن و فرزند و اموال سبك و گرانبها را با خود حمل نمودند ولى در عرض راه سپاهيان و اوباش كمين شدند و اموال آنها را ربودند و هر كه خوددارى مىكرد مىكشتند . چون سه روز گذشت حكم فرمان امان داد و از قتل و غارت و ربودن زنان خوددارى كرد و زنان را يك جا جمع و ربض كهنه را ويران كرد .\r\nدر آن هنگام بزيع غلام اميه فرزند امير عبد الرحمن بن معاوية بن هشام در زندان بود زنجير و قيد بپاداشت از زندان‌بان درخواست كرد كه او را آزاد كند كه بجنگ شورشيان برود و بازگردد . زندان بان بر او عهد و ميثاق گرفت كه اگر زنده بماند بازگردد او هم از زندان بميدان رفت و دليرى كرد و پس از پيروزى بازگشت . حكم آگاه شد او را آزاد كرد . و در حق وى احسان نمود .\r\nبعضى از مؤرخين تاريخ اين واقعه را در سنه دويست و دو وارد كرده است .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nبيان واقعه موصل كه بواقعهء ميدان معروف شده است\r\nدر آن سال واقعه ميدان در موصل ميان يمانيها و نزاريها رخ داد .\r\nسبب آن اين بود كه عثمان بن نعيم برجمى به محل « ديار مضر » رفت و از قبيله ازد و يمانىها شكايت كرد و گفت : آنها ما را خوار و حق ما را پامال مىكنند . عدهء قريب بيست هزار مرد جنگى با او تجهيز شده بموصل رفتند . على بن حسن همدانى ( همدان قبيله ) كه موصل را در دست داشت نمايندهء نزد آنها فرستاد و علت لشكر كشى را پرسيد . آنها علت را گفتند و او تعهد كرد كه پس از آن آنها را خشنود خواهد نمود ولى عثمان نپذيرفت على با عده چهار هزار تن از شهر خارج و آماده جنگ شد . مقابله رخ داد و نبردى سخت واقع شد نزاريها مغلوب شدند و گريختند و على هر كه را يافت به خون كشيد و خود به شهر بازگشت .\r\n\r\nبيان حوادث\r\nدر آن سال حسن هرشى با گروهى از اوباش و عده بسيارى از اعراب قيام و براى خلافت رضا از آل محمد دعوت كرد ( رضا از آل محمد شخص غير معين كه پس از پيروزى بانتخاب او راضى خواهند شد به شرط اينكه از خاندان محمد باشد و اين عقيده شيعيان آل محمد بود ) . هرشى برود نيل رسيد و باج و خراج گرفت و اموال مردم ده‌نشين را بيغما برد . ( رود نيل در عراق ) در آن سال سفيان بن عيينه هلالى ( يكى از بزرگترين علماء و فقهاء اسلام بود ) در مكه وفات يافت او در سنه صد و نه متولد شده بود و در سن شصت و سه درگذشت .\r\nيحيى بن سعيد قطان هم در ماه صفر درگذشت او در سنه صد و بيست متولد شده بود .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nسنه صد و نود و نه\r\n\r\nبيان ظهور ابن طباطباى علوى\r\nدر آن سال ابو عبد اللّه محمد بن اسماعيل بن ابراهيم بن حسن بن حسن بن على بن ابى طالب ( جد اعلاى شهبانو فرح ديبا ملكه ايران كه ديبا اصل كلمه ديباج است به اين معنى ديباج معرب ديبا باشد و ابراهيم ديباج اصغر بود كه ديباج اكبر برادرش محمد بن عبد اللّه بن عمرو بن عثمان بن عفان بود . اول انتساب خاندان فرح بطباطبائى بود بعد ديبا را برگزيدند ) . عليه السلام ( مؤلف بعقيدهء شيعيان عمل كرده كه اهل سنت رضى اللّه عنه يا كرم اللّه وجهه گويند و سلام از مختصات شيعيان است ) او در تاريخ جمادى الاخره در كوفه قيام و براى رضا از آل محمد دعوت نمود كه خليفه از نسل پيغمبر برگزيده و به حكم قرآن و سنت پيغمبر عمل شود .\r\nاو ابن طباطبا معروف بود . سپهسالار او ابو السرايا سرى بن منصور كه عهده‌دار جنگ بود . او مىگفت كه من از اولاد هانى بن قبيصة بن هانى بن مسعود شيبانى هستم .\r\nعلت قيام و ظهور او اين بود كه چون مأمون طاهر را از ايالت خود بر كنار كرد و آنچه را كه او فتح كرده بود از دست او خارج نمود و حسن بن سهل را بجاى طاهر بر رأس كار قرار داد و فضل بن سهل بر مأمون مسلط شده و او را در يك قصر نشانده و مانع ملاقات او شده بود كه حتى افراد خانواده و فرماندهان و سالاران را ملاقات نمىكرد و خود مستبد و خود سر و فاعل ما يشاء شده بود بنى هاشم خشمگين و بر حسن بن سهل گستاخ شده بودند در هر شهرى فتنه برخاست كه ابن طباطبا نخستين كسى بود كه در كوفه خروج و قيام نمود .\r\nگفته شد علت پيوستن ابو السرايا بابن طباطبا اين بود كه ابو السرايا چهارپا دار بود كه خر بكرايه مىداد اندك اندك نيرو و مايه يافت عده گرد خود جمع\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nكرد مردى را از بنى تميم در جزيره كشت و مال او را ربود . او را پى كردند گريخت و پنهان شد و از رود فرات بجانب شام رفت . در آنجا به راه زنى مشغول شد بعد از آن بيزيد بن مزيد شيبانى در ارمنستان پيوست سى سوار همراه داشت كه يزيد به او رتبه فرماندهى و سالارى داد و او با يزيد بجنگ خرميان كمر بست . از خرميان كشت و سخت زيان رسانيد و غلام يزيد را كه نزد آنها اسير بود آزاد كرد . پس از عزل والى ارمنستان باحمد بن مزيد پيوست . احمد هم او را بفرماندهى مقدمه لشكر براى جنگ هرثمه فرستاد كه فتنه ميان امين و مأمون برخاسته بود . ابو السرايا بدليرى مشهور شده بود هرثمه به او نوشت و وعده نيكى داد او بهرثمه ملحق شد و اعراب جزيره هم به او پيوستند او هم از هرثمه مال گرفت و به آنها داد . عده اتباع او بالغ بر دو هزار سوار و پياده گرديد او را امير خواندند . پس از قتل امين هرثمه از مواجب او كاست و روزى اتباع او را هم كرد او اجازه سفر حج خواست و هرثمه به او اجازه داد بيست هزار درهم هم به او بخشيد او آن مال را ميان اتباع خود تقسيم نمود و خود راه حجاز را گرفت و به آنها گفت : شما يگان يگان و گروهاگروه دنبال من بيائيد و به من ملحق شويد . آنها هم بدنبالش رفتند تا عده دويست سوار شدند و به محل « عين التمر » ( نزديك كربلا شفاثا ) رفت در آنجا عامل آن محل را محاصره كرد هر چه مال داشت از او گرفت و باتباع خود داد و سير خود را ادامه داد . كه در عرض راه عامل ديگرى ديد خراج را بر سه استر حمل مىكرد مال را از او گرفت و رفت عدهء از لشكر هرثمه كه او را دنبال مىكردند به او رسيدند او با آنها نبرد كرد و آنها گريختند . بصحرا رفت و مال را ميان اتباع خود تقسيم كرد . لشكر او كه قبل از مسافرت متفرق شده بودند دسته دسته به او پيوسته لشكرى تشكيل دادند . او محل « دقوقا » را قصد كرد . در آنجا ابو ضرغامه عجلى با عده هفتصد سوار حكومت داشت . بجنگ او شتاب كرد ابو ضرغامه گريخت و بقلعه « دقوقا » پناه برد ابو السرايا هم او را محاصره نمود پس از آن به او امان داد و او بيرون رفت هر چه در آنجا بود نصيب او شد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز آنجا بانبار رفت كه حاكم انبار ابراهيم شروى مولاى منصور بود .\r\nابو السرايا ابراهيم را كشت و هر چه در آنجا بود ربود و رفت و هنگام در و بازگشت و حاصل را برداشت .\r\nپس از آن از بيابان گردى بستوه آمد شهر « رقه » را قصد كرد . در آنجا طوق بن مالك تغلبى با قبايل « قيسيه » جنگ مىكرد او را يارى نمود و مدت چهار ماه در آنجا زيست بدون اينكه به چيزى طمع كند يا پشيزى دريافت نمايد فقط از روى تعصب براى قبايل ربيعه ضد قبايل مضر . طوق غالب شد و قبايل قيس مطيع او شدند . ابو السرايا از او جدا شد و به شهر « رقه » رفت در آنجا محمد بن ابراهيم معروف بابن طباطبا او را ديد و از او بيعت گرفت به او گفت . تو از راه آب با كشتى بكوفه برو و من از طريق صحرا خواهم رفت كه هر دو در يك حين و حال بكوفه برسيم . هر دو رسيدند و ابو السرايا ، كاخ عباس بن موسى بن عيسى را گرفت و هر چه در آنجا بود ربود . مال و زر و زيور و گوهر بسيار كه گنجى عظيم بود بدست او رسيد كه بشمار نمىآمد . اهل كوفه با آنها بيعت كردند مردم از پيرامون كوفه گرد آنها تجمع نموده عهد و پيمان بستند .\r\nسليمان بن منصور از طرف حسن بن سهل والى كوفه بود . حسن او را توبيخ و ملامت كرد ( كه چرا نتوانست دفاع كند ) حسن براى جنگ آنها زهير بن مسيب ضبى را با ده هزار سوار و پياده سوى كوفه فرستاد . ابن طباطبا و ابو السرايا بجنگ او رفتند و در قريه شاهى مقابله رخ داد او منهزم شد لشكر گاه او را غارت كردند .\r\nاين واقعه در آخر جمادى الثانية رخ داد . روز اول ماه رجب محمد بن طباطبا با مرگ مفاجات وفات يافت ابو السرايا او را زهر داد و كشت . زيرا هنگامى كه اموال لشكر زهير را بغنيمت بردند محمد ابو السرايا را از ربودن آنها منع كرد . مردم هم مطيع محمد بودند ابو السرايا دانست كه با بودن محمد قدرتى نخواهد داشت بكشتن او شتاب كرد .\r\nبجاى محمد طفلى برگزيد كه محمد بن محمد بن زيد بن على بن الحسين\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبن على بن ابى طالب عليه السلام بود كه قدرت در دست ابو السرايا بود .\r\nزهير ( شكست خورده ) بكاخ ابن هبيرة رفت . حسن بن سهل عبدوس بن ابى خالد مروروذى را با چهار هزار سوار بجنگ ابو السرايا فرستاد . در روز هفدهم رجب در محل جامع مقابله رخ داد . ابو السرايا پيروز شد و عبدوس را كشت و يك تن از چهار هزار سوار نجات نيافت كه يا كشته يا گرفتار شدند .\r\nطالبيان ( فرزندان ابو طالب ) در سراسر بلاد سر بلند كردند . ابو السرايا هم سكه دينار و درهم زد و لشكرى سوى بصره فرستاد .\r\nواسط و اطراف آن را هم گرفت . ايالت بصره را بعباس بن محمد بن عيسى بن محمد جعفرى واگذار كرد . حسن بن حسن بن على بن حسين افطس را امير مكه نموده . موسم حج را هم به او واگذار كرد ( امير الحاج ) .\r\nايالت يمن را بابراهيم بن موسى بن جعفر و فارس را باسماعيل بن موسى بن جعفر و اهواز را بزيد بن موسى بن جعفر واگذار كرد . زيد به شهر بصره لشكر كشيد و شهر را گرفت و عباس بن محمد جعفرى را از آن شهر اخراج كرد و بصره را باهواز ضميمه كرد .\r\nابو السرايا محمد بن سليمان بن داود بن حسن بن حسن بن على را سوى مدائن فرستاد و دستور داد كه از طرف شرق بغداد را قصد كند او بمدائن رسيد و در آنجا لشكر زد و اقامت گزيد لشكرى هم سوى « دياله » فرستاد .\r\nدر واسط عبد اللّه بن سعيد حرشى از طرف حسن بن سهل والى بود . اتباع او گريختند و ببغداد پناه بردند .\r\nچون حسن بن سهل ديد كه اتباع او در قبال ابى السرايا پايدارى نمىكنند بهرثمه پيغام داد كه بجنگ ابو السرايا مبادرت كند ولى او بر حسن خشم گرفت و راه خراسان را پيمود ولى خواه و ناخواه برگشت و بكوفه رفت ( لشكر كشيد ) و آن در ماه شعبان بود .\r\nحسن بن سهل على بن سعيد را بواسط فرستاد ابو السرايا شنيد . خود در قصر\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nابن هبيره بود لشكرى بمدائن فرستاد لشكر او در ماه رمضان بمدائن رسيد خود او هم لشكر كشيد و در پيرامون رود صرصر لشكر زد . هرثمه هم در قبال او لشكر زد كه نهر صرصر حائل ما بين متحاربين بود .\r\nعلى بن سعيد در ماه شوال بمدائن رفت و با اتباع ابى السرايا نبرد كرد و پيروز شد آنها گريختند و او وارد مدائن شد . چون ابو السرايا خبر واقعه را شنيد از نهر صرصر بقصر ابى هبيره رفت و هرثمه او را دنبال كرد . گروهى از اتباع او را يافت كه همه را كشت و سر آنها را نزد حسن بن سهل فرستاد . هرثمه با ابو السرايا جنگ كرد جمعى از اتباع ابى السرايا كشته شدند ناگزير بكوفه پناه برد طالبيان ( فرزندان ابو طالب ) كه با او بودند خانه‌هاى بنى العباس را غارت كردند همچنين خانه موالى و اتباع و پيوستگان آنها را غارت و منهدم كردند . مزارع و املاك آنها را هم ويران نمودند و كارهاى زشت را روا داشتند هر چه بنى العباس نزد مردم امانت داشتند گرفتند . هرثمه هم ادعا كرده بود كه او قصد حج دارد كه امير الحاج باشد .\r\nحجاجى را كه از خراسان به قصد حج آمده بودند همه را از ادامه سير بازداشت .\r\nداود بن عيسى بن موسى بن عيسى بن محمد بن على بن عبد اللّه بن عباس رضى اللّه عنهم را سوى مكه فرستاد . ابو السرايا هم حسين بن حسن افطس را به مكه فرستاده بود . محمد بن سليمان بن داود بن حسن بن على را بمدينه فرستاده بود كه او وارد شد و كسى با او نبرد نكرد . چون داود بن عيسى شنيد كه ابو السرايا حسين بن حسن افطس را به مكه فرستاده كه امير الحاج باشد اتباع و غلامان بنى العباس را جمع كرد مسرور كبير هم در آن سال براى حج رفته و با او دويست سوار بودند ، مسرور با عدهء خود آماده جنگ شدند و بداود گفت : تو در اينجا بمان يا يكى از فرزندان خود را در اينجا بگذار تا من جنگ را آغاز كنم . داود گفت : هرگز . من جنگ را در ماه محرم روا نمىدانم . به خدا قسم اگر آنها از اين راه داخل شوند من از آن راه خارج مىشوم ( تا جنگ واقع نشود ) . و او در ناحيه « مشاش » كنار گرفت .\r\nگروهى را كه داود گرد آورده بود پراكنده شد . مسرور هم جنگ نكرد و بعراق\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nباز گشت . مردم ( حجاج ) در عرفه ماندند . مردى از مردم متفرقه پيشنماز آنها شد . خطبه هم خوانده نشد و امام هم نداشتند . حسين بن حسن هم در محل « سرف » بود مىترسيد كه داخل مكه شود تا آنكه جماعتى نزد او رفتند و گفتند : هيچ يك از بنى العباس در اينجا نمانده و مكه از آنها نهى گشته او با ده تن داخل شد و ميان « صفا و مروه » طواف كرد . يك شب ماند بعد سوى « مزدلفه » رفت و نماز خواند كه مردم به او اقتدا كردند . در مدت حج هم در « منى » اقامت گزيد و سال پايان يافت .\r\n( كه از محرم سال جديد آغاز شد ) .\r\nمحمد بن سليمان نيز در مدينه اقامت كرد تا سال پايان يافت .\r\nاما هرثمه كه او در محل « شاهى » ( نزديك كوفه لشكر زد . منصور بن مهدى را نزد خود خواند و با اعيان و رؤسا ، كوفه مكاتبه كرد كه مطيع دولت بنى العباس باشند .\r\nاما على بن سعيد كه از مدائن بواسط لشكر كشيد واسط را گشود و سوى بصره رفت ولى نتوانست شهر را بگيرد به اين معنى كه در آن سال شهر بصره را نگرفت .\r\n\r\nبيان نيرومندى نصر بن شبث عقيلى\r\nدر آن سال كار نصر بن سيار بالا گرفت و نيرومند شد و در جزيره و حران عده فزونتر گرديد و شيعيان آل ابى طالب به او گرويدند . به او گفتند : تو رجال بنى - العباس را كشتى آنها نسبت به تو كينه و حس انتقام دارند اعراب را از متابعت آنها باز داشتى اگر تو بيك خليفه بيعت كنى براى استحكام كار تو بهتر خواهد بود . پرسيد :\r\nچه شخصى و از كدام مردم ؟ گفتند : بعضى از فرزندان على بن ابى طالب .\r\nگفت : آيا من با يكى از فرزندان كنيزان سپاه بيعت كنم كه ادعا كند مرا آفريده و روزى داده ؟ گفتند : پس با يكى از بنى اميه بيعت كن . گفت : آنها روزگارشان برگشته . بادبار دچار شده‌اند و كسى كه دچار ادبار شده هرگز اقبال و پيروزى نخواهد داشت و من هم بتيره بختى آنها مبتلا خواهم شد . من هوا خواه بنى العباس هستم .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nبا آنها جنگ و ستيز كردم براى اين است كه آنها عجم را بر عرب مقدم و برتر داشته‌اند .\r\n\r\nبيان حوادث\r\nدر آن سال حسين بن مصعب بن زريق پدر طاهر بن حسين در خراسان وفات يافت طاهر در شهر « رقه » بود . مامون در تشييع جنازهء او حاضر شد و فضل بن سهل در قبر وى داخل شد ( براى احترام داخل گور مىشدند و بازديد مىنمودند ) .\r\nمأمون كسانى هم براى تسليت طاهر نزد او فرستاد .\r\nابو عون معاوية بن احمد صمادحى مولاى آل جعفر بن ابى طالب فقيه مغربى و زاهد در گذشت .\r\nسهل بن شاذويه ابو هارون و عبد اللّه بن نمير همدانى كوفى كه كنيه او ابو هاشم و او پدر محمد بن نمير استاد بخارى ( صاحب حديث صحيح ) و مسلم محدث مشهور ( و صاحب كتاب حديث صحيح ) وفات يافت .\r\n\r\nسنه دويست\r\n\r\nبيان فرار ابى السرايا\r\nدر آن سال ابو السرايا از كوفه گريخت زيرا هرثمه او و يارانش را در كوفه محاصره كرده و از هر طرف بر آنها سخت گرفته بود و جنگ را ادامه داشت تا آنكه ناتوان شدند و بستوه آمدند . او با عده هشتصد سوار فرار اختيار كرد . محمد بن محمد بن زيد را هم همراه خود برد . هرثمه وارد شهر شد و بمردم امان داد و به كسى آزار نرسانيد .\r\nفرار او در تاريخ شانزدهم محرم بود . از آنجا بقادسيه رفت و بعد راه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nخوزستان را گرفت تا بشوش رسيد . در عرض راه بارهاى مال و خراج را ديد و ربود و ميان اتباع خود تقسيم نمود .\r\nدر آنجا حسن بن على مأمون بود به او گفت : از ايالت من بيرون شو كه من ميل ندارم با تو نبرد كنم ولى ابو السرايا خوددارى كرد و حسن ناگزير با او جنگ كرد . مامون او را شكست داد و مجروح كرد و او گريخت . اتباع او متفرق شدند او با محمد بن محمد و ابو الشكوك به منزل خود در رأس عين رفت و چون به محل جلولا رسيدند حماد كندغوش آنها را گرفت و نزد حسن بن سهل برد كه او در آن هنگام در نهروان بود . حسن بن سهل ابو السرايا را كشت و سرش را نزد مأمون فرستاد . تن بى سر او را در بغداد بر سر پل آويخت .\r\nاما هرثمه كه او فقط يك روز در شهر كوفه ماند و غسان بن ابى الفرج پدر ابراهيم بن غسان را بحكومت آن سامان منصوب كرد كه او رئيس نگهبانان والى خراسان بود .\r\nحسن بن سهل محمد بن محمد را نزد مامون روانه كرد .\r\nعلى بن سعيد سوى بصره لشكر كشيد كه آن را از علويان باز گرفت كه زيد بن موسى بن جعفر بن محمد على بن الحسين ( حسن آمده كه اشتباه است ) بن على عليه السلام امير آن ديار بود كه او را زيد النار مىگفتند علت اينكه او را نار ( آتش افروز ) گفتند اين است كه او در كاخها و ديار بنى العباس آتش افروخته بود مسوده ( سياه پوشان كه سياه شعار بنى العباس بود ) را به آتش مىافكند اموال تجار را هم ربود علاوه بر اموال بنى العباس .\r\nچون على به شهر بصره رسيد زيد از او امان خواست به او امان داد و او را گرفت .\r\nسپاهى به مكه و مدينه و يمن فرستاد و فرمان داد كه با علويان نبرد كنند .\r\nمدت طغيان و خروج ابو السرايا تا وقتى كه كشته شد ده ماه بود .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nبيان قيام ابراهيم بن موسى بن جعفر\r\nدر آن سال ابراهيم بن موسى بن جعفر بن محمد در مكه قيام كرد . چون بر قيام ابو السرايا آگاه شد از آنجا بيمن رفت در يمن اسحاق بن موسى بن عيسى بن محمد بن على بن عبد اللّه بن عباس والى و از طرف مامون امير بود . چون شنيد كه ابراهيم نزديك صنعا آمده او از آنجا راه مكه را گرفت به محل « مشاش » رسيد و در آنجا لشكر زد . در آنجا جماعتى از اهل مكه از علويان گريخته و تجمع نموده بودند به او گرويدند .\r\nابراهيم بر يمن استيلا يافت . او را لقب جزار ( قصاب ) داده بودند زيرا بسيارى از مردم را كشته بود . اسير گرفت و كشت و اموال را ربود .\r\n\r\nبيان كارهاى حسين بن حسن افطس در مكه و بيعت محمد بن جعفر\r\nدر آن سال حسين ( افطس ) پرده كعبه را بر كند و پرده ديگر بر آن افكند آن پرده ( جديد ) را ابو السرايا از كوفه فرستاده بود كه از حرير بافته شده .\r\nحسين وديعه و مال بنى العباس را نزد هر كه بود به زور گرفت و اموال مردم را هم ببهانه اينكه وديعه بنى العباس است ربود . مردم از بيم او گريختند . اتباع او هم پنجره‌هاى حرم را كندند و بردند . خود او هم ميخهاى زرين سر ستونهاى حرم را كه ناچيز و بىارج بود كند و برد .\r\nهر چه در كنج حرم نهفته بود ربود و ميان اتباع خود تقسيم نمود . پرده‌ها را هم دريد و بريد و بياران خود پوشانيد . چون خبر قتل ابو السرايا را شنيد و ديد\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمردم از رفتارش بستوده آمده‌اند خود و متابعين نزد محمد بن جعفر بن محمد بن على بن الحسين بن على عليه السلام رفتند . محمد پير پرهيزگار و مورد احترام و محبت مردم واقع شده و با كردار اغلب افراد خانواده خود مخالفت بود . او علم را از پدر خود جعفر رضى اللّه عنه ( عبارت مؤلف ) آموخته و مردم از او روايت و نقل مىكردند و مىنوشتند . به او گفتند : تو خود ميدانى كه نزد مردم چه مقامى دارى ما اگر با تو بيعت كنيم هرگز كسى با تو مخالفت نخواهد كرد ، او خوددارى كرد و آنها اصرار نمودند فرزندش على و حسين بن حسن افطس كوشيدند تا او را بقبول بيعت وادار كردند . او ناگزير پذيرفت و در ماه ربيع الاول مردم را بميل و اجبار بمتابعت او وادار كردند و بيعت گرفتند و او را لقب امير المؤمنين دادند . او چند ماه به آن عنوان اكتفا كرد و هيچ كارى به دستش انجام نمىگرفت فرزندش على و حسين بن حسن و گروهى ديگر بد رفتارى مىكردند و مرتكب بدترين كارها شدند كارهاى آنها بسيار زشت و شرم آور و قبيح بود .\r\nحسين بن حسن زنى از بنى فهر را خواست بعنف ببرد او خوددارى و مقاومت كرد . شوهرش را كه از بنى مخزوم بود تهديد كرد و ترساند او گريخت و پنهان شد .\r\nحسين بن حسن در خانه را شكست و آن زن شوهردار را به زور برد و او مدتى نزد او مورد تمتع بود تا آنكه توانست بگريزد . على بن محمد بن جعفر ( كه پدرش امير المؤمنين شده بود ) پسرك امر دى را ربود كه آن پسر قاضى مكه بود . نامش اسحاق بن محمد و زيبا بود ( او را روز روشن از ملا عام ربود و بر اسب رديف خود كرد و رديف به او تجاوز نمود ) چون اهل مكه آن وضع و حال را ديدند و در حرم تجمع و تحصن نمودند . بسيارى از مردم هم از اطراف جمع شدند و نزد محمد بن جعفر رفتند و گفتند : بايد ترا ( از خلافت ) خلع كنيم و گر نه ترا خواهيم كشت يا اينكه پسر را ربوده شده را برگردانى . محمد در خانه را بست و از پنجره با آنها گفتگو كرد و امان خواست كه خود سوار شود نزد پسر خود برود و پسر قاضى را باز گرداند به او امان دادند او سوار شد و نزد فرزند خود رفت و پسرك را از او گرفت و بخانواده خود باز گردانيد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nچند روزى گذشت كه ناگاه اسحاق بن موسى عباسى از يمن رسيد و در محل « مشاش » منزل گزيد .\r\nطالبيان همه گرد محمد بن جعفر تجمع كردند و به او خبر رسيدن اسحاق را دادند گرداگرد خود خندق كندند و عده را از اعراب گرد خود آوردند اسحاق اول با آنها جنگ كرد و بعد نخواست بجنگ ادامه دهد راه عراق را گرفت و رفت در عرض راه با لشكرى كه هرثمه براى گرفتن مكه فرستاده بود روبرو شد . در آن لشكر جلودى و رجاء بن جميل بودند . باسحاق گفتند بازگرد كه ما ترا بىنياز خواهيم كرد او با آن لشكر برگشت . آن لشكر با طالبيان ( اولاد ابى طالب ) جنگ كرد آنها شكست خورده گريختند . محمد بن جعفر امان خواست و به او امان دادند عباسيان داخل مكه شدند و آن در ماه جمادى الثانية بود . طالبيان متفرق شدند .\r\nاما محمد بن جعفر سوى « جحفه » رفت در عرض راه يكى از غلامان بنى العباس به او رسيد هر چه داشت از او گرفت و چند درهمى به او داد كه خود را به قصد خود برساند . او سوى بلاد جهينه رفت و در آنجا عده گرد خود جمع كرد و بمدينه رفت در آنجا هارون بن مسيب والى مدينه بود جنگ بر پا شد و در محلى كه بشجره معروف بود نبردى رخ داد كه در آن واقعه بسيارى از اتباع محمد كشته شدند و يك چشم او هم با يك تير كور شد ناگزير در حال گريز بلشكرگاه خود باز گشت .\r\nچون موسم حج پايان يافت محمد از جلودى و رجاء بن جميل ( دو سردار ) امان خواست رجاء پسر عمه فضل بن سهل بود هر دو به او امان دادند و او در بيستم ماه ذى الحجه وارد مكه شد . در آنجا خطبه نمود و گفت : من شنيده بودم كه مامون وفات يافته بيعت او در گردنم بود ( كه از آن رها شدم ) . فتنه بر پا شد و مردم با من بيعت كردند . بعد از آن يقين كردم كه مامون زنده است خود را از بيعت مردم آزاد و شخص خويش را خلع كردم . سپس انگشترى خود را از انگشت كشيد و گفت : من خود را از بيعت شما مانند انگشترى خلع نموده‌ام بر گردن شما اى مردم هيچ بيعتى ندارم پس از آن از منبر فرود آمد و راه عراق را گرفت حسن بن سهل هم انو را بمرو نزد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمامون فرستاد . چون مامون بعراق بازگشت او را همراه خود برد و او در گرگان وفات يافت كه بخواست خداوند شرح آن خواهد آمد .\r\n\r\nبيان اعمال ابراهيم بن موسى\r\nدر آن سال ابراهيم بن موسى بن جعفر ( برادر رضا ) از يمن ( كه در تصرف او بود ) شخصى از اولاد عقيل بن ابى طالب با عده براى اداى حج به مكه فرستاد . مرد عقيلى رفت تا به محل بستان ابن عامر رسيد در آنجا شنيد كه ابو اسحاق معتصم ( خليفه بعد از مأمون ) با گروهى از سالاران و فرماندهان براى اداى حج آمده . مرد عقيلى دانست كه قادر بر نبرد آنها نخواهد بود در ميان آنها حمدوية بن على بن عيسى بن ماهان هم بود كه حسن بن سهل او را والى يمن كرده بود . عقيلى در بستان ابن عامر ماند .\r\nيك قافله كه حامل پرده كعبه بود از آنجا مىگذشت . عقيلى پرده كعبه و عطرى كه مختص كعبه بود باضافه كالا و اموال بازرگانان را ربود . حجاج لخت و عور وارد مكه شدند . معتصم با ياران خود مشورت كرد . جلودى گفت : من ترا از جنگ آنها بىنياز خواهم كرد . صد مرد جنگى برگزيد و سوى عقيلى عده كشيد و با او نبرد كرد بسيارى از اتباع عقيلى گرفتار شدند و بقيه گريختند . پرده و عطر كعبه و اموال بازرگانان را باز گرفت مگر بعضى از اموال كه گريختگان همراه خود برده بودند اموال را بتجار پس داد . اسراء را هم هر يكى ده تازيانه زد و رها كرد . آنها با گدائى بيمن بازگشتند كه اغلب آنان از گرسنگى و برهنگى در عرض راه مردند .\r\n\r\nبيان رفتن هرثمه سوى مامون و قتل او\r\nچون هرثمه از جنگ ابو السرايا آسوده شد بازگشت و نزد حسن بن سهل كه در مدائن بود نرفت . از راه « عقرقوف » و « بردان » و « نهروان » بخراسان رفت\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nنامه و فرمان مامون در جاى ديگرى به او رسيد ( كه او گذشته و دور شده و قادر بر بازگشت نبود ) . كه بايد سوى شام و حجاز لشكر بكشد او اطاعت نكرد و به سفر خود ادامه داد و گفت : من هرگز بر نمىگردم مگر اينكه امير المؤمنين را ملاقات كنم او نسبت بمامون و خاندانش وفادار و ناصح بود و بدين سبب بىباك شده بود كه تصور ميكرد مامون قدر او را مىداند و او را وفادار و صميمى خواهد خواند . خواست بمامون بگويد كه فضل بن سهل بعضى اخبار و حوادث را از او مكتوم مىدارد و نسبت به او مستبد و بدخواه است كه ضد او توطئه مىكند و دسيسه به كار مىبرد . هرثمه تصميم گرفته بود كه مامون را ببغداد برگرداند كه در وسط مملكت قرار گيرد .\r\nفضل بن رويه و انديشه هرثمه آگاه شد بمامون گفت : هرثمه ممالك را آشوب كرده و مردم را ضد تو برانگيخته و او ابو السرايا را كه از لشكريان او بود بر انگيخت و بايجاد فتنه و فساد وا داد كرد .\r\nمن براى او چندين نامه و فرمان فرستادم كه او بشام و حجاز برود و او اطاعت نكرد اكنون با لجاج و عناد به قصد فساد آمده و اگر او را به حال خود بگذارم ديگران هم تمرد خواهند كرد . مامون كينه هرثمه را در دل گرفت .\r\nهرثمه هم در سير و سفر خود تأخير كرد و تا ماه ذى القعده عقب ماند و چون بمرو رسيد ترسيد كه خبر ورود او را بمامون ندهند دستور داد طبلها را بكوبند تا مامون بانك كوس را بشنود و آگاه شود .\r\nمامون صداى طبل را شنيد و پرسيد به او گفتند : هرثمه با ناز و بىباكى آمده كه رعد و برق بر پا كرده ( و مغرور شده ) .\r\nهرثمه پيش خود تصور كرد كه مامون سخن او را قبول و تصديق خواهد كرد .\r\nمامون دستور داد او را داخل كنند چون داخل شد مامون به او گفت : تو با اهل كوفه ساختى و علويان را برانگيختى و ابو السرايا را براى فتنه و فساد فرستادى . اگر مىخواستى تمام آنها را بگيرى و نابود كنى مىتوانستى .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nهرثمه خواست پاسخ دهد و عذر بخواهد به او مهلت نداد امر كرد او را بزنند .\r\nزدند و شكم او را لگد مال كردند و بينى او را شكستند و از پا گرفته بيرون كشيدند .\r\nفضل او را بزندان افكند و وادار كرد او را بكشند كه پس از چند روز او را كشتند .\r\nگفتند در زندان مرد .\r\n\r\nبيان شورش حربيه در بغداد\r\nدر آن سال حربيه ( گروهى از سپاهيان ) ضد حسن بن سهل شوريدند . علت اين بود كه حسن هنگام رفتن هرثمه نزد مامون در مدائن بود . بعلى بن هشام كه والى بغداد پيغام داد كه مواجب و حقوق حربيه را بتاخير اندازد يا ندهد زيرا هنگامى كه هرثمه راه خراسان را گرفته بود حربيه شوريده و گفته بودند كه ما هرگز راضى نخواهيم شد مگر اينكه حسن و عمال او را از بغداد طرد كنيم . عمال و امراء حسن بن سهل را از بغداد طرد كردند . اسحاق بن موسى هادى را بعنوان والى از طرف مامون برگزيدند . اهالى دو طرف ( رود دجله ) جمع شده به آن انتخاب راضى شدند .\r\nحسن با فرماندهان آنها مكاتبه كرد و وعده داد كه از محل « عسكر مهدى » بيايند . حربيه هم تدارك كار را كرده اسحاق ( والى جديد ) را همراه خود بردند و در « دجبل » قرار دادند .\r\nزهير بن مسيب در محل « عسكر مهدى » ( با عده خود ) مستقر گرديد . على بن هشام باتفاق محمد بن ابى خالد از طرف ديگر رسيد و شبانه هر دو داخل بغداد شدند سه روز با حربيه جنگ كردند . جنگ در ناحيه پل « صراة » رخ داد در آن هنگام بانها وعده داده شد كه مواجب يك سال به آنها بدهد . آنها راضى شدند و درخواست كردند كه بهر يكى پنجاه درهم داده شود كه مخارج ماه رمضان تامين شود و بقيه هنگام برداشت حاصل على بن هشام قبول كرد و مشغول پرداخت گرديد ناگاه خبر شورش زيد النار رسيد كه زيد بن موسى باشد از محبس گريخته و به شهر بصره رفته آتش افروخته و عالمى را سوخته بود . او در زندان على بن سعيد بود كه بانبار رفت و با\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبرادر ابو السرايا در ماه ذى القعده سنه دويست قيام كرد .\r\nعلى بن هشام پس از يك هفته گريخت و در صرصر اقامت كرد زيرا نتوانسته بود بهر يكى از افراد حربيه پنجاه درهم بپردازد .\r\nوضع و حال چنين بود تا خبر قتل هرثمه رسيد . نايب هرثمه در بغداد محمد بن ابى خالد بود . على بن هشام او را تحقير مىكرد او خشمگين شد و بحربيه پيوست .\r\nعلى بن هشام از محل « صرصر » هم گريخت .\r\nگفته شد علت شورش حربيه اين بود كه حسن بن سهل عبد اللّه بن على بن ماهان را حد زده بود و ابناء ( فرزندان ايرانى ) بر او خشم گرفتند .\r\n\r\nبيان فتنه موصل\r\nدر آن سال فتنه در موصل بر پا شد . جنگ و ستيز ميان بنى سامه و بنى ثعلبه رخ داد . بنى ثعلبه بمحمد بن الحسين همدانى پناه بردند . او برادر على بن الحسين امير شهر بود او به آنها دستور داد كه بخارج شهر كوچ كنند آنها رفتند و بنى سامه با هزار مرد بدنبال آنها تا « عوجا » رفتند و آنها را محاصره كردند .\r\nعلى و محمد بن الحسين ( دو برادر ) آگاه شدند عده به يارى آنها فرستادند جنگى بسيار سخت واقع و عده از بنى سامه كشته و گرفتار شدند .\r\nاسراء كه بنى تغلب هم ميان آنها بودند در شهر بازداشت شدند . پس از آن احمد بن عمر بن خطاب عدوى تغلبى نزد محمد رفت و درخواست صلح نمود .\r\nصلح كردند و فتنه خاموش شد .\r\n\r\nبيان حال غازيان كه قصد فرنگ را كردند\r\nدر آن سال حكم امير اندلس سپاهى بفرماندهى عبد الكريم تجهيز و سوى فرنگ روانه كرد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nعبد الكريم با سپاه خود وارد كشور فرنگ شد . رفت تا وسط مملكت فرنگ .\r\nويران كرد و گرفت و برد و قلعه‌ها را كوبيد بهر جا كه مىرسيد ويران مىكرد و مىربود تا به محل گنجها رسيد . گنج پادشاه فرنگ را بغنيمت برد . چون پادشاه فرنگ كار مسلمين را بدان گونه ديد با پادشاهان ديگر مكاتبه كرد و يارى خواست . مسيحيان از هر طرف تجمع و به يارى او شتاب كردند . پادشاه فرنگ با سپاهى عظيم مسلمين را قصد كرد . جنگى بسيار سخت رخ داد .\r\nچند روزى گذشت كه مسلمين خواستند از رودى كه حائل بود عبور كنند و مسيحيان مانع مىشدند . چون مسلمين وضع را بدان گونه ديدند از عبور منصرف شده از كنار رود دور گذشتند . مشركين به قصد آنها از رود گذشتند و باز جنگى سخت رخ داد مشركين شكست خورده منهزم شدند و تا كنار نهر رسيدند كه مسلمين آنها را دنبال كرده كشتند و گرفتار كردند هر كه از رود گذشت نجات يافت و هر كه نتوانست دچار شد . عده از سالاران و امراء و پادشاهان مسيحى گرفتار شدند . فرنگيان برگشتند و بر كنار رود پايدارى نمودند تا نگذارند مسلمين عبور كنند و بروند .\r\nمدت سيزده روز گذشت . همه روزه جنگ مىكردند تا فصل باران رسيد و رودخانه طغيان كرد و عبور او آن دشوار شد . عبد الكريم لشكر كشيد و بازگشت .\r\n\r\nبيان قيام و خروج بربر در ناحيه « مورور »\r\nدر آن سال مردى از قبايل بربر در ناحيه « مورور » قيام و ظهور كرد . حاكم محل نامه به حكم ( امير اندلس ) نوشت كه چنين كسى خروج و قيام كرده حاكم خبر شورش را پنهان داشت در همان ساعت يكى از فرماندهان را خواست و راز را ابراز كرد و فرمان داد كه در همان ساعت حركت و با آن خارجى جنگ كند و سرش را نزد او بيارد و گر نه كه سر خود آن فرمانده عوض آن از تن جدا خواهد شد به او گفت : من در همين جا مىنشينم و برنمىخيزم تا تو سرش را به يارى .\r\nآن فرمانده رفت و با احتياط بسيار احوال آن خارجى بربرى را تجسس\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nكرد و حال و وضع او را دانست و چون حكم به او گفته بود يا سر او يا سر تو خود را بخطر انداخت و حيله برانگيخت تا بملاقات وى موفق گرديد . او را از دو سرش را بريد و نزد حكم برد ديد حكم در جاى خود بانتظار نشسته و هيچ وضع و حال خود را تغيير نداده بود . او فقط چهار روز غيبت كرده بود . چون حكم سر دشمن را ديد نسبت به آن فرمانده بسيار نيكى كرد و بر جاه و رفعت او افزود .\r\n( مورور ) بفتح ميم و سكون واو و ضم را و سكون راء دوم و در آخر آن راء دوم است ( دو راء بيشتر وارد نشده ) .\r\n\r\nبيان حوادث\r\nدر آن سال مامون رجاء بن ابى الضحاك را فرستاد كه على بن موسى بن جعفر بن محمد را حاضر كند ( آغاز كار حضرت رضا عليه السلام ) عده بنى العباس را هم احصا كرد . بالغ بر سى و سه هزار تن شدند اعم از مرد و زن .\r\nدر آن سال روميان پادشاه خود « اليون » را كشتند . او هفت سال و شش ماه سلطنت كرده بود .\r\nپس از آن ميخائيل بن جورجيس را براى دومين بار بر تخت نشاندند .\r\nدر آن سال على بن سعيد با حسن بن سهل مخالفت كرد مامون سراج خادم را فرستاد كه او را وادار كند دست خود را بدست حسن بگذارد و بعد بمرو ( نزد مامون برود و گر نه او را بكشد او اطاعت كرد و دست در دست حسن نهاد و بعد باتفاق هرثمه بمرو رفت .\r\nدر آن سال مامون يحيى بن عامر بن اسماعيل را كشت زيرا به او امير الكافرين ( بجاى امير المؤمنين ) خطاب كرده بود .\r\nمعتصم امير الحاج شد و مراسم حج را ادا كرد .\r\nقاضى ابو البخترى وهب بن وهب و معروف كرخى زاهد و صفوان بن عيسى فقيه . و معافى بن داود موصلى كه فاضل و عابد بود وفات يافتند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nسنه دويست و يك\r\n\r\nبيان ايالت و ولايت منصور بن مهدى در بغداد\r\nدر آن سال اهالى بغداد خواستند با منصور بن مهدى ( عم مامون ) بيعت كنند .\r\nكه خليفه باشد او نپذيرفت . از او درخواست كردند كه او امير آنها باشد و بنام مامون حكومت كند و خطبه بنام مامون باشد او قبول كرد .\r\nعلت اين بود كه پيش از اين نوشته شده چون اهالى بغداد بر على بن هشام شوريدند و او را برگزيدند . چون حسن بن سهل بر اخراج على بن هشام آگاه شد از مدائن بواسط نقل مكان كرد و آن در تاريخ آغاز سال دويست و يك بود .\r\nچون حسن از مدائن بواسط گريخت محمد بن ابى خالد بن هندوان كه با مخالفت او و بفرماندهى مخالفين برگزيده شده بود او را دنبال كرد .\r\nفرماندهى جانب غربى به عهده سعيد بن حسن بن قحطبه و فرماندهى جانب شرقى ( بغداد ) نصر بن حمزة بن مالك بود . منصور بن مهدى هم در بغداد ( امير كل بود فضل بن ربيع و خزيمة بن خازم هم با او در بغداد بودند .\r\nعيسى بن محمد بن ابى خالد هم از « رقه » رسيد كه در سپاه طاهر بود با پدر خود موافقت كرد و باتفاق او بجنگ حسن بن سهل رفت .\r\nهر دو با سپاه خود در قريه ابن قريش نزديك واسط لشكر زدند . در عرض راه با لشكر حسن بن سهل روبرو شدند و هر دو سردار ( پدر و فرزند ) لشكر حسن را منهزم كردند .\r\nمحمد در محل « دير العاقول » سه روز اقامت كرد . زهير بن مسيت عامل حسن بن سهل در « اسكاف بنى جنيد » اقامت داشت و از محل « جوخى » با سالاران و فرماندهان بغداد مكاتبه مىكرد كه از آنها را استمالت نمايد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nناگاه محمد سوار شد و به او حمله كرد او را گرفت و ببغداد فرستاد هر چه داشت هم ربود . او را نزد پدر خود جعفر بازداشت .\r\nپس از آن محمد سوى واسط لشكر كشيد . محمد فرزند ديگرش هارون را از « دير العاقول » به محل نيل ( غير از نيل مصر كه در جزيره ميان دو رود دجله و فرات واقع شده و مترجم آن را ديده ) فرستاد . در آنجا نائب حسن بود كه هارون او را منهزم و تا كوفه دنبال كرد گريختگان از كوفه نزد حسن بن سهل بواسط رفتند هارون كه نيل را گرفته بود نزد پدر خود باز گشت . محمد باتفاق فرزند هارون سوى واسط كه حسن در آنجا بود لشكر كشيدند و در پشت شهر لشكر زدند . فضل بن ربيع تا آن زمان پنهان شده بود چنان كه پيش از اين نوشته بوديم چون ديد كار محمد بالا گرفته از او امان خواست به او امان داد و او ظاهر شد .\r\nمحمد به قصد حسن با لشكرى آراسته بجنگ پرداخت . حسن سالاران و فرماندهان خود را با لشكر بمقابله او فرستاد : جنگى سخت رخ داد سپاه محمد شكست خورده گريخت خود محمد پايدارى كرد و مجروح شد . اتباع او با وضعى شرم آور گريختند و بسيارى از آنها كشته و هر چه داشتند ربوده شد . اين واقعه در بيست و سيم ماه ربيع الاول رخ داد .\r\nمحمد در محل « فم الصلح » اقامت كرد . حسن هم او را دنبال كرد بقيه اتباع محمد گريختند و در محل « مبارك » اقامت كردند . باز حسن به آنها رسيد و نبرد كرد باز منهزم شدند تا به محل « جبل » رسيدند و در آنجا ماندند .\r\nمحمد فرزند خود عيسى را به محل « عربايا » فرستاد او در آنجا اقامت كرد .\r\nمحمد خود در محل « جرجرايا » ماند . در آنجا زخم او دردناك شد و فرزندش ابو زنبيل او را ببغداد فرستاد در بيست و چهارم ماه ربيع الاخر در گذشت و در خانه خود در خفا دفن شد .\r\nابو زنبيل نزد خزيمة بن خازم رفت و واقعه را خبر داد . خزيمه هم بمردم خبر داد و نامه عيسى بن محمد را خواند كه او درخواست كرده بود جاى پدر خود\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nفرمانده لشكر باشد مردم قبول كردند و او جاى پدر را گرفت . ابو زنبيل هم شبانه زهير بن مسيب را كشت ( اسير بود ) سرش را بريد و در سپاه پدر خود براى سپاهيان نصب كرد . حسن خبر مرگ محمد را شنيد سوى « مبارك » لشكر كشيد از آنجا هم لشكرى براى جنگ ابو زنبيل فرستاد كه در « فم الصراة » لشكر زده بود جنگ واقع و او منهزم و ببرادرش ( هارون ) ملحق شد كه در محل نيل بود . سپاه حسن سوى آنها پيش رفت يك ساعت جنگ واقع و هارون و اتباع او منهزم شدند و بمدائن رفتند اموال آنها بدست اتباع حسن افتاد . محل نيل را سه روز غارت كردند . همچنين قرى و قصبات پيرامون آن . بنى هاشم و فرماندهان چون ديدند محمد پيش رفته و فاتح شده گفتند ما بايد مامون را خلع و يكى از ميان خود را خليفه كنيم او قبول نكرد او را نايب مامون نمودند كه نايب الخلافه او در بغداد و عراق باشد . آنها گفتند : ما گير و گبر زاده را كه حسن بن سهل باشد نمىخواهيم ( حسن و برادرش فضل هر دو زردشتى بودند كه مسلمان شدند ) .\r\nگفته شد چون عيسى را براى جنگ با حسن بن سهل برگزيدند حسن به او پيشنهاد كرد كه دخترش را به او با صد هزار دينار بدهد . او و خانواده و تمام اهالى بغداد در امان باشند هر يكى از ولايات را بخواهد به او واگذار كند . او هم دانست كه طاقت جنگ و ستيز را ندارد از حسن نامه امان از مامون خواست كه به خط مامون باشد . عيسى باهالى بغداد نوشت من مشغول جنگ هستم شما براى امارت خود يكى از بنى هاشم را انتخاب كند . آنها هم منصور بن مهدى را برگزيدند او هم گفت من نايب امير المؤمنين هستم تا او برسد يا ديگرى را انتخاب كند مردم خشنود شدند منصور در محل « كلوادى » لشكر زد . غسان بن عباد بن ابى الفرج بكوفه فرستاد و او در قصر ابن هبيره لشكر زد ناگاه حميد طوسى او را غافلگير كرد و عده از اتباع او را كشت و خود غسان را اسير نمود و آن در چهارم رجب بود .\r\nمنصور بن مهدى لشكرى بفرماندهى محمد بن يقطين براى جنگ حميد فرستاد او رفت تا به محل « كوثى » رسيد او هم هنوز چشم باز نكرده كه دچار حمله و\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nو هجوم حميد شد . در پيرامون نيل جنگى بسيار سخت رخ داد ابن يقطين گريخت و بسيارى از اتباع او كشته و گرفتار غريق شدند حميد قرى و قصبات پيرامون « كوثى » را غارت كرد . ابن يقطين هم در پيرامون رود صرصر اقامت كرد .\r\nعيسى بن محمد بن ابى خالد سپاه خود را شمرد صد و بيست و پنج هزار سوار و پياده بودند . بهر سوارى چهل و بهر پياده بيست درهم داد .\r\n\r\nبيان حال گروهى كه امر بمعروف مىكردند\r\nدر آن سال گروهى براى اجراى امر بمعروف و نهى از منكر تجهيز شدند .\r\nعلت اين بود كه اوباش و تبه كاران و عياران و شاطران پاك مردم را آزار مىدادند و مرتكب كارهاى زشت مىشدند و غارت و راهزنى مىكردند و زنان و پسران را براى عمل شنيع آشكارا مىربودند . زن و فرزند يك خانواده را بعنف مىبردند و مرد خانه قادر بر منع آنها و دفاع از ناموس خود نبود . آنها از اغلب مردم وام يا باج مىگرفتند و كسى نمىتوانست بدانها ندهد . بقرى و قصبات هم مىرفتند و غارت مىكردند و كسى قادر بر دفاع نبود زيرا دولتى در كار نبود بلكه اگر دولتى بود آنها را بغارت وادار مىنمود زيرا خود اوباش حامى دولت وقت بودند .\r\nهر كه عبور مىكرد دچار آنها مىشد كه هر چه مىخواستند مىكردند . مردم سخت مبتلا شده بودند . آخرين كارى كه كردند اين بود كه به محل « قطربل » رفتند و در روز روشن آشكار غارت كردند و هر چه در آنجا بود اعم از نقد و كالا و چهارپا و حشم ربودند و علنا در بغداد فروختند . صاحبان مال نزد دولت شكايت كردند و كسى بداد آنها نرسيد اين واقعه در آخر شعبان رخ داد .\r\nچون حال بدان منوال شد اهل هر كوى و برزن تجمع كرده نزد پرهيز - كاران و پيشوايان رفته درخواست امر بمعروف و نهى از منكر نمودند دسته دسته نزد يك ديگر رفتند و گفتند . هر محلى يك يا دو تبه كار بيشتر ندارد و فرض ميكنيم در\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nهر برزنى ده عيار و زيانكار باشد كه بر ما چيره شده‌اند و حال اينكه عده ما بيشتر است . اگر ما همه جمع شويم داراى نيروى عظيم خواهيم شد كه آنها قادر بر اعمال زشت نخواهند بود .\r\nمردى از ميان مردم بنام خالد درويش برخاست و از همسايگان خود درخواست كرد كه او را يارى كنند تا بتواند امر بمعروف و نهى از منكر كند . مردم اجابت و اطاعت كردند او بنزديكترين كسى از اوباش رسيد و مانع غارت و تباهى او گرديد عياران و شاطران جمع شدند و مقاومت نمودند ولى او بر آنها غلبه كرد بعضى را گرفت و تازيانه زد و بزندان افكند و بعد تسليم دولت نمود زيرا او كارى بر خلاف امر دولت انجام نمىداد و كارشكنى و تجاوز نمىكرد .\r\nبعد از او مردى از حربيه ( سپاه بنى العباس كه اغلب آن ايرانى بود ) بنام سلامه انصارى از اهل خراسان قيام نمود . كنيه او ابو حاتم بود او مردم را بامر بمعروف و نهى از منكر و عمل به قرآن و سنت دعوت كرد . قرآن را به گردن خود آويخت و اوباش را از تبه كارى منع كرد و آنها هم اطاعت نمودند .\r\nعموم مردم را اعم از خرد و بزرگ و اعيان و اشراف و اوباش براى كارهاى نيك و پرهيز از كارهاى زشت دعوت نمود . خلقى عظيم و گروهى بسيار از هر طرف به او گرويدند و با او بيعت كردند كه با تبه كاران و هر كه مخالف عدل و ايمان باشد نبرد كنند . او با جماعت خود در بازار و خيابان مىگشت و امن و امان را برقرار مىكرد .\r\nسهل ( مذكور ) در روز چهارم ماه رمضان قيام كرد . درويش سه يا چهار روز پيش قيام كرده بود . خبر جنبش هر دو بمنصور بن مهدى و عيسى بن محمد بن ابى خالد رسيد هر دو نا اميد شدند زيرا اغلب اتباع آن دو ( منصور و محمد ) اوباش بودند منصور هم ببغداد نقل مكان كرد در حالى كه عيسى با حسن بن سهل مكاتبه مىكرد و از او امان خواسته بود حسن به او امان داد همچنين اهالى بغداد كه آنها را مشمول امان يكى از شرايط تسليم هم اين بود كه حسن بن سهل مواجب شش ماهه سپاه را بپردازد آن هم هنگام درو حاصل .\r\nعيسى از لشكر گاه ببغداد رفت و آن در سيزدهم شوال ( سال جارى بود ) سپاه\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nهم پراكنده شد و مردم بغداد خشنود و آسوده شدند و صلح او را پذيرفتند .\r\nسهل هم به حال خود ماند كه امر بمعروف و نهى از منكر مىكرد .\r\n\r\nبيان بيعت على بن موسى عليه السلام براى ولايت‌عهد\r\nدر آن سال على بن موسى بن جعفر بن محمد بن على بن الحسين بن على بن ابى طالب عليه السلام به ولايت عهد مامون براى خلافت بعد از او منصوب شد و او را « الرضا من آل محمد » لقب داد . بسپاه خود دستور داد كه لباس سياه ( شعار بنى العباس ) را ترك و لباس سبز را بپوشند و به تمام اطراف و اكناف نوشت كه چنين كنند .\r\nحسن بن سهل هم بعيسى بن محمد بن ابى خالد نوشت كه مامون على بن موسى را به ولايت عهد خود برگزيده زيرا بهر دو طريقه بنى العباس و بنى على نگاه كرد از على بن موسى افضل و اتقى و اعلم نديد و او را رضاى آل محمد لقب داد . بعيسى بن محمد هم دستور داد كه باتباع خود ابلاغ كند و شعار سياه را ترك كنند . اهالى بغداد را ملزم كند كه بيعت و متابعت نمايند . عيسى بن محمد مردم را دعوت كرد بعضى اجابت و قبول كردند و بعضى خوددارى و تمرد نمودند و گفتند . خلافت از بنى العباس دور نشود اين تكليف ناشى از فكر فضل بن سهل است .\r\nآنها چند روزى بدان حال ماندند . بعضى هم گفتند . ما بايد مامون را خلع و يكى از ميال خود را انتخاب كنيم . سختترين مخالفين منصور و ابراهيم دو فرزند مهدى بودند . ( هر دو عم مامون ) .\r\n\r\nبيان علت بيعت ابراهيم\r\nدر آن سال در ماه ذى الحجه مردم بغداد بهيجان آمده مامون را خلع و ابراهيم را خليفه نمودند .\r\nعلت اين بود كه بدان اشاره نموديم يكى ايالت و امارت حسن بن سهل\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو ديگرى ولايت‌عهد على بن موسى .\r\nعباسيان بغداد ادعا كردند كه ما پيش از اين ( قبل از بيعت على بن موسى ) با ابراهيم بيعت كرده بوديم و آن در روز بيست و پنجم ذى الحجه . مردى را وادار كردند كه ندا كند ما خلافت مامون و ولايت‌عهد ابراهيم بن مهدى را مىخواهيم .\r\nكسانى را هم وادار كردند كه بگويند . ما هرگز راضى نمىشويم مگر اينكه با ابراهيم بن مهدى بيعت كنيد و بعد از او هم براى اسحاق بن موسى هادى بيعت و مامون را از خلافت خلع كنيد . مردم نماز جمع را نخواندند و متفرق شدند و آن در بيست و هشتم ماه ذى الحجه سال جارى بود .\r\n\r\nبيان فتح كوهستان طبرستان و ديلم\r\nدر آن سال عبد اللّه بن خرداد به والى طبرستان لارز ( واژه لارز را مولف آورده و بايد صحيح باشد ) و چيز را از بلاد ديلم و كوهستان طبرستان را گشود . شهريار بن شروين را از كوه فرود آورد و مازيار بن قارن را نزد مامون فرستاد و ابو ليلى پادشاه ديلم را اسير كرد .\r\n\r\nبيان آغاز كار بابك خرمى\r\nدر آن سال بابك خرمى در محل « جاويدانيه » كه مردم آن ديار از پيروان جاويدان بن سهل خداوند بذ ( يكى از بلوكهاى آذربايجان ) بودند . بابك ادعا كرد كه روح جاويدان در او حلول كرده او شروع بفتنه و فساد كرد . تفسير لغت جاويدان اين است كه دائم و باقى ( تفسير به عربى ) باشد . و معنى خرم فرح ( به عربى ) كه خرسند باشد ( فرح با جيم آمده كه غلط است و فرح مصدر است ولى فرح بكسر راء به صيغه فاعل آمده كه فرحناك باشد ) اين لغت از عقايد و مقالات مجوس ( مغ - گبر - زردشتيان ) آمده . مرد ( بعقيدهء مجوس ) مىتواند با مادر و خواهر و دختر خود جفت شود و ازدواج\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكند . بدين سبب دين آنها را دين فرج ( اسفل اعضاء زن ) مىنامند و معتقد هستند كه ارواح از يك حيوان ( ذى روح ) به حيوان ديگر منتقل مىشود ( در اينجا خلط و خبط شده كه عقايد و اديان مختلفه با هم آميخته و فرج‌پرستان باصطلاح عرب عباد الفرج كسانى ديگر بودند كه مىگويند : يا مسعود منك خلقنا و اليك نعود .\r\nمقصود از فرج بيرون آمده و بفرج كه گور باشد برمىگردند و اين اوهام محتاج يك بحث دقيق است كه خارج از وظيفه ماست ) .\r\n\r\nبيان ايالت و امارت زياده بن ابراهيم بن اغلب در آفريقا\r\nدر آن سال در ششم ذى الحجه ابو العباس عبد اللّه بن ابراهيم بن اغلب امير آفريقا درگذشت . مدت امارت او پنج سال و قريب دو ماه بود .\r\nسبب مرگ او اين بود كه براى هر جريبى هيجده دينار ماليات وضع و تحميل كرده بود مردم بستوه آمدند و نزد يك ديگر از جور و ستم شكايت كردند .\r\nمردى از پرهيزگاران بنام حفص بن عمر جزرى با گروهى از نيكان نزد او ( امير ) رفتند و او را وعظ كردند و از رنج و عذاب آخرت و بد نامى دنيا و زوال نعمت و قدرت ترسانيدند و گفتند : خداوند تعالى هيچ وضعى را تغيير نمىدهد و نعمت هيچ قومى را زايل نمىكند مگر اينكه خود آن قوم وضع خود را تغيير دهند ( كه خوب را بد كنند ) و اگر خداوند بخواهد آن قوم را كيفر دهد هرگز عذاب از او دفع نخواهد شد و آن قوم حامى و نگهبان نخواهند داشت كه عذاب خداوند را دفع و رد كند ( آيات قرآن ) . ابو العباس عبد اللّه بن ابراهيم امير آفريقا به آنها پاسخ نداد و آنها از آنجا خارج شده راه قيروان را گرفتند حفص بگروه پرهيزگاران كه قصد مهاجرت داشتند گفت : بهتر اين است كه ما وضو گرفته نماز بخوانيم و دعا كنيم كه خداوند بار سنگين اين مردم را سبك كند و حاجت آنها را روا دارد آنها نماز خواندند و دعا كردند پنج روز نگذشت كه يك قرحه پشت گوش او بروز كرد و او را كشت . او زيباترين مردم روزگار خود بود . بعد از او زيادة اللّه بن ابراهيم برادرش\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبامارت رسيد و در زمان او آسايش و رفاه بود . او سپاهى دريا نورد با چند كشتى تجهيز كرد و براى فتح شهر « سردانيه » كه در دست روم بود فرستاد . پس از فتح بعضى از سپاهيان هلاك شدند و بعضى پس از كشتن بسيارى از روميان و گرفتن غنايم بسلامت بازگشتند .\r\nآنهايى كه بسلامت بازگشتند مشمول احسان زيادة اللّه واقع شدند .\r\nدر سنه دويست و هفت زياد بن سهل معروف بابن صقلبيه ( از نژاد سلاو صقلبيه مادرش باشد ) ضد او شوريد و عده بسيارى گرد خود جمع و شهر « باجه » را محاصره كرد . زيادة الله سپاهى فرستاد كه او را دفع كرد و اتباع او را كشتند .\r\nدر سنه دويست و هشت بزيادة اللّه خبر داده شد كه منصور بن نصير طنبذى در تونس قصد عصيان دارد و با سپاهيان مكاتبه و آنها را بشورش دعوت مىكند . چون يقين كرد كه آن خبر صحت دارد سالارى بنام محمد بن حمزه برگزيد و عده سيصد سوار با او فرستاد كه در خفا بكوشد زودتر بتونس برسد و منصور ندانسته بدام او افتد .\r\nچون محمد بتونس رفت منصور را در آنجا نديد او بكاخ خود در طنبذه رفته بود . محمد قاضى تونس را با چهل تن از مشايخ شهر نزد او فرستاد آنها با منصور گفتگو كردند و بانصراف او از عصيان كوشيدند او گفت : من هرگز تمرد نكرده‌ام و اكنون با شما نزد محمد مىروم شما يك روز ميهمان من باشيد تا من وسايل پذيرائى او را فراهم كنم . منصور براى محمد گاو و گوسفند و طعام فرستاد و نوشت كه من مطيع هستم و فردا باتفاق قاضى نزد تو خواهم آمد . محمد باور كرد و دستور داد كه گوسفندها را بكشند . كشتند و پختند و او با سواران خود خوردند و باده نوشيدند روز بعد منصور قاضى و همراهان او را بازداشت و خود با عده شتاب كرد تا در خفا وارد تونس شد . بكاخ « صناعه » رفت كه محمد و اتباع او در آنجا بودند . دستور داد كوسها را بكوبند خود و اتباع او بيك آهنگ تكبير كردند . محمد و سوارانش شنيدند سلاح را برداشتند ولى باده كار خود را كرده بود كه آنها مست شده بودند منصور آنها را محصور داشت .\r\nعوام مردم هم به آنها هجوم و سنگسارشان كردند . همه را كشتند و تنها كسانى نجات يافتند كه خود را به دريا انداختند و شنا كنان رفتند . اين واقعه در ماه صفر رخ\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nداد پس از آن سپاهيان تجمع كرده به او گفتند : از اين مىترسيم كه زيادة اللّه ترا راضى كند و تو بطمع دنيا باز با او دمساز شوى ما با تو همراهى نمىكنيم مگر اينكه يكى از افراد خاندان او را بكشى تا نسبت به تو كينه جو باشد و تو نتوانى مطيع و موافق او شوى . منصور هم اسماعيل بن سفيان بن سالم بن عقال را كه از خاندان زيادة الله بود احضار كرد و كشت . كه احتمال مىرفت او حاكم تونس شود .\r\nچون زيادة الله خبر قتل و شورش را شنيد سپاهى عظيم بفرماندهى غلبون كه نامش اغلب بن عبد اللّه بن اغلب بود براى سركوبى شورشيان فرستاد . فرمانده مذكور وزير زيادة الله هم بود .\r\nاو منصور طنبذى را قصد كرد . هنگام وداع زيادة الله بسپاه گفت : اگر بگريزيد خون شما را خواهم ريخت . چون بتونى رسيدند منصور بجنگ آنها رفت .\r\nجنگ واقع شد و سپاه زيادة الله در دهم ماه ربيع الاول شكست و منهزم شد . سپاهيان بفرمانده خود غلبون گفتند : ما از تهديد زيادة الله ايمن نمىباشيم اگر براى ما امان بگيرى با تو خواهيم رفت و گر نه متفرق مىشويم اين را گفتند و راه خود را گرفتند و رفتند چند شهر را گرفتند و براى خود امارتى فراهم كردند از جمله شهرها « باجه » و « جزيره » و « صطفوره » و « منير » و « اربس » و ديگر شهرها بود كه بدست سپاهيان فرارى افتاد . بدين سبب افريقا دچار اغتشاش و آشوب شد . تمام سپاهيان هم گرد منصور تجمع و اطاعت نمودند زيرا زيادة الله با آنها بد رفتارى كرده بود .\r\nچون بر عده سپاه منصور افزوده شده « قيروان » را قصد و محاصره كرد .\r\nگرداگرد سپاه خود هم ديوار و حصار كشيد . جنگهاى بسيار ميان او و زيادة الله رخ داد اهالى قيروان از درون شهر به او متمايل و هوا خواه شدند . پس از آن زيادة الله هر چه سپاهى داشت اعم از پياده و سوار جمع كرد و آراست و آماده حمله و نبرد گرديد . چون سپاه او صف كشيدند منصور مبهوت شد زيرا تصور نمىكرد كه زيادة الله آن همه سپاه دارد او را ضعيف و خفيف مىپنداشت . منصور خود شخصا وارد عرصه نبرد گرديد و طرفين سخت جنگ كردند و عاقبت كار منصور تن بفرار داد بسيارى از اتباع او به خاك و خون كشيده شدند . آن واقعه در ماه جمادى الثانية\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nرخ داد .\r\nزيادة اللّه فرمان داد كه از اهل « قيروان » انتقام بكشند زيرا هوا خواه منصور بودند و قبل از آن هم با عمران بن مجالد مساعدت كرده بودند كه عمران با ابراهيم بن اغلب پدر زيادة اللّه جنگ كرده بود . چون خواست مردم قيروان را قتل عام كند .\r\nعلماء و روحانيون توسط كردند و او عفو نمود . ديوار و حصار و برج و باروى قيروان را ويران كرد . منصور چون گريخت بسيارى از ياران او متفرق و از او جدا شدند .\r\nعامر بن نافع و عبد السلام بن مفرج هم او را ترك و شهرهايى را كه گرفته بود تصرف نمودند .\r\nپس از آن زيادة اللّه سپاهى براى گشودن شهر « سبيبه » روانه كرد و آن در سنه دويست و نه بود . فرمانده آن سپاه محمد بن عبد اللّه بن اغلب بود . در آن شهر لشكرى از سپاه منصور پادگان كه فرمانده آنها عمر بن نافع بود . در بيستم ماه محرم جنگ واقع شد . ابن اغلب با سپاه خود منهزم شد و با اتباع خود به شهر « قيروان » بازگشت .\r\nكار بر زيادة اللّه سخت شد لشكر جمع كرد و مال داد و آماده كارزار گرديد . خانواده و زن و فرزند سپاهيان كه بمنصور پيوسته بودند در شهر قيروان اقامت داشتند .\r\nسپاهيان بمنصور گفتند اگر بتوانى خانواده‌هاى ما را از شهر بيرون به يارى و بما برسانى ما آسوده و در امان خواهيم بود . منصور لشكر كشيد و زيادة الله را در شهر قيروان محاصره كرد . مدت محاصره شانزده روز به طول كشيد ولى جنگ واقع نشد سپاهيان در آن مدت توانستند زن و فرزند خود را از شهر بيرون بكشند . منصور بتونس رفت از تمام مملكت افريقا در دست زيادة الله جز شهر قابس و ساحل و « نفزاوه » و طرابلس جاى ديگر نماند كه اهالى اين چند محل مطيع بودند . سپاهيان بزيادة الله پيغام دادند كه خود تنها برو و افريقا را به حال خود بگذار كه به تو امان مىدهيم و مال تو هم مصون خواهد بود هر چه در كاخ خوددارى بردار و برو . او سخت غمگين شد .\r\nسفيان بن سواده به او گفت : اختيار لشكر خود را به من واگذار كن كه من دويست سوار\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاز آن اختيار خواهم كرد و با آن عده به شهر « نفزاوه » مىروم زيرا شنيده‌ام كه عامر بن نافع قصد آن شهر را دارد اگر من پيروز شوم كه هر چه ميخواهى حاصل خواهد شد و اگر نه خود تصميم ديگرى اتخاذ كن او آنچه درخواست كرده بود قبول كرد و سفيان دويست سوار برگزيد و راه « نفزاوه » را گرفت . در آنجا بربريان را به يارى خود دعوت كرد و آنها اجابت و شتاب نمودند . عامر بن رافع هم با سپاه خود رسيد جنگ واقع شد و عامر بن رافع شكست خورد بسيارى از اتباع او كشته شدند او به شهر « قسطيليه » رفت و باج و خراج گرفت و مدت سه روز شب و روز سرگرم گرفتن ماليات بود . پس از آن كسى را بحكومت آن سامان گماشت ولى حاكم از بيم انتقام مردم گريخت . اهالى « قسطيليه » بابن سواد ( سفيان سابق الذكر ) پيغام دادند او رفت و شهر را تصرف كرد .\r\nگفته شد اين حوادث در سنه دويست و نه رخ نداد بلكه در سنه دويست و نوزده واقع شد .\r\n( طنبذه ) بصنم طاء بىنقطه و سكون نون و ضم باء يك نقطه و ذال نقطه دار و در آخر آن هاء است ( صطفوره ) بفتح صاد و سكون طاء و ضم فاء و سكون واو و آخر آن هاء است .\r\n( سبيبه ) بفتح سين بى نقطه و فتح باء يك نقطه دوم و آخر آن هاء است .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nبيان فتح جزيره صقليه بدست زيادة اللّه و جنگهاى آن تا وفات او\r\nدر سنه دويست و دوازده زيادة اللّه سپاهى دريانورد تجهيز و جزيره صقليه ( سيسيل ) را قصد نمود . اسد بن فرات قاضى قيروان را كه از پيروان مالك ( صاحب مذهب مالكى ) و مصنف كتب اسديه در فقه بطريقه مالك را فرمانده آن سپاه كرد .\r\nسپاه مذكور بجزيره رسيد و بسيارى از اماكن را گشود .\r\nعلت لشكر كشى اين بود كه پادشاه روم در قسطنطنيه بطريقى را حاكم جزيرهء صقليه نمود كه نامش قسطنطين و آن در سنه دويست و يازده بود . چون بجزيرهء رسيد يك مرد رومى را فرمانده كشتىهاى جنگى نمود كه نامش « فيمى » بود . او دلير و با تدبير بود . افريقا را قصد كرد و گروهى از بازرگانان را اسير نمود و اموال مردم را ربود و مدتى در ساحل افريقا تسلط داشت . پس از آن پادشاه روم بقسطنطين حاكم جزيره نوشت كه « فيمى » را بگيرد و آزار دهد . فيمى آگاه شد و باتباع خود خبر داد اتباع او خشمگين شدند و او را در تمرد و عصيان يارى كردند او هم با كشتىهاى جنگى خود بجزيره صقليه بازگشت و شهر « سرقوسه » را گرفت . قسطنطين براى دفع او لشكر كشيد جنگ واقع شد و قسطنطين شكست خورده گريخت و به شهر « قطانيه » پناه برد . فيمى بدنبال او لشكرى فرستاد باز گريخت و به او رسيدند و او را كشتند . فيمى خود شاه شد . مردى را بنام « بلاطه » بحكومت قسمتى از جزيره منصوب كرد آن مرد تمرد نمود خود و پسر عم او كه نامش ميخائيل و حاكم شهر « پلوم » بود متحد شدند و سپاهى عظيم گرد آوردند جنگ آغاز شد و « بلاطه » شهر « سرقوسه » را گرفت . فيمى شكست خورده گريخت . كشتىهاى جنگى را آماده كرد و خود با بقيه عده سوار كشتى شده بافريقا رفتند « فيمى » از امير زيادة الله مدد خواست و به او وعده فتح جزيره « صقليه » را داد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدر ماه ربيع الاول سنه دويست و دوازده لشكر زيادة اللّه به شهر « مازر » در صقليه رسيد . « بلاطه » را كه با فيمى جنگ كرده بود قصد نمودند .\r\nدر آن هنگام سپاه روم رسيد و با مسلمين جنگ كرد . مسلمين بفيمى و اتباع او دستور دادند كه از ميدان جنگ كناره گيرى كند . جنگ بر شدت خود افزود و پيروزى نصيب مسلمين شد روميان تن بفرار دادند . مسلمين اموال و چهارپايان آنها را بغنيمت بردند . « بلاطه » هم گريخت و به شهر « قلوريه » رفت و در آنجا كشته شد .\r\nمسلمين چند قلعه و شهر را گشودند .\r\nبقلعه « كراث » هم رسيدند . در آنجا مردم تجمع و تحصن كرده بودند . آنها اسد قاضى ( فرمانده ) را فريب دادند ظاهرا اظهار عجز و ذلت نمودند و آماده پرداخت جزيه شدند به شرط اينكه اسد نزديك نرود . اسد پذيرفت و چند روزى از آنها دور شد .\r\nفيمى ( بمسلمين خيانت كرد ) با اهالى محصور در شهر مكاتبه كرد و وعده يارى داد .\r\nاهالى شهر خواربار تهيه كردند و آماده دفاع شدند خوددارى كردند و اسد دوباره برگشت و آنها را محاصره نمود . جنگ آغاز شد . اسد لشكريان را دسته دسته به اطراف فرستاد آنها غنايمى بسيار بدست آوردند و چندين آبادى و شهر را گشودند . شهر « سر - قوسه » را هم محاصره كردند . راه دريا و صحرا را بر مردم شهر بستند . در آن هنگام پياپى مدد از افريقا مىرسيد . امير و والى « بلرم » هم مسلمين را تعقيب كرد مسلمين گرداگرد خود خندق كندند و پيرامون خندق هم چند حفره كندند . ( و آنها را پوشانيدند ) سپاه روم بر مسلمين هجوم كرد بسيارى از آنها در آن حفره‌ها افتادند و كشته شدند . مسلمين هم بر شدت محاصره افزودند و بر مردم شهر « سرقوسه » سخت گرفتند ناگاه كشتىهاى جنگى از « قسطنطنيه » رسيد . مرض و با هم ميان مسلمين شايع گرديد . بسيارى از مسلمين به مرض و با مبتلا و هلاك شدند امير آنها اسد بن فرات ( قاضى ) در گذشت مسلمين بعد از او محمد بن ابى الجوارى را براى امارت خود برگزيدند . چون مسلمين مرض و با و شدت آن را ديدند سپاه روم هم رسيده بود ناگزير سوار كشتىهاى خود شدند كه به وطن باز گردند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nروميان هم سوار كشتىهاى خود شدند و در « باب المرسى » لنگر انداختند و مسلمين را از دعوت بازداشتند . چون مسلمين حال را بدان منوال ديدند كشتىها را آتش زدند و پياده شدند . از آنجا سوى شهر « ميناو » لشكر كشيدند و شهر را سه روز محاصره كردند و پس از آن پيروز شده شهر « ميناو » را گشودند و داخل شدند . گروهى از مسلمين قلعه « جرجنت » را قصد و با جنگ تصرف و تملك نمودند . مسلمين از پيروزى خود بسيار خرسند و اميدوار شدند از آنجا « قصريانه » را قصد كردند . فيمى ( سردار پناهنده مسلمين ) هم با آنها بود . مردم شهر بيرون آمده نزد فيمى رفته زمين را بوسيدند و تسليم شدند به او وعده دادند كه هر چه بخواهد بدهند و خود مطيع و رعيت او باشند او هم پذيرفت و با آنها رفت ولى آنها او را فريب دادند و كشتند .\r\nدر آن هنگام سپاهى عظيم و مدد پياپى از قسطنطنيه رسيد . مردم جزيره دلير شده با مسلمين مقابله كردند و طرفين صفوف خود را براى جنگ آراستند نبردى سخت رخ داد و روميان شكست خورده منهزم و بسيارى از آنها كشته شدند . مسلمين قلعه « قصريانه » را گشودند و تصرف نمودند در آن هنگام امير آنها محمد بن ابى الجوارى درگذشت . زهير بن غوث بجاى او امير مسلمين شد .\r\nپس از آن گروهى از مسلمين براى غارت رفتند با روميان روبرو شده تاب نياورده گريختند . روز بعد مسلمين لشكر كشيدند و با روميان روبرو شدند . جنگ واقع و مسلمين منهزم و عده هزار تن از مسلمين كشته شد . بلشكرگاه خود بازگشتند و گرداگرد لشكر خندق كندند روميان هم آنها را محاصره نمودند . خواربار كم شد و مسلمين بستوه آمدند . تصميم گرفتند شبيخون بزنند .\r\nروميان از قصد آنان آگاه شدند . لشكرگاه و خيمه‌ها را ترك كردند و دور شدند . مسلمين هجوم برده كسى را در خيمه گاه نديدند روميان برگشتند و از هر طرف مسلمين را محاصره كردند . بسيارى از مسلمين كشته شدند . بقيه گريختند و بقلعه « ميناو » پناه بردند و روميان از هر طرف آنها را محاصره كردند . آنها ناگزير تمام چهارپايان را خوردند و بعد سگها را كشتند و خوردند . چون مسلمين كه در محل\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n« جرجنت » اقامت داشتند بر پريشانى برادران خود آگاه شدند شهر را ويران كردند و راه « مازر » را گرفتند و رفتند و نتوانستند برادران خود را يارى كنند .\r\nمسلمين بدان حال ماندند تا سنه دويست و چهارده كه نزديك بود همه هلاك شوند ناگاه كشتىهاى جنگى از اندلس رسيد كه مردم اندلس به قصد جنگ و غزا لشكر كشيده بودند . از افريقا هم كشتىهاى امدادى رسيد كه مجموع كشتىهاى جنگى بالغ بر سيصد گرديد . چون جنگجويان در شهر « بلرم » پياده شدند روميان ترسيدند و شهريار آن شهر از مسلمين امان خواست به او و خانواده او به شرط عدم تعرض به دارائى او امان داده شد دوباره مسلمين سوار كشتى شده روم را قصد كردند .\r\nدر سنه دويست و شانزده مسلمين به يارى محاصره‌شدگان رفتند و شهر محصور را گرفتند ولى جز عده سه هزار تن از مسلمين در آن شهر نمانده بود كه در آغاز هفتاد هزار بودند همه از گرسنگى مرده بودند .\r\nميان مسلمين اندلس و مسلمين افريقا اختلافات و نزاع بر پا شد ولى بعد ناگزير صلح كردند و تا سنه دويست و نوزده سوى شهر « قصريانه » لشكر كشيدند روميان محصور از شهر بيرون رفته بجنگ پرداختند . نبرد سخت رخ داد و خداوند پيروزى را نصيب مسلمين فرمود . روميان گريختند و پس از آن در بهار باز گشتند و دوباره جنگ كردند و باز مسلمين پيروز شدند .\r\nدر سنه دويست و ده مسلمين بفرماندهى محمد بن عبد اللّه سوى « قصريانه » لشكر كشيدند . روميان بجنگ پرداختند . زن بطريق ( شهريار آن ديار ) با پسر او بدست مسلمين گرفتار شدند . هر چه در لشكرگاه روم بود بدست مسلمين افتاد پس از پيروزى مسلمين به محل « بلرم » بازگشتند .\r\nمحمد بن عبد اللّه ( فرمانده ) لشكرى به محل « طبرمين » فرستاد . فرمانده آن لشكر محمد بن سالم بود غنايم بسيار بدست آورد ولى گروهى از لشكر او تمرد كرده او را كشتند و بسپاه روم پناه بردند .\r\nزيادة اللّه ( امير افريقا ) فضل بن يعقوب را بجاى محمد مقتول براى فرماندهى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nلشكر فرستاد . او هم سوى « سرقوسه » لشكر كشيد . غنايم بسيارى بدست آورد و بازگشت .\r\nپس از آن لشكر ديگرى براى غارت فرستاد غنايمى ربود و بازگشت كه در راه با بطريق پادشاه روم در صقليه ( سيسيل ) روبرو شد . پادشاه روم سپاهى عظيم داشت .\r\nمسلمين ناگزير بيك جنگل كه داراى درختهاى انبوه بود پناه بردند . پادشاه روم قادر بر جنگ نبود يك روز از صبح تا عصر منتظر شد . چون مسلمين سستى و نااميدى او را ديدند دليرانه بر او حمله نمودند . روميان گريختند و بطريق مجروح شد و از اسب افتاد . جمعى از ياران او دليرى كرده و بنجات وى شتاب نمودند . او را با همان حال كه چندين زخم داشت برداشتند و بردند . مسلمين هم اسلحه و مهمات و كالا و چهار پايان آنها را بغنيمت بردند و آن واقعه بسيار مهم و عظيم بود .\r\nزيادة اللّه ابو الاغلب ابراهيم بن عبد اللّه را از افريقا براى امارت صقليه فرستاد .\r\nاو در ماه رمضان به آن جزيره رسيد .\r\nابو الاغلب كشتىهاى جنگى را فرستاد كه با كشتىهاى جنگى روم نبرد كرد و غلبه يافت هر چه روميان داشتند بغنيمت برد و هر كه در آن كشتىها بود گردن زد .\r\nميان آنها مردى از اهالى افريقا از دين برگشته مسيحى شده بود او را هم گردن زد .\r\nگروهى از سپاه خود را سوى جبل نار ( كوه آتشفشان ) و دژهاى محكم آن سامان روانه كرد . مزارع را آتش زدند و اموال را ربودند و در كشتار افراط نمودند .\r\nباز هم ابو الاغلب در سنه دويست و بيست و يك لشكرى سوى جبل النار فرستاد كه در آن ديار غنايم بسيار بدست آمد عده هم برده و بنده گرفتار شده كه هر بنده بكمترين بها فروخته شد . لشكر اسلام هم بسلامت بازگشت .\r\nدر آن سال باز أبو الأغلب گروهى از لشكر خود را سوى « قطلياسه » فرستاد .\r\nغنايمى ربودند و اسراء بسيارى گرفتند ولى روميان رسيدند و جنگ كردند و مسلمين مغلوب شدند .\r\nباز لشكرى سوى « قصريانه » روانه كرد روميان از شهر بيرون آمده صف بسته و جنگ كردند مسلمين شكست خورده و گروهى كشته بجا گذاشتند .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nباز جنگى ميان مسلمين و روم رخ داد و روميان گريختند و مسلمين نه كشتى از آنها گرفتند . كشتى بزرگ بود كه با ملاحان و سپاهيان بدست مسلمين افتاد .\r\nدر فصل زمستان كه محاصره شهر به طول كشيد يكى از مسلمين بدون اطلاع كسى راهى يافت و داخل شهر شد سپس برگشت و بمسلمين خبر داد كه راهى براى حمله و دخول در شهر يافته عده را با خود برد و در شهر داخل شدند و تكبير كردند روميان مرعوب شده بقلعه درون شهر پناه بردند و محاصره شدند سپس امان خواستند و تسليم شدند . مسلمين غنايم بسيارى بدست آوردند و به محل « بلرم » بازگشتند .\r\nدر سنه دويست و بيست و سه بسيارى از روميان تجهيز شده از دراى عبور كرده بجزيره صقليه رسيدند .\r\nدر آن هنگام مسلمين قلعه « جفلوذى » را محاصره كرده بودند . حصار آن محل به طول كشيده بود چون روميان رسيدند مسلمين ترك محاصره را كرده بازگشتند .\r\nميان آنها و روميان . چندين جنگ واقع شد كه ناگاه خبر مرگ زيادة اللّه بن اغلب امير افريقا رسيد مسلمين سست و ناتوان شدند ولى بعد از آن به خود دلدارى داده و دليرى و پايدارى كردند .\r\n( سرقوسه ) بفتح سين و قاف و واو و سين دوم .\r\n( بلرم ) بفتح باء يك نقطه و لام و راء ساكن كه بعد از آن ميم است .\r\n( ميناو ) با ميم و يا دو نقطه زير و نون و بعد از آن الف و واو .\r\n( جرجنت ) با جيم و راء و جيم دوم مفتوح و تاء دو نقطه بالا .\r\n( قصريانه ) با قاف و صاد بىنقطه و راء و ياء دو نقطه زير و الف و نون و هاء است .\r\n\r\nبيان حوادث\r\nدر آن سال محمد بن محمد كه برگزيده ابو السرايا بود وفات يافت ( او را\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nنامزد خلافت كرده بود ) .\r\nقحط و گرسنگى در خراسان و اصفهان و رى شايع شد و بسيارى از مردم از گرسنگى مردند .\r\nاسحاق بن موسى بن محمد بن على بن عبد الله بن عباس امير الحاج شد .\r\n\r\nسال دويست و دو\r\n\r\nبيان بيعت ابراهيم بن مهدى\r\nدر آن سال اهالى بغداد ابراهيم بن مهدى را بخلافت برگزيدند و با او بيعت كردند .\r\nبيعت او در نخستين روز محرم انجام گرفت گفته شد در پنجم محرم . مامون را از خلافت خلع كردند بنى هاشم هم با ابراهيم بيعت نمودند و كسى كه عهده‌دار گرفتن بيعت شده مطلب بن عبد الله بن مالك بود .\r\nكسانى كه بانجام خلافت او كوشيدند . سندى و صالح متصدى مصلى و نصير و وصيف و جماعت ديگر بودند كه آنها بر مامون خشم گرفتند زيرا مامون خلافت را از بنى العباس دور كرده بود ( حضرت رضا را به ولايت عهد انتخاب نمود ) .\r\nشعار بنى العباس را كه سياه بود ترك كرد ( و شعار سبز را برگزيد كه شعار ايرانيان است ولى او ظاهرا با تدبير فضل بآل على اختصاص داد و از آن تاريخ عمامه سبز شعار علويان شد ) .\r\nچون بيعت ابراهيم انجام گرفت او بلشكريان وعده داد كه مواجب و جيره شش ماه به آنها بدهد ولى امروز و فردا كرد و سپاهيان شوريدند و غوغا كردند او بهر يكى از آنها دويست درهم داد . بقيه را هم حواله گندم و جواز سواد ( مزارع عراق ) داد . آنها براى دريافت حواله به اطراف رفتند و مردم را غارت كردند . و\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nهر چه ديدند ربودند .\r\nحق دولت و ملت را هم به خود اختصاص دادند .\r\nابراهيم كوفه و ساير بلاد سواد ( عراق ) را گرفت و مسلط شد و در مدائن لشكر زد .\r\nعباس بن موسى هادى را امير جانب غربى و اسحاق بن موسى هادى را امير جانب شرقى نمود .\r\nدر آن هنگام مهدى بن علوان حرورى ( از خوارج ) قيام و خروج كرد و نهر بوق و « رذانين » را گرفت . ابراهيم براى سركوبى او اسحاق بن رشيد را كه معتصم باشد ( خليفه بعد ) فرستاد گروهى از سالاران هم همراه و تحت فرمان او بودند . جنگ رخ داد و يكى از اتباع خارجى نيزه را حواله اسحاق بن رشيد ( معتصم ) كرد . يكى غلام تركى ( ايرانى و فارسى زبان ) از او دفاع كرد او أشناس بود . مهدى ( خارجى ) شكست خورده به طرف « حولايا » گريخت .\r\nگفته شد . خروج مهدى در سنه دويست و سه بود . ( اشناس چون كسى را كه به اسحاق بن رشيد معتصم و خليفه بعد از مأمون حمله كرد كشت در همان جا معتصم گفت : اشناس كه فعل امر شناختن است و تا كنون هم در گيلان و ساير شهرهاى ايران بدون باء متداول است كه اشناس بجاى بشناس استعمال مىشود و مقصود غلام ايرانى اين بود كه معتصم او را بشناسد و حق او را ادا كند چنان كه كرد كه بعد از آن اشناس به همان كلمه كه به زبان آورد معروف شد . او يكى از سران سپاه و مانند افشين شده بود كه بعد اشتهار و عظمت يافت و علت عظمت او همان دليرى و همان لفظ اشناس بود كه نام و نشان او گرديد ) .\r\n\r\nبيان تسلط ابراهيم بر قصر ابن هبيرة\r\nدر قصر ابن هبيرة حميد بن عبد الحميد از طرف حسن بن سهل حاكم بود . سالاران\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو فرماندهانى كه با او همراهى مىكردند . سعيد بن ساجور و ابو البط و غسان بن ابى الفرج و محمد بن ابراهيم أفريقى ( منتسب بافريقا ) و گروهى ديگر بودند . آنها ( خيانت كرده ) بابراهيم نامه نوشتند كه ما قصر ابن هبيره را تسليم تو خواهيم كرد آنها از حميد بابراهيم ( ملقب بمبارك ) نامه نوشته كه قصر ابن هبيره را تسليم او حميد هم بحسن مىنوشت كه آنها با ابراهيم سروسرى دارند . حسن بحميد نوشت كه نزد او آيد و حميد ترسيد كه سالاران اموال و لشكر او را بگيرند و خود او را هم گرفتار و تسليم ابراهيم كنند . چون حسن به او اصرار كرد كه حاضر شود او ناگزير در ماه ربيع الثانى نزد او رفت . سالاران و فرماندهان بابراهيم ( خليفه ) نوشتند كه عيسى بن محمد بن ابى خالد را نزد آنها روانه كند او هم عيسى را فرستاد و آنها لشگرگاه حميد و اموال او را غارت كردند . از جمله اموالى كه از حميد ربودند صد هزار هزار دينار بود . فرزند حميد هم كنيزان پدر خود را همراه خود برد و بر پدر خود در لشگرگاه حسن وارد شد .\r\nعيسى هم وارد قصر شد و آن را تصرف نمود و آن در تاريخ دهم ربيع الثانى بود .\r\nحميد بحسن گفت : مگر من به تو خبر نداده بودم ؟ ( كه آنها خائن هستند ) تو فريب خوردى .\r\nپس از آن حميد سوى كوفه رفت اموالى كه در آنجا داشت برداشت و عباس بن موسى بن جعفر علوى را امير كوفه نمود و گفت : تو از برادرت ( على بن موسى - الرضا دفاع كن ( كه وليعهد مامون شده بود ) اهالى كوفه اطاعت خواهند كرد .\r\nكه تو بعد از مامون براى رضا دعوت كنى صد هزار درهم هم به او داد و گفت : من هم با تو همراه و يارى خواهم كرد .\r\nشب هنگام حميد نزد حسن برگشت . حسن هم حكيم حارثى را سوى نيل ( غير از نيل مصر ) براى جنگ عيسى بن محمد فرستاد جنگ رخ داد و حكيم شكست خورده گريخت عيسى نيل را هم گرفت . پس از آن ابراهيم ( خليفه ) سعيد و ابو البط\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nرا براى جنگ عباس بن موسى ( برادر رضا ) بكوفه فرستاد . عباس هم اهالى كوفه را دعوت كرد بعضى بمتابعت او تن دادند اما شيعيان افراطى قبول نكردند و گفتند اگر برادرت تنها باشد ما بيعت ميكنيم و اگر نام مامون در كار باشد نمىپذيريم او گفت : من براى مامون دعوت مىكنم و بعد از او براى برادرم . شيعيان افراطى از او رو برگردانيدند چون سعيد و ابو البط ( از طرف ابراهيم خليفه ) بقريه شاهى رسيدند و لشكر زدند . عباس پسر عم خود على بن محمد بن جعفر را كه فرزند كسى بود كه در مكه با او بيعت شده بود . ( او پسر قاضى را براى عمل شنيع ربوده بود ) با عده بجنگ سعيد فرستاد يك ساعت نبرد كردند و على بن محمد علوى و اهل كوفه شكست خورده گريختند و سعيد سوى حيره لشكر كشيد كه در تاريخ جمادى الاولى بود . پس از آن باز پيش رفت و با اهل كوفه نبرد كرد . شيعيان بنى العباس و غلامان و بستگان آنها از كوفه خارج شده صف آرائى نموده شعار دادند . شعار آنها اين بود . اى ابراهيم اى منصور ( پيروز ) ما مطيع مامون نخواهيم بود . آنها سياه پوش بودند ( علامت عباسيان ) در قبال آنها هم اهل كوفه سبز پوشيده شعار مىدادند .\r\nجنگ ميان آنها و لشكر سعيد رخ داد . هر دسته كه غالب مىشد هر چه بدست مىآورد مىسوخت . رؤساء و بزرگان اهل كوفه نزد سعيد رفتند و براى عباس ( برادر رضا ) امان گرفتند سعيد بعباس و اتباع او امان داد به شرط اينكه از كوفه خارج شوند . پس از آن بعباس خبر دادند كه براى تو امان گرفتيم او پذيرفت و از خانه خود بيرون رفت . بقيه پيروان عباس در محل مانده بر اتباع سعيد شوريدند و اتباع سعيد منهزم شده بخندق خود پناه بردند . پيروان عباس خانه‌هاى عيسى بن موسى ( عباسى ) را غارت كردند و سوختند و هر كه را ديدند كشتند . سعيد و اتباع او سوار شدند و شبانه وارد كوفه گشته هر كه را ديدند كشتند و هر چه غارت شده بود پس از گرفتن آتش زدند . باز بزرگان و اعيان كوفه نزد سعيد رفتند و گفتند : عباس بر نگشته و عهد شكنى نكرده اين كار اوباش بوده . او هم از تعقيب عباس منصرف شد چون دانست دستى در آن كار نداشت . روز بعد سعيد و ابو البط وارد شهر كوفه\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nشدند . منادى ندا داد كه همه در امان هستند . فضل بن محمد بن صباح كندى را بامارت كوفه نشاندند پس از آن او را عزل كردند زيرا او با اهل كوفه همراه و مساعد بود . غسان بن ابى الفرج را بجاى او برگزيدند و چون او ابو عبد الله برادر أبو السرايا را كشت بر كنار كردند و ابو الهول برادرزاده سعيد بامارت نشست او امير بود تا حميد بن عبد الحميد رسيد ابو الهول گريخت .\r\nابراهيم بن مهدى ( خليفه ) عيسى بن محمد را فرمان داد كه از طريق نيل بواسط لشكر بكشد ابن عايشه هاشمى و نعيم بن خازم را هم فرمان داد كه سوى « صياده » لشكر بكشند سعيد و ابو البط و افريقى هم به آن لشكر پيوستند .\r\nهمه در محل « صياده » لشكر زدند و عيسى بن محمد فرمانده و امير كل بود .\r\nهمه روزه سوار مىشدند و در پيرامون واسط بجنگ دعوت مىكردند و كسى از اتباع حسن كه در قلعه تحصن كرده بودند بجنگ آنها مبادرت نمىكرد . ناگاه حسن فرمان داد كه لشكر از درون شهر بيرون رود و آماده كارزار گردد .\r\nدر بيست و ششم ماه رجب لشكر حسن از قلعه بيرون رفت و جنگ آغاز كرد جنگ از صبح تا ظهر به طول كشيد كه سپاه عيسى شكست خورده او و لشكريانش سوى « طرنايا » و نيل گريختند . اموال و اسلحه آنها بدست سپاه حسن افتاد .\r\n\r\nبيان گرفتارى سهل بن سلامه\r\nدر آن سال ابراهيم بن مهدى بر سهل سلامه متطوع پيروز شد و او را بزندان سپرد .\r\nسهل بن سلامه در بغداد زيست مىكرد . او امر بمعروف و نهى از منكر مىكرد .\r\nعموم اهالى بغداد هم به او گرويده بودند . چون عيسى ( بن محمد از سپاه حسن بن سهل ) شكست خورد و به شهر بازگشت سهل بن سلامه را قصد كرد و كوشيد ريشه او را بركند زيرا او عيسى و اتباع او را تبه كار و فاسق مىخواند و هميشه آنها را وعظ مىكرد و اندرز مىداد و گناه آنها را برخشان مىكشيد . اتباع عيسى با پيروان سهل جنگ كردند و آنها بكوى و برزن پناه بردند و نبرد را ادامه دادند . عيسى به آنها رشوه داد و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدرهم و دينار بسيار به آنها داد آنها هم از كوى و خيابان كنار رفتند و كار سهل مانند نامش سهل گرديد از هر طرف محاصره شد و روز بيست و پنجم شعبان بر او هجوم بردند و اتباع او كه با نقد اشباع شده بودند پراكنده شدند . عيسى و سپاهيان او به خانه سهل رسيدند او پنهان شد و با عموم مردم كه براى تماشا گرد آمده بودند آميخت و خود را گم كرد . آنها او را در خانه خود نيافتند . جواسيس را همه جا فرستادند تا او را پيدا كردند . شبانه او را گرفتند و نزد اسحاق بن هادى بردند اسحاق با او گفتگو كرد او گفت : من براى بنى العباس دعوت مىكردم و در عين حال بسنت و عمل بكتاب خداوند هم دعوت مىنمودم . من اكنون همان عقيده را كه داشتم دارم . به او گفتند : بايد اكنون به روى و اعلان كنى كه من هر چه گفتم بيهوده و باطل است او ( تحت مراقبت ) رفت و بمردم گفت : ايها الناس شما همه مىدانيد كه من چگونه بسنت و عمل به قرآن دعوت مىكردم اكنون هم باز شما را به همان دعوت مىكنم . مامورين او را زدند و دشنام دادند و زنجير كردند و نزد ابراهيم بن مهدى فرستادند . او در مدائن بود چون بر ابراهيم ( خليفه ) وارد شد هر چه باسحاق بن هادى گفته بود باز بابراهيم گفت . ابراهيم دستور داد او را زدند و بزندان افكندند و شايع كردند كه او را كشتند مبادا مردم بشورند يا از محل بازداشت او آگاه شوند كه او را آزاد كنند و باز فتنه بر پا شود . مدت خروج و قيام او تا هنگام بازداشت دوازده ماه بود . ( در آن زمان چون سپاهيان و اوباش مردم را غارت مىكردند چند تن براى امر بمعروف و نهى از منكر و دفاع از حق قيام كرده بودند چنان كه قبل از اين بدان اشاره شد )\r\n\r\nبيان سفر مامون بعراق و قتل ذى الرياستين\r\nدر آن سال مامون از مرو راه عراق را گرفت و غسان بن عباده را بايالت و امارت خراسان منصوب نمود .\r\nعلت مراجعت او اين بود كه على بن موسى الرضا بمامون خبر داده بود كه\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nپس از قتل امين فتنه در عراق بر پا شده و كارهاى بسيار دشوار پيش آمده كه فضل بن سهل آنها را مكتوم مىداشت و خبر هيچ يك از وقايع را به او نمىداد و مردم از اينكه او بر اخبار و احوال واقف نمىشود سخت پريشانند مامون را مجنون يا جادو شده و مغلوب ( فضل ) مىدانند . با ابراهيم بن مهدى بيعت كرده‌اند . مامون بعلى بن موسى الرضا گفت : مردم براى خلافت ابراهيم بيعت نكرده‌اند بلكه او را امير خود ( از طرف مامون ) نموده‌اند كه فضل خبر امارت او را داده است . على بن موسى الرضا گفت : فضل دروغ گفته و حقيقت را از تو مكتوم نموده و اكنون جنگ ميان ابراهيم و حسن بن سهل ( برادر فضل ) بر پا مىباشد . ابراهيم و مردم هم اين اعتراض را بر تو دارند كه چرا تمام امور را بفضل واگذار و تفويض نمودى و نيز اين اعتراض و ايراد را دارند كه چرا مرا مقرب و وليعهد خود نمودى ( ولايت‌عهد حضرت رضا با تدبير و اصرار فضل بوده كه ميخواست خلافت را از بنى العباس بگيرد و بال على بسپارد و ايرانيان را مسلط كند بدين سبب شعار سبز ايرانى را شعار آل على نمود ) كه چرا بايد بعد از تو من بخلافت برسم . مأمون از رضا پرسيد :\r\nچه كسى غير از تو بر اين اخبار آگاه است ؟ گفت : يحيى بن معاذ و عبد العزيز بن عمران و غير از آن دو شخص بسيارى از سالاران و فرماندهان سپاه مأمون آنها را احضار كرد و از حقيقت امر پرسيد كه على بن موسى الرضا به او خبر داده است . آنها چيزى نگفتند و مأمون به آنها آزار نرساند امان را هم به خط خود نوشت . آنها هم به او خبر دادند كه مردم با ابراهيم بن مهدى بيعت كرده‌اند كه او خليفه باشد و او را خليفه سنى لقب داده‌اند ( از سنت پيغمبر ) .\r\nمردم بغداد مأمون را رافضى مىدانند زيرا على بن موسى الرضا را مقرب ( و جانشين خود ) نموده . آنها ( سران سپاه ) عقايد مردم و اوضاع مملكت را براى او ( مأمون ) شرح دادند و همه چيز را گفتند و نيز قتل هرثمه را بيان كردند كه با توطئه و فريب و دروغ فضل كشته شده و هرثمه آمده بود كه حقيقت را بگويد و خبر اوضاع را بدهد و او ناصح و خيرخواه بود كه فضل او را كشت . اگر مامون علاج\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nواقعه را قبل از وقوع نكند رشته كار از دست او گسسته خواهد شد و نيز گفتند :\r\nطاهر بن حسين در جانبازى و فداكارى نسبت بمامون امتحان خوب داده و فضل او را دور و بر كنار كرده . او را بگوشه از جهان كه « رقه » باشد تبعيد نموده كه امروز از او كارى ساخته نيست او ناتوان شده بحديكه سپاه بر او شوريده و تمرد نموده اگر طاهر در بغداد مىبود جهاندارى و وفادارى مىكرد و نمىگذاشت شورش و انقلاب واقع شود كه امروز از هر طرف رخنه پيدا و فتنه بر پا شده . آنها ( سران سپاه كه حضرت رضا معرفى كرده بود ) بمامون گفتند اگر تو ببغداد به روى مردم همه مطيع تو خواهند شد . چون مأمون بر حقيقت واقف شد فرمان بسيج داد .\r\nچون فضل بر گفتگو و سعى آنها نزد مأمون آگاه شد آنها را گرفت و زد و ريش بعضى از آنها را كند . على بن موسى الرضا بمامون خبر داد و مامون گفت : مىدانم ولى مدارا مىكنم . مامون رخت سفر بست و لشكر كشيد تا بسرخس رسيد . ناگاه عده بر فضل شوريدند و او را در گرمابه كشتند و آن در دوم ماه شعبان بود . قاتلين او چهار تن غالب مسعودى اسود و قسطنطين رومى و فرج و موفق صقلابى ( اسلاو ) بودند .\r\nعمر او ( فضل ) شصت سال بود چون آن چهار غلام او را كشتند گريختند .\r\nمامون اعلان كرد هر كه آنها را دستگير كند و بيارد ده هزار دينار جائزه دريافت خواهد كرد . عباس بن هيثم دينورى آنها را گرفت و نزد مأمون برد . آنها بمأمون گفتند : تو بما فرمان قتل او را دادى . مامون فرمود گردن آنها را بزنند كه زدند .\r\nگفته شد مأمون علت قتل فضل را از آنها پرسيد بعضى از آنها گفتند : على - بن ابى سعيد خواهر زاده فضل بن سهل بما دستور داده بود . بعضى هم منكر آن دستور شدند . در هر حال مامون آنها را كشت . بعد از آن عبد العزيز بن عمران و على و موسى و گروه ديگرى را احضار و بازجوئى كرد آنها انكار كردند و گفتند هيچ\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاطلاعى نداريم با وجود آن انكار مامون باور نكرد و سر آنها را بريد و نزد حسن بن سهل ( كه در عراق بود ) فرستاد و به او نوشت كه از آن مصيبت سخت محزون شده و او را بجاى برادر برگزيده . خبر قتل برادر و تسليت مامون هم در ماه رمضان رسيد مامون هم راه عراق را گرفت . در آن هنگام ابراهيم بن مهدى ( خليفه ) و عيسى ( فرمانده ) و كسان ديگر همه در مدائن بودند . ابو البط و سعيد در كنار نيل شب و روز سرگرم نبرد بودند .\r\nمطلب بن عبد الله بن مالك از مدائن بازگشت و تمارض كرد و ببغداد رفت و در خفا براى مامون دعوت و تبليغ نمود كه منصور بن مهدى از طرف مامون امير باشد . ابراهيم را از خلافت خلع كنند . منصور و خزيمة بن خازم هر دو پذيرفتند .\r\nگروهى از سالاران و فرماندهان هم متابعت نمودند . مطلب بعلى بن هشام و حميد نوشت كه هر دو پيش بيايند . حميد در نهر صرصر لشكر بزند و على در نهروان . چون ابراهيم آگاه شد سوى بغداد برگشت و مدائن را ترك نمود . در محل « زندورد » لشكر زد و آن در نيمه ماه صفر بود . بمطلب و منصور و خزيمه پيغام داد كه حاضر شوند آنها تعلل و خوددارى نمودند . چون وضع را دگرگون ديد عيسى را فرستاد ( با لشكر ) اما منصور و خزيمه كه هر دو تسليم شدند و اما مطلب اتباع و غلامان و خويشان او از او دفاع كردند . منادى ندا داد كه مردم خانه‌هاى مطلب را غارت كنند . هنگام ظهر مردم خانه‌هاى او را تاراج كردند ولى نتوانستند به او برسند . چون خبر آن واقعه بحميد و على بن هشام رسيد حميد جنبيد و مدائن را گرفت . على بن هشام رسيد و پل را بريد .\r\nابراهيم از بدرفتارى خود نسبت بمطلب و غارت خانه او پشيمان شد و نتوانست او را دستگير كند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nبيان قتل على بن حسين همدانى\r\nدر آن سال على بن حسين همدانى و برادرش احمد و گروهى از خاندان او كشته شدند . او موصل را در دست داشت و بر آن ديار مسلط و غالب بود .\r\nعلت قتل او اين بود كه روزى با گروهى از قوم خود سوى نينوا رفت . دشت خرم و حاصلخيز آن سرزمين را ديد . باتباع خود گفت : بلاد خرم و پر سود اينجاست ولى بايد يك انسان مالك آن باشد . يكى از قبيله ازد پرسيد : پس ما چه بايد بكنيم ( اگر بيك انسان اختصاص يابد ) . پاسخ داد شما ازديان بعمان برويد و بقوم خود ملحق شويد . پس از آن على ( مذكور ) يكى از ازديان را كه نامش عون بود ميان جرز نهاد و زنده زنده بر او بنا كرد تا جان داد . خبر قتل او بازديان رسيد كه رئيس آنها در آن زمان سيد بن انس بود . آنها سوار شدند و او را قصد كردند جنگ واقع شد على ناگزير بيك خارجى كه نامش مهدى بن علوان توسل كرد و از او يارى خواست . مهدى وارد شهر شد و پيشنماز مردم گرديد و پس از نماز براى حكومت خود دعوت نمود . جنگ هم سخت‌تر شد على بن حسين و اتباع او ناگزير شهر را بدرود گفتند . ازديان هم آنان را دنبال كردند تا رسيدند و على را كشتند . برادرش احمد و گروهى از اتباع او را هم كشتند . برادر ديگرش محمد راه بغداد را گرفت ازديان بموصل بازگشتند و سيد ( بن انس رئيس آنان ) شهر را گرفت و براى مامون دعوت و تبليغ و اظهار متابعت و طاعت نمود .\r\n( همدانى ) در اينجا با سكون ميم و دال بىنقطه كه يك قبيله از يمن بوده است .\r\n\r\nبيان حوادث\r\nدر آن سال مامون با بوران دختر حسن بن سهل ازدواج كرد ( جشن آن\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nازدواج در تاريخ عالم مانندى نداشت كه در آن بسپاه علاوه بر سيم و زر و گوهر قباله املاك هم داده بودند كه باصطلاح كنونى دلمه مىباشد ) و نيز مامون دختر خود را همسر على بن موسى الرضا نمود كه نامش ( كنيه ) ام حبيبه . دختر ديگرش را هم كه ام الفضل بود . بمحمد بن على بن موسى الرضا داد ( پدر و پسر دو دختر مامون را داشتند ) .\r\nدر آن سال ابراهيم بن موسى بن جعفر امير الحاج شد و براى برادرش ( على بن موسى الرضا ) بعد از مامون ( به ولايت عهد ) دعوت نمود .\r\nپس از حج راه يمن را گرفت و رفت كه در آن هنگام حمدوية بن على بن عيسى بن ماهان بر يمن غلبه كرده و مسلط شده بود .\r\nدر آن سال در ماه ربيع الاخر در آسمان رنگى سرخ پديد آمد كه در چهاردهم ماه مذكور نمايان شد و تا آخر شب ماند . پس از آن دو ستون سرخ تا صبح ماند كه در صفحه آسمان نمايان شده بود .\r\nابو محمد بن يحيى بن مبارك بن مغيرة عدوى يزيدى مقرى ( قارى قرآن ) و دوست ابو عمرو بن علاء درگذشت . علت اينكه او را يزيدى ناميده بودند اين بود كه او يار يزيد بن منصور خال ( دائى ) مهدى و معلم فرزندان مهدى بود .\r\nسهل پدر ذو الرياستين ( فضل و حسن ) شش ماه پس از كشتن شدن فرزندش درگذشت .\r\nمادرش زنده ماند تا جشن عروسى نوه‌اش بوران را ديد كه دختر پسرش بود .\r\n\r\nسنه دويست و سه\r\n\r\nبيان وفات على بن موسى الرضا\r\nدر آن سال على بن موسى الرضا عليه السلام ( مولف به اين درود تصريح كرده كه تحيت خاصه شيعيان است و خود او سنى بود ) وفات يافت . او انگور خورده و در\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nخوردن انگور افراط كرده بود كه بمرگ مفاجاة دچار شد . ( اغلب مورخين حتى طبرى كه از شيعيان محسوب مىشد علت را افراط در خوردن انگور ذكر كرده‌اند ولى مولف كه ابن اثير باشد در جاى ديگر تصريح كرد كه مسموم شده است چنان كه خواهد آمد ) او در شهر طوس وفات يافت كه مامون در آن شهر بود و او را در مقبره رشيد پدر خود به خاك سپرد كه چون مامون به آن شهر رسيد مدتى بمجاورت قبر پدر خود اقامت گزيد .\r\nچون او وفات يافت مامون بحسن بن سهل نامه نوشت و خبر وفات او را داد و اظهار حزن و اندوه نمود و باهالى بغداد اعم از عباسيان و ديگران مانند موالى و غلامان نوشت آنچه را كه شما بر من ايراد گرفتيد منتفى شد و او وفات يافت از آنها هم درخواست كرده بود كه تن بطاعت بدهند ، آنها هم يك پاسخ تند و خشن به او دادند .\r\nعلى بن موسى الرضا در شهر مدينه سنه صد و چهل و هشت متولد شده بود .\r\n\r\nبيان دستگيرى عيسى بن محمد بدستور ابراهيم\r\nدر آن سال و در آخر ماه شوال ابراهيم بن مهدى عيسى بن محمد بن ابى خالد را دستگير كرد و بزندان سپرد . علت اين بود كه عيسى با حميد و حسن بن سهل مكاتبه مىكرد و در عين حال ظاهرا مطيع ابراهيم بود .\r\nهر چه ابراهيم به او فرمان مىداد كه بجنگ احمد برود او تعلل مىكرد و بهانه و عذر مىتراشيد كه سپاهيان جيره و مواجب خود را مطالبه مىكنند و مىگفت :\r\nبايد صبر كرد كه هنگام درو برسد و غله بدست آيد ( كه بسپاه داده شود ) .\r\nچون عيسى از پيشرفت آنها ( حميد و حسن بن سهل ) مطمئن شد تعهد كرد كه ابراهيم را دستگير و تسليم آنها كند و آن در تاريخ روز جمعه آخر شوال بود .\r\nهرون بن محمد برادر عيسى خبر توطئه برادر خود بابراهيم داد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nناگاه عيسى بر سر پل ايستاد و بسپاهيان خود گفت : من با حميد توافق كرده‌ام كه او در كار من مداخله نكند و بحدود من وارد نشود و من نيز داخل مرز او نشوم . سپس دستور داد كه در پيرامون پل و باب الشام خندق حفر كنند .\r\nابراهيم از عيسى درخواست كرد كه نماز را در شهر ادا كند عيسى قبول كرد ولى چون گفته بود ما بين من و حميد متاركه منعقد شده ابراهيم نگران شد و عيسى را احضار كرد ولى عيسى تمارض كرد و عذر خواست . چند رسول پياپى فرستاد و اصرار كرد تا او را احضار نمود . چون او در رصافه نزد ابراهيم رفت از او گله كرد ولى او منكر سرپيچى شد ابراهيم دستور داد او را زدند و بزندان افكندند . گروهى از سالاران و فرماندهان او را هم گرفت و بمحبس سپرد . بعضى هم نجات يافتند يكى از آنها عباس پيشكار عيسى كه او رئيس آنها بود . آنها تجمع كردند و نماينده و عامل ابراهيم را از پل و محله كرخ راندند اوباش و تبه كاران و عياران شهر هم سربلند كردند .\r\nعباس هم بحميد نوشت كه سوى بغداد شتاب كند تا شهر را به او تحويل دهد .\r\n\r\nبيان خلع ابراهيم بن مهدى\r\nدر آن سال اهالى بغداد ابراهيم بن مهدى را ( كه بخلافت برگزيده بودند ) خلع و عزل نمودند .\r\nعلت اين بود كه او عيسى بن محمد را باز داشت كرده بود چنان كه شرح آن گذشت .\r\nچون ياران و اتباع او كه عباس يكى از آنها بود با حميد مكاتبه و او را براى گرفتن بغداد دعوت كردند او لشكر كشيد و برود صرصر رسيد و در آنجا لشكر زد عباس و ساير سالاران و فرماندهان بغداد باستقبال او شتاب كردند به شرط اينكه به هر يك سپاهى پنجاه درهم بدهد او قبول كرد و وعده داد كه چون به محل « ياسريه »\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبرسد عطا را آغاز كند به شرط اينكه آنها روز جمعه براى خلافت مامون دعوت و نام او را در خطبه ذكر كنند و او روز شنبه نقد را بپردازد . آنها پذيرفتند . چون ابراهيم بر آن حال آگاه شد عيسى و برادرانش را از محبس آزاد كرد و بخانه‌هاى خود فرستاد به شرط اينكه عيسى جانب غربى را از هجوم دشمن حمايت كند عيسى آن شرط نپذيرفت .\r\nروز جمعه عباس بن محمد بن ابى رجاء فقيه را حاضر كردند و او را پس از نماز ( پيشنمازى ) براى خلافت مامون دعوت و بنام او خطبه نمود .\r\nچون حميد به محل « ياسريه » رسيد . سپاه ( بغداد ) را سان ديد و بهر يك سپاهى پنجاه درهم داد . آنها درخواست كردند كه ده درهم كم كند و بهر يكى چهل درهم بدهد زيرا آن مبلغ براى آنها شوم و بد خواهد بود . قبل از آن على بن هشام پنجاه داده و كار او انجام نيافت پس از اين بيمناك شده مبادا باز كار آنها نافرجام شود .\r\nحميد گفت : هرگز مبلغ را نمىكاهم بلكه بر آن ده درهم مىافزايم كه از بد بينى رها شويد : بهر يكى شصت درهم داد .\r\nچون كار به آنجا رسيد ابراهيم عيسى را نزد خود خواند و آزاد كرد و از او خواست كه با حميد جنگ كند او هم قبول كرد . از او ضامن و كفيل گرفت و آزادش كرد . عيسى با سپاهيان خود گفتگو كرد و وعده داد كه مانند مبلغى را كه حميد به آنها داده بدهد آنها نپذيرفتند . عيسى باتفاق سالاران و فرماندهان از رود ( دجله ) گذشت و آماده جنگ شد . سپاهيان به او دشنام دادند مدت يك ساعت نبرد كرد و بعد خود را مقابل ( سپاهيان سابق خود ) انداخت و تظاهر كرد باينكه گرفتار شده او را گرفتند . سالاران او را به خانه خود بردند . گروهى ( كه از طرف ابراهيم ) با او بودند گريختند و خبر دادند او سخت غمگين شد .\r\nعبد المطلب بن عبد الله بن مالك هم ( از بيم ابراهيم ) پنهان شده بود چون دانست كه حميد رسيده از خفا گاه خود بيرون رفت و خواست عبور كند كه نزد حميد برود او را شناختند و گرفتند و نزد ابراهيم بردند ابراهيم او را سه روز بازداشت و بعد آزاد كرد و آن در تاريخ اول ماه ذى الحجه بود .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nبيان اختفاء ابراهيم\r\nدر آن سال ابراهيم بن مهدى پنهان شد . علت اين بود چون حميد به محل « ارحاء عبد الله بن مالك » رسيد اتباع ابراهيم و سالاران او يكى بعد از ديگرى نزد حميد رفتند و تسليم شدند تا آنكه همه متابعت نمودند و مدائن را براى حميد گشودند . ابراهيم هم هر كه نزد او بودند وادار نمود كه نبرد و دفاع كنند . طرفين در پيرامون پل « دياله » جنگ كردند حميد آنها را شكست داد و منهزم نمود .\r\nاتباع حميد هم آنها را دنبال كردند تا وارد بغداد شدند . اين واقعه در ماه ذى القعده بود . چون عيد اضحى ( قربان ) رسيد فضل بن ربيع مخفى شد و بعد تسليم حميد گرديد . فرماندهان و سالاران هم يكى پس از ديگرى نزد حميد رفتند و تسليم شدند . چون ابراهيم وضع را بدان گونه ديد سخت پريشان شد مطلب هم با حميد مكاتبه كرد كه جانب خود را به او واگذار كند .\r\nسعيد بن ساجور و ابو البط هم با على بن هشام مكاتبه مىكردند كه ابراهيم ( خليفه ) را دستگير و تسليم كنند . چون ابراهيم بر توطئه آنها آگاه شد با آنها مدارا كرد تا هنگام شب كه پنهان شد و آن در تاريخ شب چهارشنبه هفدهم ماه ذى الحجه بود .\r\nمطلب بحميد پيغام داد كه من اكنون كاخ ابراهيم را محاصره و احاطه كرده‌ام . ابن ساجور هم بعلى بن هشام نوشت ( كه وضع چنين است - ابراهيم مخفى شده ) . حميد در آن هنگام سوار شد و از « ارحاء عبد الله » سوى « باب الجر » رفت . على بن هشام سوى « نهربين » رفت و به مسجد كوثر رسيد . حميد داخل كاخ ابراهيم شد و او را جستجو كردند و نيافتند . او در حال اختفا ماند تا مامون رسيد آنگاه شد آنچه شرح آن خواهد آمد .\r\nروزگار ( خلافت ) ابراهيم يك سال و يازده ماه و دوازده روز بود .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nپس از فتح بغداد على بن هشام بر جانب شرقى و حميد بر جانب غربى حكومت كردند .\r\nابراهيم سهل بن سلامه ( پيشوا ) را از بازداشتگاه آزاد كرد . مردم گمان مىبردند كه او را كشته بود . او به حال خود بازگشت و در مسجد رصافه مىنشست و بدعوت خود ادامه مىداد . ( امر بمعروف و نهى از منكر ) .\r\nهنگامى كه در زندان بود چنين مىكرد روز در مسجد وعظ مىنمود و هنگام شب بزندان باز مىگشت تا آنكه ابراهيم او را يكباره آزاد كرد و آن در تاريخ اول ذى الحجه . چون آزاد شد پنهان گشت و در حال پنهانى ماند تا ابراهيم مخفى شد آنگاه او ظهور كرد . حميد او را مقرب كرد و در حق او نيكى نمود و او بود تا مامون رسيد كه مامون هم به او احسان كرد .\r\n\r\nبيان حوادث\r\nدر آن سال كسوفى رخ داد . در دوم ذى الحجه آفتاب بى نور شد و دو ثلث آن پنهان و دچار كسوف گرديد .\r\nمامون بهمدان رسيد و آن در آخر ماه ذى الحجه .\r\nسليمان بن عبد الله بن سليمان بن على ( عباسى ) امير الحاج شد .\r\nزلزله در خراسان واقع شد . مدت هفتاد روز پياپى زمين لرزه در خراسان رخ داد . بيشتر آن زلزله در بلخ و كوزه كنان و فارياب و طالقان ( در خراسان غير از طالقان قزوين ) و ما وراء النهر بود خانه‌ها ويران گشت و بسيارى از مردم هلاك شدند .\r\nدر آن سال سودا بر دماغ حسن بن سهل غالب شد و عقل او تغيير يافت بحديكه او را بزنجير بستند . ( ديوانه شد ) . سالاران و فرماندهان بمامون نوشتند . مامون هم دينار بن عبد الله را بفرماندهى سپاه منصوب كرد و به آنها خبر داد كه خود به زودى خواهد رسيد .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nدر آن سال مردى در اندلس قيام كرد كه او را ولد مىگفتند . او با امير اندلس مخالفت و ستيز كرد و امير سپاهى براى سركوبى او فرستاد او را در شهر « باجه » محاصره كردند كه او آن شهر را گرفته و مركز خود قرار داده بود شهر را گرفتند و او را بزنجير بستند .\r\nدر آن سال اسد بن فرات فقيه قاضى قيروان شد .\r\nمحمد بن جعفر الصادق هم وفات يافت . او بگرگان رفته بود و در آنجا درگذشت و مأمون بر او نماز خواند او در حجاز خليفه شده بود ( بعد مغلوب شد و نزد مأمون رفت كه شرح حال او گذشت ) .\r\nدر آن سال خزيمة بن خازم تميمى در ماه شعبان درگذشت . او يكى از فرماندهان و سرداران مشهور بود كه شرح حال او دليل بر عظمت و مقام او بود گذشت ( جد اعلاى اسد اللّه علم خزيمه كه به او منتسب مىباشد ) .\r\nيحيى بن آدم بن سليمان و ابو حامد زبيرى و محمد بن يشير عبدى فقيه در كوفه و نضر بن شميل لغوى محدث كه موثق بود وفات يافتند .\r\n\r\nسنه دويست و چهار\r\n\r\nبيان رسيدن مأمون ببغداد\r\nدر آن سال مأمون ببغداد رسيد و دنبالهء فتنه بريده شد .\r\nمأمون در گرگان مدت يك ماه اقامت نمود و در هر منزلى كه مىرسيد يك دو - سه روز مىماند .\r\nمدت هشت روز در نهروان هم اقامت كرد تا آنكه خانواده و خويشان و فرماندهان و سالاران و بزرگان و اعيان باستقبال او رفتند و بر او درود گفتند . بطاهر هم نوشته بود كه از رقه نزد او در نهروان بيايد او هم در نهروان به او پيوست .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nمأمون در نيمه ماه صفر با لباس سبز رسيد . اتباع او هم لباس و شعار سبز داشتند .\r\nچون ببغداد رسيد در رصافه منزل گزيد بعد از آن در كاخ اختصاصى خود در كنار رود دجله مستقر گرديد . بفرماندهان و سالاران دستور داد كه در لشكرگاه خود اقامت كنند مردم هم ناگزير با لباس سبز نزد او مىرفتند . پيروان و سپاهيان او هر كه را با لباس سياه مىديدند جامه او را مىدريدند .\r\nهشت روز بدان حال گذشت تا آنكه رجال بنى العباس و سران سپاه خراسانى با او گفتگو كردند ( در امر شعار سبز و سياه ) . گفته شد : طاهر بن الحسين كه بر او وارد شد مأمون به او گفت : هر چه ميخواهى بگو و درخواست كن . نخستين درخواست او اين بود كه مأمون دوباره سياه بپوشد ( و سياه را علامت و شعار خود كند ) او هم پذيرفت . براى پذيرائى نشست و جامه سياه خواست يك خلعت سياه هم براى طاهر آماده كرد . طاهر را با جامه سياه پوشانيد . خلعت سياه هم بسالاران و فرماندهان داد . مردم باز شعار سياه را گرفتند و آن در بيست و سيم ماه صفر بود .\r\nچون مأمون سوار شد احمد بن ابى خالد احول ملتزم ركاب او بود گفت : اى امير المؤمنين من در فكر اين بود كه هنگام هجوم بر بغداد ما بيشتر از پنجاه هزار درهم نداشتيم . با آن فتنه كه مردم را پريشان كرده و دلها را لرزانده چه خواهيم كرد ( كه آن وجه كافى نبود ) . و اگر يكى ضد ما قيام كند چاره چه خواهد بود ( كه دست ما تهى باشد ) .\r\nمامون گفت : اى احمد راست گفتى ولى بدان كه مردم سه گروه هستند .\r\nستمگر و ستم كش و يك گروه ديگر نه ظالم و نه مظلوم . اما ستمگر كه هيچ آرزوئى ندارد مگر اينكه او را ببخشيم و كيفر ندهيم و اما ستمكش كه فقط انتظار اين را دارد كه حق او را بگيريم و به او بدهيم . و اما كسى كه نه ظالم است و نه مظلوم كه او فقط بخانه‌نشينى اكتفا و قناعت مىكند .\r\n\r\nبيان حوادث\r\nدر آن سال مامون دستور داد كه بهره سواد ( عراق ) دو خمس باشد و حال اينكه\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nقبل از حاصل نصف گرفته مىشد ( بهره مالك از غله ) قفيز ملحم ( ملجم هم آمده كه پيمانه معرف باشد ) را كه ده مكوك باشد و مكوك هارنى پيمانه معرف است دائر نمود و به كار برد . ( وزن كيله معروف آن زمان ) .\r\nدر آن سال يحيى بن معاذ بجنگ بابك ( خرم دينى ) رفت و هيچ يك از دو طرف غالب نشدند .\r\nمامون برادر خود را ابو عيسى والى كوفه و برادر ديگرش كه صالح بوده والى بصره نمود .\r\nعبيد اللّه بن حسين بن عبيد اللّه بن عباس بن على بن ابى طالب را امير حرمين ( مكه مدينه ) نمود عبيد اللّه هم امير الحاج شد .\r\nسيد بن انس ازدى از موصل نزد مامون رفت . محمد بن صالح همدانى از او تظلم و ادعا كرد كه او برادرهاى او را كشته . مامون او را احضار كرد و پرسيد : آيا سيد تو هستى ؟ گفت : اى امير المؤمنين سيد تو هستى ( خواجه - آقا ) و من فرزند انس هستم .\r\nمامون از آن سخن خرسند شد . پرسيد آيا تو برادران اين ( اشاره كرد بمحمد بن حسن ) را كشتى ؟ گفت : آرى . اگر او هم با آنها مىبود بدست من كشته مىشد زيرا آنها خارجى را به شهر و بلاد تو راه دادند و دعوت ترا باطل كردند . مامون از او عفو كرد و او را امير و والى موصل نمود . قاضى موصل هم حسن بن موسى اشيب بود .\r\nدر آن سال امام محمد بن ادريس شافعى رضى اللّه عنه وفات يافت . او در سنه صد و پنجاه هجرى متولد شده بود . ( شافعى رئيس مذهب شافعى و دومين امام بزرگ اهل سنت و جماعت است كه خود از شيعيان و موالى على و آل على بود و بجرم هوا خواهى آل على دچار تعقيب منصور گرديد . تاريخ او مشهور است ) .\r\nحسن بن زياد لؤلؤى كه از ياران و همكاران و شاگردان ابو حنيفه بود و ابو داود سليمان بن داود طيالسى مولف كتاب مسند كه در سنه صد و سى و سه متولد شده بود و هشام بن محمد سائب كلبى نسابه ( عالم بعلم نسب ) وفات يافتند گفته شد شخص اخير در سنه دويست و شش درگذشت . و نيز محمد بن عبيد اللّه بن ابى اميه معروف\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبطنافسى در گذشت گفته شد در سنه دويست و پنج وفات يافت .\r\n\r\nسنه دويست و پنج\r\n\r\nبيان ايالت و امارت طاهر در خراسان\r\nدر آن سال مامون طاهر بن حسين را امير مشرق نمود كه از مدينة السلام ( بغداد ) تا آخر خاور ( كه مملكت عباسيان بود ) تحت امارت او قرار داد او قبل از آن امارت رئيس شرطه دو جانب بغداد و سواد ( عراق ) بود .\r\nعلت برگزيدن او به آن امارت ( عظيم ) اين بود كه روزى طاهر بر مامون داخل شد كه او سرگرم باده‌گسارى بود . حسين خادم هم پياپى او به او باده مىداد .\r\nچون طاهر رسيد به او دور رطل نبيند داد و فرمود بنشين طاهر گفت : رئيس شرطه حق نشستن در پيشگاه خواجه خود را ندارد . مأمون گفت : در ملاء عام و ميان عوام نبايد بنشيند ولى در مجلس خاص مىتواند بنشيند . چون طاهر نشست مأمون گريست .\r\nگفت : اى امير المؤمنين خداوند چشم ترا نگرياند ( براى چه گريستى ) . بلاد تحت امر تو و مردم مطيع و فرمانبردار تو هستند و تو هر چه دوست دارى و ميخواهى مىكنى و امر مىدهى و انجام داده مىشود .\r\nگفت : من براى چيزى مىگريم كه اگر آن را به زبان آرم و آشكار كنم موجب خوارى مىشود و اگر پنهان بدارم باعث اندوه مىگردد . هر انسانى هم درد و اندوهى دارد . طاهر از آنجا رفت . هارون بن جيعونه ( در طبرى جغويه ) را خواند و گفت :\r\nاهالى خراسان تعصب همشهرى دارند تو سيصد هزار درهم همراه خود ببر دويست هزار درهم بحسين خادم بده و صد هزار درهم بمنشى مأمون محمد بن هارون بده .\r\nاز حسين خادم بخواه كه او از مأمون بپرسد براى چه او هنگام ورود طاهر گريست .\r\nاو هم هر چه خواسته بودند انجام داد . چون مأمون طعام ناهار را صرف كرد گفت :\r\nاى حسين ساغرم ده . حسين گفت : به خدا قسم به تو نخواهم داد مگر اينكه به من بگويى علت گريستن تو چه بود ؟\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمأمون گفت : چه شده كه تو به اين امر اهتمام كردى و علت را از من پرسيدى ؟\r\nحسين گفت : زيرا من خودم از اندوه شما متاثر و غمگين شده بودم . مأمون گفت :\r\nبراى يك رازى كه اگر تو آن را ابراز كنى ترا خواهم كشت .\r\nحسين گفت : اى خواجه من آيا تا كنون راز ترا افشا كرده‌ام ؟ مأمون گفت :\r\nمن برادرم محمد را به ياد آوردم كه چگونه دچار خوارى و مذلت شده بود . ناگزير گريستم . بغض گلوى مرا فشرد و من چاره نداشتم جز اينكه گريه كنم . طاهر هرگز از آنچه بدش مىآيد رها نخواهد شد . حسين بطاهر خبر داد .\r\nطاهر سوار شد و نزد احمد بن ابى خالد رفت و گفت : ستايش من ( براى تو ) ارزان نخواهد بود و نيكى تو ( نسبت به من ) كم نخواهد شد . مرا از نظر او ( مأمون ) دور كن .\r\nگفت : چنين خواهم كرد .\r\nاحمد سوار شد و نزد مأمون رفت و گفت : ديشب تا صبح نخوابيدم . گفت : براى چه ؟ گفت : تو غسان را امير خراسان كردى و او همراهان و ياران او يك لقمه بيش نيستند كه خورده خواهند شد و من مىترسم كه تركها سر بلند كنند و آنها را بخورند . مأمون پرسيد عقيده تو چيست ؟ گفت : طاهر بن حسين ( را بفرستى ) . گفت :\r\nواى بر تو او مرا خلع خواهد كرد . گفت : من ضامن او هستم . مامون گفت : او را بفرست . او در همان ساعت طاهر را خواست و درفش امارت او را برافراشت و او هم همان روز بخارج شهر رفت و در آنجا مدت يك ماه اقامت كرد تا آنكه مبلغ ده هزار هزار درهم به او رسيد كه مرسوم والى خراسان بود يك روز مانده از ماه ذى القعده از بغداد رفت .\r\nگفته شد : سبب ايالت و امارت طاهر در سراسر خراسان اين بود كه عبد الرحمن مطوعى در نيشابور عده جمع كرده كه با حروريها ( خوارج ) جنگ كند و آن جنگ بدون اجازه و فرمان والى خراسان بود . از آن اقدام ترسيدند كه عبد الرحمن پشت پرده سوء نيتى داشته باشد كه آن را به كار برد . غسان بن عباد هم از طرف حسن بن سهل بامارت خراسان منصوب شده بود كه او پسر عم حسن بود . چون طاهر بامارت\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخراسان ( بر رغم حسن ) منصوب شد نسبت به او كينه ورزيد . علت كينه حسن نسبت بطاهر اين بود كه حسن از طاهر خواسته بود بجنگ نصر بن شبث برود طاهر گفت من با يك خليفه جنگ كردم و خلافت را براى خليفه ديگر پيش كشيدم اكنون براى چنين حادثه بايد بروم و حال اينكه يكى از سالاران من در خور جنگ نصر مىباشد . از آن روز با او كينه ورزيد .\r\n\r\nبيان حوادث\r\nدر آن سال عبد اللّه بن طاهر بن حسين از رقه ببغداد رفت كه در آن محل جانشين پدر بود . به او دستور داد كه با نصر بن شبث جنگ كند و چون ببغداد رسيد مامون او را بجاى پدر رئيس شرطه نمود .\r\nمامون يحيى بن معاذ را امير جزيره و عيسى بن محمد بن ابى خالد را والى ارمنستان و آذربايجان نمود و او را فرمان داد كه جنگ بابك را از سر گيرد .\r\nسرى بن حكم در مصر وفات يافت كه والى مصر بود .\r\nداود بن يزيد والى سند درگذشت و مامون بشير بن داود را بجاى داود امير نمود به شرط اينكه سالى هزار هزار درهم بپردازد .\r\nدر آن سال مامون بعيسى بن يزيد جلودى فرمان داد كه با قوم « زط » جنگ كند ( زط اهالى سند را گويند ) .\r\nعبيد اللّه بن حسن امير الحاج شد كه او والى مكه و مدينه بود ( نواده عباس بن على ) .\r\nدر آن سال آب دجله طغيان و خانه‌ها را ويران كرد .\r\nيزيد بن هارون واسطى درگذشت كه در سنه صد و نوزده متولد شده بود .\r\nحجاج بن محمد اعور فقيه و شباتة بن سوار فزارى فقيه و عبد اللّه بن نافع و صائغ و محاضر بن موزع و ابو يحيى ابراهيم بن موسى زيات موصلى كه از هشام بن عروه و ديگران حديث روايت مىكرد وفات يافتند\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nسنه دويست و شش\r\n\r\nبيان امارت عبد اللّه بن طاهر در رقه\r\nدر آن سال مامون عبد اللّه بن طاهر را امير بلاد رقه و مصر نمود و به او فرمان داد كه جنگ نصر بن شبيث را ادامه دهد .\r\nعلت اين بود كه يحيى بن معاذ كه امير جزيره شده بود درگذشت و فرزندش احمد بجاى او نشست ولى مأمون امارت او را بعبد اللّه بن طاهر واگذار كرد .\r\nچون خواست فرمان امارت او را صادر كند او را نزد خود خواند و گفت :\r\nاى عبد اللّه من از يك ماه پيش بلكه بيشتر استخاره مىكردم كه كسى را امير آن ديار كنم اكنون خداوند ترا براى اين كار اختيار فرموده كه من اميدوار هستم كه چنين باشد . من مردان را چنين ديده‌ام كه فرزندان خود را مىستايند ولى ترا بيش از اين مىبينم كه پدرت ترا ستوده . يحيى مرد و فرزند خود را جانشين خويش نمود . او در خور اين كار نيست من صلاح در اين ديدم كه ترا امير مصر كنم و جنگ نصر بن شبث را به عهده تو واگذارم . عبد اللّه گفت : مىشنوم و اطاعت مىكنم و اميدوارم كه خداوند مرا براى امير المؤمنين و عموم مسلمين برگزيده . مأمون پرچمى براى امارت او افراشت .\r\nگفته شد امارت او در سنه دويست و پنج يا دويست و هفت بوده است .\r\nچون عبد اللّه رخت سفر بست اسحاق بن ابراهيم بن حسين بن مصعب را كه پسر عم او بود بجاى خود رئيس شرطه ( پليس و شهربانى ) منصوب نمود .\r\nچون مأمون او را براى آن امارت ( عظيم ) برگزيد پدرش طاهر براى او نامهء پند آميز نوشت كه در آن نامه همه چيز را آورد ( از نصيحت و دستور و تعليم ) هر چه براى تاديب و تربيت و آگاه كردن امراء ضرورت دارد در آن نامه ذكر شده .\r\nسياست و مردم دارى و تدبير را به او آموخت . من هم ( مولف ) بهترين قسمت آن نامه\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nرا در اين كتاب ثبت كرده‌ام زيرا داراى ادب و تعليم مكارم اخلاق و آموختن خصال نيك است هيچكس خواه پادشاه باشد و خواه رعيت از چنين نامه بىنياز نيست ( و آن اين است ( يك قسمت از آن و تمام آن در كتب ادب و تاريخ وارد شده و معروف است ) بسم اللّه الرحمن الرحيم . اما بعد . بر تو ( اى فرزند ) واجب است كه از خداوند بىانباز بينديشى و از او عز و جل بترسى و نگران و مراقبت كردار خود و از خشم خداوند بيمناك و بر حذر باشى . شب و روز در حفظ رعيت بكوشى و آنچه را كه خداوند از عاقبت به تو بخشيده و رخت تندرستى پوشانيده مغتنم بدارى و روز رستاخيز و معادى كه تو حتما سوى آن رانده خواهى شد به ياد آرى كه تو در محشر خواهى ايستاد و از تو سخت بازجوئى و بازپرسى خواهد شد كه تو بايد به آنچه لازم است عمل كنى تا خداوند عز و جل ترا از گناه معصوم بدارد و روز قيامت از رنج و عذاب مصون فرمايد .\r\nخداوند سبحانه و تعالى به تو نيكى كرد و واجب فرمود كه تو بكسانيكه رعيت تو شده و سرپرستى ترا پذيرفته نيكى كنى و رافت و مروت را به كار ببرى و ترا ملزم نموده كه دادگستر باشى و حق خداوند را درباره رعيت بشناسى و حدود خداوند را رعايت و از رعايا دفاع و آنها را حمايت كنى . حريم آنها را محترم بشمارى و خونشان را محفوظ بدارى كه بنا حق ريخته نشود . راهها را تأمين و هموار و وسايل آسايش و معاش آنان را فراهم كنى . خداوند در تمام اين امور از تو بازجوئى و بازپرسى خواهد كرد و سخت خواهد گرفت . از تو باز خواهد خواست و كيفر خواهد داد كيفر و ثواب در قبال اعمال بد يا خوب كه هر چه ميكنى پيش فرستى كه به آن رسيدگى شود .\r\nتو براى هر كارى دانش و خرد خود را به كار ببر كه عقل و فهم و نظر تو به كار رود و هيچ كارى ترا از خردمندى باز ندارد كه عقل سرمايه تمام كارهاى تو باشد و نخستين توفيقى براى تو باشد كه خداوند عز و جل آن توفيق را براى هدايت تو\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nفراهم كرده است .\r\nنخستين كارى براى تو لازم و واجب باشد اداى فريضه و نماز پنجگانه است با جماعت و در وقت خود مطابق سنت با وضوى كامل و پاكى و اول بايد بنام خداوند عز و جل آغاز كنى و قرائت را در سجود و ركوع با خضوع و خشوع به خوبى ادا كنى و در تلاوت شهادت و تصديق ( بنبوت ) را انجام دهى و عقيده و نيت خود را آشكار نمائى و هر كه همراه يا زير دست تو باشد به اين عمل وادار و مواظبت كنى و ادامه دهى كه خداوند عز و جل ميفرمايد « ان الصلاة تنهى عن الفحشاء و المنكر » نماز از بدى و پليدى و ناپسند نهى و منع مىكند . پس از آن سنت پيغمبر را رعايت كن و پيروى او را در نظر بگير و به كار ببند و كار نيك گذشتگان پرهيزكار را سرمايه خود نما .\r\nاگر كارى پيش آيد كه دشوار باشد تو به يارى خداوند و استخاره و پرهيزگارى و تقوى و سلامت نفس آن را علاج كن . هر چه خداوند در كتاب خود مقرر فرموده و دستور داده . از امر و نهى و حلال و حرام و متابعت سنت و دستور پيغمبر براى تو واجب است . همه آنها را بموجب حق خداوند در نظر بگير و انجام بده . هرگز از عدل منحرف مشو خواه موافق ميل و خواسته تو باشد و خواه نباشد و عدل را براى مردم نزديك و دور به كار ببر و فقه و اهل فقه را مقرب بدار و دين و مردم دين دار را نزديك كن . كتاب خداوند و مردمى كه بكتاب ( قرآن ) عمل مىكنند همواره نزديك تو باشند .\r\nبهترين زيب و زيور مرد علم و فقه و دين است كه بايد بطلب آن بكوشى و هر چيزى كه ترا به خداوند نزديك كند به خود بندى كه علم و دين ترا به خداوند عز و جل نزديك و به راه راست هدايت مىكند . علم و دين ترا سوى خير مىبرد و از شر باز مىدارد . و از تمام گناهها مصون و پاك مىكند و با توفيق خداوند عز و جل بنده خدا بيشتر خداوند را مىشناسد و مىپرستد و تعظيم مىكند كه خداشناسى براى انسان در روز رستاخيز نردبان صعود و نجات خواهد بود كه ترا از هلاك مىرهاند علاوه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبر پرهيزگارى كه در ذات خود يك عمل نيك و پسنديده است مردم با توفيقى كه در خداپرستى حاصل تو مىشود نسبت به تو ذى علاقه مىشوند و ترا محترم و بزرگ مىدارند و حكومت و امارت ترا نيرو و عظمت و هيبت مىبخشند و با تو انس مىگيرند و اعتماد و وثوق پيدا مىكنند و ترا دادگر و مهربان مىدانند .\r\nتو در تمام كارها اقتصاد و اختصار و صرفه‌جوئى و كوتاه كردن راه و حذر از اسراف و افراط را در نظر بگير و بدان عمل كن زيرا بهتر از آن چيزى نيست كه ترا به مقصد حقيقى برساند و قصد و تصميم بر كار نيك ترا به مقصد مىرساند و به راه راست هدايت مىكند و هدايت دليل رستگارى و موجب توفيق است و توفيق باعث سعادت و ثبات و قوام دين است .\r\nدين و متابعت از سنن ديرين بهترين سرمايه حيات است كه بايد آن را بر همه چيز مقدم بدارى . هرگز از طلب آخرت و انجام كارهاى نيك و پيروى از نيكان و به كار بردن قواعد و سنن معروف مياساى كه آن پيروى ترا به مقصد هدايت و درايت و رستگارى و استوارى خواهد رساند .\r\nبدانكه براى افزايش خير و كار نيك و مهر و محبت حدى نخواهد بود كه هر چه بيشتر شود انتها نخواهد داشت به شرط اينكه تمام كارهاى نيك در راه خدا باشد و براى كار خير رضاى خداوند و قصد همكارى با اولياء خدا باشد .\r\n( بدون تظاهر ) كه مانند ياران خدا گرامى و در آخرت بلند پايه باش .\r\nبدانكه خوددارى و عفت در اين دنيا موجب عزت تو و باعث پرهيز از ارتكاب بزه و گناه است . هيچ چيزى بهتر از عفت و پرهيزگارى نخواهد بود كه با عفت مىتوانى خود و اتباع خويش را مصون از ننگ و بد نامى كنى و بصلاح و اصلاح نفس خود و ملازمين بپردازى و پيروان خاص و عام خود را نيك و پاك بدارى . تو نسبت به خداوند اميدوار باش رعايا نسبت به تو اميدوار مىشوند .\r\nدر هر كارى خداوند را در نظر بگير و براى خداپرستى وسيله و سبب بخواه تا نعمت خداوند براى تو جاويدان بماند .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nهيچ يك از عمال و حكام و امراء را متهم مكن قبل از نصب حكام و عمال آنها را خوب امتحان كن و هنگام اتهام در ابتدا آنها را محكوم مكن بلكه خوب تحقيق كن كه دچار سوء ظن و تهمت نشوند زيرا بد گمانى و بدخواهى بدون سبب حقيقى خود يك نحو گناه است .\r\nنسبت بياران خود حسن ظن داشته باش و از سوء ظن بپرهيز . بد گمانى را از خود دور كن كه با خوشبينى و اميدوارى ميتوانى آنها را به كارهاى نيك بگمارى و بخوشرفتارى وادارى . شيطان كه دشمن خداست در كارهاى تو رخنه نكند و راه نيابد . شيطان اندك بدبينى ترا فزون مىكند و بد گمانى را گران مىنمايد و بر غم و اندوه تو مىافزايد و زندگانى را براى تو تلخ و ناگوار مىسازد .\r\nبدانكه حسن ظن و اعتماد موجب قوه نفس و آسايش وجدان و راحت حيات و جلب محبت مردم و استوارى تمام كارهاست .\r\nحسن ظن تو باتباع و ملازمين با مهربانى و درايت تو نسبت برعيت مانع انجام كارها و تحقيق و بحث و كنجكاوى در امور نخواهد بود .\r\nمباشرت در كارهاى رعيت و نگهدارى مردم و اصلاح حال آنها و روا داشتن حوائج و انجام درخواستها و حمل و نقل خواربار و ذخائر و ضروريات و تمام ما يحتاج اليه مقدم بر همه چيز باشد و اين رويه براى دين دارى و زنده داشتن سنت بهترين كارهاست و خود دليل اخلاص و توجه تو بمردم دارى و حسن نيت تو نسبت باصلاح تمام كارها مىباشد . پس تو خود را مجرد و منفرد كن براى تمام كارها و انجام امور زندگانى مردم مانند كسى باش كه جز اين كارهاى واجب كار ديگرى ندارد و خود تنها به آن كارها تن مىدهد و پيش مىبرد و يقين دارد كه در قبال كار نيك پاداش خوب و در ازاى كار بد كيفر سخت و بدتر خواهد داشت خداوند عز و جل دين را سرمايه حفظ انسان و موجب عزت و بلندى و ارجمندى قرار داده كه هر كه از دين و ديندارى پيروى مىكند گرامى و بلند پايه خواهد بود .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nهر كه را تو هدايت و حمايت و رعايت مىكنى به راه راست رهنمائى كن و طريقه هدايت را به او نشان بده ( مردم را به راه راست سوق بده ) .\r\nحد خداوند را درباره مجرمين به اندازه طاقت و استحقاق و در خور حال و منزلت به آنان اجرا كن . هرگز ترك حد و سهل انگارى مكن . كيفر بزه كاران بتأخير مينداز اگر سهل انگارى كنى وضع و حال تو دگرگون و حسن ظن تو زايل خواهد شد .\r\nاگر عهد ببندى يا تعهد كنى و بر عهده بگيرى وفادار باش و هرگز عهد خود را مشكن و اگر وعده دهى انجام بده . نيكى را از نيكوكاران بپذير و پاداش بده و از عيب هر فردى از اتباع و رعاياى خود چشم بپوش .\r\nزبان خود را از دروغ ببند و از زورگوئى خوددارى و با دروغگويان و ستمگران زورگو دشمنى كن . اشخاص سخن چين و نمام را از خود دور كن بدان كه فساد و پريشانى كارها بسبب نزديكى سخن چين بيشتر و زودتر مىرسد .\r\nاگر دروغگو و سخن چين را نزديك كنى در دروغ‌پردازى گستاخ خواهد شد و بر غرض‌ورزى خواهد افزود . دروغ سرمايه گناهان است و سود آن سخن‌چينى و افترا و زورگوئى مىباشد . هرگز نمام و سخن چين و دروغگو از كيفر اعمال خود رها نخواهد شد . عاقبت بسوء نيت و زشتى كردار دچار خواهد شد و هر كسى دروغ او را بپسندد و به كار بندد مانند خود او گرفتار و بكيفر او مجازات خواهد شد . ( پس دروغگو و دروغ پسند هر دو يكسان و بيك كيفر دچار خواهند شد ) .\r\nپرهيزگاران و نيكان و اهل صلاح و صدق و تقوى را دوست بدار و اشراف را ( داراى نفس شريف ) يارى كن . با ناتوانان مواسات كن . بصله رحم بپرداز و از كارهاى نيك فقط رحمت خداوند را در نظر بگير ( بدون تظاهر و عوام فريبى ) و امر خداوند را محترم بدار از خداوند پاداش نيك در آخرت بخواه . از هواى بد و ستم بپرهيز و خود را از هواى نفس و ظلم منزه بدار و خود را نزد رعيت برى و بىغرض بنما . سياست مردم را مقرون بعدل كن . حق را در نظر بگير و به كار ببند\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nو در راه راست دانا و رهنما باش تا مردم را سوى هدايت و راه حق سوق دهى و خود هم بدان راه هموار برسى .\r\nاز خشم بپرهيز عنان نفس خود را هنگام غضب بگير . تند مرو و تندى مكن .\r\nوقار و متانت را بر غضب و آشفتگى ترجيح بده و از تندخوئى و خود پسندى و غرور در هر كارى بپرهيز و خويشتن دارى كن . هرگز مگو كه من چيره دست و فاعل ما يشاء هستم كه اين گفته و ادعا زودتر از قدر تو مىكاهد و همين ادعا دليل اين خواهد بود كه تو بر خداوند توكل ندارى ( بلكه بر نفس خود اتكا مىكنى ) .\r\nتو بايد نيت خود را خالص و به خداوند بىانباز توكل كنى .\r\nبدانكه ملك فقط به خداوند عز و جل اختصاص دارد او بهر كه ميخواهد مىبخشد و از هر كه ميخواهد مىگيرد . هيچ كس به اندازه اولياء امور و زير دستان و توانايان كه صاحب نعمت و جاه و جلال هستند بزوال نعمت و فقدان عظمت نزديكتر نيست كه خداوند با سرعت بىمانند نعمت را از او سلب مىكند .\r\nاگر ارباب نعمت و دولت كفران نعمت كنند و احسان خداوند را منكر شوند و به آنچه خداوند به آنها داده مغرور گردند و قدر فضل خداوند را ندانند بزوال نعمت و فناى قدرت نزديكترند .\r\nطمع و پستى و دلگى را به خود راه مده . گنج و ثروت تو تقوى و فضيلت باشد .\r\nهيچ اندوخته و مايه بهتر از اصلاح كار رعيت و آبادى مملكت و اداره امور و حفظ مردم از بليات و آفات و يارى و دستگيرى افتادگان و حمايت ستمكشان نخواهد بود .\r\nبدانكه اگر اموال افزوده و در گنجها اندوخته شود رشد و نمو نخواهد كرد ولى اگر باصلاح حال رعيت و آبادى و عمران به كار رود و حقوق مستحقين پرداخت شود و هر مايه كه مورد احتياج مردم است فراهم و داده شود با نمو و رشد و ترقى مملكت و ايجاد آبادى و عمران و اصلاح حال رعيت و بهبودى تمام اوضاع از كشت\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nو زرع تا صنعت و تجارت گنجها رشد و نمو و فزونى خواهد يافت و بر حاصل و عايد افزوده خواهد شد آنگاه سود آن موجب زيب و زيور دولت و بهبودى روزگار و سلامت عامه و خاصه خواهد شد و با همان عايدات مىتوان عزت و نعمت و آسايش مادى و معنوى را تامين كرد . گنجهاى تو بايد در راه آبادى و عمران و استحكام بنياد اسلام صرف و انفاق شود . اسلام و مسلمين را گرامى و بىنياز بدارد آنچه افزوده شود بياران امير المؤمنين ببخش . آنان كه بامير المؤمنين ( مامون ) پيوسته و نزد تو زيست مىكنند به حق خود برسند . حق رعايا را هم بده و اصلاح تمام كارهاى آنها را بر عهده بگير و معيشت آنان را تامين كن . اگر چنين كنى نعمت را به خود نزديك و گوارا خواهى كرد و افزايش آن را از خداوند عز و جل دريافت خواهى نمود .\r\nتو بسبب آبادى و عمران و عدل و اصلاح بر دريافت خراج و گرفتن ماليات تواناتر خواهى بود و رعايا بسبب عدل و رفاه و آسايش و تامين معاش فرمانبردار و مطيع خواهند بود باضافه سلامت نفس و طيب خاطر كه آنچه را بخواهى انجام خواهند داد توجه و جهد كن كه نفس خود را در اين باب به آنچه به تو دستور مىدهم قانع و كارگر و موافق كنى تا نكو كارى و مهربانى و مردم دارى تو بزرگ شود و به كار آيد و منظور گردد .\r\nچيزى از مال و ثروت پايدار و جاويد مىماند كه در راه خدا و يارى سپاسگزاران صرف شود كه آنها نسبت به تو سپاس خواهند گفت و تو در قبال سپاس آنان باز پاداش بده .\r\nمبادا دنيا و خوشگذرانى و تن آسانى ترا مغرور بدارد و از هول و بيم آخرت دور كند كه خود را فراموش كنى و كار آخرت را اندك يا ناچيز بدانى و بسهل انگارى بگذرانى كه سهل انگارى و بىباكى موجب تفريط شود و تفريط باعث خوارى مىگردد .\r\nتمام كارهاى تو براى خدا و در راه خدا باشد و تو هم پاداش از خدا بخواه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nكه خداوند نعمت را به تو داده و فضل و احسان او شامل حال تو شده . حق شناس و سپاسگزار باش كه شكر خداوند موجب افزايش خير و بركت مىگردد .\r\nخداوند به اندازه شكر خلق به آنها پاداش و خير و بركت ميدهد و نكوكاران را مشمول رحمت مىدارد . هيچ گناهى را كوچك و اندك و ناچيز مشمار و هيچ حسودى را مقرب مدار . هيچ بزه كارى را بىكيفر مگذار و هيچ بدكارى كه كفران نعمت را مىكند نزديك مكن . با دشمنان مدارا و ظاهر سازى و خدعه مكن ( دشمنى تو آشكار باشد ) سخن چين را تصديق مكن . خائن و غدار و عهد شكن را راه مده . با فاسق تبه كار دوست و نيك خواه مباش . ستمگر را يار خود مدان .\r\nعوام فريب و مرد رياكار را ثنا مگو هيچ انسانى را حقير و خوار مكن . باطل و اهل باطل را دور كن . مضحك و مسخره را در محفل خود مخوان و از او ملاحظه مكن .\r\nخلف وعده مكن . زشت و درشت مگو و دشنام مده . سفاهت از تو دور باشد .\r\nخشم خود را فرو بنشان و هرگز غضب مكن . مدح و ثنا ترا مغرور نكند . در راه رفتن تبختر و تكبر مكن در طلب آخرت هم افراط مكن . مردم را با گله و عتاب مرنجان . از كيفر ستمگر باز منشين و با ظالم مدارا مكن پاداش و ثواب آخرت را در اين دنيا مطالبه مكن . ( تظاهر بطلب ثواب مكن ) .\r\nبا فقهاء و علماء هميشه مشورت كن . حلم و خرد و وقار را شيوه خود كن از مردم آزموده تجربه بگير و با خردمندان و دانشوران و مجربين مشورت كن و حكمت را از آنها بياموز .\r\nهرگز با اهل ذمه ( خارج از دين ) مشورت مكن و عقيده آنها را به كار مبند زيرا زيان آنها بيشتر از سود خواهد بود .\r\nهيچ چيز باندازهء بخل و خست فساد امر و زوال كار را تسريع نمىكند كه بخل و امساك رعايا را پريشان و نااميد و روگردان مىكند . بدانكه اگر حرص و آزار شيوه خود كنى چنين خواهى بود كه بسيار مىگيرى و كم مىدهى و اگر فزون ستانى و اندك ببخشى كار تو راست نخواهد آمد و فرمان تو ميان رعيت مطاع\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nنخواهد شد . رعايا براى اين مىتوانند ترا دوست بدارند كه تو اموال آنها را نگيرى و به آنها ستم نكنى .\r\nتو به اين كار آغاز كن كه هر يكى از ملازمين و ياران تو بيشتر صفا و اخلاص داشته باشد مشمول فضل و متنعم بنعمت و متمتع بعطاياى تو گردد . از خست و تنگ نظرى و بخل بپرهيز و بدان خست و پستى نخستين مرحله عصيان و تمرد از فرمان يزدان و موجب رسوائى و خوارى و بدنامى خواهد بود . در اين آيه خوب فكر كن كه خداوند عز و جل مىفرمايد  وَ مَنْ يُوقَ شُحَّ نَفْسِهِ فَأُولئِكَ هُمُ الْمُفْلِحُونَ  هر كه بتواند از خست و بخل نفس خوددارى كند رستگار و اميدوار خواهد بود .\r\nتمام مسلمين را از نكوكارى و حسن نيت خود بهره‌مند و ذى حق بدار ( مؤلف بجاى نيت نبى آورده و طبرى صحيح را نقل كرده كه ما از طبرى تصحيح نموديم كه نبيك بجاى بيتك آمده ( انما الاعمال بالنيات ) .\r\nبدان و يقين داشته باش كه كرم و سخا بهترين كار بندگان خداست . تو هم كرم را سرمايه و اندوخته خود نما . راه كرم و سخا و بذل و عطا را آسان و هموار كن به شرط اينكه مقرون به حق باشد . تو از صفت كرم بايد خشنود و خرسند باشى كه عمل تو و اعتقاد تو مبنى بر سخا باشد .\r\nهميشه به كارهاى سپاه شخصا رسيدگى كن ديوان و لشكر نويسى و ضروريات آنها را خوب اداره كن و انجام حقوق و مواجب و مزاياى آنها را بپرداز و معيشت آنان را به خوبى ميسر كن مبادا بعسرت و تنگدستى زيست كنند تا خداوند عز و جل فقر و تنگدستى آنها را زايل كند كار تو بسبب رفاه و تندرستى سپاه بالا خواهد گرفت و تو نيرومند خواهى شد و سپاهيان از روى اخلاص مطيع و جانباز و وفادار خواهند بود .\r\nهمين بس است كه امير نسبت بسپاهيان مطاع باشد و آنها را از صميم قلب او را دوست بدارند و مشمول عدل و بذل او باشند كه وجود امير نسبت به آنها رحمت و عنايت و شفقت و عدل و احسان باشد . هر بدى كه پديد آيد با فضيلت و نيكى در آن را ببندد بفضل و فضيلت و احسان عمل و تمسك بكن كه بخواست خداوند بصلاح\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nو رستگارى و سرفرازى خواهى رسيد .\r\nبدانكه حكم بعدل و قضا به حق نزد خداوند تعالى منزلت و مقامى دارد كه هيچ چيز باندازهء آن بلند و ارجمند نباشد زيرا عدل و داد ميزان خداوند است كه اعتدال حال مردم بسته بدان ميزان مىباشد . با اجراى عدل حال رعايا اصلاح پذيرد و راهها امن و بلاد منظم و داد مظلوم گرفته مىشود و مردم بحقوق خود ميرسند و زندگانى بهبودى حاصل مىكند و حق ادا مىشود و خداوند سلامت و امن و تندرستى بخلق ميدهد و دين و سنت و شريعت محترم مىشود و كارها بجريان مىافتد .\r\nتو در كار خداوند سخت گير و مواظب و مراقب باش . از انحراف و كجروى بپرهيز و راست برو و حدود خداوند را اجرا و انجام بده و از شتاب بر حذر باش و ملال و بىتابى و جزع و خستگى را از خود دور كن . دليل و حجت و يقين را در نظر بگير . هرگز در اجراى عدالت و احقاق حق دوستى را در نظر مگير مبادا يكى از رعايا بسبب مهر و محبت از تاثير عدالت و اجراء آن معاف شود .\r\nكسى كه مشمول كيفر باشد بحمايت تو تمتع نكند . از ملامت و عتاب مينديش تامل و تحقيق و مطالعه كن . حق راحتى اگر بر خود باشد بايد رعايت و اجرا و انجام شود .\r\nخوب تفكر كن و با تدبير و تانى و تحقيق كارها را انجام بده و عبرت بگير و براى خداوند خضوع و خشوع كن . نسبت به تمام رعايا رؤف باش . هرگز در ريختن خون كسى تسريع و شتاب مكن زيرا خون نزد خداوند ارجمند است و اگر در غير حق ريخته شود گناه عظيم خواهد بود .\r\nباج و خراج و ماليات و عايدات كه رعيت مستقيما آن را مىپردازد و سرمايه عزت و عظمت اسلام و موجب سعادت و رفاه مسلمين و باعث ذلت و ضعف و بدبختى دشمنان اسلام و مخالفين خصوصا كفار . تو اين مال را خوب نگهدار و بمستحقين خود بالتساوى و با عدالت تقسيم كن و هيچ مزيتى براى اشراف و كارمندان و لشكر نويسان با پيوستگان و دوستان و خويشان و نزديكان خود قائل مشو بلكه همه را\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nيكسان بدان . هرگز بيش از اندازهء ضرورت از آن مال مستان .\r\nبه كسى تكليف شاق مكن مردم را بتلخى حق آشنا كن زيرا تحمل تلخى حق موجب دفع بليات و آفات است .\r\nرفاه و خشنودى عموم را در نظر بگير . بدان تو در ايالت و ولايت خود فقط يك نگهبان و حامى و دربان و ضابط و حافظ و چوپان هستى . رعيت را براى اين رعيت مىخوانند كه تو راعى و قيم و نگهبان و خادم آنها باشى . چيزى كه از آنها دريافت مىكنى باراده و ميل و رغبت و باندازهء استطاعت آنها باشد كه بايد باصلاح حال و انجام كار و استقامت زندگانى و درست كردن نادرستىها صرف شود .\r\nتو براى اداره و نگهبانى آنها بايد اشخاص خردمند و آزموده و سياستمدار و عفيف و كاردان و شريف را انتخاب كنى و بگمارى : بر روزى و عايدات رعيت بيفزا كه اين يكى از حقوق واجبه تو مىباشد و بايد نسبت برعيت ادا شود كه تو نگهدارى و حمايت آنها را بر عهده گرفتى و اين حق شناسى و انجام وظيفه براى استحكام كار و دوام عمارت تو سودمند و لازم مىباشد . هيچ چيز ترا از اين كار كه رعيت نوازى باشد باز ندارد .\r\nاگر تو نسبت برعيت مهربان و حق شناس و وفادار و نگهبان باشى يك عمل واجب را انجام مىدهد و با همان عمل واجب و اداء وظيفه مستوجب ازدياد نعمت خداوند خواهى بود و همان كار موجب سرفرازى و باعث جلب محبت رعيت مىباشد و آسايش و امن و رفاه و نظم با مراقبت تو صلاح و اصلاح و آبادى و ازدياد خير و بركت و افزايش حاصل و عمارت بلاد را تامين مىكند و ازدياد حاصل و افزايش نفع مىتوانى عموم مردم را از خود خشنود كنى و از بهره آن هم سپاه را خوب اداره كنى كه منافع آبادى و عمران و كشت و زرع و بازرگانى و رفاه حال عامه بر تو و بر سپاه تو بر رعيت تو عايد خواهد شد و با همين تدبير نيك‌نام و سياستمدار و دادگر و مهربان مىشوى كه حتى دشمن در قبال تو ناتوان خواهد شد و تو مردى عادى و قوى و داراى نيرو\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو استعداد و آلات و ادوات حرب خواهى بود . هيچ چيز را بر اين تدبير و سياست و عدالت مقدم مدار كه همين مردم دارى موجب نيك نامى و آسايش خاطر تو خواهد بود بخواست خداوند تعالى .\r\nدر هر بلادى كه امير و حاكم مىگمارى يك شخص امين موظف بدار كه به تو خبر رفتار حاكم را بدهد و چگونگى حكومت و مردم دارى را بنويسد و شرح دهد به صورتى كه انگار تو خود شخصا ناظر و شاهد و مراقب اعمال آنها باشى و تمام كارها را عيانا مشاهده مىكنى .\r\nاگر بخواهى بحكام و عمال خود دستور يا فرمان دهى بايد پيش از آن در عاقبت كار و نتيجه حاصله از دستور را در نظر بگيرى اگر ديدى موجب سلامت و بهبودى و رفاه حال گردد آن دستور يا فرمان را بده و گر نه از صدور دستور خوددارى كن و در انجام و اجراء آن با مجرمين و كار آگاهان و دانشمندان مشورت كن آنگاه مطابق مشورت و مطالعه و سنجش احوال بصدور و اجراء فرمان اقدام كن زيرا بسى اتفاق افتاده كه انسان مطابق ميل و اراده خود كارى انجام دهد كه عاقبت آن موجب فساد و هلاك گردد . و بسى كارها و دستورها ظاهرا مورد تحسين بوده و باطنا باعث فساد كار گردد . پس تو در تمام كارها خرد و احتياط و تدبير را به كار بند و با عقل و متانت و تامل و استقامت اقدام كن و در تمام امور خداوند عز و جل را در نظر بگير و پس از استشاره و استخاره و توكل بر خداى خود كارها را انجام بده و هرگز كار امروز را بفردا معوق و موكول مدار و خود حتى الامكان شخصا به مباشرت كارها بكوش . اگر كار امروز را بفردا تعويق دهى فردا دچار كار ديگرى ميشوى كه ترا از انجام كار نخستين بازخواهد داشت و نخواهى كار گذشته را تدارك و تلافى كنى .\r\nبدان اگر روز بگذرد با هر چه در آن حادث شده خواهد گذشت و اگر كار آن روز را در وقت خود انجام ندهى كارها بر تو تراكم و سنگين خواهد شد و تو ناگزير سرگرم كار تازه خواهى شد و كار روز قبل را فراموش خواهى كرد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nاگر كار هر روز را در وقت خود انجام دهى . تن و جان خود را از رنج سالم و كارهاى حكومت و امارت خود را محكم خواهى داشت .\r\nآزادگان و بزرگان و سالخوردگان مردم را خصوصا آنانى كه نسبت به تو محبت دارند و تو از دوستى آنها مطمئن باشى در نظر بگير و نزديك كن و پند و اندرز آنان را بپذير و به كار ببند و از پشتيبانى آنان بهره‌مند شو و نسبت به آنها كه اخلاص حقيقى دارند نيكى كن .\r\nخانواده‌ها را در نظر بگير خصوصا كسانى كه نيازمند باشند تو مخارج آنها را بپرداز و باصلاح حال آنان بكوش بحديكه محتاج نباشند .\r\nتو خود را براى رسيدگى به حال و وضع فقرا مجرد و منفرد كن . ستم كشى كه نتواند حق خود را از ستمگر بستاند تو خود حق او را بگير و بده ناتوانى كه قادر بر گرفتن حق خود نباشد تو به كار او رسيدگى و اصلاح حال او را بمردم پرهيزگار واگذار كن .\r\nبرعايا اعلان كن كه هر حاجتى يا هر واقعه‌اى كه براى آنها رخ بدهد و نتواند آن را علاج كنند به تو مراجعه كنند و از تو حل مشكل خود را بخواهند و تو به يارى خداوند باصلاح حال آنها بكوش .\r\nتيره بختان و ايتام و بيوه زنان را تفقد كن و از بيت المال براى اصلاح حال و تأمين معيشت آنان مخارجى مقرر و معين كن و مرتبا بپرداز و در آن كار بامير المؤمنين اقتدا و تاسى كن كه خداوند امير المؤمنين را گرامى بدارد . اوست كه باصلاح حال آنان مىكوشد اگر برعايت حال رعايا اهتمام كنى خداوند به تو بركت ميدهد و بر نعمت تو مىافزايد .\r\nبراى نگهداران و قارئين و حافظين قرآن از بيت المال حقوق و مواجبى معين و بر سايرين مقدم كن .\r\nبراى بيماران مسلمان خانه‌ها ( بيمارستانها ) بساز و پرستاران و پزشكانى نصب و اختصاص بده كه بعلاج و پرستارى آنها موظف و مكلف باشند و هر گونه\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمخارجى كه براى بهبودى آنها ضرورت دارد از بيت المال بپرداز بحديكه نسبت بمال مسلمين اسراف نشود . بدانكه هر قدر حقوق مردم رعايت و حفظ و آرزوى آنها تضمين شود باز بامراء و اولياء امور طمع دارند كه بر همه چيز آنها بيفزايد و ارفاق و مهربانى كنند . شايد توقع و طمع مردم موجب ملال اولياء امور گردد كه درخواست آنها از حد تجاوز و فزونتر مىگردد و فكر و وقت آنها را مشغول و تباه كند و بار مخارج و خشنودى آنان سنگين شود به حدى كه اولياء امور بستوه آيند و رنج ببرند .\r\nپس تو بدانكه كسى كه ميخواهد دادگر و مهربان و حق شناس و كارگردان باشد بايد بردبار و صبور باشد كه بروزگار زودگذر آن وقع نگذارد و بآينده و ثواب آخرت توجه نمايد و آنچه را كه او را نزد خداوند مقرب و گرامى دارد سنگين و ناگوار و ملال آور ندارند و با انجام كارهاى مردم رحمت خداوند را توقع كند .\r\nبمردم اجازه ملاقات بده و روى خود را به آنها بنما و حواس خود را متوجه كار آنان بكن و با تواضع و فروتنى و مهربانى آنها را بپذير خوشرو و ملايم و نرم و خوش سخن باش . در گفتار و رفتار رئوف باش . با فضل و سخا و بذل و عطا آنها را استقبال كن . اگر چيزى بدهى با مهر و تعطف و فطرت نيك و سخا بده و از عطاى خود نيك نامى و ثواب بخواه بر كسى منت مگذار . بخشش بدون منت و ملال يك نحو تجارت سودآور و بدون زيان است بخواست خداوند تعالى .\r\nاز وقايع روزگار و حوادث گذشته خصوصا حال پادشاهان و امراء و بزرگان عبرت بگير كه چگونه خسروان و ملل ديرين زيستند و رفتند . چه كردند و چه كشيدند و چه بردند و چه دادند و بر سر آنان چه آمد و عاقبت كارشان چه شد .\r\nتو از تمام حوادث گذشته و وقايع عصر خود عبرت بگير و به خداوند پناه ببر كه ترا مشمول محبت بدارد و بسنت و دين و كتاب ( قرآن ) آگاه و كارگر سازد و از خلاف بپرهيز و از هر چه موجب خشم خداوند باشد احتراز كن .\r\nبر احوال عمال خود هم بايد آگاه شوى كه از چه راه مال جمع و ذخيره\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمىكنند . هرگز تو مال حرام مستان و ذخيره مكن . در عطا هم اسراف را پيشه خود مساز .\r\nهمنشين و مصاحب علماء و دانشمندان باش . هميشه بمتابعت سنت بپرداز و سنت را به كار ببر و رعايت كن .\r\nچنين باش كه دوستان و همنشينان تو كسانى باشند كه اگر در تو عيب و نقص يابند عيب را به تو گويند و هشيارت كنند و هيبت مقام تو باعث خوددارى آنها از عيب‌جوئى و حق گوئى نباشد . عيب ترا آشكار و نهان بگويند . آنانى كه نقص ترا بگويند در عالم دوستى بهتر از كسانى مىباشند كه عيب ترا مكتوم بدارند آنها پشتيبان و دوست و نگهبان تو هستند نه ديگران و پند و نصيحت تلخ آنها گواراتر است .\r\nبهترين كارها را كه موجب ازدياد رفعت و نيك نامى تو باشد انجام بده .\r\nعمال و منشيان و ملازمين درگاه تو هر يكى بايد از وقت تو بهره داشته باشد كه در خلوت بتواند با تو مشورت كند و نامه‌ها را براى تو بخواند و دستور از تو بخواهد و باحتياج عمال و حكام و مأمورين و رسيدگى به كار آنان نزد تو بپردازد و تو نيز بايد تمام حواس خود را جمع كنى . گوش و چشم و فهم و خرد و تدبير را به كار ببرى و با مطالعه و تامل و دقت و حضور ذهن دستور بدهى آنچه موافق عقل و تدبير و مصلحت و حق باشد امضا كنى آن هم پس از اينكه خداوند را در نظر بگيرى و استخاره كنى .\r\n( در اينجا استخاره بمعنى خير خواستن است ) هر چه قابل بحث باشد بگذار براى وقتى كه خوب رسيدگى و اطمينان حاصل كنى كه بپرسى و بدانى .\r\nهرگز بر رعايا منت مگذار بلكه بر هيچ كس منت منه و كار نيكى را كه نسبت به همه انجام مىدهى خالص و بدون تظاهر باشد . از هيچ كس چيزى جز وفادارى و يارى و استوارى در كارها مخواه كه همه نسبت به كارهاى امير المؤمنين وفادار و پايدار باشند تمام نكات اين نامه را بدان و در مفهوم آن نظر كن و چندين بار بخوان و از خداوند يارى و رستگارى بخواه كه در تمام كارها موفق باشى . و باز از خداوند\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمدد و يارى بخواه و استخاره كن ( طالب خير و نيكى باش ) كه خداوند يار و نگهدار نكوكاران است بهترين خوشى و آسايش خواهى و خوشگذرانى تو آن باشد كه خداوند از آن راضى باشد . كار تو موافق نظام دين باشد كه همان كار موجب عزت و رفعت و خشنودى ملت و باعث صلاح و عدل و استقامت خواهد بود . من از خداوند مسئلت مىكنم كه ترا رستگار كند و يار و ياور و نگهدار تو باشد كه همواره ترا رشيد و متين و خردمند فرمايد و السلام .\r\nچون مردم بر آن نامه آگاه شدند آن را دست بدست بردند و نسخه‌ها از آن نوشتند و بردند و همه جا شايع و منتشر شد و بهترين سرمايه عبرت و ادب و سياست گرديد مامون هم مطلع شد يك نسخه از آن خواست و خواند و با تعجب و استحسان گفت :\r\nابو الطيب ( كنيه طاهر ) در كار دنيا و آخرت و سياست و ادب و تدبير و رأى و صلاح و اصلاح و جهاندارى و رعيت‌پرورى و حفظ شئون سلطان و طاعت خلفاء و پايدارى خلافت چيزى باقى نگذاشته و اساس دولت و مملكت و مردم دارى را محكم و استوار نموده . دستور داد براى تمام عمال و حكام و اولياء امور هر يكى يك نسخه از آن بفرستند و بمفهوم و دستور آن جدا عمل كنند .\r\nعبد اللّه راه خود را گرفت و به محل ايالت خويش رسيد و بدستور پدر عمل نمود و سيره او را متابعت كرد و پند وى را به كار بست .\r\n\r\nمرگ حكم بن هشام\r\nدر آن سال حكم بن هشام بن عبد الرحمن ( اموى ) امير اندلس درگذشت و آن در تاريخ بيست و ششم ذى الحجه بود .\r\nبيعت او ( در خلافت اندلس ) در تاريخ ماه صفر يك صد و هشتاد انجام گرفت سن او پنجاه و دو سال و كنيه او ابو العاص مادرش ام ولد ( كنيز فرزنددار ) بود .\r\nاو گندمگون و لاغر اندام بود . نوزده پسر از او ماند . شعر او نيك و پسنديده بود . او نخستين كسى بود كه سرباز مزدور در اندلس استخدام كرد و سلاح بسيار\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو عده و ذخيره انباشت و خدم و حشم استخدام و بر عده آنها افزود و خيل را در پيرامون كاخ خود گماشت و سواران را آماده خدمت و نبرد كرد و مانند پادشاهان متكبر و خود پسند و مقتدر و فاعل ما يشاء بود . غلامان زر خريد را به كار زار واداشت . عده آنها پنج هزار غلام شد كه آنها را لال و گنگ ميگفتند زيرا زبان تازى را نمىدانستند .\r\nغلامان مذكور و سپاهيان ديگر همه روزه در پيرامون كاخ او آماده نبرد و دفاع بودند . او سخت مراقبت ميكرد و عده از ياران او مواظب و مراقب بودند .\r\nبقضايا شخصا رسيدگى و رفع ظلم از مظلوم ميكرد .\r\nاو شجاع و متهور و مهيب و با وقار بود . فقهاء و علماء را مقرب ميداشت و او اساس سلطنت و بنياد امارت بنى اميه را در اندلس محكم نمود .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nبيان امارت عبد الرحمن بن حكم\r\nچون حكم بن هشام وفات يافت فرزندش عبد الرحمن كه كنيه او ابو المطرف بود جانشين او شد ، نام مادرش حلاوه ( شيرينى ) بود . او در شهر « طليطله » به دنيا آمد در آن زمان پدرش حكم از طرف پدر خود هشام والى آن ديار بود .\r\nاو هفت ماهه به دنيا آمد و تاريخ تولد او به خط پدرش ثبت شده كه بدست آمده بود او تنومند و زيبارو بود چون او بامارت رسيد عم پدرش عبد اللّه بلنسى بر او قيام و خروج كرد كه چون حكم درگذشت او بطمع خلافت و جانشينى برادرزاده افتاد و از بلنسيه « لشكر كشيد و « قرطبه » را كه پايتخت عبد الرحمن بود قصد نمود .\r\nعبد الرحمن هم آماده كارزار شد و عبد اللّه از مقابله او سخت بيمناك گرديد و سوى « بلنسيه » بازگشت كه در عرض راه در گذشت و شر او از سر مردم برداشته شد .\r\nپس از مرگ او عبد الرحمن دستور داد كه خانواده و فرزندانش به شهر « قرطبه » منتقل شوند امارت هم بفرزندان عبد الرحمن منحصر گرديد .\r\n« تدمير » با تاء دو نقطه بالا و دال بى نقطه و ياء دو نقطه زير است پس از آن راء .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nبيان حوادث\r\nدر آن سال حسن بن موسى اشب از قضاء موصل بر كنار شد و سوى بغداد رخت كشيد . على بن ابى طالب موصلى جاىگزين او شد .\r\nدر آن سال داود بن ماسجور از طرف مأمون بجنگ زط لشكر كشيد او والى بصره در اطراف رود دجله و يمامه و بحرين بود . ( زط پاكستان كنونى و مردم آن سرزمين و اهالى كشمير و قسمتى از هندوستان را زط ميگفتند . شاعر عرب مىگويد ، عشقت خودا من بنات الزط ) در آن سال آب رود فزون شد و سواد ( عراق ) و كسكر و قطيعه ام جعفر را فرا گرفت ( املاك زبيده همسر هارون كه ام جعفر بود ) بسيارى از حاصل نابود شد .\r\nدر آن سال بابك خرمى عيسى بن محمد بن ابى خالد را شكست داد و دچار نكبت و محنت نمود .\r\nدر آن سال عبد اللّه بن حسن علوى ( فرزند عباس بن على ) امير الحاج شد كه او والى حرمين ( مكه و مدينه ) بود مسلمين از افريقا به قصد جزيره « سردانيه » لشكر كشيدند . جنگ كردند و غنايم بسيار بردند . هم خود تلفات دادند و هم كفار را دچار هلاك كردند پس از نبرد و گرفتن برده و مال بازگشتند .\r\nهيثم بن عدى طائى محدث كه پرهيزگار ولى روايت او ضعيف و سست بود\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدرگذشت .\r\nعبد اللّه بن عمر بن عثمان بن ابى اميه موصلى كه از ياران و متابعين سفيان ثورى بود درگذشت . همچنين محمد بن مستنير معروف بقطرب نحوى كه نحو را از سيبويه آموخته بود و ابو عمر و اسحاق بن مرار شيبسانى لغوى وفات يافتند .\r\n« مرار » بكسر ميم و دو راء بدون تشديد است .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپايان مجلد دهم با اين مجلد تاريخ اسلام و ايران تا زمان خلافت مأمون و تسلط كامل ايرانيان بر ممالك اسلام منتهى مىشود و باز يك زمان ديگر كه حاكى افزايش تسلط و اقتدار ايرانيان باشد شروع خواهد شد تا زمان مغول و حمله چنگيز كه در عصر مؤلف واقع شده و متضمن وقايع مختلفه ايران است كه كمتر در جاى ديگر ذكر شده و اين كتاب كامل شامل تاريخ ايران و مبين حال پادشاهان عظيم الشأن خواهد بود اگر عمر باقى باشد با ضعف بصر و بيمارى شديد قلب و پريشانى فكر بترجمه مجلدات ديگر حتى الامكان خواهيم پرداخت . پس از انتشار چند جلد از اقدام به اين كار سخت و پرمشقت پشيمان شديم و از اين حيث متأسف مىباشيم كه چرا خود مستقيما بتأليف يك تاريخ عظيم و مجرد از اوهام اقدام نكرديم كه با تحقيق و تفكيك حق از باطل و راست از دروغ و ترك تعصب دينى و تقليد سلف يك دوره تاريخ حقيقى مبنى بر عقل و حق و صدق تأليف نكرديم و چرا بايد با حفظ امانت و قيد اداء واجب در ترجمه هر چه نوشته شده عينا ترجمه و تقديم خوانندگان بكنيم ولى عمر گذشت و اگر وقت و قدرت بود صرف اين ده مجلد شد كه خود هم باور نمىكرديم قدرت اين كار را داشته باشيم و باز بادامه اين كار تا حد امكان مىپردازيم كه جمع مجلدات تاريخ كامل ابن الاثير بالغ بر چهل مجلد خواهد بود و پس از اين بترجمه كتاب يازدهم خواهيم پرداخت .\r\nدر اين مجلد فهرست اشخاص و اماكن حذف شده و بجاى آن نامه و پند طاهر\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبن الحسين سردار بزرگ ايرانى ترجمه و اضافه كرديم هر چند حق ترجمه را كاملا ادا نكرده‌ايم ولى باز همين ترجمه ساده بدون تكلف بسيار مفيد است و بهترين عنوان ادب و سياست و اجتماع است كه در خورد هر عصر مىباشد زيرا متضمن اصول و تعاليم اخلاق و سياست و مردم دارى و حق‌پرستى و عدالت و شرف و فضل و فضيلت و تربيت و سعادت مىباشد و بايد بانديشه يك سردار ايرانى نجيب كه طاهر ذو اليمينين باشد مباهات كرد او در عالم موالات منتسب بخزاعه بوده و جد اعلاى او ماهان ايرانى نژاد بود .\r\nدر اينجا ناگزيرم از غفلت متصدى طبع كتاب اظهار تأسف كنم كه :\r\nبدون اطلاع و بدون علت و سبب نام فرزندم دكتر مهيار را از اول كتاب حذف كرده كه او زحمات بسيارى در تصحيح و طبع اين ده جلد كشيده و اميدواريم در آينده اگر عمر باقى باشد اين غفلت با تعمد صفحه بند جبران شود .\r\nاز اغلاط اين كتاب و ما قبل آن كه بسيار است معذرت ميخواهيم و از مؤسسه حاج على اكبر علمى كه سرمايه طبع و نشر اين دوره را بذل نموده تشكر ميكنيم كه طبع و نشر كتاب كامل يكى از بهترين و بزرگترين آثار ارجمند ايران است .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n\r\n","description":"","footnote":"","page_name":" 336 ","page_number":336}
  ]