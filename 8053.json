[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ عالم آراى عباسى\r\nتأليف\r\nاسكندربيگ تركمان\r\nزير نظر با تنظيم فهرستها و مقدمه\r\nايرج افشار\r\nنيمه دوم جلد دوم\r\nشامل وقايع سلطنت شاه عباس از سال پانزدهم پادشاهى\r\nمؤسسهء انتشارات اميركبير\r\nتهران 1382\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nاسكندر منشى ، 968 - 043 ق .\r\nتاريخ عالم آراى عباسى / تأليف اسكندر بيك تركمان . - تهران : امير كبير ، 1381 .\r\n( دوره ) ISBN 964 - 00 - 0817 - 6\r\n( ج . 1 ) ISBN 964 - 00 - 0818 - 4\r\n( ج . 2 ) ISBN 964 - 00 - 0819 - 2\r\nفهرستنويسى بر اساس اطلاعات فيپا .\r\nكتابنامه .\r\nچاپ سوم : 1382\r\n1 . عباس صفوى اول ، شاه ايران - 978 - 1038 ق . 2 . ايران - تاريخ - صفويان ، 907 - 1148 ق . 3 . نثر فارسى - قرن 11 ق . الف . عنوان .\r\n2 ت 5 الف / 1216 DSR\r\n0715 / 955\r\n1381\r\nكتابخانه ملى ايران 14634 - 81 م\r\nتاريخ عالم آراى عباسى ( نيمه دوم جلد دوم )\r\nتأليف : اسكندر بيك تركمان\r\nزير نظر با تنظيم فهرستها و مقدمه : ايرج افشار\r\nچاپ دوم : 1350\r\nچاپ سوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0819 - 2 ( vol . 2 )\r\nISBN 964 - 00 - 0817 - 6 ( 2 vol , set )\r\nشابك 2 - 0819 - 00 - 964 ( جلد دوم )\r\nشابك 6 - 0817 - 00 - 964 ( دورهء 2 جلدى )\r\nمؤسسه انتشارات اميركبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nمقدمهء گرد آورندهء فهرست\r\nسرگذشت مؤلف - تاريخ عالم آراى عباسى - ذيل تاريخ عالم آراى عباسى - منشآت اسكندر بيگ منشى - تاريخ عالم آراى عباسى و شرقشناسان - مآخذ تاريخ عالم آراى عباسى - فوائد تاريخ عالم آراى عباسى - فهرستهاى عالم آراى عباسى\r\n\r\nسرگذشت مؤلف\r\nاسكندر بيگ مشهور به منشى ، مؤلف تاريخ عالم - آراى عباسى از تركمانان بود . اكثر اميران ايل معروف تركمان در دورهء صفويه صاحب اعتبار و متصدى مناصب بزرگ بودند . در ميان اهل دولت مقام و منزلت داشتند و امور عالى دولتى را غالبا به اختيار مىگرفتند .\r\nاسكندر بيگ در سال 968 متولد شد « 1 » . خود در خصوص ايام جوانيش در ابتداى تاريخ عالم آراى عباسى مينويسد : « در اوان نشأهء جوانى باغواى كوته خردان دنيا پرست خود را از اكتساب علوم متداوله كه طبيعت به آن راغب و آشنا شده بود باز آورده هوس علم سياق نمودم و مدتى بدان شغل ناتمام بى سرانجام پرداختم . چون در آن فن به اعتقاد ناقص خود فى الجمله رتبهء كمال يافتم و برخى از اوقات شريف را بمهمات ارباب دولت مصروف ساختم عقل دورانديش مرا از سكر خواب غفلت بيدار ساخت .\r\nبا خود گفتم كه اين شغل خسيس كه اختيار كردهء ترا از دريافت فضل و\r\n\r\n\r\n","description":"","footnote":"\r\n( 1 ) اين تاريخ را  Story  در كتاب « تأليفات فارسى » ( ص 309 ) از فهرست نسخ خطى تأليف  Morley  ( ص 133 شمارهء 2 ) نقل مىكند . مورلى هم از « فوائد الصفويه » نقل كرده بوده است .\r\n","page_name":" مقدمه 5 ","page_number":5},
  {"content":"\r\n\r\nكمال به صد مرحله دور انداخت . . . چون نيك تأمل نمودم خلاصهء اوقات ببطالت گذشته بود . . . چون گاهى بصحبت فيض بخش بعضى اعزه كه جامع فنون قابليت و استعداد بوده از علم انشاء بهرهء تمام داشتند فايز ميشدم . . . طبع دريوزه گر بدان شيوهء ستوده رغبت نموده . . . دامن از شغل درچيده . . . در سلك منشيان بارگاه خلافت نشان منخرط گرديدم . »\r\nپس از اينكه بسلك منشيان بارگاه معلى درآمد در سال 995 كه بيست و شش ساله بوده به خدمت سپاهيگرى در خطهء عراق منصوب شد .\r\nمجددا در سال 1001 در دار الانشاء به خدمت گمارده مىشود و در سلك « منشيان عظام » قرار ميگيرد . در اين منصب اخير است كه افتخار ملازمت دائم و سمت منشى خاصه شاه عباس كبير را پيدا مىكند .\r\nوفات اسكندر بيك در سال 1043 اتفاق افتاد . يعنى هفتاد و پنج ساله بود كه از جهان كناره رفت .\r\n\r\n[ پيرامون 
  ] تاريخ عالم آراى عباسى\r\nاثر معروف و جاودان اسكندر بيگ تركمان كتاب تاريخ اوست كه در احوال و اعمال پادشاهان صفوى از آغاز حكومت اين سلسله تا مرگ شاه عباس و ذكر حوادث مهم آن عهد بنام « تاريخ عالم آرى عباسى » تأليف شده است .\r\nتصور ميرود كه مؤلف نام كتاب خود را به عالم آرا به اين علت « موسوم » كرده است كه فضل اللّه بن روز بهان خنجى پيش از او كتابى بنام « تاريخ عالم آراى امينى » تأليف كرده بود كه سراسر آن در انتقاد از حكومت صفوى و پادشاهى شاه اسماعيل اول و شرح اعمال خشن و دشمنى و جدال اهل تسنن\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nو تشيع بود .\r\nاهميت و امتياز خاص تاريخ عالم آراى عباسى درين است كه مؤلف آن خود شاهد و ناظر ( و شايد گاهى هم دخيل ) بسيارى از وقايع و حوادث آن دوران پر هياهو و بسيار هنگامه بود و بالطبع در نقل اخبار و شرح مربوط به آن سوانح اصل صحت و دقت را تا آن حد كه مضر بحيثيت و مخالف نظر و طبع شاه نبود رعايت مىكند .\r\nبيگمان بيم آن هم هست كه نويسندهء مقرب شاه از ترس جان يا از براى خوشامدگويى به قلب و مسخ بعضى حوادث دست برده باشد ! « 1 »\r\nاسكندر بيگ تركمان چنان كه خود در كتاب اشاره مىكند ( ص 379 ) از لفاظى و به كار بردن صنايع ادبى اجتناب كرده و با اينكه بطور قطع با علوم ادبى و سبك نثر نويسى مرسوم آن زمان آشنا بوده « 2 » كتاب را به نثرى ساده و روان و كم غلط نوشته است . همين خصوصيات موجب رواج و شهرت كتاب اوست .\r\nتاريخ عالم آراى عباسى در سال 1025 تأليف شد . مؤلف در اين سال بمناسبت پايان سىامين سال پادشاهى شاه عباس بتأليف كتاب آغاز مىكند .\r\nهنگامى كه بتأليف شروع كرده بوده است كتاب را در انديشه به سه جلد ( صحيفه ) منقسم ميسازد . به اين ترتيب كه جلد اول مشتمل بر حوادث و وقايع و وصف اوضاع تاريخى پيش از شاه عباس ( يعنى تا ؟ ؟ ختام پادشاهى شاه سلطان محمد ) و جلد دوم متضمن حوادث سى سال نخستين ( و باصطلاحى\r\n\r\n\r\n","description":"","footnote":"\r\n( 1 ) نگاه كنيد بفهرست نسخ خطى فارسى موجود در كتابخانهء ملى پاريس تأليف بلوشه ذيل عالم آراى امينى و به مقالهء فضل اللّه بن روز بهان خنجى بقلم محمد امين خنجى در فرهنگ ايران زمين ، دفتر 3 جلد 4 ( تهران 1335 ) .\r\n( 2 ) مقدارى از منشآت و ترسلات او در دست است و بهترين شاهد اين مدعاست .\r\n","page_name":" مقدمه 7 ","page_number":7},
  {"content":"\r\n\r\nقرن اول ) پادشاهى شاه عباس باشد . جلد سوم هم كه لازم بوده است بمرور نوشته شود بوقايع سالهاى پس از 1025 اختصاص داده مىشود كه با مرگ شاه عباس در سال 1037 پايان ميگيرد .\r\nاكنون ببينيم كه كيفيت تأليف و تقسيمات هر يك از مجلدات سه گانهء كتاب چگونه است :\r\nجلد اول كه در سال 1025 تأليف مىشود بنا بر آنچه مؤلف در ص 5 مىنويسد شامل يك مقدمه و دوازده مقاله است . متأسفانه چاپ قديم طهران فقط مقدمه و مقالهء اول آن را حاوى است و يازده مقالهء ديگر را كه در آنها از روحيات و صفات شخصى و اخلاق خصوصى و اجتماعى شاه عباس ( به نحوى كه مقدور بوده است ) گفتگو مىشود فاقد است .\r\nعلت اين امر بنا به شرحى كه خواهم ديد آنست كه مؤلف در سال 1025 فقط همان مقدمه و مقالهء اول را تحرير كرده بوده است و قطعا در همان ايام نسخى از كتاب به همان شكل نيز استنساخ و رايج مىشود . اين نكته را از اينجا دريافتم كه در يازده مقالهء ديگر مؤلف بوقايعى اشاره مىكند كه مربوط بسالهاى سى و هشتم و سى و نهم پادشاهى شاه عباس است ، مثل واقعهء طغيان موراو گرجى ( ص 1021 - 1039 ) . پس قطعى است كه مؤلف اين يازده مقاله را پس از سال 1033 نوشته است .\r\nپس نتيجه ميگريم كه ناشر چاپ قديم كتاب را از روى نسخه‌اى بچاپ رسانيده است كه يازده مقالهء مورد بحث را فاقد بوده است « 1 » .\r\n\r\n\r\n","description":"","footnote":"\r\n( 1 ) اتفاقا نسخ زيادى از عالم آرا فاقد اين يازده مقاله است .\r\nعالم آرا چون در عهد صفويه خواننده و خواستار زياد داشته است نسخ خوب و نفيس و معتبرى از آن در دست هست كه بايد در طبع دقيق و منقحى از آنها استفاده شود . بسيارى از نسخ آن را  Atory  ( در حدود 40 نسخه ) در ص 310 كتاب خود شناسانده است .\r\n","page_name":" مقدمه 8 ","page_number":8},
  {"content":"\r\n\r\nدر چاپ حاضر كه باهتمام بنگاه امير كبير انتشار مييابد اين نقص رفع شد . من در پايان جلد سوم كتاب از ص 1097 - 1116 افتادگى را از روى نسخهء متعلق بمجلس بطبع رسانيدم .\r\nجلد دوم حوادث و وقايع سى سالهء اول پادشاهى شاه عباس ( سالهاى 996 - 1025 ) را شامل است . چنان كه مؤلف مينويسد بايد به خاتمه‌اى ختم شود كه آن « خاتمه » در هيچيك از نسخ عالم آرا ديده نشده است . مگر اينكه « خاتمه » را آن چند سطرى فرض كنيم كه در كيفيت ختم كتاب و تصميم به نوشتن جلد سوم در ص 373 چاپ كنونى مندرج است . اين فرض هم درست نيست به اين علت كه خود مؤلف مواضيع و مباحث خاتمه را توصيف و تبيين كرده است ، ناگزير همانطور كه ميگويد تحرير « نتيجه » را موكول بآينده و « وفاى عمر » كرده بوده و قصد داشته است كه آن را در جلد سوم بگنجاند .\r\nجلد سوم مربوط است به شرح حوادث قرن دوم پادشاهى شاه - عباس ( يعنى دوازده سال ) كه بسال 1038 ختم مىشود .\r\nاستورى ، دانشمند انگليسى ، در ص 310 كتاب « تأليفات فارسى » تبويب و تقسيم عالم آرا را چنين بيان مىكند :\r\n1 ) مقدمه : در منشأ خاندان صفويه و پادشاهى شاه اسماعيل و شاه طهماسب .\r\n2 ) صحيفهء اول : از تولد شاه عباس ( سال 978 ) تا جلوس او ( سال 996 ) .\r\n3 ) صحيفهء دوم : مقصد اول - سى سالهء اول پادشاهى شاه عباس ( تا سال 1025 ) ، مقصد دوم - ( بعضى از ايام را صحيفهء سوم مينامند ) ،\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nمرگ شاه عباس و جلوس شاه صفى « 1 » .\r\n\r\nذيل تاريخ عالم آرا\r\nاسكندر بيگ پس از وفات شاه عباس و بتخت نشستن شاه صفى ( سام ميرزا ) دنبالهء تاريخ خود را رها نميكند و بعنوان ذيل به نوشتن حوادث ايام سلطنت شاه صفى ميپردازد . ولى مرگ به او مجال نميدهد و در سال 1043 فوت مىكند و ذيل تاريخ عالم آرا ناتمام ميماند « 2 » .\r\n\r\nعالم آراى عباسى و شرق شناسان\r\nنخستين بار مستشرق معروف درن  ) B . Dorn (  مستخرجى ازين كتابرا كه مربوط به وقايع مازندران است در كتاب\r\n Muhammedanische Quellen zur Geschichte der sudlichen Kunstenlander der Kaspischen Meeres \r\nدر پطرسبورگ بسال 1850 ميلادى بچاپ رسانيد ( صفحات 238 - 421 و 510 - 514 كتاب مزبور ) .\r\nپس از او مستشرقى ديگر بنام اردمن  Erdmann  توصيفى راجع به نسخه‌اى از عالم آرا ( صحيفهء دوم ) كه در قازان ( كازان  Kazan (  وجود داشته است نوشت و آن را بنام\r\n De manuscripto persico Iskanderi Manesii eruditis hus usque incognito disseruit Franc \r\nدر شهر كازان بسال 1822 طبع كرد .\r\n« اردمن » مجددا در سال 1861 در مجلهء  ZDMG  ( صفحات 457 - 501 )\r\n\r\n\r\n","description":"","footnote":"\r\n( 1 ) - تصور ميكنم كه مقصود استورى قسمت مشهور به « ذيل » است .\r\n( 2 ) - ذيل را با قسمتى از تاريخ خلد برين تأليف محمد يوسف كه راجع به دنبالهء وقايع سلطنت شاه صفى است آقاى احمد سهيلى خوانسارى مدير محترم كتابخانهء ملى ملك در سال 1317 در طهران بقطع وزيرى در 320 صفحه بطبع رسانيده است .\r\n","page_name":" مقدمه 10 ","page_number":10},
  {"content":"\r\n\r\nمقاله‌اى راجع به كتاب تاريخ عالم آراى عباسى و مؤلف آن تحت عنوان  Iskender Munshi und sein Werk  منتشر ساخت .\r\nادوارد براون هم در تاريخ ادبى ايران ( جلد چهارم صفحات 107 - 110 ) اين كتاب را معرفى و وصف كرده است « 1 » .\r\n\r\nمنشآت اسكندر بيگ\r\nاز اسكندر بيگ بمناسبت منصب و سمت مهمى كه در دولتخانهء شاه عباس داشت مكاتيب و منشآت و ترسلاتى به سلاطين ممالك و حكام ولايات نوشته است كه خوشبختانه بعضى از آنها باقيمانده است . نسخه‌اى از مجموعهء آنها بعنوان « كتاب ترسل من منشآت خواجه اسكندر بيگ منشى » به شرحى كه استورى مينويسد در ليدن موجود است « 2 » .\r\n\r\nمآخذ عالم آراى عباسى\r\nمؤلف عالم آرا در نوشتن مباحث تاريخى كتاب خود از كتب معتبرى كه راجع به تاريخ آن ايام در دست بوده است استفاده كرده است و گاهى به آنها اشاره و استناد مىكند ، مانند :\r\nاحسن التواريخ ( ص 27 ، 31 ، 32 ، 38 ، 46 ، 64 ، 114 ) ،\r\n\r\n\r\n","description":"","footnote":"\r\n( 1 ) - مطالب راجع به تاريخ عالم آراى عباسى و شرق شناسان تماما از كتاب « تأليفات فارسى » تأليف استورى نقل شد .\r\nناگفته نماند كه در فهارس نسخ خطى فارسى كه براى كتابخانه‌هاى جهان نوشته شده است نيز راجع به تاريخ عالم آرا و مؤلف آن بحث و سخن بميان آمده است و استورى در كتاب خود باغلب آنها اشاره مىكند .\r\n( 2 ) - بنقل از :\r\n Cataogus codicum orientalium Bibliothecae Aca - \r\n demiae Regiae Scientiarume quem a clar . Weijersio in - \r\n choatum , post kujus mortem absolvit et edidit Dr . P . \r\n de jong , Leyden , \r\n2681\r\n","page_name":" مقدمه 11 ","page_number":11},
  {"content":"\r\n\r\nتاريخ اكبرى ( ص 98 ، 430 ) ،\r\nتاريخ جهان آرا ( ص 21 ، 26 ، 42 ، 82 ، 99 ، 128 ، 469 ، 979 ) ،\r\nتاريخ حبيب السير ( ص 21 ، 25 ، 27 ، 32 ، 35 ، 36 ، 40 ، 128 ، 152 ) ،\r\nتاريخ طبرستان ( ص 128 ) ،\r\nتذكرهء مير تقى كاشى ( ص 179 ) ،\r\nروضة الصفا ( ص 8 ، 326 ، 612 ) ،\r\nصفوة الصفا ( ص 9 ، 11 ، 13 ) ،\r\nفتوحات يمينى ( ص 13 ، 14 ، 18 ، 20 ، 32 ) ،\r\nلب التواريخ ( ص 27 ، 54 ) ،\r\nمطلع سعدين ( ص 373 ) ،\r\nنفحات الانس ( ص 14 ) ،\r\nنگارستان ( ص 1095 ) .\r\nاز كتابهاى ديگر هم مانند صور الاقاليم ، نزهة القلوب ، مسالك و ممالك ، عجايب المخلوقات ، فرج بعد الشدة ، اخلاق ناصرى ، حيوة الحيوان نام ميبرد و چنين استنباط مىشود كه آنها را نيز زير دست داشته و در تأليف و مستند ساختن كتاب خود از آنها استفاده است .\r\n\r\nفوائد تاريخ عالم آرا\r\nتاريخ عالم آرا تنها تاريخ وقايع و حوادث نيست .\r\nكتابى است كه در آن به مباحث و مسائل اجتماعى نيز كم و بيش توجه شده است . مؤلف آن را بايد مردى دقيق و عميق دانست كه باحوال روحى و اجتماعى مردم زمان خود آشنا بود .\r\nفايدهء مهمى كه از اين كتاب حاصل مىشود اطلاعات كثير و مفيد در چگونگى\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nتشكيلات ادارى و سپاهى و مسائل مالى و شرعى آن عهد است كه در تدوين و تأليف تاريخ اجتماعى ايران به كار خواهد آمد .\r\nفايدهء ديگر اين كتاب ضبط وقايع مربوط بتاريخ ملل همسايه و مجاور ايران مانند عثمانيها ، گرجيها ، سلاطين تيمورى هند و اتراك و تركمانان ماوراء النهر مىباشد كه بعضى از اين وقايع در جاى ديگر مضبوط نيست .\r\nفايدهء ديگر اين كتاب ترجمهء احوال دانشمندان و علماء و سران سپاه و رجال حكومت و نقاشان و خوشنويسان و شاعران و مطربان عهد صفوى است .\r\nفايدهء ديگر اين كتاب اطلاعات مربوط به طوايف و قبايل و عشاير ساكن ايران در آن عهد است كه امور دولتى و سپاهى غالبا در دست آنان بود و مناصب ديوان بيگى و امير الامرائى و وزارت و وكالت ( بمعنى مرسوم آن عهد ) به آنان اختصاص داشت .\r\nفايدهء ديگر اين كتاب وجود بسيارى از لغات و اصطلاحات مهجور و نادر است كه در عهد ما به كلى فراموش شده و بوسيلهء چنين كتابهايى مضبوط و محفوظ مانده است ( نگاه كنيد به دو فهرست آخر كتاب ) .\r\n\r\nفهرست تاريخ عالم آرا\r\nروزى كه مدير محترم مؤسسهء مطبوعاتى امير كبير استخراج اعلام مختلف كتاب تاريخ عالم آراى عباسى را ( از روى چاپى كه آغاز كرده بود ) از من خواست بيدرنگ پذيرفتم . دو علت موجب شد كه به اين كار دشوار و طولانى ، اما بسيار سودمند ، تن دادم . نخستين علت آن بود كه بالاجبار سراسر اين كتاب مفيد و مهم را براى يك بار ميخواندم و از آن فوايد بسيار\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nبرميگرفتم و نكته‌هايى را كه در خور توجه و دقت بود در مىيافتم . اكنون كه اين كار عظيم پايان گرفته است مىبينيم كه اين مقصود را حاصل كرده‌ام .\r\nعلت ديگر آن بود كه سابقه و آشنايى مختصرى با اعلام عالم آرا - بمناسبتى كه بايد عرض كنم - از شش سال پيش پيدا كرده بودم . در يكى از روزهاى سال 1330 دانشمند معظم جناب آقاى سيد حسن تقى زاده كه توجه و شوقى بيش از حد وصف بمسائل علمى و جنبه‌هاى مختلف تحقيق و مطالعه دارند و همواره مشوق و راهنماى سالكين تازه كار اين طريق هستند به من فرمودند كه زنى انگليسى « 1 » بذوق و شوق خود به تهيهء فهرستى براى اعلام اشخاص و اماكن كتاب عالم آرا دست زده بوده است ، اما متأسفانه به علت بيمارى و پيرى توفيق اتمام آن را نيافته است ؛ و مناسب و مفيد دانستند كه دنبالهء كار او گرفته شود و فهرست مزبور براى سهولت كار مراجعه - كنندگان و به منظور پر فايده ساختن كتاب مذكور بطبع برسد . من همان زمان قبول اين خدمت علمى را كردم ، و ايشان فيش‌هايى را كه آن زن تهيه كرده بود از لندن خواستند . شايد يكسال و نيم از آن تاريخ گذشت تا فيشها بطهران رسيد . اما دريغ كه كار آن زن پر حوصله و دوستدار علم ناتمام بود و بطورى نبود كه بتوان آن را مهياى طبع كرد ، بخصوص كه از خلط و سهو و اشتباه نيز مبرى نبود اكنون كه چاپ جديد عالم آرا با فهرستهايى كه من استخراج كرده‌ام انتشار مىيابد براى اينكه حقى از آن بانوى ارجمند تضييع نشده باشد يادآورى موضوع را لازم دانستم .\r\nمن در استخراج و تهيهء فهرستهاى مختلفى كه براى تاريخ عالم -\r\n\r\n\r\n","description":"","footnote":"\r\n( 1 ) - اين بانوى انگليسى زوجهء  A . C . Edwards  است . شوهر مرحوم وى متخصص كم نظيرى براى قالى ايران بود و كتاب مهم و مستند و معروفى بنام  The Persian Carpet  نوشت كه در سال 1953 در لندن چاپ شد .\r\n","page_name":" مقدمه 14 ","page_number":14},
  {"content":"\r\n\r\nآراى عباسى فراهم آوردم مدتى دراز صرف كردم و به بيش از پنجاه - كتاب براى ضبط صحيح اعلام و كلمات رجوع نمودم « 1 » . چگونگى و تفصيل امر را در مقدمهء فهرستها يادآور شده‌ام و از خوانندگان اين مقدمه خواهش دارم كه به آنجا مراجعه نمايند . متأسفم كه بايد بصراحت عرض كنم كه باز آنطور كه منظور نظر خودم بود از عهده بر نيامدم . چه بسيار اغلاط واضح و مشهود كه در فهرست ديده خواهد شد . اما دريغ كه چاره‌اى نبود . اگر بايست كه بيش ازين دقت و وقت و حوصله به كار برده شود لازم آن بود كه\r\n\r\n\r\n","description":"","footnote":"\r\n( 1 ) - فهرست كتابهايى كه در استخراج فهرست بدانها رجوع كرده‌ام در صفحات 1120 - 1122 درج شده است . اما پس از درج آن فهرست باز مراجعه ببعضى كتب ديگر حاجت شد كه اينك در اينجا اسامى آنها را نقل ميكنم .\r\n41 ) تاريخ پانصد سالهء خوزستان ، نوشتهء احمد كسروى ، تهران ، چاپ دوم 1333 42 ) باب فى الشدادية من كتاب جامع الدول لاحمد بن لطف الله منجم باشى  ) Studies in Caucasian History (  عنى بتحقيقه و نشره ولاديمير مينورسكى لندن ، 1953 .\r\n43 ) بلدان الخلافة الشرقية ، تأليف كى لسترنج ، نقله الى العربية بشير فرنسيس و كوركيس عواد ، بغداد ، 1954 .\r\n44 ) قاموس الجغرافية القديمة بالعربى و الفرنساوى ، تأليف احمد زكى بك ، بولاق ، 1899 م .\r\n45 )\r\n Les Kurdes , etude sociologique et historique , Par Basile Niki , tine , Parir , \r\n6591\r\n46 ) تاريخ اجتماعى و سياسى ايران در دورهء معاصر ، تأليف سعيد نفيسى ، مجلد اول ، از آغاز سلطنت قاجارها تا پايان جنگ نخستين با روسيه ، تهران ، 1335 .\r\n47 ) عشاير كرد ( 1 . ايل سنجابى ) تأليف دكتر محمد مكرى ، تهران ، 1333 .\r\n48 ) بزم و رزم : تأليف عزيز بن اردشير استرآبادى ، استانبول ، 1928 .\r\n49 ) تاريخ الدول و الامارات الكرديه : الفه باللغة الكردية محمد امين زكى ، عربه محمد على عونى ، مصر ، 1948 .\r\n50 ) ( فرامين فارسى مانناداران ) ،  Matenadarani Parskern Vaneragerere   H . D . Papazian , Irevan , 1956 \r\n51 ) تاريخ سند : تأليف سيد محمد معصوم بكرى ، بمبئى ، 1938 .\r\n52 ) تاريخنامهء هراة : تأليف ميرزا سيف بن محمد هروى ، كلكته ، 1948 .\r\n","page_name":" مقدمه 15 ","page_number":15},
  {"content":"\r\n\r\nناشر گرامى از آغاز به اين امر راضى شده بود كه عالم آرا را با تصحيح انتقادى متن و مقابلهء نسخ و با تحمل و صبر بيشتر بچاپ برساند .\r\n\r\nاغلاط چاپى\r\nنادرستيهاى چاپى در متن كنونى عالم آرا كم نيست .\r\nهمانطور كه در چاپ سنگى قديم نيز بوده است . چون چاپ حاضر از روى چاپ قديم بطبع رسيده بالطبع اغلاط چاپى به همان شكل بجاى خود باقى مانده است . من در موقع استخراج فهرستها پاره‌اى از اغلاط ناپسند را تصحيح كردم و اميدوار بودم كه اصلاح نامهء اغلاط را در پايان كتاب بطبع برسانم . اما دريغ كه دو سبب مانع اين امر خير شد .\r\nيكى آنكه ناشر محترم در نشر كتاب شتاب داشت و من هم بسبب سفرى كه بايست بروم مجال درنگ در طهران و تدوين غلطنامه را نداشتم . ديگر آنكه مهمترين اغلاط كه در اعلام مختلف يا لغات نادر روى داده است و تصحيح آنها لازم بود در فهرستها به شكل صحيح و درست ضبط و نقل شده است و خوانندگان با مراجعه بفهارس مىتوانند متن را تا حدى تصحيح و اصلاح نمايند .\r\n23 دى 1335 ، تهران ايرج افشار\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\nآغاز سال ميمنت مآل اودئيل بعضها مطابق سنهء تسع و الف و بعضها موافق سنهء عشر و الف كه سال پانزدهم جلوس همايونست\r\nنوروز عالم افروز اين سال مبارك فال روز شنبه شانزدهم رمضان المبارك اتفاق افتاد خسرو ملك خاور كه مربى عالم كون و مكانست از نهانخانهء حوت بيرون خراميده با شعشعهء تيغ عالم افروز بر تخت فيروز بخت حمل برآمد .\r\nبيت\r\n باز جهان مشعله [ 420 
  ] افروز شد * گرمى هنگامهء نوروز شد \r\n فرق حمل چون ز خور افسر گرفت * باغ شرف خرمى از سر گرفت \r\n داد جهان را ز طراوت نوى * تازه شدش كوكبهء خسروى \r\nدرين هنگام سعادت فرجام دار السلطنه اصفهان بيمن مقدم شهريار گيتى ستان غيرت افزاى جنان بود و همه ووزه در باغات و بساتين آن خطه فردوس نشان بعيش و شادكامى گذرانيده بعون عنايت الهى اسباب فيروزى و اقبال بروجه اتم و اكمل آماده از هيچ طرفى امرى كه موجب اكراه خاطر اولياى دولت قاهره بوده باشند واقع نبود .\r\nبعد از روزى چند از اوايل اين سال اخبار بلخ چنانچه گذشت بمسامع جلال رسيده از قضيهء هايله محمد ابراهيم خان كه به چشم زخم زمانه گرفتار آمده در اوان جوانى سرير دولت و كامرانى را بناكامى گذاشت به قدر غبار ملالى بر حاشيهء ضمير انور نشسته تأسف بسيار خوردند و متعاقب شاه خواجه نقيب و يار محمد ميرزا و شيرافكن ميرزا و عرب محمد اتاليق و رفقا در موكب سلاطين زاده‌ها و ملازمان و خدمتكاران كه كمابيش موازى سيصد نفر بودند بدار السلطنهء اصفهان رسيدند .\r\n\r\nآمدن سلاطين زاده‌هاى اوزبكيه در اصفهان و پناه بشاه عباس آوردن\r\nحضرت اعلى شاهى ظل اللهى مراسم اعزاز و احترام مسلوك داشته ابواب عاطفت و احسان بر چهرهء اوانى و آمال ايشان گشودند و جميع امراء و اركان دولت و اعيان حضرت و عموم خلايق از وضيع و شريف حسب الفرمان همايون باستقبال شتافته باعزاز و اكرام تمام به شهر آورده در دولتخانهء مباركهء نقش جهان شرف مجالست مجلس بهشت آئين دريافتند عالم آراى عباسى 39\r\n\r\n","description":"","footnote":"","page_name":" 609 ","page_number":17},
  {"content":"\r\n\r\nو حضرت اعلى سلاطين زاده‌ها را در آغوش مهربانى كشيده تلطف و دلجوئى بسيار كه درباره ميهمان جبلى ذات اشرفست بظهور آوردند و منازل مرغوب جهت مسكن ايشان تعيين يافت و يكهزار تومان شاهى عراقى زر نقد جهت خرجى ايشان انعام فرموده نزل و ساورى از گوسفندان و روغن و برنج و غله و ساير ما يحتاج على هذا القياس .\r\nروز ديگر سلاطين زاده‌ها و اعيان اوزبكيه رفيق ايشان محقر پيشكشى كه داشتند گذرانيدند از جمله پيشكش يك قطعه الماس گرانبها بود كه از نذورات سركار فيض آثار حضرت امام الجن و الانس در وقتى كه مشهد مقدس معلى بدست اوزبكيه درآمده حلى و زيور روضهء مقدس را اوزبكيه تصرف نمودند الماس مذكور را عبد المؤمن خان ولد عبداله خان بحيطهء تملك خود درآورده در يد تصرف داشت و بعد از كشته شد عبد المؤمن خان يار محمد ميرزا آن را بدست آورده بوده درين هنگام برسم تحفه به نظر اقدس رسانيدند و چون بر ضمير منير اشرف ظاهر شد كه نذر سركار فيض آثار بوده تصرف در آن نفرموده بصدور و علماء سپردند كه به جهت سركار فيض آثار ضبط نمايند و علماء بمصلحت عدول مؤمنين تجويز فروختن كردند كه به قيمت آن املاك مرغوب خريده شود كه حاصل آنها در مصارف آن سركار صرف شود بنابر آن بولايت روم فرستاده در استنبول به قيمت عادلهء مقومان جوهرى فروخته قيمت بسركار فيض آثار فرستادند .\r\nالقصه حضرت اعلى شاهى ظل اللهى كمال مردى و احسان نسبت بسلاطين زاده‌ها و رفقا بجاى آورده امر فرمودند كه در دار السلطنهء قزوين اقامت نمايند و چند موضع مرغوب از مواضع قزوين بديشان شفقت شد كه حاصل آن صرف ما يحتاج ايشان شود و به آنجا رفته چند گاه از محنت روزگار آسايش يابند كه اگر مقدر الهى شده باشد بيمن معاونت منسوبان اين درگاه بمنتهى مطالب خود فايز گردند .\r\nاز سوانح اين سال خجسته مآل اخترى تابان از سپهر سلطنت و مشرق اقبال طالع گرديد اعنى حضرت واهب العطايا از عطيه خانهء ايزدى حضرت اعلى شاهى را فرزندى ارجمند كرامت فرموده باسمعيل ميرزا موسوم گشت اميد كه در ظل عاطفت شاهانه برخوردارى يافته عمر گرامى در مرضيات الهى و رضا جوئى خاطر مبارك مصروف گرداند .\r\n\r\nذكر توجه حضرت اعلى پياده بصوب مشهد مقدس معلى به قصد زيارت سلطان روضهء رضا عليه آلاف التحية و الثناء\r\nچون حضرت اعلى شاهى ظل اللهى نذر فرموده بودند كه يك مرتبه از دار السلطنهء اصفهان پياده به زيارت روضهء مقدس مطهر حضرت [ 421 
  ] امام الجن و الانس روند در اين سال ارادهء خاطر اشرف به آن متعلق گشت كه آن نذر را بوفا رسانيده بدان سعادت عظمى فايز گردند و بدين نيت درست و عزم لايق قدم در شاهراه اخلاص نهاده از دولتخانهء مباركه نقش جهان با عالم عالم شوق و جهان جهان آرزو و اعتقاد مرحله پيمائى آغاز نهاده در روز اول از شهر بمشهد طوقچى كه بيرون شهر\r\n\r\n","description":"","footnote":"","page_name":" 610 ","page_number":18},
  {"content":"\r\n\r\n\r\nپياده رفتن شاه عباس از اصفهان بخراسان محض وفاء به نذر\r\nواقع است تشريف بردند و از آنجا بموضع دولت آباد بر خوار كه سه فرسخ است رفته مقرر شد كه هر كس از امراء و اركان دولت و ملازمان و مقربان ميل زيارت مرقد منور حضرت امام مفترض الطاعه داشته باشد سواره مرافقت نمايد و تكليف پياده رفتن باحدى نفرمودند زيرا كه نذر مذكور مخصوص ذات مبارك اشرف بود اما ملازمان و مقربان بساط عزت و خدمتكاران ركاب اقدس بنوبه و كشيك مرافقت اختيار نموده هر گاه از پياده رفتن بستوه ميآمدند سوار ميشدند اما دو سه كس از ابتدا تا انتها پياده در ملازمت بوده مطلقا سوارى نكردند .\r\nاز ملازمان درگاه محمد زمان سلطان بايند و تركمان مشهور بكاولى و مهتر سلمان ركابدار باشى و از صفاهان ميرزا هدايت اللّه نواده نجم ثانى و رفقاى ثلاث طنابى بدست گرفته دوازده هزار ذرع را كه يك فرسخ شرعى است منظور داشته راه ميپيمودند و عمدة المنجمين مولانا جلال يزدى منجم سركار خاصه شريفه حساب آن را نگاه ميداشت كه مشخص شود كه هر روز چه مقدار راه طى مىشود و نيز معلوم گردد كه از صفاهان تا مشهد مقدس چند فرسخ شرعى است و اردوى معلى بقاعده مقرر كوچ كرده منزل به منزل ميرفت و حضرت اعلى بر نهجى كه نذر فرموده بودند قطع مسافت نموده هر جا كه از پياده رفتن دلگير ميشدند لحظهء رحل اقامت انداخته استراحت ميفرمودند بعد از اندك آسودگى و غنودگى باز قدم در راه نهاده بدين و تيره مراحل و منازل طى ميشد تا آنكه در عرض بيست و هشت روز آن مسافت بعيده را قطع فرموده همعنان مراحل توفيق داخل شهر مشهد مقدس معلى و روضه مطهر مزكى شده بادراك سعادت طواف و زيارت آن مرقد منور و مشهد معطر كه\r\nبيت\r\n يك طواف درش از قول رسول مدنى * تا بهفتاد حج نافله يكسان آمد \r\nفايز گشته تارك مباهات بر فرق فرقدان ميسودند و در آن روضهء جنت مثال كه محل استجابت دعا و مهبط فيوضات عالم بالاست در كمال خضوع و خشوع باداى نماز و نياز اشتغال نموده بدرگاه حضرت خالق الارض و السماء بعرض حاجات و ملتمسات و مطالب و مآرب دنيوى و اخروى زبان گشوده بعد از دريافت آن سعادت و ادراك آثار استجابت به چهار باغ مشهد مقدس كه دولتخانهء مباركه است تشريف برده بسعادت و اقبال نزول اجلال فرمودند تاريخ اين واقعه از واردات طبع راقم حروف ثبت افتاده :\r\nتاريخ\r\n غلام شاه مردان شاه عباس * شه و الا گهر خاقان امجد \r\n بطوف مرقد شاه خراسان * پياده رفت با اخلاص بيحد \r\n چو صدقش بود رهبر يافت توفيق * كه فايز شد بدان فرخنده مقصد \r\n چو از ملك صفاهان رو بره كرد * بدان مطلب رسيد از بخت سرمد \r\n\r\n","description":"","footnote":"","page_name":" 611 ","page_number":19},
  {"content":"\r\n\r\n دبير عقل بهر نيكنامى * نوشت اين نكته بر طاق زبرجد \r\n پياده رفت و شد تاريخ رفتن * ز اصفاهان پياده تا بمشهد \r\nو الحق از بدايت ظهور اسلام تا حال هيچيك از سلاطين نامدار را توفيق اين سعادت نشده و بدين طريق امرى كه بر همه كس شاق است تأئيد نيافته در روضة الصفا مسطور است كه از قياصرهء روم هرقل كه ملت نصارى داشت و ادراك زمان بعثت و دعوت حضرت رسالت پناه صلى اللّه عليه و آله و سلم ننمود نذر كرده بود كه از قسطنطنيه كه دار الملك او بود برهنه پاى و پياده بطواف بيت المقدس رفته و در هنگام ايفاى نذر هر روز فراشان و خدمتكاران در راه فرشهاى زيباى ملون گسترانيده گلها و رياحين بر روى آن ميريختند و او بطريق سير با ندماء و همصحبتان قدمى چند مينهاد تا آنكه بيست روزه راه را تا دو ماه به اين طريق طى كرد و اينجا آبله پاى قدم بر خاك نهاده ارتكاب بانواع مشقت و صعوبت راه نموده از منزل متعارف باز نميماندند .\r\nمصراع\r\n « ببين تفاوت ره از كجاست تا بكجا » \r\nمجملا در آنزمستان در مشهد مقدس معلى توقف فرموده ماه رجب و شعبان و رمضان را كه اشهر حرم و ايام و ليالى متبركه [ 422 
  ] بود در آنروضهء مقدس بطاعت و عبادت گذرانيده در ليالى جمعه و شبهاى مبعث و استفتاح و برات و ليلة القدر كه افضل ايام و اشرف ليالى مشهور متبركه است در روضهء منور معطر احيا داشته از اول شام تا طلوع آفتاب به خدمت خادمى و سرشموع گرفتن پرداخته دقيقهء از دقايق خدمتكارى فرو گذاشت نميكردند .\r\n\r\nذكر بعضى حالات كه در قشلاق مشهد مقدس معلى روى داد\r\nچون بندگان حضرت اعلى شاهى ظل اللهى مرحوم محمد ابراهيمخان را بجانب بلخ فرستاده آن ولايت بمعاونت و امداد همايون به تصرف او قرار گرفته تابع امر و نهى همايون بود و بعد از فوت او باقى خان بىملاحظه جانب اشرف لشكر بدانصوب كشيده آن ولايت را متصرف شد هميشه مخزون خاطر انور بود كه فى الجمله تدارك زياده روى و طغيان باقيخان كرده او را اندكى از خواب غفلت بيدار سازند و نوعى فرمايند كه باز آن ولايت بيمن معاونت منسوبان اين دولت به تصرف اين دو پادشاهزاده كه از آن سلسله مانده پناه بآستانه عز و جاه آورده‌اند قرار گيرد .\r\n\r\nمكتوب باقيخان بشاه عباس\r\nدر اين اوقات كه مشهد مقدس معلى مركز جاه و جلال بود عرضه داشتى از جانب بكتش خان حاكم مرو رسيد كه باقيخان با او بادى الفت و آشنائى گشته و با حضرت اعلى شاهى ظل اللهى اظهار صداقت و دوستى مينمايد و مكتوبى از روى خصوصيت و آشنائى به او نوشته مخصوصا دوراس توبچاق طلب نموده حضرت اعلى بعد از اطلاع بمضمون عريضه هر چند خاطر انور اشرف از اين حركت ناهنجار او كه مرقوم گشت غبارآلود بود اما بمقتضاى مردمى و شيوهء ستوده دوستى\r\n\r\n","description":"","footnote":"","page_name":" 612 ","page_number":20},
  {"content":"\r\n\r\nعمل نموده بكتش خان را رخصت دادند كه جواب مكتوب بر وجه مرغوب نوشته چند راس اسب خوب كه طلب نموده با ديگر تحف لايقه مصحوب مرد معتمد سخندان ارسال دارد بكتش خان بعد از استجازه از حضرت اعلى بيرام على بيك نامى از طايفهء استاجلو را كه جوان عاقل و سخندان كارآگاه بود برسالت باقيخان تعيين نموده با اسبها و تحف و هدايا ببخارا فرستاده و باقى خان او را تعظيم و تكريم بسيار نموده با بكتش خان ابواب ملايمت مفتوح داشته او را با تحف و هداياى دوستانه باز فرستاد .\r\nدر خلال اين احوال بخاطر اشرف اعلى خطور نمود كه باقيخان چون با منسوبان اين سلسله عليه بادى الفت و آشنائى شده اظهار دوستى كرده بنصايح دوستانهء كه منتج انواع سعادتمندى است او را از مكنون خاطر خطير آگاه گردانند جانمحمد بيك ديوان بيگى دين محمد خان برادر او را كه از ملازمان قديمى معتمد آن سلسله بود و چند سال قبل از اين در جنگ تون گرفتار عساكر نصرت شعار شده بشيوهء ستودهء همايون كه هميشه گرفتاران را زياده از مهمان مشمول عواطف مى - سازند در اردوى معلى معزز و محترم ميبود در اينوقت طلب فرموده رخصت دادند كه به وطن مألوف رود و به زبان عطوفت بيان سخنان حقيقت بينان به او خاطر نشان كردند خلاصهء حكايات آنكه بر عالميان ظاهر است كه هرگز ميانهء اوزبكيه سلسله جانى بيكى و اين دودمان جز خصومت و نزاع نبوده چون از حوادث روزگار اختلال باحوال سلسله راه يافت و محمد ابراهيمخان از آن دودمان گرفتار منسوبان اين خاندان گشت كه فرصتى ننموده بمحض حصول نيكنامى عداوت قديم را بالفت و دوستى مبدل ساختيم و توجه ظاهر و باطن بامداد بازماندگان آن سلسله مصروف گردانيده محمد ابراهيمخان را به جانب بلخ فرستاده در تمشيت مهمات او نهايت اهتمام مسلوك داشتيم تا بيمن امداد و معاونت منسوبان اين دولت به تصرف او قرار گرفت و تابع امر و نهى همايون ما بود .\r\nبعد از وقوع واقعه ناگزير محمد ابراهيمخان مناسب نبود كه باقيخان بى امر و اشاره همايون شاهى مدخل در آن ولايت نمايد اكنون ما را طمعى در آن ولايت نيست چون از اقرباى محمد ابراهيم و دودمان عبد اللّه خان دو طفل مانده پناه باينخاندان ولايت نشان آورده‌اند رضاى خاطر اشرف مقرون به آنست كه ولايت بلخ و مضافات كه بمحمد ابراهيمخان تعلق داشت بايشان متعلق باشد و چون عبد اللّه خان را نسبت به باقى خان حقوق ولى نعمتى است و مدت‌هاى مديد پدر و برادران او را بمحض رعايت صله رحم در ظل عاطفت و اشفاق درآورده تربيت [ 423 
  ] مىنمود حالا كه بر بر حسب اراده و تقدير ايزدى احوال آن سلسله از انتظام افتاده سلطنت و دارائى ماوراء النهر و تركستان كه موروثى آن دودمانست به باقى خان منتقل شد رعايت حق نمكخوارگى و سزاوار فتوت و انصاف و مردمى آنست كه او نيز در ازاى حقوق تربيت چندين ساله عبد الله خان با اقربا و بازماندگان سلسله او نيكوئى كرده در ظل رأفت و اشفاق مادى دهد و ايشانرا بمنزلهء فرزندان و برادران خرد خود دانسته ولايت بلخ و محال اينطرف آب را بديشان گذارد و خود بمملكت ماوراء النهر و تركستان كه حق سبحانه و تعالى نصيب او كرده راضى و شاكر بوده عطيهء الهى بجاى آورد و اشفاق پدرانه و برادرانه از ايشان دريغ ندارد كه هر آينه ايشان نيز او را بمنزلهء پدر و برادر بزرگتر دانسته كمال اطاعت و متابعت بتقديم رسانند و هر گاه باقى خان رضاى خاطر اشرف جسته بدين محقر ولايت بايشان مضايقه نكند موجب تحصيل رضاى حضرت ملك متعال و نيكنامى او خواهد بود و ما نيز او را بمنزلهء برادر دانسته هر گونه امداد و همراهى در هر باب لازم باشد بظهور ميآوريم و اگر سالك طريق جهل و غرور بوده نصايح مشفقانهء ما را بسمع رضا اصغا ننمايد و نا انصافى كرده تن به اين صلاح انديشى ندهد و در مخاصمت\r\n\r\n","description":"","footnote":"","page_name":" 613 ","page_number":21},
  {"content":"\r\n\r\nاصرار نمايد چون امداد و معاونت پادشاهزاده‌هاى مذكور پيشنهاد همت والاست هر آينه آنچه خداى تعالى خواسته باشد بحيز ظهور خواهد آمد .\r\nچون جانمحمد ديوان بيگى رخصت يافته روانه بخارا گشت باقيخان از آمدن او اظهار بشاشت و خرمى بسيار كرده او را در سلك امراى معتبر درآورد و او عريضه به خدمت اشرف نوشته بعد از اظهار لوازم شكر گزارى مراحم شاهى از جانب باقيخان تواضعات دوستانه و نهايت اخلاص و حسن اعتقاد اظهار نموده در باب سلاطين زاده‌ها نوشته بود كه يار محمد ميرزا و جمعى كه از اينطرف خايف بودند ايشانرا دست آويز خود كرده باكراه بآنطرف بردند و الا درباره ايشان بجز عطوفت و اشفاق پدرانه امرى بظهور نميآيد و مع ذلك هر گاه بندگان اشرف ايشانرا روانه اين صوب نمايد بنوعى كه اشاره عالى شده ايشان را در جناح رأفت و اشفاق درآورده بطريق ساير برادران و فرزندان در هر جا مناسب باشد يورت و مقام در وجه معاش تعيين خواهد شد .\r\nاما در خفيه صريحا بملازمان بكتش خان كه همراه او رفته بود كه باقى خان اين مقدمات را محض قول انگاشته به دادن بلخ و توابع راضى نيست و توقع آن دارد كه حضرت اعلى شاهى سلاطين - زاده‌هاى مذكور را بماوراء النهر نزد او فرستند كه بهر عنوان خواهد وجه معاش داده بر وفق رضا و صلاح دولت خود با ايشان عمل نمايد و چون اعتمادى بجانب باقيخان نبود فرستادن ايشان را نزد او در ميزان مروت و قسطاس فتوت سنجيده و پسنديده نمينمود حضرت اعلى مكنون خاطر خطير همايون را بدرجهء ظهور آورده بتهيهء اسباب يورش بلخ پرداخته احكام مطاعه باحضار امراء و عساكر نصرت قرين شرف صدور يافت و منشور عنايت بشاه خواجه و يار محمد ميرزا و رفقا كه در دار السلطنهء قزوين بودند اصدار يافت كه در موكب عالى سلاطين زاده‌ها روانهء خراسان گردند .\r\n\r\nذكر تسخير ولايت بحرين كه در اين سال بنيروى اقبال شهريار كامران بسعى الله ويردى خان ظهور يافت\r\nمملكت قطيف و بحرين در ازمنهء سابقه و قرون ماضيه در تصرف ولاة عرب بود .\r\nحمد اللّه مستوفى مؤلف نزهة القلوب نوشته كه بحرين از جزاير فارس و محل غوص لؤلؤ و مرجان است ده فرسخ طول و پنج فرسخ عرض دارد .\r\nلؤلؤ كه در بحرين غوص مىشود در نظر جوهريان و ديده وران صاحب نظر زياده از لؤلؤ ديگر بحار اعتبار دارد و آن ولايت كثير المنفعت بمرور دهور و ايام به تصرف تورانشاه بن سلغرشاه والى هرموز درآمده هميشه حاكمى از جانب ولاة هرموز بضبط آنجا قيام داشت و در ايام دولت سلغر - شاه بن توران شاه ثانى مطابق سنهء اثنى عشر و تسعمائة كه سى و يكسال از ظهور خاقان سليمان شأن گذشته بود جماعت فرنگيهء پرتكاليه ضابط بنادر متعلقه بديشان وكلاى والى هرموز را برشوه فريفته بحيله و تذوير بجزيرهء هرموز راه يافته كوت كه عبارت از قلعه است ترتيب [ 424 
  ] داده مسكن گرفتند و بتصاريف زمان فوجى كثير بدانجا جمع آمد و رحل اقامت انداختند و رفته رفته دخل در مهام ملكى كرده اكثر منافع و مداخل آن بلده را بپنجه اقتدار خود درآوردند\r\n\r\n","description":"","footnote":"","page_name":" 614 ","page_number":22},
  {"content":"\r\n\r\nو كپيتان فرنگيه كه عبارت از امير و حاكم قلعه است در شوكت و اقتدار زياده از حاكم هرموز گرديد بدينجهت در بحرين نيز دخل كرده بودند درين هنگام كه فرخشاه والى هرموز فوت شده فيروزشاه پسرش قايم مقام گرديد .\r\nركن الدين مسعود نام برادر رئيس شرف الدين لطف اللّه وزير هرموز كه صاحب اختيار مطلق بود از جانب برادر بحكومت ورتق و فتق مهمات بحرين قيام داشت و بمعاونت برادرش كه نزد هر دو حاكم معتبر بود در آن ولايت مطلق العنان شده بود در آن اوقات از زيادتى اقتدار و اختيار از جماعت فرنگيه متوهم شده خواست كه معين و ناصرى بهمرساند كس بفارس نزد خواجه معين الدين فالى كه با او قرابتى داشت فرستاده از او استمداد نمود خواجه مذكور حقيقت حال باللّه ويرديخان بيگلربيگى فارس اعلام نمود چون آن ولايت از توابع فارس است كه آن جماعت بتغلب متصرفند جناب خانى همت بتسخير آن گماشته خواجهء مذكور را با جمعى از تفنگچيان فالى كه با كمال جلادت در طريق قدراندازى مهارت تمام دارند ظاهرا بمدد حاكم و باطنا بتسخير و تصرف آن ملك مأمور گردانيده بجانب بحرين فرستاده و خواجهء مذكور ببحرين درآمده چند روز كه در آن بلده اقامت داشت طريق تصرف و تسخير آن ملك را به نظر احتياط درآورده همت بر آن گماشت كه آن بقعهء لطيفه را به تصرف درآورد و چنين فرصتى را از دست ندهد .\r\nشبى قريب بصبح او و رئيس منصور عمزاده‌اش با جمعى بدر خانهء ركن الدين مسعود آمده بيحجابانه باندرون رفته او را در منزلى كه خوابگاهش بود با چند نفر از اقربا و ملازمان كه حاضر شدند بقتل آوردند و مردم او از اين حال خبر يافته در مقام دفع حادثه شدند چون حاكم كشته شده بود متجنده بحرين زياده جرأت و دليرى نتوانستند نمود و خواجه معين الدين و رفقاى او بحراست و حفظ حال خود پرداخته دفع شر آن جماعت مينمودند .\r\nاز انفاقات حسنه كه مستلزم اقبال مصون از اختلال شاهى است آنكه امير يوسف شاه برادر امير كمال برانغار از زيارت بيت الحرام عود نموده بعضى اموال او را قطاع الطريق آن حوالى برده بودند الله ويرديخان او را مقرر داشت كه با جمعى از تفنگچيان برانغار بتفحص اموال خود و بدست آوردن قطاع الطريق بجانب بحرين رود كه اگر خواجه معين الدين فرصتى يافته مهمى از پيش برد بمعاونت و حفظ حال او پردازد و امير يوسف شاه با جماعت برانغار كه بجلادت و مردانگى از اقران ممتازند سراغ اموال خود را تقريب ساخته روانه بحرين شد در وقتى به آنجا رسيد كه خواجه معين الدين و عمزاده‌اش حاكم را كشته با مردم او در مجادله و مصادمه بودند و هنوز از بيم گزند آن جماعت آرامى نيافته بودند بلطايف الحيل خود را باندرون شهر و قلعه رسانيده باتفاق خواجه مذكور و مردم فال و اسير بدفع و رفع اهل خلاف قيام نمودند جمعى كه طريق مخالفت مسلوك داشتند بجزا و سزا رسانيده ساير الناس كه جاده مطاوعت را بقدم متابعت پيمودند استمالت يافته برعيتى مشغول شدند و ساحت آن خطهء دلگشا كه ما صدق  مَرَجَ الْبَحْرَيْنِ يَلْتَقِيانِ  و  يَخْرُجُ مِنْهُمَا اللُّؤْلُؤُ وَ الْمَرْجانُ  است از لئالى آبدار اقبال بيزوال شاهى كه صدف پرورد عنايت الهى است ترصيع و تزيين يافت .\r\nچون اين اخبار مرموز رسيد فيروزشاه والى هرموز و كپيتان فرنگيه هر كدام جمعى از جنود خود را باسترداد ملك بحرين مأمور ساخته فرستادند و بين الفريقين مكررا در خشكى و دريا محاربات بوقوع پيوسته اگر چه در آن معارك خواجه معين الدين و مير يوسف شاه هر دو زخمى شده از آسيب\r\n\r\n","description":"","footnote":"","page_name":" 615 ","page_number":23},
  {"content":"\r\n\r\nزخم فوت شدند اما جنود فارس بنيروى اقبال همايون بر فرقه ضلال ظفر يافته جمعى كثير غريق بحر عدم گشته بقية السيف بىنيل مقصود بازگشتند حكام مذكور هر چند دست و پا زدند كارى نتوانستند ساخت عاقبت ترك مجادله كرده دم در كشيدند و الله ويرديخان حاكم ضابط فرستاده در استحكام قلعه سعى موفور بظهور آورد .\r\n\r\nشرح تسخير ولايت لار كه باقبال شهريار كامكار و سعى خان رفيع مقدار در همين سال وقوع يافت\r\n[ 425 
  ] در خلال اين احوال و مقارن اين حال ولايت لار نيز بسعى اللّه ويرديخان بحيطهء ضبط و تسخير اولياى دولت ابد بنيان درآمد در تواريخ مبسوطهء احوال ملوك عجم مسطور و بين الجمهور مشهور است كه حكام لار از نژاد گرگين ميلادند كه در عهد كيان بحكومت لار منصوب شده بوده و از آن تاريخ اولاد او در آن ولايت حاكم و فرمانروا بوده در زمان ملوك طوايف بيشتر از پيشتر اقتدار يافته از حكام و ولادت قرب جوارباج ستان بوده‌اند و در ازمنهء سابقه قبل از ظهور اسلام و بعد از آن هر گاه در ممالك ايران نافذ فرمان بوده خصوصا در زمان اكاسره اطاعت گونه بظهور ميآوردند و در ساير ايام لواى خودسرى مىافراخته‌اند .\r\nاول حاكم مسلمان از آن طبقه جلال الدين ايرج بن كيقباد است كه در عهد عمر عبد العزيز مسلمان شد از زمان ظهور دولت ابد پيوند دودمان قدس نشان صفويه الى غاية طريق اطاعت و باج گزارى مسلوك داشته منصب امير ديوانى درين دولت داشتند .\r\nدر زمان نواب سكندرشان نور الدهر خان بن ابراهيم خان بن انوشيروان مشهور بشاه عادل كه در آغاز جلوس همايون حضرت شاه جنت مكان والى آنجا بود فوت شده ميرزا علاء الملك پسرش قايم مقام گرديد نواب سكندر شأن او را ابراهيمخان ثانى لقب دادند در وقتى كه تخت فيروزبخت سلطنت و پادشاهى بذات اقدس همايون شاهى ظل اللهى آرايش يافت و موكب همايون فال جاه و جلال بجهة دفع فتنهء يعقوبخان بجانب فارس توجه نموده در دار الملك شيراز اتفاق نزول افتاده بولايت لار نزديك شدند مناسب اين بود كه ابراهيمخان در چنين وقت كه قرب جوار دست داده بود ادراك ملازمت عتبه عليا را فوزى عظيم شمرده بجهة اداى مراسم تهنيت جلوس همايون با قوافل اخلاص روى نياز بدرگاه گردون مناص آورده سعادت بساط بوسى دريابد .\r\nمشار اليه از جهل و نادانى و ممانعت تيره رايان لار خصوصا مير درگاه كه صاحب اختيار مطلق او بود توفيق اين سعادت نيافته بتغافل گذرانيد از اينجهة مزاج مبارك اشرف ازو متغير گشته همواره مترصد آمدن او بودند و او بمواعيد كاذبه اكتفا نموده بليت و لعل ميگذرانيد و انحراف مزاج اشرف متزايد و متضاعف ميگشت تا آنكه بد سلوكى مير درگاه بملازمان بارگاه سد ره اشتباه شاهى كه باخذ باج و خراج ميرفتند و زيادتيها كه بتجار و مترددين اين ديار مينمودند مزيد علت گشته الله ويردى خان حسب الفرمان قضا جريان بتأديب و تنبيه ايشان متوجه گرديد چون نزديك بلار رسيد ابراهيم خان بتمهيد بساط معذرت پرداخته متعهد شد كه من بعد در استرضاى خاطر مبارك اشرف كوشيده\r\n\r\n","description":"","footnote":"","page_name":" 616 ","page_number":24},
  {"content":"\r\n\r\nمراسم نيكو بندگى بظهور آورده الله ويردى خان بنابر صلاح وقت حسب الفرمان همايون فسخ عزيمت كرده بازگشت و ابراهيمخان در آن سال اندك مدارائى كرده ديگر باره طريق خلاف پيمودن گرفت و با تجار و مترودين كه وارد لار ميشدند زيادتيها كرده از جمعى مبلغها بعنف و تعدى ميگرفتند و تجار شكايت بسيار از وكلاء و منسوبان ابراهيمخان و عدم قدرت او بر منع ايشان نمودند .\r\nدرين مرتبه زجر و گوشمال ايشان و استرداد مال تجار واجب و لازم گرديده الله ويردى خان مرة بعد اولى عزيمت لار نمود چون به آن حوالى رسيد ابراهيمخان اموال و اسبابى كه از تجار گرفته بودند باز فرستاده در ديگر امور زبان بتمهيد معذرت گشاد الله ويردى خان به او اعلام كرد كه چون در اين حوالى انفاق نزول افتاده اگر ابراهيمخان خود را از جملهء بندگان درگاه شاهى ميداند و در قول خود صادق است مناسب آن است كه بيخوف و دهشت آمده بين الجانبين صورت ملاقات روى دهد كه بدون اين معنى مراجعت من لايق دولت پادشاهى نيست ابراهيم خان جرأت آمدن نكرد و بدستور سالك طريق خلاف گشته در مقام مدافعه و قلعه دارى شد و موكب عاليجناب خان به ظاهر شهر رسيده نزول نموده و عساكر منصوره فارس متوجه تسخير شهر و قلعه شده در تضييق محصوران ميكوشيدند و لاريان از وصول جنود قزلباش متزلزل گرديده واهمه بر ايشان استيلا يافت .\r\nدر اين اثنا از اعيان لار قاضى ابوالقاسم كه مرد معتبر و از اشراف و اعيان لار بود طريق اخلاص و شاهى سيونى پيموده با برادرش به خدمت خان آمد ابراهيم خان از رفتن ايشان هراسان گشته نوشاد نام سپهسالار خود را با چند نفر بيرون فرستاد كه شايد بلطايف الحيل اينحادثه را دفع نمايد و فرستادها در حين ملاقات زره در زير قبا پوشيده بودند و از اين عمل [ 426 
  ] آثار كيد و غدر بظهور رسيده موجب انحراف خاطر خان گرديد و بحبس و قيد ايشان اشارت نمود و اين معنى موجب زيادتى خوف و هراس لاريان گرديد جناب خانى ابواب داد و دهش گشاده ببذل انعام و احسان اكثر متجنده و اهل لار را از مخالفت و قلعه دارى باز آورد ابراهيم خان در جنگ و جدال آثار كره و ملال در ماضيهء احوال لاريان مشاهده كرد دست از شهر و حصار باز داشته بقلعهء رفيع كه يكطرف آن بكوه پيوسته رفته متحصن گرديد و عساكر منصوره در كمال قدرت و اقتدار به شهر درآمده سيبها بپاى قلعه رسانيدند .\r\nابراهيم خان قوت مصادمه و مدافعه در خود نديده از تمرد و سركشى نادم و پشيمان گرديد و دست در دامن عجز و استيمان زده راغب آمدن شد الله ويرديخان او را بجان امان داد و او با جمعى از معارف و اعيان لار بيرون آمده اظهار عجز و مسكنت نمود و جناب خان او را اعزاز و احترام نموده بطريق مهمان نگاه داشت كه بپايهء سرير اعلى آورده دربارهء او بدانچه رأى رزين شهريارى اقتضا نمايد عمل نمايند و از متجنده و مردم لار جمعى را كه محرك ماده خلاف بودند و مظنهء فساد و افساد داشت از ميان برداشته ساير الناس را مستمال و اميدوار گردانيده جمعى كه در قلعه بودند جز قلعه سپردن چاره نيافتند و الله ويرديخان شهر و قلعه را بمعتمدان سپرده رتق و فتق مهمات مملكت را بقاضى ابوالقاسم رجوع نمود و ابراهيم خان را با متعلفه و بقيهء آن دودمان بشير از آورده خزاين و اموال و اسباب ايشان بحيطهء ضبط درآمد و حقيقت اين دو فتح مبين را كه بنيروى اقبال شاهى هر دو در يكسال اتفاق افتاد بپايهء سرير اعلى عرض كرده در حينى كه رايات نصرت آيات جاه و جلال در مشهد مقدس معلى نزول اجلال داشت و رأى جهان آرا بيورش بلخ تصميم يافته به تهيه اسباب آن سفر خير اثر مشغول بودند مژده فتوحات\r\n\r\n","description":"","footnote":"","page_name":" 617 ","page_number":25},
  {"content":"\r\n\r\nمذكور سرور افزاى خاطر انور گرديد و خان رفيع مكان از جانب همايون اعلى بجايزه و جلد وى نمايان سرافراز گشته و يرليغ مطاع باحضار خان مذكور و عساكر فارس عز صدور يافت .\r\nدر اوايل سال آينده كه رايات فيروزى آيات جهت اجتماع عساكر ظفر قرين در متنزهات ملك هرات و چمنهاى دلگشاى بادغيس اقامت داشت با قشون آراسته باردوى گردون شكوه ملحق گشته ابراهيمخان را آورده تحف و هدايائى كه از خزاين سلطان لار بدست درآورده بود به نظر انور رسانيد از آن جمله يك فرد تاج مكلل مرصع بدررو يواقيت بود مشهور بتاج كيخسروى كه از آباء و اجداد ايشان مانده بود .\r\nشهر لار اول نام ديگر داشته در افواه و السنه مذكور است كه در حينى كه كيخسرو كيانى گرگين ميلاد را بحكومت آن شهر فرستاد چون يك پسر او لار نام داشته و بعد از پدر قايم مقام او گشته آن شهر عظيم باسم او موسوم شده و كيخسرو تاج مذكور را به او داده بوده و از آن تاريخ در سلسله ايشان مانده هر كدام بجاى ديگرى سلطنت ميكرده بپوشيدن آن تيمن و تبرك ميجسته‌اند .\r\nبين الجهور مشهور است كه گرگين ميلاد چون به ظاهر شهر لار رسيده جهت دخول شهر ساعت اختيار مينموده منجمان عجم و اختر شناسان لار سعد و نحس كواكب را با نظرات يومى به نظر تدقيق ملاحظه نموده تا مدت هفت سال ساعتى كه بدرجات و وقايع طالع او موافق و از نحوست نجومى و سهم - الحوادث روزگار خالى باشد نيافتند بعد از انقضاى هفت سال ساعتى سعد كه با زايچهء طالع او موافق و دلالت بر ثبات و بقاى دولت نموده مبرا از عيوب نجومى بوده اختيار نمودند و گرگين هفت سال در كنار شهر توقف نمود تا در روز معهود در آن ساعت مسعود داخل شهر شد و از آن زمان كه قريب چهار هزار سال است نسلا بعد نسل اولاد او در آن ديار حكومت نموده هيچ پادشاه ذيشوكت تسخير آن ملك نيز نپذيرفته بخراجى از ولاة آنجا راضى ميشده‌اند و همچنين بين الناس مشهور است كه حكماى عجم طلسمى در آنجا بسته بوده‌اند كه ساحت آن ملك از عبور لشكر و سم ستور بيگانه مصون بوده باشد و از حكمت بالغه ايزدى درين زمان فرخنده نشان آن طلسم بدست اقبال و سرپنجهء اقتدار ملازمان درگاه سد ره مثال شهريار بلند قدر بيهمال شكسته گشته آن ولايت به تصرف اولياى دولت قاهره درآمده چون در كتب تواريخ ملوك عجم ازين قبيل روايات كه خارج از دواير عقول و بيرون از احاطهء قبول ادراك ذوى العقول بسيار نقل نموده‌اند راقم حروف نيز در باب اختيار ساعت و تاج و طلسم آنچه در افواه و السنهء ساير و داير [ 427 
  ] بود مقيد بصدق و كذب آن نشده در صحيفه درج نمود .\r\nبالجمله ابراهيم خان در ييلاق بارغيس بشرف آستان بوسى مشرف شد مقرر گشت كه در آن سفر بدستور در منزل اللّه ويرديخان باشد و خان با او بتوقير و احترام سلوك مينمود و چون در آن سفر بيمارى در اردوى اعظم شيوع يافت مشار اليه نيز مريض گشته معالجات اطبا مفيد نيفتاد تا آنكه شحنهء طبيعت دست از محارست ملك بدش كوتاه كرده از شكنجه هستى خلاصى يافت مشار اليه جوان قابل مستعد درويش نهاد عاشق بيشهء شاعر طبيعت بود اكثر علوم متداوله را مطالعه نموده در علم موسيقى داود - وار مهارتى داشت اما بسيار تنك عقل و ساده لوح بود خردبازى كه در امور حكومت و ضبط و ربط مملكت بسيار در كار است كمتر داشت و در آغاز جوانى بنشاء افيون راغب گشته بافراط خوردن آن معتاد شده بود .\r\nالقصه در سى و پنج سالگى بعالم بقاء پيوسته دولت از آن دودمان منقرض گشت و از آن طبقه جز نامى در عالم نماند .\r\n\r\n","description":"","footnote":"","page_name":" 618 ","page_number":26},
  {"content":"\r\n\r\n\r\nآغاز سال همايون فال بارس ئيل مطابق سنهء احدى عشر و الف كه شانزدهم جلوس سعادت پيوندست\r\nنوروز عالم افروز در اين سال همايون فال در روز پنجشنبه بيست و ششم شهر رمضان المبارك واقع شد مزاج افسردهء روزگار كه از علل و امراض باردهء شتا از اعتدال افتاده به صحت و استقامت گرائيد بهار عالم آرا با هزاران خرمى و دلگشائى جلوه ظهور نمود عالم پر طراوت جوانى از سر گرفت بساط خوشدلى و نشاط در نزهت آباد جهان گسترده گشت يعنى خسرو ستارگان پيرايه بخش مسند و اقبال گشته قدم بر بساط جهان آرائى نهاد و معركه آراى عالم عنصر بآراستگى و پيراستگى سپاه رياحين پرداخته لواى بلند نامى برافراخت و فسحت سراى جهانرا بتازگى نمونهء گلزار ارم ساخت .\r\nبيت\r\n دگر ره جهان ارجمندى گرفت * ز نوروز فيروزمندى گرفت \r\n بر آراست مهر از رياحين سپاه * بعزم زمين بوس درگاه شاه \r\nسپهداران معارك سخن سرائى صفوف معركهء اخبار را بدين نمط آرايش ميدهند كه چون حضرت اعلى شاهى ظل اللهى امداد سلاطين زاده‌هاى اوزبكيه كه التجاء بسايهء اقبال آن حضرت آورده از پيشنهاد همت و الا گردانيده خاطر اشرف بدان متعلق گرديد كه ولايت بلخ و محال اينطرف آب كه بخراسان اقربست و بمحمد ابراهيم خان گرفته بود بديشان متعلق باشد و از پيغام جانمحمد ديوان بيگى چنانچه سبق ذكر يافت و تقرير واردان آن صوب چنين معلوم شد كه اين معنى مكروه خاطر باقيخان است و به اختيار قطع تعلق از آن ديار نمينمايد و لهذا در مقام ضبط سر حد جيجكتو و ميمنه درآمده زبان جمعى كثير از مردم اويماق و جماعت قبچاق تابع اوزبكيه را بجيجكتو فرستاده و در محافل و انجمن از بازخواست خون برادر سخنان بر زبان آورده لافهاى گزاف مىزند از اين اخبار عرق حميت خسروانه به حركت درآمده ارادهء يورش بلخ كه در زمان انور رسوخ يافته ازدياد پذيرفت و قورچيان قمر مسير باحضار امرا و عساكر ممالك تعيين يافت و مقرر شد كه درين يورش موازى سيصد عرابه با توپ و ضربزن و يراق و ده هزار نفر تفنگچى خراسان و عراق در موكب همايون بوده باشد .\r\nاز مشهد مقدس عليقلى خان شاملو و قرچقاى بيك غلام خاصهء شريفه را سركردهء فوجى از لشكر ظفر قرين فرموده بتاخت ولايت ميمنه و جيجكتو فرستادند كه آن سر حد را كه هميشه محل ييلاق الوس و اويماق اوزبكيه است از وجود دشمن پرداخته نهب و غارت نمايند و بعد از رفتن ايشان حضرت اعلى از روح مقدس حضرت امام الجن و الانس استمداد همت فرموده رايات ظفر آيات بجانب\r\n\r\n","description":"","footnote":"","page_name":" 619 ","page_number":27},
  {"content":"\r\n\r\nدار السلطنهء هرات در حركت آوردند و در حوالى مشهد مقدس نشاط شكار جرگه از خاطر خطير همايون سر برزده چند روز بدان شغل فرح افزا انبساط بخش خاطر همگنان بودند و از آنجا در كمال مسرت و شادكامى بدار السلطنهء هرات رسيدند آن خطهء ارم نمون از يمن مقدم همايون غيرت افزاى سپهر بوقلمون گرديد .\r\nعليقلى خان و قرچقاى بيك كه بتاخت جيجكتو رفته بودند آن ولايت را نهب و غارت نموده هر كس از اوزبكيه و اويماق و احشام بمحاربه پيش آمدند مرد ايشان طعمهء شمشير غازيان ظفر شعار و نساء و صبيان بذل اسر گرفتار آمدند و سرها و اخترمها با چندين هزار اسير آورده در دار السلطنهء هرات به نظر اشرف درآوردند و حضرت اعلى چند روز در متنزهات هرات و باغات و بساتين [ 428 
  ] فرح افزاى آنجا بسير و صحبت مشغولى فرموده از آنجا بييلاقات بادغيس تشريف بردند و قريب دو ماه جهت جمعيت لشكر و سرانجام يراق توپخانه در ييلاقات بسر برده روز بروز عساكر منصوره و امراى عظام از اطراف و جوانب با قشونهاى آراسته باردوى گردون شكوه ملحق ميشدند و ميرزا و شاه خواجه و رفقا نيز باتفاق سلاطين زاده‌ها بموكب همايون پيوسته يراق و اسباب ضرورى بايشان شفقت شد و جهانگير سلطان بلقب ارجمند خانى اختصاص يافته يار محمد ميرزا با تاليقى او معين گشت و احكام مطاعه در باب سلطنت و خانى جهانگير خان و تفويض ولايت بلخ و آن حدود باسم او عز اصدار يافته حكم شد كه يار محمد ميرزا نيز از جانب جهانگير خان يرليغها بسرداران قبايل فرستاده ايشانرا بعنايات خسروانه اميدوار گرداند .\r\nبالجمله چون در بادغيس جمعيت لشكر و ازدحام خيول دست بهم داده سيصد عرابه با توپ و زنجير و يراق سرانجام يافت لشكر ظفر قرين آماده كوچ شده طبل رحيل كوفته از بادغيس بجانب ماروچاق كوچ شد و چند روز كنار آب مرغاب معسكر ظفر قرين بود و از آنجا بجانب جيجكتو در حركت آمده امارت توپخانه و سردارى جميع توپچيان و تفنگچيان بقرچقاى بيك تفويص يافته مقرر شد كه فوجى از غلامان خاصه شريفه همراه او بوده در نزول و ارتحال بخدمات توپخانه قيام نمايند و چرخچى گرى اين سپاه رزمخواه بايالت پناه حسينخان شاملو حاكم هرات و ساير امراى خراسان مثل بكتش خان حاكم مرو و محراب خان حاكم خواف و باخرز و اسمعيل خان آلپلو حاكم فراه و نجف - قلى خان شاملو حاكم قاين و غير ذلك تفويض يافته مقرر شد كه امراى چرخچى كه از سوار و پياده و تفنگچى دوازده هزار بودند نيم فرسخ بيشتر از اردوى معلى نزول و ارتحال مينموده باشند و هر روز يكى از امراى چرخچى بنوبه و كشيك قراولى نمايند و بعد از سپاه چرخچى توپچيان و عرابه چيان عرابه را پيش انداخته ما بين هر دو عرابه ده نفر تفنگچى كه مجموع سه هزار تفنگچى بوده باشند در عقب زنجير عرابه پياده ميرفته باشند .\r\nقرچقاى بيك مير توپخانه با غلامان تابين خود و ساير تفنگچيان كه مجموع ده هزار نفر بودند از عقب عرابه تيپ بسته بآئين شايسته طى مسافت نمايند و بعضى از امراى قزلباش نيز مثل مهديقلى خان ايشك آقاسى باشى شاملو و غير ذلك بكومك تفنگچى و خدمت توپخانه معين شدند و بعد از توپخانه و تيپ تفنگچى موكب همايون پادشاهى اعلام ظفر و فيروزى افراخته در حركت مىآمدند و امراى عاليشأن مثل اللّه ورديخان و قورچى باشى و عليقلى خان شاملو و ندرخان مهردار و گنجعلى خان حاكم كرمان و امثال ذلك باقورچيان عظام و غلامان خاصه و ملازمان درگاه سپهر احتشام بآئين مقرر در\r\n\r\n","description":"","footnote":"","page_name":" 620 ","page_number":28},
  {"content":"\r\n\r\nدست راست و دست چپ گسيل بسته در ظل اعلام ظفر فرجام نزول و ارتحال مينمودند و عدد لشكريان در اين سفر خير اثر چهل هزار مرد جيده سباى جرار مكمل و مسلح و ده هزار تفنگچى قدر انداز كه مجموع پنجاه هزار كس باشند اسم باسم به شماره درآمدند نوكر و قلغچى و خدمتكار و ساربان و مردم اردو بازار و ساير مردم هرزه كار كه از هرالكا و ولايت در اردو فراهم آمده بودند از حيز شمار بودند .\r\nدر وقت سوارى از كثرت لشكر و بسيارى خيول و ستوران بمرتبه گرد و غبار ارتفاع مييافت كه فضاى صحرا و هوا از گرد و غبار تيره و تار شده دو كس كه با هم ميرفتند يكديگر را نميديدند و دوازده عدد كرناى هميشه از عقب تيپ همايون بنوارش درميآوردند كه قورچيان و غلامان و ملازمان ركاب اقدس بآواز كرنا مقام خود را شناخته از قول همايون دور نشوند و بعضى از امرا نيز بنوبه و كشيك به خدمت جنداولى قيام نموده از عقب لشكر خبردار بودند و چون در مملكت ياغى شب كوچ كردن از طريق حزم و احتياط دور بود روز كوچ ميكردند و بجهب اشتداد حرارت آفتاب و گرمى هوا شتران زياده از دو سه فرسخ نميتوانستند رفت و اردوى عظيم همراه بود بآهستگى طى مسافت ميشد در يورت قتلش حوالى اندخود قراجه قيفان كه از بهادران نامى اوزبكيه است با چند نفر ديگر بدست ملازمان محراب خان كه قراول بوده‌اند گرفتار شدند و از تقرير ايشان بوضوح پيوست كه باقيخان با بيست هزار كس از جنود اوزبكيه در قرشى است و توجه رايات منصوره را با جنود بيشمار بجانب بلخ شنيده و چون قوت مقابله و مقاتله با جيوش دريا خروش قزلباش ندارد كس نزد برادرش ولى محمد خان كه در بلخ است فرستاده كه خود را [ 429 
  ] محصور قزلباش كه بيش از حد و قياسند ما فوق قدرت ماست و مصلحت نيست بعد از معاودت سپاه قزلباش بدانچه صلاح وقت باشد عمل شود و وليخان كس نزد برادر فرستاده كه هنوز آمدن ايشان باينطرف مستحق نيست و كيفيت و كميت لشكر چنانچه مذكور السنه و افواه است معلوم نه چرا به مجرد آوازه توهم نموده مملكتى چنين از دست گذاريم باقيخان قراجه قيقان را باند خود نزد مؤمن بى حاكم آنجا فرستاده كه چند نفر از بهادران كارآزموده رفيق او نمايد كه بجانب جيجكتو رفته از اردوى قزلباش و آمدن و نيامدن و كيفيت و كميت لشكر جبر تحقيق آورده ايشان از اندخود بدين مهم آمده بودند بتقدير الهى در قتلش گرفتار شدند .\r\n\r\nذكر فتح و تسخير قلعه اند خود و شرح رايات فيروزى آيات بجانب بلخ بعون الله\r\nچون رايات نصرت آيات جاه و جلال بفيروزى و اقبال از قتلش كوچ كرده حوالى اندخود مضرب خيام ظفر فرجام گشت بوضوح پيوست كه مؤمن بى حاكم اندخود كه از ملازمان معتمد باقيخان است خاطر بر تحصن و قلعه دارى قرار داده باستحكام برج و باره مشغول است .\r\nبعضى از ارباب راى و تدبير را صلاح در آن بود كه ملتفت قلعه‌اند خود و قلعهاى سر راه نشدبر سبيل استعجال بر سر بلخ روند كه هر گاه قلعهء بلخ بدست در آيد ساير قلاع تابع قلعه بلخ است اما رأى عالم آراى اشرف اقتضاى آن كرد كه اول قلعهء اندخود را بدست آورند چه هر گاه قلعهء اندخود در ميان باشد آمد و شد از خراسان باردوى معلى دشوار خواهد بود اولى اينست كه اول اين قلعه بدست\r\n\r\n","description":"","footnote":"","page_name":" 621 ","page_number":29},
  {"content":"\r\n\r\nدرآيد كه راه تردد بر لشكريان گشاده باشد اكثر عقلا راى رزين را صايب شمرده عنان عزيمت بدان صوب در حركت آمده و بفيروزى و اقبال در پاى قلعه نزول نمودند در همانروز اطراف و جوانب قلعه بامراى نامدار و عساكر ظفر شعار و طوايف لشكر نصرت اثر قسمت شده مورچلها قرار يافت و عساكر نصرت شعار قلعه را مركزوار در ميان گرفته شروع در حفر نقب و جر و خالى كردن آب خندق نمودند و شب سورن كشيده سيصد عدد توپ و ضربزن كه همراه بود با ده هزار تفنگ بيكدفعه سر دادند .\r\nآواز رعد آساى توپ و تفنگ و سورن غازيان و غلغله و ولوله در زمين و زمان انداخته گوش فلك را كر ساخت روز ديگر دليران قلعه گشا از اطراف و جوانب هجوم نموده بخندق داخل شدند و از خندق خود را بپاى حصار رسانيدند ساكنان قلعهء اندخود از همه طرف بلا را به خود محيط يافته از هجوم شجعان لشكر قزلباش خوف و هراس بيقياس برايشان استيلا يافت و در كمال سراسيمگى و اضطرار نزد مؤمن‌بى جمع شده عجز و بيچارگى خود و استيلا لشكر قزلباش اظهار نمودند چون حال بر اين منوال مشاهده نمود جز طلب امان چاره نيافت دست در دامن استيمان زدند و از شيخ و مقتداى خود كه بعزيزان مشهور بود التماس نمودند كه قدم رنجه فرموده بيرون رود و خط امانى جهة محصوران حاصل نمايد و چنين مذكور شد كه مقتداى مذكور نيز كه خود را در زمره اهل اللّه معدود ميدانست در عالم كشف و مجاهده دريافته بوده كه استيلاى لشكر قزلباش بدين قلعه در لوح تقدير نگارش يافته و ستيزه با خصم قوى دست بر خلاف فرمان و لا تلقوا بايديكم الى التهلكة دست به خون خود يازيدن و پاى از دايرهء سلامت بيرون نهادنست .\r\nنخست دو كس از مريدان معتمد خود را بپايهء سرير اعلى بيرون فرستاده و عجز و افتقار و مسكنت ساكنان حصار را معروض داشت كه اگر مرحمت شاهى شامل حال اين گروه گردد و قلعهء را مانند بخت و اقبال بر روى اولياى دولت بيزوال ميگشايند و التماس عفو تقصير و بىادبى مؤمن‌بى كه قلعه بر روى ملازمان موكب همايون بسته و بمحاربه پيش آمده بودند حضرت اعلى شاهى ظل اللهى به زبان الهام بيان رفق و ملايمت با ايشان در تكلم آمده نويد عاطف و جانبخشى بمؤمن‌بى و عامه خلق آن ديار دادند حكم استمالت باسم مؤمن‌بى و ساكنان قلعه اصدار يافت خلاصهء مضمون آنكه نهضت همايون ما باينطرف بمحض معاونت و امداد سلاطين زادهاى جانى بيكى اتفاق افتاده ما را طمعى در اينولايت نيست و هرگز در خاطر حق گزين جز رفاه حال و آسودگى كافه خلايق و عباد اللّه نبوده با طوايف امم صلح كل داريم و ما را با مذهب و ملت كسى كارى نيست شايد صدق اين معنى از مردم مرو و نسا و ابيورد خاطر نشان [ 430 
  ] ايشان شده باشد كه از تاريخى كه بحيطهء تصرف و تسخير اولياى دولت قاهره درآمده در مساجد و معابد اهل سنت و جماعت و طبقهء شيعه هر يك بشيوه و شعار خود سلوك مينمايند و به هيچ آفريدهء تكليفى كه مكروه خاطر ايشان شده باشد نشده و نميشود مؤمن‌بى و جماعت اوزبكيه هر كس برضاى خود ارادهء ملازمت سلاطين زادها داشته باشد توقف نمايند و هر كس ميرود مختار است و رعايا و عجزه آسوده حال برعيتى خود مشغول باشند كه از عساكر منصوره آسيبى بايشان نميرسد و فرستادگان استمالت يافته در كمال فرح و انبساط عود نمودند از ورود اين منشور عاطفت خاطر خلايق اطمينان يافته همان لحظه عزيزان با سى چهل نفر اشراف و اعيان و مريدان بيرون آمده بسعادت ملازمت مشرف شدند و حضرت اعلى بشيوه و شعار سلاطين اوزبكيه كه با مرشد قوم پير مريدانه سلوك مينمايد با عزيزان سلوك فرمودند و ايشان التماس كردند كه عساكر منصوره امشب از امور قلعه‌گيرى دست\r\n\r\n","description":"","footnote":"","page_name":" 622 ","page_number":30},
  {"content":"\r\n\r\nباز دارند كه فردا مؤمن‌بى و ارباب و اهالى محقر پيشكشى سامان نموده بيرون ميآيند و حضرت اعلى چون غدغن فرموده بودند كه امشب نقبچيان آهنين چنك از چند محل رخنه در حصار انداخته سوراخ كنند و اول صبح كره ناى كشيده بقلعه يورش نمايند و فرمانبران باهتمام تمام در كار بودند و باعتماد مكر و حيل كه لازمهء قلعه داريست اعتماد بسخن ايشان نكرده امر فرمودند كه اگر در اين قول صادقند همين لحظه بيرون آيند كه ما را به پيشكش ايشان احتياجى نيست و الا صبح آماده مصادمه و محاربه باشيد .\r\nايشان در كمال اضطرار رخصت يافته بقلعه رفتند و همانساعت مؤمن‌بى با طبقهء اوزبكيه و عزيزان و اشراف قوم بيرون آمده بسعادت كورنش سرافراز شدند و حضرت اعلى به نظر اعزاز و احترام در آن طبقه توجه فرموده خاطر ايشانرا بتفقدات پادشاهانه و سخنان مرحمت آميز اطمينان بخشيده خلعت امان عنايت فرمودند و بمؤمن‌بى رخصت معاودت قلعه ارزانى داشتند كه امشب بمسكن خود مراجعت نموده فردا بملازمت آيد و آن جماعت در كمال فرح و انبساط خاطر از نهب و غارت و سفك دماء و هتك عرض و ناموس جمع نموده بقلعه عود نمودند و على الصباح دروب قلعه را مانند ظفر و اقبال بر روى اولياء دولت بيزوال گشوده مؤمن‌بى با تمامى سادات و قضاة و علماء و اشراف و اعيان بدرگاه فلك مناص آمده جبههء اخلاص بر زمين نياز سوده و ببارگاه معلى كه بكمال شكوه و هيبت و غايت جلال و سطوت الهى آراستگى داشت بار يافته همگى بسعادت بساط بوسى فايز گشته بخلاع فاخره سرافراز گشتند و چون الكاىاند خود به نتيجة السلاطين محمد سليم سلطان اختصاص يافته بود عرب بهادر اناليق او را مقرر داشتند كه بنيابت مشار اليه بحكومت آنجا قيام نمايد و ارباب و رعايا برعيتى مشغول شدند و از ملازمان ركاب اقدس محمد قلى بيك ايشيك آقاسى عربكرلو را با يكصد و پنجاه نفر سواره و تفنگچى جهت حراست و كوتوالى قلعه بمرافقت عرب بهادر تعيين فرمودند و مؤمن‌بى رخصت رفتن به خدمت باقيخان طلب نمود .\r\nنواب كامياب در عالم حقيقت و پاس نمكخوارگى او را استحسان فرموده بخلعت خاص و جيقه و كمر مرصع امتياز و اختصاص داده رخصت رفتن دادند و ساير اوزبكيه را در رفتن و در ملازمت محمد سليم سلطان ماندن مختار گردانيدند و در همانروز ملازمان و مردم مؤمن‌بى احمال و اثقال او را بار كرده از راه كركى روانه كنار آب شدند و خود تا نيمروز در مجلس بهشت آئين بود بعد از تفرق عوام الناس مجلس خاص انعقاد يافته جرعه‌هاى دوستكانى بگردش درآمده حريفان سرگرم بادهء نشاط گشته هر گونه حكايات بميان درآوردند و حضرت اعلى سخنان حقيقت بنيان كه حسب كلام الملوك ملوك الكلام آويزهء گوش خردمندان روزگار تواند بود بر زبان الهام بيان آورده بمؤمن‌بى خطاب فرمودند كه دعاى ما به باقى خان برسان و بگو كه قبل از اين مصحوب محمد ديوان بيگى بعضى سخنان دوستانه به او پيغام كرده بوديم او از جهل و غرور نصايح مشفقانهء ما را بسمع رضا اصغا نكرد تا نهضت همايون ما بدينطرف لازم شد اكنون سخن همانست كه گفته‌ايم و به جهت رفع حجت تكرار اين مقدمات مينمائيم بر همگان معلوم است كه امروز وراثت تخت سلطنت و پادشاهى ممالك عبداللّه - خانى به اين دو طفل كه از آن دودمان باقى مانده‌اند منحصر گشته مقتضى مروت و فتوت نيست كه تو با چندين حقوق كه پادشاه مرحوم عبداللّه [ 431 
  ] خان در دودمان شما دارد بازماندگان سلسلهء او را از ملك موروث آواره ساخته خود بتغلب بر تمامى ملك موروثى ايشان رقم اختصاص كشى در سوابق ازمنه هميشه ميانهء سلسله ما و ايشان نيران قتال و جدال اشتعال داشته درينوقت به مجرد توسل\r\n\r\n","description":"","footnote":"","page_name":" 623 ","page_number":31},
  {"content":"\r\n\r\nو التجا كه بما آورده‌اند اغماض عين از خصومت و دشمنى صد ساله كرده در مقام امداد ايشان شده‌ايم كه آثار نيكنامى در صفحهء روزگار يادگار بماند .\r\nاولى اين است كه او قطع طمع از مملكت بلخ و توابع نموده بديشان گذارد و بممالك ماوراء النهر و تركستان كه بدست او درآمده قانع بوده شكر بارى تعالى بجاى آورد و قدم از دايرهء انصاف بيرون ننهد چه هر گاه اين دو پادشاهزاده كه از آن دودمان باقى مانده‌اند از مملكت وسيع اجدادى خود به اين محقر ولايت راضى شده باشند كه اوقات گذار ايشان باشد او را مضايقه در آن كردن محض ناانصافى است و اگر ناانصافى كرده خواهد كه بالكليه وارثان ملك را از حق موروثى محروم نمايد پسنديدهء خدا و خلق نخواهد بود و عاقبت نتيجهء اين ناانصافى كه فى الحقيقة كفران نعمت آن سلسله است از عالم غيب بروزگار او عايد ميگردد و اگر به اين صلاح انديشى راضى بوده با سلاطين زاده‌ها مذكور در مقام عطوفت و پدر فرزندى باشد ما را نيز بمنزلهء برادر گرامى است و در لوازم برادرى تقصير نميشود :\r\n من آنچه شرط بلاغ است با تو ميگويم * تو خواه از سخنم پند گير و خواه ملال \r\nبعد از اداى اين سخنان حقايق بينان مؤمن‌بى را مشمول نوازش و احسان رخصت دادند و او سرمست بادهء التفات شاهى از مجلس بهشت آئين بيرون آمده روانه شد و حضرت اعلى جام امانى و آمال مؤمن‌بى را از بادهء عطوفت خسروانه لبريز گردانيده يك عدد صراحى نقره مملو از رواح ريحانى كه در خمخانهء خرد و آگاه دلى پرورش يافته خمار شكن سرمستان باده غفلت و آگاه دلانرا مزيد آگاهى تواند بود با پيالهء طلا و پيش انداز زربفت از پى او فرستادند كه در راه دفع خمار نمايد مردم ولايت اند خود و جماعت اوزبكيه كه در آن ولايت بودند مبلغى خطير به علت مال امانى متقبل ميشدند كه بديوان اعلى و اصل سازند همت بلند خسروانه رقم بخشش و احسان بر آن كشيدند و اينمعنى موجب ازدياد دعاگوئى دولت روزافزون شد .\r\n\r\nذكر قضايائى كه بعد از تسخير قلعهء اندخود در سفر خير اثر بلخ ظهور يافت\r\nچون مؤمن‌بى از خدمت اشرف جدا شده روانه گرديد روز ديگر اردوى گردون شكوه از پاى قلعه كوچ كرده در خواجه دكه كه يك منزلى اندخود است نزول اجلال نموده يك روز در آن منزل ما بانحاح مطالب و حصول مدعيات صواحب و اعيان اندخود پرداخته روز ديگر كوچ كرده در دو فرسخى خواجه دكه نزول فرمودند درين منزل بتحقيق انجاميد كه باقى خان با بيست هزار كس از جيحون عبور نموده به طرف بلخ آمد .\r\nحضرت اعلى بتصور آنكه باقيخان پاى جلادت پيش نهاده ارادهء مقابله با موكب همايون شاهى دارد با كمال اميدوارى بظفر و نصرت حضرت بارى عز اسمه امر فرمودند كه در اردوى معلى نقاره‌هاى پادشاهى بنوازش درآوردند و به ترتيب مقدمات جنگ پرداخته قراول و چرخچى و قول ساق وسول و بوكركچى و لشكر طرح و تيب عرابه و تفنگچى و ساير اسباب محاربه انتظام دادند و رأى جهان‌آرا بدين قرار يافت كه بلا تأخير منزل به منزل به ترتيب و آئين پيش رفته در هر جا با جنود\r\n\r\n","description":"","footnote":"","page_name":" 624 ","page_number":32},
  {"content":"\r\n\r\nمخالف تلاقى روى دهد صف قتال آراسته آنچه مقدر الهى باشد از مكمن غيب بحيز ظهور آيد و مذكور ميشد كه در بعضى از منازل آب كم‌يابست و عساكر منصوره از غايت كثرت و ازدحام خيول از ممر بىآبى عسرت و تنگى خواهند كشيد .\r\nحضرت اعلى از يار محمد ميرزا و رفقا كه صاحب وقوف شوارع آن ولايت بودند تجقيق راهها ميفرمودند كه از هر راه مناسب‌تر و آب بيشتر باشد روانه شوند كه عساكر اقبال از قلت آب در عذاب نباشند رأى يار محمد ميرزا و ريش سفيدان اوزبكيه بدين قرار يافته بود كه تعجيل در امر محاربه موافق مصلحت نيست بلكه صلاح در اين است كه اردوى كيهان پوى بجهة كثرت لشكر و انبوهى خلايق و حرارت هوا و اشتداد گرما بآهستگى كوچ نموده جنگ را در خير تأخير و تراخى اندازند و قرار داد خاطر ايشان آن بود كه طوايف اوزبكيه كه سالها نمك - پرورد سلسلهء عبد اللّه خان‌اند بمصلحت وقت و حفظ حال خود مرافقت باقى خان اختيار [ 432 
  ] نموده مطيع و منقاد او گشته‌اند و حالا كه موكب نصرت قرين همايون شاهى بدان صوب در حركت آمد ، خوف و دهشت بر آن جماعت استيلا يافته قرارداد خاطر آنست كه حضرت اعلى را بتسخير ولايت ماوراء النهر و قلع و استيصال اوزبكيه پيشنهاد همت والاست بالضروره بر سر باقيخان جمعيت نموده به قدر مقدور در مدافعه ميكوشند و هر گاه بر ايشان ظاهر شود كه حضرت اعلى شاهى ظل اللهى طمع در اين ملك ندارند و غرض از اين نهضت احياى سلسله عبد الله خانست و اختيار آن ولايت در دست امراى اوزبكيه خواهد بود بتدريج اطمينان يافته ازو جدائى اختيار مينمايند و رفته رفته جمعيت لشكر روى بتفرقه و پراكندگى خواهد نهاد و هر روز كه يك فرسخ پيش ميرويم جمعى از اوزبكيه استقبال موكب سلاطين زادها خواهند نمود و مكنون ضمير منير بىجنگ و جدال بمنصه ظهور جلوه‌گر خواهد شد هر چند اين رأى موافق صوابديد اشرف اعلى نبود .\r\nاما چون ريش سفيدان اوزبكيه در اين ماده غلو داشتند و بعضى از دولتخواهان قزلباش نيز موافقت اين رأى اختيار مينمودند و نيز مذكور ميشد كه باقيخان به اين قصد آمده كه برادرش را از بلخ بيرون برد و عزيمت جنگ ندارد بعد از مشاوره و مصلحت اوزبكيه بدين كنكاش عمل نموده در طى مسافت تأنى و تأخير نموده هر روز اندك راهى قطع ميشد از اتفاقات كه مؤيد قول اوزبكيه گشت آن بود كه بعد از آنكه قطع مسافت بتأنى قرار يافت ميرزا محمد بيگ نام شخصى از اعيان اوزبكيه كه از اقرباى يار محمد ميرزا بود با ده پانزده نفر بهادر از جانب بلخ آمده بمعسكر سلاطين زاده‌ها ملحق شدند و در خاطرها رسوخ يافت كه اين رأى صايب بوده و من بعد گروه گروه از آن مردم عزم آمدن خواهند كرد و يار محمد ميرزا نيز از جانب جهانگير خان يرليغها باستمالت امرا و اعيان اوزبكيه فرستاده همه روزه منتظر بودند كه عنقريب صورتى روى نمايد كه منتج مطلوب باشد اتفاقا اين تدبير موافق تقدير نيامد و دو مفسدهء عظيم لازم آمده بر آن مترتب گشت .\r\nاول آنكه ازين توقفات بيماحصل و عنان كشيدگى كه مخالف رأى همايون بود مخالفان چيره شده خوف و دهشتى كه از لشكر قيامت اثر قزلباش برايشان استيلا يافته بود زايل گشت دوم آنكه آب و هواى آن ولايت موافق مزاج اهل اردو نيامده از حرارت هوا و عفونت گرما و آبهاى گل آلود به كار ميرفت بيمارى عظيم در ميان لشكر حادث شده مرض اسهال شيوع يافت على اى حال در عرض بيست روز بحوالى شهر بلخ آمده نزول اجلال فرمودند اما بيمارى لشكر حضرت اعلى را در امر محاربه متأمل و متردد ساخت و چگونه متأمل نگردد چه رأى مآل انديش همايون همواره در امور جزئيه نهايت حزم\r\n\r\n","description":"","footnote":"","page_name":" 625 ","page_number":33},
  {"content":"\r\n\r\nو احتياط مرعى ميدارند در مقابله و مقاتله لشكر ايران و توران كه از قديم ايالام معظمترين قضاياى عالم بوده و مفاسد آن محتاج بشرح و بيان نه چگونه مرعى ندارند .\r\nاما احوال باقى خان آنچه معلوم همگنان گرديد آن بود كه چون از آب عبور نموده بجانب بلخ در حركت آمد مؤمن‌بى از اندخود رسيده شرح گرفتن قلعه و حقايق حالات باز نمود و باقيخان ظاهرا با او عتاب و خطاب سپاهيانه آغاز نهاده در خفيه كه تحقيق احوال مينموده او شمهء از عظمت و جلال پادشاهى و كثرت و ازدحام لشكر ظفر اثر اظهار نموده خاطر نشان كرده كه جنود اوزبك را بهيچوجه قدرت مقابله و مقاتله با جنود بيشمار قزلباش نيست .\r\nباقيخان در بحر تحير افتاده نه روى بازگشتن داشت و نه رأى پيش آمدن اما روز بروز توقف و عنان كشيدگى لشكر قزلباش خوف و هراس از خاطر اوزبكيه زايل ساخته اندكى چيره شدند و عساكر اوزبكيه از اطراف و جوانب به او ملحق شده در اردوى او نيز جمعى فراهم آمدند معهذا جرأت جنگ روبرو نميكرد و بحوالى شهر آمده در سواد شهر قريب قلعه مناسب تعيين نموده نزول كرد و پشت بقلعه و ديوار بست شهر داده اقامت نمود و در پيش روى خود خندق كنده عقب خندق را بتوپ و تفنگ استحكام داد و قرارداد كه بدين نسق حراست شهر و قلعه نمايد يك مرتبه كه قراولان طرفين تيز عنانى كرده به يكديگر تلاقى گشتند موازى بيست و چهار نفر از بهادران نامى بدست مبارزان جنود اقبال و گرفتار شدند و از دستبرد سپاه ظفر پناه قدم باز پس كشيده در سواد شهر خزيدند و تا قرب يك ماه لشكرهاى ايران و توران در مقابل يكديگر نشسته بودند و اصلا محاربه ميان ايشان بوقوع نمىپيوست زيرا كه از طرف اوزبكيه احدى بعزم رزم قدم از ديوار بست شهر و قلعه پيش نمينهاد و بوضوح پيوست كه باقيخان جنگ صحرا نميكند و از اينطرف نيز [ 433 
  ] صرفه در آن نبود كه گروه قزلباش بميانه كوچه باغ در آمده جنگ خندق و ديوار بست شهر وقوع يابد و اگر مهم منجر بمحاصره قلعه گردد محتمل است كه به امتداد كشد و بيمارى لشكر اشتداد يابد و مأكولات روى بنقصان آورد و ظهور اين مقدمات موجب ضعف و زبونى لشكر قزلباش و دليرى سپاه مخالف گردد و خللها روى نمايد .\r\nمكررا امراى عظام و سفيد ريشان عاقبت بين بمحفل مقدس جمع شده مجالس جانقى انعقاد يافت و از هر گونه حكايات بميان آمد حضرت اعلى فرمودند كه غرض ما از اين نهضت امداد سلاطين - زاده‌ها و حصول نيكنامى بود اگر باقيخان بنوعى كه هميشه لاف ميزده بمقابلهء موكب همايون ميآمد ما نيز صف قتال آراسته آنچه مقدر الهى بود بحيز ظهور ميرسيد حالا كه او از جنگ روبرو تقاعد ورزيده صرفه كار خود ملاحظه مىكند ما چرا ملاحظه نكنيم و لشكر را بمقابل توپ و تفنگ بميان ديوار بست و كوچه باغ درآوريم و معهذا بيمارى در ميان لشكر اشتداد يافته هر روز جمعى راه عدم ميپويند اگر راكب جهل و غرور بوده بملاحظهء حميت و غيرت دنيا در اين ولايت توقف نمائيم موجب استيصال سپاه منصور و اختلال عظايم امور دولت است طريق ثواب آنست كه در اينوقت بجهة غمخوارى لشكر به فتواى عقل دورانديش عمل نموده عنان عزيمت بصوب مراجعت انعطاف دهيم اگر باقيخان بعزم تعاقب از پشت خندق بيرون آيد عطفهء عنان نموده بمدافعه پردازيم و الا بسلامت كوچ كرده بتوفيق اللّه تعالى معلولان سپاه را بمأمنى رسانيم كه اگر مقدر الهى بوده باشد مكنون خاطر انور بر وجه جميل جلوهء ظهور يابد .\r\nالقصه در روز نهم شهر محرم الحرام اردوى گردون شكوه كوچ كرده از رودخانه خطب عبور نموده\r\n\r\n","description":"","footnote":"","page_name":" 626 ","page_number":34},
  {"content":"\r\n\r\nفرود آمدند و درين كوچ ظاهر شد كه ثلث لشكر ظفر اثر سقيم المزاج و بيمارند و ثلث ديگر بلكه بيشتر از مشغلهء بيمار دارى بيمارداران به هيچ كارى ديگر نميتوانند پرداخت تا بقتال و جدال چه رسد از مشاهده اينحال عزم بازگشتن در خاطر انور رسوخ يافته مشخص شد كه اگر فى المثل هفتهء ديگر در مراجعت تأخير واقع ميشد احوال مردم اردو بنوعى مختل ميگشت كه العياذباللّه اصلاح پذير نبود و در آنوقت هيچ عزيمتى از آن لا يقتر و هيچ تدبيرى جهت اصلاح حال لشكر از آن صايب‌تر نمىنمود .\r\nبالجمله روز عاشورا در كنار آب خطب توقف نموده بلوازم تعزيه حضرت سيد الشهدا و لب - تشنگان باديهء كربلا قيام فرمودند روز يازدهم العود احمد بر زبان آورده كوچ شد امراى چرخچى بجند - اولى مقرر شدند كه از عقب لشكر آيند و روز بلوازم حزم و احتياط پرداخته شب در نيم فرسخى اردو نزول نمايند و چون بيدار دلان هشيار مغز بلوازم پاس و كشيك قيام نموده از شبيخون دشمن ايمن نبوده باشند و تا در الكاء مخالف باشيم اين قاعده را از دست نداده لحظهء غافل نباشند و اردوى اعظم در اينمرحله سه فرسخ راه قطع نموده فرود آمد بعد از لحظهء از جانب امراء جند اول خبر رسيد كه سياهى لشكر از جانب مخالف نمودار شد و آهسته آهسته پيش ميآيند حكم گيتى مطاع بنفاذ پيوست كه اگر سپاه مخالف بعزم جنگ پيش آمده آهنگ محاربه ساز دهند ايشان نيز بمدافعه قيام نموده ما را خبردار كنند و اگر اوزبكيه رأى جنگ نداشته باشند و به جهت حفظ حال خود احتياط سپاهيانه مينموده باشند غازيان نيز محاربه را در باقى گذاشته آهسته آهسته خود را باردوى همايون رسانيده بقاعدهء كه قرار يافته عمل نمايند .\r\nبعد از اندك زمانى خبر رسيد كه جمعى كثير از لشكر اوزبك بعزم محاربه به پيش آمدند و تيز - عنانى كرده خود را بغازيان رسانيدند و فيما بين نيران قتال اشتعال يافته و كار از ملاحظه و احتياط گذشته حضرت اعلى ابن حسينخان و بعضى از امراى چغتاى را بمحارست اردو تعيين فرموده بفيروزى دولت و اقبال سوار شده عطفهء عنان فرمودند و تيپ عرابه و تفنگچى را پيش فرستاده دست راست و دست چپ قول همايون را بمردان كار و دليران معركهء پيكار استحكام داده علمهاى ظفر و اقبال گشوده بمقابلهء اعدا شتافتند و بعضى از امراء را بكومك لشكر چرخچى تعيين فرموده پيشتر فرستادند و قول همايون متعاقب در حركت آمد و چون قريب بيك فرسخ و نيم از اردو جدا شده بمعركه قتال نزديك شدند غازيان عظام يكى از بهادران اوزبك را كه دستگير شده بود آوردند از تقرير او چنين معلوم شد كه در وقتى كه خبر كوچ كردن جنود قزلباش بباقيخان رسيده متفكر شدند كه آيا سبب مراجعت چه بوده باشد جمعى بجهة امتداد توقف حمل بر عسرت و تنگى آذوقه كرده گفتند كه فرصت را از دست نداده تعاقب ايشان ميبايد كرد و جمعى ديگر از ريش سفيدان و اتاليقان روزگار ديدهء كارآزموده قضيه حضرت شاه [ 434 
  ] اسمعيل و شاهى بيك خان و اوزبك را چنانچه مشهور و در صحيفهء دهر مسطور است از مرو يك منزل كوچ نمود و شاهى بيك بىتابى كرده از قلعه بتعاقب بيرون آمد و سپاه قزلباش عطفهء عنان كرده فيما بين محاربه بوقوع پيوست و ظفر و اقبال قرين حال آن پادشاه شيردل گشته شاهى بيك خان بقتل رسيد و محتمل است كه حضرت شاه عاليجاه خواهد با شما همان معامله پيش گيرد بدينجهت مصلحت در تعاقب نميديدند بالاخره از علوى بهادران جنگجوى فوجى از لشكريان بتعاقب بيرون آمدند و بكنار آب رسيده فى الفور عبور كرده آماده قتال شدند و از اينجانب نيز امراى عظام بآئين شايسته بجنگ مشغول گشته از جانبين داد دلاورى دادند بكتش خان استاجلو كه قراول چرخچى و پيش - جنگ بود حملات دليرانه نموده مخالفان را تا كنار آب دوانيده از آب گذرانيد .\r\n\r\n","description":"","footnote":"","page_name":" 627 ","page_number":35},
  {"content":"\r\n\r\nدر اين اثنا آوازهء توجه موكب همايون شاهى بمعركه رسيده بكتش خان و نجف قلى خان شاملو با جمعى از دليران لشكر فيروزى اثر باستظهار لشكر قول از آب عبور نمودند و در آنطرف آب معركه رزم و پيكار گرم گرديده تا غروب آفتاب بازار گير و دار گرم بود .\r\nبعد از غروب بنيروى اقبال بيزوال شاهى نسيم ظفر و فيروزى بر شقهء اعلام ظفر فرجام امراء و ملازمان موكب اقبال وزيده شكست بر لشكر مخالف افتاد تا هوا تيره و تار نشده بود غازيان مخالفان را تعاقب نموده سرو زنده ميآوردند در وقتى كه مشاغل خورشيد مماثل در اردوى همايون افروخته گشت خبر شكست مخالفان رسيد و حضرت اعلى كس بقدغن نزد امراء فرستادند كه چون شب بميان آمد احدى از غازيان در آنطرف آب توقف ننموده باز گرديد و بعد از لحظهء كه خاطر از كيد و مكر مخالفان جمع گرديد موكب همايون شاهى بجانب اردوى معلى در حركت آمده در دولتخانه همايون نزول فرمودند و تا چهار دانگ از شب گذشته متوجه ديدن سرها و اخترمها بودند .\r\nعبدالرحمن بى نامى از امراء معتبر اوزبكيه دستگير شده بود چون به نظر اشرف درآمده نام و نسب خود بيان كرد و همچنانچه عادت رضيه و خصايل مرضيهء اشرف اعلى است كه با گرفتاران بتخصيص جمعى كه غايبانه طريقه آشنائى داشته باشند بطريق ميهمان عمل مينمايند با او عمل نموده همان لحظه بنداز دست او گشودند و رخوت خون آلود كه در برداشت بيرون كرده رخوت پوشيدنى عنايت فرمودند و ساير گرفتاران در همانشب بياساء رسيدند و از لشكر قزلباش سواى شريفخان بيك برادر محراب خان قاجار كسى كه نام و نشانى داشته باشد ضايع نشد و جمعى چنين تقرير كردند كه اگر موكب همايون بعد از محاربهء مذكور مراجعت نموده صبحى كوچ به طرف بلخ واقع ميشد باقيخان و اوزبكيه را ديگر جرأت توقف و قدرت محاربه نبود .\r\nاما چون رأى صايب حضرت اعلى عزم مراجعت جزم كرده بودند و بيمارى در ميان لشكر اشتداد يافته بود باحتمال ظفر بسخن بيهوده گويان طريق سلامت را از دست نداده فسخ آن نفرمودند و در عالم سپاهيگرى و رعايت حزم باينقدر فتح و ظفر از جاى نرفته ترك قرارداد خاطر اشرف نكردند و الحق در آنوقت هيچ فتحى شايسته‌تر از آن نبود قريب به نصف شب بود كه امراى نامدار معركه برگشته در خدمت اشرف زبان بتهنيت فتح و فيروزى گشادند و بنوازشات خسروانه سرافراز گشته باردوى خود بازگشتند و بنوعى كه مأمور بودند در كمال حزم و احتياط به خدمت جنداولى قيام مينمودند و اگر احيانا احدى از پيادگان و ضعفاى لشكر در عقب مانده بود همراه ميآوردند و هر كس از بيماران فوت ميشد در همانجا بنوعى كه مدفن معلوم نباشد بتدفين او ميپرداختند و بامراء جنداول اكتفا نفرموده يوزباشيان و قورچيان عظام به طرف دست راست اردو و جمعى به طرف دست چپ تعيين شده بود كه نيم فرسخ بلكه كمتر ميرفته باشند كه اگر اوزبكيه اراده نمايند كه على الغفله دستبردى كنند ايشان آگاه باشند .\r\nمجملا آنچه لازمهء حزم و احتياط بود مرعى داشتند و چون در اندخود نزول اجلال واقعشد ضبط و نسقى كه در باب نهب و غارت و اسير نمودن بود بر طرف شد و مردم غارتگر به اطراف و جوانب خصوصا شبرغان رفته آنچه مييافتند مىآوردند اردوى معلى يكروز در پاى قلعه توقف نموده اكابر و اعيان و قاضى و مفتى و عظماء سكنه قصبه اند خود را نام نويس كرده مقرر شد كه بجانب عراق كوچ دهند هر خانوارى را بيكى از اهل اردو سپردند كه باشتران خود حمل خراسان و عراق نمايند بيك\r\n\r\n","description":"","footnote":"","page_name":" 628 ","page_number":36},
  {"content":"\r\n\r\nطرفة العين قصبهء به آن معمورى ويرانه گشت و بسيارى از نساء و صبيان [ 435 
  ] بذل اسر گرفتار آمدند كم كسى بود كه اسير اندخودى همراه نداشت درين مقام نكته بخاطر رسيده كه هر چند در سنين سابقه اشعارى به آن شده تكرار آن مناسب نمود بر ضمير منير خردمندان تجربه كار و كارآگاهان روزگار پوشيده نماند كه در سوابق ازمان كه سلاطين اوزبكيه بخراسان و خواقين روم بآذربايجان به قصد مملكت گيرى يا نهب و غارت ميآمدند اسير نمودن عيال و اطفال مسلمين جايز نميداشتند و از بلاد شيعه اسير نميبردند و لشكر قزلباش نيز هرگز بدين فعل مذموم قيام نمينمودند و در زمان سلطانمراد خان خواندگار روم لشكر روم و تاتار در آذربايجان و شيروان اين شيوه پيش گرفتند چنانچه در قضيه تسخير تبريز بسيارى از اطفال سادات كه ذريه طيبه رسول هاشمى صلى الله عليه و آله اند اسير شده در استنبول بكفره فرنك فروختند و در زمان عبد اللّه خان و عبدالمؤمن خان پسرش طايفه اوزبكيه نيز در خراسان اين شيوه پيش گرفتند در مشهد مقدس معلى جمعى كثير از ذريه طيبه حضرت امام الجن و الانس و اشراف و علما و زهاد و ارباب ناموس و فرزندان سپاهى و رعيت چندين هزار نفس اسير شده در اقصى تركستان و ماوراء النهر فروخته شده تا كابل و هندوستان رسيد .\r\nچون دنيا دار مكافاتست و انتقام اين قسم اعمال شنيعه اوزبكيه در مشيت حقتعالى كه منتقم حقيقى است قرار يافته بوده بحسب اقتضاى فلكى و حوادث آسمانى اغماض عين ازين شناعت شده بتحريك كارفرمايان قضا و قدر درين يورش چندين هزار نفس باسيرى افتاده از اوطان جلا شدند و بعد از آن نيز حكام استرآباد و مكررا به جهت تنبيه متمردان اوخلو و كوكلن كه از مسلمانى بجز نامى ندارند لشكر كشيده بسيارى از آن گروه بىايمان باسيرى افتادند اما چون ارباب تحقيق بديده بصيرت و انصاف نگاه ژرف در اين واقعه نمايند فى الحقيقة حضرت اعلى شاهى ظل اللهى درين ماده ثواب ارباب هدايت و راهنمايان طريق اهتدى دريافته‌اند زيرا كه در ميانهء جنود ظفر در دو رقم رقيت و بندگى بر صحيفهء حال اسيران مذكور كشيده نميشد و بطريق اساراى واجب الاسر با ايشان سلوك نمىكردند و چندين هزار از نساء و صبيان در ميان فرق شيعه و اهل ايمان نشو و نما يافته شعار مذهب حق پيش گرفتند اكنون بر سر سخن مىرويم .\r\nبالجمله از اندخود كوچ بر كوچ روانه شده حضرت اعلى در كمال حزم و احتياط و آگاهى در شدت گرما كه از حرارت هوا قرص آفتاب در تنور فلك بريان ميشد قشون و لشكر را تبانى برده در هر مرحله آنچه نهايت ملاحظه سپاهيانه بود بجاى آورده دقيقهء فرو گذاشت نمىفرمودند در حوالى قتلش جمعى از اوزبكيه كه بعزم دستبرد آمده بودند بفوجى از قورچيان استاجلو كه بحراست دست چپ اردو معين بودند بازخوردند قورچيان از نخوت و غرور از طريق حزم دور افتاده متفرق و بىپروايانه مىرفتند بعضى از اوزبكيه كه از راه شبرغان بحراست الكاء آمده بودند از غفلت ايشان خبردار شده على الغفله ريخته تا جمع شدن قورچيان و بمدافعه قيام نمودن چند نفرى از ايشان بضرب تير اوزبك ضايع شدند و حضرت اعلى يوزباشيان آن طبقه را بمعرض يرغو و عتاب و خطاب درآورده رقم اخراج بر كل آن جماعت و ايل و اويماق ايشان كشيده چند سال مغضوب بودند تا در سفر آذربايجان و محاربات روميه مردانگيها از ايشان صدور يافت و هر يك مكررا خدمات نمايان كردند تا آن تقصير را تدارك نموده بدستور در سلك قورچيان انتظام يافتند اما همه وقت اين طايفه بين الاقران به آن تقصير مورد سرزنش اكفاء و اقرانند بالجمله در چند كوچ بجيجكتو رسيده قلعه آنجا را خراب كرده با زمين هموار ساختند و از آنجا بمارو - چاق آمده متوجه استحكام قلعه ماروچاق شدند .\r\n\r\n","description":"","footnote":"","page_name":" 629 ","page_number":37},
  {"content":"\r\n\r\nچون بظهور پيوست كه نظر على سلطان شاملو شايستهء ضبط آن سرحد نيست ازو تغيير داده بيوسفعلى خان ولد بوداقخان كه حاكم مشهد مقدس معلى بود تفويض يافت و بيرام على سلطان برادر او را نيز در آن حدود الكا داده بكومك برادر تعيين فرمودند و ما يحتاج لشكر او از زر و اسلحه و يراق و ضروريات قلعه و آذوقه بر وجه لايق سرانجام يافت و حكومت مشهد مقدس بمحراب خان شفقت شد و در پنجده بكتش خان و ملكش سلطان پسرش رخصت يافته بمرو و محال تيول خود رفتند و موكب همايون از آنجا متوجه دار السلطنهء هرات گشته بفيروزى و اقبال آن بلده جنت مثال [ 436 
  ] داخل شدند و در دار السلطنهء مذكور بمسامع جلال رسيد كه باقى خان لشكرى بجيجكتو فرستاده و اراده دست درازى بسر حد خراسان دارند حضرت اعلى فوجى از عساكر منصوره را بر سر آن جماعت فرستادند و بايلغار رفته سلك جمعيت آن جماعت به مجرد ورود لشكر ظفر اثر از هم پاشيده بفيروزى و اقبال مراجعت نمودند و الحق در اين سفر حضرت اعلى بنفسه الشريف متحمل انواع شدايد گشته عساكر منصوره زحمت بسيار كشيدند و جمعى كثير از هر طايفه به مرض اسهال تلف شدند چنانچه بسيارى از فقراى لشكر و مردم فرومايه كه بيمار خود را نميتوانستند بار كرده به منزل رسانند از عالم غيرت و بيم آنكه مبادا اوزبكيه مرده‌كشى كرده سر او را ببرند هنوز آخرين رمق از حيوتشان باقى بود كه در خاك ميكردند و تغسيل و تدفين بوجه شرع صورت نمىبست و ارباب اخلاص در رضاجوئى ولى - نعمت آن را حيات ابدى شمردند القصه تا ده بيست روز كه در هرات بودند هنوز اثر آنحادثه عظمى باقى بود . مشاهير متوفاها كه در اين سفر رخت بعالم آخرت كشيدند : سيد بيك كمونه كه از نقباء نجف اشرف و از زمان شاه جنت مكان در سلك امراء بزرك منتظم و مهردار مهر مبارك شرف نفاذ بود و سيد محمد جد او در زمان خاقان سليمان شان در بغداد شعار شاهى سيونى ظاهر ساخته حاكم حله بود و در ركاب مقدس آن حضرت در جنگ چالدران شهادت يافت در زمان جلوس همايون اگر چه در الكاوتيولات و اسباب جاه و حشمت او تحقيرى شده بود اما منصب مهردارى و قرب ظاهرى داشت .\r\nديگر ابراهيمخان والى لار كه در منزل الله ويرديخان بطريق ميهمان معزز و محترم ميبود بيمار شده به مرض اسهال رفت .\r\nديگر قاسم بيك يساول باشى قور شاملو كه از معتبران آن طايفه و در سلك مقربان بود .\r\nديگر ميرزا يعقوب دست غيب كه از سادات شيراز و محتسب آن ولايت بود بدين مرض گرفتار آمده در هرات از هم گذشت .\r\nمولانا قوسى شوشترى كه از افاضل روزگار و سخن سنجان نادره كار بود نهال عمرش بصرصر اجل از پاى درآمده در اندخود مدفون گشت .\r\nالقصه از هر طايفه و هر طبقه جمعى راه فنا پيمودند از اطناب اجتناب نموده زبان قلم را از تعداد كشيده داشت رحمة الله عليهم و على جميع اهل الايمان و الايقان .\r\n\r\nذكر مراجعت خسرو آفاق از خراسان بصوب عراق و بعافيت و خوشدلى بمقر دولت پيوستن بميامن الطاف مالك الملك بالاستحقاق\r\nچون رايات نصرت آيات از سفر بلخ مراجعت نموده در دار السلطنهء هرات نزول اجلال واقع\r\n\r\n","description":"","footnote":"","page_name":" 630 ","page_number":38},
  {"content":"\r\n\r\nشد چند روز جهت نظم و نسق معاملات توقف نموده از آنجا بمشهد مقدس معلى تشريف بردند چند روز در مشهد مقدس معلى بانجاح مطالب و مدعيات حكام كرام و صواحب و اعيان خراسان پرداخته همگى را بنوازشات خسروانه و خلع فاخره شاهانه خوشدل و سرافراز ساخته رخصت انصراف ارزانى فرمودند و دو سه روز در آستانهء مقدسه متبركه اوقات شريف صرف نسق سركار آستانه و انجاح ملتمسات سادات و خدام و ارباب وظايف و ساير مهمات آستانه نموده از آنجا عنان عزيمت بجانب عراق منعطف ساخته روزى چند در النك رادكان خيمهء اقامت نصب نموده بسان قورچيان عظام و ملازمان سركار خاصهء شريفه پرداخته چند روزى در آن حدود بنشاط شكار سرور افزاى خاطر بودند و جمعى كه در اين سفر خدمات شايسته بظهور آورده بودند بانعامات سرافراز گشته جمعى كه در خدمات مقصر بودند از ملازمت اخراج شدند و بعد از فراغ از آن امور از راه خبوشان شكاركنان رفته اردوى كيهان پوى را با اغرق از راه حنك مغز بسطام روانه نموده خود جريده و سباى با معدودى از ملتزمان ركاب اقدس بالكاء درون تشريف برده بنيك و بد قلعه درون و مهمات آنجا رسيده شاه قلى سلطان غلام خاصهء شريفه مير چمشكزك را برتبه والاى ايالت و خانى سربلند گردانيده حكومت الكاء درون را به او عنايت فرمودند و خاطر از مهمات آنجا جمع فرموده در الكاء خوار باردوى كيهان پوى ملحق شدند و سلاطين - زاده‌هاى اوزبكيه را [ 437 
  ] با يار محمد ميرزا و رفقا رخصت قروين دادند كه در محالى كه با ايشان شفقت شده بود ساكن گردند و از راه سياه كوه بكاشان آمده مردم كاشان شهر را چراغان كردند و تا سه شب صحبت چراغان گرم و روشنى افزاى طربخانهء خوشدلى بود و از آنجا متوجه دار السلطنهء اصفهان گشته بفيروزى و اقبال در مقر دولت ابدى الاتصال نزول اجلال فرمودند و فصل طرب انگيز پائيز و زمستان را در دار السلطنهء مزبور بعشرت و شادكامى گذرانيده داد فراغت و خوشدلى دادند .\r\nاز سوانح آمدن ايلچى از جانب شاهى بيك خان حاكم قندهار است كه از امراى سلسله پادشاه والاجاه جلال الدين محمد اكبر پادشاه است و عرضه داشت اخلاص آئين بپايهء سرير اعلى نوشته اظهار اخلاص و دولتخواهى و نيكو بندگى كرده نفايس امتعه و پيشكشهاى لايق ارسال داشته بود و بندگان حضرت اعلى ايلچيان او را نوازش فرموده عطاياى ارجمند ارزانى داشتند .\r\n\r\nذكر احوال باقيخان بعد از معاودت موكب ظفر نشان\r\nاز تقرير واردين چنين بظهور پيوست كه در ميانه لشكر فيرورى اثر قزلباش و اوزبكيه چنانچه بتحرير پيوست محاربه واقع شده غلبه از جانب عساكر نصرت نشان بوقوع پيوست و خبر شكست اوزبكيه بباقيخان رسيد مضطرب الاحوال گشته همان شب اراده نموده بود كه سالك طريق فرار گشته بجانب ماوراء النهر رود بعضى ريش سفيدان و اتاليقان روزگار ديده در آن شب مانع آمده روز ديگر معلوم گشته كه موكب همايون پادشاهى به جهت اشتداد بيمارى لشكر عازم خراسان شده از آن منزل كوچ كرده‌اند خاطر او اطمينان تام يافته كلاه شادمانى بر آسمان انداخت .\r\nچون در صحيفه تقدير ايزدى مثبت و مرقوم گشته بود كه باقيخان چند گاه در آن ولايت علم اقتدار افراشته كامرواى دولت گردد چنين حادثه عظمى به اين آسانى ازو دفع شده اسباب دولتش روى\r\n\r\n","description":"","footnote":"","page_name":" 631 ","page_number":39},
  {"content":"\r\n\r\nدر ازدياد نهاد و بعد از معاودت موكب معلى چون جمعيت لشكر روى داده بود ارادهء يورش بدخشان نمود زيرا كه بعد از قضيه كشته شدن عبدالمؤمن خان جماعت چغتاى و بدخشيان كه از بيم اوزبكيه در بيغولهاى كوهستان خزيده بودند از هر گوشه سر برآورده فراهم آمدند و بديع الزمان نامى از نژاد خواجه‌هاى احرار كه نواده دخترى شاه سليمان والى بدخشان بود بر خود والى ساخته اوربكيه را از آنملك برانده بودند .\r\nدر اين دو سه سال كه ميانهء اوزبكيه فترت بود آن ولايت در حيطهء تصرف ميرزاى مذكور و سباه چغتاى بود و چون باقيخان بدانولايت رفت بديع الزمان ميرزا قوت جنگ صحرا در خود نديده بقلعه متحصن بدخشيان اكثر با او بيوفائى كرده تفرقه و پراكندگى در ميان ايشان افتاد عاقبت الامر باقى خان بر قلعه مستولى شده بديع الزمان ميرزا را بدست آورده از پاى درآورد و آن ولايت را بيكى از امراى معتمد سپرد و در خلال اين احوال بعضى امراء كه با او قصد غدرى داشته‌اند بياسا رسيدند شرح واقعه آنكه چنين مذكور شد كه در حين توجه رايات جلال بعضى امراى اوزبكيه كه بباقيخان بد مظنه بوده‌اند در بلخ با يكديگر مواضعه نموده اراده كرده بوده‌اند كه او را ضايع كرده بجانب جهانگير خان ميل نمايند .\r\nبعد از خبر مراجعت موكب همايون از آن داعيه باز آمده‌اند اما يكى از اهل مواضعه اظهار دولتخواهى نزد او زبان باظهار اين راز گشوده بوده در اينوقت كه خاطر او از توهمات لشكر بيگانه جمع شده مهم بدخشان نيز بر حسب دلخواه سرانجام يافت در مقام دفع بدخواهان درآمد و امراى اوزبكيه را كه داخل آن مواضعه بوده‌اند ببهانه كنگاش جمع نموده بعضى از دولتخواهان و فدويانرا در كمين بازداشته در اثناى محاوره عتاب و خطاب آغاز نهاده اظهار اين مقدمه نمود آن جماعت انكار كردند شخصى كه كشف اين سر نموده بود با ايشان مواجهه شد حكم بگرفت و گير آن جماعت صادر شد . همان لحظه سى چهل نفر از امرا و اعيان اوزبكيه كه اسم و رسمى داشتند بياساء رسيدند و در عوض آن جماعت تربيت كردهاى خود را تعيين نموده بكامرانى و اقبال بجانب بخارا عود نموده ديگر باره چمن دولتش سر سبزى آغاز نهاد و كلرى محمد جان قزاق كه [ 438 
  ] در تاشكند لواى استقلال مرتفع گردانيده بود با او در مقام ملايمت درآمده علماء و ريش سفيدان او بجهة تقويت مذهب تجويز مصالحه كرده ايلچيان به خدمت باقيخان فرستادند و باقيخان هميشه در فكر و انديشهء ولايت تاشكند بود كه بچه كيفيت از تصرف قراق انتزاع نمايد اما از بيم صولت و سطوت سپاه قزلباش تن بمصالحه داده با او بمصلحت وقت صلحگونه كرده اما همواره از شكوه و سطوت قاهرهء شاهى و غلبه و ازدحام لشكر قزلباش كه در سفر بلخ مشاهده نموده بود انديشه‌مند بوده اظهار مينمود كه عنقريب شاه والاجاه لشكر بدين ديار خواهد كشيد و لافهاى گزاف كه پيش ازين ميزد ترك نموده زبان در كام كشيده بامراى سرحد خود تحريك نمود كه با امراى عظام مرو و ماروچاق و هرات خصوصيت و آشنائى نمايند كه با يكديگر ترك خصومت كرده متعرض مملكت يكديگر نشوند مانع آمد و شد قوافل و تجار نگردند .\r\nامراى عظام حقيقت بپايهء سرير اعلى عرض نمودند از موقف جلال نيز حكم همايون بنا بر ترفيه حال رعايا صادر شد كه تا نهضت موكب همايون بدان طرف واقع نشود در امنيت و استقامت سرحد كوشيده ابواب آمد و شد مترددين و تجار مسدود نسازند و دو سه سال بين الجانبين منازغه روى ننمود و دست - درازى از طرفين واقع نشد و ولايت خراسان بنيروى دولت قاهره مهبط امن و امان بود اما در خاطر\r\n\r\n","description":"","footnote":"","page_name":" 632 ","page_number":40},
  {"content":"\r\n\r\nحقيقت بينان رسوخ داشت كه بعد ار اصلاح حال لشكريان و آسودگى سپاه ظفر پناه ديگر باره يورش بلخ اتفاق افتاده بعون عنايت الهى درين مرتبه مكنون خاطر انور بر حسب دلخواه سمت ظهور يابد و باقيخان نيز پيوسته متزلزل و مترصد اين معنى بود بر حسب تقدير در سرحد بغداد و آذربايجان بعضى قضاياى روميه دست داد كه توجه موكب همايون بآنطرف اولى و الزم نمود چنانچه در وقايع سال آينده مرقوم كلك بيان ميگردد باقيخان را بعد از استماع اين اخبار تزلزلى كه از خوف نهضت همايون\r\n\r\nفوت باقيخان پادشاه اوزبك\r\nبود زايل شده اطمينان تام يافت و بفراغبال بر وسادهء دولت و اقبال تكيه زده بعشرت و كامرانى مشغول داشت تا آنكه زمانهء غدار چنانچه عادت اوست زياده از اين باب اقتدار او نياورده در اندك روزى چنانچه بر زبان الهام بيان اشرف گذشته بود بمكافات كفران نعمت عبد الله خان و ناانصافى كه درباره بازماندگان سلسله او كرده بالكليه ايشان را از ملك موروث محروم ساخت بدام اجل گرفتار آمده در سنهء ثلث و عشر و الف از دار فانى بعالم باقى انتقال نمود .\r\nشعر\r\n اجل خانهء عمر پرداختش * كه از تخت بر تخته انداختش \r\n\r\n","description":"","footnote":"","page_name":" 633 ","page_number":41},
  {"content":"\r\n\r\n\r\nوقايع سنهء مباركهء توشقان ئيل بعضها مطابق احدى عشر و الف و بعضها موافق اثنى عشر و الف كه سال هفدهم جلوس همايون شاهى است\r\n دگر ره آفتاب عالم افروز * بر اقليم زمانه گشت فيروز \r\n زمانه كرد آهنگ طرب ساز * در عشرت به روى خلق شد باز \r\n بهم پيوسته شد عقد شب و روز * نويد عيش و عشرت داد نوروز \r\n زمين گسترد مهد خسروانى * بگيتى زد صلاى شادمانى \r\n نسيم نوبهارى عطرسا گشت * هواى گلستان بهجت‌فزا گشت \r\nنسيم عنبر شميم بهار چون مشك تتار عطر بيزى آغاز نهاده نكهت رسان مشام خوشدلى و دلگشائى گرديد كوس نوروزى صداى بهجت فزاى جهان افروزى درنه رواق سپهر انداخته صلاى عشرت و شادكامى بعالميان در داد اعنى خورشيد عالم آرا كه تخت نشين دار الملك فلك چهارم است در روز جمعه هفتم شهر شوال احدى عشر و الف از آرامگاه حوت بشرف خانهء حمل خراميده لواى شوكت و اقتدارش ارتفاع آسمانى يافت جهانيان را خرمى تازه پديد آمد ابواب نشاط و شادمانى بر روى خلايق گشوده گشت شهريار رزمجوى بزمخو بر سبيل معهود و رسم معتاد در دار السلطنهء صفاهان بزم آراى محفل نشاط گشته بر حسب فرمان در باغ جهان آراى نقش جهان مجالس بهشت نشان مرتب گرديد و اسباب چراغان مهيا و آماده گشته چراغهاى شكفتگى افروختگى پذيرفت .\r\nبيت\r\n ز بس شمع در مجلس افروختند * دل روشنان [ 439 
  ] فلك سوختند \r\n در آن بزم روشن چو خورشيد و ماه * بهين لعبتان مرصع كلاه \r\n خرامان همى مجلس آراستند * مسرت فزودند و غم كاستند \r\nالقصه سه شبانه روز سپاهى و رعيت داد عيش و شادكامى داده شهريار انجمن آرا بعواطف خسروانى طرب افزاى خاطر بودند از سوانح بهجت فزا كه در اين سال همايون فال بظهور آمده موجب ازدياد عشرت و شادكامى گشت آنست كه حضرت واهب بيمنت اكليل سعادت و بختيارى و افسر سلطنت و شهريار برادرى\r\n\r\n","description":"","footnote":"","page_name":" 634 ","page_number":42},
  {"content":"\r\n\r\n\r\nتولد نواب و الا امامقلى ميرزا فرزند ارجمند حضرت اعلى شاهى\r\nگرانمايه كه بدستيارى غواصان موهبت الهى از بحار فضل نامتناهى بر ساحل ظهور آمده زينت افزود يعنى فرزندى ارجمند به حضرت اعلى شاهى ظل اللهى عطا فرموده در ساعت مسعود آن مولود عاقبت محمود از كتم عدم قدم بعرصهء وجود نهاد و از خلوص عقيدت و غلامى حضرت ائمه معصومين صلوات الله عليهم اجمعين به امام قلى ميرزا موسوم گرديد اميد كه در سايهء تربيت و ظل عاطفت شهريار سعادت پرور اعنى والد و الا گهر نشو و نما يافته در رضاجوئى خاطر مبارك آن حضرت برخوردارى يابد .\r\n\r\nذكر بدست درآمدن قلعهء نهاوند بدستيارى جنود غيبى و نيروى دولت ابد پيوند\r\nديگرى ار سوانح اقبال كه در اوايل اين سال بظهور پيوست بدست درآمدن قلعه نهاوند است كه چغال اغلى در ايام فترت آغاز جلوس همايون حضرت اعلى شاهى ظل اللهى چنانچه در طى وقايع آنسال مرقوم كلك بيان گرديده در قصبهء نهاوند توابع همدان كه بقلمرو عليشكر مشهور و مسكن بسيارى از طوايف قزلباش است قلعهء ترتيب داده محافظان تعيين نموده علوفه و مرسوم ايشانرا از خزانه بغداد ميداد و بعد از آنكه ميانه حضرت اعلى و سلطانمراد خان خواندگار روم صورت صلح روى نمود چون شرط شده بود كه حين انعقاد الصلح آنچه در تصرف منسوبان طرفين بوده باشد كماكان مستمر بوده از طرفين تعرضى نرود بدينجهت قريب پانزده سال آن قلعه در تصرف روميه مانده از اين طرف بنابر شرايط عهد و پيمان متعرض آن نميشدند .\r\nاما بر طبايع حكام قزلباش كه در آن حدود اقامت داشتند بغايت گران بود كه روميه ده روزه راه از مساكن ايشان گذشته بقلعهء مذكوره كه وسط معموره قلمرو مزبور بلكه عراق عجم است آمد و شد نمايند مكررا حقيقت بوزراء و اركان دولت پادشاه روم اعلام شد كه بودن اين چهار ديوار در اين ميان بالاخره موجب فساد و قصور بنيان مصالحهء و اتحاد است و عنقريب از جهلاى طرفين امرى صادر ميگردد كه موجب اختلال امر مصالحه باشد اگر فى الواقع بعهد و پيمانى كه فيما بين وقوع يافته راسخ‌اند اولى اين است كه آن قلعه خراب شود روميه بنا بر سست پيمانى قبول اين معنى نكردند بعد از فوت سلطان مراد خان كه پسرش سلطان محمد خان پادشاه شد در ممالك روم اوباش و بيدولتان هر طبقه سر بشورش و فساد برآورده خود را جلالى نام نهاده چنانچه در طى احوال جلاليان مرقوم قلم وقايع نگار خواهد شد باعمال ناصواب اقدام مينمود .\r\nپاشايان و عساكر سرحد نيز شيوهء جلاليان پيش گرفتند غلامان بغداد به خود سر حاكمى را كه از جانب پادشاه منصوب بود بيرون كرده اوزن احمد نامى را از آقايان بغداد بر خود حاكم ساخته علوفه غلامان نهاوند را كه از بغداد داده ميشد بازگرفتند و بعضى از آن جماعت بجهة باز گرفتن علوفه و مرسومات پراكنده گشته بعضى ديگر حصار نهاوند را پناه خود ساخته سر بطغيان برآوردند و متعرض حال خلق الله گشته روز بروز در طغيان و بىاعتدالى ميافزودند امراى عظام حاكم بغداد را از اطوار\r\n\r\n","description":"","footnote":"","page_name":" 635 ","page_number":43},
  {"content":"\r\n\r\nناهنجار آن طايفه اخبار نمودند از آن جانب محمد آقاقيه سقل بامارات ايشان منصوب گشته روانه نهاوند شد سكنهء قلعه تمكين او نكردند .\r\nمعهذا اموال و اسباب او را غارت كردند محمد آقا استغاثه بدرگاه جهان پناه نموده از منسوبان اين آستان استمداد نمود از موقف جلال منشور عاطفت و افضال مشتمل بر نصايح پادشاهانه باسم آن جماعت شرف صدور يافت كه ترك نافرمانى كرده پيرامون عصيان و بيدولتى نگردند و حسن خان حاكم قلمرو عليشكر و امراى آن سرحد بامداد محمد آقا مأمور شدند قبل از ورود آن منشور جمعى از مردم احشام آن حوالى و رعاياى محال قريبهء قلعه [ 440 
  ] كه از فساد ايشان بجان رسيده بودند هجوم نموده عازم آن شدند كه آن گروه را از حصار مذكور بيرون نمايند و آن جماعت بمدافعه قيام نموده فيما بين نائرهء شورش و آشوب اشتعال يافت حسنخان جهة اصلاح اين حال و امداد محمد آقا متوجه آن صوب شد در اين شورش و غوغا محمد آقا ترك حكومت و سلامت روى غنيمت شمرده سر خود گرفت از زمره سكنهء حصار ولى بيك و رمزيار شعار شاهى - سيونى و دولتخواهى اين دودمان ظاهر ساخته برجى از بروج قلعه را كه در يد تصرف او بود بدست بيرونيان داد و روميه از اين حال خبردار گشته بين الفريقين جنگ و جدال بوقوع پيوست و سردار آنجماعت با چند نفر بقتل رسيده قلعه بدست بيرونيان درآمد .\r\nدر خلال اين حال حسنخان بپاى قلعه رسيده بقية السيف را امان داد هر كدام به طرفى رفتند و قلعه خالى گشته حسنخان حسب الامر الاعلى بتخريب آن پرداخت و وقوع اين حال كه احديرا در خيال نبود باعث آن شد كه عنقريب امر مصالحه اختلال پذيرفت و ارادهء يورش بلخ را كه در خاطر انور بود در باقى گذاشته بمضمون اين مقال كه :\r\nشعر\r\n ز آب خرد ماهى خرد خيزد * نهنگ آن به كه با دريا ستيزد \r\nبىاختيار سفر آذربايجان وقوع يافت بنوعى كه در ذيل مرقوم ميگردد .\r\n\r\nذكر يورش جهانگشاى شاهى بجانب آذربايجان و فتوحات عظيمه قلاع و بلاد كه در اين سال روى داد\r\nعندليب نغمه پرداز قلم در گلشن سخن سرائى نواى دلگشاى فتح آذربايجان و باعث توجه موكب ظفر نشانرا بدان مملكت نزهت بنيان بدين آهنگ مىسرايد كه چون بميامن تأييدات الهى و نيروى دولت شاهنشاهى عرصهء دلگشاى ملك ايران از خس و خاشاك ارباب طغيان پاك گرديده خاطر اشرف همايون فى الجمله از آن امور فراغت يافت همواره شعلهء غيرت در كانون ضمير انور زبانه كشيده پيشنهاد همت و الا بود كه ممالك شيروان و آذربايجان كه معظم ممالك ايران است و از حوادث روزگار به تصرف سلاطين روم درآمده بتخصيص دار السلطنهء تبريز كه از بلاد مشهورهء آفاق و تختگاه فرمانروايان و الا شكوه ايران بوده در عهد دولت همايون بدستور سابق در حوزهء تصرف اين دودمان\r\n\r\n","description":"","footnote":"","page_name":" 636 ","page_number":44},
  {"content":"\r\n\r\nدرآيد و هرگاه از اين مقوله حكايات بر زبان ميگذشت بعضى از دولتخواهان و كاردانان بساط آگهى بنابر عافيت طلبى از شكوه و جلال قيصرى و افزونى سپاه و بزرگى و جاه سلطان روم سخنان حكيمانه مذكور مجلس خلد آئين نموده منازعه و مجادله با غلغلهء روم صلاح دولت قاهره نميدانستند و آتش عزم همايونرا بر شحهء كلمات موعظه آميز فرو نشانيده در تسكين نايرهء نزاع و جدال ميكوشيدند ظهور اين مطلب عليا بمقتضاى همت و الا مكنون ضمير منير ملك‌آرا بود ليكن چون فيما بين صورت صلحى روى نموده بر حسب آيه كريمهء و لا تنقضوا الايمان بعد توكيدها از نقض عهد و پيمان احتراز نموده خار اين معنى دامان عزم همايون ميگرفت و منتظر لطيفهء غيبى بودند چون حصول اين مدعا بقلم تقدير در لوحهء قضا نگارش يافته بود و اسباب آن بدستيارى كاركنان عالم غيب سرانجام مييافت و از منسوبان آنطرف بعضى مقدمات بظهور پيوست كه نهضت موكب ظفر قرين بدانصوب لازم آمد و بنوعى كه در فوق بتحرير پيوست اجامره و اوباش روم و بيدولتان اكراد سر شورش و فساد برآورده دماغ هر يك را سوداى خودسرى شوريده داشت پاشايان و حكام سرحد بشيوهء جلاليان اظهار عصيان و طغيان نموده با منسوبان اينطرف نيز سلوك ناهنجار پيش گرفتند و بىادبيها از ايشان بظهور ميآمد چنانچه احمد پاشا كه دروان فرمانروا بود تا جريرا از تجار خاصه شريفه گرفته بطمع مال بقتل آورده مبلغهاى كلى مال خاصهء شريفه را متصرف شد .\r\nدر شيروان نيز ملازمان اشرف را كه بجهة خريدارى اسير و جوارح به طرف داغستان رفته بودند گرفته اموالشان را غارت نمودند و حضرت اعلى تجاهل از آنها فرموده بتغافل پادشاهانه ميگذرانيدند مكررا اعمال قبيحه پاشايان سرحد بپادشاه روم و وزراء اعظم اعلام شد نتيجهء بر آن مترتب نگشت و در سلوك ناپسند اصرار [ 441 
  ] نموده بفرمان پادشاه خود عمل نميكردند .\r\nمجملا افعال ذميمهء مردم سرحد از اعتدال تجاوز نموده بسرحدى انجاميده بود كه زياده از آن تاب تحمل مقتضى غيرت شاهانه و حميت پادشاهانه نمينمود در خلال اين احوال ميانهء غازى بيك كرد كه از اولاد شاهقلى متيلانست و روميان منازعه پديد آمده و او قلعهء قارنيارق را كه در حدود سلماس است استحكام داده اطاعت بيگلربيگى تبريز نميكردند .\r\nعلى پاشا كه در اين هنگام بجاى جعفر پاشا بيگلربيگى شده بود بجهة تنبيه و تأديب غازى بيك و متمردان اكراد لشكر تبريز و ايروان و نخجوان را جمع نموده بر سر ايشان رفت .\r\nغازى بيك خان ابدال پسر خود را بپايهء سرير اعلى فرستاده استمداد نمود بخاطر فيض مظاهر اشرف رسيد كه چون روميه كه بواطن ايشان بنفاق آميخته با قزلباش در كل مواد بتخصيص در تخريب قلعه نهاوند بد مظنه شده‌اند و در هنگام فرصت بالقوة خود را بفعل آورده عذر نميپذيرند در اين صورت مملكت آذربايجان و شيروان را كه ملك موروث همايون ماست در تصرف جمعى بيدولتان جلالى كه با پادشاه خود هم عاصيند گذاشتن و فرصت را از دست دادن شيوهء خردمندان نيست اگر در اين چند روز كه بيگلربيگى و عسكر تبريز بر سراكراد رفته‌اند و در قلعه كسى چنان نيست يورش همايون بدان صوب اتفاق افتد و قبل از مراجعت على پاشا بتبريز رسيم يحتمل كه قلعه به سهولت بدست آيد و صورت مقصود كه فتح مملكت موروث آذربايجان و تنبيه متمردانست با حسن وجهى چهره نمايد و اين اشاره غيبى را با دولتخواهان ساحت اقبال و محرمان حريم عز و جلال در ميان نهاده و قرعهء مشاورت در ميان انداختند چون مكررا امتحان شده كه آنچه در امور دولت بر زبان صدق بيان جارى شده و دل الهام پذير تصديق آن كرده بيشايبه ريب و گمان سمت وقوع يافته و در اين ماده ضمير صفا آئين\r\n\r\n","description":"","footnote":"","page_name":" 637 ","page_number":45},
  {"content":"\r\n\r\nاشرف كه مرآت صور غيبى و تجليات لاريبى است گواهى ميداد كه عنقريب اين ظن بيقين پيوسته على اسرع الحال بدين مطلب عليا فايز و كامروا ميگردند لهذا راى ثاقبه دولتخواهان بدلالت ملهم اقبال و تحريك كارفرمايان حوادث روزگار بامضاى اين عزيمت قرار يافت .\r\nجناب مولانا جلال الدين محمد منجم يزدى كه هميشه در تعيين ساعات و ملاحظه دقايق و درجات زمان طالعش از سهم الحوادث فلكى مصون و اختيارات طبع وقادش بجانب تقدير رهنمون بوده ساعتى سعد كه سعود ناظر و از عيوب نجومى مبرا و با كواكب طالع همايون موافق بود اختيار نموده و نخست بجهة اشتباه شهرت دادند كه فرنگيه لشكر بر سر بحرين فرستاده‌اند و رايات جلال جهت دفع فرقه ضلال متوجه فارس است .\r\nبعد از چهار پنجروز كه اين خبر در اطراف و جوانب اشتهار يافت مذكور ساختند كه قاصدى از اللّه ويرديخان حاكم فارس رسيده كه فرنگيه فسخ آن عزيمت نموده‌اند و احتياج بنهضت موكب جلال نيست حضرت اعلى فرمودند كه چون جمعى از ملازمان موكب اقبال كه حاضرند مستعد سفر شده‌اند و مدتيست كه هوس سير و شكار مازندران بهشت در دل جاى دارد بجانب مازندران ميرويم كه چند روزى در آن ولايت دلگشا عشرت پيرا گرديم و از محرمان سرادق سلطنت سواى حاتم بيك وزير عليقلى خان شاملو و مهديقلى قورچى باشى قاجار و بسطام آقا احدى از اين كنگاش اطلاع نداشت و بخاطر هيچ كس خطور نميكرد كه اين معنى در اينوقت از قوت بفعل آيد .\r\n\r\nتوجه شاه عباس به سمت تبريز و عزم تسخير ممالك آذربايجان\r\nاز غرايب حالات آنكه در آن روز كه در اصفهان اين مقدمه تمهيد مييافت در همانروز در تبريز مولانا صبورى منجم تبريزى از شهر بقلعه رفته بود كه وكيل پاشا را كه در قلعه تبريز مانده بود ملاقات نمايد وكيل ازو تفحص مينموده كه خبر آمدن پادشاه قزلباش بر سر تبريز در شهر بر چه نهج مذكور ميگردد و او چون خبرى نداشته گفته كه اين خبر در شهر نيست شما از چه كس شنيده‌ايد وكيل گفته كه چنين گوشزد من شد اما قايل را نميدانم لحظهء اين گفتگو شده بحسب اتفاق ديوان لسان الغيب در ميان بوده در اين باب تفأل كرده‌اند از مولانا صبورى منقول است كه بعد از تفأل در اول صفحهء يمنى اين مقطع آمد\r\n عراق و فارس گرفتى بشعر خوش حافظ * بيا كه نوبت بغداد و وقت تبريز است \r\nمجملا تسخير آذربايجان و شيروان پيشنهاد همت و الا گرديده بتاريخ هفتم شهر ربيع الثانى سنه اثنى عشر و الف بساعتى كه اختيار شده بود پاى همت در ركاب سعادت و اقبال نهاده از دار السلطنه اصفهان بيرون فرموده يك شب در قريهء دولت آباد بر خوار و يك روز در كاشان اقامت داشتند از آنجا ايلغار كرده بسه منزل بحدود قزوين رسيدند و در آنجا حقيقت نهضت همايون بصوب آذربايجان بملازمان ركاب اشرف ظاهر گرديد و امير [ 442 
  ] كونه بيك قاجار كه داروغهء قزوين بود حكم شد كه با غلامان و قورچيان كه در آن حدودند به زودى بموكب ظفر قرين پيوندند و كس نزد ذوالفقار خان حاكم اردبيل فرستادند كه با لشكرهاى آنطرف كه نزد او حاضر باشند بر سبيل استعجال بميانج آمده در آنجا بركاب مقدس ملحق شود و از حدود قزوين ايلغار فرموده بشش روز بتبريز رسيدند چنانچه از صقاهان بيازده روز بحوالى تبريز رسيده صبح روز دوازدهم به شهر داخل شدند على پاشا قلعهء قارينارق را به صلح از غازى بيك گرفته بود اما هنوز در آنحدود بود و مردمى كه در قلعهء تبريز مانده بودند اصلا خبر نيافتند و در آن صبح كه داخل\r\n\r\n","description":"","footnote":"","page_name":" 638 ","page_number":46},
  {"content":"\r\n\r\nشهر ميشدند بكاروانسراى شبلى كه رسيدند چند نفر از روميه كه در آنجا راهدار بودند و از عالم بىخبر همان ساعت خبردار گشته بچنگ اجل گرفتار آمدند .\r\nچون بقريهء فهوسفج كه از آنجا تا شهر سه فرسخ است رسيدند رعايا و مردم آن موضع را تا چشم بر فوج قزلباش افتاد فى الفور شعار شاهى سيونى ظاهر ساخته بىآنكه از تشريف قدوم همايون اعلى خبردار كردند تا بهاى دوازده ترك حيدرى را كه از خوف روميه در زيرزمينها و نهانخانه‌ها پنهان كرده بودند بيرون آورده فرق مباهات خود را به آن افسر گرامى آراستند و هر كس از روميه در آنجا بود گرفته بقتل آوردند و پيش پيش جيوش منصوره افتاده صداى بهجت فزاى الله الله كه شيوهء و شعار رفيعه قزلباش است باوج آسمان رسانيدند و از آنجا حسب الامر الاعلى جمعى پيشتر رفتند كه اگر فرصت باشد خود را بقلعه اندازند .\r\nگروهى از اهل قلعه بيرون آمده در ميدان و بازار بسودا و معامله مشغول بوده‌اند غلغله و نشاط اهل تبريز به گوش ايشان رسيده تصور نموده‌اند كه اجامره و اوباش سرحد از خالى بودن شهر و قلعه خبر يافته بطمع مال و غارت اموال آمده‌اند اختيار كرده مقارن وصول مقدمة الجيش خود را بقلعه انداخته دروازه‌ها را بستند و اهل تبريز از آمدن لشكر قزلباش و موكب مسعود شاهى خبر يافته اكثر در سر خيابان بسعادت ركاب بوسى فايز گشته از غبار سم سمند جهان پيما كه سالها چشم اميد بر آن داشتند روشنائى ديده بينا حاصل كردند .\r\nاما شهر شهرهء تبريز طرفه ويرانه در نظر آمد زيرا كه در سالهاى پيش كه بلده تبريز به تصرف روميه درآمده از تبريزى خالى بود روميه در ويرانى خانه‌ها و عمارات عاليه شهر دقيقه فرو گذاشت نكرده بودند اگر چه در تمادى بيست سال كه آنملك در دست روميه ماند جمعى غارت زدهء بىبضاعت از اطراف و جوانب فراهم آمده به قدر جمعيتى شده بود اما از هر صد خانه پر زيب و زينت يك خانه چنان نشده بود كه ثلث آن را حالت اول بهمرسانيده باشد مولانا وقوعى تبريزى اين بيت را در خرابى تبريز بسيار خوب گفته‌اند اگرچه در صحيفهء اول در طى وقايع آمدن عثمان پاشا و گرفتن تبريز اين بيت تحرير يافته چون اينجا مناسبتر بود از تكرار نينديشيده مرقوم ساخت .\r\nبيت\r\n « وقوعى » كربلا تسكين دردم ميدهد ورنه * دلم از حسرت تبريز ويرانتر ز تبريز است \r\nالقصه چون موكب مقدس به شهر رسيد و محافظان قلعه دروب را مسدود ساخته بودند در ميان شهر منزلى كه قابل نزول اجلال همايون بوده باشد نبود بشنب غازان تشريف برده در آنجا نزول فرمودند و مردم آن ولايت از شهر و نواحى روى اميد بدرگاه جهان پناه آورده از طايفه روميه هر كس در شهر و نواحى بود گرفته بپايه سرير اعلى آورده بقتل ميرسانيدند و بعضى باحتمال آنكه مبادا از جانب اشرف بخشش يابند بىآنكه به نظر همايون رسانند مقتول ساخته سرهاى ايشان را به نظر اشرف در مىآوردند و الحق تبريزيان در اين ماده بنوعى مبالغه نمودند كه جمعى را در عوض بيست سال با تبريزى وصلت كرده دختر تبريزى در خانه داشتند و از او فرزندان بهمرسيده بود پدر و برادر و اقوام آن دختر قرابت سببى را منظور نداشته ايشان را از زوجات و فرزندان جدا كرده بقتل مىرسانيدند و محبان اهلبيت و دوستان خاندان صفويه كه چندين سال بود كه بتقيه زندگانى ميكردند علانيه شعار محبت و ولاى اهل\r\n\r\n","description":"","footnote":"","page_name":" 639 ","page_number":47},
  {"content":"\r\n\r\nبيت طيبين و طاهرين ظاهر ساخته غلغله فرح و انبساط بايوان كيوان رسانيدند و آنچه نهايت اخلاص و نيكو خدمتى بود از ايشان بظهور پيوست .\r\n\r\nذكر محاربه حضرت اعلى و ملازمان موكب معلى با على پاشا و روميه عسكر تبريز و [ 443 
  ] ظفر يافتن بر آن طايفه بعون عنايت حضرت خالق الارض و السماء\r\nفارسان مضمار سخن سرائى كميت جهان پيماى قلم را در جولانگاه معارك حديث آرائى بدين آئين بجولان در آورده‌اند كه در حينى كه موكب جهانگشاى شاهى بعون الطاف الهى داخل شهر تبريز شدند روز اول جماعت روميه كه بحراست قلعه مانده بودند بتصور آنكه اجامره و اوباش سرحد به خيال نهب و غارت بآمدن دليرى و جسارت كرده‌اند قاصد سريع السير نزد على پاشا فرستاده او را از اين حال خبردار گردانيدند و پاشاى مذكور اين قضيه را سهل و آسان انگاشته عنان عزيمت بصوب مراجعت انعطاف داد و در حدود مرند لشكر نخجوان و ايروان ازو جدا شده بالكاى خود رفتند و چون ادبار به آن طايفه روى آورده پيمانهء حياتشان از باده اجل لبريز شده بود پردهء غفلت و ديده بصيرت ايشانرا پوشيده از طريق حزم و احتياط دور افتادند و متهورانه در كمال غرور روى بجانب تبريز آوردند در منزل ديگر قاصدى از اهل قلعه بديشان رسيد كه چنين معلوم باشد كه ذوالفقار خان حاكم اردبيل با لشكر خود آمده در آمدن كمال حزم و احتياط مرعى دارند .\r\nعلى پاشا از اين خبر درآمدن متأمل گشته با خليل پاشا و محمود پاشا كه رفيق او بودند و عظما و ريش سفيدان عسكر در حركت و سكون مشورت نموده چون اهل و عيال و اموال و اسباب لشكريان بالتمام در قلعهء تبريز بود و اعتمادى بر قلعه دارى سكنهء قلعه نداشتند همگى متفق اللفظ پيش آمدن را صايب شمرده از آن خبر نيز حسابى نگرفته با پنجهزار كس كمابيش كه همراه داشتند كوچ كرده پيش آمدند روز سيم نزد اهل قلعه بتحقيق پيوست كه حضرت اعلى شاهى بنفس شريف نهضت فرموده‌اند قاصد ديگر فرستاده على پاشا را از نزول موكب همايون خبردار كردند .\r\nپاشاى مذكور اين خبر را از لشكريان مخفى داشته از غايت تهور و دليرى با كمال سفاهت و غفلت و بيعقلى پيشتر آمده در موضع صوفيان كه شش فرسخى تبريز است فرود آمد و حضرت اعلى نيز متواتر كسان آگاه دل بجهة تحقيق حال پاشا و لشكريان فرستاده بودند و ايشان حقيقت حال و كيفيت و كميت لشكر را معلوم نموده متعاقب يكديگر خبر ميرسانيدند تا آنكه مشخص شد كه بصوفيان رسيده آماده حرب و قتالند و از جرأت و دليرى پاشاى مذكور كه چنين بىباكانه پيش آمد جاى تعجب بود اگر چه در موكب ظفر قرين نيز درين هنگام زياده از پنج شش هزار كس نبود اما مقابله و مقاتله نمودن او با پادشاه ملك عجم و مسند آراى اورنك جم با آن قلت سپاه و كمى لشكر و عدم استعداد از عقل دور مينمود .\r\nبالجمله چون بتحقيق پيوست كه روميان بصوفيان رسيده‌اند در همانشب رايات جلال از شنب غازان كوچ كرده بعزم رزم مخالفان در حركت آمده در موضع حاجى حرامى كه دو فرسخى شهر است نزول فرمودند صبح روز ديگر ذوالفقار خان را چرخچى لشكر ظفر اثر فرموده بمقابلهء\r\n\r\n","description":"","footnote":"","page_name":" 640 ","page_number":48},
  {"content":"\r\n\r\nروميان فرستادند هر چند مهم ايشان به مجرد توجه يكى از اعاظم امرا و فوجى از دليران لشكر ظفر انتما بكفايت مقرون ميشد و احتياج بنهضت موكب همايون نبود اما حضرت اعلى از غايت حزم و احتياط كه لازمهء ارباب خرد و دانش منشان روزگار است بمضمون اين مقال كه :\r\nبيت\r\n دشمن اگر پشه است سهل نبايد گرفت * آتش اگر زره است خرد نبايد شمرد \r\nعمل فرموده ميمنه و ميسرهء همايون را بمردان كار و دليران معركهء كارزار استحكام داده\r\n\r\nحرب لشكر قزلباش با لشكر روميه\r\nخود بنفس شريف در قلب قرار گرفته اعلام نصرت فرجام افراخته متعاقب چرخچيان در حركت آمدند و صداى كره ناى و نفير و كور كه و كوس در گنبد نيلگون فلك پيچيد از آن طرف نيز پاشاى مذكور چنانچه قاعدهء روميان است عرابهاى توپ و ضربزن را به يكديگر استوار گردانيده توپچيان و ينكچريان را پيش انداخته خود با محمود پاشا در قلب قرار گرفته بآئين شايسته پيش ميآمدند تا آنكه بين الفريقين تباعد بتلاقى انجاميد و مبارزان طرفين دست باستعمال سيف و سنان بردند در اول حال روميان آثار جلادت ظاهر ساخته متواتر حملات دليرانه مينمودند و چرخچيان جيوش دريا خروش قزلباش تا قول همايون دور تر بود با روميه جنگ بمدارا ميكردند ايوبه سلطان ولد اولامه كرد كه مقدمة الجيش بود بدست روميان مقتول گرديد بعد از آنكه قول همايون نمايان شده شعشعهء نير عالم افروز موكب نصرت قرين شاهى بر ساحت معركه نبرد پرتو انداخت عساكر فيروزى نشان بيكبار جلو انداخته با مخالفان در آميختند [ 444 
  ] و آتش حرب افروخته خاك معركه را از تعدى بادپايان آتش منش چون آب بر فرقشان ريختند جنود روميه تاب صدمهء دليران عرصهء نبرد نياورده از ملاحظهء اعلام پادشاهى و چتر فلك فرساى شاهنشاهى متزلزل و بيدست و پا گشته اين المفر گويان راه انهزام سپردند از مبارزان قول همايون جمعى نيز بمحاربه مأمور گشته تيغ بمانى آخته سرافشانى آغاز نهادند و بطرفة العينى از آن گروه انبوه در آن صحرا و كوه ديار نماند از جمله پاشايان محمود پاشا و خليل پاشا بقتل آمدند و على پاشا را سارو بيك بيكدلى برادر مقرب الحضرة محمد بيك گرفته آورده حضرت اعلى به نظر عنايت و التفات در وى نگريسته از غايت مروت جبلى او را دلدارى بسيار داده خاطرش را بوفور عواطف خسروانه از مكاره و آسيب زمانه اطمينان بخشيدند و او بجهة محمد امين بيك نام پسر سببى خود اضطرابى عظيم داشت كه مبادا در معركه بقتل آيد همان لحظه او را نيز كه جوان صحيح الوجه نيكو منظر صاحبجمال بود زنده آوردند اندكى موجب اطمينان خاطر پاشا گرديده شكر الطاف شهريارى كه خلاف متوقع او بود بجاى آورد و جيوش منصوره هزيمتيان را تا مرند تعاقب كرده كمتر كسى از آن طايفه نجات يافت مگر قليلى كه در بيغوله‌ها خزيده در شب تار راه وان پيش گرفتند و غنايم موفور بدست سپاه منصوره درآمد و حضرت اعلى بعد از مشاهدهء پيكر فتح و ظفر شكر محامد الهى و عطيهء ارجمند نامتناهى بجاى آورده بجانب شهر عود فرمودند و همت و الا نهمت بتسخير قلعه مصروف ساختند .\r\nعالم آراى عباسى 41\r\n\r\n","description":"","footnote":"","page_name":" 641 ","page_number":49},
  {"content":"\r\n\r\n\r\nذكر فتح و تسخير قلعهء رفيعهء تبريز و بدست درآمدن آن ولايت عشرت انگيز\r\nبعد از محاربهء مذكور نزول اجلال در شهر واقع شده حقيقت حال باهل قلعه اعلام شد و پيغام نصيحت آميز مرحمت انگيز دادند كه بعبث خود را در معرض هلاك درنياورده قلعه را بسپارند كه هر كس تعلقى در ولايت تبريز داشته باشد در سلك ملازمان درگاه انتظام داده علوفه و مرسوم مضاعف آنچه در زمان روميه داشته‌اند داده مىشود و هر كس ارادهء رفتن داشته باشد با اهل و عيال و اسباب و اموال سالما غانما روانه شود كه اصلا آسيبى از عساكر منصوره به او نميرسد و على پاشا را بپاى قلعه فرستادند كه با عظماى اهل قلعه گفتگو نمايد و از لجاج و عناد كه عاقبتى وخيم دارد منع نمايد در اول حال محافظان قلعه گفتگوهاى سپاهيانه كرده پاى از دايرهء امن و سلامت بيرون نهاده تن به صلح در ندادند و با على پاشا خشونت آغاز نهاده بمصالحه و مهاونه راضى نشدند و عساكر اقبال مآثر از اطراف و جوانب در تبريز مجتمع گشتند و بمحاصره مأمور فرموده اطراف و جوانب قلعه را بجنود نامعدود قسمت فرمودند و از همه طرف سيبها و مورجلها ترتيب يافته در لوازم قلعه‌گيرى ميكوشيدند از آنطرف مراسم قلعه دارى بظهور آمده حركة المذبوحى ميكردند .\r\nاما بر عقلا آن قوم و ارباب رأى و تدبير كه غورى در امور داشتند ظاهر بود كه سپاه قزلباش قلعه را قهرا جبرا مفتوح ميسازند و ايشان را بنابر قلت سپاه و فقدان ذخيره و عدم استعداد و قلعه‌دارى طاقت مقاومت پادشاه ايران نيست و از هيچ طرف در آن هنگام مددى متصورنه لهذا در قلعه مجمعى ساخته در باب صلح و جنگ قرعهء مشورت در ميان انداختند و از مفتى و قاضى استفسار كردند ايشان بر حسب آيهء كريمهء  وَ لا تُلْقُوا بِأَيْدِيكُمْ إِلَى التَّهْلُكَةِ  آن جماعت را بصيانت نفس و مال و متابعت دليل نمودند و در بواطن و ضماير ايشان نيز خوف و هراس بيقياس مستولى گشته بود جمعى را بيرون فرستاده عرض نمودند كه اگر عهد و شرطى بميان آيد كه وثوقى بر آن باشد قلعه را بملازمان ركاب اشرف ميسپاريم .\r\nحضرت اعلى بنابر ترفيه حال خلايق و حفظ دماء و رضاى حضرت خالق امان نامچهء بر وفق مدعاى ايشان در قلم آورده به مهر مهر آثار مزين ساخته بقلعه فرستادند و اهل قلعه تسلى يافته دروب قلعه را مانند بخت و اقبال بر روى روزگار فرخنده آثار اولياى دولت ابد پيوند گشاده با اموال و اسباب خود بيرون آمدند بعضى از آن طبقه كه ارادهء توقف نمودند بوعدهء كريمانه وفا فرموده علوفه و مرسوم مضاعف زمان روميه قرار داده ساليانه را بيك دفعه زر نقد در دامن ايشان ريختند و هر كس ارادهء رفتن داشت مرخص ساختند مقصود بيك ناظر بضبط اموال مقتولان و اسباب و يراق قلعه مأمور گشت و قرچقاى بيك با جمعى از غلامان خاصه شريفه بمحافظت قلعه [ 445 
  ] و محارست خانه‌هاى مقتولان قيام مينمودند و آوازهء فتح نيز به اطراف و اكناف ممالك رسيده فتح نامه‌ها بهر طرف ارسال يافت از امراى اكراد غازى بيك و قورچى بيك برادرش با پسران او و شيخ حيدر ولد اميرهء مكرى كه مدتى بود با روميان مخالفانه سلوك ميكرد روى ارادت بدرگاه جهان پناه آورده بعز عتبه بوسى سرافراز و بملازمت ركاب همايون معزز و ممتاز گشت و حكام اطراف رسولان بپايهء سرير خلافت مسير فرستاده\r\n\r\n","description":"","footnote":"","page_name":" 642 ","page_number":50},
  {"content":"\r\n\r\nزبان بتهنيت فتح تبريز گشادند و ايالت آن خطهء دلگشا بذوالفقار خان شفقت شدهء مرند را بجمشيد سلطان دنبلى كه مدتى بود بپايهء سرير اعلى آمده ملازمت موكب همايون مينمود و در سفر بلخ و خراسان همراه بود عنايت فرموده الكاى خوى و سلماس را بغازى بيك و مراغه را بشيخ حيدر مرحمت فرمودند .\r\nچراغ سلطان كرامپاى استاجلو را با فوجى از جنود ظفر ورود بكنار آب ارس فرستادند كه جولاه را محافظت نموده از لشكر نخچوان و ايروان خبردار نموده سوانح حالات را بعرض ميرسانيده باشد و امير كونه بيك قاجار را كه هنوز رتبهء امارت نيافته محل اعتماد شاهانه بود با جمعى از مردم طوالش و سوكلن بجانب ارسبار فرستادند كه ايل و الوس و اويماقات آن حدود را جمع نموده در كنار آب ارس رحل اقامت انداخته هر كس از اويماقات قاجار و مردم تراكمات در قراباغ مانده‌اند بدينطرف دلالت نموده نزد خود آورده نگاه دارد و از كنار آب خبردار باشد كه مبادا از روميه كه در گنجه و شيروان‌اند دست درازى واقع شود على پاشا را با پسرش ببسطام آقا سپردند كه در منزل او مهمان باشد و حضرت اعلى جلادت و مردانگى او كه دليرى كرده با موكب همايون شاهى مقابله كرد پسنديده داشته بدينجهت او را منظور نظر التفات گردانيدند و جميع اموال و اسباب او را كه در قلعه بود به او ارزانى داشتند و مشار اليه بحسن اختلاط و كلمات رنگين و ظرايف و لطايف در مجلس خلد آئين راه يافته انيس بزم خاص گرديد .\r\n\r\nذكر توجه موكب همايون بجانب نخچوان و ايروان و فتح قلاع آنجا بيمن عواطف ملك منان\r\nحضرت اعلى شاهى ظل اللهى بعد از تسخير قلعه و انتظام مهمات تبريز كمند همت بر كنگرهء تسخير كل ولايت موروثى آذربايجان انداخته لواى جهانگشا افراختند و عنان عزيمت خسروانه بصوب نخچوان و ايروان انعطاف دادند .\r\nدر آن هنگام سيد محمد پاشاى مشهور بشريف پاشا بيگلربيگى نخچوان و ايروان بود و لشكر آنجا را با محالى كه تابع آنجا بود دوازده هزار نفر ميشمارند و همچنانچه مرقوم قلم گشت آن طايفه در حدود مرند از على پاشا جدا شده بنخچوان آمدند هنوز در جا و مقام خود قرار نگرفته بودند كه خبر قتل و كشش لشكر تبريز و گرفتارى على پاشا و بدست آمدن قلعه تبريز بديشان رسيده متحير و سراسيمه گشته چون زياده اعتمادى بر قلعه نخچوان نداشتند و قلعه ايروان در كمال متانت و استحكام بود شريف پاشا خود خاطر بر تحصن قلعه ايروان قرار داده يكى از آقايان را بامارت نخچوان نويد داده با يكصد و پنجاه نفر در قلعه نخچوان گذاشت و با عظماء و ساير لشكريان و زعما و ينكچريان بايروان رفته آن قلعه را استحكام تمام دادند و بنابر آنكه قلعهء مذكور گنجايش اقامت اقامت كل آن جماعت كه قريب بده هزار كس بودند نداشت لشكر نخچوان حصار ديگر در جانب قبلى قلعه عتيق جهة مسكن خود طرح كرده كل سپاهى و رعيت چخور سعد شب و روز كار كردند و در عرض بيست روز كه حضرت اعلى بمهمات تبريز و نظم و نسق امور ضرورى آنجا مشغول بود ايشان حصار مذكور را تمام نموده آذوقه و يراق قلعه‌دارى دو سه سال سرانجام دادند .\r\n\r\n","description":"","footnote":"","page_name":" 643 ","page_number":51},
  {"content":"\r\n\r\nالقصه حضرت اعلى بساعت سعد از تبريز بيرون فرمودند ذوالفقار خان با امراء چرخچى پيشتر بنخچوان فرستاده موكب همايون متعاقب در حركت آمد و سردار محمود چمشكزكى كه چند گاه در ميان روميه جلالى بود آوازه جلادت و مردانگى او در ميانهء روميه انتشار داشت و مدتى بود كه پناه بسايهء چتر همايون فال شاهى آورده در ركاب فلك فرساى بود از خدمت اشرف اعلى اجازت يافته با سيصد نفر از اوباش متوجه ايروان و آن حدود گرديد كه دستبردى نمايد اما از عدم شعور و تدبير شبى در\r\n\r\nكشته شدن سردار محمود بدست روميان\r\nيكى از مواضع قريبهء ايروان توقف نموده از شرب شراب و غفلت مستى از لوازم حزم و احتياط غافل افتاده روميان خبر يافته قريب يكهزار نفر بر سر او تاخته او را مست بدست آورده بقتل رسانيدند [ 446 
  ] و بعضى از رفقاى او مقتول و گرفتار شدند .\r\nالقصه چون ذوالفقار خان با جنود ظفر ورود كه مقدمة الجيش بودند بنخچوان رسيدند اهالى و اعيان آن ملك باستقبال مبادرت نموده اظهار بشاشت و خرمى كردند و جماعت روميه كه در قلعه نخچوان توقف نموده بودند از آوازهء ورود موكب همايون شاهى و شكوه لشكر فيروزى اثر قزلباش هراسان گشته از جرأت و جسارتى كه در توقف قلعه نموده بودند پشيمان شدند و قبل از ورود موكب ظفر قرين دست در دامن استيمان زده كس نزد ذوالفقار خان فرستاده بجان و مال امان خواستند و خان مذكور آن گروه را بعهد و ميثاقى كه خاطر خواه ايشان بود امان داد و آن جماعت چاره بجز انقياد نيافته طوعا او كرها بيرون آمدند و قلعهء نخچوان نيز با توابع و لواحق و مضافات كه معظم ولايت آذربايجان است به تصرف اولياء دولت قاهره درآمد و رايات جلال كوچ بر كوچ بدان صوب رسيده ظاهر بلدهء نخچوان محل نزول اردوى طفرقرين گرديد .\r\nمستخفظان ساير قلاع آذربايجان كه در اين طرف آب ارس بود قلاع را خالى كرده بايروان جمع شدند بندگان حضرت اعلى الكاء نخچوان را بچراغ سلطان استاجلو مرحمت فرموده روميان مذكور را كه نزد ملازمان ذوالفقار خان مهمان بودند به او سپردند كه چون خانه ايشان در قلعهء ايروان است تا فيصل مهم قلعهء ايروان نزد او بوده باشند در اين منزل مصطفى بيك محمودى كه از اعاظم امراى كرد و حاكم قلعهء ماكو بود بعز عتبه بوسى مشرف گشته مورد توجهات شاهانه گرديد و از آنجا بفيروزى و اقبال متوجه ايروان گشته در ناحيهء ديدى جمعى كثير از مردم اويماقات سعدلو و پازوكى و غيرهم كه در زمان قزلباش در ولايت چخور سعد اقامت داشتند و در فترت روميه اكثر در آن محال مانده بودند اظهار شاهى سيونى كرده بموكب همايون ملحق گشتند و تمامى ريش سفيدان و ملكان ولايت مذكور نيز آمده اظهار اطاعت و انقياد نمودند و از آنجا كوچ كرده يك فرسخى قلعهء ايروان نزول اجلال واقع شد .\r\nدر اين منزل قريب ده دوازده هزار پياده بر الكاء و مواضع ايروان و نخچوان و آن حدود رقم شد كه بپاى قلعه در سيبها كار كنند و در آن روز جمعى از غازيان جلادت شعار تا پاى قلعه رفته آثار اقتدار ظاهر ساختند و روميه نيز بيرون آمده بين الفريقين اندك محاربه وقوع يافته چند كس از جانبين زخمدار شدند .\r\nروز ديگر رايات نصرت آيات بپاى قلعه در حركت آمدند از دامن كوه روانه شدند و روميه درهاى قلعه را بسته دست بانداختن توپ و ضربزن و بادليج گشادند و اردوى همايون بميان باغات و ديوار\r\n\r\n","description":"","footnote":"","page_name":" 644 ","page_number":52},
  {"content":"\r\n\r\nبست حوالى قلعه در آمده هر كس در محل مناسب فرود آمد و به جهت آسيب گلوله و ضربزن و بادليج كه بر مثال تگرگ از قلعه ميباريد در يكطرف خيمهء خود كه بجانب قلعه بود پناهى ساخته اقامت نمودند .\r\nقلعه ايروان مشتمل بر سه قلعه بود يكى اصل قلعه عتيق كه فرهاد پاشاى سردار در يونت‌ئيل 991 كه بتسخير ولايت مذكور آمد و نواب سكندر شأن سلطانمحمد پادشاه در خراسان بود در كنار رودخانه زنگى چاى در غايت استحكام ترتيب داده و شير حاجى ساخته خندق عميق حفر نموده بود و يكى قلعهء كوچكى است كه بر بالاى تل بزرگى كه در ما بين جنوب و غربى قلعه واقع است ترتيب داده بودند و قلعه كوزچى نام نهاده فاصله بين القلاع دو سه تير پرتاب بوده باشد مستحفظان آن قلعه باستظهار مردم قلعهء بزرگ بيرون آمده آب از رودخانه و ساير ما يحتاج از قلعهء بزرگ مىبرند و ديگرى قلعهء جديد است كه در آن چند روز لشكر نخچوان به جهت خود در جنب قلعهء عتيق در طرف قبلى در غايت استحكام ترتيب دادند اما فرصت تعمير شير حاجى و حفر خندق نيافتند بندگان حضرت اعلى شاهى ظل اللهى و امراى عظام اطراف و جوانب قلعه را به نظر درآورده اگر چه تسخير آن سه حصن حصين كه مملو و مشحون بمردان كارى و آلات قلعه دارى و ذخيرهء فراوان بود و مستحفظان هر سه قله بامداد يكديگر مستظهر بودند در نظر خاص و عام بغايت مشكل مينمود و در زمان ظهور دولت و جهانگشائى سلاطين صفويه كمتر واقع شده بود كه جنود قزلباش بقهر و قلبه قلعه از رومى گرفته باشند و بين الجمهور چنين مشهور بود كه قلعه از رومى گرفتن امريست محال .\r\nاما حضرت اعلى همت و الا تسخير آنها مصروف ساخته اطراف و جوانب قلعه را بر امراى عظام و قورچيان و غلامان و ساير عساكر نصرت نشان قسمت فرموده ذوالفقار خان و لشكر آذربايجان را بتسخير قلعه كوزچى مقرر [ 447 
  ] فرمودند و قرچقاى بيك را با غلامان خاصهء شريفه و هر يك از امراء و عساكر را به محل مناسب تعيين فرمودند و روميان در كمال قدرت و اقتدار بمحاربه و مدافعه مشغول نموده چند مرتبه با فوج كثير از قلعه بيرون آمده در فضائى كه در جانب قليلى قلعهء جديد واقع بود صف آرائى كرده مستعد رزم و پيكارى گشتند و از اينطرف نيز لشكر قزلباش بمقابلهء ايشان شتافته بين الجانبين محاربات روى ميداد و از جانبين جمعى قتيل و مجروح گشتند در يكى از معارك شيخ حيدر مكرى بيباكانه خود را بروميان زده بر خم تفنگ مقتول شد و چون روميه پشت بقلعه و ديوار بست داده پيشتر نميآمدند و جهلا و بيباكان قزلباش از جهل و غرور جوانى تا پاى قلعه ميدواندند و تفنگچيان كه روميه در مكامن بازداشته بودند غازيان را زخمدار ميكردند در اين معارك چند كس از جوانان دلير كار آمدنى ضايع شدند حضرت اعلى صرفه كار در اين نوع جنگ نديده امر فرمودند كه در ميان فضاى مذكور جسرى زده جمعى از عساكر نصرت نشان و تفنگچيان ركاب همايون در آنجا كشيك نگاه دارند كه من بعد از دروازه كسى بيرون نتواند آمد .\r\nفرمانبران حسب الفرموده همايون به ترتيب جسر پرداخته غازيان و تفنگچيان بمحافظت و محارست مشغول شدند روميه راه بيرون آمدن وصف قتال آراستن مسدود يافته ترك آن كردند و از اينجانب در امر محاصره و ترتيب سيبها سعى موفور بظهور ميرسانيدند و برخوردار بيك توپچى باشى بريختن توپ مأمور فرموده مقرر شد كه در شهر ايروان كه تا پاى قلعه يك فرسخ است بتوپ ريزى مشغول باشد و كس بتبريز فرستاده بالميمز بزرگ و چند توپ ديگر كه در قلعه تبريز بود آورده اول توپ را با توپچيان بذوالفقار خان\r\n\r\n","description":"","footnote":"","page_name":" 645 ","page_number":53},
  {"content":"\r\n\r\nدادند كه بقلعهء كوزچى زند زيرا كه تا آن قلعه مفتوح نميشد از آنطرف سيبه آوردن متعذر بود و روميان قلعهء عتيق و جديد باستظهار قلعهء كوزچى بكنار رودخانه و باغات تردد مينمودند و رفتن لشكر قزلباش بميانه اين دو قلعه و در آنجا سيبه ساختن بغايت دشوار بود تا آنكه بعد از چند روز كه توپ ميزدند از اتفاقات حسنه توپ بر برجى كه خمهاى آب در آنجا بوده خورده فرو ريخت و خم‌ها شكسته آنها ريخت و در همان شب ملازمان ذوالفقار خان جلادت نموده بميان دره كه فاصله بين القلاع است درآمدند مستحفظان قلعهء كوزچى از فقدان آب و در آمدن قزلباش بميانهء دره سراسيمه گشته راه تردد آب آوردن را بر خود مسدود يافته نيم شبى با شمشيرهاى آخته بيرون دويده جنگ كنان خود را بقلعهء جديد انداختند و چند نفر از روميه مقتول و زخمدار شده قلعه كوزچى به تصرف درآمد و اين معنى مقدمه فتح و ظفر گشته غازيان جلادت شعار از پيشتر در امر محاصر و استحكام سيبها كوشش مينمودند اما چون برودت عظيم در هوا استيلا يافته شدت شتا و سورت سرما بمرتبهء رسيد كه دستها از حركت باز - ماند و فسردگى بغايتى انجاميد كه متين الماسگون از كندن آن عاجز آمد بدينجهت زياده اثرى بر سعى و اهتمام غازيان مترتب نميشد و همين قدر بود كه سيبها را استحكام داده شب و روز لوازم احتياط بجاى ميآوردند و روميه يك مرتبه بسيبهء غازيان پازوكى يك مرتبه بسيبهء عملهء بيوتات ريخته به قدر دستبردى نمودند و يك مرتبه كه به طرف قرچقاى بيك و غلامان بيرون آمده بودند حسين آقاعلى كه از آقايان معتبر روميهء بود و زخم تفنگ يا پنجاه شصت نفر از روميه زخمدار و مقتول شدند تا سردى دى باقى بود بدين و تيره بمحاصره قيام داشتند و از جانبين توپ و تفنگ در كار بود و روميان در انداختن بادليج و ضربزن بنوعى مبالغه مينمودند كه در هر خيمه از خيام اردوى همايون ده دوازده هزار گلوله جمع شده بود و جمعى كثير از مترددين ميان اردو و مردم اردو و بازار بضرب گلوله بادليج ضايع شدند .\r\nاكنون مناسب چنان نمود كه اول بتحرير وقايعى كه در اين زمستان در پاى قلعه ايروان دست داد شروع نموده بعد از آن بذكر تتمه احوال قلعه و شرح فتح و تسخير آن حصن حصين كه كارنامه سلاطين نامدار و خواقين روزگار است پردازد .\r\n\r\nذكر وقايعى كه در آن زمستان در حين محاصره قلعه ايروان روى داد باقتضاى قضا و حسب تقدير خالق بلاد و عباد\r\n[ 448 
  ] بر ضماير هوشمندان كارآگاه و باريك بينان عالم انتباه صورت اين مدعا با حسن وجهى جلوه ظهور دارد كه هر گاه كوكب اقبال سعادتمندى از مطلع اميد درخشيدن آغازد بدستيارى پرده گشايان سرادق غيبى ابواب فتوحات از مكمن الطاف لاريبى بر چهره آن سعادتمند گشايش يافته اسباب رفعت و جلال آن صاحب اقبال على احسن الحال مهيا و آماده ميگردد مصداق اين مقال صادرات احوال سعادت منوال شهريار بيهمال اعنى حضرت اعلى شاهى ظل اللهى تواند بود كه چون پاى همت در ركاب\r\n\r\nفوت سلطان محمد خان خواندگار روم\r\nدولت و اقبال نهاده بمقتضاى همت ارجمند قلعه تبريز و نخچوان بنوعى كه تحرير يافت بحيطهء تسخير درآمده محاصره قلعهء ايروان فرمودند در حين محاصره سلطانمحمد خان بن سلطان مراد خان كه در آنوقت فرمانفرماى ممالك روم بود بعد از آنكه پسر بزرگ بيست و يك ساله خود را\r\n\r\n","description":"","footnote":"","page_name":" 646 ","page_number":54},
  {"content":"\r\n\r\nكه آثار سلطنت و پادشاهى از ناصيه احوالش لايح بود باغواى بعضى از اهل حرم كه ضد مادر او بوده‌اند بحرم سراى خود طلبيده بدست خواجه سرايان ناچيز گردانيده بود و از آن ممر ملالت تمام داشت از اخبار فتح تبريز و آشوب و شورش آن مملكت كدورت و ملال بيشمار بر ضميرش استيلا يافته بمقتضاى آيهء كريمهء  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  هادم لذات بر سرش تاختن آورده روى بعالم عقبى آورد هر چند تمشيت امور عالم در قبضهء قدرت پادشاه لم يزل و لا يزال است و در حقيقت پادشاهان مجازى را بىتأييد الهى در انتظام مهام دولت اختيارى نيست اما ملوك اطراف و مردم دور و نزديك نظر بر امور متعارفه ظاهر دارند از اين وقايع بافزونى دولت و اقبال همايون و تزلزل احوال روميه متقن گشته احوال مستحفظان قلعه نيز فى الجمله اختلال پذيرفت .\r\nوزراء و اركان دولت عثمانى از اين دو واقعهء هايله كه باعث ازدياد شورش و آشوب بود\r\n\r\nآمدن مير محمد معصوم خان بايلچيگيرى از هند\r\nمتزلزل گشته چون يك پسرش سلطان مصطفى نام را بخبط دماغ منصوب ميساختند سلطان احمد نام پسر ديگر او را كه شانزده ساله بود بر تخت پادشاهى روم جلوس فرموده بتدارك اختلال احوال مملكت پرداختند ديگرى از سوانح ايام محاصره آمدن مير محمد معصوم خان مكرى است كه از امراى معتبر سلسلهء پادشاه عاليجاه جلال الدين محمد اكبر پادشاه و حاكم ولايت مكر بود كه از جانب آن پادشاه فريدون بارگاه همراه منوچهر بيك ايشيك آغاسى غلام خاصه شريفه كه هفت سال قبل از اين برسم رسالت بجانب هند رفته بود بجهة تجديد قواعد دوستى بايلچيگرى آمده تحف و هداياى لايقه آورد از جمله هدايا يك قبضه شمشير غلاف و آهن جامه سراسر طلا مرصع بالماس ريزه و جواهر ثمينى بود و دوربينان عالم معنى فرستادن شمشير مذكور را در حينى كه حضرت اعلى كمر همت بكين اعدا بسته متوجه تسخير ممالك موروث شيروان و آذربايجان و گرجستان بودند از جانب صاحبدولت ذيجاهى از خانوادهء صاحبقرانى و دودمان گوركانى كه هميشه تيغ قهرش بر فراق اعادى افاغنه و هنود و مظفر و منصور آمده بفال و شكون گرفته بفتح و ظفر شهريار كامكار اميدوار شدند القصه ايلچى مذكور در پاى قلعهء ايروان باردوى ظفر نشان رسيده باتفاق منوچهر بيك شرف مجالست مجلس بهشت آئين دريافت و هداياى پادشاهى را بدر دولتخانه همايون آورده بر زبر يكديگر چيدند كه هرگاه رخصت يابند از نظر اقدس بگذرانند حضرت اعلى شاهى ظل اللهى از مشاغل قلعه گيرى صرف نظر همت بحر خاصيت از تحف و هداياى مذكور نموده سواى شمشير كه منشاء آن قال و شكون بود متوجه ديدن آنها نشدند و ملازمان خان مكر مدت چهار ماه كه از سورت سرما و شدت شتا روح در ابدان منجمد ميشد در دولتخانه بكشيك و محافظت بارخانه مشغول بودند تا آنكه بعد از فتح قلعه كه شريف پاشا و اكثر عظما و معارف سپاه روميه و اكراد در بارگاه معلى حاضر بودند تحف و هداياى پادشاهى را با پيشكش ايلچى از نظر اقدس گذرانيدند و حضرت اعلى جميع آنها را بامراى عظام و حكام ولايت و اشراف و اعيان هر طبقه و هر طايفه كه در اردوى همايون مجتمع شده بودند على قدر مراتبهم قسمت فرمودند .\r\nديگرى از سوانح حين محاصره آمدن الكسندر خان بن لوند خان والى گرجستان كاخت است كه از جمله باج گزاران اين دودمان و تابع امر و فرمان بود و او بعد از پدر و برادر بزرگتر حسب الفرمان حضرت شاه جنت مكان والى ولايت مذكور گشته تا حين حيات آن حضرت بر جاده اطاعت\r\n\r\n","description":"","footnote":"","page_name":" 647 ","page_number":55},
  {"content":"\r\n\r\nو انقياد راسخ بود و همه ساله باج و خراج ميداد و بعد از سنوح واقعه شاه جنت مكان و آغاز [ 449 
  ] جلوس نواب سكندر شأن بنوعى كه در صحيفهء اول نگارش يافته روميان لشكرها بتسخير ولايت شيروان فرستادند و عبور آن لشكر از ولايت گرجستان بود الكسندر خان كه باصابت رأى و تدبير سرآمد برنا و پير و در حيل و روباه بازى گرگى پير بود بر خلاف همايون خان والى كارتيل صلاح حال خود در اطاعت و انقياد روميه ديده با پاشايان و سرداران كه ميآمدند طريقه بازگشت مرعى ميداشت و نزل و ساورى داده خدمات ميكرد و چون ولايات شيروان و آذربايجان به تصرف روميه درآمد مشار اليه نيز باج و خراج قبول كرده نسبت بخواندگار روم اظهار اخلاص مينمود و در زمان نواب سكندر شأن كه يك مرتبه امراى قزلباش بر سر او رفتند كستنديل ميرزا پسر خود را بجهة تجديد قول بندگى به خدمت نواب جهانبانى سلطان حمزه ميرزا فرستاده بود و او از اوان طفوليت در ميان قزلباش نشو و نما يافته در خدمت اشرف از زمره مقربان و مخصوصان مجلس خاص بود و الكسندر با وجود اطاعت روميه مآل انديشى كرده هر چند گاه كسان بدرگاه معلى فرستاده اظهار اخلاص مينمود و تحف و هدايا ميفرستاد و باصطناعات و انعامات شاهانه سرافراز ميگرديد .\r\nدر اينوقت كه تسخير ملك موروثى و تنبيه متمردان پيشنهاد همت گشته سفر آذربايجان اتفاق افتاد در حين محاصره قلعهء ايروان كستنديل ميرزا از خدمت اشرف رخصت يافته بگرجستان رفت كه پدر خود را بدرگاه جهان پناه آورد كه عذر ايام سابق خواسته من بعد ترك هواخواهى روميان نموده بدستور زمان شاه جنت مكان تابع امر و فرمان شاه كشورستان بوده باشد و پدر را بحسن خلق و لطف گفتار و وعد وعيد بايلى و انقياد اين دودمان و آمدن بپايه سرير اعلى مايل و راغب ساخته طوعا او كرها بايروان آورد و در روزى كه مشار اليه باردوى معلى ملحق ميشد حسب الامر الاعلى جميع امرا و اركان دولت باستقبال رفته او را بتعظيم و تكريم تمام آوردند و هم از گرد راه ببارگاه سپهر اشتباه درآمد بپابوس حضرت اعلى شاهى سربلندى يافت و طبق زر طلا كه در ولايت خود با نقاب همايون مسكوك گردانيده بود چنانچه رسم و آئين گرجيانست كه بر سر پادشاه نثار ميكنند بدست گرفته در حين ملازمت نثار فرق همايون كرد و نواب اشرف بىتكلفانه او را در آغوش عطوفت و التفات كشيده بواسطه كبرسن بانواع نوازش و الطاف پادشاهى معزز و مباهى گشت و همواره انيس مجلس خاص و همصحبت بزم اختصاص بود و همچنين طهماسب قلى بيك ولد ملك مزمن سمخوتى غلام خاصه\r\n\r\nآمدن گرگين خان بدرگاه جهان پناه\r\nشريفه كه در سلك مقربان درگاه منتظم بود بطلب گرگين خان ولد سمايون خان كه بعد از گرفتارى پدر در گرجستان كارتيل ولايت موروثى بايالت و دارائى نشسته بود رفت و او نيز احرام عتبه اقبال بسته در پاى قلعه باردوى معلى رسيده بشرف مجالست مجلس بهشت آئين مشرف شده بتعظيمات شاهانه و تكريمات پادشاهانه عز اختصاص يافت .\r\nدر خلال اين احوال گروهى از اويماقات متفرقه ولايت روم كه بعبارت تركى خود را سيل سپر نام نهاده بودند يعنى پاك بروب شاهى سيون شده قريب به دو هزار خانوار روى اميد بدرگاه جهان پناه نهادند و بهر محل از ولايات روم عبور ميكرده‌اند هر چه مييافته‌اند بر طبق نام خود پاك بجاروب حادثه ميرفته‌اند و ريش سفيدان ايشان در پاى قلعه بشرف سجده اشرف مشرف بتربيت و نوازش سرافراز گشتند و در ولايت رى و ساوه و خوار و فيروز كوه جهت طايفهء مذكور قشلاق و ييلاق تعيين يافته روانهء عراق گشتند . شمسى پاشاء قزاقلر نيز با جماعتى از\r\n\r\n","description":"","footnote":"","page_name":" 648 ","page_number":56},
  {"content":"\r\n\r\nايل مذكور كه از اويماقات قزلباش بود و در قراباغ مسكن داشتند و در فترت روميه اطاعت روميان نموده مرتبه امارت و پاشائى يافته بود و جمعى ديگر از ايل شمس الدينلو و حاجيلر و غير ذلك بپايه سرير اعلى آمده ديگر باره فرق افتخار خود را بپوشيدن تاج و هاج دوازده ترك اثنى عشرى بفرقدين رسانيدند و پاشاى مذكور بلقب ارجمند خانى سرافراز شد و روز بروز شوكت و اقتدار پادشاهى ازدياد پذيرفتهء موجب اختلال روميان و مستحفظان قلعه ميگشت .\r\n\r\nذكر رفتن الله ويرديخان بيگلربيگى فارس حسب الفرمان بر سر بغداد و مراجعت نمودن بدرگاه فلك بنياد\r\n[ 450 
  ] در سال گذشته از زمرهء آقايان بغداد ازون احمد پاشا كه بوفور رشد و كاردانى از ساير اعيان و اجناد سمت امتياز داشت با حاكمى كه از جانب خواندگار روم منصوب بود مخالفت نموده رقم حكومت عراق عرب بنام خود كشيده با عتبهء عليا شاهى در مقام اخلاص و هواخواهى درآمد و عرض نموده بود كه خطهء بغداد را به جهت اولياى دولت ابدى بنيان محافظت نموده‌ام و هر گاه موكب نصرت قرين بدينطرف آيد يا يكى از امراى نامدار بدين خدمت مأمور گردد بنده‌وار اطاعت فرمان قضا جريان نموده شهر و قلعه را مىسپارم در حين توجه رايات فيروزى نشان بصوب آذربايجان حكم همايون برين جمله بنفاذ پيوست كه الله ويردىخان امير الامرائى فارس با عساكر ظفر مآثر آن ولايت از راه شوشتر و حويزه بجانب بغداد رفته اگر از اطوار ازون احمد رايحهء صدق و اخلاصى بمشام هواخواهان رسيده بوعده وفا نمايد بحراست آن ولايت پردازد و الا بمقتضاى وقت عمل نمايد .\r\nاللّه ويرديخان حسب الفرمان قضا توأمان با لشكرهاى فارس و كوه گيلويه و خوزستان از راه عربستان و لرستان بجانب بغداد در حركت آمد حسن خان استاجلو حاكم همدان و حسين خان حاكم لرستان با امراء و عساكر قلمرو عليشكر حسب الامر الاعلى بخان مشار اليه پيوسته مجموع دوازده هزار كس جنگى ترتيب يافته با قشون آراسته پيراسته بحوالى بغداد رسيدند .\r\nابراهيم بيك نام شخصى را كه مدتى بود از بغداد شاهى سيون گشته بملازمت عتبهء علياء شاهى آمده در سلك غلامان درگاه منسلك بود برسالت نزد ازون احمد به شهر فرستاده او را بمواعيد دلپذير و نوازشات شاهانه مستظهر و اميدوار گردانيده پيغام دادند كه ما حسب الامر الاعلى بنابر وعدهء كه با منسوبان درگاه شاهى نموده بودى آمده‌ايم اگر بوعده وفا نمائى و كردار موافق گفتار باشد هر آينه در خدمت اشرف بحصول مقاصد و مطالب ارجمند معزز و سربلند گردى و الا آنچه در مشيت الهى رقم تقدير پذيرفته باشد بحيز ظهور آيد ازون احمد چون در امر حكومت فى الجمله استقلال پيدا كرده بود و اركان دولت عثمانى مصلحت وقت در اغماض و تغافل دانسته حكومت بغداد و امير الامرائى عراق عرب را به او گذاشته بودند در اينوقت خود را بهواخواهى دودمان آل عثمان ستوده با لشكر قزلباش در مقام خلاف درآمد كه بدين وسيله بنيان حكومت خود را در آن سلسله استحكام داده نقد را بنسيه ندهد بنابر آن ابراهيم بيك مذكور را كه پيام آورى بيش نبود بر خلاف قاعدهء زمانيان بقتل آورده لواى مخالفت مرتفع گردانيده و عاقبت بشآمت اين كردار زشت گرفتار آمده رسيد به او آنچه رسيد و پرتوى از آن سرگذشت در صحيفهء اول سال آينده خواهد يافت .\r\n\r\n","description":"","footnote":"","page_name":" 649 ","page_number":57},
  {"content":"\r\n\r\nبالجمله دو روزى كه جنود نصرت نهاد به ظاهر شهر بغداد رسيدند متجنده شهر پاى جلادت از دروازه بيرون نهاده در برابر لشكر فيروزى اثر صف قتال آراستند و از اينطرف نيز افواج قاهره در حركت آمده مبارزان معركه نبرد خصوصا حسنخان و حسينخان كه چرخچيان جنود اقبال بودند پاى مبارزات پيش نهاده بباد حمله صرصر اثر سلك جمعيت آن طايفه را از هم ريخته خاك معركه را به خون مبارزان آميختند و متجنده بغداد تاب مقاومت نياورده روى هزيمت بجانب شهر آوردند و دروازه‌هاى شهر و قلعه را بسته خاطر بتحصن و قلعه‌دارى قرار دادند و سپاه ظفر قرين هزيمتيان را قريب بدروازه تعاقب نموده جمعى كثير بر خاك هلاك انداختند چنانچه چند نفر را در كنار تخته پل به شهر - ستان عدم فرستادند و جناب خان با امراى عظام در كمال شوكت و اقتدار محل نزول اختيار كرده فرود آمدند در همان روز از موقف عز و جلال منشور اقبال شرف ورود يافت .\r\nمضمون بلاغت مشحون آن خطاب بلا ارتياب كه باشارهء آسمانى هزاران حكمت عملى در آن مندرج و منطوى بود و نقاط آن نكات دلپذير بقلم تقدير و صحيفه تدبير پادشاهان و الا شكوه كه پرده گشايان سراير غيبىاند رقم تصوير دارد آن بود كه اگر ازون احمد از وعده پشيمان گشته در مقام مخالفت و قلعه دارى باشد چون در اينوقت كمر همت بتسخير ولايات موروث آذربايجان و شيروان و گرجستان بسته اليوم بنفس نفيس محاصره قلعه ايروان فرموده‌ايم و آمدن لشكر عظيم از جانب پادشاه روم باستخلاص محصوران و محاربهء جنود نصرت نشان متحمل است و از دو طرف خود را پاىبند حوادث نمودن مصلحت وقت نيست در بغداد خود را بمحاصرهء [ 451 
  ] قلعه مشغول نساخته متوجه آذربايجان گرديده بموكب نصرت نشان پيوندد و چون در آنوقت شاهد تسخير ملك بغداد در نهانخانهء تقدير الهى روى در نقاب احتجاب داشت خان مومى اليه پذيراى فرمان فرمانده زمان گشته بمحاصرهء قلعه نپرداخته طبل رحيل كوفت .\r\nدر اثناى راه معلوم شد كه پسران قباد ولد مير عمر كلهر كه از امراى سنجق رومى بودند و در قلعهء زنجير و آن حدود اقامت داشتند متعرض جنود اقبال گشته مضرت و آسيب بجمعى كه متعاقب امراء عظام ميآمده‌اند ميرسانند تنبيه و تأديب آن خاكساران كه در خارستان وادى ادبار وطن دارند بر ذمت همت لازم دانسته جمعى از امراء و عساكر بدين خدمت مأمور گشته روى توجه بمساكن آن قوم آوردند و ايل و الوس ايشان كه در مسكن مألوف بر بستر غفلت خفته بودند بدست درآمده متملكات ايشان عرصهء نهب و تاراج شد و مير عمر نام پسر عماد كه برياست و سرورى قوم از برادران امتياز يافته بود از ميان الوس فرار نموده بقلعهء زنجير گريخت و از افواج قاهره ملازمان حسنخان دست از تعاقب باز نداشته مقارن وصول او بقلعه رسيدند مير عمر فرصت مدافعه و قلعه بندى نيافته ارادهء فرار نمود و فى الفور بامداد جنود غيبى و نيروى اقبال حضرت اعلى بدست مبارزان لشكر فيروزى اثر گرفتار گشته تمامى قلاع و مملكت ايشان به تصرف اولياى دولت ابد پيوند درآمد .\r\nپسران ديگر چون حال برين منوال ديدند دست در دامن عجز و پيچارگى آويخته در ملازمت جناب خانى باردوى كيهان‌پوى آمده بمراحم بيدريغ خسروانه سرافراز شده در سلك عساكر منصوره درآمدند اما چون نشانى از دولت نداشتند عاقبت روى گردان عتبهء اقبال گشته پاى در باديهء فرار نهادند و حسينخان حاكم لرستان با ساير امراء مرخص گشته بالكاء و اقطاع خود رفتند و اللّه ويرديخان و حسنخان متوجه اردوى همايون گرديده حسنخان در هنگام محاصرهء قلعهء ايروان و اللّه ويرديخان در روزى كه فتح قلعه شده بود بپايهء سرير سلطنت مصير آمده بشرف بساط بوسى و\r\n\r\n","description":"","footnote":"","page_name":" 650 ","page_number":58},
  {"content":"\r\n\r\nنوازشات خسروانه سربلندى يافتند و حسنخان با بعضى امرا بتاخت اخسقه كه از گرجستان مسق و الكاء منوچهر خان داماد همايون خان بود و به تصرف روميان درآمده بود مأمور گشت و آن خدمت را بر وجه مرغوب بتقديم رسانيده بسيارى از نساء و صبيان كفرهء گرج اسير نموده بر وجه احسن و طريق ايمن معاودت نمود .\r\nاز سوانح آن ايام تخريب قلعهء تبريز و عمارات عاليه آنجاست كه روميان در عرض سى سال كه آن بلده فاخره در تصرف ايشان بود و ساخته و پرداخته بودند اگرچه اكثر صاحبان بيوت و حمامات و مستغلات مرغوب كه در آن قلعه احداث شده بود در اين مغاك روى بشهرستان عدم آورده بودند اما طايفه روميه خصوصا اقرباى آن قوم را علاقهء خاصى كه لازم ارباب تعلق و ناگزير نشأه بشريت است بخانه‌ها و متعلقات آنجا بود و جهت قطع علاقه آن طايفه قلع و قمع آن خانه - ها و ازالهء خانات و مستغلات كه سالها از آن انتفاع يافته بودند و محو آثار روميه بر ضمير الهام پذير لازم نمود لهذا از موقف جلال فرمان قضا جريان باسم تبريزيان در آن باب عز صدور يافت و اخلاص - گزينان عقيدت آئين تبريز نطاق همت باقدام اين خدمت چست بسته در اندك روزى از قلعه مذكور و آن همه ابنيه و عمارات از خانه‌ها و خانات و دكاكين و حمامات و مثل آنها آثار نگذاشتند .\r\nدر اين سال آقا ميرزا على دولت آبادى كه مستوفى الممالك بود به علت آنكه معزا ابراهيماى شيرازى در سال گذشته كتاب دفترخانه همايون را بتقصيرى چند متهم ساخته از آن منصب عزل شده امر مزبور بمعزاى مذكور مفوض گرديد .\r\nچون برخى از سوانح اين سال همايون فال و قضاياى ايام محاصرهء قلعه در رشته تحرير در آمد اكنون وقت آنست كه بر سر سخن رفته كميت اقلام جهان نورد انديشه را در ميدان قصه پردازى بجولان درآورده وقايع سال ميمنت مآل لوىئيل تركى و شرح فتح قلعه و ديگر فتوحات كه بنيروى اقبال در آن سال فرخنده فال سمت ظهور يافت در سلك تحرير انتظام دهد .\r\nبيت\r\n كند گر قايد توفيق يارى * بمفتاح قلم از لطف بارى \r\n گشايم قلعهء اميد را چست * نگردد گر بنان همتم سست \r\n\r\n","description":"","footnote":"","page_name":" 651 ","page_number":59},
  {"content":"\r\n\r\n\r\nوقايع سال فرخنده فال لوىئيل تركى بعضها مطابق سنه اثنى عشر [ 452 
  ] و الف و بعضها موافق ثلث عشر و الف كه سال هيجدهم جلوس سعادت مأنوس عباسى است\r\nسال همايون فال روز يكشنبه نوزدهم شهر شوال ختمت بالخير و الظفر و الاقبال اتفاق افتاد خسرو سيارگان كه قلعه گشاى طارم چهارمست بروج مشيده دلو و حوت را سپرى ساخته لواى ظفر و اقبال در ساحت دلگشاى حمل افراخت و شاه انجم سپاه والاجاه و اردوى گردون اشتباه در پاى قلعه ايروان نزول اجلال داشتند و در مدت محاصره به جهت هجوم لشكر دى و شدت زمستان و دمسردى روزگار كه زمينها از غايت افسردگى حكم فولاد اكبر داشت چندان كارى از پيش نرفته بود .\r\nدر اين هنگام كه شهسوار گيتى خرام جهان پيما يعنى خورشيد عالم آرا با شكوه عظمت و اقبال از تنگناى مظلم دى بيرون خراميده كمند زرين تار همت بر تسخير قلعه وسعت آباد جهان انداخت و افسردگى روزگار قدرى روى بانحطاط آوردهء قلعه گشايان باغ و بهار جلوه‌گرى آغاز نهادند و رزم آزمايان معركه نبرد و بهادران موكب اقبال بيشتر از پيشتر كمر همت چست بر ميان بسته بلوازم قلعه‌گيرى پرداختند و دو عدد توپ قلعه كوب بزرگ كه هر يك تخمينا سى من به وزن تبريز سنگ مىانداخت ترتيب يافت بر رأى جهان آرا پرتو ظهور انداخت كه نخست در تضيق ساكنان حصار جديد اهتمام نموده بحيطهء تسخير درآورند و بعد از آن بتوفيق سبحانى از جانب حصار جديد سيبه پيش آورده متوجه تسخير قلعه عتيق گردند و بروشنى مشعلهء تقدير بمسلك اين تدبير افتاده قرچقاى بيك را با جمعى از غلامان و تفنگچيان خراسانى مقرر فرمودند كه از جانب قبلى حصار جديد سبيه پيش برند و محافظت جانب شمالى قلعه عتيق كه بقرچقاى بيك و غلامان متعلق بود بحسن اهتمام ذوالفقار خان و لشكر آذربايجان مفوض گشت و يك عدد توپ را به طرف شرقى قلعهء عتيق كه سيبهاى مقصود بيك ناظر و عمله كارخانه‌ها و محمد تقى بيك مين باشى تفنگچيان تبريز و تفنگچيان بافقى بود برده نصب نمودند و امير كونه خان كه از قراباغ آمده حكومت ايروان به او نامزد شده بود قرار يافت كه در جانب شرقى ما بين قلعهء عتيق و جديد در برابر برج سفيدى كه معظم بروج قلعه و ارتفاع آسمانى داشت حواله ترتيب داده پاى جلادت و مردانگى از آنطرف پيش نهند و قنبر بيك سليحدار باشى كوزى بيوكلوبا بعضى از دليران بجانب شرقى قلعه جديد معين شدند و از برج بزرگى كه ركن طرف قبلى حصار جديد بود تا دروازه در عهدهء اهتمام قورچى باشى و قورچيان عظام قرار گرفت و يك توپ را در آنجا نصب نمودند و اطراف و جوانب هر دو قلعه سواى جانب غربى كه رودخانه زنگى چاى مشهور از آنجا ميگذرد و سيبه آوردن از آنطرف متعذر بود بمردان كارى استحكام يافته قلعه را مركز وار در ميان گرفتند و هر يك از سرداران مورجل خود را استحكام تمام\r\n\r\n","description":"","footnote":"","page_name":" 652 ","page_number":60},
  {"content":"\r\n\r\nداده جوالها ترتيب دادند و خاك پيش برده تل خاكى چون كوه الوند به ديوار حصار رسانيدند و نقبها بزبر برج و باره زده رخنه‌ها بضرب توپ در بروج افتاد و بسيارى از ينكچريان و ساير مستحفظان از آسيب تفنگ راه عدم پيمودند و كار بر محصوران تنگ شده تزلزل و اختلال تمام باحوال اروام راه يافت و اسباب يورش قلعهء جديد از همه طرف دست بهم داده مبارزان قلعه گشا و دليران رزم آزما آماده آن كار شدند .\r\nاما حضرت اعلى شاهى در امر يورش متردد و متفكر بودند بعضى از اركان دولت قاهره مثل قورچى باشى و بسطام آقا و غيرهم ارادهء يورش داشتند و بعضى ديگر تجويز نميكردند چنانچه قريب بده روز اين معامله معوق مانده اين گفتگو در ميان بود چه محتمل بود كه خلقى كثير از جوانان كار آمدنى به زخم تفنگ ناچيز گردند و العياذ بالله اگر مهم تسخير در اين يورش صورت متسير نپذيرد محصوران چيره گشته كار بدور دراز كشد .\r\nدر آن چند روز كه در بيرون اين گفتگو بود روميان قلعهء جديد اكثر خاك را كه بر ديوار حصار تكيه زده بود باندرون ميكشيدند بالاخره قرار يافت كه حضرت اعلى بنفس نفيس بسيبها تشريف برده برأى العين مشاهده منافذ و رخنها نموده بدانچه رأى عالم آراى خاقانى كه مهبط تجليات سبحانى است اقتضا فرمايد و جان سپاران عتبهء اقبال را بدان مأمور گردانند كمر طاعت گزارى بر ميان جان بسته بدان اقدام نمايند هر چند اين گونه امور مناسب حال پادشاهان نيست و حزم [ 453 
  ] و احتياط مقتضى آنست كه وجود شريف فرمانروايان و الا نژاد در هفت حصار آهنين محفوظ باشد ليكن حضرت اعلى شاهى از رسوخ اعتقاد كه بىقضاى آسمانى هيچ امرى از پردهء خفا بجلوه گاه ظهور نميآيد از مخاطرهء رفتن پاى قلعه احتراز نميفرمودند بدن بىبديل را بدرع حمايت الهى آراسته بمورجلهاى مبارزان فيروزمند تشريف برده مساعى جميله هر يك از بندگان درگاه را كه در خدمت مرجوعه بظهور آورده بودند خاطر نشان شدند و ملاحظهء اوضاع سيبها كرده چون كار نزديك رسيده بود تجويز يورش فرمودند و بتاريخ روز پجشنبه بيست و هفتم شهر ذى الحجة الحرام عساكر نصرت اعتصام كه بتسخير قلعه جديد مأمور بودند در سيبها جمع شده منتظر بودند كه هرگاه از جانب اشرف اشاره شود روى جلادت و مردانگى بتسخير حصار آورند چندان جمعيت و ازدحام در سيبها واقع شد كه دليران جان نثار بر يكديگر افتاده جاى ايستادن نداشتند و از موقف جلال حكم قضا جريان بر اينجمله نفاذ يافت كه در هنگام يورش چابكروان فراز و نشيب مردانگى مردم سيبهاى جانب قلعه عتيق شورش و غوغا آغاز نهاده توپ و تفنگ بسيار اندازند اما از جاى خود حركت نكرده قدم فراتر ننهند كه مستحفظان آن قلعه به خود درمانده از ايشان مددى بمردم قلعه جديد نرسد و قريب بطلوع صبح صادق كره‌ناى نواخته و سورن انداخته افواج قاهره هر يك از مورجل خود ببرج و باره دويده از رخنه‌ها كه پديد آمده بود داخل قلعه شوند .\r\nدر اين شب روميان از زيادتى شورش و غلغله عظيم زياده از شبهاى پيش حزم و احتياط ورزيده تا صباح در برج و باره پاس داشته آمادهء مدافعه و مصادمه بودند .\r\nاز اتفاقات حسنه كه تأييد ايزدى عبارت از آنست قريب به نصف شب هوا تيرگى يافته غمام سيه فام روى فلك را تيره و تار گردانيده باران عظيم باريدن گرفت و در مورجلها و سيبها چندان آب روان شد كه از كثرت گل و لاى سپاه منصور را مجال حركت نبود بالضروره اين معنى در عقدهء تأخير افتاده در آن شب ديجور هولناك قضيه يورش صورت نيست اگر چه ظاهر پرستان عالم صورت آن\r\n\r\n","description":"","footnote":"","page_name":" 653 ","page_number":61},
  {"content":"\r\n\r\nشورش طوفانى را سد راه ظفر و مايه تعويق فتح حصار دانستند اما بر دور انديشان جهان معنى ظاهر بود كه هر قطره از آن از سحاب اقبال ريزان بود و چندين مصلحت ايزدى در ضمن آن منطوى شب ديگر كه جمعه بيست و هشتم شهر مذكور بود به همان قاعده عساكر نصرت نشان در مورجلها جمعيت و ازدحام نموده آمادهء يورش گشتند .\r\nروميان بطريق شب دوشين تا نصف شب كما ينبغى بلوازم حزم پرداخته پاس داشتند اما بعد نصف الليل از آثار و علامات چنين ظاهر ميشد كه در بروج و باره كمتر كسى مانده اكثر بخواب غفلت فرو رفته‌اند قريب بطليعه صبح صادق كه هنگام غروب كوكب بخت مخالفان بود سرداران قزلباش يكديگر را خبر كرده نخست از جانب سيبه قورچيان عظام كره ناى نواخته از اطراف و جوانب سورن انداخته بقلعه فرو ريختند و از جانب قلعهء عتيق نيز سورن كشيده نقاره‌هاى شادمانى بنوازش درآوردند روميان خبردار شده خود را ببرج و باره رسانيده جنگ در پيوست آواز رعد آهنگ توپ و تفنگ كه از جانبين متواتر بود غلغله در زمين و زمان انداخت و صداى كره‌نا كه از اين طرف بلند آوازگى داشت گوش فلك را كر ساخت دلاوران لشكر قزلباش اصلا از مخالفان وهم نكرده\r\n\r\nمسخر شدن قلعه جديد ايروان\r\nسمندروار خود را در آتش كارزار مىانداختند و روميان را از جلادت و مردانگى سپاه منصور پاى اقامت سست شده دستشان از كار رفت و از اطراف و جوانب بلا را به خود محيط يافته بطرفة العينى ميان قلعه را از جنود قزلباش مملو يافتند و از ستيز و آويز عاجز گشته بالضروره در كمال اضطرار روى بجانب قلعه عتيق آوردند و در اجل هر كه تأخيرى بود خود را بقلعه انداخته نيم جانى از ورطه هلاك بساحل نجات رسانيدند .\r\nتيغ يمانى دليران قزلباش آغاز سرافشانى كرده در اندك زمانى قريب به دو هزار كس بعضى طعمه شمشير آبدار و برخى از آنطايفه خذلان مآل اسير و گرفتار گشته اموال و اسباب و اثاث البيت ايشان عرضه نهب و غارت گشت و چون حصار جديد مسخر اولياى دولت ابد پيوند گرديد دليران جلادت پيشه شجاعت انديشه از آنطرف سيبه پيش آورده قلعه عتيق را دايره كردار در ميان گرفتند خوف و هراس بيقياس بر ساكنان آن قلعه راه يافت مع ذلك مهما امكن در حراست قلعه [ 445 
  ] سعى موفور بظهور ميرسانيدند تا آنكه از طرف شمال ذوالفقار خان در سه روز سيبه را بكنار شير حاجى رسانيده آتش بدروازه شهر حاجى زد و از طرف شرقى ملازمان خاصه شريفه و آقايان بيوتات و تفنگچيان تبريزى و بافقى و غير هم هجوم نموده بشير حاجى درآمدند و حارسان شير حاجى سراسيمه‌وار دست از از محاربه بازداشته بقلعه گريختند و امير كونه‌خان بر برج سفيدى كه در طرف شرقى بود يورش نموده بعد از محاربه بسيار و حملات مردانه كه متواترا از غازيان قاجار بظهور پيوست مردانه‌وار بر آن برج مستولى گرديد .\r\nاهل قلعه از طرف عجز و درماندگى خود را برأى العين مشاهده نموده عقلاى آن قوم طاقت مقاومت و قلعه‌دارى در عسكر نديده استيمان را اهم و الزم دانستند و شريف پاشا حسن آقا نام چاوش - باشى را به خدمت اشرف فرستاد كه اگر عنايت شهريارى شامل حال محصوران گشته رقم عفو بر تقصيرات و گستاخيهاى ايشان كه در ايام محاصره وقوع يافته و در آداب چاكرى و طريق خدمت گزارى و پاس حقوق نمكخوارگى ولينعمت از آن چاره نبود كشيده عموم اهل قلعه از باس و سخط پادشاهى ايمن\r\n\r\n","description":"","footnote":"","page_name":" 654 ","page_number":62},
  {"content":"\r\n\r\nگردند قلعه را تسليم مينمائيم حضرت اعلى شاهى ظل اللهى از شمول عواطف و الطاف جبلى اين صورت را از محاربه و يورش و خونريزش اليق و بصلاح و صواب اقرب دانسته ملتمس شريف پاشا را بانجاح مقرون گردانيدند و ميرزا على بيك يوزباشى پرناك‌تر كمان را بقلعه فرستاده منشور عاطفت كه حرز وجود عالمى تواند بود باسم شريف پاشا و امان نامه مشتمل بر عواطف و مراحم بيدريغ خسروانهء بكل اهل قلعه از مكمن عنايت عز صدور يافت .\r\nاما جهلاى آن طايفه كه از خرد بىبهره بودند به مجرد اخبار اراجيف كه در باب رسيدن مدد و كومك در ميان قلعهء مذكور ميگرديده بر سر محمد پاشا ولد خضر پاشا كه در آنقلعه بود جمعيت نموده به خيال تباه قتال و انديشهء جنگ و جدل جدال راضى بقلعه دادن نشده ميرزا على بيك را دو روز نگاه داشته روز سيم بيرون فرستادند و آقايان جهة اطمينان قلوب بيخردان جاهل و جاهلان ذاهل تا ده روز مهلت خواسته بودند كه توپ انداختن و بجنگ و جدال پرداختن در حيز تأخير و تراخى بوده باشد تا حقيقت كومك بوضوع پيوندد .\r\nچون در عالم حساب دانى و معامله فهمى اين گونه استدعا از خصم نمودن بتخصيص در كار قلعه كه همت فرمانروايان قلعه گشا در حصول مقصود بيك ساعت و يك دقيقه مقصور است دور از عقل بود اين مهلت دادن در ميزان خرد سنجيده نمينمود مزاج اشرف از اين حركت ناهنجار منحرف گشته فرمان جهانمطاع نافذ گرديد كه چون اقوال روميان فروغى از صدق ندارد و اعتماد را نمىشايد افواج قاهره پيشتر از پيشتر در كار قلعه گشائى و تضييق محصوران اهتمام نموده قلعه را قهرا قسرا مسخر سازند دليران جنود اقبال بمعاونت عساكر ظفر مآل شروع در كار كرده بچابك روى و چابك دستى از همه طرف كار بر محصوران تنگ ساخته توپچيان آتش فعل بضرب توپ رخنه‌ها در بروج انداختند و در آن چند روز كه بازار گير و دار از جانبين گرم بود هراس بيشمار بر اكثر اهل قلعه استيلا يافته هر روز جمعى يك يك و دو دو از خوف و بيم خود را از بروج و رخنه‌ها انداخته شعار شاهى سيونى ظاهر ساخته از تاب آفتاب حوادث بسيايهء اقبال شهريارى استقلال ميجستند تا كار به جائى رسيد كه گروه گروه بيتابانه خود را به زير مىانداختند چنانچه محافظان قلعه از ضبط لشكر و حراست برج و باره عاجز آمدند .\r\nشب عاشورا كه مردم اين طرف بتعزيه حضرت سيد الشهداء قيام داشتند غوغاى عام عاشوريان اردو بازار را محصوران قلعه شورش و غلغلهء يورش تصور نموده جمعى كه راضى بمصالحه و قلعه دادن نميشدند از خواب غفلت برآمده از روى اضطرار دست در دامن تشفع شريف پاشا زدند و روز عاشورا كه مقتل سيد الشهداء بود و حضرت اعلى برسم معهود و سبيل معتاد لباس ماتم و سوگوارى پوشيده و بلوازم تعزيه مشغول بودند شريف پاشا ديگر باره حسن آقاى چاوش باشى را بپايه سرير و الا فرستاده بروحانيت خامس آل عبا و شهداى كربلا درخواست آن گروه نموده متقبل آن شد كه در همان روز بيرون آمده قلعه را بسپارند اگر چه آئينه خاطر مبارك از اطوار ناهنجار آن طايفه غبارى داشت چون ارواح مقدسه شهدا را شفيع ساخته بودند بصيقل مرحمت زنگ زداى خاطر انور گرديده مقرر شد كه قرچقاى بيك غلام خاصه شريفه با فوجى از غلامان بقلعه رفته محافظت قلعه [ 455 
  ] و يراق متعلقه بسركار پادشاهى نمايند و پاشاى مذكور باكل اهل قلعه بيرون آمده در صحرا خيام اقامت نصب نمايند بعد از تنشيم قوايم سرير سلطنت هر كس را در اين ديار علاقه بوده ارادهء توقف و ملازمت داشته باشد مختار است و هر كس ارادهء روم نمايد مرخص حسن آقا مقتضى المرام بقلعهء رفته محصوران كه از عظماء آقايان و زعما و چاوشان\r\n\r\n","description":"","footnote":"","page_name":" 655 ","page_number":63},
  {"content":"\r\n\r\nوينكچريان و ساير لشكريان هنوز جمعى كثير در كمال آراستگى و پيراستگى مانده بودند در كمال\r\n\r\nمسخر شدن قلعهء عتيق ايروان\r\nخوف و هراس از تنگناى محاصره نجات يافته مسرور و شادمان بنوعى كه قرار يافته بود بيرون آمده فارغ البال در خيمها آرام گرفتند و قرچقاى بيك داخل قلعه شده آن حصن حصين كه فى الجمله كليد ساير قلاع آذربايجان و شيروان بود بمحض تأييد الهى و امداد جنود غيبى به تصرف اولياى دولت فاهره درآمد و جماعت روميه زندگانى غنيمت شمرده قطع تعلق از متملكات خود كرده بودند اما همت بحر خاصيت خسروانه كل متملكات آن طايفه را بديشان مسلم داشتند .\r\nروميه بعد از ظهور چنين مروت و احسان كه در مخيلهء ايشان نبود قرار دادند كه بشكرانهء اين عاطفت كه علاوهء جانبخشى شده بود طوعا و رغبة مبلغ دوازده هزار تومان عراقى در ميانهء خود سرانجام داده به نظر اقدس گذرانند حضرت اعلى شاهى ظل اللهى چون ايشانرا بجان و مال امان داده بودند قبول شكرانهء مذكور نكردند عظماى روميه تصور كردند كه آن مبلغ در خور مكنت و استطاعت ايشان قليل است سخن از زياده ميگفتند حضرت اعلى نظر قبول بر آن نينداخته به آن طايفه عطا فرمودند شريف پاشا و ولد خضر پاشا و بعضى از خواص محقرى از اسب و يراق و تحف لايقه به نظر اشرف درآوردند حضرت اعلى جهة تسليهء خاطر آن قوم از پيشكشهاى ايشان دو سه رأس اسب و دو سه ثوب زره و يك دو قبضه تفنگ فرنگى و امثال آنها برداشته تتمه را بديشان بخشيدند و در ظهور اين عاطفت عليا كه در نظر ارباب تعلق بسيار نمود دلهاى آن طايفه كه بر همزدهء حوادث بود آرميدگى يافت شريف پاشا صفاهانى الاصل بود در آغاز جوانى و تقديرات آسمانى بولايت روم افتاده بعد از طى مراتب نوكرى در خدمت پادشاه ترقى كرده بپايهء پاشائى رسيده بود اظهار تشيع فطرى كرده اراده توطن مشهد مقدس معلى و مجاورت روضه مقدس سلطان روضهء رضا امام ثامن ضامن عليه التحية و الثناء نمود كه در اواخر عمر در آن روضهء بهشت آسا اسباب جمعيت عالم عقبى سرانجام داده كامياب دولت ابدى كرد و لهذا دل از فرزندان و اموال و اسباب كه در روم داشت برداشته توفيق ادراك اين سعادت عظمى دريافت و با جمعى از ملازمان و اتباع كه قريب يكصد نفر بودند روانهء آن مقصد اعلى گرديد و عاطفت علياء شاهى هر ساله مبلغ سيصد تومان عراقى نقد و موازى پانصد خروار شترى غله بمدد معاش او مرحمت فرمودند و مرخص ساختند كه در ايام و ليالى متبركه بدستور ساير خدام و الا مقام در روضه مقدسه خدمت نمايد و محمد پاشا ولد خضر پاشا سركرده ساير قوم گشته بجانب روم رفتند و حضرت اعلى صفر قلى بيك چگنى را با جمعى از قورحيان چگنى و عليخان بيك ايشك آقاسى روملورا رفيق آن جماعت فرمودند كه ايشان را تا قلعه قارص كه در تصرف روميه است برده سلامت رسانند كه مبادا از اجامره و اوباش به جهت طمع مال در راه آسيبى بايشان رسد صفرقلى بيك و قورچيان چگنى ايشانرا از محال خطرناك گذرانيده بازگشتند و عليخان بيك ايشيك آقاسى ايشان را بقارص رسانيد روميان كه در قلعه قارص اقامت داشتند عليخان بيك را گرفته تا آمدن جغال اغلى سردار در قلعه مقيد و محبوس نگاهداشتند شرح آمدن جغال اغلى و قضايا كه در آن حين روى نمود مرقوم خامهء بدايع نگار خواهد شد .\r\nالقصه بعد از فتح قلعهء ايروان ايالت آن ولايت بامير كونه خان تقويص يافته الكاى نخچوان به مقصود سلطان كنگرلو شفقت شد و قاقرمان و آنحدود بنفس سلطان سعدلو قرار يافت و امراى اكراد كه شاهى سيون شده بپايه سرير اعلى آمده بودند مثل غازى بيك و قوچى بيك برادر ولدان شاهقلى تليلان\r\n\r\n","description":"","footnote":"","page_name":" 656 ","page_number":64},
  {"content":"\r\n\r\nهكارى و قليچ بيك دنبلى و جمشيد سلطان دنبلى و منصور بيك محمودى و اولاد اوتيولات مناسب مقرر شد و از سلاطين گرجستان گرگين خان ولد سمايون خان والى كارتيل به جهت آنكه مبادا روميان قلعهء تفليس و اخسقه دست درازى بمملكت او نمايند رخصت انصراف يافته بشمول عواطف خسروانه [ 456 
  ] و خلاع گرانمايه و ديگر نوازشات و تفقدات سربلند گرديده غريق بحر احسان متوجه گرجستان گشت و الكسندرخان همچنان در اردوى معلى بود و رايات جلال بعد از قرار مهمات چخور سعد و انتظام امور ضروريه از پاى قلعه كوچ كرده در قرخ بلاغ نزول اجلال واقع شد .\r\n\r\nذكر محاربهء روميان قراباغ با حسينخان مصاحب قاجار و بيان آنچه ميانهء او و روميه وقوع يافت\r\nچون در زمان شاه جمجاه جنت مكان عليين آشيانى ايالت گنجه و امير الامرائى قراباغ بخانوادهء زياد اغلى قاجار تعلق داشت و در ايام دولت روز افزون شاهى ظل اللهى از اويماق زيادلو حسينخان مشمول تربيت شاهانه گشته او را قراباغى خطاب ميفرمودند و در اين هنگام بايالت و دارائى مملكت استرآباد معزز و سربلند بود .\r\nدر اينوقت كه موكب جهانگشاى بصوب آذربايجان در حركت آمد منشور عاطفت باسم او عز صدور يافته بدين منصب و الا نويد دادند و مقرر شد كه بقراباغ آمده محال كنار آب ارس را ضبط نموده هر گاه رايات منصوره متوجهء تسخير آنطرف باشد بموكب همايون پيوندد و تا آمدن او امير كونه خان را بنوعى كه قبل از اين بتحرير پيوست بدان صوب فرستاده بودند كه با فوجى از جنود آنطرف باشد بموكب همايون پيوندد و تا آمدن او امير كونه خان را بنوعى كه قبل از اين بتحرير پيوست بدان صوب فرستاده بودند كه با فوجى از جنود آنطرف بدان خدمت قيام نموده بعد از وصول حسينخان بپايه سرير اعلى آمد و چون امير كونه خان بدان حدود رفت بوفور مردانگى در آب ارس از پل خدا آفرين عبور كرده داخل قراباغ شد .\r\nجمعى كثير از ايل و اويماقات قاجار و تراكمات اوتوزايكى و غير ذالك از قراباغ شاهى - سيون شده نزد او جمع شدند و او باصابت رأى و حسن تدبير در آن سرحد آثار تسلط و اقتدار ظاهر ساخته غالبانه در آنطرف آب ارس نشست و قراولان تعيين نموده فيما بين روميه و غازيان دستبردها واقع ميشد و در مدت اقامت او اصلا چشم زخمى بجنود ظفر ورود نرسيد و بعد از آنكه حسينخان قراباغى بدانجا رسيد و حقيقت آمدن او معروض پايهء سرير و الا گرديد و امير كونه خان حسب الفرمان قضا جريان بموكب نصرت نشان پيوسته قراباغى در آنطرف در يورت قوزلوچائى رحل اقامت انداخته بضبط و ربط سپاهى و رعيت پرداخت حسينخان بوفور شجاعت و دليرى و مردانگى انصاف داشت اما بسيار خودراى و متكبر و بزرگ منش بود و از باده نخوت و غرور سرمست شده در حدوث وقايع خودراى بود و از تلون مزاج گاهى در كمال اهليت و فروتنى پيش آمده گاهى ديگر با امراء و مردم ذى اعتبار متكبرانه سلوك مينمود و از عجب و غرور و شجاعتى كه داشت حسابى از روميان قراباغ نميگرفت و چنانچه شايسته سرداران با راى و تدبير است بلوازم حزم و احتياط نيز نميپرداخت تا آنكه حوادث روزگار قدرى او را از مستى غفلت به هوش آورد .\r\nعالم آراى عباسى 42\r\n\r\n","description":"","footnote":"","page_name":" 657 ","page_number":65},
  {"content":"\r\n\r\nشرح آن سرگذشت آنكه داود پاشا كه بيگلربيگى قراباغ و حاكم گنجه بود بعد از زمستان و صورت سرما كه عساكر فيروزمند بمحاصرهء قلعهء ايروان مشغول بودند عساكر روميه را كه در قراباغ و آن حدود بودند جمع آورده از لشكر شيروان نيز جمعى به او پيوستند و بعزم دستبرد و استيصال حسينخان و لشكر قزلباش كه در قوزلوچائى اقامت داشتند با موازى هفتهزار كس از گنجه بيرون آمده متوجه آن صوب شدند و چون از انهاى قراولان آوازهء حركت روميان قراباغ بحسينخان رسيد اهل والوس و آغرق را در يورت گذاشته با لشكر سباى بىآنكه بكيفيت و كميت لشكر و توانائى خود باز رسد بعزم رزم مخالفان را استقبال نمود چنين عزيمت و رفتن را ثبات قدمى در كار است بالجمله چون تقارب فئتين روى نمود حسينخان دانست كه لشكر رومى زياده از مردمى كه با او سوار شده‌اند اندكى از خواب غفلت بيدار شده بعد از عزيمت جنگ با امراى رفيق شروع در مشاوره و كنگاش نموده بعضى از امراء كه بى امر اشرف و رخصت محاربه پاشا بجنگ دليرى كردن خوب نبود بعضى ديگر گفتند كه در اول [ 457 
  ] حال جاى ملاحظه بود اما حالا عنان از جنگ كشيدن نوعى از هزيمت است و تفرقگى به حال ايل و الوس راه يافته اردو بغارت ميرود حسينخان از تلون مزاج تغيير رأى كرده در جنگ روبرو متأمل شد و جنگ نكردن را صايب شمرده اردو و ايل و الوس را رخصت داد كه بكنار آب رفته از پل خدا آفرين عبور نموده در محلى كه ايمن از خطر باشد اقامت نمايند و هر كس اسب زبون داشته پيشتر روانه شود و قرار داد كه خود با لشكر سباى بآهستگى طى مسافت نموده بكنار آب روند .\r\nدرين اثنا معلوم شد كه جماعت دو نوك قراباغ عجرجى شده لشكر رومى را بر سر قزلباش ميآوردند چون اكثر مردم روى بمراجعت آورده بودند سراسيمگى در ميان ايل والوس و لشكر افتاده شورش عظيم واقع شد و همگى راه هزيمت پيش گرفتند سپاهيان و مردم ايل والوس كه اكثر از جماعت دو نوك بودند به خيال آنكه تمامى آغرق تاراج روميان خواهد شد پيش دستى كرده دست بغارت و تاراج يكديگر برآوردند و بسيارى از اموال و اسباب امراء نيز بغارت رفت با حسينخان و امراء اندك مردمى مانده بودند كه طليعهء لشكر مخالف نمودار شد كه بقاعده و توزوك شايسته صف و آراسته بآئين جنگ پيش آمده بجسينخان و سپاه قزلباش نزديك شدند .\r\nدر اينوفت رستم سلطان سوكلن گفت اولى اين بود كه همچنانچه آمده بوديم دل در كرم الهى و اقبال روز افزون شاهى بسته مردانه قدم در معركه كارزار نهيم كه آنچه مقدر الهى باشد بحيز ظهور آيد بىجنگ منهزم گشتن بدنامى دارد و مورد عتاب شاهانه خواهيم بود اگر صلاح باشد يك بار خود را بمخالفان زده دست و پائى كه مقدر باشد بزنيم و سپاهيانه جنگى بگريز ميكرده باشيم كه يكبارگى در خدمت اشرف و ميانه قزلباش بجبن و بد دلى منسوب نگرديم عرق شجاعت و مردانگى حسينخان نيز به حركت درآمده با وجود آنكه با حسينخان و امراء اندك مردمى مانده بود قرار دادند كه هر كس اعتماد بر اسب خود داشته باشد ايستاده باقى مردم از معركه بيرون رفته خود را بمأمنى رسانند چهار - صد پانصد نفر از دليران رزم آزما با حسينخان و امراء ثبات قدم ورزيده در برابر هفت هزار كس صف كشيده بجنگ مشغول شدند رستم سلطان سوكلن كه جوان شجاع دلير مردانه بود قدم جلادت پيشتر نهاده با مخالفان جنگهاى مردانه كرده فوجى از روميان او را در ميان گرفتند و زخمى چند قوى يافته زنده گرفتار گشت بعد از گرفتارى او حسينخان و قليلى از غازيان كه بملاحظه ننگ و نام مانده بودند جنگ آغاز نهاده تيرباران عظيم كردند و بضرب سهام خون آشام گروه گروه مخالفان را از تعاقب ارباب هزيمت باز داشته زمانى ممتد روميان را به خود مشغول گردانيدند كه همگى اهل هزيمت از آسيب دشمن نجات\r\n\r\n","description":"","footnote":"","page_name":" 658 ","page_number":66},
  {"content":"\r\n\r\nيافته بيرون رفتند و حسينخان نيز با چند نفرى كه با او بودند جنگ كنان و تير اندازان از معركه بسلامت بيرون رفت در چنين واقعهء عظمى از سپاه قزلباش زياده از چهار پنج نفر ضايع نشد روميه جلادت و مردانگيهاى حسينخان و شدت محاربهء فوج قليلى از مبارزان لشكر اقبال را بدان مثابه مشاهده نموده بهمانقدر زيادتى و بدست درآوردن رستم سلطان اكتفا نموده جرأت پيش آمدن نكردند و از همانجا طبل مراجعت كوفته بازگرديدند داود پاشا رستم سلطان را تعظيم و تكريم بسيار كرده جراحان بمعالجه زخمهاى او پرداختند و در قلعه گنجه نگاه ميداشتند حسينخان و رفقا كه بكنار آب رسيدند اكثر آغرق بباد غارت تاراج رفته تفرقگى به حال مردم راه يافته بود روز ديگر كه مراجعت روميه بتحقيق پيوسته خاطر از آن ممر جمع گرديد در محل مناسب فرود آمده بجمع نمودن مردم ايل والوس و تفحص اموال غارتى پرداخته مرتبه مرتبه اكثر اسباب ظاهرى و اسب و شتر و خيمه و خرگاه سركار او و امراء كه بغارت رفته بود بدست درآورده به صاحبان داد اما نقود واوانى طلا و نقره و مخفيات بسيار از ميان رفت حسينخان با كمال خجالت و شرمندگى شرح حال را بپايهء سرير و الا عرض نموده استمداد نمود كه بگنجه رفته بتدارك اين قضيه پردازد .\r\nحضرت اعلى شاهى ظل اللهى چون بر وفور شجاعت و دليرى او اطلاع داشتند وقوع اين حال را از شمول عاطفت باقتضاى قضا حواله كرده منشور استمالت باسم او در قلم آورده بسخنان دلاويز خاطر اندوهگين او را اطمينان بخشيدند آرى در عالم سپاهيگرى اين گونه خطا بسيار واقع مىشود و تدبير عقلاى صايب رأى روزگار مخالف تقدير ميافتد در معارك كارزار گاه ظفر است و گاه هزيمت و اين امور اختيارى نيست و چون هنوز تسخير [ 458 
  ] قلعهء ايروان نشده بود و عساكر منصوره بدان مشغول بودند رأى جهان آرا در آن هنگام در مقام انتقام نشد و مقرر گشت كه حسين خان بتدارك اختلال احوال خود و غازيان و مردم ايل و الوس پرداخته به حال خود باشد كه بتوفيق الهى بعد از فتح قلعه بدانچه مقتضاى وقت باشد به عمل آيد .\r\n\r\nذكر فرستادن فوجى از جنود اقبال بسركردگى الله قلى بيك قورچى باشى بقراباغ و تاخت و غارت نمودن و بازگشتن\r\nبعد از آنكه قلاع ايروان فتح شده ساحت قرخ بلاغ مضرب خيام نصرت و اقبال گرديد چون هواى قراباغ بسيار گرم مىباشد و در آن ايام توجه موكب همايون بآنطرف مناسب نبود و يكدو قلعچه در شوره كل و مغازبرد در دست روميان مانده بود كه نهضت همايون بدانطرف لازم بود و احتمال آمدن لشكر روم نيز داشت بخاطر خطير الهام پذير اشرف چنان خطور نمود كه نخست فوجى از سپاه ظفر پناه بجانب قراباغ فرستند كه تا گنجه رفته اگر روميان بيرون آمده بجنگ پيش آيند از اين طرف نيز بمحاربه قيام نموده جزاى كردار در كنارشان نهند و اگر در قلعه خزيده متوجه حرب و قتال نگردند لشكر فيروزمند جمعى از مردم دو نوك و ايل و الوس كه به هوا خواهى روميان در آن حدود توقف نموده تا غايت به اين طرف نيامده باشند قتل و غارت نموده محصولات را ضايع و نابود گردانيده مراجعت نمايند كه در وقت قشلاق كه خاطر از مهمات سرحد ايروان و آمدن لشكر روم فراغى يافته باشد عنان عزيمت بتسخير آن ولايت معطوف گردد .\r\n\r\n","description":"","footnote":"","page_name":" 659 ","page_number":67},
  {"content":"\r\n\r\nبدين عزم درست و فكر صايب اللّه قلى بيك قورچى باشى قاجار را سركرده گروهى از امراء و قورچيان و عساكر نصرت نشان فرموده بدين خدمت نامزد فرمودند و او با موازى پانزده هزار كس از جنود مسعود روانهء جانب قراباغ گرديد و چون بحوالى گنجه رسيد روميان نيز جمعيت نموده به خيال مقاتله از ديوار بست شهر بيرون آمده صف آراى گشتند و قورچى باشى و سرداران لشكر قزلباش نيز تبعيه لشكر فيروزى اثر پرداخته چرخچى و قول و جوانغار و برانغار آراسته مستعد پيكار گشتند روميان اندك زمانى با چرخچيان در آويخته آغاز نبرد نمودند اما چون چشمشان بر قول بزرگ افتاد طاقت مقاومت در خود نديده ترك ستيز و آويز كرده روى هزيمت بجانب قلعه آوردند و دروب قلعه را مسدود ساخته باستعداد قلعه دارى پرداختند و افواج قاهره تا كنار خندق تعاقب دشمن كرده جمعى كثير بر خاك هلاك انداختند و برخى دستگير شدند .\r\nاز جمله گرفتاران كيجوك حسن نامى بود از معتبران روميه كه از قلعه تبريز فرار نموده بقلعهء گنجه رفته بود و چون قورچى باشى بمحاصره قلعه مأمور نبود در محل مناسب نزول نموده تا سه روز لشكر ظفر اثر را فوج فوج بتاخت و غارت اطراف و جوانب ميفرستاد و جنود ظفر ورود آنحوالى را بجاروب نهب و غارت روفته غنيمت بسيار از اسب و شتر و گوسفند و اثاث البيت بدست آوردند و بسيارى از نساء و صبيان به اسيرى گرفتند روز سيم نداى كوچ در داده قرين نصرت و فيروزى معاودت نموده هنوز يورت قرخ بلاغ منصوب سرادقات اقبال بود كه قورچى باشى و امراء بپايهء سرير اعلى آمده سرهاى قتيلان و اخترمها و اسيران را به نظر اقدس درآوردند و خدمت ايشان مستحسن افتاد اما اسير نمودن نساء و صبيان مسلمانان را كه شرعا مذموم است مكروه شمرده حكم شد كه تمامت اسيران آزاد بوده باشند و چند كس كه اسير پنهان نموده بودند مورد سياست و غضب پادشاهى شدند و اين آوازهء معدلت و دادگسترى بقراباغ رسيده از هر كس اسيرى رفته بود باردوى معلى آمده اسير خود را بردند و ساير غنايم كه بقلم آمده بود بسويت و راستى بر لشكريان قسمت شد و كيجوك حسن را بندرخان مهردار سپردند كه بطريق مهمان نگاه دارد و مدتى در خانهء خان مشار اليه كامياب عزت و فراغت بود .\r\nاما در حينى كه جغال اغلى سردار آمد از حدود قارص فرار نموده بروميان پيوست و شرح [ 459 
  ] آن قضايا در محل خود سمت گزارش خواهد يافت انشاء اللّه تعالى .\r\n\r\nذكر آمدن ازون احمد و جنود بغداد به قصد قلمرو عليشكر و محاربه نمودن امراء عظام آن سرحد با او و ظفر يافتن امراء\r\nدر آن ايام كه ييلاق قرخ بلاخ مضرب سرادقات جلال بود از جانب همدان خبر آمدن ازون احمد و لشكر بغداد به آن ولايت رسيده متعاقب قاصدان خجسته پيام رسيده مژدهء فتح و نصرت عساكر ظفر فرجام آن سرحد و بشارت گرفتارى ازون احمد رسانيدند .\r\nكيفيت آن قضيه چنانست كه بعد از آنكه اللّه ويرديخان و امراء از بغداد مراجعت نموده الكاء مير قباد ولد مير عمر كلهر را كه از سنجق بيكيان تابع بغداد بود متصرف شدند و باردوى معلى پيوستند ازون احمد را بخاطر رسيد كه چون حسنخان حاكم قلمرو عليشكر در ركاب اشرف است و حاكمى در\r\n\r\n","description":"","footnote":"","page_name":" 660 ","page_number":68},
  {"content":"\r\n\r\nهمدان نيست و آن سرحد خالى است با عساكر بغداد تا همدان آمده قتل و غارت نمايد كه هم انتقام از لشكر قزلباش كشيده باشد و هم محتمل است كه از آوازهء توجه لشكر عراق عرب اهل عجم بهم برآمده لشكر قزلباش را دل نگرانى بهمرسد و ترك تسخير قلاع آذربايجان كرده روى بحراست ملك عراق آورند و بدين نيكو خدمتى منظور انظار شفقت پادشاه روم گشته بخلافى كه قبل از اين از او صدور يافته مؤاخذ نگردد و از اين معنى غافل افتاد كه كارپردازان عالم غيب كه اسباب دولت روز افزون را سرانجام ميدهند اول بدفع بدخواهان ميپردازند .\r\nمحمد بيك نام پسر خود را كه آخر مرتبهء پاشائى يافت در بغداد قايم مقام گذاشته با ده هزار كس از متجندهء بغداد و سوار و پياده از الوار و اكراد كه بطمع نهب و غارت به او پيوسته بودند بيرون آمده روى توجه بجانب همدان آورده از امراى قزلباش قاسم سلطان ديمانلو افشار و شاه على سلطان خدا بنده‌لو حاكم هرسين در آن سرحد بودند از آمدن روميه خبردار شده قاسم سلطان كس بجانب لرستان نزد حسينخان حاكم آنجا فرستاده از اين واقعه اخبار نمود حسين خان بلا توقف با يكهزار نفر از قبايل الوار بسرعت برق و باد متوجه آن صوب گشته بقاسم سلطان ملحق گرديد و باتفاق دفع شر آن طايفه را وجههء همت ساخته بجانب ماهى دشت كه عبور روميه بر آنجا واقع ميشد در حركت آمدند و بالوسات و احشامات و سپاهيان قلمرو عليشكر كس فرستادند كه هر كس اسب سوارى داشته باشد بعزيمت دفع ضاده متوجه شده بلشكر ظفر اثر پيوندد . بالجمله موازى سه هزار كس از الوار و افشار و ساير جنود ظفر شعار فراهم آمده بعد از مشاوره و كنگاش رأى همگى بر جنگ قرار يافت و از قلت لشكر ظفر اثر و كثرت لشكر مخالف انديشه نكرده تكيه بر الطاف الهى و نيروى اقبال بيزوال شاهى كرده بمقابلهء اعدا شتافتند و در زهاب نام محلى از توابع در تنگ تلاقى عسكرين روى نمود سرداران لشكر منصوره قرار دادند كه چون لشكر مخالف بيشتر است پيشتر از آنكه مخالفان بر كيفيت و كميت لشكر قزلباش مطلع شوند دليرانه از گرد راه بر صف سپاه تاخته بقاعده و آداب جنگ مقيد نگردند .\r\nالقصه افواج قاهره دو گروه شدند يك گروه قزلباش بسركردگى قاسم سلطان و چرخچيگرى شاه على سلطان و يك گروه الوار بسرگردى حسينخان روى بمخالفان آوردند از آنطرف ازون احمد از رسيدن جنود قزلباش خبردار شده اردوى خود را در مكانى كه فرود آمده گذاشته با سوار و پياده تفنگچى و كماندار كه همراه داشت از اردوى خود بيرون آمده صف سپاه آراسته آماده پيكار گرديد دلاوران سپاه منصور را چون چشم بر جنود مخالف افتاد بنوعى كه تمهيد يافته بود از دو طرف جلوريز بر صف سپاه تاخته بر آن فئه كثير حمله آوردند روميه را در حملهء اول پاى ثبات از جاى رفته دستشان از كارزار ماند و تاب صدمهء دليران جنود اقبال نياورده عنان بوادى فرار نهادند ازون احمد لحظهء در معركه ثبات قدم ورزيده هر چند خواست لشكريان را از فرار مانع آمده بجنگ ترغيب نمايد ميسر نشده چون مرد بلند قامت قوى هيكلى بود از معركه بيرون نتوانست رفت در همانجا دستگير گشت و تا موازى دو هزار كس از روميه [ 465 
  ] و اكراد طعمهء شمشير آبدار و برخى گرفتار گشتند در حين تعاقب گذار الوار بر اردوى روميان افتاده بنهب و غارت مشغول شدند و طايفهء افشار و قزلباش به قدر مقدور كشش و كوشش نموده كمال مردانگى بظهور آوردند و غنايم موفور بدست لشكر منصور افتاد .\r\nبالجمله خاطر مردم آنولايت از سپاهى و رعيت كه بر همزده اين واقعه بود اطمينان يافته آسايش و آرامش تمام در آن سرحد پديد آمد و امراى عظام ازون احمد را با سرهاى قتيلان و گرفتاران مصحوب معتمدان بپايهء سرير و الا فرستاده از جمله غنايم آنچه لايق نظر قبول شهريار كامكار بود ارسال\r\n\r\n","description":"","footnote":"","page_name":" 661 ","page_number":69},
  {"content":"\r\n\r\nگردانيدند در حينى كه رايات نصرت آيات در قرخبلاغ از ييلاقات كوكجه تنكيز نزول اقبال داشت ازون - احمد را دست بسته بانفايس غنايم به نظر اقدس درآوردند از آن جمله چند رأس اسب ايقرو ماديان بدوى تازى نژاد صبا رفتار بود كه هر يك در حسن صورت و خوبى طاق و در دوندگى نادرهء آفاق بودند چنانچه شاعر گفته :\r\nشعر\r\n همه اعضاش بسر هم سبقت انديش * كفل داغست از پس ماندن خويش \r\nحضرت اعلى شاهى ظل اللهى به نظر توجه و التفات در وى نگريسته امر فرمودند كه دستهاى او را كه بكمند گزند بسته بودند بگشانيد و بلفظ گهربار فرمودند كه تو بما پيغام داده بودى كه بنده دولتخواه شاهم و بغداد را به جهت آن حضرت ضبط كرده‌ام و بهر كس اشاره مىشود مىسپارم و ما نيز وعده كرده بوديم كه هر گاه نقد اخلاص تو در بوته امتحان تمام عيار نمايد هر آينه مشمول نوازش و تربيت شاهانه خواهى گشت تو از آن اراده پشيمان گشته بوعده وفا ننمودى ما از وعدهء التفات پشيمان نيستيم و با وجود جرأت و جسارتى كه از تو صدور يافت آن را منظور نداشته بوعده وفا نموده باز ترا ببغداد ميفرستيم مشار اليه سر خجالت بر زمين افكنده به زبان مسكنت معروض داشت كه اگر عنايت شاهانه زلات اين بنده گنه‌كار را عفو فرموده جانبخشى فرمايند بشكرانه اين موهبت مدت العمر سر از چنبر بندگى و طوق فرمانبردارى نه پيچم و بغداد را بهر كس اشاره شود سپرده خود با فرزندان در ركاب اشرف غاشيهء بندگى بر دوش گرفته بمراسم خدمت و جان سپارى پردازم حضرت اعلى او را بعواطف عليهء شاهنشاهى اختصاص داده بحسنخان حاكم قلمرو عليشكر سپردند كه مهمان او باشد .\r\nبعد از چند روز كه از محنت راه و مشقت بند و زنجير آسودگى يافت بخلع فاخره سرافراز گردانيده رخصت انصراف ارزانى داشته بهمراهى ملازمان حسنخان روانه مقصد فرمودند و بجهة حسينخان حاكم لرستان و قاسم سلطان و جمعى كه در جنگ ازون احمد مردانگى كرده بودند خلع گرانمايه ارسال داشته مورد تحسين و آفرين گرديدند .\r\n\r\nفوت ازون احمد رومى در قصبهء زنجان\r\nاما ازون احمد چون بيراهه رفته بود بمطلبى كه داشت فايز نگشت و از قضاى الهى در راه مريض گشته چون بقصبهء زنجان كه از قصبات مشهور عراق است رسيد خار اجل دامنگير او شده رخت بسراى هستى كشيد و ملازمان حسنخان كه همراه او ميرفتند حقيقت فوت او را بعرض اشرف رسانيدند و مقرر شد كه نعش او را به پسرانش سپارند كه در اراضى مقدسهء آنجا مدفون سازند و فرمان عاطفت و منشور استمالت باسم محمد - بيك ولد او عز اصدار يافته شمهء از مراحم و الطاف كه شامل حال پدرش شده بود در آن منشور اقبال درج شد .\r\nاما احوال ما بقية السيف لشكر بغداد آنكه بعد از انهزام شكسته و پريشانحال به شهر درآمده محمد بيك را از گرفتارى پدر آگاه گردانيدند و او جنود بغداد را به خود متفق گردانيده خود را پاشا نام كرده بر حكومت آن ولايت رقم اختصاص كشيد و حقيقت گرفتارى پدرش را بدرگاه پادشاه روم عرض نموده اظهار دولتخواهى كرد اركان دولت خاندان عثمانى مصلحت وقت در تربيت او دانسته نشان\r\n\r\n","description":"","footnote":"","page_name":" 662 ","page_number":70},
  {"content":"\r\n\r\nپاشائى و منشور ايالت بغداد باسم او فرستادند و او در حكومت آن ولايت تمكن يافته با ايستادگان پايهء سرير اعلى از راه نفاق و خلاف پيش آمد و چون از پدر و پسر خود سرى بظهور آمده از اركان دولت عثمانى نيز خايف بود و بر متمولين عراق عرب تحميلات نموده مصادره ميكرد و به جهت خود لشكر خاصه كه در ميان روميه بسكبان معروفست بهم رسانيده با لشكر بغداد و قول پادشاهى به احتياط زندگانى مينمود و او نيز بطريق پدر تأييد نيافته ايام دولت مستعار و عمر ناپايدارش زود سپرى گشت ، چنانچه از كلام آينده بوضوع ميرسد .\r\n\r\n[ 461 
  ] ذكر بعضى وقايع و حالات كه از وقت ييلاق تا هنگام آمدن جغال اوغلى سردار روم سمت ظهور يافت\r\nدر ايام ميمنت فرجام بهار كه هنگام نزاهت و خرمى روزگار است حضرت اعلى شاهى ظل - اللهى در منزهات ييلاق كوكجه تنگيز كه فى الواقع بلطافت هوا و عذوبت ماء و كثرت رياحين و ازهار و چشمه‌هاى خوشگوار و ترشح ابر و ريزش امطار رشك گلزار جنان است عشرت پيرا بوده بنشاط سير و شكار ميپرداختند محمد معصوم خان بكرى ايلچى پادشاه عاليجاه فرمانفرماى ممالك هند را كه به خدمت اشرف آمده رخصت ارزانى داشته روانه ديار هند فرمودند و همچنين امراى اكراد را كه در پايهء سرير اعلى بودند خصوصا غازى بيك چكارى و مصطفى بيك محمودى رخصت يافته بالكاء خود رفتند .\r\nاز سوانح آن ايام آمدن پسران داود خان ولد الكسندر خان است كه قبل از اين پدر را بىاختيار كرده قايم مقام شده بود و از عمر و دولت تمتعى نيافته باجل طبيعى فوت شد و از او دو پسر مانده بود كه بزرگتر را طهمورث و كوچكتر را كشيس ميگفتند باتفاق بعضى از مخدرات استار آن سلسله باردوى معلى آمده بملازمت اشرف مشرف شدند .\r\nديگرى از سوانح آنسال ايلغار نمودن اللّه ويرديخان و فوجى از امراء و عساكر نصرت نشان است بر سر احمد پاشاى جلالى شرح اين حال بر سبيل اجمال آنكه احمد پاشا از جملهء ملازمان جعفر پاشاى حاكم تبريز بود و او در مقام تربيت احمد پاشا درآمده بالتماس و استدعاى او حاكم وان شده بود در حينى كه طنطنهء اقبال شاهى و نهضت موكب همايون ظل اللهى در آذربايجان بلند آوازگى يافت احمد پاشا از ايالت وان معزول شده بود و او تمكين حكم پادشاه خود نكرده دست از حكومت بازنداشت و دست درازى بديگر ولايت قريبه نموده بخودسر اخلاط و عادلجوز و البستان و آن حدود را تا حوالى ديار بكر به تصرف درآورده لشكر و حشر بيشمار بر سر خود جمع كرده محالى را كه ضبط نتوانست نمود اطراف و جوانب او را بجاروب غارت رفته و آنچه بدست آورد بلشكريان و لوندات بيسر و پا كه از هر طرف جمع آمده شورش افزاى دماغ او شده بودند ميداد از تقرير واردين مسموع شده كه عدد ملازمان او به دوازده هزار رسيده بود .\r\nبعد از رحلت سلطانمحمد خان پادشاه روم و جلوس سلطان احمد خان احمد پاشا اظهار دولتخواهى او كرده سخنان كذب آميز عرضه داشت نمود اركان دولت خانواده عثمانى صلاح دولت و وقت در\r\n\r\n","description":"","footnote":"","page_name":" 663 ","page_number":71},
  {"content":"\r\n\r\nاغماض دانسته چشم از اعمال او پوشيدند و بنويد تربيت و عاطفت خاطر او را اطمينان بخشيدند و او بيشتر از پيشتر اقتدار يافته از بادهء هوس رباى نخوت و بزرگى و جرعهء مردافكن خودسرى و خود رأئى سرمست گرديد و نسبت بملازمان عتبهء اقبال شاهى نيز از او سلوك ناهنجار بظهور ميرسيد و بطمع مال آزار و اضرار بتجار اينديار ميرسانيد و هميشه در خاطر خطير معدلت تأثير رسوخ داشت كه در هنگام مجال و انتهاز فرصت او را گوشمالى بسزا داده شود .\r\nدر اين اوقات كه ييلاقات كوكجه تنگيز مخيم سرادقات اقبال بود خبر رسيد كه احمد پاشا بر سر قلعه ارجيش آمده محمد پاشاى ولد زال پاشا را كه در آن قلعه بود و باحمد پاشا اطاعت شايسته نميكرد محاصره نموده در گرفتن قلعه ساعى است چون از ايروان تا ارجيش شش هفت روزه مسافت است و بايلغار سه روز ميتوان رفت بر رأى عالم آرا پرتو ظهور انداخت كه در اينوقت كه او در پاى قلعه بلوازم قلعه‌گيرى مشغولست فوجى از جنود موكب مسعود را بايلغار بر سر او فرستند كه اگر خود بدست نيايد بارى سلك جمعيت او كه مايهء ديوانگى و غرور بيخودانهء اوست از هم ريخته و گسسته آواره ديار ادبار گردد و بدين عزيمت صوابنما اللّه ويرديخانرا با فوجى از عساكر فيروزى مآثر روانهء آن صوب فرمودند افواج قاهره پذيراى فرمان گشته سرعت سير از قمر استعاره نموده روى به مقصد آوردند و آن مسافت بعيده را در سه روز بايلغار طى نموده چون بولايت ارجيش رسيدند معلوم گشت كه احمد پاشا بمقتضاى الخائن خائف و اينكه ايلغارهاى عظيم حضرت اعلى [ 462 
  ] بين الجمهور مشهور است از عالم احتياط كسان كار ديده اعتمادى بر سمت راه ايروان فرستاده بوده از مشاهدهء علامت گرد و غبار لشكر خبر به او ميرسانند و او در كمال سراسيمگى بر اسب فرار سوار گشته تا صحراى موش در هيچ مرحله عنان باز نكشيد و تفرقگى در ميان لشكر او افتاده از اين فرار اكثر آوارهء ديار ادبار گشتند و خود تا آمدن جغال اغلى در همانجا اقامت داشت و اللّه ويرديخان چون به پيش رفتن مأمور نبود عنان بصوب مراجعت انعطاف داد و هر چند الكاء مخالف بود لشكريان را از نهب و غارت و خسران زراعت عجزه و رعايا نهى نموده اصلا در اين آمد و رفت آسيبى از عساكر منصوره بعجزه نرسيد .\r\nسانحهء ديگر بدست درآوردن قلعهء شوره گل است از توابع چخور سعد چون گروهى از اوباش روميه بقلعهء مذكور درآمده آن حصار را پناه و استظهار خود ساخته متعرض خلق اللّه ميشدند .\r\nرايات نصرت آيات به آنطرف در حركت آمده چون ساحت آن عرصهء دلگشا كه از كثرت شقايق و سبزه و علفزارهاى مرغوب از رياض جنان نشان ميداد مضرب سرادقات جاه و جلال گرديد آن سيه بختان تيره رأى از بخت برگشتگى آن حصار نااستوار را مأمن خود شناخته پاى جسارت در حراست آن محكم فشردند و از اين طرف فوجى از عساكر نصرت نشان و تفنگچيان قدر انداز صفاهان بتسخير قلعه مأمور گشتند و آن گروه اقبال كمر همت بتسخير آن قلعه چست بسته در شب اول پاى جلادت و مردانگى پيش نهاده خود را بپاى قلعه حصار رسانيدند و محصوران هر چند آثار مبارزت بظهور آورده در مدافعهء جنود اقبال كوشيدند سعى بيفايده ايشان به جائى نرسيد .\r\nمبارزان قلعه گشا چند جا سوراخ در ديوار كرده بقلعه درآمدند محصوران بخت برگشته ترسا روش بكليسيائى كه در ازمنهء ماضيه از سنگ سياه تراشيده در غايت استحكام و ارتفاع ترتيب داده در ميان اين قلعه واقع شده بمنزلهء ارگ بود پناه بردند عاقبت آن را نيز بضرب متين الماسگون سوراخ كرده بر آن عمارت بلند ارتفاع استيلا يافتند و تمامى محصوران سيه گليم مورد سخط و غضب پادشاهى\r\n\r\n","description":"","footnote":"","page_name":" 664 ","page_number":72},
  {"content":"\r\n\r\nگشته يك يك را بفرمان قهرمان زمان شكم دريده از كنگره‌هاى قلعه عبرة للناظرين آويختند چنانچه دور حصار از وجود خبيثه آن خبائث آرايش يافته احدى از آن قوم تبه روزگار نجات نيافت بعد از چند روز كه متنزهات آن ساحت دلگشا مخيم خيام نصرت و اقبال بود اهل اردو بازار بتخريب آن قلعه و حصار مأمور گشتند چابكدستان اردو بازار در تخريب آن حصار يد بيضا نموده در اندك روزى با خاك يكسان كردند اما كليسياى مذكور كه ارك آن حصار نااستوار بود و از غايت استحكام و صنعتگرى استادان سنگتراش در نظر بيننده يك پارچه سنك رخام مينمود بالتمام خراب نشد و چون خاطر خطير اشرف از اين امور فراغت يافت عنان عزيمت به طرف قلعهء قارص و آن حدود معطوف داشتند .\r\nديگرى از سوانح آن ايام آمدن سليمان بيك محمودى حاكم خوشاب و قراحصار است و وى از امراى سنجق روم تابع بيگلربيگى وان است و از شكوه جلال پادشاهى و آوازهء صولت و سطوت شاهنشاهى دل به او داده همچنانچه شيوه و شعار امراى اكراد شقاوت نهاد است كه مصلحت وقت خود منظور داشته از هر طرف تسلط و اقتدار مينمايند اظهار دولتخواهى آنطرف مينمايند او نيز عاقبت انديشى كرده از وفور اخلاص و حسن عقيدت كه به زبان اظهار نموده در دلش از آن خبرى و از جوهر دولتخواهى اثرى نيست احرام دريافت كعبهء اقبال بسته بسعادت بساط بوسى فايز گرديد و حضرت اعلى شاهى ظل اللهى هر چند عيار اخلاص آن طبقه گرفته‌اند اما مراعات جانب ظاهر كه بهين شيوهء فرمانروايان عالم صورتست كرده منظور نظر التفات فرموده و بخلع گرانمايه و لقب ارجمند خانى سربلندى يافت و بين الاقران بدين پايهء و الا علم مفاخرت برافراخت و بعد از چند روز كه در ملازمت اشرف كامياب عزت و عاطفت بود رخصت معاودت يافته بالكاء خود عود نمود .\r\nديگرى از سوانح آن زمان آمدن ايلچى معتبر است از جانب سرور سلاطين فرنگستان پادشاه اسپانيه و پرتكال كه تا موازى پنجاه نفر ملازم يراقدار همراه داشت و در حدود قارص بدرگاه فلك مناص رسيده بشرف عتبه بوسى مشرف شده تحف و هداياى لايقه از نظر اقدس گذرانيده منظور نظر عنايت و التفات گشته در همان چند روز رخصت [ 463 
  ] انصراف يافته مشمول عاطفت و احسان روانه شدند و در خلال اين احوال جاسوسان كه بجهة تحقيق احوال و رسانيدن اخبار جانب استنبول رفته بودند خبر رسانيدند كه اركان دولت خانوادهء عثمانى جغال را كه در ميانهء روميان بوفور شجاعت و اصابت رأى و حسن تدبير از اكفاء و اقران سمت رجحان دارد و در سرحد فرنگستان قابودان بود و باصطلاح روميان مير بحر را قابودان مينامند بدرخانه طلب نموده بوزارت اعظم و سردارى منسوب ساخته جمعى كثير از قاپوقولى وينكچرى همراه او كرده بر سر قزلباش تعيين نمودند و لشكرهاى آنطرف استنبول را كه روميان اناطولى ميگويند و عبارت از برساوبلاد قرامان و سام و صلب و طرابلس و طرابوزون و ديار بكر و ارزن الروم و وان و كردستان و غيرهم است بمرافقت او مأمور گردانيده چاوشان قمر سير باحضار ايشان فرستادند و جغال اغلى از استنبول بيرون آمده بحدود ديار بكر رسيده در صحراى موش بجهة جمعيت لشكر توقف دارد .\r\nبعد از تحقيق اين اخبار رأى صوابنماى حضرت اعلى شاهى ظل اللهى بتدبير دفع دشمن و عسرت حال پرداخته عساكر منصوره را فوج فوج و جوق جوق بتاخت و غارت الكاى قارص و زرنشاد و آن حدود و سوختن غلات و علفزارها فرستادند و مقرر شد كه چند روزه كه عبور لشكر روم از آنجا خواهد بود خراب و ويران ساخته در صحراها از غله و علف و آبادانى آثار نگذارند و رعاياى آن حوالى را كه غير ملت‌اند به اين طرف كوچانند و مردم هر محل كه شعار دولتخواهى روميان ظاهر ساخته در كوچ كردن\r\n\r\n","description":"","footnote":"","page_name":" 665 ","page_number":73},
  {"content":"\r\n\r\nباينطرف كاره باشند تاخت و غارت كرده دقيقهء فرونگذارند و عساكر نصرت نشان پذيراى فرمان گشته تا حسن قلعه سى كه ما بين قارص و ارزن الروم است تاخت و غارت كرده در لوازم خرابى و سوزانيدن علفزارها و غلات تقصيرى نكردند و تا دو سه هزار خانوار از ارامنه والوس و احشام كه در آن ولايت ييلاق داشته‌اند كوچانيده به اين طرف آورده بعراق فرستادند و مواشى و اغنام بسيار بدست عساكر ظفر شعار افتاده و تا قريب بيست هزار اسير غير ملت آوردند كه در ميانهء قزلباش شرف اسلام دريافتند و رايات نصرت آيات جاه و جلال با عساكر اقبال كه در موكب همايون مجتمع بودند در آنحدود توقف فرموده هر چند روز مكانى و منزلى دلكش خوش محل نزول اردوى كيهان پوى ميشد و منتظر ورود عسكر روم بودند كه چون قدم بدين ولايت نهند بنوعى كه مصلحت وقت باشد بمدافعهء خصم پرداخته آنچه مستور پردهء تقدير باشد بحيز ظهور آيد .\r\nبر دوربينان بساط آگهى پوشيده نماند كه در قانون سلسلهء عثمانى چنانست كه بهر طرف لشكر كشند بجهة ترفيه احوال سپاه در سيزدهم عقرب كه آن را قائم كونى مينامند يعنى روزى كه فوج داخل گلهء ميش مىشود در هر جا باشند عنان بصوب مراجعت انعطاف ميدارند كه قريب بتحويل جدى كه اول زمستان و شدت سرما و بارش برف است بمنازل خود رسيده باشند به جهت آنكه بقانون راه نيابد اين قاعده را از دست نميدهند و اگر پادشاه خود همراه باشد روز قائم كونى طايفه ينكچرى كه پياده‌اند و استعداد سفر كمتر از ديگر سپاه دارند علامتى را كه در برابر خيمه و خرگاه پادشاهى نصب مىشود از آنجا كنده بر عقب خرگاه پادشاه برده نصب مينمايند و اين حركت اشاره بدانست كه پادشاه مطلع گردد كه روز موعود و زمان مراجعت است و روز ديگر البته كوچ واقع مىشود و تغيير بدين قاعده راه ندارد و هرگاه در موكب پادشاه چنين باشد سردار لشكر خود بطريق اولى خواهد بود و اگر آن سردار بجهة حصول مقصود اراده چند روزه توقف نمايد ينكچريان تمكين نكرده طنابهاى خيمهء سردار را بشمشير زده خيمه را بر سرش فرود آورده جبرا و قهرا ميكوچانند و احدى بمنع ايشان قادر نيست .\r\nغرض از تمهيد اين مقدمه آنكه رايات فيروزى آيات تا هنگام پائيز در آن حدود خيام اقامت نصب نموده توقف داشت تا آنكه وقت اقامت صحرا گذشته هوا روى بسردى آورد و قائم كونى روميان نزديك شده جغال اغلى هنوز در صحراى موش بود بنابر قاعده و قانون عثمانى در اين سال آمدن او محتمل نبود و قرارداد خاطر اشرف آن بود كه در اين سال در هر جا مناسب باشد قشلاق نموده در اوايل بهار كه هنگام حركت لشكر هاست در هر جا از ييلاقات صلاح دولت قاهره باشد جمعيت نموده آماده پيكار دشمن باشند لهذا جمعى از امرا و قورچيان [ 464 
  ] و غلامان و تفنكچيان قدرانداز و عساكر نصرت طراز را در ركاب همايون نگاه داشته مابقى لشكريان اردوى ظفر نشان رخصت بازگشتن يافته اكثر مردم ايل و اويماقات روى بقشلاقات خود آوردند در اين اثنا خبر آمدن جغال اغلى بتواتر و توالى رسيده بتحقيق انجاميد و لهذا كارى نساخته خايب و خاسر بازگرديد چنانچه از سياق كلام آينده وضوح خواهد يافت و پرتوى از آن بر پيشگاه خاطر معركه آرايان مضمار سخن سرائى خواهد يافت .\r\n\r\n","description":"","footnote":"","page_name":" 666 ","page_number":74},
  {"content":"\r\n\r\n\r\nذكر آمدن جغال اغلى سردار لشكر روم بجانب آذربايجان و بىنيل مقصود بازگشتن از نخجوان و ديگر قضاياى سعادت نشان\r\nجغال اغلى سنان پاشا نام دارد و فرنگى نژاد است كه پدرش جغال نام داشته و بدين جهت او را جغال اغلى ميخوانند و در ولايت روم بتهور و مردانگى و شجاعت و فرزانگى بلند نام و بحسن درايت و تدبير زبانزد خاص و عام بود قضاياى عظيمهء كه روى ميداد او را ميفرستادند و به جهت دفع خصماء فرنگيه او را قاپودان يعنى مير بحر كرده بحراست سرحد فرنگستان فرستاده بودند چون مقاومت با جنود ظفر ورود قزلباش و استرداد بلاد و قلاع مفتوحه اعظم وقايع بود و او بشجاعت و دليرى و حسن تدبير از اقران رتبهء پيشى و بيشى داشت احمد خان او را وزير اعظم و سردار لشكر نموده چنانچه اشارتى بدان رقت بر سر قزلباش بجانب آذربايجان فرستاده او را چند گاه به جهت جمعيت لشكر توقف نموده به تهيه سامان و سرانجام عسكر پرداخت تا آنكه از هر طرف لشكرها به او پيوسته جمعيتى عظيم در اردوى او فراهم آمده با لشكر موفور و سامان شايسته روى به مقصد آورده بارزن الروم آمد و استمالت نامها باحمد پاشا فرستاده او را بايالت آذربايجان نويد داده طلب نمود احمد پاشا اگر چه به جهت سوء اعمال و خودسرى و عصيان از او متوحش بود در اينوقت فى الجمله مستمال گشته با گروهى از لوندات كه بر سر او جمع بودند آمده بجغال اغلى پيوست و عساكر ارزن الروم و اخسقه و آن حوالى نيز ضميمهء لشكر او گشت .\r\nمجملا با فوجى عظيم و حشرى انبوه از ارزن الروم بيرون آمده تا قارص عنان باز نكشيد حضرت اعلى كه رأى عالم آرايش مهبط تجليات انور غيبى و ضمير منيرش مكمن اسرار لاريبى بود و امراء عظام را بكنگاش طلب فرموده از هر گونه حكايات بميان آوردند و هر كس را آنچه مقتضاى عقل و تدبير بود بحسن تقرير عرض ميكردند حضرت اعلى شاهى ظل اللهى به زبان الهام بيان كه ترجمان ملهم غيب است فرمودند كه روميان مدتى شد كه سامان و سرانجام لشكر نموده بجمعيت موفور و سامان شايسته آمده‌اند و جنود ظفر ورود قزلباش اكثر مرخص گشته روانهء يورت و مسكن خود شده‌اند در اينوقت به جهت كمى لشكر محاربه و پيكار مصلحت دولت روز افزون نيست امراى عظام و ارباب جلادت از فرط غبرت هواى دليرى و دلاورى كرده سخن از حرب و قتال ميگفتند بالاخره رأى جهان آرا بدين قرار گرفت كه از منزلى كه مخيم سرادقات جاه و جلال است كوچ كرده بيكسو ميل نموده چند روز رحل اقامت اندازد كه او پيشتر آمده از آب ارس عبور نمايد و آنچه صلاح دولت باشد در اينطرف آب وقوع يابد و الحق حضرت اعلى را نيز بنفس همايون با ملازمان سلطان روم لايق ناموس سلطنت و سزاوار رتبهء پادشاهى نبود بنابر آن از آن مرحله كوچ فرموده در آغجه قلعه نزول اجلال فرمودند كه مشخص شود كه او بكدام طرف حركت مينمايد .\r\nبعد از چند روز كه يورت مذكور محل نزول اردوى گردون شكوه بود خبر رسيد كه جغال اغلى روى به سمت ايروان و نخچوان آورده كوچ بر كوچ متوجه است بنابر شمول رأفت و ترفيه احوال رعيت حكم قضا پيوند بنفاذ پيوست كه رعاياى اين محل را كوچانيده بمحال دور دست فرستند كه از آسيب لشكر مخالف بر كران و از دستبرد حوادث دوران در امان باشند و آذوقه آنچه لشكر\r\n\r\n","description":"","footnote":"","page_name":" 667 ","page_number":75},
  {"content":"\r\n\r\nقزلباش تواند برداشت برداشته آنچه بماند سوخته و نابود كرده چنان نمايند كه از اين محال اصلا ذخيره بدست ايشان در نيايد و آغرق جدا كرده موكب همايون با لشكر سباى بر اطراف و جوانب [ 465 
  ] ايشان افتادند كه بعد از آنكه روميه پيشتر آمده از آب ارس عبور نمايند و لشكر از فقدان ذخيره و عليق اسبان بتنگ آمده اسب و لشكر زبون شده باشد در هر جا مصلحت باشد عساكر نصرت نشان بدفع ايشان پردازند .\r\nبدين نيت درست و عزم لايق كه در آنوقت مناسب دولت همايون بود بنوعى كه انديشيده بودند آغرق را جدا كرده به طرف النجق فرستادند و امير كونه خان را بكوچانيدن مردم ايروان مأمور گردانيدند و مشار اليه حسب الفرمان قضا عمل نموده رعايا را بجانب قراجه داغ فرستاده كسى چنان در سر راه نگذاشتند مگر قليلى كه در شعب جبال و جاهاى دور دست مانده بودند و چون اردوى كيهان - پوى از آغچه قلعه كوچ كرده در اوج كليسا نزول اجلال واقع شد و جغال اغلى بقارص رسيده عليخان بيك ايشيك آقاسى را كه همراه امان يافتهاى ايروان رفته بود عذرخواهى نموده در اثناى محاوره و استفسار احوال از او پرسيده بود كه سبب چه بود كه حضرت شاه در مقام لشكركشى درآمده بر همزن هنگامهء دوستى شدند مشار اليه جوابهاى مناسب وقت داده آخر گفته بود كه اى صاحب سعادت سبب چه بود كه سلطان مرادخان بعد از رحلت شاه جنت بارگاه نقص عهد و ميثاق پدران نموده مصالحهء كه چندين سال در ميان قرار يافته بود بر همزده عالم آرميده را بشورش آورد و تصرفات در ملك موروث سلاطين صفويه نمود جغال اغلى از اين جواب مسكت منبسط گشته او را رخصت آمدن داد و مكتوبى مصحوب مشار اليه نوشته سخنانى كه از عجب و غرور خيزد در آن مندرج بود از اينطرف نيز جواب مكتوب بر وجه مرغوب نوشته شده بتحرير پيوست كه شما در ثبات و قرار راسخ باشيد كه جنود قزلباش از قرب ايشان بعد اختيار نخواهد كرد و هر گاه مقدر الهى بوده باشد و وقت اقتضاى محاربه نمايد آن نيز وقوع يافته آنچه در مكمن غيب است بمنصه ظهور ميآيد .\r\nالقصه چون لشكر روم بايروان رسيدند موكب همايون در رودخانه وادى نزول داشت از اين منزل مقصود سلطان كنگرلو حاكم نخچوان بكوچانيدن اهالى آن ملك و طهماسب قلى بيك غلام خاصه شريفه را بكوچ دادن اهالى جولاه مأمور فرمودند مردم بلدهء نخچوان كوچ كرده بمحال دزمار و قراجه داغ رفتند و مردم جولاه اگر چه تعلق تمام بدانمقام و مسكن قديم ايشان بود داشتند اما در اينوقت بجهة صيانت حال و حفظ اموال طوعا او كرها كوچ كرده بعراق رفتند و در دار السلطنهء صفاهان جنت نشان در كنار زاينده رود مسكن ايشان قرار يافته بتدريج خانه‌هاى به تكليف باغچه‌دار عمارت نموده اليوم سه هزار خانوار جولاهى در آنجا مقام گرفته از حوادث زمان امان يافته از غايت صفا و خرمى مكان از مسكن سابق فراموش كرده‌اند حضرت اعلى فوجى از مبارزان جلادت شعار را بجانب دست راست و دست چپ و مقابل روميان تعيين فرمودند كه روز بروز ار نزول و ارتحال ايشان خبردار بوده در هنگام فرصت دستبردها مينموده باشند و جمعى را كه بطلب ذخيره بيرون آيند بديار عدم فرستند و چون رايات جلال بنخچوان رسيد بجهة آنكه يكروز در آنجا توقف نموده جمعى را بجست و جوى غله و ذخاير مأمور گردانيدند و بحسب تقدير آسمانى شهر و مواضع و مزارع قريبه از حليهء آبادانى افتاده جائى كه قابليت نزول داشته باشد نبود و مهرهء ارباب تنجيم سلف خصوصا ملا محيى الدين انار و پيازى كرمان در احكام قران علويين كه در همين سال وقوع يافت تصريح بفتنه و آشوب نموده بود اكثر در آذربايجان بفعل آمده خرابى بنخجوان و بعضى محال راه يافت روز ديگر\r\n\r\n","description":"","footnote":"","page_name":" 668 ","page_number":76},
  {"content":"\r\n\r\nاز آنجا كوچ كرده از معبر جولاه از آب ارس عبور نموده از دره درگذشته در محل مناسب رحل اقامت انداختند و منتظر بودند كه چون لشكر روم از آب ارس عبور نمايند با جمعى از مبارزان جنود اقبال كه در ركاب ظفر انتساب حاضر بودند دهنهء گريوه كه گذرگاه تنگست بمقابله و مقاتلهء خصم پردازند كه آن چه در تمشيت الهى بوده باشد بحيز ظهور آيد و مبارزان معسكر ظفر اثر كه فوج فوج بعزم دستبرد و زبان‌گيرى ميرفتند جمعى را گرفته ميآوردند از زبونى اسبان ايشان ظاهر ميشد كه عسرت و تنگى در ميانهء ايشان واقع است .\r\nبعد از چند روز قراولان معسكر همايون خبر معاودت او بجانب وان رسانيدند و جمعى كه از اردوى روميه كيفيت واقعه را چنين تقرير نمودند كه چون در محالى كه عبور روميه واقع شد آبادانى نبود از فقدان ذخيره عسرت و تنگى در ميان لشكر به حد كمال رسيده بود و طايفهء ينكچرى و قول پادشاهى بر سر خيمه سردار هجوم آورده گفتند كه تو خلاف قانون كردهء در قائم كونى پا بولايت دشمن [ 466 
  ] نهادى و در تمامى اسبان لشكريانرا از بىقوتى قوت و توان نمانده و پادشاه قزلباش عطفهء عنان كرده در آنطرف آب آماده رزم و پيكار است و با اين حال نه طاقت مقاومت داريم و نه قدرت اقامت جغال اغلى بعد از مشاوره قرارداد كه بجانب وان كه نزديكتر است رفته در آنجا طرح قشلاق اندازد و بقلاوزى احمد پاشا كوچ كرده از راه چورس و ماكو روانه شدند و چون آن راه ييلاق است و گريوه‌ها را برف گرفته بود و زحمت بسيار و مشقت بيشمار بلشكر رسيده اسب و آدم بينهايت تلف شده و در كمال بدحالى و پريشانى بوان رسيده جغال اغلى با قاپو قولى در بلده و مواضع قشلاق نموده ساير لشكريان به اطراف و جوانب پراكنده شدند .\r\nاما امراء كردستان چنانچه عادت ذميمهء ايشان است كه هر دو طرف را ملاحظه مينمايند همگى در وان بجغال اغلى بازگشت نموده آثار انقياد بظهور ميآوردند بر خرد خرده‌دان معلوم است كه سردار غفلت شعار در اين آمد و رفت كارى نساخته بجز خسارت و نقصان سودى نكرد و توقف نمودن با او فوجى قليل در قلعه وان مقتضى عقل دورانديش نبود به مجرد اندك مسامحهء كه در عالم سپاهگيرى و ملاحظهء صرفهء كار از اينطرف بظهور آمده چند كوچ پس نشستند از نامعامله فهمى نخوت و غرورى كه داشت روى در افزايش نهاده حسابى از لشكر قزلباش نگرفته در قلعهء وان كه شش روزه راه تبريز است رحل اقامت انداخت .\r\nاما عاقبت از خواب غفلت برآمده ندامت آن كشيد شمهء از آن در طى حكايات و وقايع احوال سال آينده مرقوم كلك شرين مقال خواهد گشت انشاء الله تعالى .\r\n\r\nذكر توجه رايات فيروزى آيات بصوب دار السلطنهء تبريز و قشلاق نمودن در آن بلدهء عطربيز و سوانح بهجت فزاى نشاط انگيز\r\nچون همواره مهام سعادت فرجام دولت روز افزون بدستيارى كاركنان عالم غيب سرانجام يافته و مييابد و حضرت اعلى شاهى ظل اللهى در جميع امر بدرگاه حضرت خالق الارض و السماء و\r\n\r\n","description":"","footnote":"","page_name":" 669 ","page_number":77},
  {"content":"\r\n\r\nواثق بوده بدينجهت هميشه بر وفق مراد و حسن اعتقاد كامياب صورت و معنى ميگردند و دفع نكابت خصمان قوى بنياد بنيروى همت و امداد اقطاب و اوتاد كه منتظمان كارخانهء عالمند با حسن وجهى روى مىنمايد .\r\nچون خبر معاودت جغال اغلى سردار بجانب وان درجهء وضوح يافت عنان عزيمت بصوب دار السلطنهء تبريز معطوف داشته از درهء مذكور كه محل نزول اردوى ظفر نشان بود كوچ كرده در ساعت سعد و زمان مسعود داخل شهر شد طرح قشلاق انداختند و برعاياى محالى كه كوچانيده بودند در هر جا مسكن داشتند بنا بر شمول عاطفت از مال ديوان آذوقه و ما يحتاج زمستان عنايت شده و چون ارادهء ازلى باستيصال ارامنه ايروان تعلق گرفته بود در آن زمستان خلق بىنهايت از آن طبقه در غربت به مرض موت گرفتار آمده بديار عدم شتافتند و در بهار چون استقامتى در آن ملك نبود حضرت اعلى از غايت ترحم و شفقت بخلق اللّه حكم فرمودند كه جمعى از ارامنهء مذكور كه از چنك اجل رهائى يافته‌اند بمأمن اصفهان شتافته چند گاه در آن ولايت آسايش نموده بفراغبال روزگار گذرانند و جمعى كثير با خانه كوچ روانه شده در بلوكات اصفهان بايشان محل زراعت و تخم و تقاوى شفقت شد و تا دو سه هزار تومان بدين علت از مال ديوان بديشان دادند .\r\nامير كونه خان حاكم ايروان در آن زمستان با مقصود سلطان حاكم نخجوان و ساير تابينان در اليجق قشلاق نمودند گنجعلى خان حاكم كرمان را بمراغه فرستادند كه قشلاق نمايد و ساير امرا رخصت يافته بالكاى خود رفتند كه ترتيب و تجهيز لشكر نموده در اول بهار باردوى ظفر شعار پيوندند و ريش سفيدان اويماقات را قدغن فرمودند كه هر يك تفصيل خانهاى ايل و اويماق خود را كه در عراق و آذربايجانند بقلم دهند كه چون غيرت دين و مذهب است هر طبقه فراخور استعداد و حالت مرديساقى سرانجام نموده خواه ملازم باشند و خواه نباشند در اول بهار متوجه شده بموكب نصرت قرين [ 467 
  ] ملحق گردند و قورچيان بهرام صولت بدين خدمت مأمور گشتند و چون ايالت و دارائى و امير الامرائى ولايت شيروان بامير زاده اعظم كوستنديل ميرزا ولد الكسندر خان نامزد شده بود كه چون بتوفيق اللّه تعالى بحيطهء تسخير درآيد به او ارزانى دارند در اين وقت الكسندر خان از خدمت اشرف تعهد نمود كه پسر را همراه او كرده و بشيروان فرستند كه با لشكر گرجستان به معاونت پسر بتقديم رسانيده در اين زمستان كه مددى از هيچ طرف بروميان شيروان نميرسيد آن ولايت را مسخر كرده و به دو سپارد و بدين نيكو خدمتى عيار اخلاص خود را بر محك طبع و قاد همايون ظاهر گرداند هر چند بر ضمير منير اشرف واضح بود كه سخنان او فروغى از صدق ندارد و مطلب اصلى آنست كه خود را بولايت خود رساند اما حضرت اعلى شاهى ظل اللهى كه رأى عالم آرايش انتظام بخش سلسله ظاهر و باطن است بنا بر استمرار قاعده فرمانروائى و مراعات سلسله ظاهر كستنديل ميرزا را مورد توجهات شاهانه گردانيده برتبهء بلند امير الامرائى و لقب ارجمند خانى مفتخر و سربلند گردانيدند و چند كس را كه شايستگى عمارت داشتند برتبه عمارت سرافراز نموده در ولايت شيروان الكاء بايشان شفقت شده و روانهء دار الارشاد اردبيل گردانيدند كه در آنجا ساختگى خود و لشكر كرده روى توجه به مقصد آورند و حكم معلى بصدور پيوست كه هر كس از مردم ايل و اويماقات حوالى اردبيل و ارشق و طوالش و آن حدود ملازمت كوستنديل خان و امراى شيروان اختيار نمايد احدى مانع نشود و الكسندر خان را به عواطف خسروانه مستحضر گردانيده خلع فاخره گرانمايه از تاج و جيقه و كمر مرصع و ساير تشريفات لايقه مرحمت فرمودند و طهمورث پسر زادهء او را در ملازمت اشرف نگه داشته ساير فرزندان و\r\n\r\n","description":"","footnote":"","page_name":" 670 ","page_number":78},
  {"content":"\r\n\r\nمخدرات استار آن سلسله كه در اردوى معلى بودند رخصت انصراف يافته باتفاق پدر و پسر روانه آن ديار شدند و امراء كه بمرافقت و تابينى كستنديل خان مقرر گشتند بموجبى است كه مرقوم ميگردد :\r\nشاهمير خان كه از نژاد واليان قديم ولايت شكى است و مدتى بود كه بپايهء سرير اعلى آمده بود و جبهه اخلاص بر زمين عبوديت ميسود عاطفت علياء شاهنشاهى در ازاء ظهور اخلاص و دولتخواهى در مقام احياى سلسله قديمه شده او را بايالت و دارائى ولايت موروث شكى سربلند گردانيده باتفاق امير الامراء مذكور روانه فرمودند .\r\nشمسى خان قزاقلر كه با اتباع خود در قراباغ مانده در ميانهء روميه رتبه پاشائى يافته بود در پاى قلعه ايروان بدرگاه سدره نشان آمده اظهار ارادت و اخلاص كرد و مورد الطاف شاهانه گشته رتبهء خانى يافته بود در اينوقت در سلك امراى شيروان انتظام يافت ديگرى عليخان موافق كه از جماعت روميه قراباغ بود در زمانيكه كستنديل خان از خدمت اشرف بديدن پدر بگرجستان رفته بود عليخان مذكور در قراباغ او را ملاقات نموده انواع مدد و همراهى بظهور آورده بود او را در ميان روميه على بيك منافق ميگفته‌اند او نيز در پاى قلعهء ايروان به خدمت اشرف رسيده رتبه عمارت و خانى يافت و مقرر شد كه در زمرهء اويماق شاملو بوده من بعد او را على خان موافق گويند او را نيز در شيروان الكاء داده باتفاق كستنديل خان فرستادند .\r\nهر چند سابقا اشعارى به اين مقدمات شده چون در اينجا مناسبتر بود از تكرار نينديشيده ديگر باره مذكر حال ايشان گرديد ديگرى بيكتاش سلطان كه پسر محمد خان موصلو تركمانست و و رابطهء خويشى با كستنديل خان داشت حسب الالتماس مشار اليه مرتبه عمارت و لقب سلطانى يافته در سلك امراى شيروان منظم گرديد .\r\nديگرى تيزرو سلطان مقدم و اخى سلطان جاگير بود عليخان سلطان شمسالدينلو و پسر سردار محمود و على سلطان ارشى و فوجى از تفنگچيان موكب همايون نيز بمرافقت او مأمور شدند و چون اين جماعت را از معبر قومين اولمى آب كر كه در نزديكى گنجه است عبور ميبايست كرد از ملاحظه آسيب روميهء گنجه و شيروان مقرر شد كه ذوالفقار خان قرامانلو از اردبيل و حسين خان زياد اغلى در ارسبار با قشون و لشكر خود تا كنار آب كه مرافقت الكسندر خان و كستنديل خان نموده ايشان را به سلامت از آب گذرانيده عود نمايند و ايشان نخست بدار الارشاد اردبيل رفته بشرف زيارت حضرت سلطان الاولياء و مشايخ كرام قدس الله ارواحهم مشرف گشته از ارواح مقدسه آن بزرگان دين و پيش قدمان شاهراه يقين استمداد [ 468 
  ] همت كرده با موازى دو سه هزار كس از طوايف قزلباش كه فراهم آمده بود روى توجه به مقصد آوردند ذوالفقار خان و حسينخان حسب الفرمان واجب الاذعان ايشانرا از آب كر گذرانيده عود نمودند و كستنديل خان بامراى شيروان متوجه گرجستان پدر خود شد كه از آنجا سپاه كرج را به خود ملحق ساخته متوجه تسخير ولايت شيروان كرده شرح احوال او و قضايا كه او را در گرجستان و شيروان روى داد در وقايع سال آينده بتوفيق و يارى حضرت آفريدگار مرقوم كلك وقايع نگار مىشود .\r\nبالجمله حضرت اعلى شاهى ظل اللهى در آن زمستان در بلدهء فاخره تبريز كامياب دولت و عافيت بوده بعد از فراغ از تدبيرات مصالح ملكى و انتظام مهام لشكر كشى و لشكر آرائى و داد دهى خلايق بعيش و خرمى اوقات گرامى صرف مينمودند و مقرر شد كه جمعى از عساكر خراسان نيز در اول بهار متوجه يساق آذربايجان گشته در يورش سال آينده در موكب جاه و جلال بوده باشند و جغال اغلى چون در اين\r\n\r\n","description":"","footnote":"","page_name":" 671 ","page_number":79},
  {"content":"\r\n\r\nآمد و رفت كارى نساخته بود و دروغى چند بيفروغ بپادشاه روم غرض نموده بخاطر آورد كه شايد بگفتگوى صلح و صلاح كارى بسازد .\r\nسليمان بيك محمودى حاكم خوشاب را كه بپايهء سرير اعلى آمده رتبهء خانى يافته بود وسيله ساخت كه كتابات باعتماد الدوله حاتم بيك وزير و اركان دولت قاهره نوشت كه همان مصالحهء سابق از طرفين ملحوظ بوده حضرت اعلى شاهى ظل اللهى روى توجه بجانب عراق آورند و از امورى كه از هر دو طرف صدور يافته اغماض شود كه اين خود امرى بود دور از كار و آرزوئى خارج از دايرهء عقل و اختيار جمعى از كوته خردان پست همت بنا بر آسودگى خاطر و فراغت طلبى گفتگوى صلح بدين طريق مينمودند كه دار السلطنه تبريز و محالى كه درين طرف آب ارس واقع است و بحيطه تصرف درآمده به تصرف قزلباش گذاشته مضايقه ننمايند و محال آنطرف آب از ايشان بوده از جانب قزلباش تعرضى بدان نرود و فاصله بين الجانبين رودخانه ارس باشد هيهات هيهات :\r\nمصراع\r\n فكر جانان ديگر و سوداى عاشق ديگر است \r\nهمت بلند شاهى و تهمت ارجمند پادشاهى مصروف بر آنست كه كل ممالك و بلاد قلمرو شاه جنت مكان عليين آشيان كه در حين مصالحه آن حضرت با سلطان سليمان خواندگار روم داخل سنور قزلباش بوده بدستور بحيطهء تسخير و تصرف درآورده نيم ذرع از زمين داير و باير متعلقه بشاه جنت مكان در تصرف ديگران نگذارند و تا ممكن و مقدور است بر سر آن تلاش نمايد و جواب كتابات بدينطريق نوشته شد .\r\nاما آن مقدمات كه مسطور گشت جمعى هرزه درايان بيهده گويا ملازم سليمان بيك بزبانى گفتگو مينمودند و جغال اغلى كه هنوز از بادهء نخوت و بزرگى سرگرم بود ديگر باره سليمان بيك را تكليف كرد كه يك مرتبه ديگر كس فرستاده تذكار مقدمهء سابق نمايد در اين مرتبه جواب صريح نوشته شد كه در خدمت اشرف احدى از مقربان و مخصوصان بساط قرب و عزت را جرأت اظهار اين حكايت نيست ارباب خرد از اين گفتگوها استدلال مينمودند كه جغال اغلى باصابت رأى و حسن تدبير شهرت كاذب كرده بوده و او را اصلا از خرد بهره نيست چه هر گاه پادشاه ذيجاهى با كمال خردمندى و فطرت عالى بطلب ملك موروث برخاسته كمر همت بحصول اين مطلب عليا چست بسته باشد اين گونه مقدمات بميان آوردن لعب كودكان و شيوه ناخردمندان است .\r\nالقصه چون اراده و تقدير ملك قدير نوعى ديگر بود اثرى بدين مراسله و آمد و رفت مترتب نشده و از جانبين تمشيت اين مهام حواله بمشيت الهى شد كه از نهانخانهء غيب چه صورت روى نمايد و قلم تقدير حضرت حى قدير بچه كيفيت چهره مقصود گشايد .\r\n\r\nذكر بدست درآمدن قلعهء زمينداور گرمسير قندهار كه در اين سال باراده و تقدير قادر مختار جل ذكره بوقوع پيوست\r\nاز سوانح اين سال مبارك فال بدست درآمدن قلعهء بست است شرح اين سرگذشت آنكه\r\n\r\n","description":"","footnote":"","page_name":" 672 ","page_number":80},
  {"content":"\r\n\r\nقبل از اين رقم نگارش يافته كه ميرزايان [ 469 
  ] قندهار اولاد سلطانحسين ميرزا ولد بهرام ميرزا كه مدتى در آن عرصهء دلگشا كامرواى دولت بودند از بىسعادتى و ادبار رو از دولت تافته بواسطه توهم آسيب لشكر اوزبك برفتن هندوستان راغب گشته حسب الاشاره پادشاه و الا جاه جلال الدين محمد اكبر پادشاه فرمانفرماى آن ديار قندهار را بشاهى بيك خان جغتاى سپردهء خود به خدمت آن حضرت پيوستند و تا غايت از اينجانب بنا بر رابطهء الفت و دوستى كه هميشه فيما بين سلسلهء عليه صفويه و دودمان و الا مكان تيمورى به تخصيص خانوادهء رفيعه بابرى مستحكم بود متعرض آن ولايت كه ملك موروث يك صد سالهء اين دودمان است نشدند .\r\nدر سالى كه رايات منصوره از سفر بلخ مراجعت نموده متوجه عراق بود ميرزين - العابدين نبيرهء مير عبدالحسين كه در گرمسير قندهار رتبه بزرگى داشت از اطوار ناهنجار و سلوك ناهموار جاگيرداران آن ديار بتنگ آمده ترك مقام قديمى كرده فرزندان و متعلقان را گذاشته التجاء بسايه معدلت و الطاف شاهانه آورده در دار السلطنهء هرات شرف زمين بوسى دريافت و حضرت اعلى او را بحسينخان امير الامراى خراسان سفارش نموده در ولايت فراه مسكن گزيد شاهى بيك خان حاكم قندهار بدين جهت خانه كوچ و دو پسر سيد مذكور را بقلعهء قندهار برده بضامن داد و تا ده سال در قلعه نگاهداشته رخصت آمدن نداد و او از جانب فرزندان خود مشوش خاطر بود خسرو بيك غلام حسينخانرا كه به جهت ضبط باج شوارع در فراه بود وسوسه كرده او را بگرفتن زمين داور و گرفتن قلعه بست ترغيب نمود و جمعى از ملازمان قديمى سلسله مير عبدالحى كه در زمين داور بودند به او اعلام نمودند كه حسن بيك و حسين بيك ولدان خانم بهادر مغل كه حارسان قلعه بست‌اند در كمال غفلت اند اگر با جمعى متوجه اينطرف گردند قلعه بدست درميآيد .\r\nاين معنى محرك آن داعيه شده خسرو بيك را بيشتر از پيشتر اغوا نمود و او از جهالت و خود رائى كه آن را شجاعت نام نهاده بىامر و اشاره حسينخان با جمعى از تابينان و اتباع خود به اتفاق مير زين العابدين بدان صوب در حركت آمد و چهل فرسخ راه را طى نموده شبى بدر قلعه رسيده حارسان را در خواب غفلت يافت نردبان بر ديوار حصار گذاشته بقلعه درآمدند .\r\nاهل قلعه خبردار شده با قزلباش جنگ در پيوستند حسين بيك كشته گشته حسن بيك خود را از قلعه انداخته راه فرار پيش گرفت و قلعه بست كه از قلاع مشهورهء قديمه و در آغاز دولت ملوك غزنويه محل نزول امير ناصر الدين سبكتكين بود به آسانى به تصرف خسرو بيك درآمد و چون پرتو شعور شاهى بيك خان برين خبر تافت امراى تابين خود را مثل زله خان حاكم قلات و اروس بهادر حاكم زمين داور و جمعى از جاگيرداران آن حدود و لشكر قندهار را با فيلان جنگى و اسباب قلعه‌گيرى بر سر قلعه بست فرستاد و حسينخان امير الامراى خراسان از استماع رفتن خسرو بيك و خودسرى و خودرائى او برآشفته اراده نمود كه او را از اين حركت ناهنجار منع و زجر نمايد و چون مخالف رضاى اشرف اعلى است قلعه را بدستور بمنسوبان حضرت پادشاه و الا جاه سپارد درين انديشه بود كه خبر لشكر فرستادن شاهى بيك خان بر سر خسرو بيك بهرات رسيد .\r\nحسينخان از ورود اين خبر آشفته‌تر گشت زيرا كه مترصد آن بود كه شاهى بيك خان كس نزد او فرستاده استعلام نمايد و تدارك اين قضيه را برأى دوستانه او منوط و مربوط گرداند و او از غرور جاه عالم آراى عباسى 43\r\n\r\n","description":"","footnote":"","page_name":" 673 ","page_number":81},
  {"content":"\r\n\r\nو جلال مقيد بانها و اعلام امير الامراى مزبور نگشته لشكر فرستاد حسينخان را غيرت و حميت قزلباشى از آن اراده منصرف ساخته در مقام معاونت خسرو بيك درآمد و جمعى از غازيان شاملو و ميران اويماق را باتفاق ملك شاه سيستانى كه در هرات بود روانهء آنصوب نموده باسمعيل‌خان آلپلو حاكم فراه نيز اعلام كرد كه با لشكر خود رفاقت كرده بمعاونت ايشان كمر بندد و اين گروه از فراه ايلغار نموده صبحى از آب هيرمند سر راه بر فوج قزلباش گيرند پيش آمدند با آنكه هنوز زياده از سيصد نفر از آب نگذشته بودند و لشكر كارآمدنى چغتاى پنجهزار متجاوز بود كه به يكديگر ملاقى شده جنگ در پيوست در حملهء اول بنيروى دولت و يمن اقبال بيزوال شكست بر لشكر چغتاى افتاده زله خان با جمعى كثير از بهادران دستگير گشته اروس بهادر بقتل رسيد و زياده از پانصد نفر در معركه بر خاك هلاك افتاده طعمه حسام خون آشام دليران بهرام [ 470 
  ] انتقام گرديدند و جنود قزلباش بفتح و ظفر اختصاص يافته قلعه را بمحمد زمان سلطان شاملو كه از ملازمان مظفر حسين ميرزا بود و مدتى بود از هندوستان عود نموده در ملازمت حسينخان ميبود چون از اوضاع آن ولايت خبردار بود سپرده آذوقه و يراق قلعه‌دارى سرانجام نموده عود كردند .\r\nبعد از معاودت جنود قزلباش شاهى بيك خان در همان ايام خود با لشكر آراسته و فيلان پيراسته و اسباب قلعه‌گيرى بر سر قلعهء بست آمد و چون بپاى قلعه رسيد از كمال غرور و خشمناكى اراده نمود كه يورش بقلعه انداخته جبرا قهرا مسخر گرداند و فيل نامى كه معظم اقبال او بود بر دروازه قلعه رانده لشكريان از اطراف و جوانب هجوم نمودند در اثناى جنگ و جدال با دليجى از قلعه انداختند در حينى كه آن عربده جوى كوه پيكر خرطوم ثعبان مثال بلند ساخته با در و ديوار در عربده بود گلولهء بادليج بر دهان او خورده حلقوم را از يكديگر دريده كارگر آمد و فيل غلطيده از پاى درآمد از افتادن فيل لشكريان را دست از كار رفته پاى اهتمامشان سست گرديد و بسيارى از بهادران جنگى به زخم تفنگ ناچيز شدند شاهى بيك خان درين يورش كارى نساخت و دست قدرت خود را از دامن مقصود كوتاه ديده بجز بازگشتن چارهء نيافت و قطع تعلق از آن ولايت كرده بجانب قندهار بازگشت و ولايت گرمسير به تصرف اولياى دولت قاهره قرار گرفته سادات و رعايا متوجه زراعت و آبادانى شدند حسينخان حقايق اينحال را بپايهء سرير اعلى عرض نموده زله خان را به خدمت اشرف فرستاد حضرت اعلى شاهى ظل اللهى را وقوع اين قضايا كه باقتضاى قضا بىاختيار روى داده بود در موقع قبول درنيامد زيرا كه اگر از اينطرف الفت و دوستى منظور نبوده باشد چرا اين اهتمام در تسخير قندهار بظهور نيامد كه خود را آلوده قلعه بست سازند على اى حال چون در آذربايجان مشاغل عظيمه در پيش بود زله خانرا بعليقلى خان شاملو حاكم رى سپردند كه در رى نگاهدارند كه بعد از فراغ از مشاغل آذربايجان او را با ديگر گرفتاران قرين اعزاز و احترام روانهء ديار خود سازند .\r\nدر اواخر اين سال معزا ابراهيما شيرازى كه مستوفى الممالك شده بود و كما ينبغى از عهده اين امر خطير بيرون نتوانست آمد از بىپروائى و مستى بادهء هوش رباى منصب در محاسبات گيلان خبطى\r\n\r\n","description":"","footnote":"","page_name":" 674 ","page_number":82},
  {"content":"\r\n\r\nچند زده مبلغهاى كلى بسهو و نسيان از مال ديوان فرو گذاشت كرده بود كه ميرزاى عالميان وزير آن ملك خود بمقر آمده عرض كرد و ذره از بيشعورى او بر پيشگاه ضمير اقدس پرتو شعور انداخت او را عزل فرموده در اول سال ئيلان ئيل اربع عشر و الف آن منصب عالى بميرزا قواما ولد ميرزا حسن كفرانى اصفهانى كه اباعن جد از اكابر و اهالى آنديار است و در اين هنگام وزير هرات بود تفويض يافت و او كسب علم سياق از آقا شاه على دولت آبادى مستوفى سابق كه استاد المحاسبين بود نموده در آن فن شريف كمال مهارت دارد .\r\n\r\n","description":"","footnote":"","page_name":" 675 ","page_number":83},
  {"content":"\r\n\r\n\r\nوقايع سال ميمنت مآل ئيلان ئيل تركى مطابق سنهء اربع عشر و الف كه سال نوزدهم جلوس سعادت مأنوس همايون شاهى ظل اللهى است\r\nنوروز عشرت افروز اينسال ميمنت منوال در روز دوشنبه غرهء شهر ذى القعدة الحرام سنهء اربع عشر و الف اتفاق افتاد يعنى نير اعظم و عطيهء بخش عالم كه اهتزاز نسايم رياض جهان و طراوت عالم جان از فيض تربيت اوست به منزل شرف انتقال نموده بيمن حكمت كامله مبدع جهان آرا فسحت سراى جهان و گلشن احوال جهانيان از فيض بهار و لطافت ازهار طراوت تازه و نزهت بىاندازه يافت حضرت اعلى شاهى ظل اللهى در دار السلطنهء تبريز آن روز طرب انگيز را بفرخى و فرخندگى گذرانيده بلوازم جشن و سور و مراسم شادمانى و سرور اقدام فرموده بمراحم خسروانه بهجت افزاى خلايق بودند و امراى نامدار و صدور عاليمقدار و وزراء و مقربان بارگاه فلك مدار و اعيان سپاه ظفر شعار كه در آنوقت در موكب نصرت قرين بودند هر يك على قدر مراتبهم پيشكشهاى نوروزى خود و امراء و حكام [ 471 
  ] سرحدهاى ممالك از نظر اقدس گذرانيده بنوازشات ارجمند سرافرازى يافتند در همين روز فيروز ملازمان امير كونه خان قاجار كه بحسب فرمان در النجق نخچوان اقامت داشت آمده خبر جنگ او را با محمد تكلو سنجق رومى و انهزام يافتن او از عساكر منصوره رسانيده از جمله غنايم و اخترمهاى مخالفان چند رأس اسب و چند قبضه تفنگ كه لايق سركار اشرف بود به نظر اقدس گذرانيدند شرح اين سانحه آنكه محمد تكلو خود را از شجعان روزگار ميشمارد از جانب سردار رتبهء امارت يافته با فوجى از ابطال رجال ايروان و كوكجه و آن حدود آمده بود كه با جنود قزلباش كه در آن حدود توقف نموده باشد مقاومت نموده دستبردهاى نمايان نمايد و در آن حدود منتهز فرصت بود\r\nدر خلال اين احوال از جنود روميه قجر پاشا و مصطفى پاشا با گروه انبوه و ميران اكراد از وان بعزم بر همزدن امير كونه خان ارادهء آمدن نخچوان نموده بودند امير كونه خان از ورود اين خبر با گروهى از طايفهء غازيان جلادت اثر قاجار و امراى تابين و جمعى كه بكومك او تعيين شده بودند تا كنار آب ارس رفته بود پاشايان مذكور از دليرى و پاى جلادت پيش نهادن امير كونه خان خوفناك گشته جرأت پيش آمدن نكردند و فسخ آن عزيمت نموده بازگشته بودند و امير كونه خان خاطر از ممر مخالفان جمع كرده و عنان بصوب مراجعت تافت .\r\nمحمد تكلو از رفتن امير كونه خان بكنار آب خبر يافته به خيال آنكه بحدود النجق آمده تاخت و غارت و دستبردى نمايد با فوجى از ابطال رجال و گروه لوند و مردم طاغى ياغى تا حدود نخچوان آمد امير كونه خان اكثر مردم خود را كه احمال و اثقال همراه داشته‌اند پيش انداخته خود متعاقب با معدودى ميآمده و چون ميدانست كه محمد تكلو در اين حوالى ميگردد و همواره در كمين مكر و\r\n\r\n","description":"","footnote":"","page_name":" 676 ","page_number":84},
  {"content":"\r\n\r\nخدعه است چند كس را برسم خبرگيرى بر سمت ايروان فرستاده بود كه مبادا غافل سر راهى بغازيان گيرد ايشان به چند نفر از قراولان دچار شده چون اندك مردمى بوده‌اند با آنكه در آئين سپاهگيرى خبرگيران را تا ضرورت نشود رخصت محاربه نيست راكب جهل و غرور گشته برايشان تاخته در هم آويخته‌اند و آن جماعت با فارسان مضمار جهالت و نادانى بحيله و روباه بازى جنگى كرده لحظهء ايشان را به خود مشغول كرده‌اند تا آنكه سياهى لشكر از بسو نمايان شده آن دلاوران معركه نبرد را در ميان گرفته فيما بين جنگ عظيم در پيوست گروهى از آن مردم در آن معركه ضايع شدند و چند نفرى جنگ - كنان زخمدار و ناتوان بيرون رفته خود را بامير كونه خان رسانيده حقيقت حال اخبار نمودند و همان لحظه طليعهء لشكر مخالف نيز نمايان مىشود .\r\nامير كونه خان با آنكه استعداد جنگ نداشته و اكثر مردم او پيشتر رفته بودند چنانچه اسبان سوارى و كوتلهاى او را برده بودند جز محاربه نمودن لايق نام و ناموس خود ندانسته با فوجى قليل كه همراه داشت قدم بمعركهء كارزار نهاد فيما بين جنگ در پيوست و محمد تكلو با گروه انبوه جلو ريز بمعركه ستيز رسيده بيك حمله چرخچيان جنود قزلباش را شكست داد .\r\nامير كونه خان مشاهده آن حال نموده توكل بر عنايت قادر ذوالجلال كرده خود با امراى رفيق و مردمى كه بر سر داشت عنان يكران بمحاربهء اعدا انعطاف داده فيما بين نيران قتال و جدال اشتعال يافت و گروه مخالف آثار اقتدار ظاهر ساخته بسيارى از دلاوران لشكر قزلباش را زخمدار كردند چنانچه مقصود سلطان كنگرلو زخم يافت و بر اسب سوارى امير كونه خان چند زخم رسيد و على هذا - القياس نزديك به آن شده بود كه چشم زخمى رسد از مؤبدات اقبال روزافزون شاهى ظل اللهى كه هميشه قرين حال منتسبان اين سلسله ابد توأمان است چند نفر از ملازمان امير كونه خان كه پيشتر روانه النجق شده بودند از دير آمدن خان متزلزل خاطر گشته بملاحظهء آداب نوكرى بازگرديده‌اند و خبر رفتن او بر سمت ايروان شنيده طريق خدمت سپرده بسرعت برق و باد خود را در هنگام گرمى معركهء قتال بآقاى خود رسانيده‌اند از آن جمله جلودارى كه اسب كوتل همراه داشته در وقتى كه اسب سوارى خان از شدت زخمها و بسيارى تك و دو از كار مانده بود رسيده و امير كونه خان اين لطيفهء غيبى را از امارات فتح و علامات ظفر دانسته بر جنيبت آسوده سوار شده با فوجى كه در آنوقت حاضر بودند بر صف اعدا تاخته و آثار غلبه ظاهر ساخته [ 472 
  ] مخالفان از آن جرأت غالبانه و حملهء دليرانه رسيدن كومك تفرس نموده تاب مقاومت نياورده شكست يافته روى بوادى هزيمت نهادند و جنود قزلباش تعاقب نموده اكثر آن مدبران طعمهء شمشير آبدار و برخى اسير و گرفتار گرديدند و محمد تكلو شكسته و مخذول بيرون رفت و غنايم موفور بدست سپاه منصور درآمده كامياب ظفر و اقبال عنان بصوب النجق انعطاف دادند و اين جنگ معظم محارباتى بود كه امير كونه خان را در آن اوقات با مخالفان دست داده مردانگيها ازو بظهور رسيده در ميانهء دوست و دشمن بلند آوازه گشت .\r\n\r\nشرح آمدن روميه و اكراد بجانب خوى و مرند و توجه رايات منصوره بدفع شر ايشان و قضاياى سانحهء آن اوان\r\nاز قضايا كه در اوايل اين سال روى داد آمدن جنود روميه و اكراد است بخوى و حدود مرند .\r\n\r\n","description":"","footnote":"","page_name":" 677 ","page_number":85},
  {"content":"\r\n\r\nشرح اين سانحه آنكه جغال اغلى سردار سنجق بيكيان اكراد را با جمعى روميه بتاخت و غارت خوى و مرند مأمور ساخته مصطفى پاشا را باشليق ايشان كرده روانه نمود و مصطفى پاشا از ايلغار حضرت اعلى شاهى ظل اللهى كه در خطهء عطربيز تبريز اقامت داشتند و از آنجا تا مرند كه سه مرحله است يك شبه ايلغار آن حضرت است انديشه نموده خود در خوى توقف اقامت كرده امراى محمودى و ساير اكراد را كه مقدم ايشان سليمان بيك محمودى حاكم خوشاب بود بمرند فرستاد و جمشيد سلطان دنبلى حاكم مرند از آمدن مخالفان آگاه گشته حقيقت به خدمت اشرف عرض نمود و حضرت اعلى همان لحظه كه خبر رسيد اللّه قلى بيك قورچى باشى قاجار را با فوجى از قورچيان ظفر بمدافعهء آن گروه فرستادند و آن طايفه در كمال خوف و بيم بمواضع مرند رسيده و دو سه محل را تاخت كرده دواب و اغنام آن محال را رانده چند نفر از رعايا را اسير نموده فى الفور بازگشتند .\r\nجمشيد سلطان چون از اين معنى آگاه شد مدافعهء ايشان را سهل و آسان شمرده مقيد به رسيدن كومك نشد و با سيصد نفر از مردم خود تا قريب شش فرسخ تعاقب ايشان نمود و چون بسياهى غارت رسيد غارتگران دست از غنايم و اسيران بازداشته رفتند جمشيد سلطان از مسلك حزم و دور انديشى كه جزو اعظم سپاهيگرى است دور افتاده فرار نمودن آن گروه را حمل بر ضعف و زبونى كرده از غايت جهالت و بيباكى كه جوانان عصر كه هنوز سيلى روزگار نخورده‌اند آن را تهور و شجاعت نام نهاده‌اند دليرى كرده تا سه فرسخ ديگر بعزم گوشمال آن گروه تك و دو نموده مصطفى پاشا و سليمان بيك كه با جمعى كثير در آن حدود ايستاده منتظر مردم پراكندهء خود بودند از آمدن جمشيد سلطان با آن مايهء مردم واقف گشته روى بمحاربه او آوردند و او نيز با وجود كمى لشكر بىآداب بجنك مبادرت نموده بيكبار خبردار مىشود كه مخالفان اطراف و جوانب او را گرفته‌اند اندكى از غفلت و بيهوشى به هوش آمده چارهء بجز فرار نمييابد به زور بازوى شجاعت و مردانگى خود را از آن مهلكه بيرون انداخته راه فرار پيمودن گرفت و مخالفان برادر او را دستگير نمودند و جمعى از مردم او در آن قضيه مقتول و گرفتار گرديدند و او با بقية السيف شكسته و پريشان حال بمرند رسيده در حين ورود قورچى باشى وارد گشته قورچى باشى با او به زبان عتاب خطاب كرده چون فايدهء بر آن مترتب نبود بازگشته به خدمت اشرف آمد در اين اثناء در هنگامى كه حضرت اعلى شاهى ظل اللهى در ميدان صاحب آباد بچوگان بازى مشغول بودند ملازم امير كونه خان آمده عريضه او را با مكتوبى كه يكى از دوستان به او نوشته بود رسانيد مشعر بر آنكه قجر پاشا و مصطفى پاشا كه قبل از اين اراده نموده بودند كه بر سر امير كونه خان روند و در آنوقت صورت نبست در اين وقت آن عزيمت را تصميم داده روانه‌اند و حال قريب بكنار آب رسيده‌اند بخاطر انور خطور نمود كه از تبريز ايلغار نموده از عقب آن لشكر درآيند و از پيش امير كونه خان و از پس عساكر منصورهء موكب همايون ايشانرا در ميان گرفته سزاى آن قوم در كنارشان نهند و فى الواقع اگر اين خبر صحت ميداشت [ 473 
  ] دستبرد عجيبى بود حضرت اعلى اعتماد بر مضمون عريضه و مكتوب كرده چون در عالم سپاهيگرى در اين گونه عزيمتها تأخير موجب ندامت و سوء تدبير است همان شب پاى عزيمت در ركاب سعادت آورده بسرعت برق و باد روانهء مقصد شدند و چون بقصبهء طسوج و حوالى سلماس رسيدند خبر آمد كه پاشايان از وان بيرون آمده چون يك مرحله طى كردند از ايلغار حضرت اعلى و طايفهء قزلباش كه در ركاب اشرف‌اند انديشه كرده مصلحت نديدند كه از وان و معسكر سردار اين مقدار دور شوند فسخ آن عزيمت كرده از يك منزلى بازگشتند .\r\nچون عساكر منصووره از تبريز بيرون آمده مستعد يورشى بودند بسركردگى قورچى باشى\r\n\r\n","description":"","footnote":"","page_name":" 678 ","page_number":86},
  {"content":"\r\n\r\nبتاخت ولايت الباق كه حاكم آن از سنجق روميه بود فرستاده خود بنفس نفيس در آن حدود چند روز بنشاط شكار پرداخته بمقر دولت بازگشتند و عساكر ظفر مآل از قلل جبال صعب المسالك كه دو ماه از نوروز گذشته از كثرت برف وهم و خيال را عبور بر آن محال مينمود بنيروى اقبال گذشته الباق را تاخت نموده غنايم موفور بدست آوردند و تا يكهزار نفر از نساء و صبيان كفرهء نصرانيه كه با جنود مسلمين و غازيان نصرت قرين بمحاربه پيش آمده حرق ذمه نموده حربى شده بودند و اسرايشان شرعا بسرحد جواز رسيده بود اسير كرده مظفر و منصور با غنايم موفور مراجعت نموده بموكب همايون پيوستند .\r\n\r\nذكر قضاياى گرجستان و شيروان و محاربهء كستنديل خان با روميان و ظفر يافتن به نيروى اقبال شاهنشاه زمان\r\nدر طى قضاياى سال گذشته مرقوم كلك بدايع نگار گرديد كه ايالت و دارائى ولايت شيروان نامزد كستنديل خان شده او را با جمعى از امراء و عساكر كه در مرافقت الكسندر خان روانه گرجستان فرمودند كه از آنجا بتوفيق الله تعالى بنوعى كه تمهيد يافته بر سر شيروان روند هر چند كستنديل خان حرف رفتن شيروان بميان ميآورد پدرش تغافل ورزيد بليت و لعل ميگذرانيد و اصلا متوجه سرانجام كار پسر نميشد و گرگين ميرزا نام پسرى داشت كه وليعهد پدر بود و او اصلا راضى نميشد كه كستنديل خان را با آنكه بشرف اسلام مشرف است در قرب جوار او اقتدارى بهمرسد و مانع پدر بود تا آنكه مساهله و اهمال از حد اعتدال گذرانيد و امراى قزلباش را طاقت توقف نمانده از معاونت مأيوس شدند و چنين معلوم ايشان شد كه الكسندر خان و گرگين ميرزا منتظرند كه فيصل مهام جنود قزلباش و سردار روم در اين سال چه صورت خواهد يافت و غلبه از كدام طرف خواهد بود بمقتضاى وقت عمل نمايند قزلباشيه بيتابى آغاز نهادند .\r\nروزى كستنديل ميرزا با امراى قزلباش از اردوى خود سوار شده به منزل پدر آمده برادر را نيز طلب نموده در باب توجه شيروان سخنان بر زبان آورده درشتى آغاز نهاد و هر چند از اين مقوله گفتگو كرد الكسندر خان عذرى چند ميگفت و او را در مجمع گرجيان گذاشته بخلوتخانهء خود رفت و گرگين ميرزا نيز بشيوهء پدر عمل نموده روى به منزل خود آورده كستنديل خان را از اين طرز سلوك و تغافل طاقت طاق شده از عقب برادر شتافت و به او رسيده به زبان گرجى سخنان درشت بر زبان آورد و او توقف نموده بجواب گفتگوى برادر زبان گشود كستنديل خان به او نزديك شده شمشير خون ريز از نيام انتقام برآورده بر او زد و بطرفة العين باتمام كارش پرداخت و از آنجا بازگشته بخلوتخانهء پدر رفت از امراء شاهمير خان و عليخان موافق همراه او بخلوتخانه درآمده بيكتاش سلطان موصلو تركمان با جمعى قزلباشيه در بيرون توقف نمودند و او با پدر به زبان گرجى مكالمه آغاز نهادند پدر با او زبان سفاهت و دشنام گشاد .\r\nدر اين اثنا از قضيه گرگين ميرزا خبر يافت فرياد برآورده باز نادران گرجى اشارهء قتل امراء قزلباش نموده و عليخان موافق شمشيرى بر او انداخته شاهمير خان باتمام كارش پرداخت و دو سه\r\n\r\n","description":"","footnote":"","page_name":" 679 ","page_number":87},
  {"content":"\r\n\r\nنفر از نادر نيز كه بمعاونت الكسندر خان شمشير كشيده بودند از همان شربت چشيدند و جنود قزلباش بر سر كستنديل خان و امراء جمعيت نمودند از نادران گرجى ديدند كه الكسندر خان و گرگين ميرزا هر دو كشته گشته‌اند و چهارصد پانصد نفر گرجى كه در آن وقت [ 474 
  ] حاضر بودند از عهدهء كستنديل خان و امراء بيرون نميتوانستند آمد جز اطاعت و انقياد چارهء نيافته همگى سر بر خط فرمان كستنديل خان نهادند و او خزاين و دفاين پدر و برادر را متصرف گشته در گرجستان فرمانرواى مستقل گشت و لشكريان را علوفه و مرسوم داده سرانجام يورش شيروان نموده با جنود قزلباش و گرجى كه قريب ده هزار نفر بودند روانهء شيروان شد و اين سانحهء حيرت بخش عبرت افزا در اوايل اين سال وقوع يافت چون كستنديل خان قدم بولايت شيروان نهاد اكثر اهالى و اعيان اطاعت فرمان قضا جريان كرده مطيع و منقاد كستنديل خان شدند .\r\nشاهمير خان حاكم شكى و بعضى امراء كه مقدمة الجيش بودند در حدود قبله با محمد امين پاشا حاكم آنجا جنگ كرده او را شكست دادند محمد امين پاشا با جمعى از روميه بقتل رسيد و بقية السيف بقلعه درآمده بلوازم قلعه‌دارى مشغول شدند جيوش منصوره بپاى قلعه آمده قلعهء قبله را محاصره كرده نردبانها و اسباب قلعه‌گيرى ترتيب دادند و چون خبر آمدن كستنديل خان و امراء بمحمود پاشا ولد جغال اغلى بيگلربيگى شيروان رسيد عساكر روميه را كه در اطراف و جوانب بودند بشماخى جمع كرده با توپ و عرابه و استعداد جنگ از شماخى بيرون آمد كستنديل خان جمعى را بر سر قلعه قبله گذاشته با بقيهء سپاه عنان بمحاربهء اعدا تاخت و در كنار رودخانهء آقسو تلاقى فريقين دست داده فيما بين آتش حرب و قتال اشتعال يافت .\r\nروميان در اول حال قزلباش را وقعى ننهاده اسب جلادت پيش راندند و بفوج چرخچى و لرده دست راست و دست چپ زور آورده به تيپ رسانيدند و نزديك به آن رسيد كه بافواج قاهره چشم زخمى رسد جنود قزلباش تكيه بر الطاف الهى و نيروى دولت شاهى نموده با لشكر قول كميت شجاعت و دلاورى در ميدان كارزار بجولان درآورده دليرانه بر صف اعدا تاختند و امراء و لشكريان دست راست و دست چپ نيز كه راه انهزام پيموده بودند عطفه عنان نموده بطرفة العينى سلك جمعيت آن گروه را متفرق و پريشان ساختند و شكست بمخالفان افتاده محمود پاشا پسر جغال اغلى پريشان و بدحال عنان از معركه تافته رو بهزيمت نهاد و جنود ظفر ورود تعاقب آن گروه كرده خلقى نامحدود از جنود روميه بر خاك هلاك انداختند چنين اتفاق افتاده بود كه محمود پاشا در پيش كستنديل خان افتاده و او بفراست دريافته كه محمود پاشا است و نزديك به آن رسيده بوده كه نوك سنان بدرع و خفتان او رساند در اثناى گير و دار به زخم تيرى مجروح گشته خود از آسيب زخم از تك و دو بازمانده بود تيز رو سلطان مقدم نيز مقدارى مسافت بتعاقب او طى كرد و چون گرفتارى او در لوح قضا بقلم تقدير تحرير نيافته بوده و قزلباشيه مشاهده نمودند كه كستنديل خان زخمى شده عنان از تعاقب گريختگان كشيده بجمع غنايم مشغول گشتند و محمود پاشا جان بسلامت از معركه بيرون برده با بقية السيف بقلعهء شماخى درآمده اسباب قلعه‌دارى مرتب ساخت و باستحكام بروج و باره پرداخت و جمعى كه بمحاصرهء قلعهء قبله مانده بودند توقف نكرده در اثناى انهزام روميه بمعركه رسيدند و تا موازى دو هزار نفر از روميه در اين محاربه مقتول شدند و مستحفظان قلعهء قبله از انهزام جنود رومى و غلبه لشكر قزلباش خبر يافته قلعه را خالى كرده راه فرار پيمودند و همچنين كوتوالان ساير قلاع دست از محارست آنها كشيده بشماخى جمع شدند و سواى قلعهء شماخى و بادكوبه و در بند قلعهء ديگر در تصرف روميان نماند و\r\n\r\n","description":"","footnote":"","page_name":" 680 ","page_number":88},
  {"content":"\r\n\r\nكستنديل خان بنوعى كه در خدمت اشرف تمهيد يافته بود جهت امراء محل به محل الكاء تعيين نموده جميع اهالى و اعيان شيروان مطيع و منقاد گشتند و حقايق حالات گرجستان و شيروان را چنانچه گذشت مصحوب مسرعان بپايهء سرير اعلى عرض نموده در دار السلطنهء تبريز نقاره‌هاى شادمانى بنوازش درآوردند و متعاقب ملازمان او آمده سرهاى قتيلان و دوازده آلاى كه عبارت از رايت است و چند نفر زنده بدرگاه متعلى آوردند و حسب الامر اشرف غلامان گرجى و چركس استقبال نموده سرهاى مقتولان و گرفتاران و رايات مذكور را در ميدان صاحب آباد به نظر اشرف درآوردند و حضرت اعلى شاهى ظل اللهى از عواطف خسروانه جايزه و جلد وى فتح و تشريفات فاخره از تاج مرصع و كمر خنجر مرصع و شمشير مرصع و اسب تازى نژاد با زين و لگام مرصع [ 475 
  ] و ديگر تشريفات لايقه جهت او و امراء رفيق فرستادند و كستنديل خان چند روزى بجهة معالجه زخم توقف نموده بعد از آنكه جراحت فى الجمله التيام يافت بر سر شماخى آمده بمحاصره قلعه پرداخت و چون اسباب قلعه‌گيرى آماده نداشت يراق توپريزى و سرب و باروط و چند نفر توپچى از درگاه معلى طلب داشت و از درگاه و الا ابو تراب بيك توپچى را با عملهء او و آنچه محتاج اليه آن كار بود فرستاده شد مآل حال او عنقريب رقم پذير كلك ظهور خواهد شد .\r\n\r\nذكر قلعه ساختن در دار السلطنهء تبريز و توجه رايات خورشيد اشراق به قصد زيارت سلطان مشايخ آفاق شيخ صفى الدين اسحق قدس سره\r\nبر ضماير هوشمندان انجمن معنى و معنى آرايان صحايف هوشمندى پوشيده نماند كه در آئين سلاطين روم و فرمانروايان آن مرز و بوم ملك دارى را به ترتيب قلاع و تعمير حصارهاى سپهر ارتفاع منوط و مربوط گردانيده‌اند و در جميع شهرها و قصبات و ولايات كه بحوزه تصرف و تسخير ايشان درآمده قلعه ترتيب داده حارس و دژدار بقاعده و قانونى كه در سلسلهء عثمانى متعارفست تعيين نموده استحكام ميدهند و در ميان آن طايفه جزو اعظم ملك گيرى و مملكت دارى ترتيب قلعه است و محلى تا قلعه نداشته باشد آن را از محروسهء خود نمىشمارند و در حينى كه قلعهء تبريز مسخر اولياى دولت قاهره گشت راى جهان آراى حضرت اعلى شاهى ظل اللهى اقتضا فرمود كه چون در زمان شاه جنت مكان عليين آشيان در تبريز قلعه نبوده و قلعهء را كه روميان ترتيب داده در آنجا عمارات عاليه ساخته بودند قلع و قمع نمايند كه آثار ابنيهء روميه در آن شهر باقى نماند بنابر آن اثرى از آثار آن نگذاشتند .\r\nدر اين اوقات چنين معلوم شد كه در ميانهء روميان و اكراد مذكور ميگردد كه اگر طبقهء قزلباش را در اين ديار علاقهء ميبود قلعهء تبريز را خراب نميكردند و معمورهء چنين را ويران نميساختند و مقصود از اين حركت جز قلع و قمع و ويرانى نيست و خراب كردن ايروان و نخچوان و فرستادن رعاياى آنجا بولايت عراق دلالت بر صدق اين مقال مينمايد و از ظهور اين حال و گفتگوى ارباب ضلال تزلزل باحوال سكنهء آن ملك راه يافته خاطر اهل تبريز اطمينان تام نمييافت بر اين مقدمه رأى عقده گشاى اشرف كه مفتاح احوال سعادت و مقاليد كنوز دولتست اقتضاى آن كرد كه بمصلحت جمهور\r\n\r\n","description":"","footnote":"","page_name":" 681 ","page_number":89},
  {"content":"\r\n\r\nقلعهء تبريز را مجددا تعمير نموده استحكام دهند كه هم موجب فسخ عقيدهء ارباب خلاف و هم باعث اطمينان و ائتلاف مردم شهر تبريز و نواحى گردد منجمان دقيقه شناس ساعتى سعد جهة بناى قلعه تعيين كردند و روز بيست و هشتم شهر ذى الحجة الحرام مطابق اربع عشر و الف حضرت اعلى بنفس نفيس متوجه آن كار شگرف گشته طول و عرض قلعه و بلندى و پهناى جدار را قرار داده چهار دروازه تعيين فرمودند و اطراف اربعهء آن را به ذراع درآورده بر امراء و اعيان سپاه و غلامان و قورچيان و ساير عساكر ظفر شعار و مردم شهر و نواحى قسمت نمودند فرمانبران فرمانده گشته شروع در كار كردند و ارادهء خاطر اشرف بدان متعلق گشت كه تا اتمام قلعه بدار الارشاد اردبيل رفته بشرف زيارت روضهء حضرت سلطان اولالياء و مشايخ عظام و اجداد عاليمقام فردوس احترام مشرف شده از ارواح مقدسه آن برگزيدگان درگاه الهى استمداد همت كرده بازگرديده بدفع اعادى پردازند و بدين عزيمت عظمى در سلخ ماه مذكور متوجه گشته بدان مطلب اعلى و مقصد اقصى فايز گرديدند .\r\nخدام رفيع مقام و خدمهء آن روضه جنت احترام را بنوازشات ارجمند مبتهج و مسرور گردانيده صلات و صدقات مستحقان رسانيدند و از راه اهر و مشكين عود نموده بسعادت زيارت سلطان السالكين شيخ شهاب الدين اهرى قدس سره استسعاد يافته در روز بيست و دويم شهر محرم الحرام اربع عشر و الف در ضمان امان حضرت ملك منان بدار السلطنهء تبريز رسيدند و امراء نامدار و اركان دولت سپهر مدار كه به تعمير و ترتيب قلعه مأمور بودند الحق در آن كار يد بيضا [ 476 
  ] نموده در عرض بيست روز قلعه باتمام رسيد كه تا معماران قضا و مهندسان قدر بناى قلعهء نه رواق سپهر نهاده بروج مشيدهء كه گردون را بكنگره‌هاى ماه و مهر آرايش و استحكام داده‌اند قلعهء به اين متانت و رصانت بدين زودى اتمام نيافته و خندق عميق مانند فكر دقيق عقلا حفر نموده آذوقه و يراق دو سه - ساله از توپ و تفنگ و سرب و باروط و هيمه و نفط و غله و امثال ذلك تعيين فرمودند و الحق اين تدبيرى صايب ورائى ثاقب بود و بر روميان و امراء اكراد و مردم دور و نزديك ظاهر شد كه جنود قزلباش دلبستگى به آن ملك دارند و آسان آسان دست از آن برنميدارند و مستعدان عصر چند تاريخ خوب در باب اتمام قلعه تبريز يافته در سلك بلاغت انتظام دادند از آن جمله جناب اعتماد الدوله حاتم بيك وزير « امن شد تبريز » تاريخ يافته در اين قطعه درج نمود :\r\nقطعه\r\n قلعهء تبريز چون اتمام يافت * ديدهء اعداى دين را ميخ شد \r\n باعث امنيت تبريز شد * « امن شد تبريز » از آن تاريخ شد \r\nمسود اوراق را بخاطر رسيد كه تاريخى فكر نمايد شبى در اين انديشه سر بزانوى تفكر داشت خرد خرده بين و طبع انصاف گزين چراغ بينش در خلوتكده دل افروخته اين معنى روشن شد كه جناب آصفى در اين قطعه و تاريخ داد بلاغت داده از اين بهتر چه توان گفت غايتش باصطلاح اهل اين فن اگر تاريخ در آخر مصراع تمام شود بهتر خواهد بود قطعه در وصف تاريخ و مدح قائل در رشتهء نظم در - آورده بود در اين مقام ثبت افتاد اگر در قوافى مجهول و معروف واقع شده باشد در قطعه و قصيده استادان سخنور جايز داشته‌اند و در ديوان خلاق المعانى كمال الدين اسمعيل از اين قبيل بسيار است .\r\n\r\n","description":"","footnote":"","page_name":" 682 ","page_number":90},
  {"content":"\r\n\r\nقطعه\r\n شاه عباس شاه و الا جاه * خوش اساسى نهاد در تبريز \r\n قلعهء ساخت همچو سد سديد * پاسبانان او همه خونريز \r\n طرفه حصنى رفيع بنيادى * كه نه كسرى نهاد و نه پرويز \r\n قلعهء همچو قلعهء گردون * سخت بنيان چو رأى اهل تميز \r\n بهر تاريخ فكر ميكردم * طبعم از زيركى نمود انگيز \r\n خردم بانگ زد كه اى نادان * آبرو بهر اين فسانه مريز \r\n نور اينمعنى از سراچهء غيب * تافته در ضمير سحر آميز \r\n گشته ملهم بخاطرى كه بود * معنى از جام فكرتش لبريز \r\n طوطى طبعش از سخندانى * بهر تاريخ گشته شكر ريز \r\n چون بپرسيدمش از آن تاريخ * هاتفى گفت « امن شد تبريز » \r\n بعد از اين لب از اين حديث ببند * دست در دامن دعا آويز \r\n تا بود ثبت بر صحيفهء دهر * شرح تاريخ خسرو پرويز \r\n عمر و دولت قرين خسرو عهد * در جهان باد تا برستاخيز \r\n\r\nذكر فرستادن جيوش دريا خروش قزلباش بجانب خطهء وان بر سر جغال اغلى سردار روميان بسركردگى الله ويرديخان\r\nچون خاطر خطير اشرف اعلى شاهى ظل اللهى از تعمير قلعهء تبريز و ترتيب آن فراغت يافت و لشكرهاى اطراف بدرگاه ملايك مطاف جمع آمدند ارادهء خاطر فيض مظاهر بدان متعلق گشت كه چون در سال گذشته صرفه در محاربهء روميان نديدند و جغال اغلى بازگرديده متهورانه در وان كه شش منزلى تبريز است توقف اختيار نمود و قبل از آنكه حركت نمايد گروهى از شجعان لشكر قزلباش را بر سر او فرستند كه اگر محصور گردد و اگر فرار نمايد هر دو صورت بر همزن هنگامهء اعتبار او گردد بنا بر اين عزم لايق جيوش درياخروش موكب اقبال را بسركردگى اللّه ويرديخان بدان صوب فرستادند و خان مذكور باتفاق امراى عاليقدر خصوصا ذوالفقار خان قرامانلو بيگلربيگى آذربايجان و گنجعلى خان حاكم كرمان و حسنخان حاكم قلمرو عليشكر و ساير امراى نامدار و قورچيان و غلامان نصرت شعار قريب سى هزار كس در كمال شوكت و اقتدار متوجه آن صوب گرديدند و سردار از غايت نخوت و غرور و غفلت بيهوشان بادهء دولت و سرور حركت لشكر فيروزى اثر قزلباش را محال انگاشتهء منتظر بود كه چون عساكر روم كه بمرافقت او مأمورند مجتمع گردند متوجه آذربايجان [ 477 
  ] شود و از مسلك حزم و احتياط سپاهيانه دور افتاده تا آنكه از تبريز تا بيست روز بوان رسيدند روميه تا يك منزلى بلدهء وان اطلاعى از وصول لشكر بيگانه نيافته بودند چنانچه مردم ذوالفقار خان\r\n\r\n","description":"","footnote":"","page_name":" 683 ","page_number":91},
  {"content":"\r\n\r\nكه چرخچى سپاه منصور بودند چند كس از عملهء طوايل و اسبان روميه كه در علفزار آن راه چرا مينموده بدست آوردند از امراى اكراد شيرازى سلطان محمودى با چند نفر از برادرزاده‌ها و اقوام آمده بمعسكر ظفر اثر ملحق شد ساير ميران قبايل اكراد چنانچه شيوه و شعار زمين دارانست كه بلطايف - الحيل روز ميگذرانند بمراسله و پيغام بازگشت نمودند و جناب خان نيز صلاح در اغماض دانسته تكليف آمدن به آن وحشى صفتان نكرد .\r\nالقصه چون عساكر نصرت نشان در يك منزلى وان نزول سعادت نمودند و جغال اغلى اطلاع يافت روز ديگر جنود قزلباش بآداب جنگ پرداخته چرخچيان را پيشتر فرستادند و جوانغار و برانغار و قول آراسته آماده حرب و قتال شدند آنا فآنا منتظر ظهور سياهى سپاه مخالف بودند جغال اغلى در آنوقت زياده از ده پانزده هزار كس بر سر نداشت و با اين مايه مردم با قزلباش كه در برابر ايشان هستند مقاومت نميتوانست كرد بتحصن و قلعه دارى قرار داده از شهر بيرون نيامد . اما بعضى پاشايان با جنود روميه بعزم آنكه پشت به ديوار بست شهر داده در سواد شهر حربى اتفاق افتاده بيرون آمده صف قتال آراستند و چرخچيان پيش فرستادند اما زياده از نيم فرسخ از سواد شهر دور نميشدند از هر طرف پاى جلادت پيش نهاده عساكر طرفين به يكديگر تلاقى شده جنگ در پيوستند و از جانبين حملات مبارزانه بظهور ميرسيد و تا سپاه قول كه بسردارى الله ويرديخان استحكام داشت ظاهر نشده بود روميان دست و پائى ميزدند .\r\nبعد از آنكه قول نمايان شده آواز كرنا و نفير به گوش مبارزان معارك دار و گير رسيد چرخچيان سپاه منصور جلوريز بر سپاه مخالف تاخته صف اعدا را از يكديگر پاشيدند شكست بر جنود رومى افتاده تيغ آتشبار در معركه صاعقه كردار سرافشانى مينمود و عساكر نصرت قرين بنيروى دولت و يمن اقبال از توپ و تفنگ روميه احتراز ننموده مردانه كوشيدند چنانچه چند نفر از روميه را دروى تخته پل و كنار خندق دستگير نمودند و قرب دو هزار كس از روميه درين معركه بقتل رسيدند و چند نفر از معتبران روميه خصوصا خندان آقاى متفرقه آقاسى درگاه عالى كه از معتبران و مدبران دولت عثمانى بود با يك پسرش دستگير و عساكر نصرت نشان بنيروى اقبال شاه جهان بفتح و ظفر اختصاص يافته اردوى قزلباش در حوالى شهر در مكان مناسب فرود آمده و الله ويرديخان در برابر سردار روميه سراپرده و بارگاه باوج ماه افراشته امراء عظام در كمال شوكت و اقتدار خيام نصرت نصب نموده سايبانهاى ظفر افراختند روز ديگر چنين معلوم شد كه محمد پاشاى شش گاه مشهورا با جمعى از جنود روميه و لشكر سيواس و غيره كه قرب دو هزار كس‌اند به طرف وان ميآيند كه بسردار ملحق گردند .\r\nالله ويرديخان قرچقاى بيك را با جمعى از غلامان و غازيان بر سر آن گروه فرستاده و جنود اقبال را در شش فرسخى وان با آن گروه تلاقى دست داده فيما بين آتش قتال اشتعال يافت و بنيروى دولت قاهره شكست بجانب اعدا افتاده جمعى كثير مقتول و برخى زنده دستگير شدند و محمد پاشا زخمدار گرفتار گرديد و چون زخم مهلك داشت از هم گذشت و افواج قاهره بفتح و فيروزى عود نموده باردوى امراء ملحق شدند در آن روز كه قرچقاى بيك از اردو بيرون ميرفت روميان مشاهده نموده بودند كه لشكر بسيار از اردو بيرون رفت بتصور آنكه غارتگران يغمائى بتاخت و غارت سوار شده‌اند و در سر سردار قزلباش چنان كسى نيست بهيئت اجتماعى از شهر بيرون آمدند وينكچريان را در عقب ديوارهاى باغات سواد شهر بازداشتند كه اگر طايفهء قزلباش پاى جلادت پيش نهند به زخم گلوله ناچيز گردانند از اينجانب خود لوازم حزم و احتياط مرعى بود و قراولان جنود اقبال مستعد جنگ و جدال و آمادهء حرب و قتال بودند و خلقى نامحدود از طوايف قزلباش در اين روى بمعركهء كارزار آورده فيما بين حربى\r\n\r\n","description":"","footnote":"","page_name":" 684 ","page_number":92},
  {"content":"\r\n\r\nصعب اتفاق افتاد و روميان تاب صدمات دليرانه جنود قزلباش نياورده پشت بمعركه داده روى به شهر و قلعه آوردند و جنود اقبال مخالفان را تا كنار خندق دوانيدند و چون درآمدن روميان در هنگام گريز از يك دروازه متعذر بود جمعى از آن دروازه راه نيافته از كنار خندق روى بجانب [ 478 
  ] دروازهء ديگر آوردند غازيان نصرت نشان فرصت غنيمت شمرده با آنكه از بالاى بروج قلعه و عقب ديوارها گلولهء تفنگ ينكچريان بر مثال تگرك ميريخت از آن نينديشيده كارزارى عظيم بوقوع پيوست خلقى كثير از روميه از دروازهء قتال بشهرستان عدم شتافتند چنانچه مردم اردو بازار از ميانهء باغات و خرابه‌هاى حوالى شهر قريب چهل پنجاه نفر رومى را كه در گوشه‌ها خزيده بودند گرفتند آوردند و بياسا ميرساندند در اين معارك از سپاه منصور كسى كه اسم و رسمى داشته باشد ضايع نشد و زياده آسيبى بسپاه ظفر پناه نرسيد و روميه را ديگر قوت و قدرت بيرون آمدن نمانده در قلعه خزيدند و سردار غريق بحر تفكر گشته دانست كه در توقف نمودن وان خطا كرده بوده و نخواست كه محصور قزلباش گردد با خود انديشيد كه مكرى بر آب زده كشتيها و سفاين بكنار درياچهء وان كه يكطرف آن بقلعه اتصال دارد آورده با جمعى كه مصلحت در مرافقت ايشان داشت بسفاين درآمد و كشتى انديشه را دريائى ساخته پوشيده و پنهان بيرون رفت الله ويردى خان حقايق حالات و محاربات كه در آن سفر با روميه وقوع يافت بپايهء سرير اعلى عرض نمود .\r\n\r\nذكر توجه رايات ظفر پيكر از دار السلطنهء تبريز بجانب ييلاقات خوى و بيان بعضى احوال كه در آن عرصهء نشاط انگيز روى داد\r\nبعد از ورود اخبار فتح و فيروزى لشكر نصرت اثر رايات ظفر آيات بفيروزى و اقبال از دارالسلطنهء تبريز در حركت آمده نهضت همايون متعاقب الله ويرديخان و امراء و عساكر نصرت نشان بآنطرف واقع شد و چون حقيقت بيرون رفتن جغال اغلى از راه دريا در اردوى امراء شيوع يافته بتحقيق پيوست متعاقب او در حركت آمده با عادلجوز و ارجيش كه احتمال بيرون آمدن بود رفتند در آن حدود اثرى از او پيدا نبود و معلوم نميشد كه بكدام طرف رفته شرح رفتن و باز آمدن او در همين سال عنقريب مرقوم قلم شيرين مقال ميگردد اللّه ويرديخان و امراء از حدود ارجيش عنان بصوب مراجعت انعطاف داده سالما غانما در يورت سلمان آباد از اعمال خوى بموكب مقدس همايون پيوسته منظور نظر التفات شدند و حضرت اعلى شاهى ظل اللهى در ييلاقات آن حدود چند روز بمسرت و شادكامى و نشاط سير و شكار پرداخته موكب ظفر نشان تا صحراى چالدران كه نبردگاه پادشاه جم قدر سليمان شأن و سلطان سليم فرمان فرماى ممالك روم بود و بدينجهت شهرهء آفاق است چنانچه مولانا اميدى شاعر گفته :\r\nبيت\r\n قضا در كارگاه كبريائى * فكنده طرح اسليمى خطائى \r\nو اينكه حضرت خاقانى « خطائى » تخلص داشت ظاهرا از غايت اشتهار محتاج ببيان نبود توجه\r\n\r\n","description":"","footnote":"","page_name":" 685 ","page_number":93},
  {"content":"\r\n\r\nفرمودند و در آن مكان سرهاى قتيلان معركهء وان و گرفتاران آن معارك و اخترمها كه بنيروى اقبال بدست درآمده بود به نظر اشرف درآمده جلادت و مردانگيها كه از فارسان ميدان دليرى در آن هنگام بظهور رسيده بود بمعرض عرض درآمده بعواطف خسروانه اختصاص يافتند .\r\nخندان آقاى متفرقه آقاسى بجهة رابطهء آشنائى و دوستى كه با غازيگراى خان پادشاه تاتار داشت بنا بر رعايت خاطر او با پسرش بخشش و بخشايش يافته به حاكم قراجه داغ سپردند كه بطريق ميهمان نگاه دارد كه نزد غازيگراى خان فرستند در آن ايام ميمنت فرجام كه اردوى فرجام شكوه در آن صحرا و كوه نزول داشت رأى جهان آرا اقتضا كرد كه در بلدهء خوى كه فى الواقع از لطافت هوا و عذوبت ماء و خضرت و طراوت صحراء و بساتين بهترين قصبات آذربايجان است و بجهة آنكه در سرحد واقع شده مردم آنجا اكثر لگدكوب حوادثند آنچنان عرصهء فرح بخش دلگشا از تربيت و تعمير بازمانده قلعهء بنا شود كه در نزول حوادث و هنگام فتور سكنهء آن بلده را پناهى و آرامگاهى باشد و در محل مناسب طرح قلعه انداخته قنبر بيك سليحدار باشى استاجلو بسركارى [ 479 
  ] عمارت قلعه مأمور گشته پير بوداقخان حاكم تبريز و جمعى ديگر بدان خدمت مأمور گشتند و در اندك روزى قلعه ترتيب يافته ذخيره و يراق سرانجام يافت و كوتوالى قلعه به سيدى سلطان خبوشلو رجوع شده الكاى خوى بد و مفوض گشت و اين معنى موجب اطمينان خاطر مردم خوى گشته درجا و مقام خود آرام گرفتند .\r\nاز سوانح عبرت افزا كه در اين ايام روى نمود قضيهء كشته شدن شيخ احمد آقا است . مشار اليه يكى از اوسط الناس طايفهء شرفلوى استاجلو بود در آغاز جلوس همايون شاهى ظل اللهى بملازمت اشرف رسيده به خدمت شبانروزى درگاه معلى خود را منظور نظر اعتبار گردانيد و حضرت اعلى آثار رشد و كاردانى و ضبط و ربط از ناصيهء احوال او مشاهده فرموده در اول حال ضبط دروب دولتخانهء همايون به او رجوع شده در ازاء خدمات شايسته داروغگى دارالسلطنهء قزوين به او شفقت شد و در آن مهم از قساوت قلبى كه داشت دكان سياست گشوده بازار خونريزى رواج داد و دويست سيصد نفر از مردم خونريز برو جمع آمده در حكومت قزوين بوفور رشد بر اطراف و جوانب عراق حكم رانى كرد و ملازمان خود را دستارهاى سرخ بر سر بسته بدين علامت بر ميانه قزلباش اشتهار يافت هر يك از ايشان از جانب او بهر خدمتى مأمور گشتند از بيم غضب شاهانه هيچيك از امراء عظام را قدرت آن نبود كه خلاف ارادهء آن ملازم بظهور آورد و جز اطاعت چارهء نداشت سياست او بمرتبهء رسيد كه چند كس از دزدان و حراميان را كه گرفته بودند در ميدان سعادت آباد قزوين زنده بر سيخهاى آهنين زده آتش افروخته كباب كرد .\r\nمجملا بارى سبحانه و تعالى كه حاكم عادل است بجهة سياست بدكاران بدكارترى برايشان گماشته بود اگرچه اعمال و افعال او بر وفق قانون عدالت نبود اما موجب خوف و بيم خلايق گشته اجامره و بيدولتان پاى در دامن سلامت پيچيده از ارتكاب امور ناپسند باز آمدند و حضرت اعلى شاهى ظل اللهى هر خدمتى صعب كه بىسياست متمشى نميشد به او رجوع ميفرمودند .\r\nالقصه ميرغضب بود . چند گاه به خدمت ايشيك آقاسيگرى حرم عليه عاليه قيام داشت آخر\r\n\r\nكشته شدن شيخ احمد آقا\r\nبمرتبهء امارت رسيد و چون بىاعتدالى او از حد اعتدال گذشته بود از آن جمله اعمال ممنوع گشت در اين سفر با قشون آراسته ملازم ركاب اشرف بود يكى از قورچيان ذوالقدر اقوام برح بيك ايمور را كه از آدمى زاده‌هاى\r\n\r\n","description":"","footnote":"","page_name":" 686 ","page_number":94},
  {"content":"\r\n\r\nآن طايفه‌اند بر سر چاه غله با ملازم او نزاع واقع مىشود و بشيخ احمد آقا ميرسد از غرور نفس و عادت طبيعى فى الفور بقتل آن جوان مبادرت نمود اقرباى او به خدمت اشرف آمده تظلم نمودند فرمودند حضرت اعلى كه در ايامى كه او را حاكم و حارس مملكتى فرموده بوديم بجهة سياست بدكاران و ضبط مملكت اعمالى كه ازو بظهور ميرسد ميگذرانيديم حالا كه مدتى است از آن اعمال ممنوع است چگونه بيجهتى به خود - سر بقتل شخصى كه در سلك قورچيان عظام انتظار داشته باشد جرأت نموده ديوانيان اعلى كه بپرسش قضيهء مزبور مأمور شده بودند او را بمعرض يرغو حاضر ساختند از عجب و غرورى كه داشت اعتراف نمود ديوانيان هر چند قاتل را تفتيش مينمودند كه كدام ملازم تو بود به خود منسوب ساخته اقرار صريح ميكرد كه من كشته‌ام حقيقت بعرض اشرف رسيد رأى عدالت انتما اقتضا فرمود كه او را بدست اولياى مقتول دهند حسب الامر اعلى او را بدست خون طلبان دادند اما اصلا در خاطرها خطور نميكرد كه آن جماعت جرأت قصاص نمايند چون پيمانهء حياتش لبريز شده بود فى الفور اقرباى مقتول بقتل او پرداختند و موجب عبرت و استعجاب گرديد تخته بيك ولد او را حكم شد كه قشون و لشكر او را ضبط نموده بخدمات مرجوعه قيام نمايد .\r\nديگرى از سوانح آن ايام خبر فوت باقيخان اوزبك والى ماوراء النهر است كه در يورت سلمان آباد خوى رسيد كه باجل طبيعى در گذشته بعالم آخرت شتافت و امراى اوزبكيه بسلطنت ولى محمد خان برادر كوچكتر او اتفاق نموده او را در بخارا بر مسند سلطنت و پادشاهى ماوراء النهر نشانيدند .\r\n\r\nذكر توجه رايات خسرو ايران بصوب ماكو و تنبيه متمردان اكراد محمودى و قضايائى كه در آن حين روى داد\r\n[ 480 
  ] چون رايات جهانگشا چند گاه در ييلاقات حوالى خوى و صحراهاى دلگشا و متنزهات فرح افزاى آنجا عشرت پيرا بوده هوا از شدت گرما روى باعتدال آورد و همواره تنبيه متمردان پيشنهاد همت و الا نهمت بود و بعضى از امراى اكراد محمودى كه در قلعهء پسك و ماكو و آن حدود اقامت دارند در اين ايام كه اردوى گردون شكوه در آن حوالى بود از آمدن بپايهء سرير اعلى تقاعد ورزيدند از آن طايفه فرقهء را كه به اولاد منصور بيك تعلق داشتند و اظهار دولتخواهى اين دودمان مينمودند كوچانيده بولايت عراق فرستادند و متوجه تنبيه متمردان آن قوم گشته جمعى از امراء عساكر منصوره را بر سر ايل و عشاير حاكم پسك فرستادند و رايات جلال بجانب ماكو در حركت آمد .\r\nمصطفى بيك حاكم آنجا از بخت برگشتگى باغواء برادران و جمعى از مردم فتنه انگيز كه هميشه آثار خلاف از ناصيهء احوال ايشان مشاهده مىافتاد ابواب متابعت مسدود ساخته با اقرباء و اتباع بقلعهء ماكو كه در پاى كوه ميانه دره واقع است و از غايت رفعت و انسداد طريق دست تسلط هيچ صاحب شوكتى بدامن آن نرسيده و بجز سلطان چهار بالش آفتاب طناب تسخير بكنگرهء آن نينداخته رفته متحصن گشت و قلعهء ديگر كه در دامن كوه مسكن اصلى او بود آن را نيز استحكام داده احمال و اثقال خود را در آن قلعه گذاشته جمعى را بمحارست تعيين نموده بود .\r\nچون ساحت آن ولايت مضرب خيام گرديد از ظهور مخالفت آن طايفه آتش قهر قهرمانى\r\n\r\n","description":"","footnote":"","page_name":" 687 ","page_number":95},
  {"content":"\r\n\r\nشعله افروز گشته طايفهء قراداغلو و مقدم را بتسخيز قلعهء دامن كوه مأمور فرمودند و آن جماعت در همان شب به اطراف و جوانب قلعه محيط گشته در صدمهء اول مستحفظان را مقهور گردانيده خود را بپاى حصار رسانيدند و بضرب متين سوراخها كرده بقلعه ريختند و معدودى كه بمحارست قيام داشتند دست از حراست حصين بدن بازداشته عرضهء تيغ فنا گشتند و ساير سكان آن قلعه پايمال حوادث و نوايب گشته آنچه از صامت و ناطق در آنجا يافت شد بباد بينيازى رفت .\r\nبعد از وقوع اين حال فوجى از جنود اقبال بتاخت و غارت طايفهء محمودى مأمور گشته چون تسخير قلعهء ميان كوه به سهولت تيسير پذير نبود حكم شد كه لشكر قيامت اثر در اينوقت متوجه تسخير آن قلعه نشده اگر مخالفان محمودى قدم جرأت پيش نهاده بمقابله و مقاتله اقدام نمايند جزاى ايشان در كنارشان نهند و الا آنچه در مساكن ايشان يابند تاراج نمايند و چون ايل و عشرت جمعى كثير بودند و در قلعه مزبور بجهة ضيق مكان و قلت آب بجز معدودى مسكن نگرفته بودند اكثر مردم آن قبيله پايمال سم ستوران عساكر گرديده تمامى دواب و اغنام و ما يعرف آن قوم خواه در پسك و خواه ماكو بشآمت عصيان مصطفى بيك و برادران و چند نفر از مفسدان عشيرت او كه در مخالفت اصرار مينمودند بتاراج حادثات رفت چنانچه گوسفند خوب در اردوى معلى به نيم درهم كه پنجاه دينار عراقى باشد و يك رأس گاو به دو درهم يعنى دويست دينار عراقى خريد و فروخت ميشد و بسيارى از نساء و صبيان آن طايفه بمحنت اسر گرفتار آمدند .\r\nالقصه تا ده يوم كه اردوى گردون شكوه در آن يورت نزول اجلال داشت آن طايفه عرصهء نهب غارت بودند چنانچه جمعى از عشاير مذكور كه از نهيب لشكر ظفر اثر خود را بقلال جبال كشيده بودند بدست درآمده از آسيب حوادث نرستند بعد از تنبيه بليغ آن قوم رأى عالم آرا بدان قرار گرفت كه بحوالى نخچوان كه ميانهء راه وان و ارزن الروم است و محل عبور لشكر روم از آنجا رفته چند روزى در كنار آب ارس رحل اقامت اندازند اگر در اين سال سردار روم را جمعيتى دست دهد و عزيمت آذربايجان نمايد در ما بين هر دو راه مستعد مدافعه بوده باشند و اگر در اين سال آمدن سردار صورت نبندد قشلاق همايون در قراباغ واقع شده بتوفيق اللّه تعالى تسخير قلعهء گنجه و مملكت شيروان را وجهه همت عليا نهمت سازند بدين رأى صواب نما عمل فرموده عنان عزيمت بدان طرف معطوف گردانيده از معبر يزد آباد نخچوان از آب ارس عبور نموده در كنار آب خيام اقامت نصب كرده سراپرده و بارگاه بقبهء مهر و ماه افراشتند و امير كونه خان را به تعمير قلعهء ايروان مأمور ساختند و جمعى در آن خدمت رفيق او ساختند و چند روزى كه ساحل رود ارس محل نزول موكب مقدس بود مسرعان خبر آمدن سردار را از راه الباق و سلماس رسانيده بتواتر انجاميد و كار قلعهء ايروان را بوقت ديگر [ 481 
  ] موقوف داشته رايات فيروزى آيات بدان صوب در حركت آمد شرح آن احوال بعد از ذكر وقايع گرجستان و مآل حال كستنديل خان مرقوم ميگردد .\r\n\r\nذكر عصيان و طغيان گرجيان و كستنديل خان و بيرون آمدن او شكسته و بد حال از ولايت شيروان\r\nبر واقفان مواقف سخندانى و نكته سرايان اسرار نهانى سمت ظهور و درجه وضوح دارد كه\r\n\r\n","description":"","footnote":"","page_name":" 688 ","page_number":96},
  {"content":"\r\n\r\nزمام مهام ملك دارى در قبضهء ارادت و اختيار قادر مختار است و تمشيت امور شهربارى وابسته بتمشت آفريدگار .\r\nبيت\r\n كيست درين دستگه دير پاى * كوس لمن الملك زند جز خداى \r\nهر صاحب دولتى كه رضاى حضرت رب العباد را در انتظام امور ملك و ملت مطمح نظر اصابت اثر و ملحوظ خاطر معدلت گستر داشته اعلام جهانبانى بر وفق مراد در عرصهء جهان افروخته و هر خود - رأى بىعاقبت كوتاه انديش بوساوس شيطانى و هواجس نفسانى مغرور گشته مرتكب افعال ذميمه گردد و بهواى نفس و خود پرستى و خيالات فاسده اطوار ناهنجار پيش گرفته از لوازم ايزد پرستى و تحصيل رضاى ولينعمت كه رضاى منتقم حقيقى است غافل افتد باندك زمانى بناى دولتش انهدام پذيرفته دوحهء برومند اقبالش از صرصر حوادث و تندباد ادبار از پاى درآيد معظم امور نامرضيه كه نزد خالق و خلايق پسنديده نيست مخالفت ابوين است كه بحب جاه و هوا پرستى و تعلقات دنيوى ارتكاب آن كرده از شناعت آن ديدهء بصيرت پوشيده دارند و مدلول آيهء كريمهء  قالَ لِوالِدَيْهِ أُفٍّ لَكُما  بر اين معنى دليلى روشن و برهانى مبرهن است و از بدايت ظهور اسلام و قبل از آن نيز الى هذا الاوان هر كس از ابناى سلاطين زمان و خواقين دوران به جهت ارتفاع لواى جهانبانى مخالفت پدر اختيار نموده بر حسب مقصد و مرام كامروا نگرديده و هر ناخلف بىسرانجام باميد نيكو سرانجامى و خودكامى قتل پدر روا داشته زياده از ششماه قدم بر مسند كامرانى ننهاده و در مؤلفات علماء سير و مصنفات اصحاب خبر موقوم قلم مشكين رقم گشته كه قبل از ظهور اسلام شيرويه پسر خسرو پرويز بدين فعل شنيع اقدام نمود و زياده از ششماه طريق جهانبانى نه پيموده و از سلاطين چغتاى سلسلهء تيمورى ميرزا عبداللطيف ولد ميرزا الغ بيك بدين امر مذموم جسارت نموده بقتل آنچنان پدرى كه پادشاه فاضل عادل دانش منش نيكو روش بود اقدام نمود بمضمون اين بيت مشهور كه :\r\nبيت\r\n پدر كش پادشاهى را نشايد * و گر شايد بجز شش مه نپايد \r\nما صدق افتاده چنانچه در كتب سير مسطور است در كمال عظمت و اجلال بر سمند كامرانى و اقبال سواره ميرفته ناگاه تيرى جان‌فرسا از شست قضا گشاد يافته بر مقتل آن بد گهر رسيده و به صد حسرت و هوان دل از ملك و مال برداشته از مركب عزت بر خاك مذلت افتاد راقم حروف در ايام حيات خود كه سنين عمر ناپايدار در حال تحرير در مرحلهء پنجاه و چهار نزول نموده چند كس را بديدهء عبرت بين ديده كه مرتكب قتل پدر گشتند و از عمر و جوانى تمتع و برخوردارى نيافته در همان چند گاه از همان شربت چشيدند .\r\nمؤيد اين حال و مصداق اين مقال قضيه عبرت گزين كستنديل خان ولد الكسندر خان است كه پدرش او را در ايام جهانبانى شاهزادهء مغفرت انتما سلطان حمزه ميرزا چنانچه در طى صحيفهء اول سمت ظهور يافته به جهت استحكام قواعد متابعت و اخلاص بپايهء سرير گردون مناص فرستاده بود و از عهد عالم آراى عباسى 44\r\n\r\n","description":"","footnote":"","page_name":" 689 ","page_number":97},
  {"content":"\r\n\r\nصبى الى يومنا هذا در اين دولت سعادت پيوند نشو و نما يافته بمرتبهء رشد و كمال رسيده بود و در ايام جلوس همايون حضرت اعلى شاهى ظل اللهى بيشتر منظور نظر تربيت و عاطفت گشته در محافل خاص همصحبت بزم اختصاص بود و روز بروز عزت و اعتبارش در نظر همگنان مىافزود تا آنكه در يورش آذربايجان ايالت و دارائى شيروان نامزد او گشته در قشلاق تبريز باتفاق پدر روانه گرديد و بنوعى كه در قضاياى اول سال مرقوم كلك شيرين مقال گرديد در گرجستان بقتل پدر و برادر اقدام نموده دم از استقلال و استبداد زده لواى حكومت برافراشت و از آنجا با گروه انبوه متوجه شيروان شده محاصرهء قلعه شماخى نمود اگر چه جوان شجاع دلير مردانه بود اما [ 482 
  ] از اندك اعتبارى كه بيمن شفقت شاهانه يافت بغايت متجبر و مغرور گرديده از نخوت و غرورى كه داشت امراء رفيق خود را زياده وقعى و اعتبارى نمينهاد و بخار عجب و پندار در كاخ دماغش متصاعد گشته بود امراى قزلباش كه بر حسب فرمان تابع امر و نهى او بودند از خوف و خشيت پادشاهى تاب تسلط و اقتدار او آورده مجال دم زدن نداشتند اما طايفهء گرجى از دو جهت با او نمىآميختند و زود از سلطنت او متنفر گشته در مقام غدر درآمدند .\r\nاول مغايرت كيش و ملت كه او مسلمان بود و ايشان حاكم نصارى ميخواستند دويم آنكه الكسندر خان با ازناوران گرجى مخصوصا نه زندگانى ميكرد و در قانون ايشان بواب و حجاب نبوده و ممانعت و دورباش يساولان و ايشيك آقاسيان هرگز نديده بودند و جمعى كه هميشه بيحجاب بخلوتسراى الكسندر خان ميرفتند حالا هر دو روز يك بار بديوانخانهء عامهء بار نمييافتند از اطوار ملوكانه او دلگير گشته با يكديگر عهد و شرط نمودند كه در هنگام فرصت بانتقام خون الكسندر خان او را از ميان بردارند و دو نبيرهء الكسندر خان را كه همراه داشت برداشته روى بگرجستان آورند با آنكه يكى از دولتخواهان او را از مواضعهء گرجيان آگاه كرد او از غايت غفلت و كمال نخوت و غرور بدفع آن حادثه نپرداخت و اراده نموده كه چند نفر از معتبران گرجى را كه خميرمايهء فساد بودند از ميان بردارد و با خواجه ضياء الدين كاشى وزير الكسندر خان كه حال وزير او بود مشورة نمود .\r\nوزير بىتدبير مواضعهء گرجيان حمل بر كذب نموده خان نادان را از آن اراده منصرف ساخته خاطر نشان كرد كه اگر دست بقتل احدى از ايشان آلايى موجب خوف و هراس كل آن طايفه مىشود و خود با عظماى آن قوم گفتگو نموده بموعظه و نصايح پرداخت آن جماعت اظهار نمودند كه خان ولينعمت زادهء ماست و از او هيچ گله و رنجش نداريم اما از امتداد سفر بتنك آمده در اينباب استطاعت توقف شيروان نداريم جناب وزارت مآب قرارداد كه يك ماهه ما يحتاج ايشان را از سركار خان سرانجام داده بعد از يك ماه رخصت گرجستان دهند و مقدمات مذكور را معروض داشته خاطر خان ساده دل را از فتنهء ايشان فارغ و مطمئن ساخت اما موعظه و پند در آن قوم سودمند نيامده از اين گفتگو رسوخ ايشان در ارادهء خاطر خود بيشتر گرديد و نصف شبى كه در كشيك بودند از ناوران گرجى با تيغهاى كشيده بر خرگاه جناب خان محيط گشته آغاز شورش و غوغا كردند قرابيرى ملازم خاصهء شريفه كه از جانب حضرت اعلى نزد او رفته بود واقف شده بىتابانه خود را بخرگاه رسانيده او را از خواب غفلت بيدار ساخت و او سراسيمه عقب خرگاه را با شمشير شكافته خود را بيرون انداخته به منزل على خان موافق رسانيد و گرجيان عاصى بدرون خرگاه رفته دو جوان ماه سيما از اهل خدمت كه در خواب بودند بتصور آنكه يكى از ايشان كستنديل خان است بتيغ غدر پاره پاره كردند و جمعى ديگر به طرف خيمهء كه نبيره‌هاى الكسندر خان را نگاه ميداشتند روى آورده ايشان را بدست انداخته بمجمع خود پيوستند\r\n\r\n","description":"","footnote":"","page_name":" 690 ","page_number":98},
  {"content":"\r\n\r\nكستنديل خان را چون هنوز پيمانه حيات پر نشده بود و مقدر الهى بود كه چند روزى ديگر كروفرى نمايد از آن مهلكه نجات يافته بسلامت بخيمه عليخان رسيد همگنان را تصور شد كه گرجيان با روميان مواضعه نموده باستظهار ايشان بدين حركت اقدام نمودند در خانهء عليخان كره‌ناى نواخته طبقهء قزلباش كه در سيبها و مورجلها بودند به آنجا جمع آمدند و در آن شب هولناك شورش و غوغاى عظيم بوقوع پيوست گرجيان از آواز كره‌ناى و جمعيت لشكر دانستند كه آسيبى بكستنديل خان نرسيده بهيئت مجموعى ميرزادهاى خود را برداشته راه گرجستان پيش گرفتند و خان با امراء عظام لحظهء سوار ايستاده بتعاقب گرجيان در حركت آمدند كه شايد انتقامى كشند يا ميرزاده‌هاى گرجى را كه دست‌آويز آن جماعت‌اند از دست ايشان تواند گرفت و از سوء تدبير اردوى خود را در پاى قلعه گذاشته رفتند .\r\nوقت طلوع آفتاب كستنديل خان با معدودى بيشتر از ديگران بگرجيان رسيد طايفهء گرجى عنان از رفتن پيچيده در مقام مدافعه ايستاده پاى ثبات فشردند و صريحا بآواز بلند فرياد برآوردند كه تو مسلمانى و ما را حاكم نصارى ميبايد در وقتى كه ميانهء ما و تو هيچ گفتگوئى نبود اعتمادى بجانب تو نداشتيم حالا كه اين مبحث روى داد چگونه خاطر ما از تو مطمئن باشد اولى اين است كه از سر اين معامله گذشته بازگردى و الا تا يكتن از ما در حيات باشد با تو قتال مينمائيم چون جمعى كثير بودند و صرفه در جنگ نبود امراء عظام [ 483 
  ] كستنديل خانرا از عناد ايشان گذرانيده ترك منازعه كردند و جرات بازگشتن بپاى قلعه نكرده از همانجا راه هزيمت پيش گرفتند و دست از احمال و اثقال بازداشته تا كنار آب كر در هيچ مقام لمحهء آرام نگرفتند تيزرو سلطان مقدم زخمى داشت كه سوارى نميتوانست نمود در اردو مانده بود مردم اردو منتظر بازگشتن خان و امراء بودند .\r\nدر اين اثنا چند نفر از ملازمان سلطان آمده و خبر هزيمت لشكر رسانيده در كمال اضطراب او را بر شتر بسته بردند از وقوع اين حال مردم اردو بهم برآمده فزع روز اكبر ظاهر گشت از خوف روميه همگى دست از ما يعرف خود شسته راه سلامت پيش گرفتند اموال و اسباب بسيار از تجار و مردم اردو - بازار بر جا ماند طرفه‌تر آنكه روميان اين معنى را بر خدعه و فريب حمل نموده از ملاحظه و احتياط سر از قلعه برنياوردند تا آنكه يكى از عملهء كارخانه‌ها بيمار بوده و از ضعف بيمارى قوت فرار نداشته در اردو مانده بود از بيم كشته شدن برخاسته افتان و خيزان خود را بدروازهء شهر رسانيده رخصت درآمدن طلب نمود و دروازه بانان او را به شهر درآوردند او اين واقعهء عجيب غريب را كه روى داده بود تقرير كرد و فى الواقع اين قضيه از غرايب حالات و عجايب اتفاقات است روميه بعد از اطلاع بر حقايق حال بشاشت و شادكامى بظهور آورده از مضيق محاصره و عسرت و تنگى نجات يافته روى باردوى كستنديل خان آوردند و اموال بسيار و ذخاير بيشمار از سپاهى و رعيت و تجار بدست روميه درآمده از فقدان مأكولات بىنياز گشتند و امراء كه در موكب جناب خانى بكنار آب كر رسيدند بىتوقف عبور كردند و بازماندگان اردو دفعه دفعه از عقب ميرسيدند و از اوضاع روميه و عدم اطلاع ايشان از اين واقعه خبر يافته انگشت ندامت ميگزيدند و پشيمانى سودى نداشت .\r\nالقصه از غايت جهالت و غرور و سوء تدبير بىجنگ و جدال شكستى فاحش قرين حال كستنديل خان و امراء گشته بدار الارشاد اردبيل آمده بفكر تدارك اين قضيه افتادند قرابيرى مذكور از كنار آب بسرعت تمام بدرگاه گردون اشتباه رسيده روزى كه اردوى كيهان پوى در پاى قلعهء ماكو نزول اجلال مينمود اين خبر آورده بعرض اشرف اعلى رسانيد .\r\n\r\n","description":"","footnote":"","page_name":" 691 ","page_number":99},
  {"content":"\r\n\r\n\r\nذكر رفتن كستنديل خان نوبت ثانى بگرجستان و مآل حال آن جاهل نادان به اراده و تقدير ملك منان\r\nچون خبر مخالفت و عصيان گرجيان با كستنديل خان و بيرون آمدن او از شيروان بمسامع جلال رسيد و او نيز حقيقت حال عرض نموده از خدمت اشرف استمداد نمود و هنوز خاطر از آمدن سردار و عسكر روم جمع نشده بود او را بعواطف بيدريغ شاهانه مستمال گردانيده مقرر فرمودند كه به زودى بموكب همايون پيوندد كه انشاء اللّه تعالى بعد از فراغ خاطر از ورود عسكر روم كه موكب نصرت قرين بجانب قراباغ نهضت نمايد فوجى از جنود ظفر ورود را بامداد او مأمور ميفرمائيم كه ولايت شيروان را كه نامزد او شده مسخر گرداند و در باب مهم گرجستان بدانچه لايق دولت قاهره باشد بصوابديد او عمل خواهد شد .\r\nمشار اليه از بادهء نخوت و غرور چند روزه حكومت و استقلال سرمست شده بنيان اخلاص او خلل پذيرفته بود يا از خجالت و انفعالى كه از واقعهء مذكور به او روى آورده بود و نميخواست كه نزد همگنان خجلت زده و معابت باشد خلاف حكم همايون كرده خيالات فاسد در كاخ دماغ او راه يافته بدرگاه معلى نيامد و بىآنكه برفتن گرجستان از جانب ولى نعمت مرخص گردد از خودسرى و خودرأيى مبلغى خطير از تجار دارالارشاد اردبيل طوعا او كرها برسم مساعده و مصادره گرفته بر متجنده قسمت كرده لشكرى فراهم آورد و باتفاق امرائى كه بمرافقت او مأمور بودند روى توجه به طرف گرجستان آورد كه انتقام از گرجيان كشيده بعد از آن متوجه تسخير شيروان گردد بندگان اشرف ولايت را نامزد او فرموده گرجستان را به او نداده بودند و او بخودسر دخل در آن مينمود چون منوط برضاى ولى نعمت بود تأييد نيافت و نگاشته قلم تقدير بر خلاف [ 484 
  ] انديشه و تدبير او بود در خلال اين حال از جانب گرجيان عرايض اخلاص رسيده از بد سلوكى كستنديل خان شكايت بسيار كرده استدعا نموده بودند كه طهمورث بن داود خان را كه در پايهء سرير اعلى بود بحكومت گرجستان نصب فرمايند چون اين معنى بر ضمير انور حضرت اعلى شاهى ظل اللهى ظاهر و باهر بود كه الفت و التيام ميانه كستنديل خان كه شرف اسلام دريافته و گرجيان كه ملت نصارى دارند صورت پذير نيست و اگر امر مزبور به او تفويض يابد جز عصيان و طغيان گرجيان فايده متصور نى لا جرم درين وقت كه كارهاى عظيم پيشنهاد همت والاست صلاح دولت در آن بود كه ايشان را بمواعيد خسروانه و شفقت شاهانه اميدوار گردانند كه نقش مخالفت اين دولت بر لوحهء ضمير خود بنگارند بنا بر آن منشور عاطفت و حكم استمالت باسم از ناوران گرجى و مخدرات استار آن سلسله كه در معاملات مملكت دخيل‌اند عز اصدار يافته مصحوب حسين بيك جارچى ذوالقدر فرستادند و اين معنى را بكستنديل خان اعلام نمودند .\r\nبعد از فرستادن قورچى مذكور بوضوح پيوست كه كستنديل خان با اينهمه قرب و منزلت و پروردگى نعمت اين دولت بيرضا و رخصت ولى نعمت برأى و ارادهء خود بعزم انتقام بر سر گرجيان رفته دورانديشان بساط آگهى كه بتجربهء روزگار مهذب بودند بديدهء بصيرت نظر بر اطوار ناهنجار او نموده اصلا تصديق نمينمودند كه كستنديل خان از اين تلاش و تردد كامرواى مطلب گردد زيرا كه قتل پدر پير خود اگرچه باطل باشد بمحض هواپرستى و تعقلات دنيوى پسنديدهء خان و خلايق نيست و معهذا ايالت\r\n\r\n","description":"","footnote":"","page_name":" 692 ","page_number":100},
  {"content":"\r\n\r\nمملكت گرجستان از جانب اشرف به او تفويض نيافته بود و اهتمام او در اين باب مقرون برضاى ولينعمت نبود لهذا او را در آن ولايت كارى از پيش نرفت و در اوان جوانى و آغاز كامرانى از عمر و دولت برخوردارى نيافته والى قضا و قهرمان قدر دست او را از حكومت ملك بدن كوتاه كرده هنوز از قضيه كشتن پدر ششماه نگذشته بود كه قضيهء قتل او روى نمود بمضمون اين مقال :\r\nبيت\r\n پدركش پادشاهى را نشايد * و گر شايد بجز شش مه نپايد \r\nهر چند در آغاز داستان اين بيت نوشته شده مكرر بود اما در اين مقام مناسبتر نمود مفصل اين مجمل آنكه چون كستنديل خان در معبر قبله از آب كر عبور نمود و متوجه معاملات شيروان نگشته نخست انتقام گرجيان و استخلاص ولايت گرجستان از يد اهل عصيان پيشنهاد همت ساخته متوجه آن ولايت شد خلقى كثير از متجنده و اوباش و جماعت لزگى و شيروانى و ايل انوزايكى بر سر او مجتمع گشتند و شاهمير خان نيز از جانب شكى آمده به او ملحق شد و از ناوران گرجى از آوازهء وصول او تزلزل يافته بعضى از معتبران ايشان كه باعث و بانى خلاف كستنديل خان بودند نبيره‌هاى الكسندر خانرا با مخدرات آن دودمان طوعا او كرها برداشته بجانب سيد ملو از اعمال گرجستان كه بحصانت و ارتفاع جبال و ضيق طرق مأمن آن ولايت بود رفتند و كستنديل خان در شهر ز كم كه مقر حكومت و مستقر دولت آن دودمانست نزول نموده ابواب عاطفت و احسان بر روى كافه خلق آن ديار از مخالف و موافق و سپاهى و رعيت گشاد و اكثر مردم معتبر گرجستان به خدمت مبادرت جسته آثار انقياد بظهور آوردند و هر كس از رفقاى اهل عصيان در مقام اطاعت درآمده بملازمت رسيد تقصيرات او بعفو و اغماض مقرون گرديده و كس نزد مخدرات استار دولت آن خانواده خصوصا ديده مال والدهء طهمورث كه در امور مملكت دخيل بلكه اصيل بود فرستاده به زبان عطوفت و اشفاق پيغام داد كه مرا سواى سر چهار نفر از ناوران كه در مقام قتل من در آمده باعث چندين فساد شدند با ديگرى كار نيست و نسبت بفرزندان كه صلهء رحم اينجانبند بجز عطوفت و اشفاق پدرانه امرى بظهور نميرسد و اگر آن سه چهار نفر نيز او را شفيع ساخته از كرده نادم بوده در مقام اطاعت و ترك فساد بوده باشند بايشان نيز آسيبى از اينجانب نميرسد و اگر در اين امور دغدغه داشته باشند معتمدى ارسال دارند كه بيمين مغلطه مؤكد گردد .\r\nچون فرستاده او به سيد ملو رسيده اداى پيغام نمود از تواضعات ديده مال تواضعات دوستانه بظهور پيوست و ابواب بملايمت و مدارا مفتوح داشته چشم بر آن داشتند كه جواب عرايض ايشان از درگاه معلى رسيده بدانچه امر و اشارهء همايون باشد به عمل آورند و چند روزى بمراسله و پيغام گذرانيده با او مدارائى ميكردند تا آنكه منشور اقبال كه باسم ديده مال و عظماى گرجستان عموما صادر شده بود [ 485 
  ] بايشان رسيده بوضوح پيوست كه كستنديل خان به خود سرآمده و تلاش او در حكومت آن ملك مقرون برضاى خاطر مبارك اشرف نيست چون اراده ازلى بقتل او تعلق گرفته بود اينمعنى مايه استظهار آن قوم گشته تفرقگى و پريشانى خاطر ايشان روى بجمعيت و اطمينان آورد و اعوان و انصار خود را جمع آورده باتفاق ديده مال و ميرزايان گرجى نبيره‌هاى الكسندر خان با او در مقام مجادله و محاربه شدند و كستنديل خان نيز از اطاعت و انقياد ايشان مأيوس شده بمدافعهء ايشان توجه نمود و در كنار آب مازو و كيولان از اعمال سيد ملو تلاقى فئتين روى داده از جانبين به ترتيب مقدمات جنگ پرداختند و در روز شنبه نهم شهر جمادى الثانيه كستنديل خان چرخچى و جوانغار و برانغار آراسته توپچيان و تفنگچيان در محل\r\n\r\n","description":"","footnote":"","page_name":" 693 ","page_number":101},
  {"content":"\r\n\r\nمناسب تعيين نموده خود با شاهمير خان حاكم شكى كه مرد كارآزمودهء جنگ ديده كهنه سپاهى بود و بعضى امراء در قلب قرار گرفت و از جانب گرجيان نيز صف قتال آراسته گشته فيما بين جنگ در پيوست و دليران معركهء جهاد حملات متواتر نموده بر كفرهء گرج زور آورده سلك جمعيت ايشان را از هم فرو - ريختند و تزلزل تمام به حال كفره راه يافته بعضى از ايشان رو بوادى فرار آوردند و نزديك به آن شده بود كه يكبارگى شكست بر ايشان افتاده كستنديل خان را صورت فتح و ظفر در آيينهء مراد جلوه‌گر آيد شاهمير خان و على خان سلطان شمس الدينلو و بعضى امراء را در قلب گذاشته خود را در اثناى كر و فر به خيال صف آرائى و ضبط لشكر از قلب جدا شده بجانب دست راست رفت .\r\nقرچقاى نام غلام او كه از مرتبهء رقيت و بندگى بدرجهء امارت رسانيده قرچقاى سلطان ميگفتند در دست راست بجنگ مشغول بود گرجيان مقابل او زور آورده او را فى الجمله مغلوب ساخته بودند و مردم او از يكديگر پاشيده به طرف قلب ميآمدند .\r\nكستنديل خان اين صورت را مشاهده نموده بيتابانه بمعاونت او اسب جلادت پيش رانده بنفسه مباشر حرب گشته بىآنكه جمعى همراه باشند بمعركه درآمد از قضاى ربانى چند نفر از گرجيان گريختهاى معركه به او رسيده يك دو كس او را شناخته به زبان گرجى رفقا را خبردار مينمايند كه اين خان است آن جماعت در گوشهء معركه او را تنها يافته روى به او نهادند و او از غايت جهالت و غرور نفس سركش كه ابناى زمانه آن را غيرت نام نهاده‌اند نخواسته كه از فوج قليل خصم روى گردانيده در ميان شجعان روزگار تهمت‌زدهء گريز باشد خار جهل و تقليد جنگ در دامن او بند كرده خود به تنهائى با گروهى از كفره درهم آويخت و آن جماعت از چند جا سنان بر درع و خفتان او بند كرده از موكب دولت بر خاك مذلتش انداختند و بطرفة العينى زخمهاى كارى زده باتمام كارش پرداختند و از امراء و اعيان قزلباش و جنود گرجى هيچكدام بر اين حال اطلاع نيافته بودند بعضى از گرجيان كه با كستنديل خان موافق و در صف لشكر او بودند زودتر از امراء از قضيهء قتل او اطلاع يافته كس بجانب ديده مال و ميرزايان گرجى و اتباع ايشان دوانيدند كه پاى ثبات استوار دارند كه چنين صورتى روى نمود و ايشان حمل بر خدعه نموده استبعاد ميكردند تا آنكه قتلهء او رسيده مژدهء قتل او دادند و موجب فرح و انبساط آن قوم گشت و طبقه قزلباش در جا و مقام خود ايستاده بفتح و ظفر متيقن گشتند و وقوع اينحادثه در صحيفهء خيال هيچكس نقش پذير نميگشت تا آنكه چند نفر از مقربان و ملازمان معتبر كه در معارك از او جدا نميبودند در پيش صف سپاه بجست و جوى او مشغول بودند كه جثهء او را در گوشه معركه افتاده به خاك و خون آغشته ديدند بامراء كه در قلب سپاه بودند خبر رسانيدند هر چند امراء خواستند كه اين صورت را پنهان داشته همچنان در محاربه اهتمام نمايند كه شايد ميرزايان گرجى را كه دست آويز گرجيان است بدست آورند كه در خدمت اشرف دست آويز ايشان باشد صورت نبست .\r\nدر اين اثنا گرجيان كس نزد امراء فرستادند كه چون كستنديل خان بخلاف حكم همايون بگرجستان آمده بود ما تمكين حكومت او نمينموديم اكنون هم كه بمحاربه انجاميده از تقديرات آسمانى او بقتل رسيد دست از محاربه كوتاه كرده از طرفين متعرض يكديگر نشويم كه ما را از فرمان قضا جريان شاهى تخلفى نيست و همگى از بندگان و غلامان آن درگاهيم اما هر كس از افراد اجناد بدين حادثه اطلاع يافت عنان از معركه پيچيده رو بصوب هزيمت نهاد ضبط لشكر از حيز قدرت امراء بيرون رفت ناچار هيچكدام مقيد برفاقت ديگرى نشده از بيم آسيب گرجيان سراسيمه راه هزيمت و [ 486 
  ] فرار پيش گرفتند و از اين بىاتفاقى بعضى از لشكريان در ميان جنگلهاى گرجستان ضايع\r\n\r\n","description":"","footnote":"","page_name":" 694 ","page_number":102},
  {"content":"\r\n\r\nو نابود و بعضى ديگر از اسب و يراق و لباس عريان شده پياده در كمال رنج و عنا خود را بساحل نجات كشيدند و اموال و اسباب بسيار از طبقهء قزلباش و مال سوداگر و اهل سوق كه با كستنديل خان يسودا و معامله رفته بودند بتاراج حادثات رفته سودى كه انديشيده بودند بزيان تبديل يافت بعضى از امراء از آب كر گذشته باينطرف آمدند و بعضى همراه شاهمير خان به طرف شكى رفته حقايق حالات بپايهء سرير اعلى عرض كردند در وقتى كه جغال اغلى سردار با لشكر بيشمار روم متوجه آذربايجان گشته از سلماس گذشته بطسوج آمده بود و موكب نصرت نشان از راه خوى و مرند بمقابلهء اعدا شتافته در دره كه يك فرسخى قريهء صوفيان تبريز است نزول اجلال داشت آن خبر رسيده گرجيان نيز صورت واقعه را عرضه داشت نموده بودند .\r\nچون واقعهء از آن عظيمتر در ميان بود و همگى همت و الا نهمت بدفع لشكر قيصر روم مقصور التفاتى به آن اخبار و حكايات نشد .\r\n\r\nذكر آمدن جغال اغلى وزير اعظم و سردار با جنود روميه بجانب تبريز و محاربه نمودن و منهزم گشتن آن طايفه و ساير وقايع و قضاياى آن ايام\r\nقبل از اين در طى قضاياى اين سال رقمزدهء قلم شيرين مقال گرديد كه جغال بد سكال در خطهء وان خود را از مضيق محاصره رهانيده از راه دريا با كشتى بيرون رفته بصحرائى كه بموش آباد مشهور است رفته رحل اقامت انداخت و چاوشان قمر مسير باحضار عساكر روم و عشاير آن مرز و بوم با احكام و مناشير مؤكده فرستاده بسرعت و استعجال تمام طلب كرد و پاشايان و بيگلربيگيان و ميران سنجق رومى و اكراد بتخصيص ميرشرف حاكم جزيره و ميران محمودى و بهستى و چكارى و پسر و برادر زكريا خان و ساير قبايل سواى برادوست از اطراف و جوانب به دو پيوستند و در اواخر فصل پائيز با گروه انبوه روى توجه بآذربايجان آورده از راه الباق بسلماس آمد خبر آمدن او باردوى همايون رسيده رايات فيروزى آيات چنانچه اشعارى بدان شده از يورت اقامت در حركت آمده در همان روز از آب عبور كرده دفع شر آن گروه را وجههء همت ساختنه و از راه چورس كوچ بر كوچ بخوى آمده ساحت آن ولايت مضرب سرادقات اقبال گشت از آنجا پير بوداقخان حاكم تبريز را بيشتر بجانب شهر فرستادند كه مواضعى را كه به سمت راه روميه باشد كوچانيده بجبال حصين فرستند كه از آسيب عبور لشكر مخالف بر كنار باشند و آذوقه آنچه نتوانند برد ضايع و نابود گردانند و شهر را خالى كرده باستحكام قلعه و سرانجام اسباب قلعه‌دارى پردازد .\r\nپير بوداقخان بر حسب فرمان به شهر رفته بخدمات مرجوعه قيام نمود در شهر اجامره و اوباش اندك بىاعتدالى كرده حركات ناهموار از سپاهيان نيز صدور يافت اما پير بوداقخان چند كس از اوباش را كه دست درازى بمال تجار و رعايا كرده بودند بقتل آورده سرهاى ايشان را بر سر نيزه كرده در محلات گردانندند و آن شورش و برهمزدگى تسكين يافت و باتفاق برخوردار بيك توپچى باشى و توپچيان و تفنگچيان بقلعه درآمده در سرانجام امور توپخانه و استحكام برج و باره سعى موفور بظهور آوردند و اردوى كيهان پوى دو روز در خوى توقف نموده جمعى از جوانان دلير\r\n\r\n","description":"","footnote":"","page_name":" 695 ","page_number":103},
  {"content":"\r\n\r\nو سپاهيان كار آزموده بقراولى تعيين شدند و قراولان مذكور تا حوالى اردوى مخالف رفته در وقت نزول و ارتحال بر كيفيت و كميت لشكر اطلاع يافته از روى تخمين و قياس سپاهى صد هزار كس به نظر درآمده بود و يك دو كس را كه بر سبيل زبانگيرى آوردند مطابق آن تقرير كردند و سردار بيمدار از غايت غرور و پندار در اردوى خود عزم دار الارشاد اردبيل و قشلاق نمودن در قزل آغاج كه قريب بولايت شيروان است و محمود پاشاى پسرش بيگلربيگى آنجاست شهرت داده كوچ بر كوچ بر سبيل استعجال از راه طسوج روانه بود و چون در آن راه به جهت عبور لشكر روم آذوقه ناياب بود موكب همايون از راه چمن اختاخانه بجانب مرند در حركت آمد كه در هر جا مصلحت باشد و مقدر الهى شده باشد عساكر نصرت نشان سر راه بر مخالفان گرفته بمدافعه قيام نمايند رأى جهان آراى حضرت [ 487 
  ] اعلى شاهى ظل اللهى كه ملهم اقبال است اقتضاى آن كرد كه بنفس شريف متوجه تحقيق قلت و كثرت لشكر اعدا شوند و بدين عزيمت بر محلى از قلل جبال كه مشاهدهء ابن حال ميسر بود صعود فرموده اردوى ايشان را به نظر احتياط درآوردند و بتخمين و قياس بر كيفيت و كميت لشكر و احوال ايشان فى الجمله اطلاع حاصل گشت و فى الحقيقه آن صورت ارتقا بر مدارج فتح و فيروزى و صعود بر آن قلهء علامت اعتلا بر ذروهء نصرت و بهروزى بود از مرند كوچ واقع شد .\r\nفوجى از امراء نامدار و غازيان شير شكار طوايف قزلباش رايسردارى اللّه ويرديخان بيگلربيگى فارس كه در اصابت رأى و حسن تدبير سرآمد عقلاء زمان و در دليرى و تهور و دلاورى مسلم اكفاء و اقران بود جدا كرده مقرر شد كه خود با عموم سپاه در قلب بوده بعضى امراء مثل ذوالفقار خان و گنجعلى خان و نياز سلطان و مير مقدم چرخچى او باشند و امير كونه خان را با بعضى امراء در دست راست تعيين فرموده همچنين دست چپ را نيز بوجود جمعى از معتمدان استحكام داده بهمراهى جنود توفيق الهى از موكب نصرت قرين جدا كرده سفارشات بليغ فرمودند كه فرصتجوى بوده لوازم حزم و احتياط مرعى دارند و بىصرفه پيش نروند كه مبادا از جهالت و غرور نفس جوانان تيز چنگ چشم زخمى باولياء دولت قاهره رسد و اردوى همايون از آن منزل كوچ كرده در حوالى قريهء صوفيان نزول نمود .\r\nچون بين الفريقين مسافت قريب شده بود روز ديگر كه سه‌شنبه بيست و چهارم شهر جمادى - الثانيه سنهء مذكور هر چند حضرت اعلى شاهى ظل اللهى را بمقابلهء سردار روميان رفتن مناسب رتبهء سلطنت نبود اما در عالم سپاهيگرى و آئين سپهدارى حميب شاهانه اقتضاى آن كرد كه پشت لشكر منصور كه بحمايت جنود الهى قوى بود بسايهء اقبال چتر همايون فال شاهى قوىتر گردانند كه مبادا از مخالفان بافواج قاهره كه از موكب چاه و جلال جدا شده‌اند آسيبى رسد .\r\nبدين عزيمت با فوجى از امراء نامدار و قورچيان و غلامان و تفنگچيان و ساير ملازمان درگاه فلك پناه كه در موكب همايون مانده بودند بيرون آمده بقاعده و توزوك يسل بسته بر محلى مرتفع كه مشرف بدشت راه تبريز بود توجه فرمودند كه از احوال سپاه ظفر مآل خبردار باشند و قرچقاى بيك را كه جوهر عقل و كاردانى از سيماى او نمايانست و در فتح قلعهء ايروان خدمات شايسته از او بظهور رسيده بود با جمعى از غلامان خاصه و تفنگچيان فرستادند كه در هر جا فيما بين محاربه اتفاق افتد معاون چرخچيان جنود اقبال بوده از همه طرف خبردار باشند و قنبر بيك كورى بيوكلوسليحدار را كه از شجعان طايفهء استاجلو است با جمعى از جوانان كارآمدنى ملازمان موكب اعلى تعيين فرمودند\r\n\r\n","description":"","footnote":"","page_name":" 696 ","page_number":104},
  {"content":"\r\n\r\nكه در حوالى قرچقاى بيك و جنود تفنگچى بوده اگر غلبه از مخالفان بظهور رسد لوازم كومك بتقديم رساند و از آن طرف سردار با جنود روميه از شبستر كوچ كرده در حوالى قريه سپس كه شش فرسخى تبريز است فرود آمدند عرابه و زنجير از يكطرف اردوى خود كه جانب لشكر قزلباش بود در هم كشيده ينكچريان را همچنانكه آداب و قاعده روميانست در ميانهء عرابه جاى داد چون سردار روم كه همراه بودند مثل كوسه صفر بيگلربيگى ارز روم كه بشجاعت و دلاورى ميانهء روميه شهرت كرده بود و عثمان پاشاى بيگلربيگى شام و على پاشاء زنجير قيرن و ساير پاشايان از قرب وصول لشكر قزلباش خبر يافته بشوكت و اقتدار خود مغرور و از بادهء هوش رباى نخوت سرمست گشته فوج فوج و سنجق سنجق از اردوى خود بيرون آمده در برابر صفوف قاهره صف آراى گشتند و چون اين معنى بر ضمير منير اشرف كه سايهء وصول بر ساحت آن معركه انداخته بودند پرتو ظهور انداخت بملاحظهء آنكه مبادا از كثرت و انبوهى لشكر رومى غلبه بر عساكر منصوره واقع شود تدبيرى شايسته بظهور آورده جمعى از طايفهء قاجار اتباع قورچى باشى را فرستادند كه در ما بين اردوى روميه و لشكرى بمحاربه پيش آمده‌اند بر بلندى سياهى نموده مباشر حرب نگردند كه روميان ناچار جمعى از لشكريان را كه بمحاربه پيش آمده‌اند جدا كرده بمقابلهء ايشان تعيين خواهند كرد و ازدحام ايشان فى الجمله كمتر خواهد شد قبل از آن از جمعى كه در خدمت اشرف رتبه مكالمه و كنكاش داشتند مسموع ميشد كه قرارداد خاطر اشرف آنست كه در آن چند روز فيما بين جنگ سلطانى وقوع نيابد و بيك دفعه مهم محاربه فيصل نپذيرد بلكه همه روزه دلاوران جنود اقبال فرصتجوى بوده در هنگام فرصت خود را برايشان زده دستبردهاى نمايان مينموده باشند و تا داخل شدن مخالفان بتبريز بدين شيوه عمل شود بعد از [ 488 
  ] دخول شهر اگر بمحاصرهء قلعه مشغول شوند راه تردد مسدود ساخته چند روز ديگر كه هوا سرد شده موسم برف شود و ذخيره در اردوى ايشان ناياب گردد افواج قاهره از اندرون و بيرون بر حسب اراده و تقدير قادر بيچون و خالق كن فيكون بقطع مهم ايشان پردازند و اگر مقيد بتسخير قلعه نشده همچنانچه شهرت داده‌اند بجانب اردبيل و قزل آغاج روند در ميانهء سراب و اردبيل هر جا اتفاق افتد از بواطن قدسى مواطن حضرات ائمه اطهار و مشايخ بزرگوار استمداد نموده جنگ سلطانى در آنوقت وقوع يافته آنچه در مشيت الهى قرار يافته باشد بظهور آيد و الحق حزم و احتياط سپاهيانه مقتضى آن بود و در آن روز مكررا مسرعان نزد اللّه ويرديخان فرستادند كه فرصتجوى بوده در جنگ كردن تعجيل ننمايند و بيمحابا پيش نروند ليكن چون ارادهء ازلى و مشيت لم يزلى بر خلاف اين صورت تعلق پذير بود تا رسيدن مسرعان زور آوران قضا و قوى دستان قدر عنان اختيار و قبضهء اقتدار دلاوران معركة گير و دار بود قدم جلادت پيش نهاد ، قرچقاى بيك و جماعت تفنگچى بر تلى كه مشرف بر صفوف روميان بود برآمده بودند .\r\nچون از جانب حضرت اعلى خطاب عتاب آميز رسيده از پيش رفتن و جنگ بزرگ در پيوستن ممنوع شدند از تخلف امر اشرف و بخودسر مباشر حرب عظيم شدن انديشه نموده از آن تل پائين آمده خود را اندكى پائين كشيدند روميه اين معنى را حمل بر عجز و زبونى كرده دليرانه پيشتر آمده دست بآلت قتال برده چيرگى مينمودند و كار به جائى رسيد كه اكثر امراء چرخچى زخمى شده سلك جمعيت ايشان از هم پاشيد و قرچقاى بيك و قنبر بيك چون حال برين منوال ديدند هر يك در مكانى كه بودند پاى ثبات و قرار استوار داشته در آن بحر ز خار لنگر اقامت انداختند از آسيب گلولهء تفنگ كه تگرك‌آسا ميباريد همگى پياده شده اسبانرا سيبهء خود ساخته تفنگچيان قدر انداز\r\n\r\n","description":"","footnote":"","page_name":" 697 ","page_number":105},
  {"content":"\r\n\r\nجنود مسعود صدمات مخالفان را با فروختن آتش پيكار دفع كرده چون كوه وقار پاى مردانگى قايم كردند از دود تفنگ عالم روشن تيرگى يافت .\r\nشعر\r\n تفكها اندر آن صحراى خون‌خوار * شرار افشان همه چون شعلهء نار \r\n ز بس دود تفك بر آسمان شد * رخ خورشيد در ظلمت نهان شد \r\nقرچقاى بيك كس نزد اللّه ويرديخان فرستاده اعلام كرد كه روميان چيره شده آهنگ محاربه ساز داده‌اند و اگر اندك تهاونى رود بهيئت مجموعى جلو ريز بر سر قزلباش تاخته كمين را اميد نجات نيست ملك على بيك جارچى باشى نيز كه از جانب اشرف اعلى بجهة تحقيق حال آمده بود برأى العين مشاهدهء احوال معركه كرده آنچه ديده بود بعرض اشرف رسانيد .\r\nچون حقيقت حال و خيرگى و غلبهء مخالفان خذلان مآل بر ضمير الهام پذير پرتو ظهور انداخت بمقتضاى غيرت جبلى دفع شر اعدا را وجهه همت ساخته با صفوف اقبال و اعلام ظفر در حركت آمدند و مسرعى نزد اللّه ويرديخان و امراء فرستادند كه آهسته آهسته پيشتر روند و چرخچيان جنود اقبال را آگاه سازند كه مردانه بوده فرصت بدشمن ندهند كه اينك موكب همايون در حركت آمده متعاقب رايات ظفر پيكر شاهى سايهء وصول بر ساحت معركه نبرد مىاندازد و ملك على بيك جارچى - باشى را بار ديگر نزد قرچقاى بيك فرستادند كه او را از توجه موكب شاهنشاهى و نزديك رسيدن قول همايون مطلع گردانيده سرگرم بادهء نبرد گرداند و چون مشاهده ميشد كه فوج فوج و آلاى آلاى جنود روميه از اردوى سردار بيرون آمده متوجه معركهء قتال ميشدند رأى صوابنماى اشرف اقتضاى آن كرد كه جمعى از مبارزان رزم آزماى را از جانب دست چپ همايون قريب باردوى روميان فرستند كه در ما بين طرح جنگ اندازند كه از دو طرف معركه رزم گرم گرديده جمعى از جنود روميه متوجه محاربه ايشان گشته غلبه و هجوم عسكر روم از يكطرف نباشد بدينجهت عليقلى خان ديوان بيكى باشى شاملو را كه قشون آراسته داشت با جمعى از قورچيان شاملو كه در دست راست مقام دارند روانهء آنطرف فرمودند كه بمقتضاى عقل و دانش عمل نموده لوازم مردانگى بظهور آورد و الله - قلى بيك قورچى باشى قاجار را نيز فرستادند كه بقشون خود كه پيشتر فرستاده شده بود ملحق گشته باتفاق عليقلى خان بمصلحت دولت عمل نمايند .\r\nچون نسيم اقبال از آن طرف رايحهء ظفر بمشام دولتخواهان ميرسانيد حضرت اعلى بالهام ملهم غيبى توجه تام در آن ماده فرموده طبقهء عليه شاملو را عموما با مقرب الحضرة [ 489 
  ] محمد بيك بيگدلى كه از عظماء طايفهء جليلهء شاملو است با چند كره ناى رعد آواى و فوجى از جنود دست راست بكومك عليقلى خان بدان طرف ارسال نمودند و فوجى ديگر از افواج قاهره بمدد و كومك قرچقاى بيك و امراى چرخچى مأمور ساخته دفعه دفعه لشكرهاى دست راست و دست چپ را با آئين شايسته متعاقب يكديگر فرستاده همه طرف را تازه بتازه به قدر مقدور بارسال كومك و فرستادن مبارزان نصرت بزك كه در ظل لواى فلك فرسا بودند استحكام دادند راقم حروف كه ملازم ركاب اشرف بود از شيوهء تكلف و سخن پردازى كه مورخان بلاغت شعار باقلام طبع آزمائى بر صحيفهء مقصود مينگارند و خالى از حقيقت نفس الامر است قطع نظر كرده ميگويد كه در آن روز حضرت اعلى شاهى ظل -\r\n\r\n","description":"","footnote":"","page_name":" 698 ","page_number":106},
  {"content":"\r\n\r\nاللهى برهنمونى قايد تائيد و نيروى اقبال بنوعى بلوازم سپهدارى و ترتيب مقدمات جنگ و معركه - آرائى پرداختند كه دقيقهء از دقايق حزم و دور انديشى و دليرى و دلاورى فرو گذاشت نشد هر تدبيرى كه انديشيدند بتأييد الهى موافق تقدير افتاد به اعتقاد مسود اوراق اگر در اين عهد امير كبير امير تيمور گوركان كه شجاعت و سردارى و حسن تدبير آن خسرو جهانگير كارنامهء سلاطين كامكار و دستور - العمل خواقين نامدار است در حيات ميبود در خدمت اين جهان دانش و فرهنگ سپر انداخته تعليم جهاندارى و معركه آرائى ميگرفت اگر در اين باب مبالغه رود سخن بدرازى كشد .\r\nالقصه حضرت اعلى بعد از فرستادن لشكرها باوثايق الطاف الهى و بقيه جنود ظفر ورود كه در قول همايون بودند پيشتر آمده بر پشته كه مشرف بمعركه قتال بود برآمدند و مبشر اقبال دمبدم بشارت فتح و نويد نصرت ميرسانيد چون قرچقاى بيك و امراى چرقچى بجنگ مأمور گشته آثار و علامت مدد و كومك مشاهده نمودند و عليقلى خان و قورچى باشى ميانهء جنود روميه و اردوى سردار درآمده آتش محاربه افروختند گرد معركهء هيجا بفلك تيزگرد رسيد تدبير صايب حضرت اعلى و موافق تقدير افتاده پاشايان و سرداران لشكر روم از مشاهدهء گرد و غبار و غوغاى گير و دار كه در حوالى اردوى روميان بظهور ميپيوست بتصور آنكه موكب ظفر قرين شاهى بر سر اردوى سردار توجه فرموده‌اند تزلزل تمام يافته اراده نمودند كه از آن بلندى به زير آمده مردم دست راست خود را بمقابله آن گروه فرستاده خود نيز مرتبه مرتبه لشكريانرا به طرف اردو نزديكتر يافته از هر دو طرف خبردار باشند بدين عزيمت از مقام خود حركت كردند مبارزان سپاه منصور در هنگام آن حركت از اطراف و جوانب صداى غمزداى « اللّه الله » كه شعار طبقه رفيعهء قزلباش است بلند ساخته از پيش و پس و جوانغار و برانغار هجوم آورده از همه طرف جلوريز بر سر دشمنان تاختند و از صدمات دليرانه و حملات مردانه جنود اقبال كمال تزلزل و اختلال باحوال روميان راه يافته ديگر مجال مدافعه و صف - آرائى نيافته بناى شوكت ايشان بيكبارگى انهدام پذيرفت .\r\nدلاوران پرخاشجوى قزلباش غلغله فتح و نصرت در طاس نيلگون فلك انداخته خاك معركه را به خون اعدا گلگون ساختند عموم سپاه روم بمضمون الفرار ممن لا يطاق عمل نموده روى بوادى هزيمت نهادند پاشايان و سرداران لحظهء در آن بلندى ثبات قدم ورزيدند كه شايد صورت ديگر روى نمايد صورت نبست چون راه اردوى خود را مسدود يافتند عنان بوادى فرار تافته به طرف طسوج و سلماس گريختند مبشران قضا و قدر بشارت فتح و ظفر داده سروش غيبى نداى بهجت افزاى   إِنَّا فَتَحْنا لَكَ فَتْحاً مُبِيناً   در داده طنطنهء  وَ يَنْصُرَكَ اللَّهُ نَصْراً عَزِيزاً  بلند آوازگى يافت .\r\nافواج قاهره در عقب هزيمتيان شتافته در هر شب فوجى را بنوك سنان جانستان بر خاك هلاك مىانداختند در آن صحراى پر وحشت از كشته پشته‌ها پديد آمد اكثر سرداران بعضى گرفتار و برخى مقتول گشتند كوسه صفر كه بيگلربيگى ارز الروم و سردار معتبر بود و بشجاعت خود مغرور بوده هميشه لافهاى گزاف ميزد و مصطفى پاشا ولد رضيه خاتون مشهور كه وزير ثانى و مدتها قايم مقام وزير اعظم بوده و شير احمد پاشا وزير قارص و قوچى خان كرد برادر قازى خان كه روى از اين دولت تافته بسردار بيمدار پيوسته بود از مشاهير گرفتاران بودند كوسه صفر بمكافات شيوهء ناپسند مقتول گرديد .\r\nاز مشاهير قتيلان على پاشا زنجير قيرن و عثمان پاشا بيگلربيگى شام بود از امرا و پاشايان رومى و سنجق بيكيان و ميران معتبر قبايل و عشاير اكراد قريب به شصت هفتاد نفر مقتول و\r\n\r\n","description":"","footnote":"","page_name":" 699 ","page_number":107},
  {"content":"\r\n\r\nگرفتار شدند در ذكر [ 490 
  ] اسامى ايشان فايدهء نيست آخر روز قريب بغروب آفتاب بود كه اين فتح نامدار كه طراز فتوحات سلاطين كامكار تواند بود روى نمود و با آنكه آفتاب عالمتاب از مشاهده شدت حرب و خونريزى سر در نقاب حجاب كشيده فضاى دشت و صحرا چون دل دشمنان دين و دولت تيره و تار شده بود دليران معركهء نبرد دست از تعاقب منهزمان باز نداشته هيچيك بىنيل مقصود باز نميگرديدند .\r\nمجملا اكثر آن سيه بختان در آن شب هولناك آوارهء صحراى عدم گرديدند و اگر احيانا بعضى در ظلمت ليل در بيغولها خزيدند در آن شب بدست درنيامدند روز ديگر رعاياى آن مواضع كه آوازهء فتح شنيده از زواياى اختفا بيرون آمده بودند به آن سركشتگان وادى ادبار رسيده روز حياتشانرا بشام ممات مبدل ميساختند و جمعى از هژبران بيشهء هيجا كه از قول خاصهء همايون بجنگ رفته بودند فوج فوج آمده سرهاى قتيلان معركهء نبرد را در زير سم سمند صبا پيوند مى - انداختند و گرفتانرا با اخترمها به نظر فرخنده اثر در آورده تهنيت فتح و فيروزى ميگشادند و چون خورشيد جهان آرا مانند كوكب بخت مخالفان در مغرب زوال غروب نموده روزگار ملبس به لباس عباسيان شده بود حضرت اعلى شاهى ظل اللهى بفيروزى و اقبال به جهت ديدن سر وزنده و اخترمها و حق گزارى جانسپاران معركه مردانگى در همانجا فرود آمده مشعله داران ملوك موكب جلال و مشاغل خورشيد مثال افروخته آن عرصه دولت اساس چون روشن دلان حق شناس فروغ صبح سعادت يافت .\r\nامراء نامدار و مقربان و مخصوصان بارگاه سپهر مقدار كه سعادت حضور داشتند بساط انبساط گسترده مجلس عيش و نشاط آراستند معركهء رزم با محفل بزم توأم گرديد رومى نژادان صبيح - الوجه و غلامان غلمان صورت فرنگى و روسى كه غازيان اخترمه و غنيمت آورده بودند بر حسب فرمان ساقى آن بزم رزم آئين گشته اقداح راح ريحانى بگردش درآوردند مغنيان نغمه ساز و مطربان خوش آواز در آن بزم دلكش كه در معركه رزم اتفاق افتاد عشاق وار در پردهء مخالف نواى فتح و نصرت بدين ترانه ميسرودند كه :\r\nبيت\r\n شاها فلك تابع راى تست * سرير كهان و مهان جاى تست \r\n بملك سعادت بقاى تو باد * سر دشمنان زير پاى تو باد \r\n جهان يكسر از عدلت آباد باد * دل خلق از دولتت شاد باد \r\nو حريفان عرصهء نشاط سرگرم بادهء انبساط گشته صداى نوشانوش به گوش ساكنان فلك اطلس‌پوش ميرسانيدند از جماعت گرفتاران هر كس اسم و رسمى داشت نگه داشته ديگران برفقا ملحق ميگرديدند از اتفاقات محمد بيك نام پسر بزرگ خندان آقاء متفرقه آقاسى كه پدرش با يك پسر كوچكتر در جنگ وان گرفتار عساكر نصرت نشان گشته بسببى كه در آن داستان اشاره شده سعادت بخشش يافته بود درين معركه گرفتار گشته از قوت طالع و نيروى بخت زنده به نظر اشرف رسيد او نيز بدستور پدر و برادر منظور نظر التفات گشته نوازش بسيار يافت .\r\nالقصه از جرعهاى لبريز خون دليران كه ساقى اجل در مذاق روزگار ميپيمود زمانه\r\n\r\n","description":"","footnote":"","page_name":" 700 ","page_number":108},
  {"content":"\r\n\r\nبدستى آغاز نموده در آن محفل نشاط امرى در غايت غرابت بظهور پيوست و نزديك به آن شده بود كه از اصابت عين الكمال چشم زخم عظيمى روى نموده العياذ بالله بذات خجسته صفات همايون كه سرمايه امن و امان و باعث ترفيه حال عالميانست از كيد بد اخترى آسيبى رسد چون عنايت الهى در جميع احوال از مكاره و مضار نگهبان ذات عديم المثال است اثرى بر آن مترتب نگشته كيدى كه آن ذنب انديشيده بود رجعت كرده فحواى كريمه و لا يحيق المكر السى الا باهله بابلغ وجهى شرف ظهور يافت .\r\nشرح اين سرگذشت عبرت گزين آنكه شخصى قوى هيكل ضخيم البدن عظيم الجثه در معركه قتال بطعن سنان ثعبان مثال يكى از قورچيان استاجلو كه بغابت حقير الجثه و نحيف البدن بود به خاك مذلت افتاده بنيروى دولت و قوه قاهره شاهى گرفتار او شده بود به نظر خجسته همايونى در آورد و غفلت ورزيده از خردسالى و عدم تجربهء روزگار دست او را مانند گرفتاران بر پشت نبسته بود حضرت اعلى از نام و نسب و عشيرتش پرسيدند گفت از قبايل مكرى ام چون جمعى از آن طايفه در ملازمت اشرف و بسعادت حضور اقدس مشرف بودند مگر تصور آن بدنژاد آن بوده كه بشفاعت و در - خواست آن [ 491 
  ] جماعت نجات خواهد يافت يكى از عظماء آن جماعت رستم بيك از روى غلظت عرض كرد كه ميانهء ما و سلسله ايشان ربطى نيست و فيما بين عداوت قديم و خونها در ميان است حضرت اعلى بقورچى امر كردند كه او را برستم بيك بسپار كه هر چه خواهد كند و علت قتل و قصاص بر زبان گهر نشان نگذشت رستم از گرفتن او ابا و امتناع كرده گفت نذر كرده‌ام كه از دشمن در حالت عجز انتقام نكشم و دست بسته را نكشم .\r\nاز اين گفتگوى نفاق آميز مزاج اقدس متغير گشته با آنكه در اول حال تصريح قتل آن خون گرفته نكرده بودند برغم آن نفاق سرشت به همان قورچى اشاره قتل او نمودند قورچى دست در كمر او زد كه اندكى از حضور اقدس دور تر برد آن نابكار غدار كه حرف قتل شنيد بىتأمل خنجرى آبدار كه با خود داشت كشيده به قصد ذات مبارك دويده خود را بر بالاى سر آن حضرت رسانيده خنجر حواله كرد حضرت اعلى دست مبارك فراز كرده بسر پنجهء تهور و مردانگى كه از اجداد بزرگوار ميراث دارند دست او را كه خنجر داشت محكم گرفته بجانب خود كشيده زانوى مبارك بر بالاى آن نهاده حضار مجلس از موافق و مخالف كه مشاهدهء اين صورت كردند بهم برآمده از اطراف و جوانب شمشيرها حواله آن مدبر كردند از ازدحام خلايق و بهم برآمدگى روشنائى مشاعل كمتر شده از غايت اضطراب و سراسيمگى حضرت اعلى و آن مدبر را از يكديگر تميز نميكردند چه درع و خفتان آن بدنها و نيز در رنگ درع و خفتان اشرف بود بدينجهت جرأت شمشير زدن نميكردند و زمانى ممتد درهم آويخته با يكديگر تلاش مينمودند تا آنكه حضرت اعلى به زور بازوى مردانگى و نيروى اقبال خنجر از دست او بيرون آوردند و بعضى از غلامان او را كشيده اندكى دور تر بردند و از اطراف و جوانب شمشير انداخته بضرب شمشير تيز پيكر ناپاكش ريز ريز كردند .\r\nاز اين واقعهء عظمى كه بوقوع پيوست در آن معركه كه علامت روز رستخيز ظاهر گشته خلايق از بيم آنكه مبادا آسيبى بذات اقدس رسيده باشد در لحظه اضطراب افتادند راقم اين قصهء عبرت فزا در آن معركه هولناك حاضر بودم حقا كه از مشاهدهء آن حال زمانى ممتد حالت مصروعان داشتم تا آنكه آواز خجسته آن حضرت به گوش رسيده خاطر حيرت زده از آن قلق و اضطراب اندكى باز آمد فى الجمله تسكين يافت حضار آن انجمن قيامت علامت از سلامتى ذات\r\n\r\n","description":"","footnote":"","page_name":" 701 ","page_number":109},
  {"content":"\r\n\r\nاشرف كه در ضمان امان نگهدارندهء زمين و آسمان است سجدات شكر الهى بجاى آورده ارباب اخلاص حيات تازه يافتند و آن حضرت اصلا از اين حركت متأثر نشده كم حوصلهاى تنگ ظرف بزم حضور را كه آغاز بيتابى كرده بودند تسلى بخش گشته به همان قاعده جرعه نشاط آشاميده بشغلى كه داشتند مشغول شدند از اين حركت ناهنجار آن بدكردار از آتش غيرت قدويان جان نثار شعله فروز گشته خرمن حياط اكثر گرفتاران را محترق گردانيد .\r\nمجملا قريب به نصف شب در آنجا بشغل مذكور پرداخته چون حقيقت حال جغال معلوم نبود كه بعد از مغلوبيت لشكر چه خيال داشته باشد اللّه ويردى خان و امراى عظام را حكم شد كه در همانجا اقامت نموده لوازم پاس مرعى دارند كه روز ديگر بر كيفيت احوال جغال اغلى اطلاع يافته بدان چه متضمن صلاح دين و دولت باشد بتوفيق الهى به عمل آيد و بفيروزى و اقبال سوار دولت گشته باردوى همايون كه تخمينا يك فرسخ بود توجه فرموده در دولتخانهء مباركه نزول اجلال فرمودند و در آن شب يرليغ جهانمطاع باسم پير بوداقخان حاكم تبريز در قلم آمده صورت واقعه را كه بنيروى اقبال بظهور آمده بود اعلام نموده مقرر شد كه با نيروى خود و جمعى كه بمحارست قلعه مأمور بودند خاطر از استحكام قلعه جمع كرده از طرف شهر متوجه شوند كه انشاء الله تعالى بعد از تحقيق ضعف و قوت سردار بدانچه مقتضاى وقت و صلاح دولت باشد بظهور آيد و السلام .\r\n\r\nذكر فرار نمودن جغال اغلى و بيان احوال بقية السيف روميان و ظفر يافتن عساكر نصرت نشان بتأييد پروردگار عالميان\r\nكلك سخن پرداز شيرين مقال بقيهء احوال جغال و اتباع او را بدين منوال بر صحيقهء حال مينگارد كه بعد از وقوع محاربه مذكور صبح روز ديگر كه چهارشنبه بيست و پنجم شهر جمادى الثانيه بود از دولت خانه مباركه سوار دولت شده بتوزوك و آئين مقرر يسل آراسته سايه [ 492 
  ] وصول بنبردگاه انداختند و سردار از مكانى كه اقامت داشت حركت نكرده بود و بمسامع جلال رسيد كه جان پولاد اغلى رومى كه سردار عساكر حلب و آن حدود است با پنجهزار نفر از جنود روميه متعاقب مىآمده كه بسردار ملحق گردد و بقصبهء طسوج رسيد و چون بعضى از بيدلان كوتاه انديش در زمان نواب سكندرشأن رضوان مقام كثرت لشكر و حشر سرداران روم و انبوهى مردم مجهول كه بعرف روميان طلبكار كدوك و خريدار محلولند مشاهده نموده بودند سخنان بيدلانه كوته خردانه اظهار مىنمودند حضرت اعلى از كمال دور انديشى و غايت حزم و احتياط كه جزو اعظم جهاندارى و سپهسالارى است در رفتن بر سر سردار و جنگ عرابه توپ و تفنك تأمل پادشاهانه نموده و تعجيل در آن امر صايب نشمردند چه عقلاء در امور جزئيه تأمل و تعمق مينمايند در كارهاى عظيم و امور كليه بتخصيص امور حرب و قتال كه مفاسد عظيمه بر آن مترتب و از طرفين خونها ريخته ميگردد محل اشتباه نيست .\r\n\r\n","description":"","footnote":"","page_name":" 702 ","page_number":110},
  {"content":"\r\n\r\nبيت\r\n اگر خواهى نگردد كار تعطيل * مكن در كارها بسيار تعجيل \r\n تأمل در همه كاريست محمود * زيانت در تأمل مىشود سود \r\nكلام مشهور مجرب الصبر مفتاح الفرج مؤيد اين معنى است ارادهء خاطر اشرف بدان متعلق گشت كه فوجى از افواج قاهره را بر سر جان فولاد اغلى فرستاده بعد از آنكه خاطر از ممر او جمع كرده بقطع مهم سردار پردازند .\r\nدر خلال اين حال يكى از اكراد مردم مير شرف حاكم جزيره را كه از كثرت عشاير از ساير ميران قبايل اكراد بزرگتر و تابع پادشاه روم است و در اين سفر با جنود جزيره رفيق جغال اغلى و در حين محاربه نزد او توقف نموده خود بجنگ نيامده بود گرفته به نظر اشرف درآوردند چون مير شرف مزبور چند سال بود كه با ملازمان آستان اقبال آشيان شاهى طرح آشنائى انداخته اظهار خلوص عقيدت و صفاى طويت مىنمود حضرت اعلى آنشخص را آزاد فرموده مصحوب او دو كلمه بمير شرف نوشتند كه تا غاية بجهة بعد مسافت ميانه جنود قزلباش و اكراد جزيره منازعه نبوده و خونها كه مايه شدت عداوت مىباشد فيما بين ريخته نشده و چون پرتو اخلاص او بر پيشگاه ضمير اقدس تافته هر كس از مردم او در اين جنگ بدست درآمده زنده نگاهداشته حكم قتل نفرموده‌ايم اگر تواند خود را بدار الامن موكب عالى رساند و الا از اين معركه بر كنار بوده راه جزيره پيش گيرد كه از عساكر منصوره آسيبى به او و مردم نرسد و آن شخص را بقراولان سپاه منصور سپردند كه بسلامت باردوى سردار رسانند .\r\nمير شرف بعد از مطالعهء آن منشور سعارت بلطايف الحيل با گروه اكراد جزيره و آن حدود از صف سپاه سردار جدا شده قطع نظر از احمال و اثقال كرده جريده و سباى از كنار دريا تنها راه فرار پيش گرفت .\r\nاما احوال سردار ، آنچه از تقرير جمعى گرفتاران مشخص و معلوم گشت آنست كه بعد از انهزام لشكر و گرفتارى سران سپاه و تفرقه بقية السيف معركه قتال آن شب را به صد اندوه و ملال گذرانيد على - الصباح طايفه ينكچريان و جمعى از هر طبقه لشكر را كه در اردو بر سر او مانده بودند استمالت داده به استحكام عرابه و خدمات توپخانه و ضبط ميمنه و ميسره مأمور گردانيد و قلقچيان اردو را كه روميان آت - اغلانى گويند نويد كدوك آقايان داده تا وقت ظهر بفسون و نيرنگ سپاهيانه و تدبيرات كه مايهء فريب اوسط الناس باشد پرداخته بعد از ظهر از فرار نمودن مير شرف و تفريق اكراد عجز و اضطرار او بر همه كس ظاهر گشت و از عايت سراسيمگى نميدانست كه چكند حيران كار خود ماند هر ساعت فكرى و هر لحظه انديشه ميكرد در اين اثناء خبر به او رسيد كه جان فولاد اغلى با سپاه حلب در روز جنگ بطسوج رسيده بودند آخر روز مقدمه لشكر شكسته به او رسيد همانساعت طبل رحيل كوفته طريق امن و سلامت اختيار نموده به طرف وان رفت .\r\nاز اين خبر قلق و اضطراب مردم زياده شده واهمه عظيم بر اقاصى وادانى روميه مستولى گشته پرده از روى كار برداشته شده و راه فرار گشاده يافته هر كس ببهانهء از معسكر جدا شده و جوق جوق و گروه گروه ميرفتند سردار بالضروره ترك فريب و نيرنگ سپاهيانه كرده با خواص و اعيان لشكر و قاضى و مفتى مشورت نموده راى همگى بر فرار قرار يافت كه ظلمت شب را پروردگار\r\n\r\n","description":"","footnote":"","page_name":" 703 ","page_number":111},
  {"content":"\r\n\r\nخود ساخته خود را از غرقاب بلا بساحل نجات رسانيد تا آخر روز بضد انديشه و بيم گذرانيده و هنگام غروب راه فرار پيش گرفت علامت روز رستخيز در ميانه معسكر پديد آمد فوج فوج قطع تعلق از متملكات [ 493 
  ] خود كرده مقيد برفاقت سردار نشده در طى وادى فرار بر يكديگر سبقت ميجستند در باستانى نامه‌هاى شهرياران و الا شكوه سمت وضوح دارد كه چون دشمن راه فرار جويد آن را مسدود گردانيدن آئين فتوت و لايق پادشاهان صاحب مروت نيست بلكه ممانعت نكردن بصلاح دولت اولى است .\r\nبيت\r\n چو دشمن ره چاره جويد غمين * مشو مانع چاره جويان ز كين \r\nمجملا آخر همانروز عزيمت روميان سمت ظهور يافت حضرت اعلى على قليخان را به جهت تحقيق اين حال فرستادند كه بر كما هى احوال اطلاع يافته عرض نمايد مشار اليه پذيراى فرمان گشته وقت غروب و هنگام افروختن مشاغل بحوالى اردوى روميان رسيده روشن شد كه در آن اردو بجز دو سه بيمار و يار نمانده پاسى از شب گذشته بود كه معتمدى از جانب عليقلى خان رسيده و از فرار سردار خبردار نمود .\r\nچون آداب و قاعدهء سلاطين نبوده و نيست كه در شب بنفسه تعاقب دشمن نمايند و حضرت اعلى تجويز تعاقب در آن شب ديجور نفرمودند .\r\nاما جمعى مردم فرومايه و اوباش قزلباش بطمع اخذ غنيمت سر در پى ايشان نهاده الاغان و شتران باردار كه بعضى فرومايگان قطع تعلق ننموده همراه برده بودند ميگرفتند و بهر كس مىرسيدند بقتلش ميپرداختند از علامات ادبار كه به آن طايفه روى آورده بود گروهى از ايشان كه قريب پانصد نفر بودند شب راه گم كرده صبح بميان باغات قصبهء طسوج در آمدند و شخصى از مردم آن‌جا را بدست آورده بزر فريفته‌اند كه راهنمائى كرده طريق سلامت و راه بيرون شد بديشان نمايد آنشخص از اخلاص و يكجهتى اين دودمان آن گمگشتگان وادى سلامت را به راه بلا رهنمون گشته بميان ميدان قصبه طسوج آورده طسوجيان را خبردار ميسازد رعايا هجوم آورده بيرون شد را گرفته شروع درگرفت و گير و قتل و كشش مينمايند روميان را بنوعى دست از كار مانده بود كه يك نفر رعيت بى يراق بضرب چوب و مطراق سه چهار رومى با يراق را پيش انداخته اسلحه و يراق از ايشان گرفته به قتلش ميپرداخت .\r\nالقصه آن سرگشتگان باديهء حيرت و سرگردانى بالتمام معروض تيغ انتقام طسوجيان شدند و ما يعرف ايشان نصيب آن جماعت شده تا سلماس و الباق اكراد نيز با روميه بدين شيوه عمل نموده اگر از سر حياتشان ميگذشتند از رخوت و لباسشان نميگذشتند .\r\nمجملا نصف شب بر عموم سپاه قزلباش ظاهر شد كه سردار فرار نموده به جهت نهب و غارت اموال و اسباب روى بجانب اردو و اغرق روميه آورده تا صبح گرد از آن اردو برآوردند جمعى كه پيشتر از ديگران رفته بودند نقل مينمودند كه خيام مفروش و صناديق چيده و شتران در برابر خيمه‌ها خوابيده در اكثر آنها طويله هم بقاعده مقرر كشيده بود چنان مفهوم ميشد كه جمعى كه در جنگ مقتول و گرفتار گرديده‌اند يا از جنگ گاه فرار نموده‌اند خيمهء ايشان بيصاحب مانده ديگرى\r\n\r\n","description":"","footnote":"","page_name":" 704 ","page_number":112},
  {"content":"\r\n\r\nكه بروز سياه خود درمانده بوده پرواى دست درازى به آنها نكرده و جمعى كه بجنگ نرفته در خانهء خود بوده‌اند آنچه از نقود و نفايس اموال توانسته‌اند همراه خود برده‌اند و ساير احمال و اثقال بر جا گذاشته و رفته‌اند .\r\nپيرى سلطان قزاقلر در اول شام داخل اردوى سردار شده بود نقل مينمود كه بميان خرگاه خاصه سردار در آمدم پارهء زر مسكوك سرخ و سفيد ريخته بود و انگشتر او در كنار مسند افتاده شمشير مرصعى برسم و قاعدهء مقرر كه بر پهلوى امراء ميگذارند نهاده بود بخزانه او درآمدم خيمه بزرگ و طولانى بود صناديق بر دور آن چيده صندوق پوشهاى مخمل و زربفت بر روى صناديق گسترده اكثر مقفل بود يك دو صندوق را كه گشودم از اسباب و اقمشه مملو بود چون يكنفر زياده همراه من نبود يك قطار شتر از شترخان آورده چهارده صندوق بىآنكه بما فى الصندوق مطلع گردم بار كرده با شمشير مزبور بيرون آوردم بعد از بيرون آمدن او مردم از اطراف و جوانب داخل اردو شده بنهب و غارت اموال و اسباب ميپرداختند شخصى نشان سردار جغال اغلى را كه منشيان روم بديباچه مناسب و آيات و احاديث توشيح و به طلا و جواهرات و لاجورد تزئين داده بودند بدست آورده به نظر اشرف رسانيد .\r\nچون احكام و اسناد بزرگان كه مايه افتخار سلسلهء ايشان است در صندوقچه‌هاى مخصوص مىباشد از اينجا قياس ميتوان كرد كه بچه مثابه مضطرب و سراسيمه رفته‌اند كه پرواى برداشتن آن نكرده‌اند ما حصل كلام آنكه اموال و اسباب لا تعد و لا تحصى كه در آن اردو بود تمامى بتاراج حادثات رفته [ 494 
  ] بدست مردم فرومايه و اوسط الناس درآمد كه كسى اطلاعى از آن نيافت بعضى از خواص ملازمان كه غنيمت خود را به نظر اشرف درآوردند ديدهء همت بر آن نيالوده به همان كس عطا فرمودند پيرى سلطان قزاقلر آوردهء خود را بمعرض عرض درآورده بدستور به او مرحمت شد برخوردار - بيك انيس توپچى باشى بضبط توپخانه مأمور گشته قريب يكصد عدد توپ و ضربزن بزرك و كوچك و اقسام آن بضبط درآمد .\r\nالقصه بعد از وقوع اين وقايع آغرق بجانب تبريز رفته موكب سعادت اساس به طرف سلماس در حركت آمد مصطفى بيك محمودى كه در قلعهء ماكو متحصن شده دم از عصيان ميزد در اينوقت شمشير به گردن انداخته بپايهء سرير اعلى آمد و عفو پادشاهانه شامل حال او گشته بشرف پاىبوس مشرف شد زينل بيك محمودى قوم سليمان بيك حاكم خوشاب كه با او معاند بود التجاء بسايهء مرحمت شاهى آورده نوازش يافت و الكاء خوشاب باسم او رقم التفات پذيرفت امير خان چولاق برادوست كه تربيت يافته نواب كامياب همايون شاهى ظل اللهى بود از الكاء رومى آمده بشرف بساط بوسى مشرف گشته بتقصير ملازمت كه در اين جنك بموكب همايون نه پيوسته بود معاذير سپاهيانه القا نمود و بنا بر تأليف قلوب ساير وحشى صفتان اكراد در معرض قبول افتاد زكريا خان چكارى رسولان و معتمدان به جهت تهنيت فتح و تجديد قواعد اخلاص بعتبهء عليهء گردون مناص فرستاد حضرت اعلى بفرستادگان او خطاب فرمودند كه نقد ارادت و اخلاص او از بوته گداز و خلاص تمام عيار بيرون ميآيد كه بيملاحظه و انديشهاى زميندارانه آمده سعادت ملازمت دريابد مشار اليه از اين خطاب عتاب آميز انديشه نموده جز آمدن چارهء نيافت و در كمال وحشت و بيم احرام ملازمت بسته روانهء سلماس شد چون مدت اقامت سلماس به بيست روز كشيده مهام ضرورى انجام يافته بود و سپاه برد و سرما هجوم آورده عزيمت جانب دارالسلطنه تبريز فرمودند امراء عظام را حكم شد كه استقبال زكريا خان كرده او را باعزاز و احترام به تبريز آورند امراء حسب الفرموده عمل عالم آراى عباسى 45\r\n\r\n","description":"","footnote":"","page_name":" 705 ","page_number":113},
  {"content":"\r\n\r\nنمودند زكريا خان در دولتخانهء مباركهء تبريز سعادت آستان بوس دريافته بشرف مجالست مجلس بهشت - آئين مشرف و معزز گرديد و پيشكش گذرانيده بتعظيمات شاهانه سعادت افتخار يافت چند روز حريف بزم خاص و جليس محفل قرب و اختصاص بود و بعطاياى ارجمند از خلع فاخره كمر خنجر و كمر شمشير طلاى مرصع بدرو يواقيت و اسب تازى نژاد خاصه با زين و لگام مرصع و اقمشه و اجناس و صراحى و پيالهء طلا و امثال ذلك سرافراز گشته رخصت انصراف يافت حسن بيك برادرزادهء او نيز كه حاكم الباق بود به دستور بخلع گران مايه نوازش يافته مقضى المرام روانه جاه و مقام خود گرديد .\r\nاما احوال سردار بعد از فرار به اين بيسامانى و اضطرار كه بتحرير پيوست با معدودى خود را بخطه وان رسانيد و در آنجا نيز بجهة آوازه ورود موكب نصرت قرين شاهى كه بجانب سلماس نهضت نموده بود مجال توقف و آرام نيافته راه ديار بكر پيش گرفت در اثناء طريق به پسر جان فولاد رسيد روزى در هنگام مكالمه و گفتگو او را بتقصير دير آمدن مورد عتاب و خطاب گردانيده جمعى به اشاره سردار از كمين غدر بيرون جسته هماندم بقتلش پرداختند و سر او را بميانهء سپاه حلب كه اكثر لوندات بينام و نسب بودند انداختند تفرقگى بميان آن گروه افتاده راه حلب پيش گرفتند فوجى بر سر او جمعيت نموده جلالى شدند شرح احوال او در ذكر طبقات جلاليان مرقوم كلك بيان ميگردد و سردار بديار بكر رسيده حقايق حال بدرگاه خواندگار عرض نموده در همان چند روز سپاه غم و الم بر كشور حياتش مستولى گشته راه سفر آخرت پيش گرفت ، « رفت تا عالم دگر گيرد » .\r\n\r\nذكر فرستادن جهانگير خان و محمد سليم سلطان اوزبك با يار محمد ميرزا از حدود نخجوان بجانب خراسان و غرجستان و شطرى از احوال ايشان\r\nدر وقايع سالهاى پيش مرقوم قلم صواب انديش گرديد كه جهانگير خان ولد سيد محمد سلطان و محمد سليم سلطان ولد پير محمد خان اوزبك باتفاق يار محمد ميرزا كه ديوان بيگى و عمدة الامرا و صاحب اختيار بلخ بود و شاه خواجه و شيرافكن ميرزا و عرب اتاليق و ساير [ 495 
  ] رفقا از باقيخان منهزم گشته التجاء بسايه اقبال شاهى و ساحت گيتى مساحت جاه و جلال شاهنشاهى آوردند و در بارس ئيل عشر و الف سفر خير اثر بلخ بمعاونت و امداد ايشان اتفاق افتاد چون اراده ازلى متعلق به آن نشده بود در آنوقت بسببى كه در محل خود سمت تحرير يافته مطلب سلاطين زاده‌ها بحصول نه پيوست و در اين سفر در ملازمت موكب اقبال بودند .\r\nدر اينوقت يار محمد ميرزا صلاح ديد كه در ملازمت سلاطين‌زاده‌ها روانه خراسان گشته بعضى محال و قلاع غرجستان كه در تصرف منسوبان اين درگاه است بجهانگير خان عنايت شود و بامداد امراء خراسان ساير ولايت غرجستانرا كه محل مضبوط است و حصول و قلاع محكم متين دارد متصرف گشته آن را مأمن خود سازند و در آن ديار شورش افكنده طوايف اوزبكيه را بجانب خود دعوت نمايند و اگر جمعيت لشكر بر وفق دلخواه صورت بندد فرصت جوى بوده همت بتسخير بلخ گمارند و چون حضرت اعلى را در باب تسخير ملك موروث آذربايجان و شيروان مشاغل كليه روى داده مطالب عاليه پيش نهاد همت و الا بود و نميخواستند كه در اين هنگام كه عساكر ظفر شعار مشغول مهام اين ديارند در سرحد\r\n\r\n","description":"","footnote":"","page_name":" 706 ","page_number":114},
  {"content":"\r\n\r\nخراسان فتنه و آشوب افتد تجويز اين مقدمات نميكردند و حواله بوقت ديگر مىفرمودند كه انشاء اللّه تعالى چون بتوفيق آسمانى و نيروى اقبال از انتظام مهام آذربايجان و شيروان فراغى حاصل آيد و نهضت موكب همايون بجانب خراسان اتفاق افتد اين عزيمت به امضاء رسد .\r\nيار محمد ميرزا معروض داشت كه ما را بهتر از اين فرصتى بدست نميآيد كه باقيخان از ميان رفته و ولى محمد خان برادرش هنوز استقامتى نيافته و او را در ماوراء النهر مشاغل عظيمه روى ميدهد و معلوم نيست كه بضبط و ربط بلخ و محال اين طرف آب تواند پرداخت و در اينوقت آن ولايت به آسانى درميآيد و اين اراده تأخير نميپذيرد چون در عالم حساب دانى و معامله فهمى كنگاش راه به جائى داشت و دور نمينود و يار محمد خان كه صاحب وقوف مهام آنملك بود اين رأى را صايب شمرده در رفتن مبالغه مينمود حضرت اعلى شاهى ظل اللهى رضاجوى گشته سلاطين زاده‌ها و اتباع ايشانرا بخلاع گرانمايه و انعامات و ساير ضروريات نواخته مرخص فرمودند و يرليغ مطاع باسم حسينخان بيگلربيگى و ساير امراء خراسان عز صدور يافت كه اعزاز و احترام سلاطين زاده‌ها بجاى آوردند و خدمات لايقه بتقديم رسانند و آنچه از الكاء و قلاع غرجستان در تصرف طايفهء جمشيدى و غيره منسوبان اين درگاه است به تصرف ايشان داده كومك و مدد به قدر احتياج سرانجام نموده روانه آن ولايت گردانند و سلاطين زاده‌ها در كنار آب ارس حوالى نخچوان مشمول نوازش و احسان از آستان اقبال آشيان جدا شده خوشدل و شادمان روانه شدند .\r\nاز زمرهء رفقاى ايشان شاه خواجه كه سيدى عظيم القدر معتمد عليه آن طبقه بود از ركاب همايون تخلف نكرده توقف اختيار نموده يار محمد ميرزا نيز بجهة آنكه در درگاه معلى معتمدى كه باعث انجام مهمات و محرك معاونت و امداد ايشان بوده باشد داشته باشند رضا بتوقف او داد هنوز ايشان در دارالسلطنهء قزوين بودند كه قضيه جنك سردار و عسكر روم بوقوع پيوسته حضرت اعلى ظفر و نصرت يافتند و آوازه فتح و فيروزى بخراسان رسيد و يار محمد ميرزا و رفقا عفايف و مخدرات خود را در قزوين گذاشته عزيمت خراسان نمودند و حسينخان چند گاه ايشانرا در دارالسلطنهء هرات نگاه داشته ما يحتاج بر وجه لايق سرانجام نموده در اوايل سال يونت ئيل اربع عشر و الف كه رايات فيروزى آيات عز و جلال متوجه تسخير قراباغ گشته بمحاصره قلعه گنجه مشغول بودند حسينخان فوجى از جنود قزلباش خصوصا طايفهء جليلهء شاملو همراه سلاطين زاده‌ها كرده روانهء ولايت غرجستان كرد و ايشان بيمن معاونت و امداد منسوبان خاندان آنولايت را بحيطهء تصرف درآورده معظم قلاع غرجستان بدست ايشان درآمد و تمامى كلانان و كلانتران آمده جهانگير خان را ديدند و اكثر قلعه داران و سرداران هزارجات و صدجات قبايل آنجا پاى در دايرهء متابعتش نهادند و روز بروز جمعيت لشكر و حشر زياده ميشد تا آنكه توجه جانب بلخ در ضمير يار محمد ميرزا رسوخ يافته عزيمت آنصوب نمود شرح آن سرگذشت در قضاياى سال آينده از مساعدت بخت مأمول است كه عنقريب نگاشتهء كلك وقايع نگار گردد .\r\n\r\n[ 496 
  ] ذكر نهضت موكب همايون بعزم تسخير قراباغ از راه اردبيل و فتح قلعهء گنجه بعون عنايت حضرت رب جليل\r\nچون خاطر خطير اشرف اعلى از امور ضروريه سرحد تبريز و كردستان فراغت يافت و امراء اكراد طوعا او كرها قدم در دايرهء متابعت اين خاندان ولايت نشان نهادند خاقان دشمن سوز\r\n\r\n","description":"","footnote":"","page_name":" 707 ","page_number":115},
  {"content":"\r\n\r\nدوست نواز امراء اكراد را بانعامات وافره و خلاع فاخرهء نواخته همگى را رخصت انصراف ارزانى داشته هر يك بمقر حكومت بازگشتند اگر چه سفر و يساق به امتداد كشيده بعون عنايت الهى فتحى چنين روى داده بود خاطرها به جهت اصلاح حال سپاه بتوجه جانب عراق و اوطان ميل و رغبت تمام داشت اما هيچيك از امراء و خاصان درگاه را جرأت اظهار اين مدعا نبود و رأى عالم آراى اشرف بتوجه جانب قراباغ و فتح قلاع گنجه و شيروان مصمم گشته نقوش اين عزيمت بنوعى در صحنه تدبير خسرو جهانگير بقلم تقدير نگارش يافته بود كه تغيير در آن محال مينمود در اوايل تحويل جدى كه عين شدت شتا و هوا در نهايت برودت و سرما بود و كوه و هامون از سردى دى پوستين قاقم برف در پوشيده كلاه سنجابى ابر بر سر داشتند و از بيم يخ بند زمينهاى پست و بلند ستوران از رفتار عاجز آمده در خاطر هيچكس قرار نميگرفت كه در چنين وقتى كه طبايع طلبكار شعلهء آتش و آرزومند گوشه قشلاق‌اند سفر و يساق احتمال وقوع داشته باشد حضرت اعلى از دارالسلطنهء تبريز عنان عزيمت بدان صوب در حركت آوردند .\r\nاز امراء نامدار اللّه ويردىخان رخصت فارس يافت كه در زمستان تجهيز لشكر كرده در اول بهار با قشون آراسته متوجه يساق گرديده بمعسكر ظفر قرين پيوندد و لشكريان امراء خراسان كه در موكب همايون بودند مرخص شده روانه آن صوب شدند و بعضى از عساكر نصرت فرجام كه از امتداد سفر بيسامان شده بودند بالضروره رخصت يافته بمنازل و اوطان رفتند كه در اين زمستان بانجام ضروريات يساق پرداخته در اوايل بهار خجسته آثار بموكب جهانگشا پيوندند حسنخان استاجلو حاكم همدان را كه جهة ضبط ثغور طرف بغداد رفته بود در اينوقت طلب فرمودند و او حسب الامر - الاعلى با قشون آراسته متوجه گشته در كل منازل و مراحل با برف دست و گريبان و ستوران از ناهمواره زمينهاى يخ بسته افتان و خيزان خود را بآستان اقبال آشيان رسانيدند .\r\nالحاصل موكب همايون فال بدولت و اقبال بدار الارشاد اردبيل رسيده بشرف طواف مرقد منور و تربت معطر حضرت سلطان الاولياء و برهان الاصفياء و مشايخ عظام صفويه استسعاد يافته از ارواح مقدسه اجداد كرام رضوان الله عليهم استمداد همت نموده در اوايل ماه مبارك رمضان متوجه كلخواران كه مدفن شريف حضرت سلطان جبرئيل قدس سره است شدند و چند روز در آن موضع متبركه بجهة انجام مهام ضروريه توقف واقع شد .\r\nاز سوانح آن ايام آنكه چون بمسامع جلال رسيده بود كه در بلاد خراسان از احكام و عمال جزو نسبت و بعجزه وزير دستان زيادتى و حيف و ميل مىشود رأى معدلت انتما اقتضاى آن كرد كه يكى از كاردانان بساط قرب و دبيران صواب انديش بامر جليل المراتب وزارت كل مملكت خراسان منصوب گردد كه در كمال اقتدار بتنظيم امور آن ولايت قيام نموده در رفع زيادتى و حيف و ميل برايا و زيردستان مساعى جميله بظهور آورد قرعهء اختيار باسم خواجه محمد شفيع وزير كل دار المرز كه از زمرهء وزراء بمزيد قرب و منزلت ممتاز و خطاب ميرزاى عالميانى داشت افتاده بدان منصب عالى معزز و سربلند گرديده علاوه مناصب سابق گشت و نيك و بد كل مهمات آن ولايت و عزل و نصب عمال و كلانتران برأى و رؤيت او مفوض گرديده پايهء قدر و منزلت او بين الاقران باوج اعتلاء رسيد و چون در اينسال در حدود آذربايجان كم محصولى واقع بود و در قراباغ به جهت تاخت قزلباش احوال رعايا اختلال پذيرفته زراعتى نشده بود و غله بسيار كم بود بملاحظه تنقيص لشكر حكم قضا نفاذ بظهور پيوست كه ديوانيان موازى بيست هزار خروار يكصد منى غله بر محال آبادان آذربايجان رقم نمايند\r\n\r\n","description":"","footnote":"","page_name":" 708 ","page_number":116},
  {"content":"\r\n\r\nكه رعايا بالاغ [ 497 
  ] خود حمل نموده باردوى معلى آورده يك صد من به مبلغ پنجهزار دينار شاهى عباسى بعساكر منصوره مبيع نمايند و در ثانى الحال بجهة بعد مسافت منفعت رعايا منظور داشته يك صد من به مبلغ يكتومان عراقى قرار يافت و محصلان تعيين يافته متوجه انجام اين خدمت شدند .\r\nبعد از فراغ امور مزبور بجانب ارسبار كوچ واقع شده در كنار رود ارس منازل خلف بيك سفره چى واقع در آنجا نزول اجلال فرمودند و بجهة روزه داشتن در آنجا قصد اقامت فرمودند ماه صيام را باختتام رسانيدند و در آن منزل منشور عاطفت بجهة رفع حجت روز قيام به جماعت اروام مستحفظان قلعهء گنجه مشتمل بر نصايح پادشاهانه ارسال نموده بپاشا و قاضى و مفتى و اعيان سپاه اعلام كردند كه ممالك آذربايجان و شيروان ملك موروث نواب كامياب همايون ماست كه روميان بعد از ارتحال شاه جنت - مكان كم فرصتى نموده نقض عهد و مواثيق سابقه روا داشته بتغلب متصرف شده بودند و اكنون همت و الا نهمت باسترداد آن مصروف و معطوف داشته بهيچوجه دست از دامن مقصود بازنميداريم و تا غايت بهر طرف توجه فرموده‌ايم كامياب مطلب گشته بفتح و ظفر اختصاص يافته‌ايم و جغال اغلى كه از جانب سلطان روم سردار شده با لشكر موفور بدين ديار آمد چنانچه مسموع همگنان شده بامداد جنود غيبى انهزام يافت و در اينسال از هيچ طرف مددى متصور نيست كه بشما رسد در اين صورت ترك مخالفت و قلعه دارى كردن شرعا و عقلا بر شما لازم است طريق آنكه عاقبت انديشى و تأمل عاقلانه در كار خود كرده خود را بمهلكه نيندازد و هر كس را تعلقى در اين ديار بوده باشد و ارادهء توقف داشته باشد از روى اطمينان قلب بدرگاه جهان پناه شتابد كه مراحم خسروانه بانجاح مطلب او مبذول افتد و هر كدام اراده رفتن داشته باشد با اموال و اهل و عيال سالما غانما روانه ديار خود گردد كه از عساكر منصوره مطلقا مضرت و آسيبى بايشان نميرسد و اگر پند سودمند ما را قبول ننموده قلعهء بر روى همايون ما بندند و توپ و تفنگ بمعسكر ظفر قرين اندازند بعد از ارتكاب جنگ و جدال و اظهار عناد و اصرار و لجاج توقع و چشم داشت امان كه حكم ايمان يأس دارد نداشته باشند در اين صورت هر گونه مضرت و آسيبى از لشكر قيامت اثر بمحصوران قلعه رسد و بال آن در گردن ايشان خواهد بود بعد از ارسال اين منشور سعادت از آب ارس عبور نموده بملاحظهء آنكه شايد مردم قلعه از خواب غفلت بيدار گشته طريق امن و سلامت اختيار نمايند با آهستگى كوچ فرموده شكاركنان طى مسافت مينمودند اما آن بيدولتان گمراه و بخت برگشتگان كينه خواه را خار جهالت و غرور دامنگير گشته نصايح پادشاهانه و ارشاد مرشدانه را كه آويزهء گوش گردنكشان روزگار تواند بود ناشنيده انگاشته درهاى قلعه را بستند و ابواب محنت و بلايا بر روى روزگار محصوران گشوده بسرانجام اسباب تحصن و قلعه‌دارى پرداختند و اصلا موعظه و پند در آن قوم سودمند نيفتاد تا آنكه بشآمت لجاج و عناد گرفتار آمده رسيد بايشان آنچه رسيد چنانچه از سياق كلام آينده بوضوح ميپيوندد .\r\nاز سوانح آخر اين سال كه در اثناى طريق قراباغ بظهور پيوست تفويض ايالت گرجستان كاخت است بطهمورث نبيرهء الكسندر خان شرح واقعه آنكه چون كورك چائى محل نزول موكب شاهى گرديد از ناوران عظماء گرجى كه با كستنديل خان خلاف ورزيده در دفع او سعى كرده بودند بدرگاه عالم پناه آمده اظهار اطاعت و انقياد اوامر پادشاهى و استدعاء عفو تقصيرات كرده التماس نمودند كه طهمورث بن داود خان بن الكسندر خان را كه در خدمت اشرف بود بحكومت آن ولايت نصب فرمايند كه بتدارك مافات دامن بر ميان زده بهر خدمتى كه مأمور گردند عن صميم القلب در ملازمت طهمورث خان بدان اقدام نمايند عاطفت شاهانه شامل حال گرجيان گشته ملتمس ايشان درجهء قبول يافت و متقبل آن شدند كه دو نبيرهء الكسندر خان را كه تا غايت در گرجستان دست آويز ايشان بودند بدرگاه عالم پناه آورند كه صدق اخلاص\r\n\r\n","description":"","footnote":"","page_name":" 709 ","page_number":117},
  {"content":"\r\n\r\nآنطايفه بر ضمير انور ظاهر گشته يكبارگى رقم عفو بر جرايد زلات ايشان كشيده شود و بعد از آوردن پسران مذكور طهمورث خان در مرافقت ايشان روانه گرجستان گردد .\r\nحضرت اعلى بجهة اطمينان قلب گرجيان ساعت سعد اختيار فرموده امراء نامدار و اركان دولت قاهره را احضار فرموده در مجلس بهشت آئين جشنى ملوكانه آراستند و طهمورث را پاى بوس ايالت گرجستان فرموده بلقب [ 498 
  ] ارجمند خانى سرافرازى يافت قاعده و قانون گرجيان آنست كه هرگاه يكى از سلاطين زاده‌هاى آن دودمان بر مسند سلطنت ملك موروث جلوس نمايد يكى از رهبانان كه بعرف نصارى مرشد آن قوم باشد با معتبران و سفيدريشان گرجى اتفاق نموده قاليچهء زر دوز گسترده او را بر بالاى آن قاليچه مىنشانند و هر كدام طبقى زر سرخ و سفيد بدست گرفته در حينى كه آن سلاطين زاده پاى بر بالاى قاليچه مينهد ايشان طبقهاى زر نثار و ايثار مينمايند و پيش او زانو زده كاسه ميدهند و او هم بيكان يكان اهل مجلس كاسه ميدهد .\r\nبالجمله گرجيان قاليچهء سلطنت بقاعده و قانون آن سلسله جهة او گسترده طهمورث خان بامر و اشارهء خسرو كامكار كامران بر آن قاليچه برآمده گرجيان طبقهاى زر بدست گرفته ارادهء نثار داشتند حضرت اعلى بعد از اطلاع بقاعده و آداب مذكور از شمول عاطفت و افزونى التفات امر فرمودند كه اول از جانب شرف نثار واقع شود بعد از آنكه حضرت اعلى طبق زر و جواهر آورده نثار فرمودند امراء نامدار و حضار محفل ارم تزيين نيز موافقت نموده هر يك على قدر مراتبهم بلوازم نثار قيام و اقدام نمودند و عظماء گرجى نيز نقود احمر و ابيض نثار كرده بقانون مقرر كاسه دادند و كاسه گرفتند و آن روز جهة تنشيط خاطر و انبساط ضمير بساط عشرت گسترده با آن طايفه كه سرود گفتن و صحبت ايشان خالى از غرابتى نبود عشرت پيرا بودند و همگى آن قوم بتفقدات شاهانه و خلع فاخره خسروانه سرافراز گشته رخصت انصراف يافتند و بعد از رفتن گرجيان كوچ واقع شده در اول تحويل حوت ظاهر بلدهء گنجه حوالى تربت قدوة المحققين شيخ نظامى قدس سره مخيم سرادقات جاه و جلال گرديد برخوردار بيك انيس توپچى باشى را امر فرمودند كه قالب توپها را كه در بر كشاط ترتيب يافته بود آورده شروع در توپ ريختن نمايد و قرچقاى بيك و بعضى از امراء و اعيان را حكم شد كه ملاحظه اطراف و جوانب قلعه كرده محل اقامت اردوى معلى و جاهاى سيبه تعيين نمايد و نخست بجهة آنكه راه آمد شد مخالفان از قلعه مسدود گردد در برابر دروازه حصارى ترتيب داده عليخان موافق و قنبر بيك سليحدار باشى با جمعى از غلامان و تفنگچيان بحراست آن مأمور\r\n\r\nفوت اكبر پادشاه هند\r\nگشتند و چند روزى به جهت آوردن قالب توپها و سرانجام اسباب سيبه‌ها در همان مكان توقف واقع شده سال به آخر رسيد و ديگر باره كوكبهء خسرو نوروز عالم افروز گشت .\r\nاز سوانح اين سال ورود خبر فوت پادشاه و الا جاه جلال الدين محمد اكبر پادشاه است شرح واقعه آنكه در اين سال پادشاه عاليجاه فرمان - فرماى ممالك فسيح الممالك هندوستان در بلدهء اگره كه مركز دولت آن دودمان است مريض گشته پهلو بر بستر ناتوانى نهاده بمقتضاى آيهء كريمهء  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  معالجات اطباء مفيد نيفتاد و عالم فانى را وداع كرده بجهان جاودانى شتافت شاهزادهء كامكار نامدار شهراده سليم فرزند اكبر آن حضرت در همان ايام بعزم ملاقات پدر از إله آباد با گره آمده هنوز در كنار آب اقامت داشت كه اين واقعه هايلهء روى داد اكثر امراء و اعيان دولت بسلطنت سلطان خسرو ولد شاهزاده سليم كه در ريعان جوانى و در خدمت جد بزرگوار معزز و گرامى بود اتفاق داشتند شيخ\r\n\r\n","description":"","footnote":"","page_name":" 710 ","page_number":118},
  {"content":"\r\n\r\nفريد بخشى كه از امراء معتبر آن سلسله است و يكدو نفر ديگر از عقلاء اركان دولت پادشاهى مخالفت جمهور امراء و اعيان اختيار نموده به خدمت شاهزاده سليم رفته لوازم كورنش بتقديم رسانيدند و بر ساير امراء و اركان دولت ظاهر شد كه با وجود پسر ارشد اكبر تمشيت مهم پسرزاده خالى از اشكالى نيست ترك آن ارادهء دور از كار كرده بسلطنت شاه سليم راضى شدند سلطان خسرو كه مدعى سلطنت بود چون حال بر اينمنوال مشاهده نمود از اگره فرار نموده بجانب لاهور و پنجاب شتافت شاه سليم بسرعت برق و باد از عقب پسر ايلغار نمود و سلطان خسرو تا حدود لاهور رفته جمعى از جنود چغتاى و هزاره و تيره بختان افغان و راجپوت و غيرهم از هر طرف به او پيوسته تا قريب بيست هزار كس بر سر شاهزاده جمع شده بودند كه طليعه سپاه شاه سليم كه شيخ فريد منقلاى آن سپاه بود نمايان شد شاهزاده و متابعان او عطفهء عنان نموده از طرفين صف قتال آراسته گشت و فيما بين حربى در نهايت صعوبت بوقوع پيوست .\r\nچون لشكر شاه سليم فوج فوج از عقب ميرسيدند متابعان شاهزاده از ستيز و آويز عاجز آمده اكثر راه هزيمت پيمودند طايفه راجيوت لحظه ثبات قدم ورزيده بسيارى از آن طبقه بديار عدم شتافتند شاهزاده [ 499 
  ] شكست فاحش يافته پشت بمعركه كرده فرار برقرار اختيار نمود در كنار آب لاهور هنگام عبور كشتيبانان او را شناخته بقليج خان حاكم لاهور خبر كردند قليج خان او را برفق و ملايمت و تعهدات دلخواه مطمئن ساخته نزد خود آورده بعد از وصول موكب همايون فال پادشاهى به نظر رسانيد و شاه سليم مظفر و منصور با گره مراجعت نموده بر سرير سلطنت و فرمانروائى قرار گرفت .\r\nسيد محمد كرمانى متخلص بميرفانى در تاريخ اين واقعه گفته :\r\nقطعه\r\n شه بلند مكان بحر جود اكبر شاه * برفت و طفل تمنا بدهر ماند يتيم \r\n سؤال كردم از دل كه در صحيفهء دهر * روا بود كه كنم سال فوت شه ترقيم \r\n جواب گفت برسم دعا بگوى دلير * بجاى اكبر شه پادشاهزاده سليم \r\nتاريخ ديگر خواجه شعيب جوشقانى يافته در سلك نظم كشيده يكى زايد است اما بتعميه اشعارى به آن كرده :\r\nقطعه\r\n شاه اكبر جلال دولت و دين * كه زد از قرب قدر بر فلك خرگاه \r\n ماهى عمرش اوفتاد بشست * نوبتش درگذشت از پنجاه \r\n نخل شاهيش چون ز پا افتاد * گشت تاريخ فوت اكبر شاه \r\nاز ثقات مسموع شد كه جمعى كثير از فتنه انگيزان جنود سلطان خسرو كه زنده گرفتار شده بودند حكم بصلب ايشان صادر گشته همگى را از دار عبرت آويختند شاه سليم به پسر اعلام نمود كه بسياست گاه مصلوبان رفته آراستگى لشكر خود را تفرج نمايد سلطان خسرو در جواب گفته كه گنه‌كار من بودم و مستوجب صلب و سياست منم مرا از دار عبرت ميبايد آويخت آن جماعت را گناهى نبود\r\n\r\n","description":"","footnote":"","page_name":" 711 ","page_number":119},
  {"content":"\r\n\r\nالتماس دارم كه آن حضرت اين گنه‌كار را نيز از محنت خجالت و انفعال خلاصى بخشد شاه سليم برو ترحم نمود و از خونش درگذشت و بچشمانش ميل كشيد اما بساير امراء و اركان دولت پدر كه از او متوهم بوده ارادهء سلطنت سلطان خسرو داشتند سلوك پسنديده كرده اصلا در مقام انتقام نشد و شاهزاده را بمعتمدان حريم حرم سپرده در آنجا نگاه ميداشتند ظاهرا از ميل كشيدن آسيب قوى بديدهء شاهزاده نرسيده و از ديدن عارى و عاطل نگشته هر چند تحرير اين واقعه مناسبتى بوقايع ايران و حالات ايرانيان كه مقصود بالذات است ندارد اما چون از وقايع عظمى بود و آن سلسله را با اين دودمان ولايت نشان طريقه آمد شد و ارتباط قديم است همانا زياده بىنسبت نخواهد بود و راقم صحيفه مورد اعتراض معترضان نخواهد شد .\r\n\r\n","description":"","footnote":"","page_name":" 712 ","page_number":120},
  {"content":"\r\n\r\n\r\nوقايع سال خجسته مآل يونت ئيل تركى مطابق سنهء خمس عشر و الف هجرى كه سال بيستم جلوس اقدس همايون شاهى است و بيان فتح و تسخير قلعهء گنجه و مآل حال روميان و سوانح آن زمان فرخنده نشان\r\nسال همايون فال يونت ئيل آغاز شد بهار دلگشا عالميان را از مقدم خسرو نوروز مژده فيروزى و فرخندگى داد و ساحت عرصهء جهان از لطافت بهار چون روضهء جنان طراوت تازه يافت بتخصيص ولايت دلگشاى قراباغ كه از رطوبت هوا هميشه بهار و سرسبزى رياض فرح افزايش در صيف و شتابيك قرار چنانچه سخنور نامى شيخ نظامى قدس سره در وصف نزاهت و خرمى آن سرزمين گفته :\r\nنظم\r\n خوشا ملك بردع كه اقصاى وى * نه اردىبهشت است بىگل نه دى \r\n تموزش گل كوهسارى دهد * زمستان نسيم بهارى دهد \r\n همه ساله ريحان او سبز شاخ * هميشه در ناز و نعمت فراخ \r\nسلطان سرافراز اقليم چهارم با كوكبهء جنود آسمانى پاى عالم آرائى بر مسند عز و شرف نهاد يعنى يونس آسا از نهانخانهء حوت بيرون خراميده بطربخانهء حمل رفت و نوروز فيروز در روز شنبه پانزدهم شهر ذى القعدة الحرام اتفاق افتاد عالم پير جوانى از سر گرفت .\r\nبيت\r\n باز جهان را طرب آغاز شد * باد صبا لخلخه پرداز شد \r\n شاهد گل جلوه‌گرى ساز كرد * بر همه خوبان جهان ناز كرد \r\n پير مغان از مى چون ارغوان * چهره برافروخت چو بخت جوان \r\nاردوى [ 500 
  ] گرامى در جنب مزار شيخ نظامى نزول اجلال داشت در همان منزل بلوازم عيد و نوروز و مراسم آن روز فيروز قيام نموده چند روز بساط عشرت گسترانيده داد عيش و خرمى دادند و بعد از جشن نوروزى متوجه امر قلعه‌گيرى گشته از آن يورت كوچ كرده در پاى قلعه نزول نمودند و سيبه‌ها\r\n\r\n","description":"","footnote":"","page_name":" 713 ","page_number":121},
  {"content":"\r\n\r\nقسمت كرده طبقات لشكر هر كدام بمورجل خود فرود آمدند و روز بروز عساكر فيروزى مآثر كه بمنازل خود رفته بودند فوج فوج بپايهء سرير اعلى آمده بامر محاصره و خدمات مرجوعه اقدام مينمودند و توپچيان نيز شروع در توپ ريختن كردند و اهل قلعه در لجاج و عناد اصرار نموده در مدافعه و قلعه‌دارى ميكوشيدند و توپ و تفنگ و بادليج باردوى همايون ريخته آنچه كمال سعى بود در امر قلعه‌دارى از ايشان بظهور مىپيوست و بجهة آنكه فيما بين ايشان و لشكر قزلباش ابواب صلاح بالكليه مسدود گشته روميه در جنگ و جدال ساعى باشند رستم سلطان سوكلن ذوالقدر را كه چنانچه سبق ذكر يافته دو سال بود در جنك گرفتار گشته در قلعه محبوس بود در حين محاصره بقتل آوردند و يكى از سادات عظام عالى نسب مازندران كه نسبت قرابت بسلسله مير بزرگ جد مادرى اشرف داشت و بر حسب تقديرات آسمانى در بلدهء گنجه واقع گشته معزز و محترم ميبود و روميه بقلعه برده بودند در اينوقت از ادبار و بخت برگشتگى آن سيد عزيز بيگناه را به همان نسبت مقتول ساختند چون حضرت مفتح الابواب كه بخشايندهء بيمنت و گشايندهء درهاى بخت و سعادت است ابواب فتح و فيروزى بر روى روزگار فرخنده آثار همايون گشاده مقاليد سلطنت و جهاندارى و مفاتيح عظمت و كامكارى بمؤداى و الله يؤيد بنصره من يشاء به كف كفايت و قبضه درايت اولياء دولت ارجمند منسوبان سلطنت ابد پيوند داد اصلا اثرى بر سعى و اهتمام آن طايفه مترتب نگشت و عاقبت الامر بشآمت لجاج و خذلان گرفتار آمده بجزاى اعمال ناصواب رسيدند .\r\nتفصيل اين اجمال و تبيين اين مقال آنكه عساكر بهرام انتقام كه بمحاصره قيام داشتند حسب الفرمان قضا جريان تا اتمام توپ سيبه‌ها را تا حوالى خندق كه محل توپ انداختن بود پيش برده جوالها ترتيب دادند و تا قرب سه ماه بين الجانبين آتش رزم و پيكار اشتعال داشت يك مرتبه روميه جلادت ورزيده بسيبه ذوالفقار خان ريخته مردم او غافل بودند به قدر دستبردى نموده چند كس را ضايع كردند و يك دو مرتبه ديگر بسيبه حسنخان استاجلو بيرون آمده جنگها كردند اما كارى نساخته خايب و خاسر باز گرديدند در ماه چهارم كه توپهاى بزرگ ترتيب يافته بود در محل مناسب نصب نموده شروع در توپ انداختن كرده تزلزل در بنيان بروج و باره انداختند در خلال اين حال الله - ويرديخان نيز با لشكر فارس رسيده در طرف شرقى قلعه منزل گزيد و از آنجا سيبه پيش برده از اطراف و جوانب كار بر محصوران تنك شد و مبارزان جنود اقبال از قورچيان و غلامان و غير ذلك نقبها از خندق گذرانيده به زير بروج و باره رسانيدند و از يكطرف قريب بپانصد ذرع ديوار اصل قلعه را خالى كرده چوبها و ستونها استوار نموده آتش در آنها زدند و ستونها سوخته سراسر ديوار انهدام پذيرفته رخنها پديد آمد و روميان هجوم آورده هر چند سعى نمودند كه سد آن رخنه‌ها از آسيب گلولهء تفنگ تفنگچيان فرصت آن نيافتند و توپهاى قلعه كوب تزلزل در حصن حصين دولت ايشان انداخته صفير گلولهء آتش فشان دمبدم پيام اجل ميگذارد و از دليران قلعه گشا اول فوجى از قورچيان عظام ببرجى از بروج مشيدهء قلعه مشهور ببرج چهار طاق كه از ساير بروج محكمتر و اهتمام محصوران در حراست آن بيشتر بود هجوم آورده يورش كردند و محافظان گلولهاى تفنگ بر مثال تگرگ بر ايشان ميريختند و قورچيان اصلا نينديشيده سر مردانگى بر وى كشيده به بالاى برج دويدن آغاز نهادند و روميان آتش بازيها كرده قاروره‌هاى نفط و باروط بر سر قورچيان ميريختند قريب بپنجاه شصت نفر را بعضى رويها و مويها چنان سوخته بود كه امرد از ريشدار فرق نميشد و چند نفر به راه عدم شتافتند .\r\nمجملا هر چند روميه سر ممانعت بر سر كشيده در مدافعه كوشيدند اثرى بر آن مترتب نشده\r\n\r\n","description":"","footnote":"","page_name":" 714 ","page_number":122},
  {"content":"\r\n\r\nو از صباح تا عصر بر اين منوال از جانبين جنك و جدال در كار بود هنگام عصر قورچيان هجوم آورده چند نفر پاى بالا نهاده بر برج عروج نموده آن مكان رفيع را از دست روميان گرفتند اگر چه اينمعنى موافق مزاج اشرف و مرضى خاطر همايون نبود كه تعجيل نموده جوانان كارآمدنى كه در معارك [ 501 
  ] كارزار در كارند و آن حضرت از شمول بنده پرورى هر يك از آن دليران رزم آزما را بده قلعه برابر ميدانند در جنك قلعه ضايع شوند و قورچى باشى را مورد اعتراض گردانيده خطابهاى عتاب آميز فرمودند الحاصل نهايت جلادت و مردانگى در آن روز از قورچيان عظام صدور يافته با وجود آنهمه مضرت و آسيب كه از توپ و تفنك و قاروره‌هاى آتش بديشان رسيد برج را از دست نداده تقرير كردند كه در اين جنگ تا موازى يكصد و پنجاه نفر از روميان زخمدار گشته تا هفتاد هشتاد نفر بقتل آمده بودند و غلامان خاصهء شريفه نيز از سيبهء خود هجوم آورده دو سه برج از بروج شير حاجى گرفته شروع در تخريب و انهدام ديوار اصل قلعه گردند .\r\nروميان قوت و قدرت سپاه منصور و ضعف خود را مشاهده نمودند و در عرض چهار ماه كه محصور گشته قلعه دارى كردند از هيچ طرف مددى بايشان نرسيد و از اطراف و جوانب بلا را بر خود محيط يافته چاره‌جوى شدند .\r\nاما حاكم قلعه كه محمد پاشا نام داشت روميه را بمصادمه و قلعه دارى ترغيب و تحريص مينمود تا آنكه كار از دست رفته جنود اقبال از برجهاى شير حاجى گذشته قدم مردانگى پيشتر نهادند و هر چند روميان در مدافعه كوشيدند مفيد نيفتاد و فوجى از افواج قاهره مردانه بر بروج قلعه عروج نموده دو سه برج متين معتبر بدست غازيان و غلامان درآمد محصوران بيكبار فرياد الامان برآورده كس به خدمت اشرف فرستاده استدعاى عفو تقصيرات و بىادبيها كردند .\r\nچون در اول حال حجت بر ايشان تمام شده و عصيان و بىادبى آن قوم از حد اعتدال تجاوز نموده حضرت اعلى زياده التفاتى بسخنان ايشان نفرمودند روز ديگر كه دوشنبه بيست و هشتم شهر صفر\r\n\r\nفتح قلعه گنجهء\r\nبود پاشا و عظماء روميه بيرون آمده سجدهء خجالت بتقديم رسانيدند و در آن شب رخصت معاودت يافته بمنازل خود رفتند اما دست از حراست قلعه بازداشته مفاتيح دروب را بغلامان خاصهء شريفه سپردند و حسب الامر اشرف قرچقاى بيك با گروه غلامان در آن شب پاس قلعه داشتند روز ديگر اهل قلعه را نام نويس كردند و گروه گروه را به نظر اشرف درميآوردند و هر گروهى را بجمعى از غازيان و غلامان سپردند كه اموال و اسباب ايشان را بحيطهء ضبط درآورده بمبارزان جنود اقبال على قدر مراتبهم قسمت نمودند و پاشا چون تبريزى الاصل بود كه در اوان طفوليت بميانهء روميه افتاده در خدمت احمد پاشاء حاكم وان نشو و نما يافته بسعى و تربيت او برتبهء ايالت و پاشائى رسيده بود .\r\nتبريزيان از وفور عقيدت استدعا داشتند كه او را بدست ايشان دهند كه بجزا و سزا رسانند پسران رستم سلطان سوكلن نيز همين اراده داشتند كه او را به خون پدر قصاص نمايند اما حضرت اعلى مراعات جانب سيادت را اهم و الزم دانسته او را بمازندرانيان سپردند و ايشان او را بوجه شرع در عوض خون آن سيد عزيز بيگناه قصاص كردند و چند نفر كه قبل از تسخير قلعه شاهى سيونى اظهار كرده بيرون آمده بودند بخشش و نوازش يافته بقيه سپاه گرفتار غازيان ظفر پناه شدند چون ارادهء ازلى بافناء و اعدام آن طايفه غدار تعلق پذيرفته بود و بعضى از مردم آنديار حرام نمكى كرده ملازمت روميه اختيار نموده\r\n\r\n","description":"","footnote":"","page_name":" 715 ","page_number":123},
  {"content":"\r\n\r\nداخل آن گروه شده بودند آتش خشم پادشاهى دربارهء آن گروه بنوعى مشتعل گشته بود كه جز به خون آن خون گرفتگان انطفا نمىپذيرفت .\r\nلهذا در يورت حسن چائى بفرمان قهرمان قضا و حكم تقدير بقتل آن گروه پرداخته عموم آن طايفه عرضهء تيغ فنا گشته قريب دو هزار و پانصد كس را بتيغ انتقام گذرانيدند در آن منزل پر وحشت از كشته پشته‌ها پديد آمد قليلى كه سمت نوكرى و اسم و رسمى نداشتند مورد ترحم گشته نجات يافتند مستعدان اردو تاريخهاى مرغوب جهة فتح قلعه يافته در رشتهء نظم كشيدند از آن جمله ضياء نور اللهى نوادهء ميرزا احمد كفرانى اصفهانى كه شاعر شيرين سخن خوش طبيعت است اين تاريخ يافته بود ثبت افتاده فى الواقع بنوعى كه در ضمير ضياء تأثيرش پرتو انداخته بود بحيز ظهور آمده فتح اين قلعه كليد فتح شماخى گرديد .\r\nتاريخ\r\n منت خداى را كه باقبال بيزوال * ملك شه زمين و زمان در فراخى است \r\n از بسكه نصرت از پى نصرت همى رسد * تاريخ فتح گنجه كليد شماخى است \r\n\r\nذكر وقايع و حالات متنوعه و بدست درآمدن قلاع لورى و تفليس و تو مانوس و قضايا [ 502 
  ] كه بعد از فتح قلعهء گنجه و تسخير ملك قراباغ بظهور پيوست\r\nبعد از فتح و تسخير قلعهء گنجه چون از حسينخان قاجار اطوار ناهنجار بظهور آمده مردم قراباغ از سلوك ناهموار او شكوه ميكردند و رأى معدلت اقتضا او را از نظر اعتبار انداخته بود ايالت آن ولايت بمحمد خان زياد اغلى قاجار كه برخى از احوال او در قضاياى سالهاى گذشته مرقوم قلم بيان گرديده مرحمت شد و بعد از انتظام مهام قراباغ همت و الا نهمت بتسخير قلعهء لورى و تفليس و تومانوس مصروف گشته موكب اقبال متوجه آن حدود شد و چون احسناباد محل نزول اردوى شكوه گرديد بنوعى رعب و هراس در دلهاى مستحفظان قلاع مذكور استيلا يافته بود كه خيال مخالفت و قلعه‌دارى در مخيله هيچكس نميگنجيد نخست محمد پاشا قزاقلر حاكم قلعهء لورى كه تا غايت در راه دولت خواهى روميه ثبات قدم ورزيده مطلقا از جادهء متابعت آن قوم عدول و انحراف جايز نميداشت بىاختيار كسان اعتمادى بپايهء سرير اعلى فرستاده بتوسط محمد بيك بيگدلى شاملو كه از خاص درگاه بود عرض استكانت و بندگى نموده زبان اعتذار بكلمهء استغفار گشاد و عرضه داشت نمود كه اگر عفو شهريار كامكار شامل حال اين خاكسار گشته بجرايم سابق مورد عقوبت نگردد سر قدم ساخته به خاك بوسى آن درگاه ميآيم چون صدق قول او بر ضمير منير فيض تأثير آن خسرو جرم بخش پوزش پذير پرتو ظهور انداخت فرستاده‌هاى او را بمواعيد شاهانه نويد دادند و او مژده بخشايش يافته با دلى پر از اميد و بيم قاصد آن كعبهء آمال گشته داخل اردوى معلى شد و بوساطت امراء و مقربان بمجالست مجلس بهشت آئين مستعد گرديده منظور\r\n\r\n","description":"","footnote":"","page_name":" 716 ","page_number":124},
  {"content":"\r\n\r\nنظر عنايت و عاطفت گشت و بخلاع فاخرهء شاهى از تاج و كمر مرصع داشت وزين مرصع و ساير تشريفات و تفقدات معزز و مباهى گرديد و كليد قلعه لورى را بمنسوبان درگاه سپرده از جانب اشرف كس به جهت محافظت قلعه و ضبط توپخانه و يراق تعيين يافت و چون خاطر انور از قلعهء لورى جمع گرديد نهضت همايون بجانب تفليس و تومانوس تصميم يافت .\r\nدر خلال اين احوال عرايض ضراعت آئين از جانب قلعه تو مانوس رسيده استدعاء نمودند كه اگر از جانب لشكر ظفر اثر قزلباش آسيبى بايشان نرسد و از صرصر غضب قيامت اثر پادشاهى ايمن بوده باشند قلعه را سپرده روى عجز و افتقار بدرگاه سپهر اقتدار ميآورند مراحم خسروانه منشور استمالت مبنى بر عواطف شاهانه بآنجماعت ارسال فرموده اشاره نمودند كه هر كس از ايشان ارادهء بودن اين ديار داشته باشد علوفه و تيمارى كه در زمان روميه داشته باشند مضاعف آن عنايت مىشود و هر كس عزيمت رفتن ديار روم نمايد با اهل و عيال و ارزاق و اموال روانه گردد كه بهيچوجه از لشكريان مضرت و آسيبى بايشان نميرسد .\r\nجماعت اروام مستحفظان قلعهء تومانوس اين معنى را سرمايهء نجات دانسته همگى روى اميد بدرگاه جهان پناه آورده بخلاع فاخره و نوازشات وافره مخصوص گشته جمعى كه ارادهء رفتن داشتند كس همراه كرده سالما غانما روانه نمودند و بعضى كه توقف اختيار كردند بمنتهاى مطلب خود فايز گرديدند و چون رودخانهء آل كيت حدود گرجستان مضرب سرادقات عظمت و اجلال گرديد عبد اللطيف پاشا حاكم تفليس و آقايان و ريش سفيدان روميه كه در آن قلعه بودند نتايج لطف و قهر پادشاهى را از حال مردم گنجه و لورى و تومانوس قياس نموده بدلالت بخت بيدار كس خود را با عريضهء ضراعت نشان به خدمت اشرف فرستاده همين استدعا نمودند ملتمس ايشان نيز بعز انجاح مقرون گشته حكم همايون مبنى بر استمالت و قبول استيمال باسم پاشاء مزبور و عظماء آن قوم عز صدور يافته مصحوب حسين بيك جارچى باشى قور ذوالقدر فرستادند پاشا و آن جماعت بمضمون آن منشور سعادت اطلاع حاصل نموده اگر چه برايشان واضح بود كه در مواعيد شاهانه شايبهء خلافى نيست و بهر كس امان دادند از مضرت و آسيب گروه قزلباش ايمن‌اند ليكن بمقتضاى آيهء كريمهء  لِيَطْمَئِنَّ قَلْبِي  به جهت اطمينان قلوب قوم و عزت و اعتبار خود و امتياز آن قلعه كه از حصين مشهوره آفاق است از ديگر قلاع التماس نمودند كه يكى از امراء عاليقدر بپاى قلعه آيد كه قلعه را به او سپرده بوساطت او به خدمت اشرف رسند .\r\nحضرت اعلى شاهى ظل اللهى عليقلى خان شاملو را بدين خدمت مأمور فرموده بجانب تفليس فرستادند و چون خان مذكور بقلعه قريب شد عبد اللطيف پاشا و آقايان بلوازم استقبال قيام نموده نهايت اطاعت و انقياد بظهور آورده قلعه را بعليقليخان [ 503 
  ] سپردند و دو سه روز با اهل اردو بعود او معامله پرداخته الاغان بارى و سوارى سرانجام نموده همگى با خانه كوچ در قلعه بيرون آمدند و عليقلى خان حسب الفرمان قضا جريان جمعى از غازيان شاملو و تفنگچيان را در قلعه گذاشته خود باتفاق پاشا و معتبران قوم باردوى كيهان پوى آمده در آل كيت چائى پاشا و رفقا سعادت آستان بوسى دريافته بنوازشات خسروانه سرافراز شدند و خلاع فاخره بهمگى ايشان على قدر مراتبهم عنايت شد چند نفرى كه ارادهء توقف نمودند بمقاصد ارجمند فايز گرديدند پاشا و جمعى كه رفتنى بودند چند نفر از ملازمان درگاه بقلاوزى ايشان مأمور گشته سالما غانما بسرحد رسانيدند و حضرت اعلى بنفس نفيس متوجه قلعه شده نيك و بد آن را به نظر احتياط درآوردند .\r\nقلعهء تفليس قلعه‌ايست در دامنهء كوهى بلند واقع شده از يكطرف كه نارين قلعه در آنجا است\r\n\r\n","description":"","footnote":"","page_name":" 717 ","page_number":125},
  {"content":"\r\n\r\nسر بثريا افراخته آب رودخانهء كر اگر چه از جانب غربى آمده به طرف شرقى ميرود و در جوار شيروان آب رودخانهء ارس به دو پيوسته بدرياى خزر ميريزد اما بحوالى تفليس كه ميرسد پيچيده شده گويا از شمال\r\n\r\nفتح قلعه تفليس بيزحمت جنك\r\nآمده بجنوب ميرود و در آن حوالى قلعه از سمت جنوب گرديده بجانب شرقى ميافتد و در حريم شهر و قلعه كه آب ميگذرد زمين سنگ بستى مرتفع واقع شده و در مقابل آن كوه بلندى پيش آمده تخته پلى در كمال استحكام در آنجا ترتيب داده‌اند كه از تفليس بولايت گرجستان از آن تخته پل تردد مينمايند و رودخانه به آن عظمت كه از انهار مشهورهء آفاق است از زير آن تخته پل ميگذرد و شهر تفليس در جانب غربى آن تخته پل افتاد .\r\nو چشمه‌هاى بسيار و عيون بيشمار از آن كوه جريان مييابد كه قريب بهفتاد هشتاد چشمهء آن آب گرم است و در زمان قديم هر يك از سلاطين اسلامى و كفرهء گرجى بر بالاى آبهاى گرم گنبدها عمارت كرده استحمام مينموده‌اند و حمام مردم آن شهر منحصر در آن است چند حمام در درون قلعه و بسيارى در بيرون است و اليوم قريب بسى چهل حمام به حال خود بود كه بعضى داير و بعضى استعداد دائريت داشت ارتفاع بروج قلعه بمثابه ايست كه با فلك الافلاك دعوى محاذات مينمايد و از هيچ طرف سلاطين آفاق را تسلط بر آن قلعه متصور نيست زيرا كه از سه طرف آن كوههاى بلند سر بفلك افراخته و يكطرف آب رودخانهء كر ميگذرد و بدينجهت مكانى كه محل اقامت و نزول لشكر تواند بود در حريم شهر و قلعه نيست و الحق بدست درآمدن چنين حصن حصينى كه فى الحقيقة ستون ولايت گرجستان و شيروان است به اين آسانى جز بتأييد آسمانى و توفيق سبحانى و نيروى اقبال حضرت اعلى خاقانى نتواند بود سكنهء آن شهر اكثر نصارى ارمنى و گرجى و قليلى مسلمان نيز هستند كليسا و معبد نصارى كه اكثر قديم است در آن شهر و نواحى آن بسيار است .\r\n\r\nفوت گرگين خان والى كارتيل\r\nاز سوانح آن ايام كه در اثناء نهضت همايون به طرف گرجستان اتفاق افتاد قضيهء فوت گرگين خان ولد سمايون خان والى كارتيل است كه جمعى از معتمدان آن سلسله بدرگاه جهان پناه آمده از آن واقعه اخبار نمودند حضرت اعلى آمده‌ها را نوازش فرموده لوارصاب خان پسر او كه در آنوقت چهارده ساله بود ،\r\nمصراع\r\n « چون مه چهارده در حسن تمام » \r\nبجاى والد بحكومت ملك موروث و لقب ارجمند فرزندى سربلندى يافت احكام شفقت آميز و خلاع فاخره جهة او و مخدرات استار آن سلسله ارسال داشته از زمره مقربان بساط اقدس محمد بيك بيگدلى شاملو را بدان صوب فرستادند كه پرسش بازماندگان كرده بشفقت و عاطفت شاهانه مطمئن و اميدوار گرداند و او حسب الفرموده عمل نموده در همان چند روز از گرجستان عود نموده اكثر ميرزاده‌ها و از ناوران گرجى همراه او بپايهء سرير اعلى آمده بسعادت آستان بوسى سر افراز و بروابط خاص ممتاز شدند .\r\nمواد اعتضاد و استظهار گرجيان آن سلسله بلطف و شفقت خسرو كامكار عالى نژاد سمت\r\n\r\n","description":"","footnote":"","page_name":" 718 ","page_number":126},
  {"content":"\r\n\r\nازدياد پذيرفت و حضرت اعلى از شمول عاطفت و بنده پرورى ميرزاده‌هاى گرجى را على قدر مراتبهم بتفقدات شاهانه و عطاياى پادشاهانه نواخته و مهمات ايشانرا بر وجه دلخواه ساخته همگى را خوشدل و شادمان روانهء اوطان گردانيدند و به جهت لوارصاب خان ديگر باره خلاع فاخره و تنسوقات وافره فرستاده بمواعيد دلپذير شاهانه اميدوار گردانيده و حكومت تفليس و كوتوالى قلعه بمحمد سلطان شمس الدينلو مشهور بدلو محمد تفويض يافته جمعى از تفنگچيان خاصه شريفه را تعيين فرمودند كه همراه محمد سلطان در آن قلعه بوده بمحارست قيام نمايند و اسباب [ 504 
  ] و اسلحه و يراق قلعه لورى و تومانوس مقرر شد كه جهة قلعهء ايروان نقل شود و چون خاطر انور از مهام آن صوب فراغت يافت مظفر و منصور لواى معاودت افراخته كوچ فرمودند و چون هميشه تسخير ولايت شيروان و قلعهء ايروان در ضمير الهام پذير رسوخ داشت رأى جهان آرا اقتضاى آن كرد كه متوجه سرحد ايروان گشته تعمير قلعهء آنجا بفرمايند و بعد از فراغ خاطر از آن امر هر گاه مشخص شود كه درين سال حركت لشكر روم بدين مرز و بوم واقع نخواهد شد و روميان شيروان از مدد و كومك مأيوس گردند عنان نصرت نشان بدانصوب انعطاف يافته در زمستان اين سال بتوفيق حضرت ذوالجلال بفتح و تسخير قلاع شيروان پردازند بدين عزيمت والاعنان فيروزى عيان از راه جبال اخست آباد كه راهى بود در نهايت صعوبت و از كثرت درخت و جنگل و بيشه آفتاب را مجال تابيدن به آن سرزمين نيست و نشيب و فرازش با صدق اين معنى افتاده :\r\nبيت\r\n كسى نديده فرازش مگر به چشم ضمير * كسى نرفته نشيبش مگر بپاى گمان \r\nضيق طرق بمثابهء كه در اكثر جاها يك سوار به صد تشويش عبور مينمود متوجه شدند طبقات لشكر را به چند قسم منقسم فرموده هر روز يك گروه كوچ ميكردند .\r\nمجملا قريب بده روز تمامت سپاه منصور از آن راه عبور نموده در كوكجه دنكيز مجتمع گشتند .\r\nديگرى از سوانح اين سال كه در هنگام فتح قلعهء گنجه بظهور پيوست كه امير ابوالولى انجو شيرازى بجهة خويشتن‌دارى و مسامحات كه از سلامت نفس و كم آزارى در ضبط و ربط وجوه شرعيه مينموده ملازمان بىاطلاع او جسارت و دليرى كرده در وجوه متعلقه بسركار حضرت امام الجن و الانس تصرفات كرده بودند از منصب عالى صدارت معزول گشته قاضى خان ولد ميرزا برهان كه از اجله سادات عظيم القدر سبعى حسنى قزوينى و از اقوام قاضى جهان وزير حضرت شاه جنت مكان بود بدين رتبه عالى سربلندى يافت و بعضى محال عراق كه معظم آن دار السلطنه اصفهان و يزد و قم و كاشان بود سرافراز نموده بمير جلال الدين حسن صلائى اصفهانى كه سيد فاضل صاحب سخن از سادات شهرستان اصفهان بود و آباء و اجداد عظامش هميشه در ايندودمان قدس نشان بمناصب عاليه اختصاص داشته‌اند تفويض يافت .\r\n\r\n","description":"","footnote":"","page_name":" 719 ","page_number":127},
  {"content":"\r\n\r\n\r\nگفتار در تعمير قلعهء ايروان و حالات متنوعه كه از عزيمت يورش شيروان سمت وقوع يافت\r\nچون موكب ظفر نشان در كوكجه دنكيز نزول اجلال فرموده و عساكر منصوره فوج فوج بر درگاه خلايق پناه جمع آمدند اكثر امراء عظام و طبقات لشكر ظفر فرجام سواى اللّه ويرديخان و بعضى از خاصان درگاه و مقربان بساط اقدس كه حسب الفرموده در ركاب اشرف توقف فرمودند ما بقى به تعمير قلعهء ايروان مأمور گشته بسركارى اللّه قلى بيك قورچى باشى متوجه انجام آن خدمت شدند و حضرت اعلى شاهى ظل اللهى با وفور نشاط و شمول انبساط از ساحل درياى كوكجه عبور فرموده سير كنان و صيد افكنان از راه سيسحان به طرف نخجوان توجه فرموده در خلال اينحال عورتى گرجيه مسماة بگلچهره كه در زمان حضرت شاه جنت مكان از خدمت منسوبان اين دودمان و بعد از سنوح واقعه ناگزير آن حضرت همراه سميون خان بگرجستان رفته بوده و چون سميون خان چنانچه در اين اوراق سبق ذكر يافته گرفتار روميان گشته او را باستنبول بردند مخدرات آن سلسله كدبانوى مذكوره را باستنبول فرستاده بودند كه در خدمت او بوده بلوازم پرستارى قيام نمايد و عورت مزبوره بتقريبات به خدمت والدهء محترمه سلطان محمد خان خواندگار روم مشهور بوالدهء سلطان كه در امور سلطنت آن دودمان صاحب اختيار بود رسيده بنا بر طرز دانى و آداب خدمت نزد او راه يافته چند گاه در استنبول ميبوده در اينوقت بتحريك وزراء و اركان دولت سلطان روم بتخصيص درويش پاشاء وزير اعظم بانفاق يكى از چاوشان رومى از جانب سميون خان بدرگاه سعادت نشان آمده عرايض آورد ما حصل كلام آنكه هميشه سلاطين عدالت آئين امنيت عالم و ترفيه احوال امم را بر مطالب عاليه دنيوى راجح و مقدم [ 505 
  ] داشته‌اند و خصومت و نزاع ميانهء دو پادشاه والاجاه موجب خرابى مملكت و تفرقهء احوال عجزه و زيردستان و ريختن خونهاى خلايق است و التماس نموده بود كه به جهت حصول نيكنامى دنيا و مثوبات عقبى بساط كلفت را در نورديده با پادشاه ذيجاه روم بادى الفت و وفاق گردند كه از اينطرف نيز دولتمندان خيرانديش خصوصا درويش پاشا وزير اعظم باعث صلح شده بهر طريق رضاى خاطر اشرف بوده باشد اين امر خير انجام را فيصل ميدهند از اين طرف جواب عرايض سميون خان برين نهج قلمى شد كه بر او و سفيد - ريشان خانوادهء آل عثمان ظاهر است كه ميانه حضرت شاه جنت مكان و پادشاه مرحوم سلطان سليمان و پسرش سلطان سليم ضوابط عهد و پيمان موكد با ايمان استحكام يافته بود كه نسلا بعد نسل ميانهء اين دو سلسله مخالفت نبوده باشد .\r\nبعد از واقعهء ناگزير شاه جنت مكان به مجرد اندك اختلالى كه بجهة منازعه اويماقات در ميانهء قزلباش واقع بود روميان فرصت يافته بيجهتى نقض عهود و پيمان كرده مملكت موروثى ما را به غصب متصرف شدند و اكنون ما طالب حق موروث خوديم اگر فرمانفرماى ممالك روم عهد پدرانرا منظور داشته در مقام الفت باشد و سنور و سرحد بقاعدهء آن زمان مقرر گردد ما نيز به جهت ترفيه حال خلايق و عباد الله از طريق خصومت و عناد عدول نموده سالك مسالك دوستى و اتحاد ميگرديم و اگر لجاج ورزيده در مقام عداوت بوده باشد توكل بالطاف ايزدى كرده دست از طلب حق موروثى باز\r\n\r\n","description":"","footnote":"","page_name":" 720 ","page_number":128},
  {"content":"\r\n\r\nنميداريم آنچه حضرت بارى تعالى خواسته باشد چنان خواهد شد و مقدرات ازلى را از ظهور چاره نيست و اميدواريم كه بر حسب الحق يعلو و لا يعلى عليه بمطلب خود فايز گرديم .\r\nديگرى از سوانح اين سال آنست كه چون در زمستان سال گذشته كه رايات جلال متوجه تسخير گنجه و قراباغ بود از جماعت روميه فوجى بتاخت آمده چند قريه را از قراء كوكجه دنكيز كه بامير كونه خان متعلق بود غارت نموده بودند در اين سال امير كونه خان با اتباع خود و جنود آراسته بتاخت و غارت الكاء روميان رفته تا حوالى خطه وان و عادلجوز تاخت كرده سالما غانما باز گرديد از امراء اكراد محمودى كه در آن سرحد ميباشند عبدالله بيك حاكم خوشاب و زينل خان حاكم قراحصار و مصطفى بيك حاكم ماكو و زينل بيك حاكم چورس و ايلچيان ميران سنجق آنطرف سيما مير شرف حاكم جزيره و ضياء الدين خان ولد شرف خان حاكم تبليس و زكريا خان چكارى بنا بر اظهار دولتخواهى و انجاح مطالب و مقاصد خود نزد امير كونه خان آمده باتفاق بدرگاه جهان پناه آمدند و بوساطت خان مذكور در حدود نخچوان سعادت بساط بوسى دريافتند .\r\nامير كونه خان بجانب ايروان رخصت يافت و امراء و ايلچيان مذكور مشمول الطاف و احسان گشته حكومت چورس بدستور بزينل بيك و ماكو بمصطفى بيك شفقت شده مبلغ دويست تومان شاهى عراقى زر نقد به او انعام فرمودند و عبدالله بيك بعد از فوت سليمان بيك برادر خود مير عشيرت و حاكم خوشاب شده بود زينل خان عمزادهء او كه با سليمان بيك معاند بود و قراحصار را بعنف از او گرفته بود چون بعد از وقوع محاربهء جغال اغلى و انهزام او زينل خان مذكور التجاء بظلال عاطفت شاهى آورده در سلماس بپايهء سرير اعلى آمد منشور ايالت آن قوم و حكومت خوشاب كه سنجق مير عشيرت آن قبيله است باسم او شرف صدور يافته بود بدينجهت ميانهء عمزادها مناقشه بود در اين اوقات كه هر دو شعار شاهى سيونى ظاهر ساخته بدرگاه گيتى پناه آمدند مقرر شد كه ميانهء عمزاده‌ها صلح واقع شده الكاء موروثى حسب الصلاح ريش سفيدان اكراد ميانهء ايشان منقسم گردد عظماء اكراد حسب الفرموده عمل نموده وثيقه در آن باب برضاى طرفين در قلم آورده به نظر اقدس رسانيدند و حكم همايون بر طبق آن باسم هر يك شرف نفاذ يافت اما زينل خان روزى چند با عبدالله بيك گرگ آشتى كرده بالاخره فيما بين با فساد مفسدان كه هيچ طبقهء خالى از آن نيستند و طبقه اكراد از همه بيش و در مفسدت از همه در پيشند مواد نزاع در هيجان آمده قلعهء خوشاب به تصرف زينل خان درآمد و شرح آن عنقريب رقمزده كلك بيان ميگردد .\r\nبالجمله عنايت خسروانه امراء اكراد و ايلچيان مذكور را بخلاع گرانمايه سرافراز فرموده جهة مير شرف و زكريا خان و ضياء الدين خلاع فاخره و تنسوقات لايقه ارسال داشتند و همگى آن گروه مسرور و خوشدل رخصت انصراف يافته روانه شدند بعد از رفتن ايشان اراده خاطر اشرف بسير و گشت [ 506 
  ] خطهء اردو باد متعلق گشته سايهء اقبال بر مفارق متوطنان آن بلدهء طيبه گستردند كه تا تعمير قلعهء ايروان و بازگشتن امراء و لشكريان چند روزى در آن مقام بهجت فزا عشرت پيرا بوده بعد از فراغ خاطر از مهام قلعهء مزبور عنان نصرت نشان بتسخير ولايت شيروان معطوف دارند انشاء اللّه - وحده العزيز .\r\nعالم آراى عباسى 46\r\n\r\n","description":"","footnote":"","page_name":" 721 ","page_number":129},
  {"content":"\r\n\r\n\r\nذكر توجه موكب همايون بخطهء دلپذير اردوباد و خاطر از مهمات آذربايجان پرداختن ورايات اقبال بتسخير شيروان افراختن\r\nاردوباد قصبه‌ايست بغايت دلگشا و دلنشين در جانب شمالى آب ارس كه سخن پرداز خطهء شيراز خواجه حافظ در مدح سواحل طيبه نزهت فزايش فرموده :\r\nشعر\r\n اى صبا گر بگذرى بر ساحل رود ارس * بوسه زن بر خاك آن وادى و مشكين كن نفس \r\nدر دامنهء كوه قپان واقع شده در كمال نزهت و خرمى بلطافت و عذوبت ماء و باغات و بساتين ميوه‌دار و چشمه‌هاى خوشگوار شهرهء آفاقست هيچ منزلى و سرزمينى نيست كه چشمه آبى در نهايت لطافت و سردى در آنجا نبوده باشد مردم آنجا بتشيع فطرى و خلوص عقيدت و دوستدارى خاندان كرامت و ولايت نشان صفويه مشهور و معروفند چنانچه در زمان تسلط روميه چند مرتبه بدينجهت قتل عام يافتند و خرابى تمام به آن بلدهء جنت مقام و اختلال باحوال سكنهء و اهالى آنجا خصوصا طبقه عليهء نصيريه طوسيه كه از احفاد استاد البشر عقل حادى عشر خواجه نصير الملة و الدين طوسى روح اللّه روحه‌اند راه يافت و درين هنگام كه آن اختلال بنيروى اقبال خسرو بيهمال زوال پذيرفت منظور عنايات شاهانه گشته از جميع تكاليف ديوانى معاف و مرفوع القلم و در كل ولايت آذربايجان محسود اماثل و اقرانند و چون آصف جم اقتدار و اعتماد الدوله غفران دثار حاتم بيك از آن سلسله عليه است و راقم حروف را بنا بر طول مدت معاشرت و همصحبتى و طريقهء اخلاص و نمكخوردگى آن عاليجناب فلك احترام ناگزير بود كه در اين مقام برخى از احوال سعادت منوال آن سلسلهء عليه بقلم اخلاص در صحيفه بيان نگارد .\r\nالقصه آن طبقه رفيعه از فضايل و كمالات عقليه و نقليهء جد بزرگوار بىبهره نيستند شيخ على نقى كمره در مدح آن صاحب اقبال در رشته نظم كشيده ابيات بلند و معانى دلپسند بسيار دارد از آن جمله اين بيت مناسب اين مقام است :\r\nبيت\r\n تا ابد بار ور ميوهء فضل‌اند و هنر * هر خس و خار كه در خطهء اردوبادند \r\nاكثر ايشان بحليه صلاح و پرهيزگارى و زيور قابليت و استعداد ذاتى و سلامت نفس و اخلاق حميده آراسته و پيراسته همواره مرجع و ملجاء عموم مردم آن ديار بوده‌اند و آن دستور رفيع مقدار صاحبدولتى بود بمكارم اخلاق ستوده موصوف و عاليمنزلتى بسلامت نفس و نيك انديشى خلايق مشهور و معروف از وفور قابليت و كاردانى برتبهء وزارت ديوان اعلى معزز و سربلند گشته قريب به بيست سال مسند وزارت ديوان و حل و عقد امور جهانيان بذات ملك صفاتش آراستگى داشت و همواره پرتو انوار تربيت و عاطفت شاهانه بر وجنات احوالش تافته روز بروز پايهء قدر و منزلتش بلندى ميگرفت طبع درربارش كام -\r\n\r\n","description":"","footnote":"","page_name":" 722 ","page_number":130},
  {"content":"\r\n\r\nبخش كافهء انام و دربار سعادت مدارش مرجع خاص و عام مهام ممالك باصابت رأى ملك آرايش منتظم و مشيد و امور خلايق و برايا بحسن كياست و كاردانى آن مهر سپهر كامرانى بر وجه دلخواه ممهد هرگز در مدت عمل بخواست و طلب عنف راضى نبود و آزار و اضرار مورى در خاطر خطير آن آصف سليمان منزلت خطور ننمود .\r\nالقصهء خامهء سخن گذار در تبيين حالات پسنديده آن وزير صايب رأى بعجز و قصور معترف است و منزويان گوشهء انديشه از تفكر اوصاف حليه آن دستور ملك آراى در زاويهء خمول و ناكامى معتكف كه اگر در اين باب خوض رود سخن بدرازى كشد لهذا در اين مقام به همين قدر اكتفاء نمود و آن دستور ستوده سير خلف صدق مرحوم ملك بهرام است و او بزرگى بود كريم الذات و كريمى پسنديده صفات در زمان سلاطين ماضيه بر نهج آبا و اجداد بر مسند عز و شرف متمكن و آثار نجابت و بزرگى از ماضيهء احوالش ظاهر و نمايان و پرتو [ 507 
  ] التفات سلاطين بايندريه بر وجنات آمالش لامع و تابان و قطع و فصل مهام آن ملك براى صوابنمايش مفوض بوده در زمان ظهور دولت و جهانگشائى خاقان سليمان شأن جنت آشيان ابوالبقا شاه اسمعيل اسكنه الله تعالى فى فراديس الجنان چند گاه بنا بر غمز و سعايت حاسدان و ارباب غرض كربت غربت اختيار نموده از وطن مألوف جلا نموده و بر حسب تقدير بر ولايت مصر و آن حدود اقامت داشت تا آنكه كارفرمايان عالم ابداع ابتلاى ايام مهاجرت را بانتها رسانيده مصالح راحت و فيروزمندى آماده گرديد و حضرت خاقان سليمان شأن بر حسب اتفاق خطه دلگشاى اردوباد را بعز قدوم همايونى زينت افزود مشاهدهء منازل مرغوب آن صاحبدولت كه آثار رفعت و بزرگى از آن نمايان بوده فرموده‌اند و چون از حوادث دوران و تصاريف زمان و خالى بودن از وجود صاحب مكان فى الجمله انهدام بدان راه يافته بوده آن حضرت از سبب انهدام پرسيده‌اند .\r\nحسين بيك لله كه از خاصان درگاه و جانسپاران دولتخواه بود و اوصاف حميدهء آن ستوده صفات را معلوم داشت حقيقت احوال او را بمسامع جلال رسانيده قرابت قريبهء خواجه عتيق منشى نيز كه در آغاز خروج آن حضرت نخست طغراى غراى ايندولت ابدى را بقلم زرنگار اخلاص بر مناشير اقبال او نگاشت علاوهء توجه شاهانه گشته حكم استمالت باسم او عز صدور يافت كه روى توجه به وطن اصلى آورد ملك بهرام بعد از ورود آن منشور عاطفت باستظهار تمام متوجه مسكن و مقام مألوف گشته بتدارك اختلال احوال و سرانجامى بىسرانجامى پرداخت و در زمان خجسته نشان شاه جنت مكان عليين آشيان بيشتر از پيشتر منظور نظر عواطف و الطاف گشته منصب كلانترى و تقدم و بزرگى اهالى آن ملك بدستور سابق براى صوابنمايش متعلق گرديد و چون حضرت شاه جنت مكان را توجه تام به آن بلدهء جنت مثال بود چنانچه طرح و تمثال آن بقعهء شريفه را حسب الاشاره همايون نقاشان نادره كار و مصوران معجز نگار در ايوان چهل ستون دولتخانهء مباركهء قزوين نگاشته كلك موى شكاف گردانيده‌اند مكررا نشاط سير آنخطه طيبه و شكار ماهى رود ارس از خاطر انور سر زده آن مقام فرح افزا بيمن مقدم آن خسرو سپهر اعتلا غيرت افزاى باغ ارم ميگرديد در هر مرتبه كلبهء آن جناب را بفرقدم بهجت لزوم نورانى ساخته در آن منازل دلگشا بلوازم جشن و سور و بهجت و سرور ميپرداخت و اينمعنى موجب ازدياد مواد عزت و تضاعف جاه و حشمت آن عالى منزلت گشته پايهء قدر و منزلتش ارتفاع مييافت .\r\nمرحوم ميرزا كافى منشى نيز كه بزيور قابليت و استعداد آراسته شايستهء تربيت بود بنابر قرب قرابت و خويشى كه با آن صاحب دولت داشت بمنصب ارجمند انشاء ممالك سرافرازى يافت و بيمن تربيت و نظر كيميا اثر آن حضرت در آن فن ترقى عظيم كرده بكلك بدايع نگار رقم نسخ بر\r\n\r\n","description":"","footnote":"","page_name":" 723 ","page_number":131},
  {"content":"\r\n\r\nمنشآت سخنوران پيشين كشيد نقاط اقلام زرين فامش بر صحيفه بيان چون مرواريد غلطان و چندين سال از زمره محرمان سراير قدس و مقربان بساط انس بود آرى :\r\nبيت\r\n هر چه هست از نتايج نظر است * نظر اكسير كيميا اثر است \r\nاز مآثر و نيكو خدمتيهاى آن سلسله اكثر اوقات يكى از مستعدان آن طبقه در اين دولت ابد - پيوند بدين منصب و الا سرافرازى دارند .\r\nبالجمله آن صاحب سعادت عالى همم در آن بقعه خرم خوان گرم گسترده آينده و رونده از موايد انعام و احسانش محفوظ و بهره‌ور ميبودند و سنين عمر شريفش از موحله هشتاد تجاوز نموده بسر منزل نو در رسيده بود در اواخر ايام حيات ارادهء حج بيت الله الحرام و ادراك سعادت زيارت و طواف مدينهء مشرفهء حضرت خير الانام و روضات مقدسهء ائمه كرام عليهم السلام نموده عزيمت آن سفر مبارك كرده در ما بين شام و يثرب مزاج و هاجش از جادهء استقامت و اعتدال منحرف گشته برياض قدس خراميد ولد ارشدش ادهم بيك كه توفيق مرافقت و همراهى پدر بزرگوارش يافته بود نعش مطهر آن نيكو سير را در همانجا كه بقلعهء حيدر مشهور و معروف است مدفون ساخت تا آنكه در سالى كه مغفرت پناه معصوم بيك صفوى متوجه آن سفر خير اثر گشت و ميرك بيك پسر بزرگتر مرحوم مذكور همراه بود جسد شريف پدر را از آن مكان بيرون آورده بمدينه طيبه نقل نموده در جوار ائمه بقيع عليهم السلام مدفون ساخت و اولاد گرامى آن جناب كه در حين وفات در قيد حيات بودند و مسود اوراق را فى الجمله تعارفى به حال ايشان بود پنجنفرند و هر چند گزارش [ 508 
  ] احوال آن سعادتمندان مناسب بسياق تاريخ نيست بنابر ايمائى كه در صدر داستان شده صحيفهء مصادقت و اخلاص را بنگارش آن آرايش داده ميگويد كه اخلاف صدق اتصاف آن جناب اول ميرك بيك مذكور است كه بحليهء قابليت و زيور استعداد و اهليت آراستگى داشت در اوايل حال كه از خطهء اردوباد بيرون آمد ملازمت ركن السلطنه معصوم بيك صفوى اختيار نموده منصب انشاء و لشكر نويسى يافت و بالاخره بمرتبهء وزارت ترقى كرده چند سال من حيث استقلال بدان خدمت مشغول بود و در سفر حجاز مرافقت اختيار نموده چون معصوم بيك در حينى كه محرم شده بود بتيغ غدر روميان كشته گشته درجهء شهادت يافت او متعلقان شهيد سعيد مذكور را آورده بمنتسبان آن امير كبير كمال خدمتكارى و پاس حقوق نمكخوارگى بجاى آورد و در مجلس بهشت آئين حضرت شاه جنت بارگاه راه خدمت يافته مجلس نويسى ميكرد و آن جماعت در مقام تربيتش ميبود در اين اثنا اجل موعود رقم حياتش را از صحيفهء هستى محو كرده هادم اللذات بنياد حياتش برانداخت .\r\nو ديگرى ادهم بيك است كه او نيز بوفور استعداد و قابليت و حسن اخلاق موصوف بود در به دو حال در مرافقت ولد بيهمال متوجهء سفر خير اثر حجاز شده بعد از واقعه ناگزير والد بدان سعادت عظمى فايز گشته بعد از معاودت باردو آمد مدتى اوقات خجسته ساعات بكسب قابليت و علم سياق مصروف داشت و از جانب اشرف بمنصب استيفاء سركار شاهزاده مغفور سلطان مصطفى ميرزا مأمور گشته در اواخر منصب وزارت سركار نواب ميرزا به آن جناب تعلق گرفت .\r\nبعد از رحلت شاه جمجاه جنت آشيان و واقعهء ميرزا كه در ايام سلطنت اسمعيل ميرزا روى داد و شرح آن در طى وقايع زمان مذكور در مجلد اول مسطور گشته چند گاه متوجه هيچ شغلى\r\n\r\n","description":"","footnote":"","page_name":" 724 ","page_number":132},
  {"content":"\r\n\r\nاز مشاغل دنيا نبود تا آنكه در زمان جلوس نواب سكندر شأن سلطان محمد پادشاه منصب كلانترى در دارالسلطنهء تبريز كه از معظمات امور است به دو تفويض يافت ليكن از آن مهم بنابر نخوت و غرور و خودسرى و خودرأئى امير خان تركمان و اقتدار عمال سركار او دامن همت در چيده چند گاه در اردوباد مقيم بود تا آنكه در اواخر ايام جهانبانى شاهزاده مغفرت انتما سلطان حمزه ميرزا كه بساط دولت امير خان درهم نورديده مغضوب گشت و عليقلى خان فتح اغلى استاجلو مرتبه ايالت و دارائى دارالسلطنهء تبريز يافت او را بارتكاب منصب مرجوعه ترغيب نموده بالاخره وزارت سركار خان مذكور به آن جناب تعلق گرفت و در زمان جلوس سعادت مأنوس همايون اعلى شاهى ظل اللهى كه بساط دولت عليقلى و رفقاى او درنورديده گشت جناب مشار اليه چند روزى وزارت اسلمس خان تاتى اغلى ذوالقدر مهردار اختيار نموده بالاخره از مشاغل دنيوى دلگير گشته ميل توطن مشاهد مقدسه و كسب مثوبات اخروى نموده چند گاه توفيق مجاورت عتبات عاليات دريافت و برادر فرخنده سيرش را آرزوى ملاقات برادر غالب گشته استدعاى حضور گراميش نمود و خدمتش بعراق آمده بعد از آنكه با برادر حميده سير و اقوام عهد ملاقات تازه كرد ارادهء توطن شيراز نمود و منظور انظار شفقت شاهانه گرديده هر ساله مبلغ يكصد تومان شاهى از قصر الدشت شيراز برسم سيورغال عنايت فرمودند و در ايام توطن شيراز مرتبهء ديگر سفر خير اثر حجاز اختيار نمود توفيق حج مكرر يافت و يك دو مرتبه به قصد زيارت روضهء مقدس حضرت امام ثامن ضامن عليه السلام متوجه مشهد مقدس معلى گشته بدان سعادت عظمى فايز گرديد و در شهور سنه تخائوى ئيل سبع عشر و الف در خطهء شيراز آهنگ سفر بقا ساز داده رخت هستى بدار الملك عدم كشيد .\r\nشعر\r\n او نيز چو جمله پاك مردان * گرديد به آن جهان شتابان \r\nديگرى از اولاد ملك بهرام مهر سپهر وزارت و اقبال اعتماد الدوله غفران مآل حاتم بيك است كه بعد از فوت والد و الا نژاد بمنصب كلانترى اردوباد مغضوب گشته با وجود حداثت سن و عنفوان شباب از روى كمال دانش و بينش بلوازم آن مهم اشغال مينمود تا آنكه بجهة مناقشه و گفتگو بعضى از حساد آن ملك از آن مهم ملول و متنفر گشته بارادهء خود ترك باردو آمد بعد از چند گاه وزارت دلو بوداق روملو حاكم خوى اختيار نموده چند سال به آن امر مشغول بود چون دلو بوداق از حكومت معزول گشت جناب آصفى يك دو سال بىشغل و عمل در اردو بسر ميبرد كه قضيه رحلت شاه جمجاه جنت مكان روى نمود در زمان اسمعيل ميرزا به زيارت عتبات عاليات توجه [ 509 
  ] نموده بعد از فوت اسمعيل ميرزا كه نواب سكندر شأن رضوان مقام بر مسند فرمانروائى جلوس نمود جناب آصفى سمت وزارت وليخان افشار حاكم دار الامان مذكور بدان مهم مشغول بود و در زمان جلوس همايون حضرت اعلى شاهى ظل اللهى كه وليخان باردو آمده ايالت و دارائى كرمان به بيكتاش خان ولد او تفويض يافت جناب آصفى به تكليف وليخان طوعا او كرها بدستور متكفل مهام وزارت او گرديد .\r\nچون ميانهء بيكتاش خان كه پيوسته مدهوش باده خودسرى و خودرائى بود و يعقوبخان ذوالقدر حاكم شيراز كه او نيز از اين نشاء بىبهره نبود بجهات مختلفه اسباب وحشت آماده گشته يعقوبخان بنوعى كه خامهء سخن پرداز در محل خود بتحرير آن پرداخته بر سر او لشكر كشيده در ظاهر دار العبادهء يزد فيما بين محاربه وقوع يافته بيكتاش خان از سرير تك سازى چرخ مشعبد در خطهء يزد بدست\r\n\r\n","description":"","footnote":"","page_name":" 725 ","page_number":133},
  {"content":"\r\n\r\nلشكريان شيراز بقتل رسيد اموال و اسباب آصفى در آن واقعه بتاراج حادثات رفت اما يعقوبخان بعد از ملاقات آن عاليجناب را در مقر عز خود مأوى داده همراه خود بشيراز برد و بعد از آنكه قضاياى مذكور بعرض عاكفان سدهء جلال رسيد و رايات جهانگشاى شاهى ظل اللهى در دار السلطنهء اصفهان مرتفع گرديد حضرت اعلى در ازاء خدمات موروثى و نيكو خدمتيهاى سابق و لاحق كه از ايشان بظهور آمده بود در مقام تربيت جناب آصف صفات درآمده قورچى بطلب ايشان فرستادند .\r\nيعقوبخان كه از بادهء هوش رباى غفلت سرمست شده بود بتوهم آنكه مبادا طلب او بجهة تحقيق خزاين و اسباب بيكتاش خان بوده باشد فكرهاى بيحاصل و انديشهاى تباه به خود راه داده در فرستادن متفكر و متردد بود چون كارفرمايان قضا و قدر چندين امور خير و كارهاى شگرف در ذات كامل - الصفاتش بوديعت نهاده بودند كه در خدمت اين خديو زمان بر صحيفهء دوران رقم كلك ظهور گرداند و بس عقده‌هاى مشكل كه در اين دولت ابد بنيان بمفتاح رأى كشور گشايش گشوده گشته نقاط اقلام عنبر فامش خال رخسار سلطنت و نتايج كلك بدايع نگارش زيور نگارستان دولت گردد اثرى بر انديشهاى باطل او مترتب نگشته جز فرستادن چارهء نيافت و آن جناب برفاقت قورچى در حمايت الهى روانه سرير اعلى شاهى شده در دارالسلطنهء اصفهان بسعادت پاى بوسى اشرف و عز مجالست خلد آئين استسعاد يافت .\r\nدر وقتى كه فرهاد خانرا از شيراز به جهت انتظام مهمات دار الامان كرمان و دفع فتنهء يوسفخان افشار بنوعى كه در محل خود گزارش يافته نامزد فرمودند جناب آصفى را كه صاحب وقوف مهمات كرمان و سالها در ميانهء طايفهء افشار و مشير و مؤتمن بود همراه فرهادخان كرده انتظام مهمات آن ولايت را براى صوابنمايش منوط گردانيدند و آن دستور صايب رأى خدمت مرجوعه را بر وجه دلخواه صورت انجام داده در شيراز بسعادت آستان بوسى سرافراز گرديده و حضرت اعلى آثار خرد و هوشمندى در ناصيهء احوالش مشاهده فرمود در مقام تربيتش درآمدند و نخست بمنصب جليل القدر استيفاء ممالك محروسه معزز و سربلند گشته ششماه در كمال استقلال به آن مهم پرداخت اگر سمت استيفاء داشت اما بيمن توجهات شاهانه اكثر امور وزارت ديوان اعلى ازو متمشى ميشد و يوما فيوما پايهء قدر و منزلتش درجهء ارتفاع مييافت تا در اول نوروز توشقان ئيل مطابق الف من الهجرة بمنصب وزارت ديوان اعلى ارتقاء يافته تمامى مهمات مالى و ملكى ممالك محروسه براى عقده گشاى آن دستور صافى ضمير مفوض گرديد چنانچه در محل خود تسطير پذيرفته هر چند سطرى از اوصاف كمال و صورت احوال حميده خصالش در صدر داستان بدستيارى قلم دو زبان پرتورقوم انداخته چون محل مناسب و اخلاص قوى بود قلم بىاختيار بتكرار پرداخت .\r\nمجملا آن عاليجناب از كمال صدق و غايت اخلاص موروثى نطاق دولتخواهى بر كمر همت بسته در عرض مدت وزارت خدمات پسنديده و كارهاى شگرف در راه اين دولت ابد پيوند بمنصه ظهور رسانيد وجود فايض الجودش باعث رفاه حال عالميان و سرمايهء استقامت احوال ايرانيان گرديد رسم مذموم جرم و جرايم كه وزراى سابق در ضمن رشد و كفايت خود شايع ساخته موجب تفرقهء خاطر خلق الله بود و در ميزان عدالت و دارائى و مقياس نصفت و ملك آرائى همايون اعلى ناسنجيده و ناپسنديده مينمود بميامن [ 510 
  ] الطاف شاهانه از ميانهء خلايق برانداخت و خيرخواهى او نسبت بكافه انام متساوى در آداب نصفت و داددهى دستور و در قاعدهء حساب‌دانى و انتظام امور ديوانى كرده اوقدوه و قانون بود چند مرتبه كه از جانب اشرف اعلى بخدمات مأمور گشته از موكب همايون دورى جست آن خدمت را بوفور اخلاص و\r\n\r\n","description":"","footnote":"","page_name":" 726 ","page_number":134},
  {"content":"\r\n\r\nكمال دولتخواهى سزاوار غيرت و مردانگى بر وفق رضاى اشرف و صلاح دين و دولت قاهره بتقديم رسانيده مرضى و مستحسن بود چنانچه هر يك از آنها مفصلا در طى وقايع آن سال رقمزدهء كلك بيان گرديد در اين مقام چون شايبه تكرارى بود زبان قلم از طول كلام انديشيده از آن كوتاهى گزيد تا آنكه در سال ايت‌ئيل تسع عشر و الف كه بتسخير قلعهء دمدم و دفع عصيان امير خان برادوست مأمور بود شبى در پاى قلعه حال برو متغير گشت بفجاء درگذشت و موجب اندوه و ملال جهانيان گشت و بنوعى كه در قضاياى سنهء مذكور سمت تحرير يافته خلف ارجمندش ميرزا ابوطالب كه در جميع مواد مصداق الولد سرابيه و در فنون فضايل و كمالات علميه و سخاوت ذاتيه مرتبهء رجحان داشت و اين جريده اقبال بعد از نگارش مفاخر و مناسب ستودهء شهريار كامكار عالى نسب بيهمال بنام نامى آن عاليقدر ملك خصال مزين و شطرى از اوصاف كمالش در صدر صحيفهء اول ديباچه كتاب رقم تسطير پذيرفته بميامن شفقت و التفات حضرت اعلى شاهى ظل اللهى كه طبع حقيقت سرستش قانون حق گزارى است بجاى والد غفران مآب برتبه والاى وزارت ديوان اعلى ارتقا يافت .\r\nاكنون كه وقايع احوال مصون از اختلال اين دولت عظمى مرقوم قلم واسطى نژاد است و سنه هجرى به خمس و عشرين و الف رسيده سرير وزارت بوجود كثير الجود آن آصف سليمان مرتبت مزين و محلى است اميد كه هميشه در ظلال عاطفت اين خديو زمان كامرواى دولت و كامياب سعادت بوده باشد و ديگرى از اولاد و الا نژاد ملك بهرام و برادران نيكو سيرت نيكو سريرت آن وزير آصف مرتبت بوذرجمهر مقام ابوتراب بيك و ابوطالب بيك‌اند كه هر دو بوفور قابليت و استعداد ذاتى موصوف و در علم سياقت و نويسندگى مشهور و معروف در زمان شاه جنت مكان مدتى در اردوى معلى در مرافقت برادران بكسب كمالات مشغول بودند .\r\nابوترات بيك چند گاه بمنصب استيفاء مشهد مقدس منصوب گشته بدان مهم قيام داشت و از زمان فرمانروائى اسمعيل ميرزا ابو تواب بيك بوزارت مرتضى قليخان پرناك حاكم مشهد مقدس منصوب گشته متوجه آن صوب گرديد و كمال اختيار و اعتبار يافته در آنجا دست قضا بساط عمرش درنورديده در آن روضهء مقدس مدفون گشت و ابوطالب بيك منصب استيفاء عليقلى خان شاملو بيگلربيگى هرات كه با او فى الجمله قرابتى داشت دريافته در ملازمت او روانهء خراسان گرديد و چند سال در دارالسلطنه هرات بفراغبال در سايهء دولت آن صاحب اقبال روزگار گذرانيد تا وقتى كه عبداللّه خان اوزبك از ماوراء النهر لشكر بخراسان كشيده كمند همت بر كنگرهء تسخير قلعهء هرات انداخت و مدت محاصره امتداد يافته كاربر محصوران تنگ گرديد عليقلى خان بيك را با يك دو نفر از متعنيان شاملو برسم رسالت بيرون فرستاد كه شايد بوساطت خيرانديشان حرف صلحى بميان آورند عبدالله خان بر خلاف توره و آئين سلاطين چشمهء مردمى را به خاك بيمروتى انباشته و از شناعت امر قبيح ايلچى كشتن باك نداشته آن جوان پاكيزه روزگار را با رفقا بجاى گلوله در دهن توپ كلان نهاده بجانب قلعه انداخت و آتش بيداد آن پادشاه بيمروت رخت هستى او را سوخته شاهباز حياتش در راه دين و دولت و رضاجوئى ولينعمت به فضاى عالم قدس پرواز نمود و زبان حالش اين مقال ميسرود :\r\nبيت\r\n پنداشت ستمگر كه ستم بر ما كرد * در گردن او بماند و بر ما بگذشت \r\n\r\n","description":"","footnote":"","page_name":" 727 ","page_number":135},
  {"content":"\r\n\r\nحقايق آن حال و صعوبت آن احوال در محل خود نگاشته كلك شيرين مقال گرديده چون جواد خوشخرام قلم در ميدان تبيان حالات اين طبقهء و الا مقام به قدر الطاقة تكاپوى نمود اكنون وقت آنست كه سررشته سخن بدست آورده روى بر شارع مقصود نهيم و بدستيارى خامه بلاغت نشان بر سر حرف نخستين رويم .\r\nالقصه چون حضرت اعلى شاهى شاهى ظل اللهى متوجه سير قصبهء اردوباد شدند و معتمدان جناب آصف صفات مرحوم چنانچه بايد و شايد و در حوصلهء خيال گنجد بسامان و سرانجام اسباب ضيافت پرداختند و خرد و بزرگ آن بلده باستقبال استعجال نموده از روى كمال فدويت [ 511 
  ] و اخلاص جبههء عبوديت بر خاك سوده از غبار سم سمند جهان پيماى شاهى روشنائى ديدهء اميد حاصل مينمودند و آن حضرت بديده تلطف و مرحمت در آن قوم نظر انداخته در كمال فرح و انبساط خاطر و شكفتگى مزاج منازل دلگشاى آن سلسلهء رفيعه را بفر نزول همايون زينت افزودند و فرمانبران دستور آصف نشان جشن شاهانه كه در خور ميهمانى چنين باشد آراسته ساده رخان گلعذار به آتش خط و گلگونهء رخسار به آن مجلس بهشت نشان بسان حور و غلمان درآمده اقراح راح ريحانى بگردش درآوردند و چند روز در كمال نشاط و خرمى بهجت - افزاى خواطر بودند و ملازمان آصف جم افتدار لحظهء از كشيدن اطعمه و اشربهء لذيذه و ميوه‌هاى گوناگون نمىآسودند و از هر گونه ما يحتاج آن مقدار جمع آورده بودند كه زياده از آن متصور نبود و آن جناب چند روز بر اينموال خوان كرم گسترده جميع امراء و اركان دولت پادشاهى و مخصوصان و مقربان بساط اقدس و ملازمان درگاه را كه در ركاب نصرت انتساب بودند و امراء و اعيان كه از تعمير قلعهء ايروان فارغ گشته فوج فوج وارد ميگرديد مقدارى كرامند على قدر درجاتهم برسم اقامت و ساورى ايثار ميكردند و اهل خدمت و ارباب طرب و ندماء مجلس بهشت آئين را بخلاع فاخره و انعامات و تكلفات وافره نوازش فرمودند .\r\nبعد از چند روز ارادهء خاطر اشرف بدان متعلق گشت كه مواضع قريبهء آن بلده را سير فرمايند از آن جمله موضعى است و نندنام از قراء معتبره و اماكن لطيفهء روزگار در دامنهء كوهى واقع شده درهء در ميان دارد در هر دو طرف دره باغات و بساتين ميوه‌دار بيشمار آب خوشگوارش ما صدق  تَجْرِي مِنْ تَحْتِهَا الْأَنْهارُ  و حدايق ميوه‌دارش طوبى مثال پربرگ و بار و چون آن منزل نيز محل توطن و سكناى بعضى از طبقه عليهء نصيريه است و فى الحقيقة آن موضع نزهت بخش نيز به آن سلسله منسوبست در آنجا نيز اسباب ضيافت و ما يحتاج بدستور اردوباد از سركار آن عاليجناب مكرمت نهاد مرتب گشته دقيقهء از دقايق ميزبانى فرو گذاشت نكردند و از آنجا بسير قصبهء كليس كه سكنهء آنجا اكثر مسيحى اهل ذمه و برخى مسلمان نيز هستند تشريف برده منازل آن طايفه را بنور حضور منور گردانيده فرح افزاى ضماير بودند .\r\nبعد از فراغ از سير و تماشاى آن حدود بصوب اردوباد مراجعت فرموده ديگر باره آن بلده طيبه از ورود مقدم همايون رشك بستان ارم گرديد و چون عزيمت جانب قراباغ و يورش شيروان مصمم خاطر انور بود و راهى بود كه از اردوباد به فضاى قراباغ ميرود و بدرهء على موسوم است راهى است در مضيق جبال بغايت تنك و عبور دو سوار از پهلوى يكديگر از مضايق آن بسيار دشوار فرمان گيتى مطاع بنفاد پيوست كه از امراء و اعيان لشكر و طبقات حشم فوج فوج و مرتبه بمرتبه بتدريج از آنراه عبور نموده در چولدرو بر كشاط كه صحارى مسطح و علفزارهاى مروح دارد جمع آيند و موكب اقبال تا ده روز بواسطهء صعوبت راه و عبور لشكر انجم حشر در خطهء دلگشاى اردوباد عشرت پيرا بوده كامبخش سكنهء آن بلده بودند و خدمات اعزهء سلسلهء نصيريه و اقرباء و اتباع اعتماد الدوله مغفور مرضى خاطر مبارك و مستحسن كافه\r\n\r\n","description":"","footnote":"","page_name":" 728 ","page_number":136},
  {"content":"\r\n\r\nخلايق گشته الحق دوست و دشمن و حساد و اضداد زبان بتحسين گشودند و حضرت اعلى شاهى ظل اللهى مكررا اظهار خوشنودى فرموده همگى ايشانرا بخلاع فاخره سرافراز گردانيدند و از آنجا موكب همايون فال بفيروزى و اقبال بجانب مقصد در حركت آمدند و امراء عظام و عساكر ظفر فرجام كه بايروان رفته بودند اطراف و جوانب قلعهء سابق را كه بنا بر صلاح وقت كنده شده بود بر طوايف قزلباش و طبقات لشكر قسمت فرموده هر كس در كار خود اهتمام نموده در اندك فرصتى عمارت قلعه را باتمام رسانيده ذخيره و ما يحتاج سران عساكر منصوره نقل آنجا كرده حسب الامر الاعلى قلعه را بامير كونه خان سپرده كوچ كردند و چنانچه مذكور گشت بتدريج از درهء على عبور كرده در چولدر و بر كشاط جمع آمده باردوى نصرت قرين پيوستند .\r\n\r\nذكر توجه موكب نصرت نشان بتسخير ولايت شيروان و فيروزى يافتن بعون عنايت حضرت ملك منان\r\n[ 512 
  ] عندليب نغمه پرداز قلم در گلشن احوال اين يورش خير مآل بدين مقال مىسرايد كه چون خاطر انور از تعمير قلعه ايروان و انقضاء وعده سفر روميان اطمينان يافت و موكب ظفر نشان از دره على عبور فرموده در چولدر و بر كشاط نزول اجلال فرموده سراپرده و بارگاه باوج مهر و ماه بر - افراشتند چون مدت سفر و ايام يساق به چهار سال رسيده از كم محصولى قريب به دو سال بود كه عسرت و تنگى در كل محال آذربايجان شيوع داشت و غله تسعير اعلى يافته بود ضعفاء لشكر از فقدان عليق الدواب بىمراكب مانده پياده راه خدمت مىسپردند و معارف سپاه اكثر طوايل را بعلف صحرا نگاه داشته قوت و توانائى در مراكب نمانده بود و بنا بر امتداد ايام يساق بيسامانى و بىسرانجامى لشكر به جائى رسيده بود و بسرحدى انجاميده كه در نظر عقلاء فكرت انديش يورش شيروان در آنوقت مناسب نمينمود و هيچيك از اعيان دولت در اين هنگام رفتن شيروان را مصلحت وقت نميدانستند و چه قرارداد خاطره‌ها آن بود كه چون در اين سال از روميان حركتى نشده بلا شبهه تدارك عظيم نموده در بهار آينده بآئين شايسته خواهند آمد و يساق شيروان باعث زيادتى بىسامانى و پريشانى و احوال لشكر گشته در هنگام ورود مخالفان مقابله و مقاتله با ايشان بيرون از حيز قدرت و قوت عساكر فيروزى نشان خواهد بود و مراجعت جانب عراق و انديشه سامان و سرانجام اسباب يساق آينده نمودن اصوب تدابير ميشمردند اما از سروش غيبى و بشارت مبشران لاريبى نويد فتح شيروان بنوعى در ضمير الهام پذير حضرت اعلى جايگير گشته بود كه در اينسال فتح آن يورش مطلقا احتمال نداشت و چنين فرصتى را كه وقت حركت لشكر روم گذشته از هيچ طرف مددى بحكام و مستحفظان قلاع متصور نيست از دست دادن در آئين سپاهيگرى بعيد مينمود لهندا تكيه بر عنايت الهى كرده بدان طرف در حركت آمدند .\r\nنخست محمد بيك ولد كور خلفاء دوملو را كه يكى از خاصان بساط عزت و مرد قابل و هوشمند كاردان بود بشماخى فرستاده منشور عاطفت مبنى بر استمالت بنوعى كه بروميان قلعهء گنجه نوشته حجت و الزام بر آنطايفه تمام نموده بودند باحمد پاشا بيگلربيگى و ساير عظماء و اعيان روميه در قلم آورده مصحوب او فرستاده نصايح دلپذير در آن حكم مندرج فرمودند .\r\n\r\n","description":"","footnote":"","page_name":" 729 ","page_number":137},
  {"content":"\r\n\r\nما حصل كلام آنكه از روزيكه سمند جهان پيماى انديشه را در ميدان عزيمت تسخير ملك موروث آذربايجان و شيروان در حركت آورده‌ايم الى غاية ابواب فتوحات بمفتاح تأئيد مفتح - الابواب بر روى اولياء دولت ما گشاده تمامت قلاع فلك ارتفاء آن ممالك در اندك فرصتى بدست در آمد در اين سال خود حركت لشكر روم واقع نشد و تا سال ديگر مددى بشما متصور نيست ملاحظه حال و خاتمت احوال خود كرده از روى عقل و دانش قياس نمائيد كه از عناد و لجاج بمحصوران قلعه گنجه چه رسيد و از ترك قلعه دارى و عناد مردم قلعه تفليس و تومانوس را چگونه امن و سلامت قرين حال گشت غرض از ايراد اين كلمات آنكه در مخالفت و قلعه دارى اصرار نمايند بعد از آنكه بتوفيق يزدانى بقهر و غلبه مفتوح گردد توقع امان نداشته باشند و و بال خون محصوران در گردن ايشان خواهد بود و تا آمدن محمد بيك و اطلاع بر ضماير آن طايفه چند روزى در ارسبار به نشاط شكار مشغولى داشتند .\r\nچون محمد بيك بشماخى رسيده احمد پاشا و عظماء روميه بمضمون فرمان قضا جريان يافتند با يكديگر قرعه مشورت در ميان انداختند شمس الدين پاشا كه ابا عن جد از شيخ - زاده‌هاى شيروان بود و بخدمات پسنديده در ميان روميه مرتبه امارت و پاشائى يافته دولتخواه ايشان بود و آن جماعت از صوابديد او تجاوز نمينمودند بشيوهء شيخان شياد و زراق عمل نموده آن طايفه را بدمدمه و افسون از جاده امن و سلامت منحرف ساخت و دكان حيله و تزوير گشوده خواست كه بلطائف - الحيل لشكر قزلباش را در اين وقت از آمدن شيروان باز دارد سخنان چاپلوسانه كه از صدق فروغى نداشت بميان آورده بمحمد پيك اظهار نموده بود كه ولايت شيروان بملازمان شهريار ايران تعلق دارد اما رفتن ما و لشكر رومى كه همه خانه كوچ دارند در اين زمستان و شدت شتا متعذر است و به حصار شماخى خزيده در اين وقت بيرون نميتوانيم رفت التماس داريم كه حضرت شاه در اين سه چهار ماه ما را مهلت داده در ارسبار و آن حدود بسير و شكار مشغولى فرمايند كه در ايام بهار كه هنگام تردد و آمد و شد است اگر موافق رضاى خاطر اشرف عمل نكنيم بدانچه راى جهان آرا را اقتضا نمايد به عمل آورند .\r\nاما جمعى از شاهى سيونان كه اقوام ايشان در اردوى معلى بود پيغام فرستاده بودند كه احمد پاشا و آقايان روميه شمس الدين پاشا را [ 513 
  ] باستنبول فرستاده بودند كه به جهت ايشان كومك آورد و اراده خاطر ايشان آن بود كه دست از قلعه و مملكت شيروان بازداشته بقلعه دربند كه به حصانت و متانت شهره آفاق است رفته پشت بداغستان داده در اين زمستان آنجا اقامت نمايند و در بهار آينده منتظر كمك و مدد بوده بمقتضاى وقت عمل نمايند .\r\nدر اين اثنا شمس الدين پاشا از راه كفه آمده مناشير استمالت از جانب خواندگار و كنابات اركان دولت عثمانى بحكام و اهالى شيروان آورده شهرت داد كه چند هزار ينكچرى بامداد شما مأمور گشته بكفه آمدند و عنقريب ميرسند و سردارى با لشكر عظيم تعيين شده در اول بهار متوجه و غازيگراى خان والى قوم با جنود تاتار بيورش شيروان مامور گشته عنقريب از دو طرف لشكر بىشمار روم ميرسند و آن جماعت را بتحصن و قلعه‌دارى ترغيب و تحريص نموده قوم را از آن اراده منصرف ساخت و اظهار كشف و كرامات كرده مىگفت كه اولياء و اقطاب به من خبر داده‌اند كه لشكر قزلباش بدين ملك تسلط نمييابند و اگر بدين ولايت آيند مقهور ميگردند و اصلا از ايشان آسيبى به قلعه و مردم قلعه شماخى نميرسد .\r\n\r\n","description":"","footnote":"","page_name":" 730 ","page_number":138},
  {"content":"\r\n\r\nساده لوحان تباه انديشه و خرد مفلسان سفاهت بيشه از سخنان واهى و اقاويل كاذبهء آن شياد ثانى عمر و عاص فريفته گشته دل بر مخالفت و قلعه دارى مىبستند اما ميخواهند كه بحيله و تزوير خود را در اين زمستان از آسيب جنود قزلباش صيانت نمايند و در بهار به رسيدن كومك و لشكر تاتار مستظهرند چون مكر و حيلهء اندوزى آن مكار بر ضمير انور پرتو ظهور انداخت و التماس نموده بودند در ميزان عقل سنجيده نمينمود از درجه قبول دور افتاده از خان ارخى ارسبار كه محل نزول موكب ظفر شعار بود كوچ كرده در سيم ماه مبارك رمضان در كنار آب كر نزول اجلال واقع شد .\r\nچون روميان جسر جوادوا بريده بودند و در آن حوالى گذار ديگر نبود اكثر آغرق را در اينطرف آب گذاشته عساكر منصور جريده با ناو گذشته جهت گذرانيدن احمال و اثقال از چوب و دنى صال ترتيب دادند و اسبان و شتران را به آب ميراندند كه بشناه بيرون روند و روز ديگر از آن طرف آب كوچ كرده در قراسو نزول اجلال فرمودند از راه عقبه و ياسامال متوجه بلده شماخى شدند و لشكريان وارد و بازاريان و ساير مردم اردو تا ده روز بمشقت تمام عبور كرده فوج فوج بموكب همايون پيوستند و الحق در آن هنگام عبور از آن آب در نظرها بعيد و ناممكن مىنمود زيرا كه از شدت سرما و يخبند پارچه‌هاى يخ و برف لخت لخت و كوه كوه از روى آب ميگذشت چنانچه ملاحان ناو را به صد تشويق از ميان برف و يخ كه روى آب را گرفته بود مىگذرانيدند و شتران و اسبان و الاغان لاغر كه قوت شناه و توانائى مجادله با برف و يخ را نداشتند در ميان آب از شنا عاجز مانده غريق بحر فنا مىگشتند و آنچه قوت‌دار بودند از پارچه‌هاى يخ كه پى در پى مىآمد رم كرده بازميگرديدند و از اينطرف اشتلم ميكردند كه بگذرند لحظهء در ميان آب دست و پا زده عاقبت غرقه ميشدند و آنچه رم نمىكردند چون راه شناه مسدود مىيافتند عنان تاب شده تا قريب نيم فرسخ بلكه بعضى تا يك فرسخ شناه كرده هر جا فرجه مشاهده دواب ميشد به صد مشقت بيرون آمده مجملا نقصان و خسران بسيار در اين عبور بعساكر ظفر شعار رسده چندان از دواب و شتران غرقه شدند كه از احصاء شمار بيرون بود .\r\nالقصه موكب همايون فال از عقبه ياسامال گذشته صباح روز سه‌شنبه دهم ماه مبارك رمضان بياساميشى لشكر پرداخته بآئين شايسته بحوالى قلعه آمده از بالاى احتياط اطراف و جوانب شهر و قلعه كرده در ميان دو كوه طرف غربى قلعه منزل مناسب كه بقلعه زياده از ربع فرسخ نبود اختيار نموده نزول اجلال فرمودند و روميه كه قريب چهار هزار كس كما بيش بودند دروب قلعه را مانند ابواب بخت و سعادت بر روى خود بسته دست بآلت محاربه و مجادله گشادند .\r\n\r\nذكر محاصره قلعه شماخى و آنچه در حين محاصره بتقدير حضرت رب العباد دست داد\r\nچون موكب سعادت قرين اقبال در پاى قلعه نزول اجلال نمود هوا از غمام سيه فام تيره و تار گشته كيوان بهزار چشم گريستن آغاز نمود كثرت بارندگى و گل و لاى به جائى رسيده و به مرتبهء انجاميد كه تردد مردم در ميان خيام اردو وارد بازار بر پياده و سوار صعب و دشوار گشت و\r\n\r\n","description":"","footnote":"","page_name":" 731 ","page_number":139},
  {"content":"\r\n\r\n[ 514 
  ] راه آمد شد بيرونى مسدود گشته آذوقه لشكر روى در كمى آورد و نرخ مأكولات ترقى كرده جو و كاه حكم عنقا گرفت بنابر توجه خاطر اشرف بترفيه احوال سپاه و غمخوارى لشكر حكم شد كه عساكر نصرت نشان طوايل و الاغان بارى و سوارى كه در پاى قلعه ضرورت داشته باشند بصحراى آب كركه گرمسير است و هميشه علف خشك و تر ميدارد فرستند .\r\nلهذا اكثر اهل اردو الاغان بارى و سوارى را بنابر فقدان عليق بصحراى مذكور فرستادند و تا سه ماه آفتاب عالميان سر در نقاب حجاب و پردهء احتجاب كشيده از زير ابر ظلمت تاب چهره نمينمود و اكثر اوقات هوا مترشح و سحاب متقاطر بوده شبانروز بارندگى انقطاع نمييافت و در آن دو سه ماه عساكر ظفر پناه بصعوبت روزگار گذرانيدند با وجود اين حال چون ماه صيام باختتام رسيد حضرت اعلى شاهى ظل اللهى متوجه امر محاصره و امور قلعه گيرى شدند .\r\nبر از كياء پوشيده نماند كه بلدهء شماخى در ميان راه واقع شده طول شهر و قلعه در عرض دره واقع افتاده شده اصل شهر كه بيوت و مساكن رعيت است در دامنهء كوه طرف جنوبى واقع شده و خانه‌هاى حكام و سلاطين ماضيه بكوه جانب شمالى اتصال يافته و ارض آن نسبت باراضى شهر ارتفاع تمام دارد و روميان هر كدام را يك قلعه ترتيب داده هر دو را با هم اتصال داده‌اند و در قلعهء جانب شمالى كه مكان مرتفع است بروج عالى اساس سپهر مماس از سنك و آهك ساخته و پرداخته‌اند كه از غايت ارتفاع كمند انديشه از كنگره تسخير آن كوتاه است و از محكمى و استوارى بمتين الماسگون رخنهء در آن صورت پذير نيست و سيبه آوردن از جانب شمالى كه در مقابل اين بروج عالى افتاده بغايت دشوار است .\r\nبالجمله ملاحظهء اطراف و جوانب شهر و قلعه كرده مورجلها قسمت يافت جانب شمالى باهتمام اللّه ويرديخان قرار يافت و از جانب غربى كه طول شهر و قلعه و طرف اردوى معلى است اول سيبهء قورچى باشى و قورچيان عظام مقرر گشت و بعد از ايشان سيبهء ذوالفقار خان و لشكر آذربايجان و بعد از آن سيبه قرچقاى بيك و غلامان و تفنگچيان و بعد از ايشان سيبهء گنجعلى خان حاكم كرمان و در انتها جانب غربى سيبهء عليقلى خان ايشيك آقاسى باشى شاملو قرار يافت و ساير امراء و عساكر ظفر فرجام بكومك سيبهاى مذكور معين گشتند و در جانب شرقى كسى تعيين نيافت و چون مصالح و اسباب ضرورى سيبه در پاى قلعه نبود و از راه دور آوردن از كثرت بارندگى و گل و لاى كه شتر و الاغ را مجال تردد نبود متعذر بود لاعلاج مبارزان جنود اقبال حسب الاشارهء شهريار بيهمال كه در عالم جوانى دانش آموز پيران كار ديدهء تجربه كار از راه دور شروع در حفر جسر نموده در هر چند قدم برج گونه ترتيب داده بر دور آن خندق بريده تفنگچى كماندار و مردم دلير جنگى به قدر احتياج در آنجا ميگذاشتند كه محافظت كاركنان جسر مينموده باشند و بدين طريق پيشتر ميرفتند و با وجود بارندگى شب و روز آرام نگرفته در سيبها كار ميكردند و روميان در اوايل حال در كمال نخوت و غرور اظهار تجلد نموده از دروازه‌هاى شرقى و جنوبى كه كسى نبود بيرون آمده در دامنهء كوه صف كشيده آمادهء رزم و قتال ميگشتند و بعضى اوقات پيشتر آمده آهنگ نبرد ساز ميدادند و از اين طرف چون اسبهاى اكثر سپاهيان كه در جنگ قلعه ضرورت نبود بصحرا فرستاده بودند ميسر نميشد كه بصدمات دليرانه مخالفان را گوشمالى داده از باره تهور و بىاعتدالى به زير آورند و روز بروز پاى بىاعتدالى پيشتر و بيشتر نهاده سر راه بر متمردان اردوى معلى گرفته دستبرد مينمودند تا آنكه بعضى از اعيان سپاه و ملازمان درگاه كه قدرت اسب نگاهداشتن داشتند و بصحرا فرستاده بودند مورد عتاب و خطاب شاهانه گشته اسبهاى خود را از صحرا آوردند و يك دو مرتبهء ديگر سواره بيرون آمدند آهنك\r\n\r\n","description":"","footnote":"","page_name":" 732 ","page_number":140},
  {"content":"\r\n\r\nجنك نمودند از صدمات سپاه منصور مقهور گشته در كمال خذلان بازگرديدند و چپرها نيز بحوالى قلعه نزديك رسيده سيبها استحكام يافت ترك آن جرأت و دليرى كرده در چهار ديوار قلعه خزيدند و چند مرتبه بسيبها ريخته با اهل قلعه جنك در پيوستند .\r\nاما كارى نساخته خايب و خاسر بازميگرديدند و از اينطرف بيشتر از پيشتر در سيبه پيش بردن و چپر و نقب كندن اهتمام مينمودند و توپهاى بزرگ كه در حين محاصرهء قلعه گنجه ترتيب يافته در آنجا مانده بود حكم شد كه بپاى قلعهء شماخى نقل نمايند و چون قبل از فتح قلعه بجهة صيانت احوال عجزه و زيردستان تعيين حاكم ضابط لازم بود عنايت شهريارى ذوالفقار خان قرامانلو را شايسته اين منصب و الا دانسته او را بدين پايهء اعلى اعتلا بخشيد [ 515 
  ] و ايالت و دارائى ولايت شماخى و امير الامرائى كل ولايت شيروان به او تفويض يافت .\r\nچون در حين محاصره بعضى فتوحات دست داد كه سبق ذكر آن لازم بود بنابر آن مناسب چنان نمود كه نخست وقايع ايام محاصره را در سلك بيان كشيده روى به مقصد آوريم انشاء اللّه .\r\n\r\nذكر بدست درآمدن قلاع فلك ارتفاع باد كوبه و دربند بتأييد خداوند بىمثل و مانند و بنيروى اقبال و دولت ابد پيوند\r\nبر كارآگاهان دقايق امور دولت صورى و پرده گشايان سراير و خفيات سلطنت معنوى پوشيده نيست كه هرگاه دادار جهان آفرين ابواب نصفت و فيروزمندى بر چهرهء آمال سعادتمندى گشوده لواى دولت او را ارتفاع آسمانى بخشد اسباب آن بدستيارى جنود اقبال فراهم آمده عقده‌هاى مشكل و كارهاى شگرف كه در ديدهء بالغ نظران فكرت انديش صعب و دشوار نمايد بپايمردى پرده گشايان سراير غيبى بآسانتر وجهى جلوه ظهور مينمايد .\r\nمصداق اينمقال بدست درآمدن قلاع سپهر ارتفاع بادكوبه و دربند است كه اطراف اين يك بدرياى خزر اتصال دارد و طرفى كه در جانب خشكى است بنوعى متانت و استحكام يافته كه عروح بر خاك - ريزان از انديشه خيال بيرون است و آن يك كه بباب الابواب و سد سكندر مشهور و معروف است از غايت ارتفاع نارين قلعه و ديوار بست شهر كه تا ميان دريا كشيده شده از توصيف و بيان مستغنى است و در اوان توجه رايات جهانگشا كه بصوب شيروان كه قرارداد خاطر روميان آن بود كه ولايت را گذاشته بقلعهء دربند روند در خاطر احدى از ارباب جلادت و اصحاب بصارت خطور نمينمود كه تسخير آن دو قلعه آسمان پيوند در اين اوان امكان وقوع داشته باشد تا آنكه غبار ادبار ديدهء بصيرت ايشان را تيره و تار گردانيده چشم از آن انديشه پوشيده و خود را در قلعهء شماخى محصور و پاى بستهء رنج و عنا گردانيده زياده اهتمامى در ضبط اين قلاع نكردند چنانچه كوتوالان و حارسان هر دو قلعه از نيك و بد به دويست سيصد كس نميرسيدند آن هم اكثر مردم بومى آنجا بودند كه در سلك سپاهيان منتظم گشته صاحب علوفه و تيمار شده بودند .\r\nبعد از چند روز كه موكب همايون فال عز و جلال در شماخى نزول اجلال فرموده عساكر اقبال\r\n\r\n","description":"","footnote":"","page_name":" 733 ","page_number":141},
  {"content":"\r\n\r\nبمحاصره قيام نمودند بعضى از صواحب بادكوبه بدلالت بخت بيدار شعار دولتخواهى اين دودمان اقدس ظاهر ساخته رفته رفته مردم را بجانب خود آورده با يكديگر مواضعه نموده قصد گرفتن كوتوال و حارسان كردند و هنوز خاطرشان از مواضعهء مذكور و اتفاق اهالى آنجا جمع نشده بود كه كوتوال قلعه و ملازمان او گمان زد غدر گشته دست تطاول دراز كرده در مقام سركشان درآمدند و ارباب مواضعه تفرس نمودند كه روميان از مواضعهء ايشان فى الجمله آگاهى يافته‌اند پيش دستى كرده با اتباع و موافقان و مردم خود بر سر كوتوال رفته او را بدست درآوردند و تبعهء او را جابجا گرفتند و هر كس در مقام ستيزه درآمد بقتل آوردند و جمعى از مردم بومى كه ملازمت روميه اختيار كرده صاحب كدوك و تيمار شده بودند از خوف در مقام مدافعه در نيامده در گوشه‌ها خزيدند و حقيقت اين دولتخواهى را بپايهء سرير اعلى عرض كرده متعاقب گرفتاران را با سرهاى مقتولان بدرگاه ملك آشيان آوردند و در ازاء اين نيكو خدمتى بنوازشات شاهانه سربلند گشته اكثر آن قوم را بخلاع گرانمايه و انعامات و سيورغالات امتياز بخشيدند اموال و اسباب و متملكات مخالفان كه بحيطهء ضبط مردم بادكوبه درآمده بود بانعام ايشان شفقت شد و قلعه بدان متانت و استوارى بدين آسانى بدست درآمده حارس و نگهبان تعيين يافت .\r\nچون دولتخواهى صواحب بادكوبه در ولالت شيروان اشتهار يافت اهالى دربند را نيز با آنكه اكثر ايشان ملازم روميه شده در سلك سپاهيان منتظم بودند اين هوس در ضمير جايگير آمده در مقام دولتخواهى درآمدند ولد خواجه محمد دربندى كه پدرش در زمان حضرت شاه جنت بارگاه در شيروان خدمات پسنديده بجاى آورده از جمله دولتخواهان و منظوران انظار شققت جنت مكان بود زياده از ديگران در اين امر ساعى گشته شعار دولتخواهى ظاهر ساخت و چون در ايامى كه الكاء گنجه مضرب سرادقات جاه و جلال بود اوسمى خان قيتاق كه هميشه نسبت به حضرت اعلى راه اخلاص مىسپرد [ 516 
  ] برهنمونى قايد بخت و دولت بعتبهء عليه سدره مرتبت آمده كمال اخلاص و يكجهتى بظهور ميآورد و عنايت شهريارى شامل حال او گشته نويد ايالت الكاء دربند به او داده بودند و او از يورت آل كيت چائى رخصت انصراف يافته با منشور ايالت دربند روانه شده بود .\r\nدر اين هنگام كه صواحب دربند سر از اطاعت روميه پيچيده راه متابعت اين دودمان اقدس پيمودن گرفتند كس نزد اوسمى خان فرستاده او را طلب داشتند و او با دويست سيصد نفر از مردم قيتاق بدربند رسيد اهالى شهر شعار شاهى سيونى ظاهر ساخته دروازه گشوده او را به شهر در - آوردند حسن پاشا كرز مشهور را كه در آن اوان بنويد پاشائى و حكومت دربند متقبل نگهداشت قلعه مزبور شده بود از وقوع اين حال مضطرب گشته خود را بنارين قلعه كشيده با شصت هفتاد نفرى كه رومى الاصل و محل اعتماد بودند نارين قلعه را حراست نمودند ولد خواجه محمد دربندى\r\n\r\nفتح دربند\r\nبا جمعى از صواحب دربند و چندى از ملازمان اوسمى خان بپايهء سرير سلطنت مصير آمده بسعادت ملازمت همايون استسعاد يافتند و حضرت اعلى در ازاى اين نيكو خدمتى آن جماعت را بخلاع فاخره و انعام مرصع آلات سربلند گردانيدند و متوجهات املاك ايشان را بسيورغال عنايت فرموده مردم شهر را از تكاليف ديوانى معاف و مرفوع القلم گردانيدند و منشور عاطفت باسم اوسمى خان عز صدور يافته او را بسلوك طريق پسنديده ترغيب نموده در سفارش عجزه و زيردستان مبالغه فرمودند و منوچهر بيك غلام خاصه شريفه كه بوفور كاردانى معروف با جمعى از تفنگچيان جغتاى و خراسانى و عراقى و بافقى تعيين يافت كه\r\n\r\n","description":"","footnote":"","page_name":" 734 ","page_number":142},
  {"content":"\r\n\r\nبكوتوالى حصار و محافظت طريق قيام نموده نارين قلعه را بدست آورند .\r\nبعضى از امراء و عساكر نيز مثل شاه نظر بيك لوكلى كه عاقبت برتبه بلندى خانى و ايالت مشهد مقدس صعود نمود و شاه قلى سلطان مير بيات و نعمت اللّه سلطان مير صوفى و غيرهم به كومك ايشان مأمور گشتند .\r\nجغتاى و نامبردگان بدربند رسيده باتفاق اوسمى خان در تسخير نارين قلعه سعى نمودن گرفتند و چپرها و نقبها به زير برج و باره رسانيده كار بر محصوران تنك ساختند كرز حسن چون از محافظت و ستيز و آويز عاجز شده دست در دامن استيمان زده كس نزد امراء فرستاد كه اگر مرحمت شاهانه شامل حال من گشته با رفقا و مردم خود بجان و مال در امان باشيم قلعه را سپرده بدر دولت - سراى شاهى رفته غاشيه ملازمت آن درگاه بر دوش ميگيرم امراء عظام ملتمس او را عرضه داشت كذا حكم استمالت باسم او عز صدور دريافت و مقرر شد كه امراء خاطر دغدغه آلود او را اطمينان داده روانهء درگاه خلايق پناه گردانند .\r\nكرز حسن طوعا او كرها قلعه را سپرده روى اميد بدرگاه گردون بارگاه آورده سعادت ملازمت دريافت و انوار عاطفت شاهى بر وجنات احوالش تافته در سلك ملازمت درگاه انتظام يافت و آن سد سديد و آن حد حديد كه يكطرف آن كوههاى بلند است كه بالبرز كوه اشتهار دارد و عبور مواكب اوهام از آنجا محال و طرف ديگر به آب درياى خزر پيوسته و عبور مترددين دشت خزر و قبچاق و ارس و سكنه آن ديار كه بولايت شيروان آيند از يك دروازه كه در ميان آن سد سديد واقع است و بباب الابواب اشتهار يافته ممكن نيست بنيروى اقبال و امداد جنود آسمانى بدين آسانى به تصرف اولياى دولت قاهره درآمد مير جلال الدين حسن صلايى صدر در تاريخ فتح دربند گفته :\r\nقطعه\r\n فتح دربند چو شد ، هاتف غيبى ميگفت * فتح دربند به پس فتح كه مشحون آمد \r\n مصحف دل چو گشاديم برآمد تاريخ * فتح دربند همايون همايون آمد \r\nاز مردمان روزگار ديده آن ولايت استماع يافت كه در ازمنه ماضيه كاروانى از جانب دشت بشيروان ميآمده چون بدربند رسيده‌اند شب هنگام بوده فرود آمده‌اند كه چون صبح دروازه گشوده شود عبور نمايند على الصباح كه دروازه بانان دروازه گشوده‌اند از كاروان و كاروانى اثرى نبوده چون راه ديگر نيست معلوم شده كه از ميان آب كناره دريا كه به شهر اتصال دارد گذشته‌اند و زياده عمقى نداشته و به جهت تموج آب و مد و جزر دريا آب تنك ميگردد و به زمين نزديك مىشود كه امكان عبور اسب و شتر داشته باشد راى جهان آراى حضرت اعلى باستحكام باب الابواب توجه فرموده قنبر بيك سليحدار باشى كوزى بيوكلو را بسركارى تعمير بروج و استحكام سد قديم تعيين فرموده و معماران و مهندسان صاحب فراست و مهارت همراه او فرستاده امر فرمودند كه هر قدر از ميان دريا كه از تموج آب و جزر و مد دريا محتمل باشد كه آب تنك شده زمين نزديك گردد و امكان عبور دواب داشته باشد پيشتر رفته [ 517 
  ] در جائى كه ديگر احتمال اين دغدغه نباشد برج عالى اساس نهاده از ميان دريا بسنك و آهگ برآورند و از آنجا ديوارى عريض تا برجى كه حالا هست كشيده و به يكديگر اتصال دهند و از آن برج تا دامن البرز كوه كه انتهاى آن سد سديد است تجديد عمارت\r\n\r\n","description":"","footnote":"","page_name":" 735 ","page_number":143},
  {"content":"\r\n\r\nبروج و باره نموده بنوعى استحكام دهند كه از قصور معرا و مبرا بوده باشد و مستحفظان بيدار دل در آن برج عالى و ساير بروج مسكن نموده بحراست و نگهبانى مشغول باشند و قنبر بيك با استادان معمار و بنايان كار آزموده به آنجا رفته مصالح امارت سامان داده در ميان دريا در محل مناسب اساس برج نهادند و مدتهاى مديد كار كرده آن عالى اساس مصون از شائبه اندراس اتمام پذيرفته و ديوار آن به ديوار سابق اتصال يافت .\r\nاز نوادر اتفاقات چنين مسموع شد كه در محلى كه معماران و مهندسان جاى برج تعيين كرده استادان كاردان بفنون غريبه آب را از محل بنا خالى كردند و اساس برج نهاده شد آثار و علامات عمارت از سنگ و آجر و ميله‌هاى آهن ظاهر و نمايان شد كه در ازمنه ماضيه پيش از ظهور اسلام در همانجا برجى عظيم ترتيب يافته بود و ميتواند بود كه به امتداد زمان و تصاريف دوران و لطمهء آب و طوفان انهدام يافته باشد يا پادشاهان ذيشوكت و فرمانروايان ممالك ستان به جهت ممانعت عبور لشكر بيگانه خراب كرده باشند و پادشاهانى كه بعد از آن عرصه فرماندهى پيموده‌اند در مقام تعمير آن نشده باشند چه خانى بيگ پادشاه دشت قبچاق در زمان ملك اشرف چومانى از آن راه بآذربايجان آمد و صاحبقران مذكور امير تيمور گوركان كه از ايران عزيمت دشت قبچاق و محاربه توقمس خان كرد از آن راه رفت اللّه اعلم بحقيقة الحال .\r\nبين الجمهور چنين مشهور است كه سد اسكندر ذوالقرنين كه در قرآن مجيد ذكر آن شده همين سد باب الابواب است كه جهة دفع مضرت ياجوج و ماجوج صفتان دشت كه از كنار دريا تا البرز كوه كشيده شده اما صورت وقوع ندارد زيرا كه آن سد در اقصى ديار شرقى و شمالى است كه ذوالقرنين اكبر در ما بين آدميان و ياجوج و ماجوج به روى و آهن و رصاص ترتيب داده و اين سد را مسموع گشته كه شاه انوشيروان كسرى جهة رفع مضرت و آسيب مردم گشت كه جز صورت نوعى نشان از آدمى ندارند ترتيب داده و چون هر شيئى را در مقام تعريف و ستودن بفرد كامل نسبت ميدهند محتمل است كه اين سد را از غايت استحكام بطريق مجاز به اين سد نسبت كرده سد اسكندر ميناميده باشند - العلم عند الله تعالى سبحان اللّه ، چه مىسرائيدم كجا بود و سخن بكجا كشيد .\r\nمجملا فتح اين دو قلعه بلند اساس سپهر كرباس كه اولياء اين دولت سعادت پيوند را روى نمود موجب توزع خاطر و پريشانى خاطر ضمير محصوران قلعه شماخى گشته ببخت برگشتكى و ادبار خود و فيروزمندى سپاه قزلباش متقين شدند در خلال اين احوال حاجى بيرام نامى از جانب غازيگرايخان تاتار باتفاق طالب بيك قوم ابوالقاسم بيك يوزباشى ايواغلى كه قبل از اين از جانب حضرت اعلى به جهت اظهار محبت و دوستى برسم رسالت نزد او رفته بود آمد و نامهء اخلاص آئين و تحف و هدايا آورد و خان مشار اليه خود را از جمله محبان و معتقدان اين دودمان و الا شمرده اظهار اخلاص و بندگى و تذكار حقوق سابقه و گرفتارى خود و نجات يافتن از قيد و حبس قلعه الموت بتوجه و التفات شاهزاده مغفرت انتما سلطان حمزه ميرزا نموده بود و شرح اين واقعه در زمان سلطنت نواب سكندر سأن در مجلد اول رقمزده كلك بيان گشته اين معنى نيز موجب يأس و نوميدى محصوران شماخى كه بنويد كاذبه شمس الدين پاشا انتظار كومك لشكر تاتار داشتند گرديد و روز بروز دست از كار و كارزار باز ماند و اسباب نحوست و ادبارشان آماده‌تر ميگشت تا عاقبت الامر بجزاى كردار كه از غرور و پندار بظهور آورده نصايح ارجمند شاهى در ايشان موثر نيفتاد گرفتار گرديده آنچه مقدر الهى بود بظهور پيوست چنانچه از سياق كلام آينده وضوح مىيابد و منه الاعانة و التوفيق .\r\n\r\n","description":"","footnote":"","page_name":" 736 ","page_number":144},
  {"content":"\r\n\r\n\r\nوقايع سال همايون فال قوى ئيل بعضها مطابق خمس و عشر و الف و بعضها موافق ست و عشر و الف كه سال بيست و يكم جلوس همايون است\r\n[ 518 
  ] نوروز اين سال همايون فال در روز چهارشنبه بيست و دويم شهر ذى القعدة الحرام خمس و عشر و الف كه اردوى كيهان پوى در پاى قلعه شماخى نزول اجلال داشت وقوع يافت و جنود بارندگى و سردى دى از شعشعه تيغ زرين فام آفتاب كه قريب بسه ماه در نقاب احتجاب بود انهزام يافته اورنگ چهار پايه فلك چهارم سعادت پذير شرف و اقبال خسرو افلاك و انجم گرديد .\r\nمشاطه روزگار شاهدان چمن آراى رياحين را به صد زيب و بها آراسته فروغبخش انجمن بهار گشت اراضى و صحارى بلدهء شماخى از سبزه و رياحين خضرت و نضارت تازه يافت و گل و لاى از طرق كم شده اهل سودا و معامله تردد آغاز نهادند و عسرت و تنگى بفراخى بدل گشته اسباب راحت و خرمى فراهم آمد .\r\nبيت\r\n باقبال شاهنشه كامران * جهان گشت خرم چو بخت جوان \r\n بفيروزى خسرو نيمروز * ز نوروز گرديد شب همچو روز \r\nعساكر فيروزى مآثر حسب الفرمان قضا جريان در مهام قلعه‌گيرى دامن بر ميان زده شب و روز قرار و آرام نداشتند حسين قلى بيك قاجار برادر امير كونه خان كه بآوردن توپ مأمور بود توپهاى بزرك سنك انداز را كه در گنجه بود بنيروى اقبال شاهى از آب كر گذرانيده با عرابه و گردونه باردوى معلى آورد يك توپ را در سيبه اللّه ويردىخان و ديگرى در سيبه قرچقاى بيك نصب نمودند .\r\nپير بوداقخان حاكم تبريز كه منشور طلب باسم او عز صدور يافته بود با قشون آراسته باردوى همايون رسيده بعد از تقبيل قوايم سرير سلطنت مصير مقرر شد كه در جانب شرقى قلعه كه تا غايت كسى تعيين نيافته بود نزول نموده از آن طرف سيبه پيش آرد و مبارزان لشكر منصور از همه طرف سيبها پيش برده جوالها ترتيب دادند و نقبچيان آهنين چنگ نقبها زده بحوالى قلعه رسانيدند و توپچيان بسنك انداختن مشغول شدند چون در هنگاميكه حكومت گرجستان كاخت بطهمورث خان نبيره الكسندر خان تفويض يافته بدين مرتبه و الا سربلند گرديد عظماء گرجستان و رهبانان آن قوم كه بجهة حصول اين مطلب بپايهء سرير اعلى آمده بودند چنانچه در محل خود گزارش\r\n\r\n","description":"","footnote":"","page_name":" 737 ","page_number":145},
  {"content":"\r\n\r\nيافته مجددا طوق انقياد بر گردن جان نهاده متقبل شده بودند كه در ازاء كم خدمتيها و تقصيرات سابقه بتخصيص خدمات شيروان بهر خدمتى كه مأمور كردند بنده‌وار كمر خدمت گزارى بر ميان بسته بتلافى مافات قيام و اقدام نمايند .\r\nدر اين وقت حكم جهانمطاع بنفاذ پيوست كه طهمورث خان با جنود آراسته بپاى قلعه شماخى آمده بخدمات مرجوعه قيام نمايند و او باغواء چندى از مفسدان كه پيوسته آن جاهل نادان را از طرق مستقيم منحرف ساخته از آمدن بدرگاه فلك اشتباه متقاعد مىساختند بمعاذير مموهة تمسك جسته استدعا نمود كه او را از ملازمت عتبه عليا در اينوقت معاف دارند كه لشكر آنچه مقدور و ميسور او بوده باشد با والده‌اش ديدى بال كه رتق و فتق مهام مملكت با اوست بفرستد حضرت اعلى فرمودند كه ما را در ايجاب ملتمس او مضايقهء نيست اما نيامدن او مبادا در نظر ظاهر بينان مشتبه بعدم اخلاص و انقياد گشته همگنان او را بعصيان متهم دارند و موجب رسيدگى ديگر حكام اطراف گشته بهانه‌ها پيش گيرند مناسب آنست كه خود سباى بطريق ايلغار آمده ملازمت نمايند و رخصت معاودت يافته بعد از رفتن خود لشكر آن چه تواند با والده‌اش بفرستد در اين مرتبه بتحريك مفسدان عذرهاى ناموجه گفته توفيق سعادت خدمت نيافت بعد از چند روز والده‌اش با فوجى از جنود گرجى كه نيك و بد يكهزار نفر بيش نبودند باردوى معلى رسيده در محل مناسب نزول نمودند خاطر خطير اشرف اگرچه از اين حركت ناهنجار غبارى داشت بنا بر مراعات خاطر آن عفت قباب او را بتعظيمات شاهانه معزز و سربلند گردانيدند و او بملاقات پردگيان سرادق سلطنت فايز گشته مشمول نوازش و انعطاف گرديد .\r\nاما چند گاه كه جنود گرجى در اردوى معلى بودند به هيچ خدمتى مأمور نشدند و هم - چنين حكام داغستان و ميرزاده‌هاى چركس بدرگاه جهان پناه آمد و شد آغاز نهادند برادران رستم خان و اوسمى خان قتياق و على بيك زاخورى و معصوم خان والى طبرسران و امثال ذلك بملازمت سده سلطنت مشرف گشته جبين اطاعت بر زمين نياز سودند .\r\nچون مردم داغستان كه عموعا وحشى صفتان مردم نمااند در وحشت آباد نامردمى نشو و نما يافته از شاهراه انس و الفت دورند معصومخان بىجهتى توهمى به خود راه داده بيرخصت از اردوى همايون رفته راه طبرسران پيش گرفت حضرت اعلى خلاع فاخره و منشور عنايت از عقب او فرستاده خاطر او را از اين حركت ناهنجار كه او صدور يافت اطمينان بخشيدند .\r\n\r\nخراب شدن ايوان شاهى در روز عيد اضحى\r\nدر خلال اين احوال [ 519 
  ] از حوادث روزگار و طوارق ليل و نهار امرى غريب در بارگاه اعلى بوقوع پيوست . تبيين اين مقال آنكه در روز يكشنبه عيد اضحى حضرت اعلى در ايوانى كه استادان نجار به چوبها و ستونها در جنب ديوانخانه همايون ترتيب داده به نى پوشيده بودند به ترتيب مقدمات جشن اشاره فرموده جشنهاى گوناگون گستردند فرمانبران در صدر مجلس جهت جلوس همايون مسند شاهانه و اورنك پادشاهانه نصب نمودند و صدور عظام و علماء اعلام و امراء و وزراء و اركان دولت بر در كرياس گردون اساس جمع آمده منتظر بودند كه بشرف عتبه بوسى مشرف گشته زبان بتهنيت عيد و مباركبادى آن روز سعيد گشايند قريب بظهرى كه هنگام بيرون آمدن حضرت اعلى بود مقرر شد كه حاضران\r\n\r\n","description":"","footnote":"","page_name":" 738 ","page_number":146},
  {"content":"\r\n\r\nبارگاه معلى از ابناى ملوك و سلاطين ميرزاده‌هاى داغستان و اهالى شيروان و اعيان قزلباش بايوان رفته هر يك در مكان مناسب قرار گيرند كه بعد از ترتيب مجلس و اجلاس مجلسيان حضرت اعلى شاهى ظل اللهى بايوان تشريف آوردند و ايشيك آقاسيان هر يك را فراخور قدر و منزلت جا مينمودند هنوز دودانك مردم قرار نگرفته بودند كه از تقدير فلكى تزلزل در بنيان ثبات و قرار ايوان افتاده فرود آمده ميرزاده‌ها و مردم داغستان كه در يكطرف نشسته بودند در آغاز فرود آمدن خبردار شده خود را بيرون انداختند و صدور و علماء كه دست و پاى حركت نداشتند در زير گل و چوب ماندند از اتفاق حسنه جمعى از بيلداران خاصهء شريفه در برابر ايوان مذكور طرح باغچه انداخته كار ميكردند فى الفور هجوم آورده چوب و گل را بيكطرف ريخته زير مانده‌ها را يك يك بيرون ميآوردند شاه قوام الدين حسين ولد علامة العلمائى ميرزا ابراهيم همدانى\r\n\r\nفوت شاه قوام الدين و شير احمد پاشاء رومى\r\nو شير احمد پاشاء رومى حاكم قارص كه در جنگ جغال اغلى گرفتار عساكر شعار گشتند مورد بخشش شده معزز و محترم در اردوى همايون بود در هماندم به راه عدم شتافته بودند .\r\nجمعى ديگر كه حيات داشتند خصوصا قاضى خان صدر و مير جلال الدين حسن صدر و مير سيد محمد قاضى معسكر ولد مير سيد حسين مجتهد و مير صدر الدين محمد علوى محتسب الممالك و ولد مير عباس گيلانى كه از زمرهء علماء بود و حاجى عنايت تبريزى را بيرون آوردند .\r\nاما اكثر مجروح و ناتوان و اعضايشان در هم كوفته شده رنگ رخسارشان بنوعى تيره و تار شده بود كه هيچيك را نميتوانست شناخت حضرت اعلى شاهى ظل اللهى از اينحال خبردار گشته بيرون تشريف آورده امر فرمودند كه هماندم فصاد آورده همگى را قصد كردند بعد از قصد اندكى به حال خود آمدند روز ديگر مير صدر الدين محمد علوى كه جگرش قصور كرده بوده برحمت ايزدى پيوست و ديگران صاحبفراش گشته در تاريخ شب جمعهء هشتم شهر ربيع الثانى مير جلال الدين حسين صدر نيز كه از آن كوفت تا سه ماه صاحبفراش بود و درد معده و اسهال علاوه آن گشته مريض و عليل شده بود دار فانى را وداع نموده بسراى باقى انتقال نمود و ديگران صحت يافتند از نوادر اتفاقات چنين مسموع شد كه منجمان خاصهء شريفه از زايجهء طالع اقدس يافته بودند كه در نصف النهار آن روز ذات مقدس را احتمال ضرر و آسيبى هست اما از تأثير نظرات كواكب سعد كه در آنوقت بكوكب عمر و دولت صاحب طالع ناظرند اميد هست كه جبران نحوست شده المى بذات مقدس نرسد در خلوتخانه خاص آن حضرت را دمبدم به حرف و حكايت مشغول ساخته‌اند كه تا انقضاى معظم تأثير حركتى از آن حضرت واقع نشود و بدينجهة تأخير در بيرون آمدن واقع شده بود كه آن حالت روى داد اما راقم حرف بيواسطه از وحيد الزمانى مولانا عليرضاى خوشنويس كه از خواص مقربان حضرت اعلى بود استماع نمودم كه از زبان الهام بيان آن حضرت تقرير ميكرد كه وقت بيرون آمدن خوابى بر آن حضرت غلبه كرده بىاختيار بخواب ميروند و هنوز در خواب بود كه اين قضيه سانح شد و سبب تأخير و تعويق بيرون آمدن آن خواب بىاختيار بود كه بنيروى بخت بيدار بر آن حضرت غلبه كرده پيش از آنكه حضرت اعلى بايوان رفته بر سرير دولت قرار گيرند اين صورت روى نمود آرى آن را كه حفظ الهى نگهبان است از حوادث روزگار چه ضرر و آنجا كه لطف ايزديست ثوابت و سيار را چه اثر .\r\nالقصه از وقوع اين واقعهء اخبار موحش بسيبها رفته سراسيمگى تمام بعساكر اقبال پادشاهى راه يافته اضطراب عظيم آغاز نهادند امرا و سرداران سپاه مضطرب الاحوال بدولتخانه جمع آمده ذات\r\n\r\n","description":"","footnote":"","page_name":" 739 ","page_number":147},
  {"content":"\r\n\r\nملك صفات اشرف را كه بجهة اطمينان خلايق بر در كرباس سعادت اساس توقف داشتند صحيح و سالم دريافته سجدهء شكر سلامتى ذات اقدس بجاى آورده بر سر مهمات خود رفتند و خاطرهاى پريشان بجمعيت آباد آرميدگى روى [ 520 
  ] آورد الحمد اللّه رب العالمين چون در اين سال بعضى از قضايا روى داده كه تحرير آن در طى وقايع سال مذكور لازم بود لهذا خامهء بدايع نگار قبل از گزارش بقيهء احوال قلعهء شماخى بتحرير و تسويد آن پرداخته روى به مقصد ميآورد انشاء اللّه تعالى .\r\n\r\nذكر احوال امير كونه خان و بدست آوردن بعضى قلاع و فتوحات كه باقبال همايون شاهى او را در ايروان دست داد و از ايراد آن چاره نبود\r\nبر صحيفهء ضمير خرد پروران عاشق سخن و مطالعه كنندگان اخبار نو و كهن بقلم انديشه چنين مينگارد كه امير كونه خان را كه بايالت و دارائى ايروان معزز و سربلند گرديده بميامن اقبال روزافزون سعادت بنيان بعضى فتوحات در سال گذشته و بعضى در اين سال روى داده مسود اوراق بنابر ارتباط سخن قضاياى سال نو و كهن را به يكديگر اتصال داده بيان مينمايد كه چون امراء و عساكر ظفر نشان بنوعى كه سبق ذكر يافته به تعمير قلعه ايروان پرداخته ذخيره و يراق سرانجام يافت و امير كونه خان و اتباع او را كه در اين چند سال بعضى اوقات در النجق و اردوباد و چند گاه در نخچوان بسر ميبردند در آنجا گذاشتند مشار اليه بنيروى شجاعت و مردانگى و هوس جانفشانى در راه ولى نعمت دل اخلاص گزين كه بهين عطيه ايزديست بر كرم الهى و اقبال بيزوال شاهى بسته در آن خراب آباد كه مطلقا ساكن دارى و نافخ نارى نبود و در آن وحشت سراى بىسرانجامى اثرى از آبادانى يافت نميشد ساكن گشته از امراء تابين و اتباع و مردم خود هر كس را محل اعتمادى ميدانست در قلعه جاى داده ديگران را در بيرون و مواضع قريبه كه خراب و ويران بود مسكون گردانيد و از مردم ايل و الوس و تراكمات متفرقه آذربايجان جمعى را مستمال گردانيده بايروان آورد .\r\nاويماق آغچه قوينلوى قاجار و ايل موسى اعلى ثبات كه حسب الامر الاعلى از عراق آمده بملازمت او مأمور بودند همگى را در محل مناسب ايروان و شرور يورت قشلاق داد و چون اكثر اوقات عبور لشكر رومى از طرف ايروان است چنين قرار يافته بود كه تا استقرار مهمات آذربايجان آن محال نامزروع و ويران بوده باشد تا در هنگام ورود لشكر مخالف ذخيره ناياب باشد امير كونه خان معروض داشت كه اگر رخصت همايون باشد غازيان به جهت عليق اسبان به قدر زراعتى در حوالى و حواشى قلعه نمايند اگر قبل از رفع حاصل آوازهء ورود لشكر مخالف بوده باشد فى الفور زراعت را ضايع و نابود ميتوان كرد و اگر بحصاد رسد در روز بقلعه آورده موجب توسعهء معاش غازيان گردد بعد از استجازه بذر بسيار سرانجام كرده با گاوهاى غارتى الكاء مخالف او و مردم ايل و اويماق و غازيان زراعت بسيار در حدود قلعه و مواضع قريبه ميكردند .\r\nبعضى از رعاياى فرومايهء ايروان نيز كه در گوشه‌ها خزيده و استطاعت رفتن عراق نداشتند بوى آبادانى شنيده يك يك و دو دو آمده در هر موضع دو خانه و سه خانه بهمرسيده برزيگرى ميكردند\r\n\r\n","description":"","footnote":"","page_name":" 740 ","page_number":148},
  {"content":"\r\n\r\nبخت بلند و اقبال ارجمند شاهى مساعدت نموده در بهار آينده روميه را قدرت آمدن نشد و محصولات بحصاد رسيده وسعتى در معاش غازيان پديد آمد و امير كونه خان متواتر و متعاقب غازيانرا بتاخت و غارت الكاء مخالف ميفرستاد و آثار استيلا و اقتدار بظهور آورده در آنسرحد بلند آوازه گرديد و مخالفان سرحد از او خايف و متزلزل بوده از بيم لشكر او در جا و مقام خود قرار و آرامى نداشتند و اول فتحى كه او را بنيروى اقبال پادشاهى روى نمود بدست درآمدن قلعه مغاذيرد است كه در ما بين ايروان و قارص واقعست .\r\nحقيقت آن بدين نوع است كه چون قارص و حسن قلعه سى و آنحدود تا حوالى ارز الروم لگدكوب مردم امير كونه خان بود تردد و آمد شد بر مستحفظان قلعه مغاذيرد دشوار گشت و از بيم سطوت قزلباش در چهار ديوار قلعه خزيده چند گاه در كمال تعب اوقات گذرانيدند و از حكام قارص و ارز الروم كه به خود درمانده بودند مددى بايشان نميرسيد بالضروره كس نزد امير كونه خان فرستاده اظهار شاهى سيونى نمودند و او ايشانرا استمالت داده بمتابعت و انقياد دلالت كرد تا آنكه در اواسط يونت ئيل اربع عشر و الف عظماء آن جماعت كه مقدم ايشان على بيك نامى بود مشهور بعلى بيك مغاذيردى خود را از شكنجهء تنگناى قلعه نجات داده بعزم شاهى سيونى نزد امير كونه خان آمدند و سايران [ 521 
  ] سرخود گرفته متفرق شدند و قلعه به تصرف اولياء دولت قاهره درآمد و در حينى كه رايات جلال از يورش شيروان معاودت نموده بدار السلطنهء تبريز رسيد آن مردم را بپايهء سرير اعلى فرستاده فراخور حال جهة هر يك مواجب و تيول تعيين شد كه در تابين خان مذكور بخدمات قيام نمايند و بعد از آن قلعه بجنكرد كه آن نيز از توابع چخور سعد است بدست درآمد و مستحفظان آن قلعه نيز از اقامت آنجا و بدست در نيامدن علوفه و تيمار و ضيق معاش بتنك آمده استعداد قلعه دارى نداشتند به مجرد ورود فوجى از لشكر قزلباش از غايت خوف و هراس ترك ستيز كرده بيرون رفتند و قلعه به تصرف درآمد .\r\nاز وقوع اين حالات روميه كه در قلعهء قارص بودند اظهار تجلد نموده از حاكم ارزروم نيز استمداد نموده تا موازى سيصد كس بعزم دستبرد بيرون آمده از راه مغاذيرد بر سمت ايروان روان شدند و در حوالى مغاذيرد در ميان درهء فرود آمده بودند كه غازيان قزلباش مردم امير كونه خان بىآنكه اطلاعى از حال ايشان داشته باشند بسر وقت ايشان رسيده از بلندى مشاهده نمودند كه لشكر رومى در آن صحرا فرود آمده‌اند فى الفور آمادهء جنگ گشته جلوريز بر سر ايشان تاختند و روميه از آمدن قزلباش خبردار شده باضطراب تمام اسب هر كس نزديكتر بود زين كرده تا موازى يكصد نفر كمابيش بمحاربه پيش آمدند و از صدمهء دليرانهء غازيان تاب مقاومت نياورده شكست خوردند و اكثر ايشان طعمه شمشير آبدار گشته قليلى به صد فلاكت و ادبار راه فرار پيموده خود را بقلعهء قارص رسانيدند و غازيان مظفر و منصور عود نموده سرها و اخترمهاى مخالفان را در شماخى بپايهء سرير اعلى آورده بجايزه و جلد و سر - افراز شدند .\r\nالقصه بعد از اين فتح روميان ارز روم نيز بملاحظه و احتياط روزگار گذرانيده هميشه از جنود قزلباش هراسان بودند پاشاء آنجا با امير كونه خان طرح آشنائى انداخته بمدارا سلوك ميكرد و هم در اين سال الوند بيك روزكى كه وكيل ضياء الدين خان ولد شرف خان كرد حاكم تبليس بود و در سالى كه الله ويرديخان بر سروان رفت اظهار شاهى سيونى كرده همراه او بپايهء سرير اعلى آمده تربيت و رعايت يافته بود با مصطفى بيك محمودى حاكم بادكوبه و قلعهء بايزيد كه با ظهور عصيان مورد الطاف بى -\r\n\r\n","description":"","footnote":"","page_name":" 741 ","page_number":149},
  {"content":"\r\n\r\nپايان شده بود گرد ادبار بر فرق خود بيخته هر دو از تبريز فرار نموده بوان رفته بمخالفان پيوستند و امير كونه خان كسان خود را بر سر مردم مصطفى بيك فرستاده جماعت محمودى تبعهء او طاقت اقامت در قلاع مذكور نياورده بجانب وان رفتند و قلعهء ماكويه و قلعه بايزيد به تصرف اولياء دولت قاهره درآمده فوجى از غازيان بيات را بمحافظت قلاع تعيين نمودند .\r\nبعد از اين قضايا قلعهء قارص بسعى و اهتمام آن خان نصفت نشان بحيطهء تصرف منسوبان اين آستان سدره مكان درآمد قارص ولايتى است از ارمنيه صغرى ما بين ايروان و ارزن الروم كه حالا بين الجمهور بارز روم معروف و مشهور شده مؤلف نزهة القلوب نوشته كه ارمنيهء صغرى بالتمام داخل ولايت ايران است در زمان سلاطين تركمان تابع چخور سعد بوده و بعد از آنكه ولايت ارز - روم و ارزنجان به تصرف سلاطين دودمان عثمانى درآمد ولايت قارص در ميانهء حكام چخور سعد و ارز روم در كشاكش جانبين بود تا آنكه در زمان سلطان سليمان روميان اراده نمودند كه استحكام قلعهء داده تصرف در آن ولايت بولايت شوره كل و آغجه قلعه كه از توابع چخور سعد است پيوسته است اين معنى حضرت شاه جنت مكانرا ناپسند ميآمد مانع ميشدند و چند سال كه ميانهء سلطان سليمان و شاه جنت مكان غبار فتنه و نزاع در هيجان بود چنانچه در صحيفهء اول رقم تسطير يافته مكررا در سر قارص فيما بين سپاه قزلباش و جنود روميه جنك و جدال وقوع يافته قلعه خراب و ولايتش پايمال سم ستور عساكر جانبين بود بعد از آنكه فيما بين آن دو پادشاه ذيجاه رفع غبار كلفت و عناد گشته بوساطت نيك انديشان مصالحه وقوع يافت يكى از شرايط صلح اين بود كه قلعه قارص در ميانه خراب و آن ولايت ويران باشد و از هيچ طرف تصرفى در آن نشود و تا صلح برقرار بود قلعه و ولايتش آبادانى نداشت در زمان سلطان مراد خان كه مصالحه اختلال پذيرفت اول نقض عهديكه واقع شد آن بود كه روميه لشكر فرستاده قلعهء مذكور را آبادان كردند و رعيت از اطراف و جوانب ارمنيه آورده مواضع و مزارع آن را معمور ساختند و هميشه يكى از پاشايان با سيصد نفر در آن قلعه حاكم و مستحفظ بودند و تا حال كه سنه قوىئيل مطابق خمس و عشر الف است [ 522 
  ] سى سال تمام است كه آن قلعه معمور و آبادان و حاكم نشين است در سنهء لوى ئيل اثنى عشر و الف كه رايات جهانگشاهى شاهل ظل اللهى بعد از فتح و تسخير قلعهء ايروان به آن حدود در حركت آمد مكررا عساكر منصوره بتاخت آن ولايت مأمور گشته تمامى مزروعاتش به آتش بىنيازى سوخته گرديد سكنه و رعاياى آن ولايت از مسلمان و ارمنى از اوطان دور افتاده بعضى را كوچانيده به اين طرف آوردند و بعضى بقيد اسر گرفتار آمدند و آن ولايت خراب و ويران گشته احوال مردم قلعه از فقدان مأكولات اختلال پذيرفت عثمان پاشا نامى در اين هنگام حاكم شده بود چند گاه در كمال بيسامانى اوقات گذرانيد از عسرت و تنگى قلعه را بآقايان و مستحفظان گذاشته خود بارز روم رفته در آنجا ميبود و از ارز روم مددى به آن مردم نميرسيد .\r\n\r\nفتح قلعه قارص\r\nاكثر اوقات ساحت آن ولايت در زير سم ستور سپاه قزلباش افسرده بوده يك مرتبه كه مردم قلعه اظهار تجلد و وجود نموده تا حوالى مغاذيرد آمدند از لشكر چخور سعد چنانچه گذشت شكست فاحش خورده بيشتر از پيشتر پريشانى و بيسامانى به حال بقية السيف راه يافت و روز بروز اين معنى ازدياد ميپذيرفت و مردم بىمؤنت تفرقه ميشدند پنجاه شصت نفرى كه مانده بودند و با ملازم و قلعچى و عيال و اطفال دويست سيصد نفر ميشدند پنج ششماه در كمال عسرت گذرانيده در اواسط سنه قوىئيل\r\n\r\n","description":"","footnote":"","page_name":" 742 ","page_number":150},
  {"content":"\r\n\r\nكه امير كونه خان بتاخت و غارت الكاء مخالف و تسخير قلعهء مزبور بيرون آمد سكنه قلعه هراسان گشته به جهت صيانت نفس و اهل و عيال چارهء كار منحصر در استيمان دانسته از امير كونه خان استمالت يافتند و شعار شاهى سيونى ظاهر ساخته سالما و غائما بايروان آمدند و قلعه به تصرف منسوبان دولت ابد قرين شاهى درآمده حسب الامر الاعلى بدستور زمان حضرت شاه جنت مكان خراب و ويران شد و يراق قلعه از توپ و ضربزن و تفنگ و سرب و باروط آنچه موجود بود نقل قلعه ايروان شده در روز پنجشنبه نهم شهر ربيع الثانى سنه مذكور خبر فتح قلعه قارص باردوى معلى رسيد و شاهى سيونان آنجا چند نفر ملازم و بومى نوكر ديوان شده مواجب تعيين يافت و جمعى ديگر ملازمت اختيار نمودند امير كونه خان بيشتر از پيشتر در آن سرحد استقلال يافت وصيت تسلط و اقتدار منسوبان دولت روز افزون شاهى منتشر گرديد و روميان قلعه ارز روم نيز از بيم ضرر و آسيب لشكر در چهار ديوار شهر و قلعه خزيده در كمال دهشت و احتياط زندگانى ميكردند .\r\nدر اين سال مهديقلى بيك ولد عليقلى سلطان سعدلو كه پدرش هميشه در سلك امراء چخور - سعد منسلك و حاكم قاقرمان بود و در زمان روميه شعار دولتخواهى پادشاه روم ظاهر ساخته به آنطرف ميل نمود و تا عايت در ميان روميه و محل اعتماد است پسرش بمقتضاى كل شئ يرجع الى اصله بنا بر - ارادت و اخلاص جبلى شاهى سيون شده بايروان آمده و منظور مراحم شاهانه گشته فراخور حال مواجب و تيول شفقت شد كه در تابين بيگلربيگى چخور سعد بخدمات قيام نمايد .\r\n\r\nگفتار در رفتن جهانگير خان و محمد سليم سلطان از غرجستان بجانب بلخ و بىنيل مقصود بازگشتن و كشته شدن يار محمد ميرزا\r\nدر اين سال كه قوى ئيل تركى مطابق خمس و عشر و الف است و چون جهانگير خان و محمد سليم سلطان و يار محمد ميرزا كه در غرجستان اقامت داشتند هميشه نقش خيال رفتن بلخ و تسخير آن ولايت بر ضمير خود مينگاشتند و از طوايف ازبكيه بتخصيص مردم اين طرف آمويه جمعيتى بر سر ايشان شده بود باغواى عظماء آن گروه اراده رفتن بلخ در دل ايشان رسوخ يافته با غلبه و ازدحام تمام كه قريب بده دوازده هزار كس بودند متوجه آن صوب شدند اتاليقان ندر محمد سلطان پسر كوچكتر يتيم خان كه حاكم بلخ بود دروب قلعه را مسدود ساخته در مقام قلعه دارى شدند و بيرونيان بمحاصره پرداختند .\r\nدر اين اثناء ولى محمد خان برادر باقيخان كه بعد از فوت برادر پادشاه ماوراء النهر و تركستان شده مسند نشين ملك توران بود بولايت قرشى آمده در آنجا خبر لشكر كشى جهانگير خان و محاصره بلخ مسموع او گشت قريب به بيست هزار كس كه با او بودند بسردارى محمد باقى قلماق و سقال ميرزا و قوزى ميرزا بمدافعه آن گروه فرستاده آن جماعت از گذارتر مد آب جيحون گذشته [ 523 
  ] به اين طرف آمدند جهانگير خان و يار محمد ميرزا از آمدن لشكر ماوراء النهر خبردار گشته دست از محاصره بازداشتند و بعزم محاربه باستقبال آن گروه شتافتند چون بعد مسافت بقرب انجاميده تقارب فئتين دست داد نخست سقال ميرزا و قوزى ميرزا با پانصد نفر از چهرگان بهادر نامدار پيشتر رانده بمقدمة الجيش جنود جهانگير خان نزديك شدند از اين طرف نيز بهادران جنگ آزماى عازم نبرد گشته بيك حمله گرد\r\n\r\n","description":"","footnote":"","page_name":" 743 ","page_number":151},
  {"content":"\r\n\r\nمعركهء هيجا بفلك تيز گرد رسيده دمار از نهاد آن گروه برآوردند اكثر چهرگان طعمه شمشير و هدف تير تقدير شدند .\r\nآوازه تسلط و اقتدار جنود جهانگير خان به اطراف و جوانب رسيده جمعى كثير از طوايف اوزبكيه روى بجانب او آورده جهانگير خان را جمعيت تمام فراهم آمد امراء ماوراء النهر غلبه و ازدحام جنود جهانگير خان را معلوم كرده خوف و هراس بر ايشان مستولى گرديد جهت رعايت حزم در محلى كه فرود آمده بودند بحفر خندق پرداخته يكطرف آب جيحون را حصار خود گردانيده پيش روى خود چند جا بچپر استوار كردند و در جنك كردن متأمل گشته احتياط تمام مينمودند و اين معنى موجب دليرى و غرور مردم جهانگير خان گشته در محل نامناسب بغرور موفور جنك انداختند .\r\nدر ميانه قوم اوزبك سواى اشجع قوم ديگرى را نميرسد كه بر تمامى لشكر تفوق و بزرگى جويد و كمال مرتبه شجاعت ميانه اوزبكيه يكه تازى است كه در معركه نبرد با شمشير برهنه تا صف سپاه مخالف تاخته دو سه كار نمايان كرده بازگردند و بهادرانى كه در خدمت جهانگير خان جمع شده بودند گاهى از اين مقوله حكايات بميان آورده در بزرگى يار محمد ميرزا سخن داشتند و مشار اليه كه فى الواقع جوانى دلير و بهادرى مردانه بود از جهالت و غرور نفس با طعن حاسدان بنوعى كه قاعدهء يكه تازان اوزبك است ارادهء يكه تازى كرده بيمحل با شمشير آخته بر صف سپاه مخالف تاخت و دليرانه به چپ و راست چپر و خندق اسب انداخته چند كس را زخمى ساخت در حين مراجعت مشاهده نمود كه شخصى از پيادگان سپاه مخالف تيرى در كمان نهاده قصد او دارد يار محمد ميرزا عنان مركب به طرف او گردانيده خواست كه بضرب شمشير او را از پاى درآرد چون بارگى عمرش از تك و دو مانده بود از طرف ديگر بندق اندازى پياده به قصد او تفنك را آتش داد گلوله بر اسب يار محمد ميرزا خورده اسب بسر درآمد و او از بارگى جدا شده بعضى نقل نمودند كه زين اسبش در حين جهانيدن از خندق گرديده او بر زمين افتاد على اى التقديرين پياده‌ها خود را بر سر او انداخته دستگير كردند و چون صف سپاه جهانگير خان دور تر بود و او بيمحابا پيش رانده بود مددى به او نرسيد محمد باقى قلماق و امراء اوزبك مصلحت نديدند كه او را زنده نزد وليمحمد خان برند هماندم بقتلش پرداختند .\r\nچون قضيه گرفتارى و كشته شدن يار محمد ميرزا بر لشكريان جهانگير خان معلوم شد پاى ثبات و قرارشان سستى پذيرفته دست از محاربه كشيدند و تفرقه‌گى و پراكندگى به حال ايشان راه يافت شير - افكن ميرزا با فوجى از آن گروه به طرف بدخشان بدر رفت جمعى ديگر محمد سليم سلطان را برداشته به طرف ديگر رفتند و مآل حال او معلوم نشد جهانگير خان از شعبده بازى چرخ لعبت باز متحير و سراسيمه گشته با سه هزار كس كه با او مانده بودند عنان به طرف غرجستان منعطف گردانيد و چون در كارخانه مشيت ايزدى انتظام مهام جهانگير خان را نگاشته كلك تقدير نشده بود او را درين نهضت شكست عظيم روى داد بىجنگ و خونريزش سلك جمعيت او از هم پاشيد و فتح و ظفر قرين لشكر ماوراء النهر گشت چون اينخبر بهجت اثر بوليمحمد خان رسيد با جنود شكفتگى و سپاه سرور از آب عبور كرده لشكريانرا بتاخت خراسان مأمور ساخت .\r\n\r\nذكر ورود سپاه ماوراء النهر بتاخت خراسان و خايب و خاسر بازگشتن ايشان\r\nچون سپاه اوزبك عازم تاخت خراسان شدند اكثر ايشان به طرف ماروچاق و بادغيس در\r\n\r\n","description":"","footnote":"","page_name":" 744 ","page_number":152},
  {"content":"\r\n\r\nحركت آمده تا موازى سه هزار كس به طرف مرو فرستادند كه آن ولايت را تاخته از راه چهار جو كه ببخارا نزديكتر است عود نمايند و آنچه به طرف ماروچاق و بادغيس رفتند بقلعه حوض خان رسيده سه روز در پاى آن قلعه توقف نمودند حوض خان آب انباريستكه عبدالله خان در سه راه بادغيس و هرات ترتيب داده حالا [ 524 
  ] حصارى بر دور آن ساخته‌اند و يكى از ملازمان بيگلربيگى هرات با چند نفر از سپاهيان و تفنگچيان بمحارست آن قيام دارند و بهادران اوزبكيه متوجه تسخير حصار نشده جمعى را بتاخت زورآباد و جمعى را بر سر الوسات و احشامات بادغيس فرستادند حسينخان امير الامراء خراسان پيشتر از وصول اوزبكيه خبردار گشته كس به اطراف و جوانب فرستاده بود كه سپاهى مال خود را به جاهاى دور - دست فرستند و تفنگچى بسيار بقلعها درآمده مهيا و آماده باشند و خود نيز بجمعيت لشكر و سامان و سرانجام مدافعهء اوزبك پرداخت كه بدانچه صلاح دولت قاهره باشد عمل نمايند .\r\nدر اين اثنا از اقبال بيزوال شاهى بلكه بمحض لطف الهى برفى عظيم باريده جنود سرما بغلبهء تمام رسيد و بنوعى سرما اشتداد يافت كه سپاهيان را دست از كار و كار از دست رفته بجز بازگشتن چارهء نيافتند بسيارى از يرتاولان اوزبك در دره‌هاى بادغيس در زير برف مانده از سرما هلاك شدند اوزبكيه بعد از وقوع اينحال مضطرب الاحوال از پاى حصار حوض خان كوچ كرده بعضى اموال نيز از هر طرف جمع كرده بودند چون بردن آن متعذر بود تمامى را ريخته روانه شدند و در وقت مراجعت قزاق خان ولد حسين خان كه در قلعهء ماروچاق بود جمعى را بتعاقب ايشان فرستاد در بالاى مرغاب بفوجى از اوزبكيه دچار گشته جنگهاى مردانه كرده هفتاد هشتاد نفر را بقتل آوردند و لشكرى كه بمرو رفته بودند اطراف و جوانب مرو را تاخته از اموال و اسباب و مواشى و اغنام پرداخته رو به طرف چهارجو نهادند .\r\nبكتش خان استاجلو حاكم مرو سيصد نفر از مردم خود در قلعه مرو گذاشته خود با يكهزار و دويست كس از غازيان جلادت شعار بتعاقب آن گروه در حركت آمد سيصد كس را مقدمه لشكر گردانيده نهصد كس ديگر با او بودند .\r\nچون سياهى سپاه اوزبك كه فوج فوج غنايم خود را پيش انداخته ميبردند نمايان شدند آن سيصد كس كه مقدمة الجيش بودند دليرانه خود بر آن گروه زده اكثر آن قوم را متفرق و پراكنده ساخته فرصت جنگ و صف آرائى ندادند و اكثر منهزم گشته راه گريز پيش گرفتند و سرداران و بهادران نامى تا چهار صد پانصد نفر از ميان اموال غارتى بيرون آمده در يكطرف صف كشيده مستعد محاربه شدند در اين اثنا بكتش خان خود بمعركه رسيده فيما بين جنگ در پيوست بهادران اوزبك به قدر طاقت و توان با غازيان جنگهاى مردانه كرده بقية السيف طاقت محاربه در خود نديده عنان از قتال و جدال پيچيدند و قطع نظر از اموال و اسباب غارتى كرده سعى مينمودند كه بسلامت بيرون روند .\r\nبكتش خان نيز بمصلحت وقت و صرفه كار دست از تعاقب باز داشته بضبط اموال پرداخت در اين معركه تا موازى چهار صد نفر از جنود اوزبك مقتول و گرفتار شدند بقية السيف خايب و خاسر بازگرديدند بتاريخ روز چهارشنبه غره ذى القعدة الحرام ملازم بكتش خان در پاى قلعهء شماخى باردوى كيهان پوى رسيده يكنفر اوزبك كه در آن معركه گرفتار او شده بود آورد و حقيقت جنگى كه بكتش خان را با آن گروه واقع شده بود نقل نموده گفت كه سيصد نفر مقتول و هشتاد نفر زنده گرفتار شده‌اند و بكتش خان بنيروى اقبال شاهى مظفر و منصور بمرو آمده اموال و اسباب و مواشى و\r\n\r\n","description":"","footnote":"","page_name":" 745 ","page_number":153},
  {"content":"\r\n\r\nو اغنام غارتى را آورده به صاحبان رسانيد و از جمله گرفتاران دوازده نفر مبارز نامى را مصحوب چند نفر از غازيان كه در آن جنگ مردانگيها از ايشان بظهور آمده بود بدرگاه معلى فرستاده .\r\nاز غرايب حالات آنكه چون ملازمان بكتش خان با اوزبكان بميانسراى خلخال ميرسند بجهة ضيق طريق بتفاريق ميرفته‌اند يكنفر اوزبك بحيله و نيرنگ دست خود را گشوده دو سه نفر ديگر را كه دو شاخه‌دار پياده ميرفته‌اند خلاص كرده باتفاق شمشير از ميان يكنفر ملازم خان كه با ايشان ميرفته كشيده آن بيچاره را بقتل آورده دو سه نفر ديگر را زخمدار كرده ساير اوزبكان را خلاص كرده بعزم فرار پياده خود را بكوه كشيدند ملازمان بكتش خان كه اندكى پيشتر رفته بودند از اين حال آگاه گشته مردم مواضع قريبهء خلخال را خبردار كردند و در مغاك جبال بجست و جو درآمد هفت نفر را بدست درآوردند چند نفر ديگر كه شب هنگام در بيغوله‌ها خزيده بودند بدست در نيامدند و چند نفر را كه باردوى معلى آوردند بهادران نامى بودند قهرمان قهر پادشاهى بخلاف عادت رضيه كه گرفتاران هميشه مورد عفو و بخشايش ميشدند بنابر جرأت و دليرى كه از ايشان صدور يافت بسياست ايشان فرمان داد همان لحظه بياسا رسيدند يكى از ايشان [ 525 
  ] جوانى نيكو منظر خوش قيافه بود كه هنوز ملتحى نشده بود و سياست كنندگان نميخواستند او را بقتل آورند او مبالغهء بسيار نموده بذات اللّه تعالى قسم ميداد كه مرا بياران من ملحق سازيد بمبالغهء بسيار بقتل درآمده برفقا ملحق شد اكنون جواد نيكو خرام قلم عنان بصوب تحرير فتح قلعهء شماخى و وقايعى كه در آن حين روى داده انعطاف ميدهد .\r\n\r\nذكر فتح و تسخير قلعهء شماخى و بيان قضايا كه در آن حين در ولايت شيروان وقوع يافت بتوفيق الله\r\nقبل از اين سمت گزارش يافت كه عساكر اقبال پادشاهى و مبارزان موكب شاهنشاهى بر اطراف و جوانب شهر و قلعهء شماخى محيط گشته از همه طرف سيبها پيش بردند و جوالها ترتيب داده توپها نصب نمودند و از آسيب سنگهاى سى منى توپ رخنه‌ها در بروج و باره پديد آمد و نقبها از خندق گذشته به زير بارو رسيد و هر چند روميه سپر ممانعت بر روى كشيده آثار جلادت بظهور آورده در لوازم قلعه دارى باقصى الغايه كوشيدند اثرى بر آنها مترتب نگشته تسلط و اقتدار عساكر اقبال شاهى روز بروز ظاهر شدن گرفت و تزلزل در بنيان ثبات و قرار روميه پديد آمده قوت مصادمه و مجادله ضعف و سستى پذيرفت و اسباب يورش دست بهم داده جنود طفر ورود منتظر امر و فرمان پادشاهى بودند .\r\nحضرت اعلى شاهى ظل اللهى با آنكه در بدايت حال حجت بر آن قوم تمام نموده طريق استيمان از جانبين مسدود شده بود از وفور مراحم و الطاف جبلى احتراز از سفك دماء و هتك عرض و انفاس خلايق نموده بالطبع رضا نميدادند كه قلعه بيورش و قهر و غلبه مفتوح گردد چه در آنصورت سپاهيان را كه در بازار گير و دار سپاهى و رعيت و بيگناه و گنه‌كار را بيك نرخ خريدارند از قتل و غارت منع نمودن خلاف قاعدهء قلعه‌گيرى و آئين كشور گشائى است بل متعذر و غير مقدور است و در هجوم عامه خشك و تر بيك شعلهء قهر ميسوزند و منتظر بودند كه شايد بر نهج ديگر صورت تيسير\r\n\r\n","description":"","footnote":"","page_name":" 746 ","page_number":154},
  {"content":"\r\n\r\nپذيرد و امراء و سرداران سپاه بىامر و اشارهء عالى بدين امر كثير الخطر جرأت و دليرى نمينمودند در روز پنجشنبه بيست و پنجم شهر صفر در سيبهء قرچقاى بيك چند نفر از غلامان فرصت يافته از برجى كه بضرب توپ ويرانى يافته رخنه‌ها پديد آمده بود بالا دويدند و جنود منصوره تصور يورش كرده از آن سيبه هجوم آوردند قرچقاى بيك واقف گشته از خوف عتاب و خطاب شاهانه مانع مردم گشت و كسان فرستاده جمعى را كه از برج پائين رفته داخل خانه‌ها شده بودند باز گردانيد .\r\nدر اين رفت و آمد چند كس خوب از عساكر منصوره ضايع شدند چون اساس عمر و دولت آن طايفه مشرف بر انهدام گشته حكمت بالغهء الهى اقتضاى آن نموده بود كه احوال سكنه آن شهر و قلعه از سپاهى و رعيت اختلال عظيم پذيرفته دقيقهء از دقايق قتل و غارت فرو گذاشت نشود با كمال مداهنه و تأمل كه در اين باب بظهور ميآمد اصلا سپر تدبير مانع تير تقدير نتوانست شد و آنچه مقدر الهى بود بىاختيار بحيز ظهور آمد .\r\nتبيين اين مقال آنكه در روز جمعهء بيست و ششم ماه مذكور تخمينا سه چهار ساعت از روز گذشته يك دو نفر از محصوران كه از مشقت قلعه‌دارى بجان آمده بودند از برجى كه در مقابل سيبه ذوالفقار خان بود پائين آمده اظهار نمودند كه در اين برج به غير از ما دو كس كس ديگر نبود و الحال برج از حارس و نگهبان خالى است و اگر ارادهء صعود داشته باشيد مانعى نيست از علامات ادبار و بخت برگشتگى آن طايفه در آن چند روز در پهلوى همان برج چند ذرع از ديوار قلعه بيمدد توپ فرو ريخته و رخنها پديد آمده بود ملازمان ذوالفقار خان بىاطلاع و رخصت او فرصت از دست نداده بتحريك كارفرمايان عالم تقدير از آن رخنه‌ها بالا دويده قريب بيكصد و پنجاه نفر داخل شده بودند كه ذوالفقار خان آگاه گرديد و دانست كه اگر اندك تعللى واقع شود آنجماعت در معرض تلفند و مردم شهر و قلعه نيز واقف گشته سپر ممانعت بر روى كشيده بودند و آتش محاربه اشتعال پذيرفته ناچار لشكريان خود را رخصت داد و خود بر بالاى برج آمده و نفير بنوازش درآورد چون غلغلهء سپاه به گوش قرچقاى بيك رسيد و مشخص شد كه مردم ذوالفقار خان به شهر درآمده‌اند او نيز [ 556 
  ] تاب توقف نياورده غلامان را رخصت يورش داد آن گروه نيز از برجى كه توپ خراب كرده بدست درآورده بودند هجوم نمودند آوازهء كرناى و صداى كور كه و كوس در گنبد آبنوس پيچيده غلغلهء گير و دار دليران قلعه گشا آشوب روز جزا در عرصهء غبرا انداخت و به اطراف و جوانب خبر رسيده هر كس از امراء و عساكر در اطراف شهر سيبه داشت همگى يورش نموده به شهر فرو ريختند روميه تاب صدمهء افواج قاهره نياورده خود را از بروج و باره به شهر انداخته در نهانخانه‌ها متوارى ميشدند و همان ساعت بدست شحنه قهر گرفتار آمده به ديگران ملحق مىگشتند .\r\nمجملا بطرفة العينى قريب دو سه هزار نفر بقتل درآمده اموال و اسباب نهب و تاراج يافت و تمامت شهر شماخى بجاروب حادثه رفته شد و آسيبى از اين يورش بعساكر ظفر مآثر نرسيد و زياده از سه چهار نفر ضايع نشدند اما اللّه ويرديخان و قورچى باشى و جمعى كه در طرف شمالى محاذى قلعهء بالا سيبه داشتند چون حاكم قلعه و عظماء روميه بمحارست آن كمر اجتهاد بر ميان بسته سعى موفور بظهور ميآوردند و جوانان كار آمدنى از اينطرف در مدت محاصره به زخم تفنگ آن طايفه ناچيز شده بودند و برجهاى رفيع عالى اساس كه در آنطرف بود هنوز چنان نشده بود كه صعود بر آنها ممكن باشد بنا بر آن بفرمان عقل دورانديش بىامر و اشارهء همايون جرأت يورش نكرده در آن روز از موقف خود حركت نكردند و احمد پاشا و آقايان و عظماء روميه كه در قلعهء بالا بودند بعد از آنكه شهر و قلعهء پائين از دست رفت بيشتر\r\n\r\n","description":"","footnote":"","page_name":" 747 ","page_number":155},
  {"content":"\r\n\r\nاز پيشتر در قلعه‌دارى مجد و ساعى گشتند اما حركة المذبوحى بود كه پنج شش روز كردند و هيچ اثرى بر سعى و اهتمام ايشان مترتب نگشت زيرا كه جمعى از جنود نصرت شعار كه به شهر درآمده بودند از خانه به خانه سوراخ كرده نقبها بزبر بروج و بارهء قلعهء بالا كه فاصلهء بين القلعتين بود رسانيده منهدم ساختند و قورچيان عظام بملاحظهء ننگ و نام شب و روز قرار و آرام نگرفته نقب سيبهء خود را بخندق رسانيده از ميان خندق در يكشب راهى سرپوشيده سرانجام داده به زير برج رفيعى كه از غايت ارتفاع و بلندى سر بقمهء جوزا افراخته درآمدند و زير برج را در دو سه روز خالى كردند و توپچيان متعاقب و متواتر توپ ميانداختند تا آنكه اندكى از يكطرف آن برج بضرب توپ فرو ريخت اما چنان نشده بود كه آسان بر آن صعود توان نمود .\r\nروز پنجم قريب يكصد و پنجاه نفر از جوانان جان نثار و دليران معركهء كارزار كه ايثار نقد جان در شاهراه بندگى اين دودمان ادنى مراتب اخلاص ميدانستند مردانه قدم بر پايه دليرى نهاده سپرها بر دوش افكنده روى جلادت ببرج آوردند و مبارزان رومى كه بقاء آن برج را مستلزم بقاء خود ميدانستند بمدافعه مشغول گشته تير و تفنك و قاروره‌هاى نفط و يراق آتشبازى كه بجهة روزى چنان ساخته و پرداخته بودند بر مثال تگرگ آتشين كه از كره اثير بارد بر سر قورچيان ميريختند و پر دلان لشكر فارس ملازمان اللّه ويرديخان نيز از سيبهء خود جنك انداخته داد دليرى و دلاورى دادند .\r\nمجملا در آن روز آتش محاربه بنوعى افروخته گشت كه جان پردلان سمندروار در بحر آتش غوطه مىخورد هر چند شجعان رومى در مدافعه و آتش فشانى بيشتر كوشيدند مبارزان جنود اقبال قدم مردانگى محكمتر نهاده زد و خورد مردانه نمودند تا آنكه بنيروى اقبال بيزوال شاهى كه نمونهء از الطاف الهى است چند نفر از قورچيان شمشيرها آخته و سپرها بر سر افراختند خود را بهر عنوان بود بر بالاى برج انداخته با روميه حارسان آن برج دست و گريبان شدند و روميان بالاخره از ستيز و آويز عاجز آمده برج را گذاشته پائين آمدند و از در بام خانها غازيان را بتفنك گرفتند و غازيان بر بالاى برج در پيش روى خود حايلى ساخته سيبه گونهء ترتيب داده و دفع نكات خصم از خود ميكردند هر چند روميه سعى نمودند كه قزلباش را از برج دور كنند صورت نيافت و مرتبه مرتبه از زمرهء قورچيان جوانان دلير به پيش رفتگان ملحق شده ساعت بساعت قوت و قدرت ايشان زياده ميشد تا آنكه مستقلا برج را متصرف شدند و بملاحظه آنكه مبادا خزاين و اموال روميه بغارت رود از برج داخل قلعه نميشدند .\r\nروميه را از مشاهدهء اين حال كار از دست و دست از كار مانده اكثر از محاربه و مصادمه بستوه آمده دانستند كه قلعه از دست رفته و ديگر مقاومت و قلعه‌دارى مقدور ايشان نيست ترك محاربه و سعى اهتمام بيفايده كرده رضا به قضاى كردگار داده از برجها پائين آمدند احمد پاشا هر چند قول وينكچرى و ساير مردم را بمحاربه ترغيب مينمود آن طبقه به حال [ 527 
  ] خود درمانده ملتفت امر و نهى او نميشدند و سراسيمه و مضطرب احوال كس نزد الله ويرديخان فرستاده طالب عفو و امان گشتند اما پاشا خود با چند نفر از ملازمان خاصه و سگبانان كه همراه داشت بر بام كوشكى كه قديما مسكن سلاطين شيروان بود برآمده تير و تفنك بقورچيان و غلامان ميانداخت و در لوازم كارزار سعى و كوشش بسيار بظهور ميآورد تا آنكه مردم او نيز بستوه آمده ترك جنك كردند خود چون در اول حال سر از مصالحه و مهاونه پيچيده محاربه اختيار كرده بود تا قوت و قدرت داشت زد و خورد كرد .\r\nصحيح القولى از زبان احمد پاشا نقل كرد كه ميگفت غلامى داشتم زر خريد كه از غايت حيا و ادب هرگز با من جرأت تكلم نداشت و در مدتى كه با من بود انواع خدمتكارى و جانسپارى ازو مشاهده\r\n\r\n","description":"","footnote":"","page_name":" 748 ","page_number":156},
  {"content":"\r\n\r\nميشد در وقتى كه قزلباش بر برج مستولى گشته مردم از قلعه‌دارى مأيوس شدند من و غلام دو قبضه تفنك در دست داشتيم او پر ميكرد و من ميانداختم چون لحظهء برآمد روى به من آورده گفت ايصاحب سعادت عجب از خردمندى تست كه خود را اينهمه رنجه ميدارى و در معرض تلف ميآرى قوم ترك جنك كرده رضا به قضا دادند ترا با روزگار چه ستيزه است و از ما دو كس چه خيزد حيات امشب را غنيمت شمار تا به‌بينم فردا از روزگار چه ميرسد اين سخن گفت و روى از من گردانيده هر چند تفنگى را كه داده بودم پر كند طلب داشتم نداد چون ديدم كه غلام جان سپار معتمد با من چيره شده فرمان نميبرد حيران كارخانه تقدير گشته دانستم كه ادبار روى آورده .\r\nشعر\r\n با قضا بر نميتوان آمد * با قدر در نميتوان آميخت \r\nبنا بر آن تفنگى كه در دست داشتم انداخته رضا به قضاى آسمانى دادم و خود بجنود قزلباش كه بر برج برآمده بودند بآواز بلند گفتم كه دست از حرب و قتال بازداريد كه ما ترك قلعه دارى كرديم و قلعه به حضرت شاه تعلق دارد .\r\nمجملا احمد پاشا تا يك تير در كيش قدرت خود داشت بجانب قزلباش انداخت و غازيان سينه سپر كرده بجان ميپذيرفتند .\r\nالقصه پاشا نيز كس نزد الله ويرديخان فرستاد و التماس نمود كه امشب دست تعرض لشكريان را از قلعه كشيده دارند كه فردا بدانچه رضاى خاطر اشرف باشد تن به آن در دهند الله ويرديخان و قورچى باشى حقيقت بعرض اقدس رسانيدند و حكم شد كه در آن شب احدى متعرض قلعه نگردد اما از همه طرف پاس دارند كه متنفسى در ظلمت ليل از قلعه بيرون نتواند رفت .\r\nصبح روز ششم كه چهارشنبه دويم شهر ربيع الاول بود صبا مثال از طرف شمال نسايم فتح و فيروزى وزيدن گرفت حاجبان بارگاه معلى حسب الامر همايون اعلى مجلس عالى شاهانه و محفل متعالى پادشاهانه آراسته حضرت اعلى اعلاه الله تعالى سپاس دارى و شكر گزارى عطاياء ايزدى بجاى آورده با توجهات ظاهرى و باطنى كه با مبدء فياض دارند بر سرير دولت و مسند فيروزى و اقبال قرار گرفته نقاره‌هاى شادى در اردو بنوازش درآوردند قرچقاى بيك با غلامان و تفنگچيان بضبط قلعه و محافظت دروازه‌ها مأمور گشتند حسين بيك جارچى باشى قور ذوالقدر را بقلعه فرستاده احمد پاشا و شمس الدين پاشا را با برادر و پسر كوچك او كه محرك ماده فتنه و فساد بودند و كيجوك حسن و چند نفر ديگر را طلب فرمودند احمد پاشا از آمدن تقاعد ورزيده بجارچى باشى مذكور گفته بود كه ما از غايت بىادبى و بياندامى كه نسبت بغلامان درگاه شاهى صدور يافته مستحق عقوبت و سياست شده‌ايم و شايستگى دخول مجلس اعلى نداريم مأمول آنكه يكى از ملازمان درگاه امر شود كه آمده در همين جا ما را بجزاى خود رساند .\r\nحضرت اعلى خاطر او را بنويد عاطفت اطمينان بخشيده طلب فرمودند و احمد پاشا بمجلس بهشت آئين درآمده سجده خجالت بتقديم رسانيد و چون مرد عاقل سخندان بود سخنان خردمندانه كه مقتضى عقل و مناسب وقت و مقام بود معروض داشت حضرت اعلى با وجود كمال قهر و غضب كه در آن روز بر طبيعت همايونش مستولى بود بپاشاء مذكور به نظر ملايمت توجه فرموده و سخن عتاب آميز القا نفرمودند اما با شمس الدين پاشا عتاب و خطاب آغاز نهاده اعمال مفسدانهء او را شمردن گرفتند كيجوك حسن خود\r\n\r\n","description":"","footnote":"","page_name":" 749 ","page_number":157},
  {"content":"\r\n\r\nرا در خوشامدگوئى تصور نموده با شمس الدين پاشا خطاب كرد كه قوم را قدرت مقابله با حضرت و الا جاه نبود و ترك شيروان كرده بدربند ميرفتند تو نگداشتى و خود بدروازه رفته تخته پل را خراب كردى و قوم را بمحاربه راغب ساخته دعوى ولايت و كشف كرامات كرده ميگفتى كه از اولياء و اقطاب به من خبر رسيده كه جنود قزلباش برين قلعه فيروز [ 528 
  ] نخواهند شد ملك على بيك جارچى كه مرد بذله گوى و هميشه در بارگاه معلى رخصت هزل و مطايبه داشت بشمس الدين پاشا كه مرد طويل اللحيه بود گفت كه عجب محاسن شيخانه دراز كردهء چون دعوى ولايت و كرامات كه ميكردى دروغ بود و وعدهء نصرت كه بقوم ميدادى بر عكس نتيجه داد بعد از اين تخفيفى در لحيهء شيخانهء شما مطلوبست باشارهء عالى دست بر محاسن او دراز كرده مويها را مشت مشت بر كندن گرفت و يكسر مو از وقاحت و قباحت نامرعى نگذاشت و آتش خشم شهريارى نسبت به او دميدم زبانه كشيده جز به آب سياست و عقوبات گوناگون انطفا نميپذيرفت .\r\nمجملا شمس الدين پاشاء با برادرش و يك پسر كوچك و دو سه نفر ديگر كه خاطر مبارك اشرف از حركات ناهنجار و سخنان متحيرانه ناهموار ايشان بغايت مكدر و خشم آلود بود مورد قهر و غضب گشته بانواع عقوبات معذب گرديدند و بعد از خراب البصره باردو بازار برده قطعه قطعه كردند و مرال نام شخصى شيروانى الاصل در ميان روميه نشو و نما يافته از جمله معتبران شده بود و خود را از شجعان روزگار و تيراندازان نامدار ميشمرد و بر هر تيرى از سهام نام خود نوشته بملازمان موكب اقبال ميانداخت و بمردانگى خود را مىستود يكى از ملازمان درگاه كه برادرش به زخم تير او مقتول شده بود بقصاص خون برادر استدعاى قتل او كرده رخصت يافت و همانساعت بقلعه رفته سر آن سرمست بادهء نخوت و غرور را بريده به نظر اشرف رسانيد و جنود روميه اگر چه عموما مستحق قتل و سياست شده بودند اما بخاطر اشرف رسيد كه آن جماعت قطع تعلق از اموال ظاهرى خود كرده بر سبيل خونبها بغازيان داده بعد از ايصال مطلق العنان بوده هر كس بهر طرف خواهد رود همگى آن جماعت بالطوع و الرغبه قبول اين معنى نمودند .\r\nيكى از جمله محصوران برادر خواجه حسام الدين گيلانى وزير خان احمد والى گيلان بود كه در گيلان منصب قورچى باشيگرى او داشت و در وقتى كه خان احمد از گيلان بشيروان آمده از آنجا بروم رفت او در شيروان توقف نمود به همان نام او را قورچى باشى ميخواندند بتمول مشهور و از شرارت و بد نفسى در ميان روميان بحس كفايت و كاردانى معروف و معتبر بود و خاطر انور از خواجه حسام الدين و برادران او كه باعث فساد گيلان و عصيان خان احمد و بروم رفتن او بودند منحرف بود چنانچه خواجه شمس الدين نام يك برادر او در دار السلطنهء قزوين معروض تيغ ياسا گرديد و او را در ايام محاصره قلعه دولتخواه روميان و مدبر مهام ايشان بود و بعد از فتح قلعه كه به نظر اشرف درآمد بچرب زبانى و سخنان دروغ بيفروغ كه مركوز طبيعت گيلانيان است اظهار كفايت ديوان نموده متقبل شد كه از غنايم و اموال اهل قلعه مبلغى خطير بعساكر نصرت شعار عايد گرداند و بدين وسيله چند روزى خود را از شحنه قهر پادشاهى صيانت نمايد .\r\nدر اول حال سخن پنجاه هزار تومان شاهى عراقى بميان آورد هر چند بر ضمير انور كه محك عيار دار الضرب روزگار است ظاهر بود كه سخنان او از حليه صدق عارى است و اعتماد را نمىشايد بمصلحت وقت و ظهور عيار كار او تلطف آغاز نهاده بخلع سرافراز و بنويد وزارت گيلان بلكه صفاهان و مازندران خوش وقت گردانيدند و او دفترداران روميه را آورده اسامى لشكر را كه در حين محاصره محصور گشتند از روى دفتر علوفه و تيمار بقلم گرفته باسم هر كس خواه در حيات بودند و خواه مقتول\r\n\r\n","description":"","footnote":"","page_name":" 750 ","page_number":158},
  {"content":"\r\n\r\nو متوفى شده مبلغى زياده از وسع و قدرت رقم كرد كه از ايشان و ورثه متوفى و مقتولان بازيافت شود و مبلغى ديگر باسم جمعى از كدخدايان و سكنهء شماخى كه با روميه موافقت نموده در قلعهء بالا محصور گشته بودند برسم ترجمان و مال امان برقم درآورد معهذا زياده از سى هزار تومان نشد .\r\nبالجمله آن مبلغ در ميانهء غلامان و قورچيان و ملازمان درگاه و تفنگچيان كه در پاى قلعه خدمت كرده بودند تقسيم يافته هر جماعت را بيك طايفه سپردند كه آنچه رقم شده بوصول رساند و هر كس را در كم و زياد سخنى باشد قورچى باشى گيلك موافق حساب خاطر نشان نمايد .\r\nالقصه بحيله و روباه بازى باز چند روزى در ميان آن طايفه مشير و مشار اليه بود و بازار اخذ و جر گرم داشت از چند نفرى كه فى الجمله سامانى داشتند وجه ترجمان صورت يافته از ساير مردم بعضى نصف و بعضى ثلث و ربع به عمل آمد و از رسد مقتولان و متوفيان قليلى بوصول رسيد چنانچه از جميع اموال قلعه پنج ششهزار تومان بغازيان عايد نشد و تتمه لم يصل گشت چون گفتار و كردار قورچى باشى گيلك از صدق و راستى [ 529 
  ] فروغى نيافت و مجددا شرارت و بدنفسى و قوت طامعه‌اش بظهور رسيد بجزاى اعمال سابق و لاحق مأخوذ و گرفتار گشته بمحصلان سپردند بعد از مصادره و مواخذه اظهار نمود كه اموال بيشمار و دفينه بسيار در گيلان داريم محصلان او را بگيلان برده بضبط ذخاير او پرداختند اكثر سخنانش كاذب بود و بهانه‌هاى لا يعنى ميآورد روزى بهانهء وضو ساختن بكنار آب سفيد رود رفت بعزم فرار خود را به آب انداخت كه بشناه بيرون رود اعمالش بدست و پا پيچيده نتوانست بعد از سعى بسيار\r\n\r\nغرق شدن قورچى باشى گيلانى به آب رودخانه سفيد رود\r\nغريق بحر فنا گرديد سبحان اللّه بكجا ميرفتيم و كميت تيزگام قلم عنان از دستم ربوده بكجا رفت چون در اثناى گزارش تسخير قلعه بود ظاهرا زياده نامناسب نمينمود .\r\nالقصه احمد پاشا را با يك دو خدمتكارى بعيسى خان بيك نوادهء معصوم بيك صفوى كه بسعادت قرب و منزلت شاهى سرافراز است و آخر رتبهء قورچى باشيگرى يافت سپرده چند روزى ميهمان او بود بعد از آن با خدمتكاران و بعضى از اموال و اشياء ضرورى بقلعه قهقهه فرستادند مدتى در قلعه بود ديگر خبرى ازو نيامد .\r\nاز جمله محصوران چند نفر از اهالى شيروانى بودند كه در زمان روميه تربيت يافته در سلك زعما و ارباب تيمار منسلك گشته بودند مصالح ملكى اقتضاء آن كرد كه آن جماعت بنابر اطمينان قلوب و آرميدگى خاطر ساير الناس كه سالها با آن طايفه آميخته اظهار دولتخواهى كرده بودند مستمال عنايت و الطاف بوده در اين وقت تعرضى بايشان نرود چند نفر از ايشان را مورد شفقت گردانيده بهر يك دو سه موضع تيول و سيورغال مرحمت كرده مقرر فرمودند كه پسران و برادران ايشان در سلك ملازمان ركاب اقدس منسلك بوده بعراق آيند اما حكام كرام بتدريج ولايت شيروان را از بيم ظهور فتنه از وجود ايشان پرداختند و ساير لشكريان را چون سالها با شيروانيان آميزش نموده هر كس را بهر طرف كه خواهد گسيل گردانند .\r\nاهالى شيروان كه تهمت زدهء موافقت و نيكخواهى روميان بودند در اينوقت سعى مينمودند كه ساحت ذمه خود را از شوايب غبار اين گفتگو مصفا و مبرا گردانند صلاح حال خود را در افنا و اعدام آن طايفه ديده در مخالفت روميه و شاهى سيونى غلو كردند و فوج فوج را رفيق روندگان ديار عدم گردانيده در يك\r\n\r\n","description":"","footnote":"","page_name":" 751 ","page_number":159},
  {"content":"\r\n\r\n\r\nصدور عمل شنيع از ذوالفقار خان\r\nشبانه روز همگى را بعالم آخرت فرستادند و از آن طايفه در اين ديار ديار نماند مگر قليلى از خدمتكاران و مردم بينام و نشان كه بر حسب تقدير ملك منان از آسيب تيغ شيروانيان رسته نجات يافته باشند از ذوالفقار خان در اين واقعه عمل شنيع صدور يافت كه عاقبت بشآمت آن گرفتار آمد شرح واقعه آنكه در زمانى كه رستم خان برادر بزرگتر او از خصومت و عناد امراء طوالش و خصماء تاب توقف در يورت و مقام خود نياورده با برادران و اتباع از آب كر عبور نموده بشيروان رفت و بروميان توسل جسته مدتى در آنديار بسر بردند و عاقبت روميه با ايشان بد مظنه شده دفع آن جماعت را اولى و الزم دانسته رستمخان را با يك دو برادر و اتباع بقتل آوردند فرهاد خان كه برادر كوچكتر رستمخان بود با ذوالفقار خان و الوند سلطان برادر كوچك از قيد روميه فرار نموده بآذربايجان آمدند .\r\nچون سرير سلطنت ايران از جلوس همايون شاهى ظل اللهى زيب و زينت يافته سركشان قزلباش بجزا و سزا رسيده آشوب مملكت روى بآرميدگى آورده بود و ايشان فى الجمله از خصماء اطمينان يافته بپايهء سرير اعلى آمدند و در ملازمت اشرف بمراتب عليا ترقى كردند برخى از احوال برادران در محل خود سمت گزارش يافته بالجمله يك همشيرهء ايشان با دو صبيه رستمخان و ديگر خدمه و اتباع در شيروان در دست روميه اسير و گرفتار ماندند بعضى از اعيان روميه بنابر آدميزادگى و حفظ سيرت آن سلسله آن هر سه مخدره را بحباله نكاح درآورده بودند و در اين چند سال از ايشان فرزندان ذكور و اناث بهمرسيده بود در حين فتح قلعه كه حكومت شيروان بذوالفقار خان تعلق گرفته بود شوهران و اولاد مخدرات مذكوره باستظهار قرابت سببى و عصبى ذوالفقار خان به او توسل جسته استدعاى حفظ حال و صيانت ناموس اهل و عيال كه بر وى لازم بود نمودند و حضرت اعلى شاهى ظل اللهى كه از اين مقدمات آگاه بودند بنابر مراعات جانب ذوالفقار خان و حفظ ناموس آن سلسله اشاره فرمودند كه عفايف مذكوره با شوهران و اولاد و تبعهء ايشان در [ 530 
  ] كنف رعايت و حمايت ذوالفقار خان آسوده احدى متعرض حال آن طبقه نگردد چنانچه مبلغى كه قورچى باشى گيلك باسم آن جماعت رقم كرده داخل جرايم روميه بود به ذوالفقار خان گذاشتند كه تحصيلدار بيگانه به خانهء ايشان نرود مشار اليه غيرت قرامانلو نام نهاده از عاقبت آن فعل شنيع نينديشيد و آن هر سه عفيفه را با شوهران و فرزندان ذكور و اناث و دامادان و خدمه و ملازمان كه قريب بيست و هفت نفر يا سى نفر بودند على اختلاف القولين در يكشب هلاك ساخت و حضرت اعلى بدين عمل مذموم انكار بليغ نموده همگنانش ملامت كردند چون قطع ذوى الارحام روا داشته ارتكاب قتل عورات مظلومه و اطفال بيگناه نمود منتقم حقيقى در همان زودى قلع رشتهء حياتش كرده از عمر دولت برخوردارى نديد و شرح آن عنقريب سمت تحرير مييابد .\r\nبالجمله بعد از اين قضايا ممالك شيروان بامراء عظام تقسيم يافته ايالت دربند و شابران و آن حدود بچراغ سلطان كرامپاء استاجلو مرجوع گشت و شاهنظر بيك توكلى را حكم شد كه به معاونت او در آن سرحد بوده ساير مردم كه بدربند رفته بودند عود نمودند و ذوالفقار خان در ساعت نامحمود غير مسعود به شهر شماخى رفته بجبر شكستگيهاى قلعه و تعمير بروج و باره پرداخته نقبها و جسرها را مسدود ساخت و موكب همايون فال از آن يورت كوچ فرمود و به جهت گرمى هوا بجانب ييلاقات شماخى در حركت آمدند و چند گاه در قلل جبال منازل و دلگشا و علفزارهاى مرغوب و حشمه‌هاى خوشگوار اختيار نموده بخرمى و فرخندگى گردانيدند .\r\n\r\n","description":"","footnote":"","page_name":" 752 ","page_number":160},
  {"content":"\r\n\r\nامراء و حكام داغستان و چركس چه آنكه در درگاه معلى بودند و بعضى كه در اين وقت اظهار نموده كسان خود را بپايه سرير خلاف مصير فرستاده بودند بخلاع فاخره و انعامات نواخته جهت رستمخان داغستانى تبركات لايقه ارسال داشتند و چون خاطر معصوم خان والى طبرسران از آن حركت ناهنجار كه بيرخصت از اردوى معلى فرار نموده بود دغدغه آلود بود و هنوز اطمينان تام نيافته بوده توقف موكب جهانگشا در آن حدود موهم توهم و تزلزل احوال مردم طبرسران بود حضرت اعلى جهت تسليه خاطر او محمد صالح بيك وزير شيروانرا باخلاع فاخره و هدايا نزد او فرستاده او را بشفقتهاى خاص اختصاص دادند و اين مژده و الا تسلىبخش والى طبرسران گشته بدين عطيهء ارجمند بين الاقران سر بلند گرديد و در همان چند روز بعضى از مختصان حريم خود را بخدمتكارى سرادق اقبال فرستاده مجددا در سلك دولتخواهان بارگاه سلطنت انتظام يافت .\r\n\r\nذكر مراجعت موكب نصرت قرين از شيروان بدار السلطنه تبريز و از آنجا آهنك عراق ساز داد و بعد از ادراك سعادت زيارت سلطان خراسان بمقر سلطنت شتافتن\r\nچون خاطر خطير از انتظام مهمات شيروان و داغستان فراغت يافته عزم مراجعت مصمم گرديد عليخان بيك جوانشير را حكم شد كه بجواد رفته به ترتيب جسر پردازد و او متوجه آن خدمت گشته در اندك روزى جسرى در كمال استحكام اتمام يافت و بعد از ترتيب جسر كوس مراجعت بلند آوازه گشته از آب عبور فرمودند و از الكاء دره‌ورد عزيمت دارالسلطنه تبريز فرموده امراء و اركان دولت و آغرق اردوى همايون را از راه اهر روانه فرموده خود بنفس نفيس با چندى از مخصوصان و مقربان به قصد زيارت حضرت سلطان الاولياء و مشايخ كرام صفويه بدار الارشاد اردبيل تشريف بردند و در آن مكان ملايك مطاف جبين عبوديت به خاك آن سده سدره منزلت سوده بعد از مراسم شكرگزارى عواطف يزدانى چند روز بطواف و زيارت قيام نموده از آنجا بفيروزى و اقبال بدار السلطنه تبريز رسيده باردوى ظفر قرين ملحق گرديدند و چند روز اوقات گرامى صرف انجاح مطالب و اسعاف مآرب امراء و اعيان آذربايجان و نظم و نسق امور سرحد فرموده ايلچيان و رسولان كه از جانب مير شرف حاكم جزيره و زكريا خان و ساير امراء اكراد به جهت فتح شيروان بآستان سعادت آشيان فرستاده بودند بخلاع فاخره و نوازشات گوناگون مفتخر گردانيده مقضى المرام رخصت معاودت دادند .\r\nچون سلطنت پناه [ 531 
  ] غازيگراى خان تاتار والى قرم از خدمت اشرف التماس نموده بود كه خندان آقاى متفرقه آقاسى درگاه عالى را كه در جنگ وان گرفتار عساكر فيروزى نشان شده بود و با او طريقهء آشنائى تام داشته مطلق العنان فرمايند حسب الالتماس خان تاتار او را با دو پسر كه يكى همراه او و يكى در جنگ حغال اغلى گرفتار شده بودند از قلعه قهقهه بيرون آوردند و او مرد عاقل سخندان روزگار ديده بود بمقدمات مرغوبه خاطر اشرف را بمصالحه راغب ساخته التماس نمود كه پسران او در خدمت اشرف بوده باشد و بروم رفته باتفاق غازيگرايخان تمهيد مقدمات صلح بر وفق رضاى اشرف نمايند كه بدستور زمان حضرت شاه جنت مكان فيما بين مصالح وقوع يابد .\r\n\r\n","description":"","footnote":"","page_name":" 753 ","page_number":161},
  {"content":"\r\n\r\nحضرت اعلى نير بنابر ترفيه حال خلايق و عباد الله رضا به آن داده مشار اليه را با فرستاده غازيگراى خان و ابوالقاسم بيك يوزباشى ايواغلى كه برسالت خان تاتار تعيين يافته بود روانه فرمودند و بغازيگرايخان نامه محبت آميز در قلم آمد اما چون عبور ايشان از ميانهء الكاء چركس واقع شد در اين اثناء خبر فوت غازيگرايخان به ايشان رسيد كه عالم فانى را وداع كرده بجهان باقى شتافت و اوتيه نامى از حكام چركس همانا از خندان آقا كينهء ديرينه در سينه داشته در وقتى كه از ابوالقاسم بيك جدا افتاده بود با جمعى چراكسه فرصت يافته بر سر او ريخته او را بقتل آوردند و ابوالقاسم بيك در آن واقعه با چراكسه جنگهاى مردانه كرده زخمدار گرديد و ما يعرف او در آن فتور تاراج چراكسه شد بالاخره اوتيه مذكور از مهابت حضرت اعلى انديشيده از بيم انتقام او را بسلامت بازگردانيد .\r\nبعد از كشته شدن خندان آقا پسرانش چند گاه در خدمت اشرف عزيز و محترم بسر مى - بردند عاقبت قدر عافيت ندانسته سالك طريق فرار گشتند و شرح آن عنقريب در ذيل اين دفتر رقمزدهء كلك بيان خواهد گشت چون كل ولايات موروثى آذربايجان و شيروان واران كه قريب بيست و پنجسال بود كه روميه از تصرف منسوبان اين دودمان و الا بيرون برده بودند و دريد تسلط و اقتدار آن طايفه بود به قوت قاهرهء يزدانى و تأييد آسمانى به تصرف درآمده جميع قلاع متين و حصون حصين آن ولايات كه مملو از مردان كارى و اسباب و ادوات قلعه دارى بود بنوعى كه در طى وقايع هر سال در رشته تحرير درآمده مفتوح گرديد و ساحت فسيح المساحت آن مرز و بوم از خار تعرض معاندان مصفى گشت و سفر و يساق به امتداد كشيده قريب بپنجسال بود كه لشكر فيروزى اثر قزلباش در ركاب نصرت انتساب همايون به تسخير قلاع و حرب و قتال اشتغال نموده متحمل انواع شدايد و محن و مشاق يساق گشته بودند .\r\nاز زمان سلطنت و كشور گشائى صاحبقران مفغور امير تيمور گوركان الى آلان كه دويست و پنجسال است هيچ پادشاه ذيشوكت ارتكاب سفر و يساق پنجساله نكرده و چنين فتوحات پى در پى كه هر يك از آنها كارنامهء سلاطين جهان و دستور العمل شهرياران ممالك ستان تواند بود و در ازمنه سابقه كمتر وقوع يافته ميسر گشت لهذا عنان عزيمت بصوب مراجعت انعطاف داده و امراء و اركان دولت را امر فرمودند كه چند روزى در دارالسلطنهء تبريز توقف نموده بسان عساكر ظفر نشان پرداخته بعد از عرض سپاه هر يك بالكاء و اقطاع خود روند و چون حضرت اعلى شاهى ظل اللهى اين فتوحات را پرتو حسن ارادت و صفاى عقيدت و غلامى آستان عرش نشان حضرت شاه ولايت پناه مصدوقه كريمه  إِنَّما وَلِيُّكُمُ اللَّهُ  و حضرات ائمه معصومين صلوات الله عليهم اجمعين خصوصا مجاورت و خدمت روضه مقدس حضرت امام ثامن ضامن ملايك مكان مصدوقه حديث صحيح ستد فن بضعة منى بارض خراسان\r\nبيت\r\n امامى كه روبند خاك درش را * ملايك بشهپر خلايق بمژگان \r\nميدانند و از آن روضه منور و روح آنحضرت استمداد همت فرموده بودند بشكرانهء اين مواهب سبحانى عزم طواف و زيارت آن روضهء مقدس فرمودند كه اختتام سفر بدين سعادت ابدى فرموده رنج راه و مشقت و محنت گاه و بيگاه را كه لازمه سفر و يساق است از خاكبوسى آن كعبه آمال براحت و آسودگى مبدل سازند و بعد از استسعاد بدان سعادت عظمى بمقر سلطنت توجه نمايند لهذا با جمعى\r\n\r\n","description":"","footnote":"","page_name":" 754 ","page_number":162},
  {"content":"\r\n\r\nاز خاصان درگاه روى توجه به آن صوب صواب انجام آوردند و در دارالسلطنهء قروين صواحب و اعيان سعادت ملازمت دريافته اسواق و ميدان سعادترا چراغان كرده آذين بندى نموده چند روز در آنجا بنشاط و خرمى گذرانيدند و از آنجا با قوافل نياز و رواحل اخلاص روى به مقصد و مطلب اصلى [ 532 
  ] آورده در اندك روزى بدان سعادت عظمى مستسعد گرديدند حسينخان شاملو حاكم هرات و اكثر امراء خراسان در مشهد مقدس معلى شرف ملازمت دريافته بنوازشات شاهانه سرافراز شدند و بعد از سپاس مواهب يزدانى و فراغ آداب زيارت و خدمات روضهء مقدس عنان عزيمت بمستقر دولت معطوف گردانيد بتاريخ بيست و ششم شهر رجب المرجب پرتو وصول بدارالسلطنهء اصفهان انداخته آن خطهء فردوس مانند ازفر طلعت همايون آرايش جنان يافت و شهر و بازار و قيصريه را آذين بسته چند روز بمراسم عيش و خرمى پرداخته عشرت افزاى خلايق گشتند امراء عظام و اركان دولت كه حسب الامر الاعلى در دار السلطنهء تبريز بسان عساكر ظفر نشان مأمور گشته بودند بنوعى كه اشاره شده بود بدان امر قيام نموده طبقات لشكر - ظفر قرين را اسم باسم بقلم درآورده جمعى كه در اين پنج سال اصلا از موكب همايون تخلف نجسته هميشه ملازم ركاب سعادت انتساب بودند و مردانگيها و حسن خدمات كه در اين سفر از هزار كس بظهور آمده بود در تحت اسم آن كس نمودند كه فراخور آن بعطاياء ارجمند سرافراز گشته بحسن اخلاص و خدمتكارى از اماثل و اقران امتياز داشته باشند و نسخهاى عرض مرتب داشته بمستوفيان عظام سپردند و لشكريان اجازت يافته روى بمسكن و اوطان خود آوردند و امراء عظام هر يك بمحال تيول و اقطاع خود رفتند .\r\nجناب آصف صفات اعتماد الدوله را حاتم بيك چون از خدمت اشرف رخصت رفتن اردوباد حاصل نموده بود كه چند روزى بيمن عواطف و الطاف خسروانه در وطن اصلى بعشرت و كامرانى گذرانيده بعضى عمارات كه مكنون خاطر شريفش بود در آن خطهء دلگشا طرح فرمايند مسود اوراق چون اكثر اوقات بشرف مجالست و همصحبتى آن جناب مشرف بود و در مدت معاشرت پيوسته عطوفت و اشفاق بيش از پيش مشاهده ميافتاد و الحق بصحبت فيض بخش آن ملك صفات انس و الفت تمام داشت با وجود سفر و يساق پنجسال و ميلان خاطر بملاقات احبا و فرزندان مفارقت صحبت آنصاحبدولت بر طبيعت دشوار بود و معهذا تكليف مرافقت برغبت تمام ميفرمودند رضاجوى خاطر شريف گشته فيض صحبت كثير البهجت را بر حصول مطالب عظمى راجح دانسته رفاقت و همراهى آن و الا جناب اختيار نمود بدينجهت لازم دانست كه شرح خصوصيات آن سفر فيض اثر را هر چند مناسب سياق تاريخ نيست در طى وقايع و تسويد حالات اين سال در رشتهء تحرير كشد رجاء واثق است كه از طول كلام مورد اعتراض ازكيا برده باشد .\r\n\r\nشرح رفتن جناب آصف مرتبت خجسته نهاد بجانب اردوباد و خصوصيات آن سفر و بازگشتن و در صفاهان شرف ملازمت دريافتن\r\nخامهء مشكين طراز شرح خصوصيات سفر خجسته اثر اردوباد را بدين نهج آغاز مينمايد كه\r\n\r\n","description":"","footnote":"","page_name":" 755 ","page_number":163},
  {"content":"\r\n\r\nچون و الا جناب دستور مكرم عاليشأن از دارالسلطنهء تبريز عزيمت آنصوب فرموده روانه شدند مخاديم واعزه كه در آن سفر رفيق و همصحبت بودند اول خلف الولاة العظام سيد ناصر الدوله سيد مبارك خان والى عربستان حويزه كه از عهد صبى الى يومنا هذا حسب الامر الاعلى در سايه تربيت و اشفاق پدرانه آن عاليجاه نشو و نما يافته اكتساب فضايل نموده بود .\r\nديگر حضرت صاحب سعادت مصطفى پاشا كه از امراء معتبر روميه و در سلك وزراء بوده در جنگ جغال اغلى دستگير شده بود و بسيار مرد قابل خوش صحبت نيكو اخلاق منشى طبيعت بود و حضرت اعلى شاهى ظل اللهى او را بعاليجناب اعتماد الدوله سپرده بودند و نواب ميرزائى با او مصاحبانه اختلاط ميفرمودند و هميشه همصحبت و جزو مجلس آنعاليجناب بود .\r\nديگر مير محمد حسين تفرشى كه از سادات عاليدرجات تفرش و بفضايل و كمالات علمى و عملى آراسته و در فن انشاء و تفنن عبارات و استعارات بامزه سليقه درست و رتبهء عالى دارد و چند سال بود كه بتعليم و تعلم خلف صدق آنصاحب اقبال اعنى مخدوم و مخدومزادهء جهانيان ميرزا طالب خان اطال اللّه عمره قيام داشت و مير عبد الغنى تفرشى كه از اقرباى مشار اليها و سيد نيكو اخلاق و خوش صحبت بود و مدتها [ 533 
  ] با يكديگر در مدرس علامة العلمائى ميرزا ابراهيم همدانى تلمذ نموده بودند و در شعر پايه بلند داشت .\r\nديگر مولانا مطربى قزوينى كه خلاصهء اهل ادوار و در حسن صوت و گويندگى سرآمد روزگار و تصانيف قول و عملش دستور العمل نقشبندان نادره كار است و بسيار صاحب طبيعت و بذله گوى و نديم و خوش صحبت افتاده و استاد حيدر قلى عودى كه سازنده تيز مضراب خوشنواز و ملازم سركار عالى بود و خدام ميرزائى پيوسته در مجالس خواص با اعزه مذكوره صحبت داشته بشعر سنجى و تاريخ و نقل حكايات و روايات سرور افزاى خاطر همگنان بودند و نخست بدوزال و كور دشت كه دو موضع است از قرى و مواضع الكاء دزمار در كنار رود ارس بر جانب جنوبى واقع شده وارد گشته سه روز در آنجا توقف نمودند و اين هر دو موضع دو قلعه‌ايست از قطعات رياض جنان كه باغات آن بهم پيوسته اقسام ميوه‌ها بتخصيص انار شيرين كه ارباب ذايقه و تميز بر انار يزد و ابرقوه و شاهوار ساوه و قم ترجيح ميدهند و الحق جاى آن دارد و اقسام انگورهاى نازك لطيف الوان در آنجا خوب مىباشد و در آن موسم ميوه‌ها دربار و بسيار بود خصوصا انار كه آن مقدار بحاصل ميآيد كه بتمامى بلاد و قصبات آذربايجان و شيروان واران و گرجستان نقل مينمايند و كافى است اولاد عظام موسى بيك دزمارى كه با سلسلهء عليه نصيريه طوسيه قرب قرابت دارند و الياس خليفه كه از زمره خلفاء قراچه داغ بقدم دودمان و افزونى منزلت و مكان امتياز تمام دارد و در آن اوقات بيمن شفقت و الطاف شاهى و اشفاق و تربيت آن عاليجاهى بحكومت و دارائى آن مملكت سرافراز گشتند با اولاد موسى بيك يك سلسله‌اند در قريهء جنت مثال دوزال منازل مرغوب و ايوانهاى بلند اساس در غايت دلنشينى و دلگشائى ترتيب داده‌اند و در آن گوشهء نزهت بخش خوان كرم گسترده حسب المقدور تفقد احوال آينده و رونده نموده شيوهء مهمان نوازى مرعى ميدارند .\r\nخليفهء مذكور و اولاد موسى بيك سيما شاهرخ بيك كه جوان قابل خوش نويس پرهيزگار و از مستعدان روزگار است و اليوم در خدمت اشرف بمنصب وزارت قورچيان عظام رتبهء سرافرازى دارد و حيدر - بيك برادر او كه در سلك يوزباشيان معتبر منسلك است با همگى اقوام بلوازم ميزبانى كه در خور ميهمانى چنان باشد كما ينبغى قيام نمودند و بهمگى اعزه كه بعز مرافقت و همصحبتى نواب ميرزائى مشرف بودند و\r\n\r\n","description":"","footnote":"","page_name":" 756 ","page_number":164},
  {"content":"\r\n\r\nملازمان و منسوبان و اهل خدمت حسب المقدور خدمات نموده تواضعات و تكلفات آدميانه بظهور آوردند همت عالى صاحبى بجناب خلافت پناهى و اولاد گرامى سوغات و ارمغانى لايق داده بهمگى اقوام و مردم آن سلسله خلعتهاى فاخر عطا فرمودند از آنجا بنشاط و خرمى متوجهء اردوباد شده در ساعت سعد داخل آن بلده طيبه گشته در منازل خلد آساى آبا و اجداد نزول فرمودند و صواب عظام آن بلده از بزرگ و كوچك و وضيع و شريف بلوازم استقبال استعجال نموده آثار بهجت و شادكامى بظهور آوردند و خدام صاحبى بمقتضاء عطوفت و اشقاق جبلى با كافهء مردم آن بلده يارانه و برادرانه سلوك فرموده انواع مردميها كه سزاوار بزرگى و بزرگ - منشى بود بظهور آورده منتسبان سلسلهء عليهء نصيريه را بخلاع گرانمايه و ارمغانى نواخته جميع صواحب و اعيان و ريش سفيدان هر طبقه راحتى اهل خرد و صناعت خلعتهاى لايق داده باهل صلاح و فقيران و درويشان و عورات مستحقه عطاياى ارجمند فرمودند تا بيست روز در آن خطهء طيبه اقامت فرموده همه روزه جشنهاى ملوكانه و صحبتهاى بزرگانه طرح ميفرمودند و لوازم آن بر وفق دلخواه مجلسيان بيش از حد و قياس مرتب و مهيا مىگشت و دو سه روز سيرونند واكليس تشريف برده پيوسته اوقات گرامى در كمال مسرت و شكفتگى ميگذشت .\r\nدر ميان باغات آن بقعهء شريفه كوه بلندى واقع شده كه آن را نظاره مينامند و سيرگاه مردم آنجاست و باغات و بساتين فرح بخش كه در دامنهء آن افتاده و آب ارس كه از جانب غربى آمده ميگذرد بغايت مطبوع به نظر درميآيد و عاليجناب آصف صفاتى آب از كوههاى بلند به آنجا آورده بفواره بالاى نظاره برده و در سطح آن كوه عمارتى مشتمل بر يورت مثمن كه هر طرف ايوانى دارد طرح كرده در بالاى آن طالارى ساخته‌اند كه آب بر دور آن عمارت گردد و در برابر هر ايوان حوضى قرار داده‌اند و در جانب جنوبى نظاره ده ذرع پائين‌تر زمينى واقع است كه تخمينا سه چهار جريب بوده باشد و مقرر فرمودند كه آن را هموار كرده حوض بزرگى در ميان آن ترتيب دهند كه چهار طرف آن باغچه باشد و از بالاى نظاره آب بفواره بحوض مذكور برند كه بطريق تخت صفر هرات كه از امكنهء مشهورهء آفاق است [ 534 
  ] آب از فواره ميان حوض ده گز بالا ميجسته باشد اما هنوز آنچه مكنون خاطر شريفش بود بظهور نيامده بود كه از گردش چرخ دوار و عادت مألوفه روزگار آن رفيع جناب را واقعه ناگزير پيش آمد اميد كه خلف صدقش كه اليوم بيمن مرحمت شاهنشاه صافى طويت حق گزار مسند نشين اورنك وزارت است باتمام آن موفق گردد . الحاصل تماشاى آنمكان نزهت بخش غم پرداز كاشانهء دل و نظارهء آن روشنى افزاى ديدهء نظارگيان افلاك بود و اين رباعى در آن هنگام از مطلع خاطر سر زده بود چون مناسب مقام بود در وقت تحرير ثبت افتاد :\r\nرباعى\r\n اين بقعه كه آفتاب سيارهء اوست * اوصاف بهشت جمله دربارهء اوست \r\n صد چشمه نهان به زير هر خارهء اوست * روشن كن چشم حور نظارهء اوست \r\nبالجمله در اول ماه رجب از آن مقام فرح انجام مراجعت واقع شده تا انتهاء الكاء دزمار جناب خلافت پناهى و اقوام مشايعت نموده بخدمات قيام داشتند و از آنجا ببلدهء اهر آمده بسعادت زيارت تربت شريف شيخ العارفين شيخ شهاب الدين اهرى قدس سره فايز گرديدند و از آنجا بدار الارشاد اردبيل آمده منازل جناب وزارتمآب خواجه محمد رضا وزير آنجا كه در كنار رودخانه و\r\n\r\n","description":"","footnote":"","page_name":" 757 ","page_number":165},
  {"content":"\r\n\r\nمكان مرغوب واقع شده محل نزول عالى گرديد در حال تحرير بخاطر رسيد كه شمهء از احوال آن عاليجناب در طى اينمقال نگاشته كلك بدايع نگار گرداند .\r\nبالجمله خواجه مذكور مرد مستعد شاعر پيشه مطايبه دوست فكرت انديشه است مولد آن جناب اباعن جد موضع جوين من اعمال قزوين است پدرش خواجه ملك از اهل سياقت و ارباب قلم و در خراسان بامر نويسندگى امراء عظام قيام داشت از حوادث و روزگار و فتور خراسان غارت زده و پريشان بعراق آمده در موطن اصلى رخت بسراى آخرت كشيد .\r\nخواجه زاده از علو همت و بلند پردازى قرار ده نشينى با خود نتوانست داد بتك و دو ملازمت درآمد و همت بر علو مرتبه و كمال گماشته بعد از سعى و تكاپوى بسيار كه دولت طلبان روزگار را از آن چاره نيست ملازمت ذوالفقار خان قرامانلو اختيار كرده روز بروز بحسن سعى و خدمت نزد او اعتبار مييافت مرتبه مرتبه بدرجه وزارت ترقى كرده چند سال من حيث الانفراد و الاستقلال بدان مهم پرداخت چون آثار رشد و كاردانى از وجنات احوالش ظاهر و لايح بود بالاخره در سلك وزراء و ارباب قلم ديوان اعلى انتظام يافته بخدمات وزارت آذربايجان مأمور گرديد در سفر خير اثر گرجستان بحسن خدمات لايقه و فدويت و جان سپاريها كه در طى وقايع آن سال مرقوم كلك بيان ميگردد لقب ارجمند فدوى يافته از زمره مقربان مجلس بهشت آئين گشت و در آن ايام در دار الارشاد اردبيل بخدمات مرجوعهء ديوانى مشغولى داشت و بصحبت شعراء و ارباب نظم و اهل استعداد انس و الفت تمام گرفته به قدر مقدور همت بر تفقد احوال اين طبقه ميگماشت و الحق مرد آدمى بزرگ روش درويش منش بذله گوى خوش صحبت و از سعادتمندان روزگار است نكات شيرين و كلمات مطايبه آميز رنگين و لطايف و ظرايف از طبع موزونش سر مىزند و شعر را خوب ميگويد در غزل ابيات عاشقانه و معانى دلپذير رنگين بسيار دارد اما از منظومات او بدين رباعى اختصار رفت :\r\nرباعى\r\n آنم كه حزين و خسته تن ميآيم * جان بسته بتار پيرهن ميآيم \r\n مانند غبارى كه به پيچد بر باد * پيچيده بآه خويشتن ميآيم \r\nالقصه عاليجناب صاحبى سه روز در آنجا اقامت نموده بسعادت زيارت حظيره مقدسه سلطان - الاولياء و مشايخ كرام صفويه كه فى الواقع انوار تجرد و خداجوئى از مراقد منورهء آن محرمات خلوت - سراى وحدت خورشيد آسا در لمعان است مستعد بودند و جناب فدوى القاب از فرط اخلاص و محبت در مقام خدمتكارى درآمده در تفقد احوال همگنان خود را معاف نداشت و از جانبين تواضعات بزرگانه بوقوع پيوست و از راه خلخال روانهء عراق گشته جناب وزارت مآب چند مرحله مشايعت نموده لوازم خدمت بجاى ميآورد و از آنجا طى منازل نموده بدار السلطنه قزوين رسيده در منازل دلكش كه در خيابان باغ سعادت دارند نزول نمودند و بعد از سه روز عنان بصوب مقصد انعطاف داده يكروز در بلدهء ساوه ميهمان خلف الولاتى سيد ناصر ولد سيد مبارك بودند چه حكومت آن بلده به او تعلق داشت و از آنجا بدار المؤمنين قم آمده در آستانهء مطهرهء معصومه فرود آمده شرف زيارت آنحضرت دريافتند سادات و موالى و خدمه آن روضه مقدسه را بعطاياء ارجمند نوازش فرمودند در حضور اهالى قم كه\r\n\r\n","description":"","footnote":"","page_name":" 758 ","page_number":166},
  {"content":"\r\n\r\nانارهاى [ 535 
  ] لطيف آبدار آورده بودند انار دزمار حاضر ساخته ارباب ذايقه و هوش تميز كردند انار دزمار شادابتر و نازكتر نمود اگر چه اهالى قم بهيچوجه قبول اين معنى نميكردند اما ناانصافى مينمودند و يكروز در كاشان اقامت فرموده بتاريخ هشتم شهر شعبان بدارالسلطنهء اصفهان رسيدند و از اردوباد تا صفاهان در هر منزل بعد از استراحت و آسودگى از كوفت راه همگى رفقا بمجلس عالى حاضر و بصحبت مشغول شدند و اهل نغمه و ساز در محفل فيض بخش صاحبى عشرت پيرا بوده بنغمات دلاويز و ترنمات شكر ريز زنك زداى خواطر بودند و بمضمون اين مقال كه :\r\nبيت\r\n هر وقت خوش كه دست دهد مغتنم شمار * كس را وقوف نيست كه انجام كار چيست \r\nتمامى آن سفر را از بدايت تا نهايت بمسرت و شادمانى و شكفتگى بسر آمده همگنان از سعادت همصحبتى و مجالست مجلس عالى صاحبى فيض‌ياب عشرت بوده آن چند روز را خلاصه عمر\r\n\r\nرفتن شاه عباس بمازندران بعزم شكار\r\nشمردند و در حين وصول دار السلطنهء مذكور همانروز بشرف خدمت همايون و ملازمت سده سنيه سعادت نمون مشرف و سرافراز گشته از جانب اشرف تلطفات شاهانه و نوازشات خسروانه ظهور يافت هر چند در صدر داستان عذر تحرير اين احوال خواسته اما چون مسود اوراق رفيق آن سفر بود لازم نمود كه در ازاء انواع اشفاق و ملاطفات كه از ايشان مشاهده ميشد حقايق حالات آن سفر را مفصلا در رشتهء تحرير كشد كه هم پاس حقوق نمكخوارگى داشته باشد و هم شيوهء ستوده مردم نوازى دستور العمل بزرگان روزگار و كارآگاهان دقايق مردمى گردد اكنون از اينجمله معترضه باز آمده بر سر حرف نخستين كه مقصد و مطلب اصلى است ميرود .\r\nالقصه حضرت اعلى شاهى ظل اللهى چند گاه در دولتخانه مباركه نقش جهان اصفهان بمسرت و شادمانى گذرانيده بعد از فراغ از سير و صحبت و شكار و دادخواهى خلايق و انتظام مهمات عراق ارادهء سير و شكار مازندران بهشت نشان از خاطر خطير همايون سر زده عاليجناب اعتماد الدوله و صدور عظام و امراء و اركان دولت را جهة فيصل مهام ديوانى در صفاهان گذاشته با معدودى از مقربان و خاصان درگاه بجانب مازندران تشريف بردند و زمستان و بهار را در متنزهات آن ديار كه از قطعات رياض جنان نشان ميدهد و در فصل پائيز و بهار از كثرت رياحين و ازهار و لاله و نرگس‌زار بهترين بلاد عالم و مردم آن ولايت را هميشه از گلهاى تازه و تر دماغ جان معطر است\r\nشعر\r\n هو مشكبو چون شميم نگار * نه گرم و نه سرد و هميشه بهار \r\n بنفشه گرفته سراسر زمين * چو خط بر رخ خوبرويان چين \r\nبخرمى و اقبال گذرانيده داد خوشدلى دادند .\r\n\r\n","description":"","footnote":"","page_name":" 759 ","page_number":167},
  {"content":"\r\n\r\n\r\nوقايع متنوعه\r\nاز سوانح اينسال آنكه در مشهد مقدس معلى ميانه ميرزاى عالميان و محراب خان قاجار حاكم مشهد مقدس با فساد جمعى مفسدان و بيحوصلگى آصف سلطان نشان كه ظرف طبيعتش لبريز بادهء نخوت و غرور شده بود اسباب وحشت آماده گشته منجر به آن شد كه از لجاجت و عناد ميرزاى عالميان محراب خان از طريق ادب و خدمتكارى كه تا غايت مسلوك ميداشت عدول نموده به او چيره شد و چون صاحب جيش و لشكر بود ميرزاى عالميان بيجهتى ظاهر از او متوهم شده بآستانهء مباركه مقدسه تحصن جست و كسان به اطراف فرستاده تفنگچى بسيار جمع كرد و از جانبين حقيقت حال معروض مايهء جاه و جلال گرديد حضرت اعلى از افعال و اعمال حضرت ميرزا خبط دماغ و نشاء جنونى فهميده او را طلب فرمودند و در مازندران بملازمت اشرف مشرف گشته بمقتضاء حكمت عملى زياده التفاتى نيافت چه تخفيفى در نخوت و غرور او كه ماده جنون و خبط دماغ جز آن نبود بمطلوب بود ديگر آنكه جناب خواجه محمد رضا كه شمهء ازحال او در فوق بتحرير پيوست و در آنوقت هنوز رتبهء وزارت آذربايجان نيافته بود در مازندران شرف بساط بوسى دريافته بوفور اخلاص و حسن خدمات لايقه و كفايت مال ديوان منظر انظار شفقت و تربيت گشته پرتو انوار عاطفت شاهى بر وجنات احوالش تافت و برتبهء منصب جليل المراتب وزارت و مميزى كل آذربايجان ترقى كرده بين الاقران بدين پايه و الا سربلندى يافت و هم در اين سال منصب رفيع القدر صدارت معظم محال عراق و مازندران كه بمير جلال الدين حسن صلائى تعلق داشت و او فوت شده بود بميرزا رضى برادر زادهء او كه بزيور فضل و كمال آراسته شايستگى آن منصب عالى داشت تفويض يافت .\r\n\r\nذكر وقف نمودن حضرت اعلى شاهى املاك و متملكات سركار اشرف را بر حضرات چارده معصوم عليهم السلام\r\nدر اين سال رأى صوابنماى اشرف اعلى كه شعله افروز خطاير غيبى و روشنى بخش ديدهء باريك بنيان دقايق لاريبى است برهنمونى توقيعات يزدانى و تأييدات آسمانى كه هميشه قرين حال خير مآل آن حضرت است جميع املاك و رقبات مكتسب خاصه خود را كه در زمان دولت روز افزون در حيطهء تملك و تصرف شرعى آن حضرت قرار گرفته بود و قيمت عادلهء آنها زياده از يكصد هزار تومان شاهى عراقى و حاصل آنها بعد از وضع مؤونات زراعت بتسعير وسط قريب بهفت هزار تومان ميشد مع خانات عاليه و قيصريه و چهار بازار دور ميدان نقش جهان اصفهان و حمامات كه در آن بلدهء جنت نشان ترتيب يافته وقف حضرات عاليات مقدسات چهارده معصوم عليهم السلام فرمودند و اقل حاصل را منظور داشته چهارده حصه كردند بدين طريق كه اول از ثانى و ثانى از ثالث و ثالث از رابع زياده بوده باشد و همچنين تا چهاردهم اين تفضيل و ترجيح منظور داشتند كه حصهء اول مخصوص حضرت رسالت پناه محمدى صلى اللّه عليه و آله و حصه چهاردهم به ترتيب مخصوص حضرت صاحب الامر صلوات - اللّه عليه باشد و آنچه بهر يك از حضرات اختصاص يافت چند محل را كه حاصل آن بعد از وضع مؤونات\r\n\r\n","description":"","footnote":"","page_name":" 760 ","page_number":168},
  {"content":"\r\n\r\nزراعت موازى آن مبلغ تواند بود مخصوص آن حضرت ساختند و توليت وقف مذكور مادام الحيوة كه به زمان ظهور حضرت صاحب الامر متصل باد بذات اشرف خود و بعد از آن بپادشاهان گرامى نژاد كه در ممالك ايران مسند نشين تخت شاهى و جالس سرير پادشاهى بوده باشند تفويض فرمودند كه بشروطى كه در وقفيه معتبره مرقومهء بقلم افادت رقم علامة العلمائى مجتهد الشأنى شيخ بهاء الدين محمد مبين و مسطور است عمل نمايند و صارف مصروفى اوقات مذكور را براى متولى منوط گردانيدند كه بعد از وضع حق التوليه بمصلحت وقت و اقتضاء روزگار در مصارف هر سه كار و وجه معاش خدمه و مجاورين و زوار و ارباب فضل و كمال و صلحاء و نقباء و طلبهء علوم هر محل و آنچه رأى متولى اقتضا نمايد صرف كند و ثواب آن را با روح مقدسه حضرات چهارده معصوم هديه فرمودند .\r\nو چهارده مهر باسم حضرات عاليات در دارالسلطنه اصفهان بسركارى اعتماد الدوله حاتم بيك و ميرزا رضى صدر ترتيب يافته آنچه در زمان هر يك از حضرات مقدسات نقش خاتم مبارك بوده و علماء اسلام در كتب مناقب و مفاخر اهل بيت ضبط نموده‌اند همان را در ساعت مسعود نقش نموده آن توقيعات مباركه را با بندهاى مرصع بيواقيت و لالى ثمين بجناب صدارت پناهى ميرزا رضى سپردند كه داد و ستد هر سركار به آن مهر مبارك ميشده باشند و نيابت نفس نفيس اشرف در رتق و فتق اوقات مذكوره به او رجوع كردند و تفويض اين رتبهء عالى علاوهء منصب صدارت او گشته باعث زيادتى عزت و اعتبار و افزونى افتخار آن دودمان گرديد و همچنين بر جميع متملكات سركار خاصه شريفه رقم وقفيت كشيده بنوعى در اين باب مبالغه فرمودند كه مكررا از زبان الهام بيان آن حضرت شنوده شده كه ميفرمودند جميع اشياء سركار من و آنچه اطلاق ماليت بر آن توان كرد حتى اين دو انگشترى كه در دست دارم وقف است ليكن مشروط بر آنست كه بهر مصرفى كه رأى صوابنماى اشرف كه متولى آنها است اقتضا نمايد در راه دين و دولت صرف نمايند .\r\nدر كتابخانهء شريفه آنچه مصاحف و كتب عربى و علمى بود از فقه و تفسير و حديث و امثال ذلك وقف سركار حضرت امام ثامن ضامن ابوالحسن على بن موسى الرضا عليه الصلوات و السلام فرموده بآستانه مقدسه فرستادند و آنچه كتب فارسى بود از تواريخ و دوانين و مصنفات اهل عجم با تمامى چينى - آلات از لنگريهاى بزرگ فغفورى و مرتبانها و باديه‌ها و ديگر ظروف نفيسه غورى و فغفورى كه در چينى خانه موجود بود وقف آستانه متبركه صفيهء صفويه حفت بالانوار القدسيه فرموده نقل آن آستان سدره نشان نمودند و همچنين جواهر نفيسه و مرصع آلات و ظروف طلا و نقره و ايلخيهاى اسبان تازى اشقر نژاد و پاك نژادان رومى و بياتى و گرجى و الشه‌هاى بادپاى حصارى و بدخشى و ماوراء النهرى كه در سركار هيچ پادشاه ذيجاهى چنين فراهم نيامده و گله‌هاى شتر و مواشى و اغنام كه از احصاء و شماره افزون و از دايرهء تفكر و اوهام بيرونست [ 537 
  ] وقف فرموده جهت هر يك مصرفى معين فرموده‌اند و چون قيمت كل اشياء متملكات همايون اعلى كه رقم وقفيت بر آن كشيده‌اند زياده از آن بود كه مقومان صاحب بصارت مدقق تشخيص توانند داد يا انديشهء فكرت پيشه بتخمين و قياس آن جرأت تواند نمود بنابر آن زبان قلم از اظهار آن خاموشى گزيد .\r\nچون عقلاى دانشور و دانشوران خرد پرور كه دقيقه شناسان مدارج افلاك و بينندگان خفيات نتايج عناصر و افلاك‌اند بديدهء تأمل و انصاف نظر بدين امور خجسته اندازند در خاطرشان بيقين پيوندد كه در عالم اسباب و مقتضاى طبع بشريت و هوا پرستى كه جزو اعظم سلطنت و فرمانروائى است وقوع اين حال از حوصلهء خيال اربات تعلق بيرونست اگر چه در ازمنه ماضيه بعضى از سلاطين بانى\r\n\r\n","description":"","footnote":"","page_name":" 761 ","page_number":169},
  {"content":"\r\n\r\nمبانى انواع خيرات و ابواب البر بوده‌اند اما معلوم نيست كه تا حال هيچيك از پادشاهان عالى همم و شهرياران ما تقدم و طبقات سلاطين صاحبان تخت و نگين توفيق اين سعادت عظمى يافته باشند و بىنشاء تجرد كه شيوهء خلوت گزينان عالم معنى است صورت وقوع نميپذيرد هر چند بعضى از ظاهر - بينان عالم اسباب كه تهى دستان خرد و تنگدستان راست بازار معانيند نظر بر امور متعارفه زمان و اطوار زمانيان انداخته اين معنى را مستبعد ميشمارند اما خرد پيشگان فكرت انديش دانند كه ذات اقدس همايون كه طوبى مثال اقبالش از جويبار كشجرة طيبة اصلها ثابت و فرعها فى السماء نشو و نما يافته از آن نور عالم افروزى كه از انوار هدايت ازلى و نتق عنايت لم يزلى بر باطن فيض مواطن سرير آراى بارگاه ترك تجريد قايل كلام صدق انجام يا حمراء يا بيضأ غرى غيرى .\r\nبيت\r\n اعنى شير خدا شاه ولايت على * صيقلى شرك خفى و جلى \r\nتافته و لمعهء از آن بر ضمير ضياء تأثير حضرت سلطان الاولياء و المحققين شيخ صفى الحق و الحقيقة والدين طاب ثراه كه جد نهم آن حضرت است و اولاد كرام عاليمقام او كه منتظمان سلسلهء ارشاد و بار يافتگان وحدت سراى قدس و مرحله پيمايان باديهء تفريد و تجريدند پرتو انداخته بهره‌ور است امثال اين امور دور نيست للّه الحمد و المنه كه ذات اقدس عالى فطرت همايون كه گوهريست شاهوار و درى صدف پرورد بحر عميق روزگار كه بغواصى دانش و بينش بساحل ظهور آمده ظاهرش فرو - غبخش عالم صورت و ضمير انورش جمعيت آباد جهان معنى است بديدهء بصيرت نظر بر شاهراه قويم تجرد و مسالك اسرار غيبى انداخته بطريق آباء و اجداد سلوك مينمايد و در عالم تعلق انتظام بخش كارخانهء بىتعلقى گشته از جرعهاى لبريز بيهوشى كه درد آشامان خمخانهء سلطنت را از آن چارهء نيست و هوا پرستان اقليم فرمان روائى را از آن گزير نه بادهء خوشگوار هشيارى مينوشند و در خراب آباد صورت بمعمورى عالم معنى ميكوشند رجاء واثق است كه از ميمنت اين نيت خير امنيت در دنيا بمنتهى مقاصد عاليه فايز گشته زمان دولت سعادت قرينش بظهور حضرت صاحب العصر و الزمان عليه صلوات الله الملك المنان اتصال يابد و عالميان از سطوت جاه و جلالش در بستر آسودگى غنوده گلزار هميشه - بهار آسودگى از رشحات ابر درر نثار معدلتش تازه وتر و در عقبى از شفاعت شفيع روز محشر و دستگيرى ساقى كوثر بهره‌ور باشند .\r\nنظم\r\n الهى تو اين شاه و الا تبار * كه هست از كهان و مهان يادگار \r\n بر اورنگ شاهيش پاينده دار * دلش را بنور يقين زنده‌دار \r\n يدارش بر اورنگ فرماندهى * كه ميزيبدش تخت شاهنشهى \r\n خدايا به حق زمين و زمان * كه از بهر آسايش انس و جان \r\n بعمر طبيعى رسان سال او * جهان را جوان دار ز اقبال او \r\n\r\n","description":"","footnote":"","page_name":" 762 ","page_number":170},
  {"content":"\r\n\r\n\r\nوقايع سنهء پيچى ئيل كه بعضى موافق ست عشر و الف و بعضى مطابق سبع عشر و الف كه سال بيست و دويم جلوس اقدس شاهنشاهى است\r\nنوروز فيروز اين سال خجسته آغاز سعادت انجام در پنجشنبه سيم شهر ذى الحجة الحرام بفرخى و فرخندگى اتفاق افتاد طراوت ايام بهار نزهت بخش گلشن روزگار گرديد و عالم پير كه از دمسردى دى فسردگى يافته بود نشاط جوانى از سر گرفت حضرت اعلى شاهى ظل اللهى در ولايت مازندران عشرت نشان مسرت پيرا بوده بسير و شكار مشغولى داشتند و بعد از آنكه هواى مازندران از درجهء اعتدال تجاوز نموده [ 538 
  ] روى بگرمى آورد نشاط سير و شكار حدود صفاهان در خاطر اقدس پديد آمده سايهء عاطفت بر مفارق متوطنان آن ديار گستردند و از آنجا با تماميت امراء و اعيان بييلاقات كهيز النك و فريدون تشريف برده چند روز در آنحدود عشرت پيرا بودند و در آن ايام اخبار مسرت آثار از جانب دار السلم بغداد رسيد كه موجب بهجت و شادمانى گشته همگنان بفتح بغداد و بدست درآمدن آن خطه ارم بنياد اميدوار شدند اما بر حسب كلام « الامور مرهونة باوقاتها » هر امريرا زمانى مقدر است و هنوز زمانه ادراك آن زمان نكرده بود قضيهء فتح بغداد در عقدهء تعويق افتاد بمنصه ظهور نرسيد .\r\nشرح اين سرگذشت قبل از اين به سمت گزارش يافت كه بعد از فوت ازون احمد محمد پاشا پسرش شعار دولتخواهى دودمان عثمانى ظاهر ساخته اركان دولت آنخانواده پسران او را در ازاء دولت خواهى و گرفتارى پدر تربيت فرموده خاطر ايشان را از اعمال سابق پدر اطمينان بخشيدند و منشور حكومت بغداد باسم محمد پاشا و سنجقى حله باسم برادرش مصطفى پاشا فرستاده ايشان را به اطاعت و انقياد دودمان آل عثمان راغب ساختند و محمد پاشا طريق اطاعت و انقياد مسلوك داشته تمامت عراق عرب را ضبط نموده كمال استقلال يافت اما به جهت آنكه بر لشكر بغداد مسلط باشد ملازم خاصه بسيار كه در ميان روميه سگبان مشهور است بهمرسانيده اكثر منافع و مداخل هوائى بغداد بعلوفه و مرسومات سگبانان مصروف ميگشت بدينجهت علوفه و تيمار زعما و لشكريان بغداد نقصان پذيرفت و عظماى لشكر با او دل دگرگون كرده در مقام غدر درآمدند و از كثرت سگبانان او اقتدارى كه يافته بود صريحا قدرت بر دفع و رفع او نيافته با يكدو نفر از چهرگان مواضعه نموده بقتل او اغوا نمودند و چهرگان در هنگام فرصت او را در كوشك نارين قلعه كه خلوت خاص او بود مقتول گردانيدند و سگبانان بر سر مصطفى پاشا برادرش جمعيت نموده بحكومت بغداد رقم اختصاص كشيدند و او دست به خونريزى برآورده جمعى را كه مظنهء خلاف و فساد به ايشان داشت از ميان برداشت و اموال و اسباب ايشان را بسگبانان قسمت نموده قوت قدرت زياده از برادر يافت و لشكريان بغداد از او خايف و\r\n\r\n","description":"","footnote":"","page_name":" 763 ","page_number":171},
  {"content":"\r\n\r\nو هراسان ميبودند چند روزى ميانه ايشان بوساطت مصلحان گرگ آشتى روى نموده لشكريان طوعا او كرها قدم در دائره متابعت نهادند .\r\nدر خلال اين احوال سلطان احمد خان پادشاه روم مراد پاشا را كه در زمان فرمانروائى جدش سلطانمراد امير الامراء قرامان بود و همراه عثمان پاشاء سردار بدار السلطنهء تبريز آمده در معارك\r\n\r\nآمدن جغال اغلى ببغداد\r\nكارزار كه شاهزادهء سعيد شهيد سلطان حمزه ميرزا با آن گروه مينمود گرفتار لشكر قزلباش گشته شش سال در قلعه قهقهه محبوس بود و در اوان جلوس همايون شاهى كه ميانه آن حضرت و سلطانمراد صورت صلحى روى نمود و از جانبين اطلاق اسيران كردند او را بروم باز فرستادند و هر چند - گاه بيگلربيگى ولايتى بود بنا بر وفور عقل و كاردانى و تجربهء روزگار او را وزير اعظم و سردار گردانيده انتظام ممالك عثمانى را كه از استيلاى فرنگيه و طغيان طبقه جلالى و برهمزدگى سرحد قزلباش اختلال يافته بود برأى و رؤيت او منوط گردانيده فرستاده بود و او در اين هنگام بنوعى كه در طى احوال جلاليان رقم زدهء كلك بيان ميگردد در حدود حلب خيمهء اقامت نصب نمود بتدارك امور ملك دارى مشغول بود و چون اخبار بغداد و استيلا مصطفى پاشاء مذكور استماع نمود حكومت آن ولايت را بمحمود پاشاء جغال اغلى تفويض نموده استمالت نامها بسپاه بغداد و سرداران قبائل عرب كه در سواد عراق و جزيره ميباشند نوشته بمعاونت و همراهى او ترغيب نموده بود و محمود پاشا بسواد عراق عرب در آمده در بغداد كهنه نزول نمود .\r\nآقايان و لشكريان بغداد چون از آمدن او خبر يافتند سر از اطاعت و انقياد مصطفى پاشا پيچيده چيرگى آغاز نهادند و ابواب موافقت بالكليه مسدود ساخته در مخالفت گشودند و او چون حال بدينمنوال مشاهده نمود به اتفاق سگبانان نارين قلعه را مضبوط ساخته توسل بدرگاه جهان پناه شاهى جسته عرايض و كتابات به خدمت اشرف و امراء عظام سرحد نوشته بيرام خان ولد سولاغ حسين تكلو را كه در ايام فترت ببغداد رفته در آنجا ميبود بپايهء سرير اعلى فرستاده و عرضه داشت نمود كه هر - گاه رايات جلال بدين صوب در حركت آيد يكى از امراء عظام را با فوجى از جنود ظفر شعار بدين صوب فرستند شهر و قلعهء بغداد را بمنسوبان آن درگاه سپرده خود ببندگى آن حضرت ميآيم .\r\nحسنخان بيگلربيگى قراء عليشكر [ 539 
  ] و قاسم سلطان ايمانلوى افشار با فوجى از جنود نصرت شعار تا كنار آب ماهيدشت رفته منتظر امر و اشارهء همايون بودند كه بدانچه حكم جهان مطاع عز صدور يابد به عمل آورند بيرام خان و فرستادگان مصطفى پاشا در ييلاقات فريدن بپايهء سرير اعلى شاهى رسيده سعادت بساط بوسى دريافته بنوازشات شاهانه سرافراز شدند و جهة مصطفى پاشا خلعتهاى فاخره ارسال داشته احكام عنايت آميز عز اصدار يافت كه در مهم خود مردانه بوده بحراست قلعه مشغول باشد كه اينك موكب همايون فال بفيروزى و اقبال ميرسد و بامراء عظام آن سرحد حكم شد كه مستعد يورش بغداد بوده آماده باشند كه چون رايات جلال آن حدود رسد ايشان پيشتر روانه شوند و ميانهء جنود بغداد و سگبانان نايرهء حرب و قتال اشتعال يافته همه روزه بين الجانبين كشش و كوشش بظهور ميآمد و محمود پاشا عصيان و طغيان ولد ازون احمد و بىاعتدالى سگبانان و التجاء ايشان بدرگاه سعادت آشيان و آوازهء حركت لشكر قزلباش شنيده با وجود مبالغه و تحريك لشكر بغداد جرأت آمدن نميكرد .\r\nدر اين اثنا روزى سگبانان هجوم نموده از قلعه به شهر و محلات برآمده شروع در قتل و غارت\r\n\r\n","description":"","footnote":"","page_name":" 764 ","page_number":172},
  {"content":"\r\n\r\nنمودند و جنود بغداد كه در شهر بودند آوازه آمدن محمود پاشا و سپاه عرب شايع ساخته سر راه بر سگبانان گرفته فيما بين حربى در غايت صعوبت اتفاق افتاد و جنود بغداد غالب آمده جمعى كثير در كوچه‌ها و محلات عرضهء تيغ فنا گشته بقية السيف روى بقلعه آوردند و محمود پاشا از اينخبر بفتح و ظفر اميدوار گشته بمعاونت و استظهار مير ناصر ولد مهناء عرب كه با فوجى كثير بمعاونت او آمده بود از دجله گذشته ببغداد آمد و لشكريان بغداد قوت گرفته در محاصرهء نارين قلعه و تضييق محصوران ساعى گشتند مصطفى پاشا از آمدن محمود پاشا به شهر و استيلاء جنود بغداد هراسان گشته چون بسيارى از مردم او كشته شده بودند از قضيهء برادرش ياد آورده بر ساير مردم خود بىاعتماد گشت و از غايت خوف و بيم چند روزى صبر نكرد كه فرستادگان او از درگاه معلى عود نموده مدد لشكر قزلباش به او رسد كس نزد محمود پاشا فرستاده بتمهيد معذرت پرداخت و سخن صلح بميان آورده قرارداد كه چون حله حسب الامر پادشاهى سنجق اوست از جانبين لشكريان متعرض يكديگر نشوند كه او بغداد را بپاشا گذاشته باموال و اسباب و ملازمان خاصهء خود بحله رود .\r\nمحمود پاشا اين مقدمه را غنيمت شمرده رضا بمصالحه داد و از جانبين عهد و پيمان بميان آمده مصطفى پاشا با مردم خود از نارين قلعه بيرون رفته روى بحله آورد و عاقبت روى اميد بدرگاه عالمپناه آورده شرح آن در وقايع سال آينده مرقوم كلك بيان ميگردد بالجمله محمود پاشا در همانروز داخل قلعه شده بحكومت مشغول گرديد مقارن وصول بيرام خان و رفقا باردوى حسنخان و امراء اين خبر بديشان رسيد و رايات ظفر آيات در آق النك همدان بود كه عرايض امراء رسيده حقايق حالات بغداد معلوم گشت چون شدت گرماى بغداد و سورت حرارت روى در افزايش داشت در آنوقت آن عزيمت صورت وقوع نيافت و چند روزى در حدود همدان و در جزين بانتظام مهام مملكت و داددهى خلايق و سياست دزد و قطاع الطريق الوار و اكراد پرداخته در باب يورش بغداد كه سالها در ضمير انور رسوخ داشت تدبيرات مىانديشيدند كه اخبار آمدن جلاليان شايع گرديده بالكليه آن عزم لايق را عايق گشت .\r\n\r\nذكر احوال جلاليان و بيان محاربات ايشان با روميان و آمدن فوجى از آنطبقه بدرگاه سعادت نشان شهريار ايشان\r\nبر خردمندان تيز هوش و تيزهوشان سخن نيوش پوشيده نمانده كه مكررا در اين نسخهء عالم آرا بتخصيص در ديباچهء كتاب اشعارى شده كه هر چند مراد از تسويد اين اوراق شرح احوال ايران و ايرانيان اما بنابر ارتباط سخن و اطلاع بر احوال نو و كهن ناگزير است كه اندكى از احوال هر طايفه كه موقوف عليه مقصد اصلى است بر سبيل اجمال در طى تحرير وقايع ايران نگاشتهء كلك بيان گردد كه پرتو شعور مطالعه كنندگان بر پيشگاه ايوان بلند اركان سخن تافته امورى كه ضرورى دريافت مطلب است مبهم نماند لهذا مجملى از احوال جلاليان بدستيارى كلك نكته [ 345 
  ] پرداز مرقوم صحيفهء راز ميگرداند .\r\nمجملا روميان روميه جماعتى را كه بپادشاه زمان عاصى گشته بنهب و غارت و تخريب ولايت مشغول ميگردند جلالى مينامند وجه تسميه جلالى آنچه بخاطر ناقص ميرسد آنست كه همانا اين طايفه مظاهر\r\n\r\n","description":"","footnote":"","page_name":" 765 ","page_number":173},
  {"content":"\r\n\r\nجلالند كه رحم و عفو و صفح در نهاد ايشان نيست بالجمله اول كسى كه در اين عهد در ولايت روم شور انگيزى كرده جلالى گشت شخصى بود از نويسندگان فرومايه روم مشهور بقرايازيچى كه در اوان سلطنت و پادشاهى سلطانمحمد خان بن سلطان مراد در حدود آماسيه و توقات آغاز شورش و فساد كرده گروهى از اجامره و اوباش را ببذل اموال و ايثار درم و دينار كه از قطع طرق و غارت مترددين و تجار بدست ميآورد فريب داده آوازهء شجاعت و سخاوت در اطراف و جوانب آن ولايت انداخت جمعى سست - رايان هرزه‌كار و لوندات آشفته روزگار بطمع درم و دينار فراهم آمده هر چند روز ولايتى را ميتاخت و هر چند گاه در مقامى رحل اقامت مىانداخت عدد لشكريانش به چهار پنجهزار رسيد .\r\nدر اين اثناء يازيچى مذكور باجل طبيعى فوت شد حسن بيك نام برادرش قايم مقام گرديد چون نام يازيچى در ولايت روم مشهور گشته بلند آوازگى يافته بود او نيز بدستور برادر بيازيجى ملقب گرديد و زياده از برادر ولوله و آشوب در آن ولايت انداخته كارنامه‌ها بظهور آورد اركان دولت پادشاه و بيگلربيگيان ممالك روم در اول حال زياده حسابى از يازيجى نگرفته در دفع فساد او مساهله و اهمال نمودند و چون رياست طبقهء جلالى بر برادر او قرار گرفت و آوازهء صلابت و مهابت وصيت سخاوت و شجاعت او زياده از برادرش شيوع يافت آشفته رايان هر طبقهء و تبه روزگاران هر طايفه كه علاقهء تأهلى نداشتند بر سر او جمع شده بقتل سپاهيان روم يعنى جماعتى كه سمت ملازمان پادشاه دارند و اخذ اموال ايشان دندان طمع تيز كردند و او بر خلاف برادر متعرض تجار و رعايا كمتر ميشد اما در قتل و غارت روميه چنان مبالغه ميكرد كه هر كس بچنك او و مردم او مىافتاد امكان خلاصى نداشت و از قوافل و تجار و مترددين هر كس به او بازگشت و آشنائى ميكرد ازو قول گرفته متوجه مقصد\r\n\r\nطرح يازيچى اساس سلطنت از براى خود\r\nميشد باندك پيشكشى از ايشان قناعت نموده متعرض مال ايشان نميگشت و همچنين اهالى هر ولايت كه به او تحفه و پيشكش ميفرستادند از آسيب لشكر او در امان بودند و مردم هر جا كه در مقام تمرد و سركشى در ميآمدند آن عرصه را بجاروب و تاراج ميرفتند حكام و پاشايان اطراف راه تردد مسدود يافته در قلعها خزيده قوت مدافعهء او نداشتند و مردمان شهر و ولايت جز اطاعت فرمانش چاره نمييافتند عدد لشكريان او بده هزار و پانزده هزار رسيد .\r\nمجملا حكمش در اكثر ولايات اناطولى روم جارى گشت و هر براتى كه بعمال و دفتر - داران و اهالى هر ديار نوشت بحصول موصول گرديد و بهر جا رفت مال امانى گرفت يك مرتبه امراء و پاشايان در مقام دفع و فساد او درآمده به قدر جمعيتى كردند و يازيجى خبر يافته بيك نهضت سلك جمعيت ايشانرا متفرق و پراكنده ساخته غنيمت فراوان بدست آورد اركان دولت پادشاهى متوجه دفع اين حادثه گشته يك نوبت سردارى از پاشايان معتبر موسوم بخسرو پاشا تعيين نموده با گروهى از ينكچريان و قاپوقولى كه عبارت از ملازمان پاى تخت است بر سر او فرستادند و از او شكست يافته كارى نساخت و بملاطيه گريخت و يازيجى بعد از انهزام خسرو پاشا اساس سلطنت طرح انداخته در ميان مردم خود امراء و بلوك باشيان تعيين كرد مرتبه ديگر حسن پاشاى ولد محمد پاشا را كه در زمان سلطان سليمان پدرش وزير اعظم بوده و خود از امراء روم بكثرت مال و منال و افزونى تجملات و احمال و اثقال امتياز تمام و بمصاهرت دودمان آل عثمان اختصاص داشت و در آن حين در كمال حشمت و علو شأن بيگلربيگى دارالسلام بغداد بود و باصابت رأى و حسن تدبير و شجاعت و مردانگى\r\n\r\n","description":"","footnote":"","page_name":" 766 ","page_number":174},
  {"content":"\r\n\r\nبين الجمهور مشهور سردار كرده حكام و پاشايان ارز روم و ارزنجان و آن حدود را با شريف پاشاء بيگلربيگى ايروان كه از عقلاء و مدبران كار ديده بود برفاقت و همراهى او بدفع يازيجى مأمور گردانيدند .\r\nحسن پاشا در كمال شوكت و اقتدار از دار السلام بغداد بيرون آمده بجانب توقات رفت و لشكريان اطراف به او پيوستند و اردوى آغرق و خزاين احمال و اثقال را گذاشت كه بآهستگى آورند و با لشكر سباى روانه شد و يازيچى در كمال نخوت و غرور زياده حسابى از حسن پاشا و جنود روم كه مكررا آزموده بود نگرفته خود متوجه محاربه او نشد امراء و بلوك باشيان خود را با سپاه جرار بمقابلهء [ 541 
  ] او فرستاد و در حوالى توقات تلاقى فريقين روى داده محاربهء عظيم بوقوع پيوست و حسن پاشا ظفر يافته شكست بجانب جلالى افتاد و در آن معركه بسيارى از اوباش جلالى راه عدم پيمودند و بقية السيف پراكنده شدند و يازيجى خبر انهزام مردم خود را شنيد با بقيهء جنود جلالى از توقات بيرون آمده متوجه جانب روميان گشت چون بمقابلهء دشمن رسيد مقاومت با آن سپاه در حيز قدرت خود نديد بعد از اندك زد و خوردى سالك طريق فرار شد و با سه چهار هزار كس كه با او بودند خود را بكوهستانهاى دور دست كشيد و حسن پاشا\r\n\r\nانهزام يازيجى با بقيه لشكر خود\r\nمظفر و منصور در توقات نزول نموده دست از تعاقب جلاليان بازداشت و وجود و عدم آن قوم را على السويه پنداشته ديگر باره حركتشان را محال انگاشت .\r\nاما يازيجى مذكور چند روز در كوههاى صعب المسالك بسر برده جمعى از پراكندگان جلالى به او پيوستند و چنان بىنام و نشان گردانيد كه اصلا از او و مردم او در آن حدود اثرى ظاهر نشد اما در خفيه كسان بتوقات فرستاده متفحص احوال بود حسن پاشا با معدودى از خواص ملازمان در قلعه اقامت داشت و ساير لشكر در شهر بخانه‌ها درآمده اصحاب ثروت و مكنت بعيش و عشرت مشغول بودند و اكثر مردم بىبضاعت جهة ما يحتاج خود و عليق اسبان به اطراف و جوانب متفرق شده بودند و يازيجى از احوال حسن پاشا و غفلت او كما ينبغى\r\n\r\nايلغار يازيچى بر توقات و حسن پاشا\r\nخبر يافت عزيمت آن نمود كه ايلغار نموده على الغفله به شهر توقات درآيد و جمعى را بمحافظت دروب قلعه گماشته لشكريان را كه در شهر باشند بتيغ انتقام بگذراند و دستبردى نمايد با موازى هفتهزار كس كه نزد او فراهم آمده بودند بدين خيال در حركت آمد .\r\nنخست اقبالى كه او را استقبال كرد آن بود كه كوچ حسن پاشا و مردم او با تمامى آغرق و خزاين و اسباب وجهات كه از عقب او ميآمدند و قريب يكهزار شتر بار و تا يكهزار نفر از سپاهى و خدمتكار همراه بود دچار او شد يازيجى دايره كردار بر ايشان محيط گشته سپاهيان را بتيغ انتقام گذرانيده تمامى نساء و صبيان و پسران صاحبجمال و خزاين و اموال و مرصع آلات كه سالها اندوخته بحروكان بود بدست يازيجى درآمد و خاطر از ضبط آنها فارغ ساخته از برق و باد سرعت سير استعاره كرده بر سر توقات رفت خبر آمدن يازيجى و واقعه مذكور بحسن پاشا رسيده از غايت حيرت كه از اين بينا موسى برو غلبه كرده بود با همه دانش و بينش كه داشت راه صواب گم كردهء ديدهء بصيرتش از تدابير اينحادثه پوشيده گشت و سراسيمگى تمام به حال او و مردم او راه يافته فرصت جمعيت و قوت مقابله نيافتند و هر گروهى حيات را غنيمت شمرده به طرفى بدر رفتند و حسن پاشا جز تحصن و قلعه‌دارى\r\n\r\n","description":"","footnote":"","page_name":" 767 ","page_number":175},
  {"content":"\r\n\r\nچاره نيافته در كمال بيسامانى در نارين قلعهء توقات متحصن گرديد و يازيجى به شهر درآمده از روى قدرت و اقتدار قلعه را احاطه نمودند .\r\n\r\nكشته شدن حسين پاشا و فتح يازيجى نارين قلعه را\r\nچون پيمانهء حيات حسن پاشا از بادهء عجب و غرور لبريز شده بود از قضاى الهى مهرهء تفنگى كه از جانبين گشاد مييافت در برجى از بروج قلعه برو خورده قالب تهى كرد و ساير مردم از او امان طلبيده قلعه سپردند و گروه جلالى از اموال و اسباب حسن پاشا و جماعت روميه صاحب ثروت و مكنت گشته از تنگدستى رهائى يافتند و يازيجى حسن پاشا را كه مرغ روحش از قفس بدن پرواز نموده بود از دروازه قلعه از حلق آويخت بنا بر آنكه صيت قدرت و آوازهء جلادت او در ممالك روم انتشار يابد جسد او چند روز عبرة للناظرين مصلوب بود و قلعهء توقات مجددا بدست يازيجى درآمده آن را مأمن خود ساخت .\r\nجماعتى تقرير كردند كه حسن پاشا مرد بزرگ منش غيورى بود از واقعهء مذكور بىآرام گشته از كمال غيرت و غلوى غصه و الم قطع تعلق از حيات مستعار كرده خود را مسموم ساخت و بعد از آن يازيجى بصلب كالبد او حكم كرد و راقم حروف اين قول را ضعيف ميشمارد و على التقديرين يازيجى را فتح چنين روى نموده ديگر باره رونقى در كار او پديد آمد و مدتى كامرواى دولت بود اما بعد از وقوع مدتى اين حال تغيير باحوال او راه يافته احوال ذميمهء خود را باحوال حسنه مبدل ساخت و نظر بر خاتمت آن كار و شآمت آن افعال انداخته و او را از سفك دماء و نهب اموال خلايق ملالت تمام دست داد و بساط سلطنت كه درهم نورديده بود از آن خون ريختن و فتنه انگيختن كه جهة حصول مطلب هنوز اندكى از بسيارى بظهور نيامده بود پشيمان گرديد و چارهء تدارك اعمال قبيحهء خود در آن دانست كه از خدمت پادشاه روم استدعاء عفو تقصير و بىادبيها كرده بمحافظت ثغرى از ثغور اسلام مأمور گردد كه بقيه عمر بغزاى كفار اشتغال نمايد كس بپايهء سرير سلطنت مصير عثمانى فرستاده اظهار ندامت و استدعا [ 542 
  ] ايجاب ملتمس خود كرده و اركان دولت آن سلسله كه در دفع فتنهء او متأمل بودند اين معنى را فوزى عظيم شمرده او را بايالت و دارائى از ولايات اروم ايلى سرحد فرنك منصوب گردانيده خلعت و طپوز فرستاده خاطر او را بمراحم پادشاهانه مطمئن و اميدوار گردانيدند و يازيجى انقياد امر نموده ترك آن اطوار ناهنجار كرد و روانه آن صوب گرديد و از طايفهء لوندات بعضى رفاقت و همراهى او اختيار نموده جمعى ديگر از او متخلف شدند و او به مقصد رسيده دو سه سال با كفرهء فرنگ غزا ميكرد .\r\nشخصى روايت كرد كه وقتى از راه دريا بر سر جمعى كفره ميرفت در ميان كشتى فرمان يافت از جمله متخلفان جنود يازيجى جان فولاد نامى متكفل رياست جماعت جلالى شده در حدود حلب آغاز شور و شعب و فتنه انگيزى كرد و همان شيوه پيش گرفته بسيارى از اوباش قلاش نزد او فراهم آمدند و قراقاش نامى را نيز در حدود ارزروم اين هوس در دل پديد آمده همين اراده پيش گرفت و چند روزى در عرصهء خلاف تك و دو مينمود .\r\nدر اين اثناء سلطانمحمد خان بن سلطان مراد بن سلطان بن سليم ثانى بن سلطان سليمان بن سلطان سليم بن ماضى بن سلطان بايزيد بن سلطان محمد فاتح استنبول بن سلطان مراد بن سلطان محمد بن ايلدرم بايزيد بن سلطان مراد بن اورخان بن سلطان عثمان تخت سلطنت را وداع نموده سلطان احمد خان پسرش قايم مقام سرير دولت عثمانى گرديد و او سنان پاشا مشهور بجغال اغلى را چنانچه سبق ذكر يافت وزير -\r\n\r\n","description":"","footnote":"","page_name":" 768 ","page_number":176},
  {"content":"\r\n\r\nاعظم و سردار كرده بسرحد قزلباش فرستاده او قراقاش را بمواعظ و نصايح از آن شيوهء ناستوده بازآورده باطاعت و انقياد پادشاهى راغب ساخت و او در ارز روم سردار را ملاقات نموده ترك فتنه انگيزى كرد و در آن سفر با معدودى همراه جغال اغلى بود اما جان فولاد را در حدود حلب ترقى عظيم روى داد و از اعيان آن ولايت و تجار و مترددين مسلمان و فرنگى مال بسيار گرفته بلشكر داد .\r\nدر سال ديگر كه جغال اغلى از صولت سپاه قزلباش از وان فرار نموده بصحراء موش رفت به موعظه و نصايح او را باطاعت و انقياد درآورده ايالت ولايت حلب و توابع را بجان فولاد مذكور نامزد نمود و استمالت نامه‌ها ارسال داشته از ورود دفع فتنهء قزلباش استمداد كرد و او بدين مژده مسرور گشته ترك مخالفت كرد و وعده داد كه با قشون آراسته باردوى سردار پيوندد در روزى كه ميانهء جغال اغلى و سپاه قزلباش در حوالى تبريز محاربه اتفاق افتاد او با سه هزار سوار بطسوج رسيده بود بعد از انهزام روميه چنانچه در محل خود سمت تحرير يافته گريختگان لشكر بطسوج رسيدند جان فولاد نيز از آنجا سالك طريق فرار گرفت و در حدود خطهء وان با سردار ملاقات نمود جغال اغلى بجهة دير آمدن او مورد عتاب و خطاب گردانيده در ميان وان و ديار بكر به اشاره سردار بقتل رسيد پسر جان فولاد كه بجان فولاد اغلى مشهور گشت طبل مخالفت كوفته حلب را بحيطهء ضبط درآورد و گروه جلالى بر سر او جمع شده از ولايات حلب و آن حوالى مال بينهايت گرفته با اوباش و لوندات داد و تا موازى بيست هزار كس بر سر او مجتمع گشته لواى مخالفت پادشاه روم مرتفع گردانيد .\r\nمحمد پاشا مشهور بقلندر اغلى نيز كه در سلك چاوشان درگاه عالى منسلك و بغايت بزرگ منش و بلند پرواز بود از جانب سردار حاكم خميس شد و حاكم سابق تمكين او نكرد بلكه در مقام قصد او درآمد و او اين معنى را انگيز سردار دانسته بدينجهت سپر مخالفت بر روى كشيده جلالى شد و چون جغال اغلى در ديار بكر طبل رحيل كوفته بعالم آخرت شتافت محمد پاشا را ترقى عظيم دست داد و بنهب و غارت و تخريب ولايت مشغول گشت و تا محميه برسا كه پاى تخت سلاطين سابق عثمانى بود رفته آتش قهر بر معتبرهء سلاطين عثمانى زده صندوق پوشها و قناديل طلا و نقره و حلى و زيور كورخانهء آل عثمان را تصرف نموده بلوندات داد و بىاندامى بسيار ازو و تبعهء او صدور يافت روميه بدفع او قادر نگشتند يك مرتبه لشكرى از استنبول بر سر او آمد كارى نساختند و قبل از آن طويل نامى نيز سرخيل گروهى از لواندات و ارباب طغيان گشته در ما بين حلب و ديار بكر لواى عظمت برافراخته بود و او را نيز جمعيت تمام دست داده رايت بلند نامى برمىافراشت .\r\nالقصه از محميه برسا تا ارز روم تمامى ولايات اناطولى پايمال سم ستور جلالى گشته خرابى تمام بمملكتها راه يافت و سلطان احمد خان خواندگار و اركان دولت خاندان عثمانى دفع دشمن خانگى را از ديگر امور اولى دانسته بفكر دفع جلالى افتادند و مراد پاشا را كه مرد عاقل [ 543 
  ] روزگار ديدهء صايب رأى و تدبير بود و شمهء از احوال او گذشت وزير اعظم و سردار كرده بدفع فساد سركشان فرنگيه فرستاده بودند از اين حالات خبر دادند و او بمصلحت وقت و اقتضاى زمان با فرنگيه مدارائى كرده با جمعى حكايت صلح بميان آورده بجمعى ديگر خراج نهاد و مهمات سرحد فرنگيه را بمقتضاى عقل و دانش فى الجمله صورت ظاهر داده عود نمود و لشكر عظيم از روم - ايلى و قاپو قولى و اناطولى و منشا ايلى و قرامان و طرابلس و ساير ممالك عثمانى مرتب داشته بدفع فتنهء جلالى كمر بست و نخست بجانب حلب و دفع فتنهء جان فولاد اغلى توجه نموده پسر جان فولاد با بيست هزار كس از لوندات بمقابلهء او درآمد .\r\n\r\n","description":"","footnote":"","page_name":" 769 ","page_number":177},
  {"content":"\r\n\r\n\r\nجنگ مراد پاشا با پسر جان فولاد جلالى و شكست خوردن جلاليها\r\nمراد پاشا كه مرد عاقل كاردان و مرحله پيماى نشيب و فراز روزگار بود در اول حال تن بمحاربه در نداده بموعظه و پند جنگ را در حيز تأخير انداخته از وعد و وعيد سخن راند و اين معنى را حمل بر ضعف و زبونى لشكر روم كرده از شرايط حزم و ساختگى حرب غافل افتاد و مراد پاشا بفنون سپاهيگرى و رعايت نام و ننگ بمرور آماده جنگ شده با قشون آراسته قدم در ميدان مبارزت نهاده جان فولاد اغلى نيز سراسيمه‌وار خود را ساختهء حرب گردانيده بمقابلهء او درآمد و بين الجانبين قتالى فاحش روى داده شكست بجانب لوندات افتاد و بسيارى از آن طبقه در معركه هيجا عرضهء تيغ فنا گشتند جان فولاد - اغلى روى از معركه برتافته خود را به شهر حلب رسانيد و در قلعه متحصن گشته بضبط برج و باره و استحكام دروازه مشغول گرديد .\r\n\r\nكشته شدن پسر جان فولاد و ساير لشكر او\r\nگريختگان معركه اكثر باردوى طويل رفته بر سر او جمع شدند و مراد پاشا در ظاهر حلب خيمهء اقامت نصب نموده بتسخير قلعه پرداخت و بتدابير صايبه و لطايف الحيل قلعه را بدست آورده از جان فولاد اغلى و جان فولاديان اثر نگذاشته ساحت آن ولايت را از خار تعرض آن طبقه پاك كرده دامن همت بدفع ساير جلاليان بر ميان زد از قضاى الهى طويل كه سركرده آن طبقه شده قوت تمام گرفته بود رخت حيات از اين جهان فانى بسراى آخرت كشيده از جنود او دو سه هزار كس محمد بيك نام برادر او را كه هنوز ملتجى نشده بود دست آويز خود ساخته بمحمد پاشا قلندر اغلى پيوستند قراسعيد نيز كه از اعراب باديه جلالى شده آوازهء شجاعت و جلادتش در روم منتشر شده بود به او ملحق گرديده طايفه جلالى همگى باردوى او مجتمع گشتند و علم دولت قلندر اغلى بالائى گرفته بهر شهر و ولايت كه رسيد آنچه خواست گرفت و بپاى هر قلعه كه وارد گشت آنچه از سپاهى و رعيت طلب نمود جز دادن چارهء نيافتند و مراد پاشا كه در آن سال با آن طبقه مدارائى كرده در همان حدود قشلاق نموده متوجه دفع ايشان نشد .\r\nدر اين سال كه پيچىئيل موافق ست و عشر و الف است عساكر روم را فراهم آورده بجانب جلاليان در حركت آمد و قلندر اغلى نيز با امراء و سرداران و بلوك باشيان كه مقدم ايشان قراسعيد عرب و برادر طويل و كرد حيدر و آغا جدن بيرى و ككج محمد و حسين بيك از ماوت و قراحسين\r\n\r\nجنگ مراد پاشا با جلاليان و مغلوب شدن جلاليان\r\nو تومال عيسى و غير ذلك بودند بمحاربهء او توجه نموده كوچ بر كوچ بجانب اردوى سردار روانه شدند چون بارها باروميه جنگها كرده با اندك مردمى بسيارى از ايشان را شكسته بودند در اين مرتبه نيز زياده حسابى از روميان نگرفته در كمال نخوت و غرور طى مسافت مينمودند تا بين - الجانبين بعد بقرب انجاميد و مراد پاشا از جلادت و دليرى جلالى انديشيده فراز كوهى را جهة اقامت اردو اختيار نموده خود را به بلندى كشيد و عرابه و زنجير در دامنهء كوه كه پيش روى هر دو لشكر بود كشيده قرار داده بود كه بتدريج با آن گروه جنگ كند و بلطايف الحيل تفرقه در ميان\r\n\r\n","description":"","footnote":"","page_name":" 770 ","page_number":178},
  {"content":"\r\n\r\nايشان اندازد اما قلندر اغلى و اتباع او از اطوار سردار ضعف و زبونى تفرس نموده در جنگ تعجيل كردند و با موازى بيست هزار كس از اردوى خود بعزم جنگ بيرون آمده بغرور موفور بر سر مراد پاشا راندند و او بر فراز همان بلندى صفوف آراسته مستعد قتال گشت اما مردم خود را رخصت پائين آمدن نميداد و جلاليان در دامنه آن كوه مرتفع بتك و دو درآمده دليريها كردند و چون بصف سپاه روم نزديك شدند و اسبانشان در فراز و نشيب آن كوه از تك و دو بستوه آمده بود توپچيان و ينكچريان توپ و تفنگ بر ايشان ريختند و سلك جمعيت ايشانرا از هم گسيختند در اين اثناء مراد پاشا عسكر روم را رخصت محاربه داده اروام با اسبان آسوده روى بمعركه آوردند و جلاليان نيز داد مردانگى داده ميانهء آن دو گروه قتالى فاحش و حربى صعب اتفاق افتاد و غلبه از جانب روميان بوقوع پيوسته خلقى كثير [ 544 
  ] از طبقهء جلالى در معركه بقتل آمدند آخر روز سرداران جلالى ضعف لشكر خود را مشاهده نموده دست از محاربه كشيده بجانب اردوى خود در حركت آمدند و روميان نيز عنان از تعاقب كشيده باردوى خود رفتند قلندر اغلى و سرداران جلالى از جلادت و پيش دستى كه كرده بودند پشيمان گشته چاره جوى شدند و دانستند كه ديگر مقابله و مقاتله با آن لشكر از حيز قوت قدرت ايشان بيرون است و روز ديگر روميه دست از صيد زخم خوردهء خود باز نخواهند داشت و از روى غلبه و اقتدار بتفصيل كار ايشان خواهند پرداخت در همان شب اردوى خود را بر جا گذاشته و اكثر آغرق و احمال و اثقال را ريخته جريده و سباى با دوازده هزار كس كما بيش روى به طرف ارزروم آورده در آن شب تا ده فرسخ راندند .\r\n\r\nجنك كردن جلاليان با اكمكچى اغلى و فرار كردن آنها\r\nمراد پاشا روز ديگر از فرار ايشان اطلاع يافته از آن بلندى كوچ كرده در مكان مناسب خيام نصرت و فيروزى نصب كرد و اردوى جلاليان تاراج روميان گرديد و ابراهيم پاشا مشهور به اكمكچى اغلى را با بيست هزار كس بتعاقب جلاليان نامزد كرد و اكمكچى اغلى بتعاقب ايشان در حركت آمده تا ارزروم در دو محل بايشان رسيده و بين الجانبين محاربه بوقوع پيوست در كرت اول غلبه از جانب جلالى واقع شده روميان كارى نساختند و چون جماعت جلالى راه فرار مىپيمودند و اسبان ايشان زبون شده بود و معهذا لحظهء از ايوار و شبگير نمىآسودند اكمكچى اغلى دست از تعاقب ايشان بازنداشته بار ديگر در حدود ارزروم بدان طايفه رسيده آهنگ محاربه را ساز داد .\r\nچون طاقت مقاومت و قدرت محاربه در جنود جلالى نمانده بود در حملهء اول جمعى كثير از آن طايفه بر خاك هلاك افتادند بقية السيف بحفظ حال خود كوشيده جنگ كنان راه هزيمت پيمودند تا خود را بسرحد الكاء قزلباش رسانيدند بنابر آن روميه قدم باز كشيده پيشتر نيامدند و جلاليان از آنجا احرام استلام عتبهء اقبال شاهى بسته كس نزد امير كونه خان بايروان فرستاده از آمدن خود اعلام دادند و قلندر اغلى با جنود خاصه بر ساقهء لشكر ايستاده سرداران بلوك بلوك روانهء ايروان گشتند و پاشا نيز متعاقب بقوم ملحق گشته از خوف حادثه ايمنى يافتند و امير كونه خان حقايق حال بدرگاه سدره مثال عرض كرد .\r\nمقارن اين حال حسين بيك از مادت كه نامش در زمرهء سرداران جلالى مذكور شد از جانب محمد پاشاء قلندر اغلى و اعيان جلالى بدرگاه جهان پناه آمده عرضه داشتى مشتمل بر اظهار خلوص عقيدت و شاهى سيونى و اينكه اينهمه مخالفت ما با روميه بمحض محبت و دوستى شاه عاليجاه و\r\n\r\n","description":"","footnote":"","page_name":" 771 ","page_number":179},
  {"content":"\r\n\r\nدولتخواهى آن حضرت بود آورد و حضرت اعلى شاهى ظل اللهى دربارهء آن طايفه رعايت آداب فرمانروايان عالم ظاهر نموده فرستاده‌هاى مذكور را به خلاع فاخره و انعامات وافره نوازش فرموده مناشير عاطفت باسم پاشا و سرداران عز صدور يافت و مقرر گشت كه چون بنابر توقير و احترام ايشان متعاقب يكى از امراء و اعيان دولت قاهره باستقبال ايشان فرستاده مىشود در آن حدود توقف داشته باشند كه بعد از وصول او باتفاق روانهء پايهء سرير اعلى گردند .\r\n\r\nذكر رفتن عالى جناب اعتماد الدوله حاتم بيك باستقبال جلاليان بدار السلطنهء تبريز و آوردن سرداران آن طبقه را بدار السلطنهء اصفهان بعتبه بوسى درگاه جهان پناه شاهنشاه زمان\r\nطوطى شيرين مقال قلم در شكرستان قصه پردازى شرح آمدن جلاليان را بدين ترانه ادا مينمايد كه چون حضرت اعلى از آمدن اين طايفه آگاه گشته فرستاده‌هاى مذكور مشمول نوازش و احسان روانه شدند چون هنوز بر مكنون خاطر فساد اندود آن طبقه اطلاع تام حاصل نشده بود حزم و احتياط مقتضى آن بود كه آن قوم پريشان روزگار كه بلوندى عادت كرده هميشه شورش طلب و فتنه اندوز و غارتگر بوده‌اند محل اعتماد نبوده باشند رأى عالم آرا اقتضاء آن كرد كه يكى از كار - دانان بساط قرب و منزلت كه بزيور عقل و تدبير آراسته و بحيلهء تهور و سخاوت و شجاعت پيراسته باشد باستقبال آن طايفه فرستند كه به نظر دور بين مشاهدهء احوال نموده در اينسال در ولايات آذربايجان جهت لشكريان قشلاق [ 545 
  ] تعيين نمايد و محمد پاشا را با سرداران و خواص و اعيان باردوى ظفر نشان آورد بعد از امعان نظر به حال هر يك از امراء و اركان دولت و اعيان حضرت عاليجناب آصف منزلت اعتماد الدوله حاتم بيك را كه متصف بصفات مذكوره و جامع كمالات صورى و معنوى بود لايق و سزاوار ديده بدين خدمت مأمور فرمودند و چون ميهمان بودند موازى دوازده هزار رأس گوسفند و بيست هزار خروار غله به جهت مدد خرج آن جماعت سرانجام يافت و طوامير بياض به مهر مهر آثار بمعتمد الدوله آصف شأن سپردند كه در مهام ضروريهء ايشان آنچه رأى صايب آن دستور مكرم بمصلحت دولت قاهره اقتضاء نمايد احكام مطاعه در قلم آيد و راقم حروف بجهة انجام اين خدمت بمرافقت مأمور گرديد و جمعى از قورچيان و غلامان و آقا سلطان مقدم كه حاكم زنجان بود مقرر شد كه بجناب آصفى ملحق گشته در موكب عالى او بخدمات قيام نمايد و عاليجاه اعتماد الدوله در حدود همدان از اردوى ظفر نشان جدا شده متوجه دارالسلطنهء تبريز گشت .\r\nاما احوال جلاليان آنكه چون آن گروه بيسر و سامان بايروان رسيدند امير كونه خان جمعى از خواص و امراء و اعيان مردم خود را باستقبال فرستاده در اوچ كليسا كه سه فرسخى قلعهء ايروانست محل نزول ايشان قرارداد و نزل و ساورى به قدر مقدور فرستاده خدمات شايسته كرد و طرح ضيافت انداخته در خارج قلعه در عرصهء وسيع خيمهاى بتكلف و شاميانهاى ديبا افراخته و فرشهاى ملون\r\n\r\n","description":"","footnote":"","page_name":" 772 ","page_number":180},
  {"content":"\r\n\r\n\r\nضيافت امير كونه خان سرداران جلالى را\r\nگسترده مجلس ملوكانه آراست و پاشا را با امراء و سرداران و بلوك باشيان و خواص و اعيان طلب داشته در آن محفل نشاط با ايشان ملاقات كرد و انواع اشفاق و دلجوئى كه از لوازم ميزبانى است بظهور آورده عذرخواهى كرد كه چون حارسان قلعه كه امينان دولتند دستور نيست كه بىرخصت پادشاه قلعه را كه فى الحقيقه خانهء ولينعمت است گذاشته بيرون روند بدينجهة خود باستقبال نيامدم .\r\nبالجمله تا دو سه هزار كس از آن جماعت بضيافت امير كونه خان حاضر گشتند و او بنوعى بلوازم ضيافت و ترتيب اسباب ملوكانه پرداخت كه زبانها بتحسين و آفرين گويا گشت و آخر روز كه ضيافت منعقد گشته مجلس نورديده شد پاشا را با سرداران و بلوك باشيان و خواص ملازمان با سيصد كس تكليف تمام كرد كه خود را از غبار مكروهات و آلايش محاربات پى در پى شست و شوى دهند و پاشا و خواص و اعيان را به خانه خود برده بلوك باشيان هر يك را ميهمان يكى از آقايان و امراء تابين كرد و در منزل خود مجلس عالى بزرگانه ترتيب داده با ايشان صحبت ملوكانه داشت و صباح بعد از استحمام رخوت پوشيدنى فراخور حال بر سر حمام آورده تواضعات آدميانه بظهور آورد و ساير ميزبانان نيز با ميهمانان خود بدين شيوهء ستوده عمل نموده همگى را قرين اعزاز و احترام گسيل كردند .\r\nقاعدهء جلاليان آنست كه اكثر اوقات در مجالس و محافل از شجاعت و دليرى و مردانگيها كه از ايشان ظهور يافته باشد سخن ميگويند و فراخور آن با يكديگر تفوق ميجويند و صحبت ايشان منحصر بدين گفتگو است و بزرگى و كوچكى ميانهء ايشان زياده مرعى نيست همانا در مجلس\r\n\r\nورود جلاليان بتبريز\r\nامير كونه خان ميانهء پاشا و قراسعيد در حالت مستى از احوالات گذشته و مبارزتها كه وقوع يافته گفتگوى مىشود و قراسعيد بىادبانه در معرض جواب درآمده پاشا را بجبن و بد دلى منسوب ميسازد و چون از منزل امير كونه خان بيرون آمده متوجه يورت خود ميشوند هر دو يكديگر را بمبارزت ميخوانند و آن دو مخمور بادهء جهل سنانهاى ثعبان مثال بدست گرفته با يكديگر در نبرد آمدند و پاشا بقراسعيد زخمى زد كرد - حيدر و آغا جدن بيرى بميان درآمده ايشان را جدا كردند بدينجهت گروه جلالى سرجوقه شدند قرا - سعيد و برادر طويل با تبعهء خود يك جوقه و پاشا با ملازمان و جمعى بلوك باشيان كه هواخواه او بودند يك جوقه و كرد حيدر و آغا جدن بيرى و تبعهء ايشان يك جوقه بعد از چند روز كه در اوچ كليسيا اقامت نموده از رنج راه آسودند هر جوقه براى خود كوچ كرده همگى در دار السلطنهء تبريز جمع شدند .\r\nپير بوداقخان حاكم تبريز و خواجه محمد رضا وزير آذربايجان لوازم استقبال بجاى آورده هر طبقه در مكانى مناسب فرود آورده نزل و ساورى به قدر احتياج دادند و هر كدام يكروز بلوازم ضيافت پرداختند بعضى از سرداران با مردم خود از تبريز بيرون آمده روى بعراق نهادند در اين وقت فرمان واجب الاذعان شاهى رسيده از آمدن اعتماد الدوله آگاه گشتند و پاشا و سرداران معتبر كه بيرون نيامده بودند توقف نموده منتظر وصول آن جناب بودند و همه روزه ما يحتاج ايشان تا رسيدن اعتماد الدوله به [ 546 
  ] آذربايجان سامان ميداد .\r\nالقصه عاليجناب اعتماد الدوله بدينخدمت مأمور گرديد سامان و سرانجام يراق و ضروريات\r\n\r\n","description":"","footnote":"","page_name":" 773 ","page_number":181},
  {"content":"\r\n\r\nآن سفر از البسه و اقمشه و مأكول و مشروب و غيرها بر وجه لايق روى به مقصد آورد و دست دريا نوال ببذل و احسان و اطعام گشوده در آن باب زياده از مقدور و مأمول همگنان مبالغه نمودند اگر خصوصيات و دقايق آنها بتفصيل در قلم آيد قصه بدرازى كشد مجملى از آنچه كاتب حروف برأى العين مشاهده نموده از ابتداء تا انتهاء بنوعى است كه در ذيل مبين و مرقوم ميگردد .\r\nبالجمله چون از اردوى همايون بيرون آمدند هر روز جمعى كثير از امراء قورچيان و غلامان و يساولان كه همراه بودند بمجلس عالى حاضر گشته اطعمه و اشربه و حلويات زياده از قدر احتياج بر سبيل راتبه كشيده ميشد جمعى از جلاليان كه از تبريز بيرون آمده بودند گروه گروه در راه دچار ميشدند در خرد چائى قراحسين با يكصد نفر و در قصبهء زنجان ككج محمد با پانصد نفر و در نيك پى على بيك دنيائى با سيصد نفر و قلى بيك كرد با يكصد و چهل نفر و كرد على با سيصد نفر و در ميانج احمد يازيجى بلوك باشى با چهل نفر دچار شده ملاقات نمودند و جناب اعتماد الدوله هر جماعت را ضيافت لايق نموده هر يك را با تبعهء خود خلعتهاى فاخر و اثواب گوناگون از قبا و بالاپوش و منديل و دستار فراخور قدر و مقدار داده جهت هر جماعت محل قشلاق تعيين گردند و از قورچيان و يساولان ميهمانداران تعيين نمودند كه ما يحتاج ايشان را از عطاياى شاهى سرانجام داده صرف معيشت ايشان نمايد و قرار دادند كه سرداران و بلوك باشيان بعد از نوروز سلطانى مردم خود را در قشلاق گذاشته خود با دو سه نفر خدمتكار بدرگاه آسمان مقدار آمده بملازمت اشرف مشرف گردند .\r\nچون طى مسافت نموده در قريهء فهوسفج از قراء قريبهء تبريز نزول واقع شد جناب وزارت - مآب خواجه محمد رضا وزير آذربايجان باستقبال موكب عالى آمده روز ديگر بوداقخان حاكم تبريز با قشون آراسته مزين بزينتهاى گوناگون باستقبال آمد و از قريهء مذكور در كمال شوكت و اقتدار با گروه انبوه از امراء و يوزباشيان و قورچيان و غلامان و يساولان و ملازمان خاصه و ساير افواج و خدم و حشم روانه شدند و مردم شهر و نواحى باستقبال بيرون آمده جمعيتى عظيم در سر خيابان تبريز واقع شد چنانچه تمامت خيابان از افواج چشم و تماشاچيان مملو بود و جماعت جلالى از سر خيابان تا شهر كه قريب نيم فرسخ است از دو طرف پياده و سوار صف كشيده جوق جوق پيش آمده رسم تحيت و سلام بجاى ميآوردند و جناب ميرزائى رعايت جانب ميهمان نوازى كرده با سرداران شرط مصافحه و معانقه بجاى آورده به زبان عطوفت و اشفاق بايشان تكلم نموده نخست از جانب حضرت اعلى شاهى ظل اللهى پرسش حال و تفقد احوال فرمودند و از جانبين تواضعات دوستانه بوقوع پيوست .\r\nمجموع آن طايفه كه در آن روز به نظر درآمد از پياده تفنگچى و سوار يراقدار ده هزار بودند اگر چه بميانهء ده هزار جلالى آشفته رأى خودسر بىمآل كه اعتمادى بر دوستى و دشمنى ايشان نبوده باشد داخل شدن اندكى موجب تفرقه همگنان بود اما جناب اعتماد الدوله بنيروى اقبال دولت شاهنشاهى بفراغ خاطر و اطمينان قلب با جماعت عنان بر عنان به شهر درآمده جناب صاحبى در منازل جهانشاهيه نزول نمودند و چون در راه بالسنه و افواه مذكور ميشد كه ابراهيم پاشا اكمكچى اغلى كه با بيست هزار كس بتعاقب جلاليان آمده بود هنوز در سرحد است و ارادهء دستبردى دارد بنابر آن در همانروز جناب اعتماد الدوله پير بوداقخان را با قشون آراسته بجانب خوى و سلماس فرستادند كه از طرف وان خبردار باشد و سرحد ايروان بخبردارى و كارآگهى امير كونه خان منوط گرديد .\r\nبعد از چند روز مشخص شد كه اكمكچى اغلى از آوازهء وصول دستور اعظم و سپاه عراق انديشه نموده جرأت پيش آمدن نكرده باز گرديده است بنا بر آن پير بوداقخان عود نموده به تبريز مراجعت\r\n\r\n","description":"","footnote":"","page_name":" 774 ","page_number":182},
  {"content":"\r\n\r\nنمود بالجمله چون جناب صاحب اعظم به شهر آمدند روز دويم شرايط مردمى بظهور آورده بديدن محمد - پاشا و برادر طوبل و قراسعيد و ساير سرداران رفته پرسشهاى رسمى و تواضعات عادتى بظهور آمد بعد از آن كاتبان آن جماعت را طلب نمودند كه تفصيل اسامى جنود جلالى را در قلم آورند كه فراخور حال ما يحتاج سرانجام يابد سواى پيش آمدگان سيزده هزار و ششصد و پنج نفر بقلم آمد لشكر كارآمدنى آن جماعت از پياده تفنگچى و سواران يراقدار بيزياده و نقصان ده هزار بودند بقيه آت اغلانى و خدمتكاران بودند عاليجناب دستورى طرح ضيافت [ 547 
  ] انداخته قرار دادند كه يكروز مجلس عام منعقد ساخته كل آن طبقه را ضيافت نمايند و بسرداران و بلوك باشيان و آقايان و هر كس از طبقه اسم و رسمى داشته باشد خلعت دهند و بعد از انعقاد مجلس عام مجلس خاص ترتيب داده هر روز با فوجى از سرداران و اعيان صحبت دارند .\r\n\r\nضيافت اعتماد الدوله كل طبقه جلاليان را در باغ جهان شاهى\r\nنخست ضيافت عام در باغ جهانشاهى بوقوع پيوست چند روز خوانسالاران به ترتيب اسباب ضيافت مشغول گشته تا موازى يكصد و بيست نفر باورچى و شربتدار به ترتيب اطعمهء الوان و حلاوه و تنقلات و مرتبات پرداختند و زياده از آنچه در حوصله خيال گنجد و عامهء آن خلق را وافى باشد مرتب ساختند و در عرصهء باغ مذكور يك ميدان وار زمين را كه محل جلوس دو هزار كس بود هموار كرده خيمه‌ها و سايبانهاى بتكلف بر پاى كرده فرشهاى ملون گستردند روز ششم مجلس ضيافت عام منعقد گشت و قرار يافت كه سواى پاشا و سرداران و بلوك باشيان از هر يكصد نفر بيست نفر را خلعت دهند چنانچه از ده هزار كس دو هزار كس مخلع كردند خلعت محمد پاشا از قباى زربفت طلاباف و بالاپوش مخمل زربفت و منديل سراسر زرد چهار ذرعى طلاباف و جيقه مرصع و اسب اعلى وزين به مبلغ سى تومان سرانجام يافته بود خلعت برادر طويل\r\n\r\nخلعت دادن اعتماد الدوله رؤساى جلالى\r\nبدستور پاشا بود اما قيمت آنها كمتر بود قراسعيد و كرد حيدر و آغاجدن بيرى و حسن كدخدا وكيل برادر طويل و ساير بلوك باشيان على هذا القياس هر يك فراخور مرتبه مخلع گرديدند ساير جماعت را اعلى و اوسط و ادنى قرار داده اعلى را قباهاى زربفت و دارائى باف و بالا پوشهاى مخمل مقيش و مخمل ساده و منديلهاى الوان و بعضى را چهار ذرعى اضافه نمودند و او سط را قباهاى ميلك و مطبق و نعلبند و خفتان مخمل و دستارهاى سر زرد ، ادنى را قباهاى قطنى و دارائى و دستار داده چنانچه در فوق ذكر شد تا دو هزار نفر خلعت پوشيده بمجلس ضيافت خاصه حاضر گشته هر يك در مكان مناسب قرار گرفتند ساير مردم جوق جوق و بلوك بلوك در حوالى و حواشى مجلس و خارج مجلس نشسته در هر گوشهء باغ مجمعى و در هر نزهتگاه محفلى انعقاد يافت در اين اثناء از سلاطين زاده‌هاى گرجى عطابيك خان ولد منوچهر خان والى مسق با چند نفر از كشيشان و از ناوران بعزم ملازمت اشرف آمده به شهر تبريز وارد شده بود حسب التكليف بمجلس ضيافت حاضر گشته به او و مردم او نيز خلعت فاخره و خرجى راه و نزل و ساورى بر وجه لايق عطا فرمودند .\r\nشمهء از خصوصيات مجلس آنكه بعد از خوردن اقسام كيفيتها و مغيرات قهوه‌چيان پيالهاى قهوه بگردش درآوردند و تا موازى سيصد عدد خوان نقل كه چند عدد آن را بفنون غريبه نخلبندى كرده پيكر اقسام ميوها بشكر ريخته در آن تعبيه كرده بودند كشيده جلاليان زلها برداشتند .\r\nبعد از آن يكهزار ظرف حلويات كه ميان هر دو نفر يك ظرف باشد و ميوه بدستور كشيده\r\n\r\n","description":"","footnote":"","page_name":" 775 ","page_number":183},
  {"content":"\r\n\r\nشد خربزه و هندوانه و انگور و ساير ميوه‌ها در برابر مجلس خرمن خرمن انبار كردند و مردمى كه در خارج محفل بودند چون جوق جوق ميآمدند و ميبردند بعد از اكل آنها شروع در كشيدن طعام شد يك هزار قاب طعام الوان با لوازم آن بمجلس آورده يك هزار قاب ديگر در خارج مجلس صرف شد الحق عظيم مجلسى انعقاد يافت زبان قلم از تحرير دقايق آن ضيافت و خصوصيات مجلس و بسيارى اسباب از هر نوع بعجز و قصور اعتراف دارد .\r\nوزارت پناه خواجه محمد رضا وزير آذربايجان و اكثر ملازمان درگاه كه در آن عشرت - سرا بودند ملازم و اربپاى ادب ايستاده از زمرهء خدمتكاران بود بعد از فراغ از آن امر متوجه نظم و نسق مهمات ايشان شده بدستور پيش آمدگان هر گروهى را در محل مناسب قشلاق تعيين كرده مهمانداران همراه كردند پاشا و سرداران و بلوك باشيان هر كدام حسب الصلاح وزير اعظم دستور معظم چند نفر از خواص ملازمان و خدمتكاران تا موازى پانصد نفر جدا كرده بقيهء لشكر را بييلاقات فرستادند كه انشاء اللّه تعالى در هنگام بهار كه رايات جلال در ييلاقات تشريف داشته باشند يك جا مجتمع گشته به نظر اشرف درآيند در عرض سه روز مهمات ايشان فيصل يافته فوج فوج روانه شدند روز دهم عالى جناب اعتماد الدوله بعزم مراجعت از شهر بيرون آمده در شمس آباد نزول كرده دو روز در آنجا بودند روز سيم كوچ كرده متوجه درگاه معلى شدند علوفه و ما يحتاج سركار پاشا و رفقا كه پانصد نفر بودند تا دار السلطنهء اصفهان از سركار نواب ميرزا داده ميشد و همه روزه سواى راتبه مجلس عالى طعامهاى الوان و حلويات عليحده ترتيب داده برسم تكلف و يادبود بمنازل جلاليان ميفرستادند هر روز يك قطار استر ماحضرى از اقسام مربيات و حلاوه و تنقلات و ميوه‌ها و ساير اسباب ما حضر سامان مييافت كه در اثناى راه به كار ميرفت و چون رايات ظفر شعار بعد از اطمينان خاطر [ 548 
  ] از مهمات سرحد از محل اقامت كوچ كرده متوجه مقر سلطنت شده بود جناب اعتماد الدوله به بيست و دو كوچ باصفهان رسيدند يك روز در كاشان توقف كرده ديگر باره جهت پاشا و سرداران رخوت پوشيدنى بر سر حمام فرستادند .\r\nالقصه از ابتدا تا انتها دقيقهء از دقايق ميهمان نوازى و بذل احسان فرو گذاشت نشد يك روز در باغ تاج آباد نظر مجلس عالى ترتيب داده صحبت بزرگانه انعقاد يافت همانا وقت سوارى بعضى جلاليان كه از پاشا از آزردگى داشتند با ملازمان او بدمستى آغاز نهاده يكديگر را زخم زدند در منزل پاشا اطلاع يافته او نيز بد مستانه در مقام انتقام درآمد و همچنانچه شيوهء نامحمود و رسم معهود آن طايفه است از هر طرف جمعى بحمايت برخاسته رفته رفته در يك لمحه كل آن طايفه دو گروه گشته مكمل و مسلح شمشيرها آخته به يكديگر آميختند و نزديك به آن شد كه فتنهء عظيم حادث گشته از طرفين خونها ريخته شود جناب دستورى اطلاع يافته فى الفور متهورانه با هفت هشت نفرى از ملازمان كه حاضر بودند سوار شده بميان آن دو گروه بدمست بىمآل درآمده بعضى را بعتاب و سرزنش و\r\n\r\nورود اعتماد الدوله باصفهان با رؤساى جلالى\r\nبعضى را به چوب و كوتك تأديب نموده پاشا را از آن جهل و بدمستى ملامت كرده آن فتنه را تسكين دادند و از آنجا به دو كوچ بدولت آباد اصفهان آمدند آقا كمال دولت آبادى خدمات لايقه بتقديم رسانيد روز ديگر كه سيم شهر شعبان المعظم بود روانهء شهر شدند امراء و اركان دولت و مقربان و ملازمان درگاه بر حسب فرمان باستقبال آمده قرين اعزاز و احترام\r\n\r\n","description":"","footnote":"","page_name":" 776 ","page_number":184},
  {"content":"\r\n\r\nبه شهر درآوردند و آن جماعت در درگاه دولتخانهء نقش جهان سعادت ركاب بوس دريافته حضرت اعلى شاهى ظل اللهى با آن جماعت به زبان عطوفت و مرحمت گسترى و ميهمان نوازى كه ذات خجسته صفاتش بدان محبولست تكلم فرموده نوازشات خسروانه بظهور آوردند و آن جماعت بعد از تقبيل قوايم سرير سلطنت مسير و اظهار خشنودى از سلوك پسنديدهء دستور روشن ضمير هر يك بمنازلى كه تعيين يافته بود فرود آمدند و نزل و اقامت لايق از سركار خاصه شريفه شفقت شده مطاياى آمال ايشان از عطاياى شاهى گرانبار گرديد و خدمات آن دستور عاليجاه بحسن قبول گشته مورد نوازش و الطاف بىپايان گرديد و حضرت اعلى در آن زمستان در دار السلطنهء اصفهان عشرت پيرا بوده صحبتهاى پادشاهانه ميداشتند و اكثر اوقات پاشاء و امراء جلالى را بمحافل خاص طلب داشته از نشاء التفات سرمست ميگردانيدند و بتفقد و دلجوئى ايشان پرداخته تحقيق حالات ميفرمودند و مضمون اين مقال كه :\r\nبيت\r\n عشق در هر مشربى كيفيتى دارد غريب * يك شرابست اين و ليكن نشاء ديگرگون دهد \r\nبا هر يك به طرز خاص پيش آمده نقايد عقايد و اخلاص ايشان را بر محك تجربه و امتحان ميزدند و هر كدام بفحواى اينكلام كه :\r\nمصراع\r\n « از كوزه همان برون تراود كه در اوست » \r\nمكنون خاطر خود را بر طبق عرض مينهادند و چون از جانب پاشا رايحهء اخلاص و دوستى استشمام ميشد او را زياده از رفقا مورد تعظيمات و تكريمات گردانيده احترام تمام فرمودند و آن جماعت تا هنگام بهار بسعادت ملازمت فايز بوده همواره انوار عاطفت شاهى بر وجنات احوالشان ميتافت تتمهء احوال آن گروه در قضاياى سال آينده نگاشتهء كلك بدايع نگار خواهد شد انشاء اللّه تعالى .\r\n\r\nوقايع متنوعه كه در اين سال بظهور پيوست\r\nحضرت اعلى شاهى ظل اللهى بعد از استماع آمدن جلاليان و تعاقب نمودن اكمكچى اغلى بنابر رعايت حزم و احتياط موازى يكهزار نفر تفنگچى از تفنگچيان ركاب اقدس بسركردگى لاچين - بيك نام غلام خاصهء شريفه بدار السلطنهء تبريز فرستادند كه اگر قضيهء روى نمايد بمعاونت امراء سرحد قيام نمايند آن مقدمه خود از آوازهء وصول جنود اقبال صورت وقوع نيافت قشلاق تفنگچيان مذكور در اين سال در نواحى تبريز قرار يافت .\r\n\r\n","description":"","footnote":"","page_name":" 777 ","page_number":185},
  {"content":"\r\n\r\n\r\nفوت غازيگرايخان پادشاه\r\nاز سوانح اين سال خبر فوت غازيگرايخان بن دولتگرايخان تاتار است كه از شعبهء سلاطين قرم نژاد جوجى خان بن چنگيز خان است و پدر بر پدر در دشت قبچاق پادشاه الوس تاتار بوده در باغچه سراى نشيمن دارند رسيد و شرح احوال سلاطين آن طبقه كه چگونه مطيع امر و فرمان پادشاهان آل عثمان شده‌اند و محمد گراى و عادلگراى و غازيگراى و برادران بچه جهة بشيروان آمدند و عادلگراى و برادرش غازيگراى [ 549 
  ] چگونه در شيروان گرفتار جنود ظفر نشان شدند و شاهزاده سعيد شهيد سلطان حمزه ميرزا بچه سبب غازيگرايخان را كه در قلعهء الموت محبوس بود بيرون آورد و او در تبريز در چه سال فرار نموده بروميه پيوست غالبا در صحيفهء اول در طى احوال عادلگرايخان نگاشته كلك در افشان گشته .\r\nالقصه چون غازيگرايخان بروم رفته به خدمت سلطان مراد خان خواندگار روم رسيد بعد از فوت محمد گرايخان خواندگار سلطنت الوس تاتار را به او تفويض نمود و جنود تاتار بقدم انقياد پيش آمده سلطنت او را كه ارثا و اكتسابا شايستگى آن داشت پذيرفتند و او در سلطنت و پادشاهى تاتار تمكن يافته با خواندگار در مقام اطاعت و انقياد بوده قدم از جادهء متابعت بيرون ننهاد و در زمان سلطانمحمد - خان بن سلطان مراد خان بر حسب اشارهء او چند نفر لشكر بفرنگستان كشيده با فرنگيه محاربات عظيم و نبردهاى قوى كرده يك سال در سنبر نام محلى از سرحد قشلاق نموده بر طبق نام خود غازى گرديد و چون جلوس همايون اعلى شاهى ظل اللهى واقع شده باروميه صلحگونهء وقوع يافت .\r\nغازيگراى خان نامهء صداقت آميز مصحوب حافظ قراقاش تبريزى كه او در تبريز جليس او بوده همراه رفته بود به خدمت اشرف نوشته تذكار حقوق تربيت شاهزادهء مغفرت انتما سلطان حمزه ميرزا و پاس نمكخوردگى ايندودمان و الا نموده اظهار اخلاص و ارادت صميمى كرده بود و بيرام قلى بيك قبچلوى استاجلو را كه در قلعهء الموت نگهبان او بوده نيكوئيها به او كرده بود طلب نمود حضرت اعلى نيز مكتوب محبت آميزى محتوى بر اظهار محبت و دوستى و عذر كم خدمتيهاى اعيان قزلباش كه بعد از بيرون آوردن قلعه بنابر فترت آمد شد عسكر روم و هر گونه حوادث چنانچه بايد و شايد باحوال او نپرداخته بودند قلمى فرموده تحف و هدايا فرستادند و در طى آن محبت نامهء نامى اندراج يافته بود كه مغايرت و بيگانگى فيما بين بالكليه مرفوع بوده از تحف اينديار هر چه خواهد بىتكلفانه طلب نمايد و بيرام قلى بيك مذكور در لباس تجار بكفه رفته از آنجا به خدمت خان رسيد و او از ورود آن منشور عاطفت و ظهور الفت و دوستى بيش از پيش حضرت اعلى مسرور و شادمان گشته او را قرين اعزاز و احترام روانه ساخت و نسبت بايستادگان پايهء سرير اعلى شاهى مخلصانه پيش آمده عريضهء اخلاص آئين به خط خود نوشته بى - تكلفانه حسب الاشارهء عالى بعضى اشياء طلب نموده بود در اين مرتبه حضرت اعلى ابوالقاسم بيك يوزباشى ايواغلى را با مكتوب ملاطفت آئين محبت فزون و نفايس امتعه و هداياى اين ديار و آنچه طلب نموده بود فرستادند و رسل و رسائل تكرار يافته فيما بين عقد مصادقت انعقاد يافت .\r\nدر سنهء قوى ئيل ست عشر و الف كه حضرت اعلى بتسخير ولايت شيروان مشغول بودند حاجى بيرام نام معتمديرا چنانچه در وقايع آن سال تحرير يافته به خدمت اشرف فرستاده متعاقب او ابوالقاسم بيك ايواغلى نيز عود نموده مكتوب صداقت اسلوب مخلصانه آورد روميه از اين جهتمندى اطلاع يافته با او بهانه جوئى آغاز نهاده از اولاد دولت گراى سلامت گراى را كه در استنبول بسلطنت الوس\r\n\r\n","description":"","footnote":"","page_name":" 778 ","page_number":186},
  {"content":"\r\n\r\nتاتار نويد داده در مقام تربيتش درآمدند و در هنگامى كه حضرت اعلى لشكر بآذربايجان كشيده بتسخير آنجا مشغول بودند وزراء و اركان دولت عثمانى بغازيگراى خان تكليف كرده بودند كه بجانب شيروان لشكر كشيده در معاونت پاشايان و محاربهء جنود قزلباش سعى موفور بظهور آورد او بنابر ارتباط مودت و دوستى نواب اعلى از اين معنى سرباز زده بمعاذير دلپذير تمسك جست در اين اثنا اجل طبيعى او را دريافت و عالم فانى را وداع نموده بجهان باقى شتافت امراء و اعيان تاتار توقتمش گرايخان پسر او را قايم مقام گردانيدند اما اركان دولت عثمانى اولاد غازيگرايخان را بنابر آنكه پدرش را بدوستى قزلباش متهم ميداشتند شايسته سلطنت ندانسته سلامت گراى را بلقب خانى ملقب گردانيده بكفه فرستادند و عظماء آن طايفه را بوعده و وعيد باطاعت و انقياد او ترغيب نمودند آن جماعت بحقيقت رعايت و اصطناعات چندين سالهء غازيگرايخانرا كان لم يكن انگاشته بنابر عافيت و سلامت طلبى اولاد او را از مخالفت امر خواندگار و منازعهء عم زاده مانع آمده بجانب سلامتگراى رغبت نمودند و او بيمانع و منازعى تكيه بر مسند خانى زده دود از دودمان غازيگراى برآورد .\r\nدر اينسال كه سنهء پيچى ئيل سبع عشر و الف است بر سرير سلطنت و خانى الوس تاتار تمكن دارد و نسبت بخواندگار كمال اطاعت و متابعت سلوك ميدارد و در استنبول از خدمت خواندگار تعهد نموده بوده كه لشكر بجانب شيروان كشيده بمرافقت روميه آن ولايت را از تصرف قزلباش بيرون آورد اما چون [ 550 
  ] بمقر سلطنت رسيده ريش سفيدان قوم او را از اين خيال محال باز آورده خاطر نشان او كردند كه سفر شيروان و منازعه قزلباش بدودمان شما مبارك نيست زيرا كه در اول حال كه محمد - گراى لشكر بشيروان فرستاده برادران خود را در آنجا گذاشت عادلگراى گرفتار جنود قزلباش گشته بقتل رسيد و بعد از آن غازيگراى نيز گرفتار شده چند سال محبوس بود تو ثالث آن‌ها مباش و از كلام مجرب مشهور لا تثنى شئ الاوقد تثلث احتراز نماى .\r\nسلامتگراى را اين سخن در ضمير جايگير آمده از آمدن اجتناب نمود اما قرارداد كه موازى ده هزار كس از راه كعبه و طرابلس باناطولى فرستد كه بلشكر سردار روميان ملحق گرديده بخدمات قيام نمايند حسب الوعده شش هفتهزار كس فرستاد و در جنگهاى جلاليان همراه مراد پاشا سردار بودند بعد از آن سردار ايشان را بگرجستان مسق و آخسقه فرستاد كه در آن‌جا بسر برند بتدريج جمعى از آن طبقه در معارك بقتل رسيده بعضى باوطان مراجعت نمودند دو هزار نفرى كمابيش در آخسقه مانده جيل پاشا را حاكم ايشان كرده‌اند خاتمت احوال ايشان و كشته شدن جيل پاشا را در طى وقايع سال ايت‌ئيل تسع عشر و الف كه مراد پاشا به تبريز آمد مرقوم كلك بيان خواهد كرد انشاء اللّه تعالى .\r\nمدت سلطنت غازيگراى خان در الوس تاتار بيست و پنج سال بود و او پادشاه قابل مستعد و عاقل مجاهد غازى بود تركى و فارسى را مربوط و منشيانه مينوشت اشعار عاشقانه تركى و فارسى بسيار دارد و غزائى تخلص ميكرد اين مقطع تركى ازوست .\r\nقطعه\r\n اى غزائى ينه بو شعر درربار نك ايله * معرفت ملكنى آل خسرو تاتار اوله كور \r\n\r\n","description":"","footnote":"","page_name":" 779 ","page_number":187},
  {"content":"\r\n\r\n\r\nآغاز سال سعادت انجام تخاقوى ئيل تركى بعضها مطابق سبع عشر و الف و بعضها موافق ثمان عشر و الف كه سال بيست و سيم جلوس اقدس همايون شاهى ظل اللهى است و سوانح و وقايع آن ايام\r\nمشاطكان نگارستان سخنورى و حجله آرايان شبستان نكته پرورى عرايس ابكار سير و شواهد اخبار را بدينگونه زيب و آرايش داده‌اند كه نوروز فيروز اينسال همايون فال در روز شنبه چهاردهم شهر ذى الحجة الحرام سنه سبع عشر و الف اتفاق افتاد مهوشان رياحين كه از دستبرد سپاه دى پاى ذر دامن خمول پيچيده بودند جلوه‌گرى آغاز نهاده دماغ روزگار از نكهت بهار و شميم شكوفهء ازهار عنبر آگين گرديد و باغ جهان آراى نقش جهان اصفاهان از نكهت گل و سرور بلبل رشك جنان و طراوت بخش روضهء رضوان گشت .\r\nپادشاه مؤيد منصور در كمال بهجت و سرور بطريق معهود در باغ مزبور جشن عالى طرح نموده اطراف نهر آبى كه از ميان باغ جاريست و حوض بزرگى بر مثال درياچه در ميان آن ترتيب يافته سلاطين ماضيه خصوصا حضرت خاقان جنت آشيان ابوالبقاء شاه اسمعيل عليه الرحمة و الرضوان عمارت دلگشا در كنار حوض و بالاى نهر ساخته و پرداخته‌اند و فى الواقع آن مكان نزهت بخش نشانى از روضه دار القرار و مصداق جنات تجرى من تحتها الانهار است باكابر و اعيان دار السلطنه مذكور و بلوكات و اهالى خراسان و صواحب تبريز و تجار و اصناف خلايق كه در پاى تخت همايون بودند على قدر مراتبهم قسمت فرموده هر طبقه مجلسى طرح انداختند و اطراف اربعهء آن درياچه را بامراء و وزراء و اركان دولت و مقربان بارگاه سلطنت اختصاص دادند و محافل فيض بخش بهجت فزا انعقاد يافته در برابر هر مجلس چهار طاقها افراشته استادان نجار و مهندسان نادره كار بفنون غريبه انواع هياكل پرداخته چراغدانها بر آن تعبيه نمودند و همه شب تا بصبح روشنان سپهر مينائى كه مجلس آرايان عالم علوى و بزم افروزان عشرتسراى ملكوتىاند بهزاران چشم حسرت بر آن چراغان و مجالس بهشت نشان مينگريستند و شهريار عشرت آئين محفل آرا همه شب در آن مجالس روح - افزا سير فرموده در هر مقامى كه دل نشين خاطر انور ميشد آرام گرفته صحبت پيرا بودند [ 551 
  ] و نغمه سرايان خوش آهنك و مغنيان تيز چنك بنغمات دلاويز و ترنمات شكر ريز غمزداى خواطر بوده گلرخان لاله عذار از باده‌هاى خوشگوار دماغ مجلسيان را تازه و تر ميداشتند .\r\nالقصه تا نه شبانه روز محافل عيش و نشاط انعقاد يافته داد خوشى و خوشدلى دادند محمد پاشا و امراء جلالى اكثر اوقات در مجلس بهشت آئين بشرف مجالست و هم صحبتى مشرف\r\n\r\n","description":"","footnote":"","page_name":" 780 ","page_number":188},
  {"content":"\r\n\r\nو سرافراز بودند .\r\nاز سوانح اين سال كه هنگام بهار و ايام نشاط افروز نوروز بظهور آمد آمدن مصطفى پاشا ولد ازون احمد است مفصل اين مجمل آنكه در سال گذشته سمت تحرير يافت كه مصطفى پاشاء مذكور در بغداد بملازمان و مردم خود بىاعتماد گشته با محمود پاشاء ولد جغال اغلى صلح كرده\r\n\r\nآمدن مصطفى پاشا بپايهء سرير اعلى\r\nحكومت بغداد را به او گذاشته بحله رفت و در آنجا معلوم كرد كه روميه بدينجهت كه او بپايهء سرير اعلى شاهى بازگشت نموده اراده داشت كه ولايت بغداد را بمنسوبان اين دولت روز افزون دهد با او عداوت دارند و همت بر افناء و اعدام او ميگمارند و بنزديكان و محرمان خود نيز بى اعتماد گشته متوهم ميبود خواست كه خود را دور تر اندازد سنجقى كركويه من اعمال شهر زور التماس نموده از حله به آنجا نقل نموده وكلاء و ملازمانش تفرس نموده بودند كه مقصد او از آمدن كركويه آنست كه خود را بالكاء قزلباش اندازد با او در مقام غدر درآمدند و او بر كيد و غدر آن جماعت آگاه گشته از خوف جان ترك اموال و اسباب كرده و حيوة را غنيمت شمرده با چند نفر از معتمدان خود را بيرون انداخته داخل قلمرو همايون شد و اكثر جهات او را وكلا و ملازمان نااعتماد منصرف گشته بدار السلام بغداد رفتند و مصطفى پاشا بنيروى بخت بلند و طالع ارجمند عزيمت پايه سرير اعلى كرده بهمدان آمد و از آن‌جا متوجه ساحت سرير خلافت مصير گشته در دار السلطنه اصفهان در اثناى جشنهاى باغ نقش جهان بآستان سعادت آشيان رسيده بعز بساط بوسى فايز گرديد و منظور نظر التفات گشته بخلاع فاخره و انعام اسب و زين و جيقه مرصع و كمر خنجر و امثال ذلك و مبلغى زر نقد سرافرازى يافت و الكاء سنقر من اعمال قلمرو عليشكر بتيول و اقطاع او معزز گشت .\r\n\r\nفرستادن جلاليانرا به كردستان\r\nديگرى از وقايع فرستادن جلاليان است بجانب كردستان شرح واقعه آن كه بعد از انقضاء ايام صحبت و شادكامى جشن نوروزى متوجه مهم جلاليان گشته به - خاطر انور رسيد كه جمعى از امراء قزلباش را رفيق ايشان كرده به جانب كردستان فرستند كه چون سرخيلان اكراد مردم نااعتماد فتنه انگيز اهل فسادند و بمقتضاى وقت و زمان در سرحد باعمال ناشايست اقدام مينمايند فى الجمله گوشمالى يافته از خواب غفلت بيدار و ترك اعمال ناهنجار نمايند و چون شمهء از اطوار جلاليان و طبقه لوندات در اين اوراق تسطير يافته كه مردم شورانگيز بىمآل‌اند تا در ميان مخالف باشند از خوف جان با يكديگر آميزش و اتفاقى دارند و هرگاه خوفى نداشته باشند با يكديگر كمال خصومت و نفاق ميورزند .\r\nحضرت اعلى شاهى ظل اللهى كه مظهر دانش و آگاهىاند مكررا آن طايفه را بموافقت و درستى و رفع خصومت و نزاع يكديگر ترغيب نموده محمد پاشا را امير الامراء آن طايفه گردانيده همگى را نصايح دلپذير مشفقانه فرمودند كه او را بزرك و مقدم خود دانسته براى و صوابديد او كه متضمن مصلحت دولت باشد عمل نموده از سخن و صلاح او تجاوز نكنند و گوش هوش ايشان را بدرر آبدار نصايح گرانبار گردانيده از همگى عهد و ميثاق گرفتند و مقرر داشتند كه روانه آذربايجان گشته در ييلاقات مراغه رحل اقامت اندازند كه مردم ايشان در قشلاقات‌اند جمع شده جمعى از امراء\r\n\r\n","description":"","footnote":"","page_name":" 781 ","page_number":189},
  {"content":"\r\n\r\nسپاه قزلباش كه بمرافقت ايشان مأمور ميگردند ملحق گشته روى توجه به مقصد آورند و همگى را به نوازش و الطاف شاهانه سرافراز فرموده و از نقود و يراق ما يحتاج انعامات كرده از دار السلطنه اصفهان روانه نمودند .\r\nدر حينى كه رايات جلال در دار السلطنه قروين نزول اجلال داشتند حكم معلى بنفاذ پيوست كه حسنخان بيگلربيگى استاجلو همدان و قلمرو عليشكر با يكهزار از مردم خود و امراء قلمرو و اسكندر سلطان مير مقدم با يكهزار كس از ايل مذكوره نعمت الله سلطان مير صوفى كه صاحب چهار صد كس بود و خسرو سلطان مير بوى نوكران پازوكى كه هفتصد نفر بودند و قبان سلطان بيكدلى شاملو حاكم كاورود و ساروقرغان كه چهارصد كس داشت و خليل سلطان مير سيل سير كه سيصد نفر بودند بمراغه رفته بمحمد پاشاء جلالى پيوندند و قباد خان مكرى حاكم مراغه را به خود ملحق ساخته از آن راه بولايت كردستان تا ديار بكر و آن حدود روند هر يك از امراء اكراد اظهار ايلى و انقياد نموده با مردم خود بديشان ملحق گردد به او و الكاء و عشيرت او متعرض نگردند و هر كس مخالفت ورزيده سر از اطاعت و متابعت قزلباش پيچد اول به دفع او و نهب [ 552 
  ] و يغماى ايل و عشيرتش پرداخته الكاء او را متصرف شده بامراء جلالى دهد و از آنراه بحدود ارز الروم آمده بامير كونه خان بيگلر بيگى چخور سعد و امرائيكه بتاخت آن ولايت مأمور ميگردند و حكم اشرف باسم امير خان برادوست حاكم ارومى عز صدور يافت كه چون او از نيك و بد معاملات كردستان و شوارع عبور لشكر واقف و آگاه است غچرچى اين لشكر بوده خدمات و جانسپاريهاى دولت خواهانه بظهور آورده كه موجب ازدياد اعتماد و الطاف شاهانه گردد و آن جماعت حسب الفرمان همايون اعلى روانه آن خدمت شدند شرح رفتن ايشان بدانطرف و مخالفت امير خان و وقايعى كه روى داد بعد از تحرير سوانح و وقايعيكه در هر طرف سمت ظهور يافته مرقوم قلم عنبرين رقم خواهد شد .\r\n\r\nذكر ايلچى فرستادن بجانب هندوستان\r\nبعد از رفتن جلاليان چون سه سال بود كه پادشاه مرحوم جلال الدين محمد اكبر پادشاه فرمانفرماى هندوستان بعالم عقبى شتافته ولد ارشدش محمد سليم قايم مقام پدر و الا گهر گرديده بود بنا بر رابطهء دوستى و قاعده محبت كه هميشه فيما بين اين دو سلسله مرعى و مسلوك بوده و هست اراده خاطر حقيقت مظاهر آن بود كه يكى از معتبران طايفه جليله قزلباش بپرسش تعزيه پادشاه مغفور و تهنيت و مباركبادى جلوس فرزند ارجمندش روانه آن ديار گردانند بنا بر مشاغل عظيمه يساق آذربايجان و شيروان فرصت آن نشد .\r\nدر اينوقت كه در مقر سلطنت روز افزون اتفاق نزول افتاده بود مكنون خاطر انور را بظهور آورده بعد از امعان نظر به حال هر يك از كارآگهان انجمن عزت و طرزدانان بساط سلطنت جناب امارت مآبى يادگار على سلطان طالش را كه از ميرزاده‌هاى طبقه قزلباش و نبيرهء خليفة الخلفاء بود كه در زمان حضرت خاقان سليمان شأن فردوس آشيان حاكم دار السلام بغداد بوده و بوفور دانش و سخن دانى و چرب زبانى از اقران و امثال امتياز دارد سزاوار اين امر ديده برسالت و سفارت تعيين فرمودند و مكتوب محبت آميز مشعر بر پرسش تعزيه والد بزرگوار و تهنيت جلوس همايونش در قلم\r\n\r\n","description":"","footnote":"","page_name":" 782 ","page_number":190},
  {"content":"\r\n\r\nآمد و جناب امارتمآبى بر وجه لايق بسامان و سرانجام آن سفر پرداخته با پنجاه نفر از آقايان و ملازمان كه همگى اسبهاى بد و سوارى و كوتل و جيقه و كمر و يراق پسنديده داشتند بآئين شايسته و زيب و زينت تمام روانه شده از راه قندهار متوجه مقصد گرديدند .\r\nاز جمله تحف و هدايا كه برسم ارمغانى فرستاده شد پنجاه رأس اسب توپچاق عربى و گرجى و بياتى بود كه در ايلخيهاى خاصهء شريفه بهمرسيده ظن غالب آن است كه در سر كار هيچ پادشاه ذيشوكت صاحب مكنت يكى از آنها يافت نشود مع جلهاى زربفت و مخمل و يراق لايقه و سه توپ پوستين اروسى سياه دراز مو كه از ولايت اروس آورده مقومان صاحب درايت هر يك را بهشتاد تومان و نود تومان شاهى عراقى ابتياع نموده بودند زيرا كه چنان روباه سياه رنك دراز مو نادر واقع مىشود و يكهزار و پانصد عدد اقمشه نفيسه از مخمل زربفت طلاباف و نقره باف و زربفت و ديباى زيباى طلا و نقره و چهار ذرعى زرباف و اطلسها و مخملهاى فرنگى و خطائى باف و ساير امتعه و اقمشه يزد و كاشان و ديگر تحف و هداياى لايقه از هر نوع كه سزاوار رتبه و شان طرفين بود و بتفصيل آنها موجب اطناب ميشد ارسال يافت .\r\n\r\nسوانح اقبال كه بنيروى دولت ابدى الاتصال كه در اين سال بظهور پيوست\r\nاول گرفتارى محمد پاشا ولد زال پاشاء رومى است كه حاكم ارجيش و عادلجوز بود و كيفيت واقعه آن كه محمد پاشاء مذكور خود را از شجعان روزگار شمرده پيوسته ببال نخوت و غرور در هواى بلند پروازى طيران مينمود و مىخواست كه در سرحد قزلباش دست بردى چند نموده و آوازهء تسلط و اقتدار خود را بلند سازد و در ميان روميه بدان تفاخر نموده موجب تربيت و اعتبار او گردد و هميشه در كمين فرصت نشته بود و متعرض سرحد قلمرو همايون ميشد و در اين سال سلمان سلطان سو باشى دنبلى كه از جانب اشرف حاكم الكاء چورس است و با او قرب جوار دارد حقيقت بىاندامى [ 553 
  ] و بد سلوكى او را به پير بوداقخان حاكم تبريز كه امير الامراء آن سرحد است اعلام نموده استمداد كرده بود كه او را گوشمالى دهد پير بوداقخان دويست نفر از غازيان تركمان مردم خود و يكصد نفر از ملازمان امراء آن سرحد بسركردگى يكى از معتمدان كار ديده فرستاد كه به بسلمان سلطان ملحق گشته بتاخت و غارت الكاء ارجيش و عادلجوز و تنبيه و تأديب پاشاء شور انگيز فتنه ساز پرداختند و سلمان سلطان با فرستادگان مذكور و مردم خود كه مجموع پانصد كس بودند ايلغار كرده تا حوالى ارجيش كه مقام و مسكن محمد پاشا بود عنان باز نكشيدند در آن جا دويست كس را بپاى قلعه او فرستاده يكصد نفر را بكومك آن جماعت تعيين نمودند كه اگر پاشا بيرون آمده جنگ صحرا كند از كمينگاه درآمده بمدافعه قيام نمايند و دويست نفر ديگر بتاخت و غارت مشغول\r\n\r\nگرفتار شدن محمد پاشا حاكم عادلچوز\r\nگرديدند از جمله پيش رفتگان چهل پنجاه نفر به نزديكى قلعه رسيده بودند كه پاشا خبردار گشته از جلادت و مردانگى كه با خود قرار داده بود نظر بر آن فوج قليل انداخته با اندك مردمى كه حاضر بوده‌اند از قلعه بيرون آمده جلوريز خود را به آن گروه رسانيده دست بآلت قتال گشود دلاوران قزلباش نيز بشعله سنان جان ستان آتش در خرمن وجود\r\n\r\n","description":"","footnote":"","page_name":" 783 ","page_number":191},
  {"content":"\r\n\r\nمخالفان انداخته فيما بين نيران قتال اشتعال يافت و غازيان شيرشكار پى در پى رسيده داد مردانگى ميدادند .\r\nمحمد پاشا تسلط غازيان و ضعف لشكر خود مشاهده نموده بنفسه مباشر حرب گشته با يكى از تركمانان در هم آويخت و آن شخص او را نشناخته بنوك نيزه جانستان از صدر زين ربوده بر روى زمين افكنده خود را بر سر او انداخته خواست كه با تمام كارش پردازد پاشا از بيم جان نام خود برده بنيروى دولت قاهره دستگير گرديد و رومى شكست يافته روى بهزيمت نهادند و تا پاى قلعه اكثر طعمهء شمشير غازيان شير شكار گرديدند و آن ناحيه نهب و غارت يافته غازيان سالما غانما مظفر و منصور معاودت نمودند و پير بوداقخان او را بپايه سرير اعلى فرستاد .\r\nقبل از آن ولدان خندان آقا كه در خدمت اشرف معزز و محترم بودند مكررا در مجلس بهشت آئين زبان بتوصيف محمد پاشا گشوده تعريف قابليت و شجاعت و اهليت و استعداد او بسيار كرده بودند حضرت اعلى شاهى ظل اللهى كه معدن فتوت و احسانند بنابر عاطفت جبلى و قاعده معهود به نظر مرحمت و التفات متوجه حال او گشته امر فرمودند كه او را بطريق ميهمان معزز و محترم ميداشتند رفته رفته بسعادت مجالست مجلس خلد آئين سرافراز گشته از جمله حاضران حضور خاص و حريف بزم اختصاص گرديد چون ظرف طبيعتش لبريز باده مرحمت و الطاف شاهى گرديد دماغش از نشاء نخوت و غرور پيشين گرمتر گشته بفكر خمار آن نمىافتاد و همان در عالم بلند پروازى سير نموده در مجلس سخنان بىصرفه از او سر مىزد و از مضمون اين مقال كه مسلم الثبوت جمهور خردمندانست كه :\r\nشعر\r\n سخندان پرورده پير كهن * بينديشد آنگه بگويد سخن \r\nبحكايات ناخردمندانه كه در چنين حال احتراز از آنها كردن و مهر سكوت بر لب گذاشتن اولى است زبان ميگشاد تا آن كه از خدمت اشرف التماس نمود كه شخصى را بجانب روم فرستاده فرزندان و مردم خود را از سلامتى و فراغبال خود مخبر سازد بعد از استخاره و رخصت غلام خواجه سرائى را كه همراه او آمده بود فرستاده كتابت كه نوشته بود به نظر اقدس درآورد چون حضرت اعلى عيار كار او گرفته بودند بامراء سرحد اشاره شد كه غلام مذكور را ببهانه آن كه بىعرض مكرر نمىتوانيم گذاشت توقيف نموده مكاتيب و مراسلانى كه مصحوب او باشد گرفته همچنان سر به مهر به خدمت اشرف فرستند و حكام سرحد حسب الفرموده عمل نموده چون مكاتيب به نظر انور درآمد سواى آنچه به نظر اشرف درآمده بود سخنان لا طايل در باب قزلباش نوشته بمخالفان راهنمائىها كرده\r\n\r\nقتل محمد پاشا\r\nبود چون خيانتى چنين از او بظهور رسيد و ديگر شايستگى سلوك نداشت در هنگاميكه رايات جلال از تبريز متوجه قراباغ بودند او را در تبريز گذاشتند كه با پير بوداقخان در قلعه تبريز باشد چون عدمش بر وجود رجحان داشت در آنجا بسعى اجل راه عدم پيمود .\r\nاز سوانح و وقايع سرحدها گرفتارى پاشايانست در جنگ آخسقه و قتل تاتاران در گرجستان مفصل اين مجمل آن كه غالبا در مجلد اول اين اوران سمت تحرير يافته باشد كه در وقتى كه ميانهء حضرت شاه جنت\r\n\r\n","description":"","footnote":"","page_name":" 784 ","page_number":192},
  {"content":"\r\n\r\nمكان و سلطان سليمان پادشاه روم صلح واقعشده سنور و سرحد معين گشت گرجستان مسق كه والى آن پدر منوچهر خان داماد سميون خان بود داخل سنور قزلباش گرديد و ولايت آخسقه و قراچه اردهان كه بارز روم پيوسته از اعمال مسق است و در زمان نواب سكندر [ 554 
  ] شأن كه لله پاشا لشكر بديار عجم كشيده از آن راه بشيروان آمد اول ولايت آخسقه و توابع را به تصرف درآورده قلاع محكم كرد و تا منوچهر خان در حيات بود بمعاونت سميون خان دست و پائى ميزد بعد از اروميه در آن ملك تمكن يافتند و صبيه سميون خان كه زوجهء منوچهر خان و عورت صاحب غيرت بود با پسر طفلى كه داشت با معدودى از ملازمان نمك پرورد آن سلسله خود را در بيشه‌ها و كوهستان آن ولايت محافظت ميكرد و در مدت بيست و پنجسال كه گرجستانات به تمام تابع و خراجگزار روميان بود عورت مذكور سعى بسيار كرد كه روميه آن ولايت را بدستور ساير گرجستانات كه بولاة گرجى گذاشته خراج مىگيرند به پسر او كه اتابيك نام دارد گذاشته خراج بگيرند روميان قبول كردند ليكن اقطاعى بمعاش او و مادر آن ولايت مقرر كرده بودند و او به سختى روزگارى مىگذرانيد و در ايامى كه نهضت همايون بجانب آذربايجان اتفاق افتاده محاصره قلعه ايروان كرده بودند .\r\nشاه يوسف پاشا كه از ميرزاده‌هاى آخسقه مسلمان شده از جانب خواندگار روم مرتبه پاشائى يافته بود و حاكم بعضى از آن ولايت بود يك مرتبه بعضى از جنود ظفر ورود قزلباش را به سركردگى حسن خان استاجلو چنانچه در طى وقايع آن سال تحرير يافته بتاخت ولايت مذكور فرستادند و بعد از جنگ جغال اغلى و انهزام او كه امير كونه خان و جنود قزلباش در آن حدود تمكن يافتند و تا حدود ارز روم هميشه لگدكوب سپاه ظفر پناه بود مكرر قراجه اردهان و آخسقه را تاخت ميكردند احوال شاه يوسف پاشا و روميان اختلال پذيرفت .\r\nوالده اتابيك خان استغاثه بدرگاه سعادت آشيان نموده استمداد نمود كه بمعاونت منسوبان اين دودمان ولايت از دست رفته را بدست آرد حضرت اعلى شاهى ظل اللهى امراء شمس - الدينلو و قزاقلر و غيرهم را كه در تفليس وزكم و اخستاباد و لورى بودند بكمك و همراهى او نامزد نمودند و در قوى ئيل ست عشر و الف كه رايات جلال متوجه شيروان شده بود آن عورت صاحب غيرت باتفاق امراء قزلباش و ملازمان قديم آن سلسله بتسخير مملكت مذكور كمر بست و بر سر شاه يوسف پاشا رفته برو ظفر يافت و او را با يكصد و پنجاه نفر از روميان گرفته قلعه آخسقه را كه معظم قلاع آنولايت است بدست آورد و اكثر محال آنجا بحيطه تسخير و تصرف او درآمد .\r\nبتاريخ روز يكشنبه چهارم ربيع الثانى سنه مذكور كسان او و امراء در شماخى بدرگاه جهان پناه آمده حقيقت حال كه بنيروى اقبال بيزوال شاهى بطهور آمده بود عرض كردند و امراء قزلباش هر يك بمقر حكومت خود رفته اتابيك خان كه در آنوقت شانزده ساله بود با والده‌اش در آنولايت بودند بيگلربيگى ارز الروم اين اخبار را بمراد پاشا كه سردار شده بدفع جلالى مشغول بود اعلام نمود و او بعد از دفع جلاليان جيل پاشا نامى را حاكم لشكر غارتگر تاتار كه سلامتگراى خان چنانچه گذشت بمدد سردار فرستاده بود نموده او را با فرهاد پاشا ولد محمد پاشا كه از ميرزاده‌هاى گرجستان مسق مسلمان شده در ميان روميه تربيت يافته بمرتبه پادشاهى و ايالت رسيده بودند بآخسقه فرستاده و ايشان در اواخر پيچى ئيل سبع عشر و الف بآخسقه آمدند و اتابيك خان و والده‌اش تاب مقاومت آن گروه نياورده بگرجستان كارتيل نزد پسر خالش آمد و والده نزد برادر زاده توقف نموده پسر را كه در حسن و ملاحت آيتى بود و مضمون اين رباعى كه مير شمس الدين محمد صدر خبيصى در\r\n\r\n","description":"","footnote":"","page_name":" 785 ","page_number":193},
  {"content":"\r\n\r\nزمان شاهزادهء مغفور سلطان حمزه ميرزا به جهت لوارصاب پسر سيمون خان گفته بود بر او صادق بود :\r\nرباعى\r\n ترسابچه ايست آتش افروز كنشت * كاتش زده در خرمن صد حور سرشت \r\n چون هيمه كشان براى آتشكده‌اش * رضوان همه شاخ طوبى آرد ز بهشت \r\nبدرگاه جهان پناه شاهى فرستاد و در اوايل اين سال امراء شمس الدينلو و قزاقلر و غيرهم با جمعى از لشكر گرجى اتباع لوارصاب خان والى كارتيل بتاخت آخسقه رفته اسير بسيار آورده بودند جيل پاشا موازى دو هزار كس از خيل تاتار و فرهاد پاشا و ولد محمد پاشا كه بمرافقت او آمده بودند بدفع ايشان و تاخت گرجستان كارتيل فرستاده آن جماعت بميان الكاء درآمده تاخت و غارتى چند كرده معاودت نمودند لشكر لوارصاب خان در گذرهاى تنگ و ميان بيشه سر راه بر ايشان بسته از يكطرف سپاه قزلباش و از يكطرف گرجيان ايشان را بميان گرفتند پاشايان هر دو گرفتار گشته لشكر تاتار كه در آن ملك بيگانه بودند بهر طرف ميرفتند سر راه و گذرها را مسدود مييافتند دست از غنيمت بازداشته در ميان بيشه پراكنده شدند و بمصداق اللهم اشغل الظالمين [ 555 
  ] بالظالمين گرجيان بجستجو مشغول گشته تا موازى هفتصد نفر تاتار بدست آورده طعمه تيغ بلا گرديدند و بقية السيف را رعاياى گرج در جنگلها برهنه كرده بودند پياده و عريان به صد فلاكت خود را بآخسقه رسانيدند و پاشايان را بدرگاه جهان پناه فرستادند فرهاد پاشا حسب الالتماس سلاطين گرجى مورد بخشش گشته پسر محمد پاشا بياسا رسيد .\r\n\r\nسانحهء ديگر محاربهء ذوالفقار خان و جنود شيروان با طبرسرانيان\r\nاز سوانح اقبال كه در ولايت شيروان قرين حال اولياء دولت بيزوال گرديد جنگ كردن ذوالفقار خانست با والى طبرسران و قلعه ساختن در آن حدود . تبيين اين مقال آنكه در زمان فترت شيروان ناحيه از نواحى شابران را كه بالكاء طبرسران اتصال دارد مردم آنجا متصرف شده بودند و در زمان روميه چون روميان بامداد طبرسرانيان مستظهر بودند در مقام استرداد آن نشدند در اين اوقات كه ولايت شيروان مجددا مسخر اولياء دولت قاهره گشت مردم طبرسران بطمع خام افتاده آن ناحيه را چنانچه بايد به تصرف حاكم شابران نميدادند و آمد شد ملازمان حاكم از آسيب طبرسرانيان به آن ناحيه دشوار بود رأى صوابنماى اشرف كه هميشه در آينيه ضمير امروزش صورت فردا جلوه‌گر است بنا بر رعايت حزم و احتياط اقتضاء آن كرد كه در آن ناحيه قلعه ترتيب دهند و حكم قضا مضى بنفاد پيوست كه ذوالفقار خان بيگلربيگى شيروان با امراء عظام تا بين تا حدود طبرسران رفته در آن ناحيه قلعه در كمال متانت و استحكام ترتيب نموده ذخيره و يراق قلعه سرانجام داده فوجى از غازيان و تفنگچيان بر محافظت آن تعيين نمايد كه دست مردم داغستان عموما از آن ناحيه كوتاه باشد و طبقهء قزلباش و شيروانيان باستظهار مردم آن قلعه مرفه و آسوده حال به آن ولايت تردد و آمد شد نموده از تعرض دون صفتان\r\n\r\n","description":"","footnote":"","page_name":" 786 ","page_number":194},
  {"content":"\r\n\r\nداغستان مصون و محفوظ باشند .\r\n\r\nجنك ذوالفقار خان با والى طبرسران و غلبه او بر والى\r\nذوالفقار خان بر حسب فرمان متوجه انجام آن خدمت شد و نخست كس نزد معصوم خان والى طبرسران فرستاده حقيقت حال به دو اعلام كرده خاطر نشان نمود كه اصلا از ترتيب اين حصار حذرى بشما نميرسد بلكه منتج انواع فوايد است والى طبرسران رضا به آن داده بخيالات باطل و تصورات عاطل در مقام ممانعت درآمد و در حينى كه ذوالفقار خان به آنجا رفته جاى قلعه تعيين نموده شروع در كار كرد والى مذكور موازى ده هزار پياده و سوار جمع آورده روى بجانب ذوالفقار خان آورد و او بنابر آنكه والى طبرسران هميشه بدرگاه جهان پناه بازگشت نموده ظاهرا خود را از جمله بندگان درگاه ميشمارد و از جانب اشرف بمحاربهء او مأذون و مرخص نبود مكررا رسولان فرستاده او را از وخامت عاقبت و سوء خاتمت اين ممانعت تحذير و تخويف نمود مفيد نيفتاد تا آنكه بيك منزلى لشكر قزلباش رسيد و روز ديگر صف سپاه آراسته بمقابلهء جنود منصور درآمد ذوالفقار خان نيز بالضروره به ترتيب مقدمات جنگ مشغول گشته قدم در صف كارزار نهاد و چون از جانبين دست باستعمال آلت قتال بردند لشكر طبرسران تاب يك صدمهء چرخچيان سپاه منصور نياورده در حملهء اول سلك جمعيت ايشان از هم فرو ريخت و بطرفة العينى تا يكهزار نفر طبرسرانى را سر بباد بىنيازى رفت و والى طبرسران هزيمت غنيمت شمرده خود را از معركه بيرون انداخت ذوالفقار خان چون بفتح و ظفر اختصاص يافت لشكريان را از قتل و كشش طبرسرانى منع نموده در تعاقب هزيمتيان مبالغه ننمود چه بيم آن داشت كه چون بىامر اشرف اين صورت روى نمود مبادا ملايم طبع شهريارى نبوده باشد .\r\nمجملا بقية السيف در جنگلها و بيغولها خزيده نيم جانى بسلامت بيرون بردند و ذوالفقار خان در اندك روزى قلعه ترتيب داده آذوقه و يراق سرانجام نموده و حارسان تعيين كرده مراجعت نمود و شرح واقعه بدرگاه عالم پناه عرض كرد و با آنكه معصوم خان پاى از دايرهء ادب بيرون نهاده بر سر قزلباش لشكر كشيد حضرت اعلى بنابر آنكه يك مرتبه رقم عفو بر تقصيرات او كشيده بودند و بعضى از منتسبان او در سلك خدمة سرادق سلطنت انتظام داشت اظهار ناخشنودى از آن قضيه فرموده ذوالفقار خانرا فرموده كه كس معتمد نزد معصوم خان فرستاده خاطر او را تسلى بخشد و او حسب الفرموده عمل نموده والى طبرسران نيز از حركت ناهنجار و جرأت و جسارتى كه كرده بود نادم و پشيمان گشته در مقام اعتذار درآمد .\r\n\r\n[ 556 
  ] ذكر رفتن امير كونه خان و امراء حسب الفرمان قضا جريان بقراجه اردهان و تاخت و غارت گرجيان آن ولايت\r\nسابقا مذكور شد كه جيل پاشا با خيل تاتار بآخسقه آمد امير كونه خان از دست درازى طبقهء تاتار احتياط ورزيده جمعيت ايشانرا در آخسقه كه بسرحد چخور سعد قرب جوار دارد مناسب نميدانست حقيقت بپايهء سرير اعلى عرض كرد كه پيشتر از آنكه از آن طايفه دست درازى به\r\n\r\n","description":"","footnote":"","page_name":" 787 ","page_number":195},
  {"content":"\r\n\r\nسرحد واقع شود در دفع كوشيدن اولى است بنابر آن حكم قضا نفاذ بصدور پيوست كه جميع امراء آذربايجان با تفنگچيان خاصه كه در سال گذشته بتبريز فرستاده شده بود بايروان روند و بسركردگى امير كونه خان تا قراجه اردهان آخسقه و حدود ارز روم رفته در دفع مخالفان و تاخت و غارت آن ولايات و سوختن علفزارها و غلات دقيقه فرو گذاشت نكنند و دو هزار نفر از جلاليان را نيز مقرر داشتند كه بسردارى قراسعيد و آغا جدن بيرى بجنود قزلباش پيوسته در آن سفر همراه باشند و حسب الفرمان قضا جريان پير بوداقخان از تبريز و محمد خان زياد اغلى قاجار از فراباغ با ساير امراء عظام و جلاليان مذكور از مراغه بايروان جمع آمده لشكرى عظيم مرتب گشت و امير كونه خان چند روز بضيافت امراء عظام و ملازمان درگاه پرداخته بآئين شايسته متوجه مقصد گشتند مخالفان روميه و تاتار قوت مقابلهء آن سپاه در حيز قدرت خود نديده در قلعه‌ها خزيده پاى در دامن سلامت كشيدند و جيوش منصوره بولايت گرج در آمده آتش نهب و تاراج در آنولايت زدند و بسيارى از نساء و صبيان كفره گرج اسير نموده آن مملكت را از حيز انتفاع انداختند امير كونه خان شنيد كه جمعى از روميه در صحراى موش جمعيت نموده خيال دستبردى دارند با لشكر ايروان جدا شده به آن طرف رفت و سلك جمعيت ايشان را پراكنده ساخته قرين ظفر و نصرت معاودت فرموده و از جمله اسيران آنچه لياقت سركار خاصه شريفه داشت بر سبيل خمس مصحوب عليخان بيك جوانشير بدرگاه جهان پناه فرستادند شوكت و اقتدار سپاه قزلباش در حدود ارزروم و آنولايت بيشتر از پيشتر سمت ظهور يافته احدى از بيگلربيگيان و پاشايان روميه قدرت مقابله و مقاتله با سپاه منصور نيافته بمحاربه و مدافعه جرأت و دليرى خواستند كرد و امراء عظام كامياب و دوستكام عود نموده هر يك بمقر سلطنت خود شتافتند .\r\n\r\nذكر توجه موكب نصرت نشان بصوب آذربايجان و فرستادن جلاليان با فوجى از عساكر فيروزى نشان بصوب كردستان و وقوع حالات آن زمان\r\nچون حضرت اعلى شاهى ظل اللهى چند گاه در دارالسلطنه اصفهان بمهمات ضرورى سلطنت پرداختند و هوا رو بگرمى آورده هنگام توجه ييلاقات شد رايات نصرت آيات بفيروزى و اقبال متوجه ييلاق فريدن شده چند روزى كه ييلاق مزبور مضرب خيام اقبال بود امراء عظام و اركان دولت را حكم شد كه با آغرق اردوى معلى از راه ييلاقات بآهستگى در حركت آمده و در چمن سلطانيه اقامت نمايند و خود با معدودى از ندماء و مقربان و خواص ملازمان سپاهى باصفهان عود نمود در چهار باغ بنشاط آب پاشان كه در ميانهء ملوك فرس رسم بوده و آنحضرت شكون گرفته‌اند سرور افزاى خلايق گرديدند و از راه كاشان بدار الموحدين قزوين رسيده تا چهل روز در دولتخانهء مباركهء آنجا عشرت پيرا بودند و در حينى كه اردوى آغرق و امراء عظام حسب الفرموده بچمن سلطانيه رسيده آن عرصه نزهت فزا منجم اقبال بود حضرت موكب معلى از دار الموحدين قزوين رسيده باردوى آغرق پيوستند و در آن چمن نزهت بخش سراپرده و بارگاه باوج مهر و ماه افراشتند .\r\nدر خلال اين حال خير الدين نام چاوشى از چاوشان معتبر سلسله خواندگار همراه محمد\r\n\r\n","description":"","footnote":"","page_name":" 788 ","page_number":196},
  {"content":"\r\n\r\nبيك ولد حسينقلى خلفاى روملو كه بايلحيگرى روم رفته بود برسم [ 557 
  ] رسالت آمده بوسيله امراء نامدار بفر عتبه بوسى درگاه فلك مقدار سرافرازى يافت و عرايض و مكاتيب مراد پاشا وزير اعظم و اركان دولت عثمانى كه به خدمت اشرف اعلى و اركان دولت شاهى نوشته سخنان خير خواهانه صلاح انديشانه در باب قطع مادهء خصومت و نزاع بقاعدهء كه قبل از اين بوساطت سميون خان گرجى اشعار نموده بودند در آن منطوى و مندرج بود به نظر رسانيد .\r\nما حصل سفارت آنكه مرسل مذكور بىتوسط غير با حضرت اعلى تكلم نموده ما فى الضمير آنحضرت را در ماده صلح و قطع نزاع و كيفيت آن به چه قاعده ممكن است و رضاى خاطر اشرف چيست بواجبى معلوم نموده معاودت نمايد و التماس نموده بودند كه اگر فى الواقع آنحضرت مصلحت جانبين منظور داشته راغب به صلح باشند چون در وقتى كه محمد بيك بايلچيگرى آمد و نامه و مكتوبى از جانب اشرف به حضرت پادشاه نداشت در اين مرتبه هر كس آيد بادى الفت و دوستى گشته مكتوب صداقت انگيز محبت طراز به حضرت پادشاه قلمى نمايند و چون تا غايت آثار تسلط و اقتدار از جانب حضرت شاه عاليجاه بظهور آمده و ولاياتى كه در زمان سلطانمراد خان جد حضرت سلطان احمد خان بحيطهء تصرف و تسخير منسوبان دودمان آل عثمان قرار گرفته قرنى بر آن گذشته بود بقهر و غلبه تسخير فرموده توپخانه و يراق پادشاهى كه در قلاع بوده متصرف شده‌اند و در اين چند سال چندين هزار نفس از سپاهى و رعيت روم در معرض تلف درآمده پايمال عساكر قزلباش شده‌اند در اين صورت از جانب حضرت خواندگار در صلح زدن آئين فرمانروايان عاليقدر و مناسب رتبهء سلطنت نيست و اگر از طرفين اين مقدمه منظور و ملحوظ و اين كشاكش در ميان باشد قطع مواد خصومت كه موجب تشويش كافهء اهل اسلام است در عهدهء تعويق ميماند و مع ذلك در نظر سلاطين فرنك كه هميشه با اهل اسلام در قتال و جدالند موجب كسر شوكت سپاه اسلام و شماتت و خوشحالى نصارى و ارباب كفر و ظلام ميگردد و بسا فرمانروايان ممالك ستان كه آرميدگى عالم و رفاهيت عالميانرا بر مطالب عاليه رجحان داده درهاى عافيت و آسودگى بر روى خلايق گشاده‌اند اگر حضرت شاه عاليجاه نيز بادى مقدمات مصالحه و دوستى گشته در طى نامه نامى اشعارى در باب صلح فرمايند هر آينه باعث رفع نقاب حجاب گشته دولتخواهان را راه گفتگو پديد ميآيد و خصومت و نفاق طرفين بدين قدر اظهار دوستى بوفاق و اتفاق تبديل مييابد .\r\nحضرت اعلى كه ذات معدلت صفاتش بترفيه احوال خلايق و عباد اللّه مفطور و مجبولست چاوش مذكور را احترام فرموده نسبت بفرمان فرماى ممالك روم سخنان محبت آميز بيان فرموده به زبان رفق و ملايمت باركان دولت قيصرى پيغام كردند كه چون چراغ دولت آن خانوادهء رفيعه به روغن غزا و جهاد روشنى يافته و بسعادت خدمت حرمين محترمين زادهما اللّه تعالى شرفا و تعظيما مشرفند و بدين دو رتبهء گرامى بين السلاطين معزز و ممتاز لاجرم بر جميع اهل اسلام معاونت ايشان لازم و متحتم است غايتش بنوعى كه مكررا اعلام شده سلطانمراد خان انتهاز فرصت نموده بيجهتى و بىسببى نقض عهد پدران رضوان مكان كه بقيد نسلا بعد نسل بايمان مغلطه تأكيد يافته بود روا داشته به غصب بعضى از ممالك موروثى ما را متصرف شده بود و اكنون كه بفيض فضل الهى احقاق حق شده و مىشود هر گاه حضرت خواندگار مضايقه بملك موروث ما ننموده در مقام الفت و دوستى باشد ما نيز به جهت رفاهيت مسلمين از نزاع و جدال گذشته از مسلك محبت و اتحاد عدول نخواهيم جست چه بهتر از اين كه ميانه پادشاهان اسلام مصالحه و دوستى مسلوك بوده موجب مخذولى اعداى دين مبين گردد و قرار يافت كه\r\n\r\n","description":"","footnote":"","page_name":" 789 ","page_number":197},
  {"content":"\r\n\r\nحسب الاستدعاى مراد پاشاى وزير اعظم و ساير سعادتمندان خير انديش كه باعث اين امر خير انجام شده‌اند نامهء دوستانه در قلم آورده ابواب مصادقت و اتحاد مفتوح گردانند شرح نامه نوشتن و فرستادن ايلچى در قضاياء سال آينده رقمزده كلك بدايع نگار خواهد شد انشاء الله تعالى .\r\nبالجمله چند روزى كه چمن نزهت بخش سلطانيه محل اقامت اردوى معلى گرديد موكب همايون بجانب آذربايجان در حركت آمده از ميانج بعزم طواف مرقد منور حضرت سلطان الاولياء و مشايخ كرام صفيه بدار الارشاد اردبيل نهضت فرموده بدان سعادت عظمى استسعاد يافته چند روزى دار الارشاد اردبيل مضرب سرادقات اقبال بود از آنجا عزم زيارت تربت قطب العارفين عارف ربانى شيخ زاهد گيلانى فرموده متوجه آنصوب گشتند و بعد از وصول بدان مطلب عليا و نشاط سير و شكار قزل آغاج به دار السلطنهء تبريز آمده از آنجا باردوباد تشريف برده از راه على دره سى بقراباغ نهضت فرموده قشلاق همايون در آنجا قرار داشت .\r\nاز سوانح عربيه :\r\nدر اين سال امرى بس عجيب و واقعهء بس غريب بمنصه ظهور آمد چون حضرت اعلى شاهى ظل اللهى همواره سرگرم بادهء نشاط و خرمى شكارند و گاه و بيگاه با معدودى از خواص و مقربان تردد شكار نموده بدان شغل شگرف بهجت افزاى خاطر انور بودند در حينى كه رايات نصرت آيات بعزيمت دار الارشاد اردبيل بمحال قريب الكاء خلخال رسيده بودند يكى از خون گرفتهاى احمق ابله طراز خود را شاه ناميده با چندى از بوالفضولان ازو ابله‌تر كه سرگشتگان باديهء هوى و هوس بودند جوارح شكارى بدست گرفته بموضعى از مواضع خلخال كه در گوشه و كنارى واقع شده و مردم آنجا حضرت شاه را به صورت نمىشناخته‌اند رفته در منزل كدخدائى فرود آمد و آمدن ديوانگان ابله طراز هر كدام نام يكى از مقربان بر خود نهاده آن شخص را پادشاهم پادشاهم و قربان اولدوغم كه روش مخاطبهء طبقهء قزلباش است خطاب ميكرده‌اند ساده لوحان صادق العقيدهء آن موضع جوش و خروش نشاط و خرمى برآورده سر افتخار و مباهات بچرخ برين افراشته در مقام خدمتكارى و جانفشانى درآمدند مردم قرب جوار از واقعه آگاه گشته به قصد ادراك سعادت ركاب بوسى به آن موضع آمده نذور و هدايا نثار و ايثار ميكردند و آن ابلهان مغلوب هوى و هوس از بادهء پندار مست و مدهوش يك دو سه روز در آنجا رحل اقامت انداخته بعيش و عشرت پرداختند اما از خود بى خبر بودند .\r\nاين خبر بساير مواضع رسيده از غلامان خاصه شريفه كه در خلخال ميباشند يوسف بيك يوزباشى با چند نفر سراسيمه روى به آن موضع آورده در حينى كه ايشان اندكى از قبح آن امر شنيع آگاه گشته ارادهء سوارى داشتند رسيده از شعبده بازى آن بوالفضولان آگاه گرديدند پرده از روى كار ايشان برخاست يك دو نفر كه سوار شده بودند فرار نموده خود را بشعب جبال انداخته ناپديد شدند و غلامان شخصى كه خود را شاه نام نهاده بود با يك دو نفر رفقا بدست آورده در همان چند روز كه موكب همايون آن حدود رسيد به نظر انور درآمدند چون سياست اين گونه بدكاران كه بچنين امر خطيرى دليرى نمايند جهة عبرت ديگر شعبده بازان ابله طراز از لوازم امور جهاندارى بود خرمن حياتشان بشعله قهر قهرمان زمان سوخته گرديد سبحان اللّه آدمى از چه مرتبه مغلوب نفس اماره است و بوساوس شيطانى مصدر چگونه اعمالى خطرناك كه مخاطره آن عاجلا بلكه آنا فانا محتمل است كه بظهور آيد ميگردند و از آن نميانديشند اعوذ باللّه من الشيطان الرجيم هر چند اين واقعه شايستگى نداشت بنابر تنبيه و آگاهى تيره درونان روزگار و بوالفضولان بتحرير آن پرداخت .\r\n\r\n","description":"","footnote":"","page_name":" 790 ","page_number":198},
  {"content":"\r\n\r\nوقايع متنوعه و سوانح ايام اقامت دار الارشاد اردبيل آنكه ذوالفقار خان بيگلربيگى شيروان رخصت آمدن بپايه سرير اعلى حاصل نموده حسب الاستدعاء بسعادت ملازمت مشرف گرديد و در ركاب سعادت انتساب زيارت حضرت قطب العارفين چند روز در سير و شكار قزل آغاج همراه بود از آنجا مرخص گشته بشيروان رفت .\r\nسانحهء ديگر آنكه چون اخبار فرستادن امراء و جلاليان بجانب كردستان شيوع يافته بود بنا بر رعايت حزم و احتياط امام قلى خان امير ديوان حاكم لار خلف صدق اللّه ويرديخان را سر - كرده فوجى از افواج قاهره فرموده به طرف سلماس كه در قرب جوار كردستان واقع است فرستادند كه از آن خبردار باشند .\r\nسانحهء ديگر بقتل درآمدن كرد حيدر است كه از امراء معتبر جلالى و صاحب يكهزار كس بود و به زور بازوى شجاعت و دلاورى خود مغرور و با محمد پاشا غالبانه سلوك كرده هميشه سخنان درشت ناهموار به او ميگفت و پاشا ازو در حساب بود بتخصيص در اين اوقات كه عزيمت كردستان نموده و او از عشاير آن طبقه بود و مظنهء خلاف و عصيان با او داشت روزى در خانه محمد پاشا مجلسى منعقد گشته چون سرهاى حريفان از بادهء نخوت گرم گرديد كرد حيدر در اثناى محاوره كم ظرفى نموده بعضى سخنان تهديد آميز كه محزون خاطرش بوده بر زبان آورد و موجب ازدياد خوف و بيم محمد پاشا گشته در همان مجلس بپسران خدمتكار كه روميان انج اغلان و كنج اغلان نيز ميگويند اشارهء قتل او كرد و ايشان در همان ساعت شمشيرها كشيده رشتهء حيات او را با دو نفر از معتمدان كه با او بودند بقطع رسانيدند ملازمانش چون او را كشته ديدند ترك شورش بيفايده كردند و پاشا همگى را به خود منسوب ساخته اموال و جهات او را ميانهء ايشان قسمت نموده و حقيقت حال را بعرض عاكفان سده جلال رسانيده استحسان يافت . سانحهء ديكر [ 559 
  ] ظهور مخالفت و عصيان امير خان برادوست است كه در ايام اقامت دار الارشاد اردبيل بعرض اقدس رسيده بتحقيق پيوست كه با حسنخان و محمد پاشا خلاف ورزيده در قلعه تحصن جسته درهاى اطاعت بسته است و ابواب مخالفت و عصيان گشوده و فيما بين مهم بجنگ و جدال انجاميده بنا بر آن حضرت اعلى كه رأى جهان آرايش روشنى بخش عالم غيبى است صلاح و فساد اين واقعه را بر رأى عقده گشاى دستور معظم مكرم اعتضاد السلطنة البهية و اعتماد الدوله العلية حاتم بيك منوط و مربوط گردانيده به آن صوب فرستادند كه بهر طريق صلاح دولت روز افزون داند و رأى صوابنمايش اقتضا نمايد بفيصل رساند و گنجعلى خان حاكم كرمانرا با جمعى از امراء و توپچيان و تفنگچيان بمرافقت آن جناب مأمور گردانيدند كه اگر مهم او اصلاح پذير نبوده باشد و افواج قاهره را بكومك احتياج افتد بدان اقدام نمايند اكنون كلك سخن پرداز بتحرير قضاياء مخالفت و عصيان امير خان ميپردازد و چون مسود اوراق حسب الامر الاعلى بمرافقت آن جناب مأمور بود ملتزم است كه خصوصيات آن سفر را كه برأى العين مشاهده نموده از اطالت و اطناب اجتناب نموده مشروحا در رشتهء تحرير كشد و اللّه المستعان .\r\n\r\nذكر مخالفت و عصيان امير خان برادوست و رفتن جناب اعتماد الدوله بولايت ارومى و محاصرهء قلعه دم دم و بيان سوانح حالات\r\nشرح احوال امير خان چولاق عبرت بخش عالميان است اى جوياى سخن لحظهء مستمع بوده\r\n\r\n","description":"","footnote":"","page_name":" 791 ","page_number":199},
  {"content":"\r\n\r\nگوش هوش با من دارو كيفيت معاملهء او را درياب امير خان از عشيرت برادوست طبقهء اكراد است در زمان حضرت شاه جنت مكان قراتاج نامى از آن طبقه شاهى سيون و در سلك ملازمان اين دولت منتظم بود و آن حضرت الكاى تركور و مركور را كه بولايت ارومى و اوشنى پيوسته به آن طبقه ارزانى داشته بود بعد از واقعهء حضرت شاه جنت مكان كه روميان طمع در ملك آذربايجان كردند و قبايل و عشاير اكراد تابعان اين دولت روى گردان شده تابع روميه شدند شاه محمد بيك نامى از ميرزاده‌هاى برادوست به حكم خواندگار روم مير عشيرت و صاحب سنجق الكاء برادوست بود امير خان سر باطاعت او درنياورده هر چند - گاه ملازمت يكى از امراء بزرگ اكراد مينمودند مدتى ملازم عمر بيك حاكم سهران بود و در معركه جنگ كه عمر بيك را با خصما دست داد يكدست امير خان را از بند بازو قطع شده بامير بيك چلاق مشهور گشت .\r\nدر سالى كه طنطنهء رايات جهانگشاى شاهى در آذربايجان بلند آوازگى يافته موكب همايون متوجه تسخير نخچوان و ايروان بود مشار اليه بآستان اقبال آشيان شاهى آمده اظهار شاهى سيونى و اخلاص كرد حضرت اعلى او را منظور نظر گردانيده امارت قبيلهء برادوست و الكاء تركور و مركور را به او عنايت فرمودند و او را بلقب ارجمند خانى سرافراز ساخته الكاء ارومى و اوشنى را كه از توابع آذربايجان است و در زمان حضرت شاه جنت مكان حكومتگاه يكى از امراء عظام قزلباش بود علاوهء الكاء قديمى به او عنايت فرمودند و حسب الامر الاعلى استادان زرگر صورت دستى از طلاى احمر به جهت او ترتيب داده بجواهر ولالى ثمين ترصيع و تكميل داده بر بازوى او بستند و بمظنهء حق شناسى و ظهور مردانگى توجه تام درباره او مبذول داشتند و او چند گاه دست ارادت بر سينه اخلاص نهاده ملازمت عتبه علياى شاهى و سده سنيهء شاهنشاهى مينمود و بعد از آنكه رخصت يافته بولايت مذكور رفت باستظهار شفقت و التفات شاهانه روز بروز بمدارج عليه ترقى نموده بر تمامى امثال و اقران برترى يافت و چند الكاء و ولايت از ميران قبايل اكراد تابع روم بدست آورده تصرف نمود و در ميانهء حكام كردستان بعلو جاه و كثرت سپاه بلند آوازه گرديد .\r\nبسيارى از قبايل و ميرزاده‌هاى قبايل عشاير اكراد بملازمت او تصرف جسته راه خدمت ميسپردند و بدينجهات در اندك روزى بخار نخوت و غرور بكاخ دماغش راه يافته در هنگامى كه جغال اغلى بولايت آذربايجان لشكر كشيده در حوالى تبريز مصاف واقع شد با وجود قرب جوار از سعادت حضور دورى جست بعد از انهزام جغال اغلى كه اردوى ظفر قرين بفتح و فيروزى در ولايت سلماس اقامت داشت بپايهء سرير اعلى آمده نوازش يافت و از شمول عاطفت و تربيتى كه فرموده بودند از كم خدمتى و تقاعد او از آمدن حين مصاف اغماض نموده بنابر اطمينان خاطر [ 560 
  ] او و تأليف قلوب ساير امراء اكراد كه وحشى صفتان طوايف انسانند او را نگاه نداشته ببهانهء خدمتى رخصت رفتن الكاء دادند و او ظاهرا خود را از زمرهء فدويان شمرده باطنا از تعصب مذهب يا شرارت نفس با امراء قزلباش آنسرحد عناد ورزيده سوداى استقلال و استبداد در سويداى خاطرش جاى گرفته بود تا آنكه رأى نفاق آلودش به تعمير قلعه متين رصين قرار يافته باركان دولت قاهره عرض كرد كه قلعه قديم ارومى انهدام و اندراس يافته قابل تعمير نيست و اعتماد را نميشايد و بنده را حصارى كه صيانت مآل و حفظ اهل و عيال از سر مخالفان توان نمود لازمست اگر رخصت همايون باشد چهار ديوارى در محل مناسب نمايد حضرت اعلى نظر بر ظاهر حال او انداخته رخصت دادند و او در سه فرسخى بلدهء ارومى بر بالاى كوه رفيع كه داخل تركور است طرح قلعه انداخته شروع در كار كرد در ميانه اكراد مشهور است كه قبل از ظهور اسلام و زمان اكاسره در همان مكان قلعه بوده كه بقلعهء دم دم اشتهار\r\n\r\n","description":"","footnote":"","page_name":" 792 ","page_number":200},
  {"content":"\r\n\r\nداشته و بتصاريف زمان منهدم گشته پير بوداقخان امير الامراء تبريز كه مرد با رأى و هوش كار آزموده بود از اطوار نفاق آلود امير خان آثار عصيان مشاهده مينمود معروض درگاه عالمپناه گردانيد كه امير خان پاى از جادهء اخلاص بيرون نهاده هواى خلاف و عصيان در سر دارد و بدين سبب قلعه رفيع\r\n\r\nقلعه ساختن امير خان برادوست در ارومى\r\nبلند اساس طرح انداخته كه در حدوث وقايع روزى او را به كار آيد و اين غلام قلعه ساختن او را صلاح دولت روز افزون نميداند حكم اشرف بنفاذ پيوست كه چون او امير الامراء آنسرحد است و نيك و بد امور ملك دارى آنطرف در عهدهء او هر گاه صلاح دولت قاهره نبوده باشد كس فرستاده او را منع نمايد پير بوداقخان حسب الفرموده معتمدى نزد او فرستاده اعلام كرد كه او در سلك امراء عظام شاهى منسلك و تربيت كرده آن حضرت است و دعوى اخلاص و بندگى مينمايد هر چند حضرت شاه عالم پناه او را در محل اعتماد ميدانند اين دعوى مصدق داشته اما از قلعه ساختن او راه سخن بدگويان گشوده مىشود اگر سبب قلعه ساختن بيم مضرت و آسيب مخالفان روميه است هر گاه روميان بدين ولايت آيند تا قلاع معتبره تبريز و ايروان در ميان باشد ملتفت اين قسم قلاع نخواهند شد و اگر دغدغه از امراء قبايل اكراد داشته باشد هر گاه او را حادثه پيش آيد ما غلامان درگاه شاهى كه بحراست و نگهبانى سرحد مأموريم در دفع آن حادثه چگونه اهمال و اغفال توانيم كرد و مع ذلك او را همان حصار قديم ارومى كه چند روز محافظت خود و ايل و عشيرت برادوست تواند نمود كافى است اولى اين است كه ترك قلعه ساختن كرده زبان بدگويان\r\n\r\nمنع كردن پير بوداقخان امير خانرا از بناى قلعه و ممنوع نشدن آن\r\nرا بر خود دراز نكند و اين نصيحت دوستانهء ما را كه متضمن مصلحت دولت اوست بسمع رضا اصغا نموده خود را تهمت زده نفاق و عصيان نسازد و الحق نصيحت مشفقانه بود زيرا كه باستظهار آن قلعه مرتكب امور ناهموار گشته عاقبت حال او بوبال و نكال كشيده ، رسيد به او آنچه رسيد .\r\nالقصه امير خان اصلا گوش بدين سخنان نكرده ملازم پير بود - اقخان را اكراد برادوست بقتل آوردند و او قلعهء در كمال استحكام داد آذوقه و يراق بقلعه كشيده از ارومى به آنجا نقل كرده روز بروز در استحكام قلعه و سرانجام اسباب قلعه‌دارى ميكوشيد و فى الحقيقه جهت خود اسباب ادبار سرانجام ميداد و به اعمالى كه منافى اخلاص و يكجهتى بود اقدام مينمود از جمله خان ابدال مكرى برادر شيخ حيدر كه با حضرت اعلى ياغى بود و از بيم عساكر منصوره در يورت و مسكن قديم مجال اقامتش نماند بيسرو سامان ميگشت در اينوقت با بيست نفر از هواخواهان خود پناه به او آورد و امير خان او را در قلعه جاى داده انيس و جليس خود گردانيده رعايت مينمود اما بحيله و روباه بازى كسان خود را با عرايض اخلاص بدرگاه عالم پناه فرستاده اظهار فدويت و يكرنگى ميكرد در وقتى كه جمعيت جلالى را روانه كردستان نموده فوجى از افواج بمرافقت ايشان مأمور گشتند پير بوداقخان را سر كردهء افواج قاهره نموده بودند امير خان اين خبر شنيده باركان دولت قاهره اعلام كرد كه ميانهء من و پير بوداقخان غبار نقارى ارتفاع يافته سخنان غرض آلود دربارهء من معروض ميدارد و رفاقت من با لشكرى كه او سركردهء آن باشد متعذر و دشوار است لهذا منشور استمالت باسم او در قلم آمد مشعر بر آنكه بنابر رضاى جوئى او پير بوداقخان را بر طرف كرده حسنخان را كه از امراء عراق و مرد همواره خوش\r\n\r\n","description":"","footnote":"","page_name":" 793 ","page_number":201},
  {"content":"\r\n\r\nسلوك بيغرض است تعيين فرموديم و معهذا اگر به جهت موانع ضرورى خود رفاقت نتواند كرد يكى از پسران يا ريش سفيد كار ديدهء معتمد خود با دويست سيصد نفر همراه نمايد كه موافقت و يكجهتى او بر امراء و حكام اكراد ظاهر گشته تقاعد او را حمل بر نوع ديگر نكنند امير خان با اينهمه عنايت [ 561 
  ] و التفات و مدارا و مواسا كه از جانب اشرف بظهور پيوست در خلاف و عصيان اصرار نمود بالجمله چون حسنخان استاجلو و امراء عظام قزلباش در مراغه بمحمد پاشا و جلاليان ملحق گشته عازم خدمت مرجوعه شدند امير خان را اخبار نموده اعلام كردند كه بنوعى كه حكم همايون صادر گشته عمل نموده اگر خود رفاقت مينمايد كارسازى سفر كرده آماده همراهى باشد و اگر خود نتواند آمد جمعى مردم كارآمدنى سر به راه نموده چند نفر معتمد كار ديدهء صاحب تجربه كه از نيك و بد كردستان و شوارع آگاه بوده شايستگى مشاوره و محاوره داشته باشند آماده سازد كه همراه بوده آغچرچى لشكر ظفر قرين بوده باشند امير خان عذرى چند در نيامدن خود گفته بود .\r\nخلاصهء معذرتها آنكه طايفه جلالى مردم خودرأى بىاعتدال بىمآل نااعتمادند هر چند امراء عظام قزلباش رفيقند اما مرا حوصله آن نيست كه با لشكرى كه هفت هشت هزار جلالى در آن ميان باشد همراهى نمايم ايشان از هر راه كه صلاح داشته باشند روانه شوند كه من جمعى را متعاقب خواهم فرستاد امراء عظام اين نافرمانى و سركشى را در بدايت سفر از او نه پسنديدند و صلاح دولت در آن ديدند كه چون عبور ايشان از الكاء او واقع مىشود بهر طريق باشد او را رام سازند چه هر گاه امير خان با منسوبان درگاه شاهى چنين پيش آمده بيراهه رود از ديگر امراء چه توقع توان داشت و چه مهم از پيش توان برد بنابر آن سخنان محبت آميز دوستانه القا نموده اعلام كردند كه چون يك دو شب محل نزول در جوار او خواهد بود ميهمان پذير باشد كه در زمان حضور با يكديگر كنگاش نموده بدانچه صلاح او باشد عمل نمائيم امير خان اصلا بمراسله و پيغام حسنخان و امراء التفات ننموده در طغيان و سركشى اصرار نمود روزى كه مقدمه لشكر بحوالى الكاء او رسيد فوجى از اكراد برادوست با اسلحه و يراق جنك در برابر آمده با چند نفر از جلاليان كه در پيش بودند آغاز محاربه كردند دو نفر جلالى كشته شده چند كس در ميانه زخمدار شدند حسنخان و امراء از اين واقعه آگاه گشته پيش رفته‌ها را بازگردانيده از جنك و جدال منع كردند و به نيم فرسخى قلعه رسيده در محل مناسب نزول نمودند و اكراد بقلعه در آمده توپ و تفنك بمعسكر امراء ميانداختند حسنخان مرتبه ديگر معتمدى نزد او فرستاده از سبب حركت ناهنجار پرسيد هر چند از اين طرف گفتگوى موافقت و دوستى بميان آوردند او عذرهاى نامقبول گفته ابواب آشنائى مسدود ساخت و اكراد فوج فوج از قلعه بيرون آمده بهر كس از قزلباش و جلالى كه براى آوردن ما يحتاج بمواضع تردد مينمودند دچار ميشدند قتل و غارت ميكردند و اين صورت تكرار يافته بين الجانبين خصومت و نزاع ازدياد پذيرفته محمد پاشا نيز بطلب خون جلاليان در مقام انتقام درآمد و مردم اوجوق جوق تا پاى قلعه ميرفتند و از آنطرف نيز اكراد بمدافعه پيش آمده جمعى از طرفين مقتول و زخمدار مىگشتند تا كار از رفق و مدارا گذشته فيما بين جنگ و جدال قايم شد و جمعى از جلاليان كه از محمد پاشا خايف و ناراضى بودند خصوصا محمد بيك برادر طويل و اتباع دفعه دفعه روى گردان شده نزد امير خان رفته قريب بسيصد چهار صد نفر ملازمت او اختيار نمودند و اينمعنى علاوه ظهور عصيان او و ازدياد كدورت محمد پاشا شده نيران خصومت اشتعال پذيرفت و بر طبق فرمان قضا جريان كه عموما در باب كل مخالفين اكراد صدور يافته بود الكاء و ولايت متعلقهء به دو را متصرف شد حسنخان بالضروره در آن منزل توقف كرده حالات را بپايه سرير سلطنت\r\n\r\n","description":"","footnote":"","page_name":" 794 ","page_number":202},
  {"content":"\r\n\r\nمصير عرض كرد چون مقدمات مذكور در حين اقامت دار الارشاد اردبيل بر ضمير منير ملك آرا پرتو ظهور انداخت بنوعى كه سبق ذكر يافت عالى جناب اعتماد الدوله حاتم بيك را روانه آنصوب فرمودند كه بديدهء بصيرت نظر بر احوال آن سرحد انداخته اگر از اطوار امير خان رايحهء اخلاص استشمام نموده نشاء دولت روز افزون داشته باشد او را مستمال شفقت شاهى گردانيده خاطر دغدغه آلود او را از وقوع امورى كه بىاختيار روى داده باشد اطمينان داده از پردهء حجاب بيرون آرد و جماعت جلالى را از پاى قلعهء او كوچانيده در هر جا مصلحت داند بدستور سال گذشته قشلاق دهد و مبلغ پنجهزار تومان زر نقد رايج شاهى از خزانه معموره همراه كردند كه بمدد خرج جلاليان دهد و اگر مهم او صلاح پذير نبوده در خلاف و عصيان راسخ بوده باشد آتش طغيان او را به آب تنبيه و تأديب فرو نشانيده الكاى او را بجلاليان قسمت نمايد كه در آنجا اقامت نموده بر قلع و قمع ساير طاغيان اكراد مصروف دارند .\r\n\r\nذكر توجه اعتماد الدوله بجانب ارومى و محاصرهء قلعهء دم دم و سوانح پاى قلعه\r\n[ 562 
  ] نسخه پرداز قلم ديباچهء صحايف اخبار را بدين طرز بديع آرايش ميدهد كه چون عاليجناب اعتماد الدوله دستورى يافته از دار الارشاد اردبيل متوجه خدمت مذكور گشته بتبريز آمد با پير بوداق خان حاكم تبريز و برخوردار بيك انيس توپچى باشى و توپچيان و تفنگچيان اصفهانى و خراسانى و تبريزى و بافقى كه بمرافقت مأمور بودند روانهء مقصد گشتند دو هزار نفر از جلاليان كه از تاخت قراچه اردهان بازگشته بودند همراه شدند و در سلماس خان امير ولد غازى بيك كرد حاكم آنجا و اوليا بيك ولد كور - سيفا الدين حاكم انزل و صومائى كه نصب كرده‌هاى همايون اعلى بودند ملحق گشته بتاريخ روز سه‌شنبه بيست و ششم شهر شعبان داخل اردوى رومى شدند حسنخان و محمد پاشا و امراء عظام رفيق ايشان استقبال كرده بملاقات فايز گشتند و مكان مناسب اختيار نموده نزول كردند .\r\nروز ديگر جناب اعتماد الدوله ملازم معتمدى را باتفاق ملك آقا محمد طسوجى كه با امير خان طريقهء آشنائى داشت نزد او فرستاده بعد از نصايح دوستانهء خير خواهانه تكليف كردند كه در حريم قلعه با يكديگر ملاقات كرده بما فى الضمير او اطلاع يابند و بمقتضى خير انديشى و دفع شر و فساد خاطر رميده او را آرام بخشند امير خان قبول اين معنى نموده از قلعه پائين آمد و جناب دستورى نيز با چند نفرى بوعده‌گاه رفته با يكديگر ملاقات نمودند و از هر باب سخنان بميان آوردند .\r\nامير خان از مكر و حيل ظاهر خود را بتاج و هاج و لباس اخلاص غلامى آراسته چنان نمود كه بنابر ظهور بىاعتدالى و اطوار ناهموار جلاليان و عدم وثوق و اعتماد بر حمايت و ممانعت حسنخان توهم نموده بدين چهار ديوار تحصن نمودم و محمد پاشا طمع در الكاء من كرده مرا بدنام مخالفت حضرت شاه عالم پناه كرد اكنون ملتمس آنست كه خدام و الا مقام متكفل عذر تقصيرات من در خدمت اشرف شده در اين زمستان مرا به حال خود گذارند كه از پسران خود يكى را با پيشكش لايق در مرافقت عالى بدرگاه عالم پناه فرستم و در ايام بهار كه رايات ظفر آيات شاهى بجانب ييلاقات در حركت آمد خود بسعادت آستان بوسى مشرف گردم .\r\nجناب اعتماد الدوله تكفل مدعيات و قبول ملتمسات او كردند به شرط آنكه بمواعيد خود وفا\r\n\r\n","description":"","footnote":"","page_name":" 795 ","page_number":203},
  {"content":"\r\n\r\nكند و چون عصيان و قلعه بندى او بين الجمهور انتشار يافته باطن خود را بعنوان ظاهر از آلايش بى اخلاصى پرداخته با خيل و حشم بيدهشت بيرون آمده با امراء عظام قزلباش ملاقات و آميزش نمايند و يك روز ميهمان اعتماد الدوله روز ديگر اعتماد الدوله و امراء بقلعه رفته ميهمان او باشند و از جانبين بلوازم رسوم و عادت دوستانه پردازند كه آوازهء موافقت او بدستور مخالفت در سرحد اشتهار يابد و فيما بين بدين قاعده قرار يافته وعدهء آمدن فردا كرد و جناب دستورى مجلس عالى آراسته امراء عظام قزلباش را طلب داشت و چون امير خان از صحبت جلاليان و محمد پاشا تحاشى مينمود قرار يافت كه احدى از آن طايفه در اين مجلس نبوده باشند در آن روز هر چند انتظار كشيدند اثرى از آمدن او ظاهر نشد ديگر باره آقا محمد طسوجى را فرستادند كه حسب الوعده منتظريم بعد از گفتگوى بسيار كه ميانهء او و آقا محمد واقع شده بود جواب صريح گفت كه ريش سفيدان برادوست از غدر و خدعه‌هاى قزلباش و جلالى ايمن نيستند و اعتماد بر حمايت اعتماد الدوله كه مرد تاجيك و از اهل قلم است ندارند و مانع آمدن من شدند .\r\nمجملا گريبان خود بدست شما نميدهم و هرگاه صلاح داشته باشم پسر خود را با پيشكش بدرگاه معلى خواهم فرستاد و اگر نوع ديگر بخاطر ايشان رسد بدين حصار خريده جز قلعه‌دارى چارهء ندارم .\r\nالقصه خبث باطن او ظاهر گشته مشخص شد كه گفتگوهاى او محض چاپلوسى و حيله اندوزى بوده و بمتانت و استحكام قلعه مغرور گشته سلوك طريق عناد و استكبار اختيار نموده است و عاليجناب اعتماد الدوله با امراء عظام در مهم امير خان مشورت نموده اينقدرها مسامحه و مدارا در معاملهء او جايز داشتن اصلا مناسب مصلحت دولت قاهره نديدند چه آمدن وزير اعظم و معتمد عليه دولت ابد قرين شاهى بپاى قلعه و بىنيل مقصود بازگشتن منتج مفاسد عظيمه بود بنابر آن خاطر همگنان بر محاصره و قلعه گيرى قرار گرفت و حقايق حال بپايهء سرير اعلى عرض كرده شروع در سرانجام اسباب محاصره و قلعه گيرى كردند در صدر داستان عذر اطاعت و اطناب خواسته اشعارى شده بود كه كما هى حالات اين سفر را مشروحا در سلك تحرير درمىآرد لهذا لازم ديد كه اول شمه از صفت قلعهء دمدم برسم اجمال نگاشتهء كلك شيرين مقال [ 563 
  ] گردانيده شروع در مطلب نمايد قلعهء مذكور بر بالاى كوه بلندى از سنگ يكپارچه طولانى كم عرض واقع شده كه سطح آن گاو دنبال است دو طرف آن كه شمالى و جنوبى است دره عميقى است كه از پائين به بالا جز نردبان خيال نتوان رفت و از غايت ارتفاع محتاج بحصار نبوده و حصار نكرده از دو طرف ديگر كه عرض قلعه است شرقى آن در بلندى است كه بجبال اتصال دارد و حصارى مضبوط مرتفع مع بروج عالى ساخته يك دروازه دارد و غربى آن كه به زمين نزديكتر است و حصار استوار ترتيب داده يك دروازه در جانب جنوبى حصار دويم قرار داده‌اند كه از دروازه تا روى زمين راهى است در ميان سنك در نهايت تنگى كه عبور يك سوار از آنجا بغايت دشوار است و سيبه پيش بردن بجز دو طرف كه شرقى و غربى باشد ميسر نيست و در جانب شرقى از پاى حصار تا يك تير پرتاب سنگ يك لخت است كه از نقب زدن و جسر كندن مصون است و در منتهاى آن بر روى سنگ كنار دره از خوف نقب و ممانعت نقبچيان برجى عظيم در غايت ارتفاع اساس نهاده‌اند كه فى الحقيقه آن هم قلعچه ايست كه باصل قلعه اتصال يافته و تا آن برج بدست درنيايد محال است كه سيبه بپاى قلعه توان برد و آب قلعه از حوض بزرگى است كه به آب باران پر مىشود اما در ميان دره جانب شمالى حريم قلعه چشمه‌ايست كه آب قليلى داده و امير خان تنقيه آن چشمه كرده بر سر آن حوضى فراخور\r\n\r\n","description":"","footnote":"","page_name":" 796 ","page_number":204},
  {"content":"\r\n\r\nآب ساخته كه از اول شب تا صبح پر مىشود و يك روز شرب خواص اهل قلعه را كفايت مىكند و بر روى حوض گنبدى ساخته پشت آن را به زمين هموار كرده‌اند كه از نظر بيرونيان پوشيده و پنهانست و آن را سولق مينامند و بجهة محافظت حوضخانه و آب بردن برجى در جنب ديوار قلعه واقع شده و باصل قلعه متصل گشته و در جانب جنوبى يخدانى در جنب قلعه ترتيب داده‌اند كه در زمستان بيخ و برف پر ميكنند و حوضى در زيراب آن ساخته شده كه هر چه در تابستان و شدت گرما از يخ و برف آب شود در حوض جمع شده در هنگام قلت آب و گرما به كار آيد و اين يخدان را نيز قلعچه كرده تيرانداز و تفنگ انداز بقاعدهء مقرر گذاشته كمال استحكام داده‌اند و آن را بوزلق و قارلق نيز ميگويند و راه آن نيز بدستور راه سولق بر بيرونيان مخفى است .\r\nمجملا قلعه مزبور مشتمل بر پنج قلعه است يكى اصل قلعه و يكى قلعهء پائين و يكى سولق و يكى بوزلق و يكى برج بزرگ بيرون دروازه شرقى كه مذكور شد هر پنج در كمال استحكام كه پيك تيزگام اوهام را عبور و مورچهء خيال را مرور بر آنها در نظر شبروان حوادث دور مينمايد .\r\nالقصه جناب دستورى بوفور دانش تكيه بر اقبال همايون و جانفشانى خود كرده كمند همت بر كنگره تسخير آن قلعه انداخته بتدبير امور قلعه‌گيرى و سرانجام اسباب آن كار مشغول گرديد در اين اثنا موازى پانصد نفر از تفنگچيان مازندرانى از اردوى معلى باتفاق صفرعلى بيك يوزباشى و قورچيان چگنى بكومك رسيدند گنجعلى خان نيز كه در تبريز بود با قشوق آراسته متوجه گرديد حسنخان و امراء رفيق دو تفنگچيان اصفهانى و مير فتاح سركردهء ايشان بجانب شرقى رفتند و جانب غربى كه قلعهء پائين است بحسن اهتمام و كاردانى پير بوداقخان و تا بينان و تفنگچيان خراسانى و بافقى قرار گرفت مراد خان سلطان چينى و خليل سلطان سيل سر را با محمد تقى بيك مين باشى تفنگچيان آذربايجان به طرف جنوبى برابر قلعچهء بوزلق فرستادند و محافظت دروازهء طرف مذكور را بعهدهء گنجعلى خان نمودند تفنگچيان مازندرانى با صفر قلى بيك و قورچيان چگنى به طرف شمالى كه برابر قلعچهء سولق است مأمور شدند برخوردار بيك انيس با عملهء توپخانه مقرر شد كه دو توپ بزرگ و يك باليمز ترتيب دهد قبان سلطان بيگدلى بسركارى توپ و خدمات توپخانه تعيين شد و عجالة توپ كوچكى كه در قلعهء كوكر چنلق موجود بود از درياى سياه با كشتى آورده در سيبهء حسنخان برابر برج خارج قلعه نصب كردند محمد پاشا را در خلال اين حال بيمارى ضعف قلب طارى گشته از اين خدمات معاف بود اما جمعى جلاليان را بكومك هر طرف تعيين نمود و مبلغ پنجهزار تومان زر شاهى عباسى كه بجهة مدد خرج جلاليان آورده بودند ميانهء آن طبقه فراخور حال قسمت شد و جهة هر جماعت قشلاقى تعيين يافت عساكر منصوره طرح قشلاق انداخته خيام اقامت نصب نمودند و هر يك بر سر كار خود رفتند امير خان از اين حالات خبر يافته در شبكهء اضطراب افتاد مكرر كسان فرستاد اظهار انقياد و سخنان ملايم كرده خواست بلطايف الحيل و دفع الوقت شر اين جماعت را [ 564 
  ] از خود دور كند چون مكررا مكر و خديعت او ظهور يافته بود سخنان روى اندود او بموقع قبول راه نيافت لاجرم او نيز در مدافعه و قلعه دارى كوشيدن گرفت چند نفر از ميرزاده‌هاى برادوست خود را از قلعه انداخته شاهى سيون شدند ايشان و هر كس ديگر كه از قلعه ميآمد متفق - اللفظ ميگفتند كه مردم قلعه از قلت آب در عذابند زيرا كه در اينوقت از خشك سالى و قلت بارندگى آب حوض بسيار كم شده و آنچه مانده عفونت بهمرسانيده بچهارپايان ميدهند و مدار شرب محصوران به آب سولق است كه ظرف ظرف بخواص قسمت مىشود و هر گاه سولق بدست آيد جز استيمان و قلعه سپردن چارهء ندارند و بنقب زدن تسخير آن به سهولت ميسر است چون در نظر عقل\r\n\r\n","description":"","footnote":"","page_name":" 797 ","page_number":205},
  {"content":"\r\n\r\nپسنديده مينمود و استيمان از جنگ و جدال و خون ريختن بخير انديشى اقرب بود همت مصروف اين امر داشته استادان چاهخو آورده شروع در نقب زدن كردند و حسنخان و امراء رفيق او از طرف شرقى سيبها و مورجلها قسمت كرده تا زمين خاك بود بحفر جر پرداختند و چون بر سنگ رسيدند سبدها يافته شبها دو طرف چيده خاك و گل از راه دور آورده سبد را پر ميكردند و كوچه گونه سر پوشيده ترتيب داده بدين و تيره پيش ميرفتند و پير بوداقخان نيز از طرف غربى كه سرابالا ميبايست رفت بدين شيوه عمل مينمود و جماعت اكراد از شام تا سحر بر سر هر سيبه آمده جنگهاى عظيم ميكردند و دمبدم از سهام نيز پر اكراد پيام اجل به گوش غازيان ميرسيد و گلوله تفنگ تگرگ آسا بر سر دليران سيبه ميباريد دو سه مرتبه در روز روشن بر سر مورجلها ريخته جنگهاى نمايان و نبردهاى قوى كردند و غازيان پاى ثبات استوار داشته در مدافعه ميكوشيدند و از جانبين جمعى زخمدار و مقتول ميشدند نوبتى بسيبه نعمت اللّه سلطان صوفى ريخته بعد از محاربه بسيار اكراد هجوم آورده رخنه در سيبه كردند كه داخل سيبه شوند غريب مردانگى و جانفشانى در آنمعركه از صوفيان صدور يافت پنجنفر در دهنهء آن رخنه از عقب يكديگر كشته گشته اكراد را مجال دخول ندادند هر كدام كشته شد سرگذشتهء ديگر بجاى او ايستاد در آن روز از همگى اهل سيبه مردانگيها بظهور آمد و اكراد كارى نساخته بقلعه بازگشتند در اين جنگ از غازيان هفت هشت نفرى مقتول و ده پانزده نفر زخمدار شدند از اكراد تا بيست نفر مقتول و سى چهل نفر زخمدار گرديدند و در سيبه حسنخان توپ كوچكى بر برج بزرگ بسته شده بود بعد از بيست روز بلكه يك ماه كه اندك رخنه در جدار آن شده هنوز چنان نشده بود كه صعود توان نمود چون سد راه قلعه بود حسنخان بيتابى كرده بخودسر بيصلاح و مشورت اعتماد الدوله آخر روزى يورش بر آن برج نموده دوازده نفر از يكه جوانان دلير بسعى تمام خود را به بالاى برج رسانيدند چند نفر زخم تفنگ خورده به پائين غلطيدند ديگران را چشم ترسيده كسى ارادهء صعود نكرد و بالا رفته‌ها نيز خود را به پائين انداختند و تا دويست نفر از مردم او كه بپاى برج رسيده بودند در همانجا توقف نموده شروع در كندن ديوار كردند و نصف شب بين الجانبين جنگ و جدال بود .\r\nدر آن اثنا اكراد هجوم نموده غافل از پس غازيان درآمده فيما بين جنگ شمشير در پيوست و از بالاى برج و قلعه گلوله تفنگ ريزان بود بنابر آن مددى بغازيان نميرسيد و غازيانرا دست از كار و كارزار مانده بازگرديدند و جوانان دلير و كارآمدنى درين يورش ضايع و زخمدار شدند حسنخان از آن جلادت جاهلانه خجلت زده و پريشان خاطر گرديد چون امرى واقع شده عاليجناب دستورى تسلى بخش خاطر او گرديد چه در عالم سپاهيگرى تسخير قلاع بىاينها نميشود و بعد از چند روز كه چاهخويان كار كردند از زيرزمين پى بسرچشمه نميبردند متحير بودند كه نقب را بكدام طرف برند بالضروره هر چند قدم كه پيش ميرفتند سوراخى كرده علامتى نصب ميكردند كه معلوم شود كه نقب بكجا رسيده بدينجهت اكراد از آثار علامت از قضيه سولق خبردار شدند و از قلت آب بيتاب و چون ماهى در شبكه اضطراب افتاده طپيدن آغاز نهادند و همه شب بر سر نقب ريخته با تفنگچيان مازندرانى و صفر قلى بيك و قورچيان چگنى كه سركار و نگهبان نقب بودند جنگ در پيوسته جيقلشهاى عظيم ميكردند و هيچ شبى از محاربه آسودگى نداشتند و چاهخويان فرصت كار نمييافتند و تا سه ماه كه رمضان و شوال و ذى القعده بود بدين و تيره زد و خورد ميشد دو سه مرتبه خلقى كثير\r\n\r\n","description":"","footnote":"","page_name":" 798 ","page_number":206},
  {"content":"\r\n\r\nغير سپاهى و عورات و اطفال قريب بهزار نفس از قلعه بيرون كردند .\r\nآن جماعت العطش گويان بيتابانه خود را به آب ميرسانيدند و محصوران آن چشم را آب حيات انگاشته فدائى وار در محافظت سولق ميكوشيدند و از اينطرف سعى موفور بظهور ميرسيد معهذا در اين سه ماه پى بسرچشمه برده نشد و چون [ 565 
  ] آن حيوان پنهان بود جناب دستورى تدبير ديگر بخاطر آورده قرار دادند كه از روى زمين سيبه بر بالاى سولق آورده گنبد را سوراخ كنند و توپ بزرگ و باليمز را كه ريخته شده بود برد بوار نردبان پايه راهرو آب بسته آن را فرود آورند كه روى آن گشوده گشته اكراد بسولق آمد شد نتوانند نمود و نقب نيز بدستور از زيرزمين در كار باشد توپچيان حسب الفرموده عمل نمودند مقرر شد كه از امراء عظام مير صوفى و مير پازوكى و مير مقدم دست از سيبهاى خود بازداشته بر سر سولق سيبه آورند و حسنخان آقايان معتمد و ملازمان را بر سيبه خود گذاشته خود سركارى امراء مذكور مينموده باشد پير بوداقخان نيز قرار يافت كه از طرف سيبه خود يك سيبه از ميان دره بر سر سولق آورد و امراء حسب الفرموده شروع در آن نمودند و خدام اعتماد الدوله از غايت اهتمامى كه در لوازم قلعه‌گيرى داشتند از محل خود بتوپخانه آمده بيست و يك روز در توپخانه بسر برده از صبح تا شام بانداختن توپ و محافظت سيبها توجه مينمودند و شب هر خدمتى كه بهر يك از امراء رجوع ميشد صبح تحقيق و تفتيش آن كرده اگر تقصيرى شده بود صاحب تقصير مورد عتاب و سرزنش ميشد و اضطراب جماعت اكراد از ظهور اين حال ازدياد پذيرفته يك پاس كه از شب ميگذشت جوانان جلد مكمل و مسلح بيرون آمده در سر سولق جنگ آغاز نهاده داد دلاورى ميدادند و از اين طرف مشاعل افروخته شده در روشنائى مشعل تفنگچيان بمدافعه كردن ميپرداختند و هر شب جمعى از طرفين مقتول و زخمدار مىگشتند در كمر كوه مغارهء بود مشرف بر بام سولق اكراد از زير مغازه نقبى ميزدند كه بمغازه درآمده بر سر سيبهاى سولق ريخته غازيانرا پراكنده سازند و هميشه مانع آن كار ميشده باشند بعد از اطلاع امراء عظام صلاح ديدند كه پيش دستى كرده مغاره را متصرف شده تا تسخير سولق نگاه دارند موازى سى نفر از يكه جوانان سرگذاشته قزلباش و تفنگچى متقبل اين خدمت شده در اول روز كه آفتاب بلند شده بود اين دلاوران سرگذاشته از دهنه سيبه تا مغاره از برابر قلعه دويده مردانه خود را بمغاره انداختند از قلعه تفنگ بسيار انداختند زياده از يك كس در آن دويدن ضايع نشد .\r\nاما چون شب شده زمانه ملبس به لباس عباسيان گشت امراء عظام تا نصف شب بر سر سيبه‌هاى خود ايستاده محافظت نمودند .\r\nبعد از نصف شب اكراد دو جوقه بيرون آمده يك جوقه از طرف بالا بر سر سيبه آمده با محافظان سيبه جنگ در پيوسته آن مردم را به خود مشغول گردانيدند و جوقه ديگر از راه زير مغازه سر درآورده با اهل مغازه محاربه آغاز نهادند و آن دلاوران تا گلوله با خويش و تير در كيش داشتند با اكراد جنگ كرده مغاره را از دست ندادند بعد از اتمام يراق كه تا ده نفر ايشان ضايع شده نزديك به آن رسيده بود كه كردان بمغاره درآمده يك تن را زنده نگذارند لاعلاج بيست نفر كه مانده بودند دست بشمشير يازيده خود را از مغاره بميانه اكراد انداختند كه جنگ كنان بيرون رفته در اجل هر كدام تأخيرى باشد بسلامت بسيبه رسند هشت نفر زخمدار بيرون آمده ما بقى راه عدم پيمودند دو نفر از مجروحان كه يك نفر تفنگچى اصفهانى و يك نفر پازوكى بود گرفته بقلعه برده بودند\r\n\r\n","description":"","footnote":"","page_name":" 799 ","page_number":207},
  {"content":"\r\n\r\nامير خان از مردانگى ايشان تعجب نموده راضى بقتل نشده بمعالجه و مداوا پرداخته بعد از صحت بيرون فرستاد .\r\nالقصه قريب بصبح صادق اين قضيه صادر گشته اجساد قتيلان را بر در مغاره افتاده ديدند اندك تزلزلى به حال غازيان راه يافته جناب اعتماد الدوله متأثر گرديده بامراء مقدم و پازوكى و صوفى عتاب و سرزنش آغاز نهادند و تهديدات فرمودند .\r\nاما در عالم سپاهيگرى و رفع شماتت اعداء اغماض عين از آن كرده زياده از روز ديگر اهتمام در كار خود ميكردند در همان روز چهل نفر از غازيان استاجلو ملازمان حسنخان از وفور غيرت و مردانگى متكفل نگاهداشتن مغاره گشته ارادهء رفتن كردند و اعتماد الدوله در تجويز آن متردد و از واقعه شب گذشته انديشناك بودند حسنخان بمبالغه و ابرام متقبل شد كه امشب خود با سيصد كس پاس آن جماعت داشته بدفع شر اكراد قيام نمايد جناب دستورى طوعا او كرها رضا دادند و قبان سلطان بيگدلى و امام قلى سلطان آجركو را نيز مقرر داشتند كه با قشون خود در آن شب امداد حسنخان نموده پاس دارند و حسب التماس ساير امراء ده نفر ديگر از مردم ايشان تعيين شدند و مجموع كه پنجاه نفر بودند در همان لحظه با يراق و اسباب ضرووى جنگ و ذخيره چند روزه بآئين شايسته بالا دويده خود را بمغاره رسانيدند اكراد از اين جلادت و دليرى تعجبها نموده چون شب شد زودتر از شب گذشته بيرون آمده جنك در پيوست [ 566 
  ] و فيما بين محاربهء عظيم بوقوع پيوست و حستحان و امراء و تفنگچيان از بيرون و دليران مغاره از اندرون تا طلوع صبح نبرد آزمائى كرده بجنك و جدال اشتغال نمودند و اكراد با وجود سعى بسيار كارى نساخته خايب و خاسر بازگرديدند و عازيان مردانه مغاره را نگاه داشتند و هر شب چند نفر از اكراد كه تا صباح از سولق آب ميكشيدند به زخم توپ و باليمز و تفنك نابود ميشد تا آنكه سيبها بر سر حوض سولق رسيده گنبد حوضخانه را سوراخ كردند و از آن سوراخ راه آب را ديده پى بسر - چشمه بردند و اكراد چاره جوى گشته همه روزه از ميان نقب ببيرونيا جنك كرده مانع كار نقبچيان بودند امراء عظام در هيجدهم شهر ذى الحجه الحرام وقت ظهر از سوراخ سولق كاه بسيار بگنبد ريخته آتش زده كاه دود كردند جماعت اكراد حارسان حوضخانه از بيم كاه دود بقلعه گريخته غازيان خود را به پائين انداخته سولق را متصرف شدند و راه آن را ده پايه بالا رفته بخشت و گل مسدود كردند در آن روز غوغاى عظيم در پاى قلعه شده اكراد سعى بسيار در دفع اين حادثه نمودند اما هيچ اثرى بر آن مترتب نشد و حراست سولق بعهدهء تفنگچيان مازندرانى شده امراء عظام هر يك بسيبه سابق خود رفتند و خدام اعتماد الدوله نيز از توپخانه مذكور به منزل خود رفتند بعد از تسخير سولق تا ده پانزده روز امير خان و خواص به آب قليل بوزلق و ساير محصوران به آب مستعفن حوض بزرك قناعت كرده روز گذرانيدند و بدستور در قلعه‌دارى ميكوشيدند چون تسخير سولق از زمستان تا وقت بهار و هنگام تقاطر امطار كشيده بود در اين اثناء بر خلاف سال گذشته چون پيلان مست در جوش و خروش آمده بارندگى آغاز شد و از حكمت بالغهء الهى كه عقل عقلاء بكنه آن نرسد قريب بيك ماه باران انقطاع نيافت چنانچه محصوران تا ششماه از آب بىنياز گشتند چون دفع تقدير بدستيارى تدبير از انديشه خرد بيرونست آن همه سعى و رهنمائى كه در عرض سه ماه بدستيارى همت و الا و قانون مستعمرهء قلعهء گشايان روزگار در تسخير سولق بوقوع پيوست بيفايده گشت و لهذا مردم قلعه بيشتر از پيشتر در قلعه‌دارى كوشيدن آغاز نهادند در خلال اين احوال جمعيت جلاليان نااعتماد بتفرقگى روى نهاد اكنون مناسب سخن آن است كه برخى از احوال جلاليان و عاقبت كار ايشان و وقايع متنوعه كه در آخر اين سال وقوع يافته\r\n\r\n","description":"","footnote":"","page_name":" 800 ","page_number":208},
  {"content":"\r\n\r\nيافته نگاشته كلك نكته پرداز گردانيده شرح تسخير قلعه و امير خان در طى وقايع سال آينده سمت تحرير يابد انشاء الله تعالى .\r\n\r\nذكر احوال جلاليان و مآل حال محمد پاشا\r\nسابقا سمت گزارش يافت كه چون مراد پاشا كه ذكر او گذشت بر طايفه جلالى ظفر يافته محمد پاشا و رفقاى روى ارادت بدرگاه عالمپناه شاهى آوردند مراد پاشا بتحقيق افراد جلالى پرداخته در بدست آوردن اتباع آن طبقه بنوعى مبالغه كرد كه هر كس در ولايات روم روزى با آن طايفه آشنائى كرده بود بدست آورده مسافر ملك نيستى گردانيد و نام جلالى را از آن ولايات برانداخت و اما پادشاه روم از حسن خدمات او راضى گشته استحسان مينمود .\r\nاما بعضى از اضداد در مقام تضييع امك او درآمده آمدن جلالى را بميانهء قزلباش سوء تدبير شمرده بپادشاه خاطر نشان كردند كه آنچه از مراد پاشا در اين ماه صدور يافت موافق مصلحت دولت آل عثمان نبود و از تنظيم امور سلطنت دور مينمود چنانچه سلطان احمد خان به او اعلام كرد كه اگر چه سعى بسيار در دفع شر اشرار كردى اما خوب واقع نشده كه دوازده هزار سپاهى جرار خونخوار بقزلباش ملحق ساختى طريق اين بود كه بعد از تسلط و اقتدار عموم آن طبقه را نويد عفو و امان داده خاطر ايشان را از قتل ايمن سازى كه اگر چند نفرى از عظماء اعتماد بر آن نكرده ميرفتند اما عموم سپاه كه از كشته شدن اطمينان مييافتند ترك اوطان نميكردند بالجمله اضداد مراد پاشا خصوصا نصوح پاشا كه بيگلربيگى ديار بكر بود و در سرحد اسباب بلند پروازى سرانجام ميداد و در مقام استمالت جلاليان در آمده بامراء و سرداران آن طبقه استمالت نامها پراكنده ساخته بآمدن روم دلالت نمود سواى محمد پاشا و قراسعيد كه نظر بر كردار خود كرده اميد نجات نداشتند ساير قوم بدمدمه و افسون غايبانه روميان فريفته گشته دل دگرگون كردند و چون در روم بخودسرى و خودرائى برآمده به تبه كارى معتاد شده بودند [ 567 
  ] درين ولايت بيمن معدلت همايون شاهى بهواى نفس عمل نميتوانستند كرد برفتن روم راغب شدند .\r\nالقصه اول كسى از جلاليان كه سالك طريق فرار گرديد آغاجدن پيرى بود كه از الكاء اوشنى محل قشلاق خود با پانصد كس بجانب كركويهء بغداد رفت جناب اعتماد الدوله از فرار او بساير جلاليان بد گمان شده با محمد پاشا دربارهء ايشان مشورت نمود او گفت كه ككج محمد كه هفتصد كس دارد مردى مفسد نااعتماد فتنه انگيز است هر گاه او در ميان قوم نبوده باشد من متكفل نيك و بد كل جلالى ميشوم و خاطر از همهء ايشان جمعست جناب دستورى حقيقت اين حال معروض عاكفان سده جلال گردانيد حضرت اعلى شاهى ظل اللهى منشور عاطفت باسم ككج فرستاده او را بشفقتهاى شاهانه نويد داده باردو طلب داشتند و او با گروهى از اتباع حسب الفرمان جهانمطاع بدرگاه عالمپناه شتافت و حكم ديگر كه از موقف معلى باسم جماعت جلالى عموما بنفاذ پيوسته بود عز ورود يافت خلاصه مضمون آنكه ايشان مردم غريب‌اند كه به اين ولايت آمده ميهمان ما شده‌اند تا در اين صوب توقف داشته باشند بر ما لازم است كه در لوازم ميهمان نوازى تقصير نكنيم و هر گاه ميل بودن اين ولايت نداشته باشند اگر چه بقول مشهور ميهمان را آمدن بارادت است و رفتن باجازت و ما عالم آراى عباسى 51\r\n\r\n","description":"","footnote":"","page_name":" 801 ","page_number":209},
  {"content":"\r\n\r\nمقيد به آن نيستيم و آزار خاطر ميزبان در مذهب فتوت جايز نميدانيم هر كس اراده رفتن داشته باشد چه لازم است كه عار فرار بر خود پسنديده طايفه قزلباش را ببد سلوكى ميهمان بدنام سازند بعلانيه و ظاهر بدرقه از حكام سرحد گرفته بسلامت روانه شوند كه از جانب ما مانعى نيست بعد از ورود اين منشور سعادت جناب دستورى مجمعى ساخته جميع سرداران جلالى را طلب داشته مضمون آن عنايت نامه نامى را خاطر نشان ايشان كردند مجموع آن طبقه بحسب ظاهر از رفتن ابا و امتناع متفق اللفظ آواز بر آوردند كه تا به اين ولايت آمده در سايه مرحمت شاهى پناه جسته‌ايم از خوف جان رسته‌ايم و غريق بحر نعم و احسان شاه عالمپناه گشته بفراغت اوقات ميگذرانيم سبب رفتن چيست و ما شرمنده و خجلت زده آن بيدولتانيم كه فرار نمودند و از اين مقوله حكايات بسيار مذكور شد اما باطنا در بودن اين ديار متزلزل گشته انديشه فرار در خاطر صغار و كبار قرار گرفته بود و محمد پاشا نيز از شدت بيمارى پريشان خاطر گشته با آن طايفه بد مزاجى و خشونت مينمود در همان چند روز چند نفر از بلوك باشيان خاص او تا دو هزار نفر با يكديگر اتفاق نموده راه فرار پيش گرفته بجانب ديار بكر نزد نصوح پاشا رفتند بعد از رفتن آن جماعت كه محمد پاشا به قصد تنقيه و معالجه از پاى قلعه ببلدهء ارومى رفته بود و از ضعف و ناتوانى قوت ضبط و ربط نداشت موازى يكهزار نفر از ديگر از ملازمان خاصه او از راه سلماس رفتند از رفتن ايشان دو روز نگذشته بود كه ابراهيم آقا نام كه وكيل و معتمد عليه پاشا بود با هفتصد هشتصد كس عزم رفتن كرده طويلهء خاصه پاشا و اسبان سركار او را صاحبى كرده ايشان نيز از طرف سلماس رفتند پاشا از رفتن ايشان و بردن اسبان خبر يافته و با وجود ضعف و ناتوانى با دويست سيصد نفرى از ملازمان كه از او جدا نميشدند بتعاقب ايشان سوار شده چون به يكديگر رسيدند ايشان عنان از رفتن كشيده كس نزد پاشا فرستادند كه چون نمك تو خورده‌ايم محاربهء ترا مكروه ميشماريم اولى اينست كه خود را و ما را رنجه ندارى و بازگردى و الا بالضروره بحرب و قتال ميپردازيم پاشا چون طاقت مقاومت نداشت با دل حزين و خاطر اندوهگين قطع تعلق از اسبان كرده بازگرديدند و از اين جوقه بىاندامى بسيار در راه صدور يافته آنچه از مال هر كس از رعايا و قزلباش و مترددين به نظر درميآمد ايشان بردند و شيوهء مذمومه نمك خوردن و نمكدان شكستن از آن گروه بظهور آمد بعد از وقوع اين حال خدام اعتماد الدوله بودن پاشا را در شهر صلاح نديدند كه مبادا از بقيهء جلاليان و ملازمان به او\r\n\r\nفوت محمد پاشا رئيس جلاليان در هنگام محاصرهء دمدم\r\nغدرى بظهور رسد او را طلب داشته بپاى قلعه آوردند ضعف جگر و درد معده داشت بمعالجات اطباء عمل نمينمود و آن مرض مهلك را سپر ز نام نهاده مداواى تركانهء عوام ميكرد با اين حال در معاملات دنيا بسيار حريص بود و قرار موت به خود نميداد تا آنكه مرض بر او استيلا يافته در اواخر ماه صفر رخت بسراى آخرت كشيد بعد از فوت او تفرقگى در ميانه بقيه آن جماعت روى داده چندى از بلوك باشيان او را كه در پاى قلعه بودند و كمابيش سيد نفر ميشدند به سمت ملازمت اشرف موسوم گردانيده رعايت نمودند و چون پاشا وارثى نداشت حضرت اعلى متروكات او را از اسب و استر و شتر و يراق و مرصع [ 568 
  ] آلات و نقود طلا و نقره كه تخمينا قريب به هزار تومان ميشد بقراسعيد عنايت فرمودند بقيه مردم پاشا بملازمت او مأمور شدند و در آن وقت از طبقه جلالى خواه ملازمان اشرف و خواه مردم قراسعيد و ككج محمد و ساير بلوك باشيان از نيك و بد زياده از پانصد نفر در اين ولايت نماندند .\r\nاز وقايع متنوعه : آنكه در اين سال شاهنظر سلطان تكلى چغتاى كه حاكم جام بود\r\n\r\n","description":"","footnote":"","page_name":" 802 ","page_number":210},
  {"content":"\r\n\r\nو در بند شيروان بمحافظت قيام داشت در ازاء نيكو خدمتى بحكومت مشهد مقدس معلى و رتبهء بلند خانى سرافرازى يافت .\r\n\r\n[ متوفاها در اين سال 
  ]\r\n\r\nوفات عليا جناب شهزاده مريم سلطان بيگم\r\nمتوفاها : از مشاهير و اعيان كه در اين سال سر بنقاب تراب كشيدند اولا عليا جناب شهزاده مريم سلطان بيگم صبيهء حضرت شاه جنت مكان كه در حبالهء خان احمد والى گيلان بود در اصفهان بجوار رحمت ملك منان پيوست و اينخبر محنت اثر در ييلاق آق النك همدان به حضرت اعلى و مخدرات استار اين دودمان و الا رسيده موجب ملال خاطر اقدس و منتسبان اين سلسله عليه گرديد قاضى سلطان متولى آستانه مقدسه متبركه رضيهء رضويه را كه در اردوى معلى بود حكم شد كه نعش مطهر آن مريم عهد را بروضه مقدس نقل نمايد و مشار اليه بدان خدمت اقدام نموده در حريم روضهء مقدس مدفون گرديد .\r\n\r\nوفات ميرزاى عالميان ميرزا محمد شفيع\r\nديگرى از مشاهير متوفاها ميرزاى عالميان ميرزا محمد شفيع است كه شمهء از حال او در سالهاى گذشته گذشته وى از شيخ زاده‌هاى كدكن من اعمال نيشابور بود در عنفوان شباب در مشهد مقدس كسب نويسندگى نزد كتاب سركار حاكم بوده ملازم كاظم قليخان پرناك شد بعد از فوت او وزارت ابراهيم خان تركمان يافت چون هنوز كوكب طالعش در حضيض و بال بود ابراهيم خان معزول گرديد و او در اردوى معلى بيسر و سامان ميگرديد تا در توشقان سنهء الف كه فرهاد خان بر سر نيشابور ميرفت او به خدمت خان رفته التماس ملازمت كرد و بنا - بر آنكه نيشابورى سمت ملازمت و رخصت همراهى يافته در آن سفر بتحرير مكتوبات قيام مينمود رفته رفته جوهر قابليتش ظاهر گشته اعتبار يافت و برشد و كاردانى سمت استيلا يافته بالاخره بمرتبهء وزارت ترقى كرد روز بروز بر عزت و اعتبارش مىافزود مكررا فرهاد خان در خدمت همايون اعلى زبان بتوصيف او گشوده از كاردانى او اظهار خوشنودى كرد .\r\nبعد از واقعه فرهاد خان منظور الطاف شاهانه گشته بوزارت كل گيلانات منصوب و بدين پايهء و الا سربلند گرديد و در آن منصب خدمات پسنديده بجاى آورده قرب و منزلت تمام يافت تا آنكه بخطاب عالى ميرزاى عالميانى سرافراز و بين الاقران بدين لقب ارجمند شرف امتياز يافته وزارت دارالسلطنهء قزوين نيز علاوه مهمات او گرديد و در سنهء يونت ئيل خمس عشر و الف منصب جليل القدر وزارت كل خراسان اضافهء مناصب سابق گشته رتق و فتق و بست و گشاد جميع امور ملكى و مالى و عزل و نصب عمال و كلانتران برأى و رويه او منوط و مربوط گشته اختيار و اقتدار تمام يافت ظرف طبيعتش گنجايش اين مقدار اقتدار نداشت با امراء خراسان خصوصا محراب خان حاكم مشهد مقدس چنانچه سابقا اشعارى به آن شده سلوك ناهنجار پيش گرفت و از آن حركات ناهموار شورش دماغى معلوم ميشد لهذا حسب الامر الاعلى عزيمت درگاه معلى نموده در مازندران بدرگاه سعادت آشيان رسيد چند گاه از قرب بساط اقدس دور و از مجالست و همصحبتى مهجور بود در ييلاقات اصفهان مريض گشته بقزوين رفت و در آنجا بيمارى اشتداد يافته در اوايل اين سال دل از ملك و مال برداشته جاه و مناصب دنياى ناپايدار را به ديگران گذاشته عزيمت سفر آخرت نمود « انت الباقى و كل شئ هالك » تاريخ وفاتش گرديد از عمال و گماشتگانش بهزاد بيك استرآبادى وزير گيلان و اصلان بيك وزير قزوين و مير -\r\n\r\n","description":"","footnote":"","page_name":" 803 ","page_number":211},
  {"content":"\r\n\r\nابوالقاسم قوم او وزير مازندران و خواجه كمال الدين حسين وزير مشهد مقدس .\r\nديگرى از مشاهير متوفاها بكتش خان حاكم مرو است وى از اويماق داملوء استاجلو است در خراسان وكيل مرشد قليخان يكان بود در عراق از جانب او داروغهء اصفهان شد .\r\nبعد از قتل مرشد قلى چند گاه حسب الحكم همايون متصدى بعضى بلوكات صفاهان بود بعد از عزليت مدتى پريشان حال ميگرديد در سنه ايت ئيل ست و الف كه فتح خراسان شد او برتبهء امارت سرافراز گشته حاكم ماروچاق گرديده و بحسن كاردانى از شكست و بست قلعه و ضبط آنسرحد مردانگيها بظهور آورده روز بروز اعتبارش افزوده صاحب جيش و لشكر گرديد و در سيچقان ئيل ثمان و الف كه نور - محمد خان اوزبك در ازاء حقوق و عصيان بىاختيار گشت حكومت مرو شاهيجان به او متلق گرديد و مكررا او را در آن [ 569 
  ] سرحد با اوزبكيه محاربات قوى روى داده در جميع معارك بميامن اقبال\r\n\r\nوفات محمد زمان سلطان\r\nهمايون مظفر منصور گشته در آن حدود بلند آوازگى يافت و تا اين سال دو سال بود كه در آن ملك در كمال شوكت و اقتدار حكومت مينمود درينولا باجل طبيعى ملك حيات را بقابض ارواح سپرد حكومت آن ولايت بمحراب خان قاجار كه حاكم مشهد مقدس بود تفويض يافت .\r\nديگرى محمد زمان سلطان بايندر است كه اباعن جد از ميرزاده‌هاى بايندريه تركمان و پدرانش از زمرهء ارباب عقيدت و اخلاص ايندودمان ولايت شأن بوده‌اند وى از دار العبادهء يزد كه مسكن آن سلسله بود باردو آمده چند گاه بملازمت شهزاده مغفور سلطان حمزه ميرزا مشرف بود در ايام طغيان تركمان و تكلوچون جان آغا خانم همشيره او در حبالهء عليقلى خان شاملو لله و انكه حضرت اعلى شاهى و متكفل پروردن آن نور پرورد الهى بود به آن تقريب بخراسان رفته چند گاه در دارالسلطنهء هرات بود بعد از قضاياء خراسان بعراق آمده چند گاه در وطن اصلى ميبود توفيق زيارت بيت اللّه الحرام يافته بعد از معاودت سفر نيز اثر حجاز بعز ملازمت اشرف معزز سرافراز گرديده در سلك ندماء و مقربان خاص انتظام يافت و تا حين فوت كما هى در كمال عزت و اعتبار و گاهى از شوخى طبيعت و ستم ظريفى مورد عتاب و خطاب بود تا در اينسال در دارالسلطنهء قزوين بسعادت مجالست و همصحبتى سرافراز و سرمست بادهء التفات و اعزاز بود پهلو بر بستر ناتوانى نهاده روز ششم بيمارى رخت هستى از جهان فانى بربست مرد نديم خوش صحبت شعر فهم سليم النفس بود در شيوهء سپاهيگرى از شجاعت موروثى بىبهره نبود در ايام تقرب در خيرخواهى خلايق و القاء كلمة الخير خود را معاف نميداشت اما بعد از ادراك سعادت حج بيت الله الحرام به خواهش طبيعت يا حب جاه و دنيا پرستى\r\n\r\nوفات حسينقلى بيك قاجار\r\nديگر باره خود را آلودهء معاصى گردانيد اميد كه حضرت ارحم الراحمين از تقصيراتش گذشته مغفور گردد .\r\nديگرى حسينقلى بيك قاجار برادر امير كونه خان كه پسر گيلانى خدمتكار او بتوهم آنكه مبادا دست درازى بجانب او نمايد شبى در حالت بيهوشى دو سه زخم خورد به آن زخمها درگذشت و آن پسر نيز به جهت ضبط و نسق و تنبيه جاهلان بقصاص رسيد .\r\nديگرى از مشاهير متوفاها حاجى ادهم بيك برادر حاتم بيك اعتماد الدوله است كه در دار الملك شيراز رحل اقامت انداخته بود و شمهء از اوصاف حميدهء او در يونت ئيل خمس عشر الف در طى احوال ملك -\r\n\r\n","description":"","footnote":"","page_name":" 804 ","page_number":212},
  {"content":"\r\n\r\n\r\nوفات حاجى ادهم بيك\r\nبهرام و اولاد عظامش در سلك تحرير درآمده بتكرار محتاج ندانست بالجمله در اين سال از طواف مرقد منور حضرت امام الجن و الانس عود نموده بشيراز آمده بود پهلو بر بستر ناتوانى نهاده عاقبت سفر آخرت اختيار نمود مرد آدمى قابل سنجيدهء پاكيزه روزگار بوده مدتها دامن از مشاغل دنيوى در چيده در اماكن شريفه و كنج انزوا بطاعت و عبادت ميگذرانيد در دار الارشاد اردبيل اين خبر ببرادر فرخنده سير و خلف ارجمندش ميرزا عبدالحسين كه بمنصب والاى انشاء ممالك سرافراز است رسيد و حضرت اعلى شاهى ظل اللهى از وقور عاطفت و بنده پرورى تسلى بخش خاطر بازماندگان گرديده خلعت لايق بهر يك عنايت فرمودند چون قضاياء سنهء تخاقوى ئيل بتوفيق الله اختتام پذيرفت اكنون وقت آنست كه كميت خوشخرام قلم را در عرصهء وقايع ايت ئيل بجولان درآورد بعون الله .\r\n\r\n","description":"","footnote":"","page_name":" 805 ","page_number":213},
  {"content":"\r\n\r\n\r\nوقايع ايت ئيل مطابق ثمان عشر و الف و بعضها موافق تسع عشر و الف كه مبدء سال بيست و چهارم جلوس اقدس همايونست\r\nچون نير عالم افروز كه سلطان چهار بالش افلاك است از طول مكث از قشلاق جدى و حوت ملول گشته ميل بيت الشرف نمود يعنى سال ايت ئيل تركى بفرخى و فرخندگى آغاز شد كوس نوروزى در عرصهء جهان بلند آوازگى يافت آفتاب جهانتاب در روز يكشنبه بيست و پنجم شهر ذى الحجة الحرام موافق ثمان و عشر و الف هجرى ببرج حمل تحويل نمود و باغ روزگار كه از دم سردى دى افسردگى داشت از مژدهء شميم روح بخش بهار عطرسائى آغاز نهاده نزهت آباد جهان بتازگى خرمى بخش عالم جان گرديد اردوى كيهان پوى در يورت قشلاق قراباغ اقامت داشت و شهريار كامكار ايام نشاط انگيز بهار را در متنزهات دلكش آن ولايت بسير و شكار گذرانيده بداددهى و كام بخشى خلايق مشغول داشتند از سوانح يورت قشلاق فرستادن [ 570 
  ] مقرب الحضرة قرچقاى بيك است بجانب شيروان كه چون بعضى از حكام داغستان و وحشى صفتان طبرستان از ساختن قلعه كه شرح آن گذشت و استيلاء ذوالفقار خان رميدگى يافته بمظنه آنكه استيصال آن طايفه مكنون خاطر اشرف است در انديشه‌هاى تباه افتاده بيراهه ميرفتند مقرب الحضرة مذكور را با فوجى از غلامان و عساكر نصرت نشان بشيروان فرستادند كه ذوالفقار خان و امراء آنجا را به خود ملحق ساخته تا شايران بروند و نخست استمالت نامه‌ها بحكام داغستان فرستاده خاطر دغدغه آلود آن طبقه را اطمينان بخشند و هر كدام در مسلك دولتخواهى و يكجهتى ثابت قدم بوده بايشان آمد شد نمايند متعرض نشده پسران با برادران و اقرباى ايشان را همراه گرفته بدرگاه معلى آوردند كه ملازم ركاب اشرف باشند و هر كدام سالك طريق خلاف باشند سزاى او در كنارش نهند و مقرب الحضره مزبور\r\n\r\nكشته شدن ذوالفقار خان\r\nجسب الفرموده بدان صوب رفته باتفاق ذوالفقار خان و امراء شيروان عزيمت شابران نمودند .\r\nاز سوانح آن سفر واقعهء عبرت بخش كشته شدن ذوالفقار خان است كه از موقف جلال حكم قضا نفاذ در آن باب بنفاذ پيوسته بود قرچقاى بيك ببهانهء آنكه رقمى از جانب اشرف رسيده كه باتفاق در خلوت گشوده بمضمون آن عمل نمائيم بخيمهء او رفت و به چند نفر از غلامان مواضعه نموده همراه برد بعد از ملاقات و تواضعات رسمى خيمه را خلوت كردند غلامان قرچقاى بيك از چپ و راست او را بشمشير گرفته بقتل آوردند ايالت و دارائى مملكت شيروان بيوسفخان ميرشكار باشى كه سابقا حاكم استرآباد بود تفويض يافت از خواص ملازمان ذوالفقار خان جمعى از اويماق قرامانلو در سلك قورچيان عظام انتظام يافته بقيهء\r\n\r\n","description":"","footnote":"","page_name":" 806 ","page_number":214},
  {"content":"\r\n\r\nلشكر او بدستور بملازمت يوسف خان مأمور شدند حكام داغستان كه از ذوالفقار خان خايف و هراسان بودند از قضيه قتل او اطمينان يافته بيخوف و دهشت مسرور و شادمان بقرچقاى بيك بازگشت و آمد شد نموده اظهار اخلاص و دولتخواهى كردند و كسان خود را با پيشكشهاى لايق همراه مشار اليه بدرگاه عالمپناه فرستادند آنچه مردم ظاهربين ازين واقعه تفرس نمودند بجز رضا جوئى حكام داغستان كه از او رميده بودند سبب ديگر بخاطرها نرسيد چه مصلحت دولت اقتضاى آن كرده بود .\r\nاما بر عقلاء و خردمندان دور انديش روشن بود كه سبب قتل خان عظيم القدرى چنين تزلزلى است كه در بنيان اخلاص او پديد آمده نقش خيالات باطله و انديشهاى تباه كه بدستيارى ديو غرور و پندار در صفحهء خاطرش تصوير يافته بود در آينه ضمير اشرف اعلى كه مرآت تجليات صور اشياء است انعكاس يافته سزاى بىاخلاصى در كنار خود ديد بسى مرد خردمند عاقبت بين دور انديش بايد كه در نشاء جاه و بزرگى و علو شوكت و اجلال هوش افزا بوده از بادهء نخوت و غرور بدمست نگردد و پاى انديشه‌اش از شاهراه خردمندى نلغزد .\r\nبالجمله قرچقاى بيك بعد از نظم و نسق مهمات شيروان و داغستان باردوى نصرت نشان عود نموده چون جماعت اكراد شهرت داده بودند كه حكام طايفهء عماديه و سهران و امثال ذلك از نصوح پاشا كه در ديار بكر بود استمداد كرده متوجه ارومى ميگردند كه امير خان را از تنگناى محاصره نجات دهند حضرت اعلى رعايت حزم و احتياط كرده امام قلى خان حاكم لار را با بعضى از امراء و عساكر و قورچيان و غلامان بدستور سال گذشته بجانب سلماس فرستادند كه هرگاه اعتماد الدوله را بكومك و مدد احتياج افتد بدان اقدام نمايند و اگر آن اخبار فروغى از صدق نداشته باشد در همانجا رحل اقامت انداخته از سرحد وان خبردار باشند بعد از رفتن آن گروه چون هواى قراباغ روى بگرمى آورده هنگام توجه ييلاقات بود كه واقعهء ناگزير اعتماد الدوله چنانچه در ذيل مرقوم ميگردد در پاى قلعه وقوع يافته بعرض اشرف رسيد .\r\nحضرت اعلى از قضيهء فوت چنان وزير عاقل داناى خير انديش كه فريد عهد و ارسطوى زمان بود متأسف گشته بنابر حقوق خدمت در اين سلسله بتخصيص اعتماد الدوله كه قريب به بيست سال بود كه در خدمت آن حضرت در كمال راستى و درستى و اخلاص بخدمات و جان سپارى قيام داشت ميرزا ابوطالب خلف صدق او را كه بزيور قابليت و استعداد آراسته با وجود خردسالى در خدمات عملى ما - صدق كلام « الولد سرابيه » و در فضايل و كمالات علمى از والد در پيش بود بمنصب جليل الاعتبار وزارت ديوان اعلى سرافراز گردانيده جاى پدر ارزانى داشتند و از يورت قشلاق كوچ فرموده متوجه ييلاقات جانب تبريز گرديدند و مقرب الحضرة محمد بيك بيگدلى شاملو را كه از نزديكان بساط قرب و منزلت بود بمظنهء آنكه مبادا از فوت اعتماد الدوله اختلالى در امور قلعه گيرى روى دهد بجانب ارومى فرستادند كه باتفاق امراء اخلاص پيشهء درست [ 571 
  ] انديشه در تسخير قلعه اهتمام نمايد انشاء اللّه .\r\n\r\nشرح فتح و تسخير قلعهء دمدم و قتل امير خان و اتباع و قضايائى كه بعضى در زمان حيوة اعتماد الدوله و بعضى بعد از آن بتقدير ملك منان روى داد\r\nخامهء وقايع نگار صحيفهء اخبار را بدين آئين آرايش ميدهد كه چون از تسخير سولق بنابر\r\n\r\n","description":"","footnote":"","page_name":" 807 ","page_number":215},
  {"content":"\r\n\r\nكثرت بارندگى و تقاطر امطار چنانچه مذكور شد مقصود بحصول نه پيوست قرار يافت كه همگى امراء عظام سيبه‌ها بكوچه سبد پيش برده قلعه را بتوفيق الله به زور بازوى مردانگى و قهر و غلبه مفتوح سازند و جناب دستورى از منزل خود كوچ كرده به طرف سيبه حسنخان آمده يك سيبه بسركارى صفر - قلى بيك چگنى به خود و ملازمان درگاه شاهى مخصوص گردانيدند و در آن سيبه نشيمن ساخته رحل اقامت انداختند و از همه طرف شب و روز سعى نموده مصالح مىكشيدند و سبد بافان سبد ميبافتند و جمعى خاك و گل جهة پر كردن سبد از دور ميآوردند و تخته سطبرى را آهن بر روى كشيده گردونى تعبيه كرده در برابر كوچه سبد ميداشتند كه كاركنان در عقب آن كار كرده از آسيب گلوله ضربزن و تفنگ محفوظ باشند و بدين و تيره شبها كار كرده ذرع ذرع پيش ميرفتند و روز پاس آن ميداشتند معهذا هيچ شبى نبود كه دو سه كس از آسيب ضربزن و تفنگ ضايع نشود نخست حسنخان و الياس خليفه قراداغلو و مير فتاح مين باشى تفنگچيان اصفهانى بدينطريق كه مذكور شد سيبه را بپاى برج بزرگ خارج قلعه برده به ديوار رسانيدند قرابيك نام وكيل امير خان با فوجى از اكراد بحراست آن مشغولى داشتند نقبچيان دو سه روز كار كرده چوبهائى كه جهة استحكام عمارت در ميان خشت و گل كشيده بودند آتش زده سوختند تزلزل در اركان آن فتاده قريب بظهرى كه كاركنان به جهت اكل و شرب بيرون آمده بودند يكطرف برج كنار دره متحرك گشته فرو ريخت جمعى از مستحفظان در ميان خاك از بالا به پائين دره افتادند .\r\nچون اين حالت مشاهده افتاد جناب دستورى بحسنخان اعلام كردند كه ديگر چه جاى ايستادنست ببرج يورش ميبايد كرد و حسنخان مردم سيبهء خود را بيورش مأمور گردانيدند اول كسى كه قدم بر بالاى برج نهاده قرابيك را بتفنگ زد و سرش را بريده آورد پهلوان محمد نام شخصى بود از تفنگچيان خوزانى اصفهانى از پى او ده دوازده نفر متعاقب يكديگر ببرج برآمده هفت هشت نفر را در بالا بقتل آورده سر بريدند خواهر زادهء امير خان جوان خوش روى صبيح الوجه در كمال حسن و لطافت از بالاى برج به زير افتاده آسيبى چنان به او نرسيده بود يكى از ابلهان طايفه چينى حارسان دره با او دست و گريبان شده همان لحظه بقتلش پرداخت و سرش را بريده آورد جناب اعتماد الدوله متاسف گشته آنشخص را ملامت بسيار كردند و از جايزه و جلدوئى كه چشم ميداشت بهره نيافت .\r\nالقصه برج به تصرف درآمده مستحفظانش اكثر بقتل درآمدند و چند نفر در زير خاك مانده هلاك شدند و تسخير آن برج افتتاح فتح قلعه گرديد چنانچه عنقريب نگاشتهء كلك بيان ميگردد راقم حروف را كه در اين ترددات رفيق جناب دستورى بود اين رباعى از خاطر فاتر سر زده بود سمت تحرير يافت :\r\nرباعى\r\n اين برج كه يافتى بفتحش تأييد * از مطلع آن برآمدى چون خورشيد \r\n كوتاه بدى ز رفعتش كيوان را * از دامن خاكريز او دست اميد \r\nچون برج مذكور كه سنگ راه غازيان بود از ميان بزخاست كار برايشان آسان گشته در\r\n\r\n","description":"","footnote":"","page_name":" 808 ","page_number":216},
  {"content":"\r\n\r\nعرض ده روز سيبها را بحوالى قلعه رسانيدند و توپچيان ترتيب داده يك توپ بزرگ و باليمز را در طرف قلعه بالا و يك توپ ديگر را در طرف قلعهء پائين سيبه پير بوداقخان نصب نموده شروع درانداختن كردند و كار بر محصوران تنگ گشته امير خان سراسيمه شد و اكراد قطع اميد كردند چون جمعى از اعوان و انصار او در اين معارك كشته شدند ساير محصوران متزلزل گشته آغاز بيرون آمدن كردند و هر روزه ده كس و بيست كس از اكراد و جلالى خود را بسيبه‌ها انداخته اظهار شاهى سيونى مينمودند و دستور مكرم دست دريا نوال ببذل و احسان گشاده بيرون آمده‌ها را بخلاع فاخره و انعامات مىنواختند .\r\nمجملا مهم قلعه به جائى رسيد كه در همان دو سه روز مفتوح گردد از قضاى آسمانى واقعهء ناگزير اعتماد الدوله كه در فوق بتحرير پيوست روى داد شرح واقعه آنكه روزى باتفاق امراء [ 572 
  ] در منزل گنجعلى خان بودند آخر روز كه به منزل خود آمدند بتوپخانه رفته سركارى توپچيان كردند اول شام بديوانخانه آمده بعد از اداى فرايض تا دو دانگ شب بدستور معهود با مجلسيانش در كمال شكفتگى صحبت داشت هنگام خواب بخوابگاه خود رفت راقم حروف هنوز بوثاق خود نرسيده بود كه كس بطلب آمد فقير متحير گشت كه آيا باعث طلب چه بوده باشد ديگرى رسيده گفت كه جناب ميرزائى بفجاهء از هم گذشت همگنان را حيرت عظيم دست داد امراء عظام را اخبار نموديم همگى جمع شده صورت واقعه را به خدمت اشرف عرضه داشت نمودند و در همان شب نعش را از پاى قلعه به زير آورده به غسل و تكفين پرداختند و آخر همان روز روانه تبريز كردند و امراء كس فرستاده امام - قلى خان را با جنود قاهره كه در سلماس بودند طلب داشتند .\r\nاز وقوع اين واقعه فى الجمله افسردگى روى داده كار قلعه كه بنزديك رسيده بتعويق افتاد و محصوران كه فوج فوج بيرون ميآمدند استقامت يافته پاى در دامن كشيدند تا آنكه محمد بيك بيگدلى شاملو كه بسردارى موسوم گشته بود رسيد و امراء عظام سابق و لاحق و قورچيان از سرحد و اجتهاد شروع در كار كرده در اندك روزى سيبه‌ها از طرف بالا و پائين به ديوار و بروج رسيده بضرب توپهاى سنك انداز تزلزل در بنيان بروج افتاده رخنه‌ها پديد آمد و از طرف بالا دليران قلعه گشا هجوم آورده دو سه برج را متصرف شدند و از طرف غربى سيبه پير بوداقخان نيز غازيان تركمان بپاى مردانگى بر بروج قلعه پائين كه پسر بزرگتر امير خان بحراست آن قيام داشت صعود نمودند و محافظان از مصادمه عاجز شده دست از آن باز داشته بقلعهء بالا گريختند و حصار مفتوح گشته از آنجا شروع در كندن ديوار بين القلعتين كردند كار محصوران باضطرار انجاميد محافظان بوزلق كس نزد\r\n\r\nفتح قلعه دمدم\r\nامراء فرستاده امان طلبيده بوزلق را به تصرف دادند چون سه حصار استوار قلعه از دست رفت اكراد از مدافعه و حصار دارى عاجز گشته همگى به خانه امير خان كه آن را هم نارين قلعه كرده بود درآمده چاره جوى شدند و غازيان بيخوف خود را از بروج بميان قلعه انداخته سواى خانه امير خان بر ساير بروج و باره و منازل تسلط يافتند امير خان از همه طرف بلا را بر خود محيط يافت اكراد را از جنك و جدال منع نموده كس نزد محمد بيك فرستاده التماس نمود كه او با غازيان شاملو بقلعه درآمده او را از حسن خان و لشكريانش كه فيما بين خونها ريخته شده و از ايشان خايف است صيانت نمايد و او را با پسران و منتسبان بسلامت بدرگاه معلى رساند .\r\n\r\n","description":"","footnote":"","page_name":" 809 ","page_number":217},
  {"content":"\r\n\r\nدر اين اثناء خان ابدال مكرى با چند نفر از مردم خود بيرون آمد او را به خانه الياس خليفه قراداغلو فرستادند كه ميهمان او باشد بعد از او محمد بيك برادر طويل با جلاليان كه در قلعه بودند بيرون آمدند او را نيز با اتباع هر چند نفر را بجمعى سپردند كه ميهمان ايشان باشند بعد از آن محمد بيك حسب الالتماس امير خان بقلعه رفت امير خان با پسر بزرگ و جمعى از قبيله برادوست و غير ذلك قريب بيكصد نفر همه زره پوش با تفنك و اسلحه و يراق جنك از خانه بيرون آمده با محمد بيك ملاقات كردند و تا دويست نفر ديگر در قلعه بودند .\r\nمحمد بيك جمعى را بمحارست اهل قلعه مأمور ساخت كه احدى متعرض خانه‌هاى اكراد نگردد و امير خان را آن جماعت به منزل خود آورد و خيمه و خرگاه بزرگى جهة ايشان عليحده نصب كرد و حسنخان و امراء را طلب داشت كه آمده با امير خان ملاقات نمايند و دربارهء او و آن جماعت بدانچه صلاح دولت قاهره دانند عمل شود و خود با برادران با امير خان و رفقا نشسته بلوازم ميزبانى قيام داشت كه حسنخان بحوالى خيمه رسيده كس فرستاده محمد بيك را بيرون طلبيد از نيامدن حسنخان به آن مجلس و بيرون رفتن محمد بيك اضطرابى در حال ايشان پديد آمد و حسنخان بمحمد بيك خطاب كرد كه عجب از عقل و دانش تو بود كه با اين جماعت ياغى طاغى كه دست از جان شسته‌اند اعتماد نموده با برادران در ميان ايشان نشسته صلاح در اين است كه اين را از يكديگر متفرق ساخته امير خان را با پسر و چند نفر از اقوام نزد خود نگاهداشته رفقا را هر چند نفر بيكى از امراء بسپارى كه بعد از عرض بدانچه حكم شود عمل نمائيم محمد بيك را معقول افتاده كس نزد امير خان فرستاد كه بودن شما و اينقدر مردم در يك جا ميسر نيست با پسر و اقوام درين خيمه بوده باستراحت مشغول شويد امير خان قبول كرد اما رفقا راضى نشده به او گفتند كه ترا خاطر جمع است كه امراء بخودسر بقتل تو جرأت نمينمايند اما يك تن از ما زنده نميگذارند و ميانهء ما و تو معهود چنين بود كه در شدت و رخا با هم باشيم حالا تو حيات دو روزه را غنيمت شمرده از ما جدا نميشويم و اگر كشته بايد شده بر سر يكديگر ميشويم و جواب [ 573 
  ] بيرون فرستادند در اثناى اين رفت و آمد از خانه الياس خليفه شورش و غوغائى برخاست و چنين معلوم گشت كه در وقتى كه خان ابدال مكرى را به منزل الياس خليفه فرستادند خليفه در سيبهء خود بود ملازمانش بلوازم ميهماندارى و\r\n\r\nكشته شدن الياس خليفه\r\nتواضعات رسمى پرداخته شربت آورده‌اند در اين اثناء خليفه كه مرد صوفى صاحب اخلاق ساده لوح بود با سه چهار خدمتكار ميرسد با ميهمانان تواضعات ميزبانانه كرده بملازمانش خطاب و عتاب آغاز مينمايد كه درين شدت گرما چرا تا غايت تكليف گشودن اسلحه و يراق بياران نكرده‌ايد كه باستراحت مشغول شوند خدمتكارى پيش ميرود كه يراق ايشان را گشوده مخف سازد خان ابدال و رفقاء خيال ديگر كرده فى الفور از جاى خود جسته شمشيرها برهنه كرده در ميان خرگاه دو سه زخم بر الياس خليفه زده چند نفر از اقوام و ملازمان را كه بىآلت جارحه و يراق در ميان خرگاه بودند زخمدار كردند و غازيان قراداغلو خبردار شده از بيرون شمشيرها آخته بخرگاه درآمدند الياس خليفه را با دو نفر قوم او مقتول و چند نفر را زخمدار يافتند روى بخان ابدال آورده او را با رفقا پاره پاره\r\n\r\n","description":"","footnote":"","page_name":" 810 ","page_number":218},
  {"content":"\r\n\r\n\r\nكشته شدن امير خان و كسان او\r\nكردند و اين واقعه مصدق قول حسنخان گشته اعتماد از آنطايفه برخاست غازيان قزلباش دست بشمشير برده شروع در قتل جمعى كه در اينروز پيشتر از امير خان بيرون آمده بودند خواه اكراد و خواه جلالى كردند چه انقياد آن طبقه غدار در آنوقت حكم ايمان ياس داشت .\r\nمجملا تيغ يمانى غازيان بسرافشانى درآمده شورش و غوغاى عظيم پديد آمد امير خان و رفقاى او نيز از مشاهدهء اين حال و هجوم لشكر قزلباش كه خيمه و خرگاه ايشان را مركز وار در ميان گرفته بودند از جاى خود حركت كرده سوراخها در نمد خرگاه كرده غازيان را بتفنگ گرفتند چون كار باينجا رسيد از اينطرف نيز تفنگچيان خيمه و خرگاه را بتفنگ گرفتند بيست سى نفر از ايشان تفنگ خورده ديگران با شمشيرهاى آخته بيرون آمده جنگ كنان راه عدم پيمودند و جنود قاهره بمثابهء دست بقتل و غارت برآوردند كه چند نفر از محصوران كه شش ماه بود بيرون آمده اظهار شاهى سيونى مينمودند در اين غوغا قتل و غارت يافته تر و خشك به آتش قهر سوخته شد آن جماعت نيز كه در نارين قلعه بودند بيتاب و توان گشته رضا به قضا داده معروض تيغ ياسا گرديدند .\r\nالقصه از اقتضاى قضا بىاختيار اين صورت روى داده بعقوبت نمكحرامى گرفتار آمدند از تقرير بعضى اكراد بتحقيق پيوست كه اميرخان و رفقا چنين كنگاش كرده بودند كه رستكارى ما از دست قزلباش ممكن نيست يراق بسته بيرون ميرويم جميع امراء در آن مجلس جمع ميشوند ما دست بشمشير كرده تا خبردار شدن بيرونيان امراء را در اندرون خيمه بقتل ميآوريم اگر توانيم بدر رفت فهو المطلوب و الا بارى خون خود گرفته به مردى كشته شويم بدينحت از خان ابدال اين جسارت بظهور آمده بادى قتل الياس خليفه گرديد العلم عند الله .\r\nبعد از اينواقعه پسران كوچك و بازماندگان امير خان را باردوى معلى آورده اموال و اسباب اهل قلعه بغازيان تقسيم يافت و در حينى كه اردوى گردون شكوه در گاودول مراغه نزول داشت حقايق اين حال بعرض اقدس رسيده حسب الامر گنجعلى خان با جمعى از تفنگچيان چند روزى در پاى قلعه توقف نموده ساير امراء عظام و عساكر ظفر فرجام بدرگاه عالم پناه آمده در چمن قراچوق بموكب همايون پيوستند ايالت و دارائى الكاء ارومى بقبان خان برادر مقرب الحضرة محمد بيك بيگدلى تفويض يافته مبلغ سه هزار تومان زر نقد جهت ضروريات قلعه دمدم و مدد خرج غازيان ملازم او شفقت شد و مقرر گشت كه از حدود سار و قرغان و گاورود تا سلماس همگى امراء و حكام بجار و بلجار او حاضر گشته از سخن و صلاح او بيرون نروند و او با قشون آراسته بدانجا رفته به تعمير قلعه و آبادانى پرداخت و گنجعلى خان و تفنگچيان آمده بموكب ظفر قرين ملحق شدند .\r\n\r\nذكر توجه رايات نصرت آيات شاهى بصوب مراغه و مغضوب گشتن طايفه مكرى و قتل عام آن طايفه\r\nطبع سخن پرداز عنوان جرايد اخبار و ديباچهء حقايق آثار را بدستيارى اقلام عنبر فام كه بلبل نوايان چمن حكايات و نغمه سرايان انجمن رواياتند بدينگونه آرايش ميدهند كه عشيرت مكرى در سلك متابعان اين دولت روز افزون منسلك و در حدود گاو دول مراغه و سلدوز و ميان دو آب\r\n\r\n","description":"","footnote":"","page_name":" 811 ","page_number":219},
  {"content":"\r\n\r\n[ 574 
  ] اقامت داشتند و در زمان حضرت شاه جنت مكان امارت آن طايفه باميره بيك نامى متعلق بود بعد از سنوح واقعه آن حضرت واوان جلوس نواب سكندرشأن سلطان محمد پادشاه كه سلطان روم نقض عهد پدران نموده عالم آرميده را بشورش آورده پر آشوب گردانيد فتنه انگيزان شورش طلب سرحد را روز بازار گرم گشت اميره مذكور كه سالها نمك پرورد اين دولت بود شيوهء حرام نمكى و عصيان و طغيان پيش گرفته شعار هواخواهى روميان ظاهر ساخت و بقتل و غارت ايل و الوسات ساكنين سلدوز و ميان دواب مراغه و آن حدود اقدام نمود و بر سر ايلچى قراجيوق كه ايلچى خاص حضرت شاه جنت مكان و به خوبى شهره جهان بود آمده جمعى كثير از عمله و حارسان ايلخى بقتل آورده ايلخى را متصرف شد و پيوسته با امراء قزلباش كه حاكم مراغه ميشدند در تنازع و جدال بود و دقيقه از دقايق بى - اندامى و قتل و غارت و اسر نساء و صبيان فرو گذاشت نميكرد بعد از فوت اميره بيك شيخ حيدر بوساطت بيگلربيگى روميان امارت يافته زياده از پدر در ميانهء ايل استقلال يافت .\r\nاما در زمان فرمانروائى سلطان محمد خان با جعفر پاشاى بيگلربيگى تبريز سركشانه سلوك ميكرد و چند مرتبه كسان خود را با عرايض اخلاص بدرگاه جهان پناه شاهى فرستاده اظهار هوا - خواهى مينمود و در حينى كه رايات جهانگشاهى شاهى و چتر فلك فرساى شاهنشاهى بتسخير ممالك آذربايجان بلندى يافت شيخ حيدر بشرف آستان بوسى مشرف گشته نوازش و تربيت يافت و حضرت اعلى شاهى ظل اللهى زلات سابق طايفه مكرى را بعفو و اغماض مقرون گردانيد و الكاء مراغه و توابع را كه همواره بيكى از امراء عاليقدر قزلباش مفوض ميگشت به او مرحمت فرمودند و او در پاى قلعه ايروان چنانچه در طى آن احوال تحرير يافته در معركه روميان بقتل آمد و حضرت اعلى بمحض حق - گزارى جاى پدر و الكاء او را بقباد خان پسر او كه هنوز طفل بود شفقت فرموده ريش سفيدان ايل و عشاير مكرى را مستمال عنايت و الطاف خسروانه گردانيده بمتابعت او مأمور ساختند و امر فرمودند كه تا بزرك شدن پسر از سخن و صلاح والده‌اش كه از بنات اعيان قزلباش و عورت عاقله بود بيرون نروند و بنابر انتظام مهم قباد خان يك برادر شيخ حيدر را كه امير خان بيك نام داشت از ميان قبيله بيرون آورد در الكاء گرمرود جا و مقام و اقطاع مرحمت فرمودند و يك برادر ديگر خان ابدال نام كه طالب امارت بود و از تربيت برادر زاده طفل خردسالى طريق عصيان و طغيان پيش گرفت جمعى از فتنه انگيزان قبايل مكرى را بر سر خود جمع نموده آثار خلاف از او بظهور ميرسيد مكررا لشكر بر سر او فرستاده سلك جمعيت ايشان را پراكنده ساختند بالاخره پناه بامير خان برادوست برده بنوعى كه مذكور شد با او ميبود و بيمن تربيت و الطاف شاهانه كل قبايل مكرى بقباد خان تعلق گرفته استقلال يافت اما در ميانهء سرخيلان ايل مذكور جمعى مفسد خنازير طينت ثعالب طبيعت بودند كه در باديه خود - سرى نشو و نما يافته از طريق فرمانبردارى دور بودند و با طبقه قزلباش كه در مراغه املاك و اقطاعات داشتند سلوك ناهموار پيش گرفته بطريق ارباب عنف و طغيان تمكين صاحبان در املاك موروثى نميدادند و قباد خان نيز كه بسن رشد و تميز رسيد از عنايت جهل و خبث باطن باغواى مفسدان مكرى بخلاف حكم رقم تملك بر كل ولايت مراغه و املاك و اقطاعات ملازمان درگاه شاهى كشيده با طبقه قزلباش سلوك ناهنجار مينمود و هر چند در اين چند سال نافرمانى و اطوار ناپسند ازو و اتباع بظهور ميآمد و خاطر مبارك اشرف غبار آلود ميشد بمحض رأفت جبلى و حق گزارى شيخ حيدر بعفو و اغماض مقرون ميگردانيدند تا آنكه بد سلوكى و نافرمانى ايشان از حد اعتدال تجاوز نمود چنانچه در سال گذشته حكم شده بود كه قباد خان نزد اعتماد الدوله رفته در تسخير قلعه دمدم با عساكر ظفر شعار رفيق و مددكار باشد از\r\n\r\n","description":"","footnote":"","page_name":" 812 ","page_number":220},
  {"content":"\r\n\r\nآن خدمت نيز تخلف جسته نرفت و چون دانست كه رايات نصرت آيات در هنگام بهار جهة انتظام مهام آنطرف متوجه ييلاقات آن حدود خواهد شد بالضروره با چند نفرى از ملازمان متوجه قراباغ شده در يورت قشلان بملازمت اشرف رسيد چون تمرد و بدسرى آن قوم سركش نااعتماد بر ضمير منير پرتو ظهور انداخته زياده از اين مسامحه در دفع و رفع آن خودسران مفسد منتج انواع مفاسد بود و شايستگى تربيت و اعتماد نداشتند لهذا سياست بليغ آن طايفه در خاطر جهان پيرا رسوخ يافت .\r\nاما بنا بر حكمتهاى عملى و نظام سلسله ظاهر روز بروز نوازش و التفات دربارهء او بظهور ميآمد تا آنكه رايات جلال متوجه ييلاقات گشته در حدود مراغه نهضت واقع شد در آنجا بظهور پيوست كه قباد خان و سفيد ريشان قوم بانديشهء بازخواست ايلخى قراجيوق افتاده از روى مكر و حيل اسبان [ 575 
  ] خوب گزيده را به جاهاى دوردست فرستاده يا بوى چند بد نژاد كردى در حوالى خود نگاه داشته‌اند كه اگر حكايت ايلخى بميان آيد آنها را به نظر رسانند و نيز بتحقيق پيوست كه هميشه با سرداران روم و مخالفان اين دولت بازگشت نموده اظهار هواخواهى روميان مينموده‌اند و با عجزه و رعايا و شيعيان مراغه بتعصب مذهب بآئين ظلم و ستمكارى سلوك نموده دود از نهاد مظلومان برآمد و از جور و تعدى و خواست و طلب عنيف بيحساب عموم آن طبقه آن مظلومان بكره اثير رسيده و دست تعدى ايشانرا از گريبان مظلومان كوتاه گردانيدن بسرحد وجوب كشيد .\r\nمجملا دفع شر آن قوم بدكيش نفاق انديش كه از مسلمانى جز نامى نداشتند بر ذمت همت شاهانه و خاطر معدلت آئين پادشاهانه لازم آمده آتش قهر و غضب كه مكنون خاطر انور بود بنوعى شعله كشيد كه جز به خون آن شوربختان و تحريك شمشير آبدار شعله نشان انطفاء نميپذيرفت در حينى كه موكب همايون بحوالى قلعهء گاودول كه مسكن او بود رسيد روزى قباد خان با يكصد و پنجاه نفر از مردم معتبر از مسكن خود متوجه اردوى معلى گشته وقت عصرى بدولتخانه همايون رسيد و با سه چهار نفر از اقرباى\r\n\r\nكشته شدن قباد خان و همراهانش بامر شاه عباس\r\nخود ببارگاه سپهر اشتباه درآمده چون داخل سراپرده محفل معلى گرديد در وقت موزه كشيدن حسب الاشاره اعلى غلامان او را با رفقاء بميان گرفته پيكر وجودشان را بتيغ تيز ريز ريز كرده مجال حركت و دم زدن ندادند و اجساد خبيثهء ايشان را به عقب كوچه سراپرده كشيدند و بنا بر آنكه آسيبى از آن بدانديشان بغلامان و ملازمان ركاب اقبال نرسد عليقلى خان ايشيك - آقاسى باشى شاملو را حكم شده بود كه بر در سراپرده ايستاده آن جماعت را يك يك بمجلس طلبند و چون داخل سراپرده محفل معلى گردند غلامان درگاه معلى بقتل ايشان پرداخته اجساد قتيلانرا به عقب كوچه سراپرده كشند كه از نظر آيندگان پنهان باشند و عليقلى خان و ايشيك آقاسيان حسب الفرموده عمل مينمودند و هر كدام ميآمد بياران ملحق ميگشت تا بيست سى نفر بدين قاعده كشته گشته ساير مردم بيرون اندكى بدگمان شدند تا آنكه يكى از ايشان باندرون آمده خون بسيار مشاهده نمود كه ريخته شده و از قباد خان و پيش آمدگان اثرى نيافت فرياد برآورده دست بخنجر برد و از حاضران بارگاه معلى محب على بيك شاهى سيون شاملو را زخمى زده دو سه نفر ديگر كه از عقب او ميآمدند خود را پس كشيده عزم بيرون رفتن كردند .\r\nغلامان و قورچيان ايشان را در حريم سراپرده بقتل آوردند بيرون خبردار شده بجانب اسبان خود دويدند بعضى در جلو خانه كشته شده بعضى ديگر در حين فرار در ميان اردو بقتل آمدند و حضرت اعلى بدان مجفل مهابت اثر تشريف آورده همان لحظه بدولت و اقبال بر سمند بادپاى آسمانى خرام برآمده\r\n\r\n","description":"","footnote":"","page_name":" 813 ","page_number":221},
  {"content":"\r\n\r\n\r\nقتل عام طايفه اكراد مكرى به حكم شاه عباس\r\nبر سر قلعهء گاودول توجه فرمودند و جنود قزلباش جوق جوق بقتل و غارت عشاير مكرى مأمور گشته به اطراف و جوانب رفتند و موكب معلى پاسى از گذشته بجاى قلعهء گاودول رسيد .\r\nهنوز اين خبر بقلعه نرسيده بود كه عساكر اقبال مآثر داخل قلعه شدند و هر كس در آنوقت بدست درآمد از پاى فتاد عليقلى خان را بر سر حصار ديگر كه در آن حوالى بود فرستادند و موازى پنجاه شصت نفر از مردم آن را دست و گردن بسته بدرگاه معلى آورد و غازيان كينه خواه بطرفة العينى آن گروه را به راه عدم فرستاد و بسيارى از آن طايفه را كه غازيان ميآوردند بيلداران و خدمت پيشگان بضرب بيل و چماق و مطراق سر و مغز ايشان را در يكديگر مىكوفتند چهل پنجاه نفرى از خيل مكرى با امير خان بيك برادر شيخ حيدر كه در گرمرود بودند اسفنديار بيك آوچى باشى عربكرلو حسب الفرمان همايون بايلغار بدانجا رفته بفنون سپاهيانه آن بيخبران را بدست آورده نقش وجود همگى را از لوحهء هستى سترد حسين سلطان برادر - زادهء شيخ حيدر را با جمعى در ارومى بودند حسنخان و امراء در آنجا بدفع ايشان پرداختند .\r\nمجملا قتل عام آن طبقه بقلم تقدير در صفحهء روزگار مثبت شده بود در آن چند روز كه در پاى قلعهء گاودول بودند فوج فوج و گروه گروه را كه ميآوردند معروض تيغ سياست گشته بهرام خون - آشام لحظهء از تيغ زدن و خون ريختن نميآسود چنان كه از اويماق بيئى و اورياد و غير ذلك كه در ميانهء مكرى مانده با آن جماعت ميآوردند بجرم آنكه در ميانهء طبقهء مخالف دولت توقف نموده در ميان تسلط روميه بميانهء قزلباش نيامده‌اند كشته ميشدند .\r\nمجملا دود از دودمان طايفهء مكرى برآمده مردان طعمهء شمشير آبدار و نساء و صبيان بذل اسر و رقيت گرفتار آمده مكافات عمل يافتند بعد از چند روز كه سورت غضب پادشاهى فى الجمله تسكين يافت شير بيك نامى از آن جماعت را كه با حضرت اعلى شاهى دم از اخلاص و دولتخواهى ميزد و برادرش مقصود بيك نام در سلك ايشيك آقاسيان درگاه [ 576 
  ] معلى انتظام داشت مورد عنايت و الطاف شاهانه گردانيده حكم شد كه هر كس از جماعت مكرى بر سر او جمع شود از قتل و غارت ايمن بوده باشد قليلى از بقية السيف بر سر او جمع آمدند بعد از اين قضيه از گاودول بچمن قراجيوق تشريف برده چند روز اوقات خجسته ساعات اسبان ايلخى قراجيوق صرف فرمودند و الكاء مراغه بآقا سلطان مير مقدم تفويض يافت .\r\nاز سوانح آن ايام آنكه سكندر اسلطان بانهء در چمن مذكور بدرگاه جهان پناه آمد مشار اليه از ميزان اكراد و عشيرت بانه است در زمان روميه شاهى سيونى اختيار نموده با يك پسرش بدرگاه معلى شاهى آمده چند سال ديگر سوار ملازمت موكب همايون مينمودند .\r\nبعد از فتح قلعه ايروان مورد شفقت و تربيت گشته الكاء بانه كه از توابع مراغه است به او تفويض يافت و از او چنانچه شيوهء نفاق و بد نهادى اكراد است آثار خلاف و عصيان بظهور آمد و از تاريخى كه رفته بود از موكب همايون تقاعد ورزيده ديگر به اين طرف بازگشت نكرد و خاطر مبارك اشرف از اطوار ناپسند او منحرف گشته تنبيه و تأديب او مكنون خاطر انور بود در اينوقت كه آتش غضب شاهانه دربارهء اكراد شعله فروزود اسكندر سلطان با تيغ و كفن بپايهء سرير اعلى آمده شرف بساطبوسى دريافت با وجود آنكه دفع رفع او از آنحدود متضمن چندين مصلحت دولت بود حضرت اعلى از جرأت چنين آمدن از آن اغماض فرموده بلفظ گهربار به او خطاب فرمودند كه از اعمال ناشايست كه از تو بظهور آمد مستحق\r\n\r\n","description":"","footnote":"","page_name":" 814 ","page_number":222},
  {"content":"\r\n\r\nقتل و سياست شده و ترا زنده از دست گذاشتن منتج مفاسد عظيمه است .\r\nاما چون خود آمدهء در اين مرتبه از سياست تو گشتيم اگر من بعد خلاف دولتخواهى از تو بظهور رسد آمادهء سياست باش كه عنقريب خرمن عمرت به آتش غضب شاهانه سوخته بباد فنا خواهد رفت و بخلعت فاخره سرافراز گردانيده رخصت معاودت دادند و او در كمال خوف و غايت دهشت روانه شد و از واهمه و بيم كه برو غلبه كرده بود ديگر آرزوى آمدن درگاه معلى نكرد اما عاقبت بكفران نعمت گرفتار گرديده تمتعى از دولت نيافت .\r\n\r\nذكر ايلچى فرستادن ولى محمد خان پادشاه ماوراء النهر و تركستان بدرگاه سعادت آشيان\r\nاز سوانح اينسال آنكه ولى محمد خان فرمان فرماى ممالك توران جهة استحكام قواعد الفت و دوستى شاه محمد ميرزاء اوزبك خزانچى را برسم رسالت بپايهء سرير اعلى فرستاد از زمانيكه دين محمد خان برادر بزرگتر در دار السلطنهء هرات با حضرت اعلى شاهى ظل اللهى مصاف داده از معركه زخمدار بيرون رفته بعالم عقبى شتافت و برادرش باقيخان در ماوراء النهر و تركستان برتبه بلند سلطنت و فرمانروائى رسيد آن سلسله به اين دودمان قدس نشان اظهار مخاصمت و عناد مينمودند تا آنكه در سنهء بارس ئيل احدى عشر و الف بنوعى كه در وقايع آنسال تحرير يافته سفر بلخ اتفاق افتاده ساحت آنولايت لگدكوب موكب همايون گرديده باقيخان گوشمال بليغ يافت .\r\nبعد از آنكه او باجل طبيعى از هم گذشته سلطنت ماوراء النهر و تركستان بولى محمد خان برادر كوچكتر او قرار گرفت در سنهء قوى ئيل خمس عشر و الف كه جهانگير خان با يار محمد ميرزا بر سر بلخ رفته بودند و بنا بر قتل يار محمد ميرزا جهانگير خان كارى نساخته منهزم بغرجستان آمد و رايات ظفر آيات شاهى بجانب شيروان در حركت آمده بتسخير قلعهء شماخى مشغول بودند وليمحمد خان پاى از دايرهء ادب بيرون نهاده لشكر عظيم بتاخت خراسان فرستاد بر نهجى كه در وقايع آنسال مرقوم كلك شيرين مقال گرديده جنود اوزبك كارى نساخته خايب و خاسر بازگرديدند ولى محمد خان از آنحركت پشيمان گشته صلاح حال خود در آن ديد كه با اولياء دولت قاهره الفت و آشنائى كرده صداقت و دوستى ورزد كسان خود نزد بيگلربيگيان خراسان فرستاده ابواب آشنائى مفتوح ساخت و نسبت به حضرت اعلى شاهى ظل اللهى اظهار اخلاص و هواخواهى نمود و امراء ذوالاحترام حقيقت بپايهء سرير اعلى عرض نمودند طبع دوستى همايون اعلى بمضمون آنكه :\r\nبيت\r\n چو دشمن دوستى ورزد ز يارى * تو هم چون دوستان كن دوستدارى \r\n كه در باغ محبت آخر كار * نهالش دوستدارى آورد بار \r\nبا او در مقام الفت و اتحاد برآمده نامهء محبت آمير نوشته مصحوب ميرزا على بيك يوزباشى\r\n\r\n","description":"","footnote":"","page_name":" 815 ","page_number":223},
  {"content":"\r\n\r\nتركمان فرستادند وليمحمد خان بنويد عاطفت و اشفاق شاهى مسرور گشته شاه محمد ميرزاى خزانچى كه از مقربان بساط دولت او بود برسم رسالت بملازمت [ 577 
  ] عليه عليا فرستاده تحف و هداياى لايقه ارسال نموده ايلچى مذكور بوساطت امينان دولت ابد پيوند بشرف بساط بوسى مشرف گشته بعواطف پادشاهانه اختصاص يافت و حسب الامر اشرف همگى امراء و اركان دولت در النك قراجيوق ايلچى مذكور را طوى داده تكلفات دوستانه بظهور ميآوردند و هر روز در منزل يكى از مقربان درگاه معلى عشرت پيرا بود .\r\nديگرى از سوانح ايام اقامت النگ قراجيوق آمدن خلف السلاطين لوارصاب خان نبيرهء سميون خان والى گرجستان كارتيل است كه در آن سال احرام استلام عتبه اقبال شاهنشاهى بسته با والدهء خود ديدى فال كه بعرف گرجيان مادر پادشاه است روانه درگاه معلى گرديده حسب الامر اشرف محمد - امين بيك برادر جناب فدوى القاب خواجه محمد رضا وزير آذربايجان بمراسم استقبال اقدام منزل به منزل خدمات لايقه بتقديم رسانيده معزز و محترم بپايهء سرير سلطنت بصير رسانيده در چمن مذكور سعادت آستان - بوسى دريافته بانواع نوازش و اصطناعات خسروانه اختصاص يافت و ولايت تفليس را كه از بلاد مشهورهء گرجستان و قلعهء آن از غايت رفعت و اعتلا سر بقمهء جوزا افراخته و روميان از تصرف سميون خان بيرون آورده قريب بسى سال متصرف بودند و در سنهء يونت ئيل خمس عشر و الف چنانچه در طى وقايع آنسال مرقوم كلك بيان گشته بنيروى دولت اقبال به تصرف اولياء دولت قاهره درآمد و تا حال محمد سلطان شمس الدينلو حسب الفرمان قضا جريان بحراست آن قيام داشت .\r\nدر اين سال در ازاء حقوق دولتخواهى سميون خان بلوارصاب خان مذكور نبيرهء او شفقت شد مومى اليه جوان نيكو منظر خوش صورت صبيح الوجه و در آنوقت در سن هفده سالگى بود كه بملازمت اشرف سربلندى يافت اكثر سلاطين زاده‌هاى گرجستان بل عموم مردم آن ولايت ذكورا و اناثا از لطافت هوا بصباحت خد و عارض زيبا و حسن جمال و آراستگى خط و خال بر مردم ساير امكنه و بلاد مزيت و رجحان دارند همه حوروشان يوسف لقا كه انوار موسوى چون يد بيضا از ناصيهء حالشان پيداست و اعجاز عيسوى از لطف گفتار و حسن كردارشان هويدا هر چند كيش ترسائى در آن ولايت شيوع دارد و آنطبقه از دين حق بيگانه‌اند اما از حسن صورت و لطافت آب و هوا و نزاهت و خرمى مكان بر اكثر ممالك و بلاد ترجيح ميتوان نهاد و زبان حال نظارگيان انجمن خوبى در لطافت آن سرزمين اين مقال ادا مينمايد :\r\nبيت\r\n هر لحظه يكى عيسى از پرده برون آرى * مريمكده‌ها دارى گوئى بحجاب اندر \r\nبالجمله لوارصاب خان با والده‌اش ديدى فال و ساير مخدرات استار آن سلسله تا ششماه در موكب معلى بسر برده بعد از مراجعت مراد پاشا سردار كه در ذيل مذكور خواهد شد رخصت انصراف يافته قرين اعزاز و احترام روانه شدند و چون در اواخر اين سال آمدن مراد پاشاى وزير اعظم و سردار روم بجانب آذربايجان اتفاق افتاد لازم نمود كه وقايع متنوعه و بعضى قضايا كه قبل از آمدن او روى داد در رشته تحرير كشيده بعد از آن شرح آمد و رفت او مرقوم كلك بيان گردد .\r\n\r\n","description":"","footnote":"","page_name":" 816 ","page_number":224},
  {"content":"\r\n\r\n\r\nذكر فرستادن محمد بيك ولد كور خلفاى روملو برسم رسالت روم بموافقت خير الدين چاوش\r\nخير الدين چاوش در سال گذشته چنانچه سبق ذكر يافت از جانب وزراء و اركان دولت پادشاه روم همراه محمد بيك روملو ولد كور خلفاء كه برسالت روم رفته بود به جهت گفتگوى صلح آمده در اينوقت رخصت انصراف يافته مشمول نوازش و تفقدات پادشاهانه روانه شد و حسب الالتماس مراد پاشاى وزير اعظم نامه محبت آميز دوستانه به حضرت احمد خان پادشاه و الا جاه روم در قلم آورده در آن نامهء نامى اشعار فرمودند كه هر گاه از آنطرف طريقهء مودت و دوستى مسلوك باشد از اينجانب نيز جز شيوهء مرضيه وفاق و حسن اتفاق مسلوك نخواهد بود ديگر باره محمد بيك مذكور را كه مرد سنجيدهء زباندان صلاح انديش بود در مرافقت چاوش مذكور برسالت تعيين نموده روانه كردند و او را مرخص ساختند كه قواعد صلح را بدستور زمان حضرت شاه جنت مكان استحكام دهد و ايشان از تبريز متوجه مقصد گشته از راه ديار بكر روانه شدند .\r\nچون بديار بكر رسيدند در آنجا آمدن سردار را استماع نموده باتفاق نصوح پاشاء بيگلربيگى ديار بكر بجانب اردوى سردار در حركت آمده در حوالى ارزروم به او ملاقات كردند و مكتوب عنايت اسلوب شاهى را كه باسم سردار در قلم آمده بود به او رسانيدند و او در جواب گفته بود كه باعث آمدن عساكر عثمانى به اين طرف [ 578 
  ] استغاثهء بيگلربيگى ارز روم بود كه قاصدان فرستاده عرض نمود كه لشكر قزلباش بر سر قلعه آمده محاصره كرده‌اند بنابر آن اين نهضت لازم شد حالا چون خزاين موفور پادشاهى صرف تجهيز لشكر شده و جمعيت عساكر روى داده بسرحد نزديك شده‌ايم بنابر رعايت ناموس سلطنت و گفتگوى دوست و دشمن ناچار است كه سفر بانتها رسد انشاء الله تعالى چون بآنحوالى رسيم از جانبين معتمدان آمد شد نموده بدانچه لايق حال و مناسب احوال طرفين باشد عمل خواهد شد ايلچيان مذكور را مصحوب خود گردانيده روانهء آذربايجان گرديد .\r\n\r\nذكر لشكر فرستادن بسردارى امير كونه خان قاجار بيگلربيگى چخور سعد بارز روم و بيان محاربهء غازيان با حسن پاشا و عساكر آن مرز و بوم\r\nچون جاسوسان سريع السير رسيده خبر دادند كه مراد پاشاى سردار از استنبول بيرون آمده در اسكو در تجهيز لشكر و يراق سفر مشغولست و عزيمت اينطرف دارد چون اين مقدمه منافى مقدمات سابق و گفتگوى خير الدين چاوش بود حضرت اعلى شاهى ظل اللهى جانب احتياط مرعى داشتن اهم و الزم دانسته رأى جهان آرا بدان متعلق گشت كه فوجى از امراء و عساكر نصرت نشان را مأمور گردانند كه تا ارزروم رفته آتش در علفزارهاى محل عبور لشكر روم و غلات آن ولايت زده چنان نمايد كه\r\n\r\n","description":"","footnote":"","page_name":" 817 ","page_number":225},
  {"content":"\r\n\r\nتا ده روز راه ايروان يك من غله و كاه و علف يافت نشود امير كونه خان بيگلربيگى چخور سعد را كه در آن سرحد بوفور جلادت و مردانگى بلند آوازگى داشت بدين خدمت مأمور فرموده محمد خان زياد اغلى قاجار بيگلربيگى قراباغ و امراء آن صوب نيز بمرافقت مأمور گرديدند .\r\nعليخان بيك جوانشير را با فوجى از تفنگچيان ركاب اقدس فرستادند كه همراه بوده بخدمات مرجوعه قيام و اقدام نمايند امراء عظام حسب الفرمان همايون جمعيت نموده بآئين شايسته روى به مقصد آوردند و چون بحوالى ارز روم رسيده روم خبر يافتند حسن پاشا بيگلربيگى ارز روم امراء و پاشايان آنحدود خصوصا تركجه بيلمز و عثمان پاشا و ساير زعما و لشكريان تا موازى ده هزار كس جمع آورده بآراستگى و پيراستگى از شهر بيرون آمده تا حوالى حسن قلعه سى آمدند .\r\nاز تقرير چند نفر از حضار آن معركه استماع رفت كه چون امراء عظام از آمدن روميه آگاه شدند مستعد محاربه و قتال گشته پيشتر رفتند روميه دو روز جنگ را در حيز تأخير انداخته هر چند غازيان پيشتر ميرفتند ايشان خود را پس ميكشيدند تا روز سيم تا دو فرسخى شهر صف سپاه آراسته حسن پاشا در قول قرار گرفت و عثمان پاشا و تركجه بيلمز هر كدام با فوج خود پيشتر آمدند از اينطرف نيز چرخچيان جنود قزلباش پيش رفته با چرخچى غنيم ملاقى شدند فيما بين محاربهء قوى روى داده سپاه روم هجوم آورده بر چرخچيان سپاه قزلباش اندكى غلبه كرده پيش راندند .\r\nامير كونه خان با آنكه هنوز محمد خان زياد اغلى و لشكر قراباغ بقول او ملحق نشده بودند و در آنوقت زياده از هزار كس با او نبود بملاحظهء آنكه مبادا مخالفان دليرتر گردند با همان فوجى كه حاضر بودند قدم بمعركهء كارزار نهاده خود را چون برق لامع بر صف سپاه تركجه بيلمز كه اشجع آن طايفه بود زد و بيك صدمه دليرانه او را از پيش برداشت و چون بفوج عثمان پاشا رسيد به همان گرمى كارزار به آن فوج درآويخته او را نيز از پيش برداشت تا بقول بزرگ رسيد هر چند دستور نيست كه سردار لشكر در معارك كارزار خود مباشر حرب گردد از اينكه لشكر قراباغ ديرتر بمعركهء قتال ميرسيدند دغدغهء آن داشت كه مبادا چشم زخمى بسپاه منصور رسد مقيد به رسيدن ايشان نشده پاى مردانگى پيش نهاد و غازيانرا بمحاربه تحريص و ترغيب نموده از آن گرمى حرب و ضرب گرمتر گرديد و تكيه بر اقبال بيزوال همايون شاهى كرده با تيغهاى آبدار آتشبار خود را بر قلب زدند و بروميان معلوم گشته بود كه امير كونه خان خود در ميان اين گروه است كه چنين دليرانه پيش آمده بازار رزم را گرم دارد .\r\nالقصه تاب صدمهء غازيان نياورده حسن پاشا پشت بمعركه داد و محمد خان و لشكر قراباغ نيز صف آراسته از عقب رسيدند و غازيان پراكنده از اطراف و جوانب روى بمعركه آورده تا پاى قلعه تعاقب منهزمان كرده بصمصام انتقام دمار از نهاد مخالفان برآوردند و حسن پاشا با بقية السيوف خود را به شهر و قلعه انداختند خلاصهء كلام لشكر [ 579 
  ] ارز روم درين معركه نابود گشته غازيان قزلباش بفتح و ظفر اختصاص يافتند و غنايم موفور بدست سپاه منصور درآمد و امراى عظام در همانجا خيام اقامت نصب نموده تا سه روز در كمال شكوه و اقتدار عساكر ظفر شعار در آن حدود بخدمتى كه مأمور بودند قيام نموده بعد از سه روز مظفر و منصور طبل رحيل كوفته مراجعت نمودند در اين جنك امير كونه خان اندك تقصيرى بمحمد خان اسناد ميكرد كه ديرتر رسيدند اما جمعى ديگر تصديق ننمودند و آن تأنى را از لوازم امور حرب ميشمردند كه پشت پيشروان معركه نبرد لازم است كه بوجود جمعى از جنود اقبال قوى باشد .\r\n\r\n","description":"","footnote":"","page_name":" 818 ","page_number":226},
  {"content":"\r\n\r\n\r\nذكر طغيان محبوسان قلعه قهقهه كه در اين سال روى داد\r\nاز سوانح غريبهء اينسال طغيان محبوسان قلعهء قهقهه است كه در حين آوازه آمدن سردار روم وقوع يافت و بنيروى اقبال بيزوال شاهى آتش آن فتنه زود به آب لطف الهى فرو نشست كيفيت اين سرگذشت آنكه قلعه عالى اساس سپهر مماس قهقهه در الكاء بافت از اعمال قراجه داغ بر فراز قلهء كوهى رفيع آسمان پيوند واقع شده از سنگ يك پارچه كه ساكنانش با سكنه فلك الافلاك دمساز و پاسبانانش با شب زنده داران فلك ثوابت همرازند از درگاه قلعه كه دامنهء آن كوه است تا فراز قلعه راهى است سرابالا تا نيم فرسخ در غايت تنگى كه عبور يكسوار از آنجا در نهايت دشواريست كه يك نفر تفنگچى مانع فوج كثير ميتواند شد .\r\nدر زمان شاه جنت مكان كه چند مرتبه خواندگار روم بآذربايجان آمد و در آن ولايت فترت بود بنابر استحكام قلعه خزاين پادشاهى به آنجا نقل شده بود اسمعيل ميرزا و القاس ميرزا و سام ميرزا نيز با اولاد در آن قلعه محبوس بودند هيچ پادشاه ذيشوكت كمند همت بر كنگره تسخير آن حصن بلند اركان نينداخته و آرزوى گرفتن آن عالى بنيان در مخيله هيچ يك از سلاطين كشور - گير صورت نبسته هميشه يكى از امراء معتمد عالى قدر بحراست و كوتوالى آن قيام داشته‌اند .\r\nدر اين هنگام بالياس خليفه قراداغلو حاكم قراجه داغ كه از صوفيان صادق العقيده اين دودمان و سر حلقهء ارباب ارادت و اخلاص بود تعلق داشت و چون خود همراه اعتماد الدوله بتسخير قلعهء ارومى مأمور گشته در آنجا بود مظفر بيك نام معتمدى از طايفهء قراداغلو بنيابت خليفه مذكور بكوتوالى قلعه قيام داشت و چند نفر از روميان و اكراد كه در معارك گرفتار شده بودند معظم ايشان مصطفى پاشا و احمد پاشا و كور حسن و دو پسر غازيخان كرد شاهقلى بيك و خالد بيك و محمد بيك ولد قوچى بيك عمزاده ايشان در اين قلعه محبوس بودند با يكديگر اتفاق نموده پنج شش نفر ديگر از ترك و تاجيك اين ولايت از جمله دو پسر و برادر حسنخان افشار حاكم سابق كوه گيلويه را كه در قلعه محبوس بودند طوعا او كرها به خود متفق ساخته تمامى ايشان كه تا بيست نفر بودند سر از جيب عصيان برآورده غافل بر سر كوتوال مزبور رفته او را بقتل آوردند و اسلحه و تفنگ و يراق او و مردم او را بدست آورده چند نفر ملازم او را كه در قلعه بودند بيرون كرده دروازه را بسته بر قلعه تسلط يافتند اقوام و ملازمان الياس خليفه از اين معنى خبر يافته بر در قلعه جمعيت نمودند كه بلطايف الحيل دفع اين حادثه توانند كرد صورت نيافت بالضروره حقيقت بعرض اشرف رسانيدند .\r\nدر چنين وقت كه آوازه آمدن سردار و عساكر روم در آذربايجان شيوع داشت اين واقعه خالى از شناعت و بدنامى نبود و احتمال اين مفاسد عظيمه داشت و روميان و اكراد كه مرتكب اين امر شده بودند بموعظه و نصيحت سزبچنبر اطاعت درنميآوردند .\r\nدر اول حال مطلب ايشان آن بوده كه شايد فرجهء يافته خود را از قيد و حبس نجات دهند چون راه فرار مسدود يافته باستظهار آمدن سردار قرار قلعه دارى با خود داده تا دو ماه خود را و قلعه را محافظت كردند و به هيچ وجه فتح البابى نميشد تا آنكه آمدن سردار محقق گشته بسرحد نزديك شد حضرت اعلى شاهى ظل اللهى بالهام ملهم غيبى خواجه مقصود على نامى از مردم كوه گيلويه را كه\r\n\r\n","description":"","footnote":"","page_name":" 819 ","page_number":227},
  {"content":"\r\n\r\nسابقا از نويسندگان سركار حسن خان افشار بوده و كمال ربط و آشنائى با پسران و برادر حسنخان داشت و اليوم به خدمت اشراف مطبخ معموره شاهى سرافرازى داشت برفتن قلعه مامور گردانيده رقم استمالت باسم ايشان مشعر بر عفو زلات و تقصيرات سابق و لاحق و نويد عواطف شاهانه مرقوم قلم مرحمت شيم فرمودند و خواجهء مذكور بپاى قلعه رسيده آمدن خود را بوساطت اقوام خليفه در خفيه بديشان اعلام داد [ 580 
  ] چون كليد دروازه در دست روميان بود خواجه مقصود على را نهانى بريسمان بالا كشيدند و او آن مژدهء امن و امان و نويد لطف و احسان را بديشان رسانيده بچرب زبانى بعواطف خاقانى اميدوار گردانيد .\r\nبرادر و پسران حسنخان چون صوفى زادهء قديم و ابا عن جد نمك پرورد ايندودمان بودند مضمون آن منشور السرور را بجان و دل پذيرفته عن صميم القلب مطيع و منقاد گشته در مدافعه روميان چاره جوى شدند و جماعت روميه از اين حال خبردار گشته منازعه آغاز نهادند و فيما بين بعد از قيل و قال بسيار مهم بجدال و قتال انجاميد و چند نفر ديگر اظهار شاهى سيونى كرده دو گروه شدند و از جانبين دست باستعمال آلت قتال برده لحظهء بر يكديگر زد و خورد كردند و روميان و اكراد كه هفت هشت نفر بودند دل بر مرگ نهاده بجان ميكوشيدند آخر الامر شاهى سيونان زور آورده بنيروى اقبال شاهى روميان و اكراد فايق و غالب آمده همگى را بجزا و سزا رسانيدند و قلعه به تصرف اولياء دولت قاهره درآمده آن فتنه تسكين يافت و پسران و برادر حسنخان برفاقت خواجه مقصود على بدرگاه جهان پناه آمده در سلك قورچيان عظام انتظام يافته مورد شفقت و مرحمت گشتند و خدمت خواجه مذكور مستحسن افتاد و حضرت اعلى شاهى ظل اللهى بنا بر حسن عقيدت و حقوق خدمات جان سپارى و جديد الياس خليفه كه در پاى قلعهء دمدم كشته شده بود با كمال شدت قهر و آتش مزاجى خطاى عظيم را كه از غفلت و بىپروائى ملازمان و سوء فكر و تدبير او بظهور آمده بود بمروت شاهانه و اغماض پادشاهانه مقرون گردانيده از آن سلسله گذرانيدند و برهان الدين بيك ولد او را بجاى والد به سمت خلافت موسوم گردانيده در سلك خلفاى قراچه داغ به مقصود سلطان قوم او تفويض يافته حراست و كوتوالى قلعه مباركه قهقهه بدستور به آن سلسلهء عقيدت آئين تعلق گرفت اكنون قلم عنبرين رقم بتحرير آمد و رفت مراد پاشا وزير اعظم ميپردازد و من اللّه الاعانة و التوفيق .\r\n\r\nذكر لشكر كشيدن مراد پاشا وزير اعظم و سردار روم بآذربايجان و رسيدن بدار السلطنهء تبريز و بىنيل مقصود بازگشتن\r\nسابقا نگاشتهء كلك بيان گرديد كه مراد پاشا وزير اعظم را سلطان احمد خان پادشاه روم سردار نموده بدفع فتنه جنود قزلباش مأمور گردانيده صلاح و فساد اين امر را منوط برأى او ساخت و چون مراد پاشا مرد عاقل روزگار ديده كارآزموده بود و با طايفهء جليلهء قزلباش چنانچه در صحيفهء اول دفتر رقم ثبت يافته محاربه نموده از ته كار خبر داشت از وفور دانش و خير انديشى صلح را بهتر از جنگ دانسته گفتگوى صلح بميان آورد و خواست كه باعث امنيت عالم و ترفيه عالميان گشته\r\n\r\n","description":"","footnote":"","page_name":" 820 ","page_number":228},
  {"content":"\r\n\r\nميانهء پادشاهان حوزه اسلام مبانى صلح را استحكام دهد كه اين نيكنامى از آن وزير صلاح انديش بر صفحهء روزگار يادگار ماند .\r\nلهذا خير الدين چاوش را بنوعى كه مذكور شد همراه محمد بيك بجهة استمزاج و استرضاى خاطر اشرف فرستاده خود در اسكو در حوالى استنبول بكارسازى سفر مشغول و منتظر وصول ايلچيان بود كه خبر آمدن قزلباش بر سر ارز روم به او رسيد و او عساكر آن مرز و بوم را كه بمرافقت او مأمور بودند جمع آورده كوچ بر كوچ روانهء ارز روم گرديد و در راه چنانچه در فوق تحرير يافت با ايلچيان ملاقات كرد و ايشان را مصحوب خود گردانيده متوجه اينطرف گرديد و در حينى كه حضرت اعلى از قراجيوق مراغه سباى با جمعى از مخصوصان بجانب تبريز توجه نموده امراء عظام را امر فرمودند كه بقراچمن ميانج رفته بسان عساكر نصرت نشان قيام نموده بعد از سان چون زمستان نزديك شده و ديگر آمدن لشكر روم احتمال ندارد معاودت بجانب عراق واقع شود و امراء حسب الفرموده عمل نموده بعد از اتمام سان يك كوچ بجانب عراق واقع شده بود كه آوازهء آمدن سردار شيوع يافت و حسب الامر الاعلى معاودت نموده به تبريز آمدند و امراء و عساكر منصوره را بجانب مرند فرستادند كه در آنجا بوده آمدن سردار از هر راه بتحقيق پيوند و بمقتضاى وقت و صلاح دولت قاهره عمل شود و حضرت اعلى اعلى اللّه تعالى قدره بكاميابى و اقبال در خطهء تبريز اقامت داشتند و مراد پاشاء از حدود قارص يكى از چاوشان معتبر را با مكتوب مخالصت طراز به خدمت اشرف [ 581 
  ] فرستاده بعد از ابلاغ مدحات مخلصانه اعلام نموده بود كه غرض اصلى از اين نهضت قرار و مدار امر خير انجام مصالحه است و چون حضرت خواندگار صلاح و فساد اين امر را در اختيار صلح و جنگ منوط برأى و صوابديد اين دولتخواه گردانيده و نيت خير امنيت بدان مقصور است كه بوساطت خير انديشان طرفين و سعى اين خيرخواه امر مصالحه فيما بين سمت وقوع يابد و ايلچى آن حضرت را بنا بر آن در نزد خود نگاهداشت كه بعد از تمهيد مقدمات صلح و قرار و مدارى كه فيما بين داده شود .\r\nدر حين مراجعت او را همراه خود به خدمت خواندگار برد و نيز ايلچى را بىتحفه و هدايا فرستادن مناسب رسوم و عادات دوستانه نبود چاوش مذكور بوسيلهء مقربان بساط اقدس عز عتبه بوسى و مجالست خلد آئين دريافته بنوازشات شاهانه سرافراز گرديد و جواب مكتوب برين نهج نوشته شد كه چون آن دستور معظم خير انديشى كرده گفتگوى مصالحه بميان آورده ما نيز بنا بر ترفيه حال عباد اللّه رضا به آن داده حسب الالتماس آن جناب نامه صلح آميز دوستانه فرستاديم و سخن همان است كه بمحمد بيك گفته‌ايم اگر از آنطرف مصالحه بدستورى كه فيما بين پادشاهان رضوان آشيان وقوع يافته بغلاظ ايمان تأكيد يافته بود ممهد گردد از اينطرف نيز بساط خصومت و نزاع درنورديده صلح مينمائيم و الا آنچه در مشيت الهى بوده باشد از ممكن غيب بمنصه ظهور خواهد رسيد و اشعارى كه در باب تحفه فرستادن نموده بود چون هنوز امر مصالحه قرارى نيافته در اثناى خصومت و نزاع تحفه فرستادن لايق نمينمود حالا كه آن دستور معظم چنين صلاح ديده نخواستيم كه در اول حال رد مصلحت او نمائيم عجالة يك شمامه عنبر اشهب به وزن يكهزار و هشتصد مثقال كه زرگران نادره كار هندى در ظرف مشبك از هفت من طلاى احمر بفنون غريبه تعبيه نموده‌اند در اين اوقات حضرت پادشاه و الا جاه سليم شاه فرمان فرماى ممالك هندوستان برسم تحفه فرستاده بود و خالى از غرايبى نيست زيرا كه اين مقدار عنبر اشهب خام يك پارچه آتش نديده كمتر اتفاق افتاده و در خزاين ملوك و سلاطين كشورگشا يافت نشده بجهة خالى نبودن مكتوب به خدمت\r\n\r\n","description":"","footnote":"","page_name":" 821 ","page_number":229},
  {"content":"\r\n\r\nپادشاه و الا جاه روم فرستاديم كه اگر از آنجانب نيز رايحه محبت و اتحاد استشمام رود و ابواب الفت و آشنائى فيما بين مفتوح گشته مصادقت و دوستى تيسير پذيرد بعد اليوم ايلچيان و فرستادگان از تحف و هداياى لايقه خالى نخواهند بود و چاوش را از تبريز روانه فرمودند و سردار چون از حوالى قارص كوچ كرد عنان از راه ايروان پيچيده به طرف چالدران آمد و چون بالكاء خوى رسيد از كفاعى قلعه گذشته به طرف سلماس كه سمت راه تبريز است در حركت آمد از تقرير سفراء و واردين چنان معلوم شد كه مطلب سادار از اين آمدن و عنان از راه متعارف پيچانيدن آن بود كه بىآنكه با جنود قزلباش محاربه نمايد بلطايف الحيل و تدبيرات سپاهيانه تا تبريز كه منتهاى مقصد است رسد و از آنجا گفتگوى مصالحه و صلاح انديشى را وسيله مراجعت ساخته بازگردد كه نزد همگنان بجبن و بددلى منسوب نگشته خصما و اضداد او را بتقصير متهم ندارند .\r\nبالجمله چون آمدن سردار از راه سلماس و طسوج بتبريز محقق گشت و چنين بسرعت پيش آمدن منافى مقدمات صلح بود امراء عظام و عساكر منصوره را كه در مرند اقامت داشتند طلب فرموده كس باحضار محمد خان زياد اغلى و امراء قراباغ و امير كونه خان و لشكر چخور سعد فرستادند كه قلعه را بمعتمدان كار ديده سپرده بموكب همايون پيوندند و متوجه استحكام قلعهء تبريز و انجام ضروريات آن گشته تمامى غازيان تركمان و تكلو را كه در موكب ظفر قرين بودند خواه قورچيان عظام و خواه غير آن برفاقت و همراهى پير بوداقخان حاكم تبريز بقلعه درآمده بلوازم قلعه دارى قيام نمايند و جمعى از تفنگچيان قدرانداز ركاب اشرف نيز بدين خدمت مأمور شدند و آن جماعت همگى پذيراى فرمان گشته مسرور و شادمان نقدجان بر كف بقلعه درآمده مستعد قلعه دارى گشتند . چون عمارت شنب غازان تبريز كه ساخته و پرداخته معمار همت پادشاه سلطان غازان است و مدارس و خوانق بر دور گنبد مقبره پادشاه مرحوم كه در رفعت و بلندى مشهور جهان و از غاية ارتفاع ثانى گنبد هرمان است ساخته شده جاى مستحكم است بخاطر انور رسيد كه مبادا روميه آن را مقابل كوب قلعه تبريز گردانيده بذخاير و يراق و حارس و نگهبان استحكام داده بازگردند و تسخير آن به سهولت دست ندهد به آنجا نيز توپ و تفنگ و آذوقه و يراق كشيده فوجى از تفنگچيان قدر انداز اعتمادى را بحراست آن تعيين كردند و كسان بر سر شوارع فرستادند كه رعايا مواضع قريبه سمت راه را كوچانند كه از آسيب آمد شد لشكر بر كنار بوده باشند و اصلا غله و آذوقه [ 582 
  ] در محال نگذارند و هر كس استطاعت بردن غله خود نداشته باشد جهت نقل انبار قلعه گذاشته قيمت واقعى از سركار ديوان ستاند و چون سردار به دو سه منزلى تبريز رسيد سكنه و اهالى شهر خود را بگوشه و كنار كشيده شهر را از آذوقه پرداختند و موكب همايون اعلى نيز از بلدهء تبريز كوچ فرموده از عقبهء كوه سرخاب گذشته در كنار رودخانهء آجى محل اقامت اختيار كرده نزول اجلال فرمودند كه تا اجتماع سپاه چند روزى در آنجا بوده بعد از آنكه كيفيت و كميت و ضعف و قدرت لشكر روم بوضوح پيوسته مكنون خاطر سردار بظهور آيد بدانچه مصلحت وقت و صلاح دولت قاهره بوده باشد بفعل آيد .\r\nدر اين اثناء ايلچى ديگر از جانب سردار و على پاشا بيگلربيگى روم ايلى كه داماد او بود رسيده عرايض كه بپايهء سرير اعلى و كتابات كه بامراء و اركان دولت شاهى نوشته بودند رسانيد خلاصهء سفارت آنكه غرض اصلى از آمدن اين ديار آنست كه در قرب جوار اشرف تمهيد مقدمات صلح و كيفيت آن كه بر چه نهج خواهد بود كرده شود و جنك و جدال با جنود قزلباش در خاطر نيست و دليل بر صدق آنكه در اين راه به چند قلعه از قلاع متصرفه قزلباش رسيديم و متعرض هيچيك نشديم و از سپاه روم\r\n\r\n","description":"","footnote":"","page_name":" 822 ","page_number":230},
  {"content":"\r\n\r\nضرر و آسيبى باحدى نرسيده و صلاح ديده بود كه چون سفارت و ايلچيگرى محمد بيك متمادى گشته ايلچى ديگر بتازگى تعيين نموده با تحف و هداياى لايقه ارسال شود و بايلچى سفارش نموده بودند كه چون ما در مقام جنك و نزاع نيستيم از حضرت شاه گردون بارگاه التماس نمايد كه آن حضرت نيز گروه قزلباش را از جنك و جدال و تعرض روميان منع نمايد .\r\nبعد از اطلاع بر خاصه پيغام جواب بر همان نهج سابق در قلم آمد كه سخن يكى است و محمد بيك را كه فرستاده‌ايم از معتبران طايفهء قزلباش و محل اعتماد شاهانه است اگر حضرت خواندگار بمصالحه بنوعى كه مكررا انها و اعلام گشته راغب است ما نيز رضا به آن داده‌ايم و الا از جانبين آن چه خدا خواسته باشد چنان خواهد شد و سفارشى كه در باب ضبط جنود قزلباش و منع ايشان از دستبرد و دست درازى بروميه نموده بود معروض راى انور گرديد طايفهء جليله قزلباش را حد و ياراى آن نيستكه بىامر و اشاره همايون اسلحه توانند پوشيد چه جاى جنك و جدال اما گروهى از امراء و عساكر را به جهت صيانت احوال عجزه و رعاياى هر طرف تعيين نموده‌ايم و لشكريان شما كه به قصد نهب و يغما و بدست آوردن ذخيره بمواضع ميروند بالضروره جنك واقع خواهد شد هر گاه ايشان ارادهء جنك نداشته باشند مردم خود را از تردد منع نموده نگذارند كه از اردو بيرون روند و آن چه در باب فرستادن تحف و هدايا اشعار نموده‌اند انشاء اللّه تعالى چون صلح واقع شد و خصومت و نزاع بمحبت و دوستى تبديل يابد آن چه لايق و شايان طرفين باشد به عمل خواهد آمد و چون رعاياى بعضى مواضع ميان كوه جانب دست چپ روميه و بعضى محال دست راست كه طرف خسرو شاه و آن حوالى باشد هنوز از مكان خود حركت نكرده بودند حسينخان استاجلو حاكم همدان را با فوجى از عساكر و تفنگچيان چغتاى و خراسانى را بسركردگى مهديقلى بيك امير آخور باشى جغتاى بجانب دست چپ و عليقلى خان شاملو و امام قليخان ولد الله ويرديخان را با فوج ديگر از افواج قاهره بجانب دست راست فرستاده گنجعلى خان از يك را با لشكر كرمان در حوالى شهر تعيين نمودند كه در كمينگاه‌ها بوده هر كس از روميان بنهب و غارت بيرون آيد بمدافعه قيام نمايند و سردار روز بيست و چهارم شهر شعبان المعظم بكنار شهر رسيده در آن طرف آب آجى نزول كرد و از اين طرف امراء و عساكر منصوره از چخور سعد و قراباغ و ساير محال باردوى همايون جمع آمده و در اندك روزى لشگرى فراهم آمد كه هامون و كوه از حمل آن بستوه آمد و همه روزه فيما بين غازيان روميان كه بطلب آذوقه گروه گروه بمواضع پراكنده ميشدند محاربات روى داده سر وزنده و اخترمه‌ها را بدرگاه معلى مىآوردند و هر كس بيرون ميرفت بدست قزلباش افتاده قتيل و گرفتار ميگشت مراد پاشا كه مرد عاقل روزگار ديده عاقبت انديش بود از جمعيت سپاه قزلباش و آسودگى اسبان و استحكام قلعه و فراوانى آذوقه خبر يافته نه راى جنك داشت و نه بمحاصره ميتوانست پرداخت از راه تواضع مردى پيش آمده خواستكه آن سپاه را بسلامت از چنگال شيران بيشهء هيجا رهانيده بيرون برد و دغدغهء عظيم داشت كه مبادا در هنگام ارتحال مبارزان جنود اقبال عنان انديشه را از طريق مصالحهء پيچيده بمضمار جنك و جدال انعطاف دهند ديگر باره على آقا نام شخصى را از طبقه روم [ 583 
  ] ايلى از جانب على پاشا برسالت فرستاده پيغام كرده بود كه همچنانكه از جانب خواندگار در اين امور وكيل است ملتمس آنست كه از جانب حضرت شاه و الا جاه نيز در قرار و مدار صلح و تعيين سنور و سرحد مرخص و مأذون و نعم الوكيل باشد و محمد بيك عرضه داشتى در اين باب نوشته بود و حضرت اعلى شاهى ظل - اللهى فرمودند كه سخنان مردان يكى است اما آن دستور معظم در اصلاح ذات البين رعايت ناموس هر دو طرف كرده بنوعى كه مكررا گفته و نوشته‌ايم به عمل آورد و در آن چند روز كه اردوى روميان در كنار\r\n\r\n","description":"","footnote":"","page_name":" 823 ","page_number":231},
  {"content":"\r\n\r\nشهر بود از نايابى آذوقه چند نفر از پاشايان و سنجق بيگيان را با طبل و علم يراق جنك با طايفه آت اغلانى بطلب آذوقه ميفرستادند .\r\n\r\nذكر محاربات غازيان با روميان و كشته شدن جيل پاشا و مراجعت سردار\r\nكرت اول جمعى بمواضع طرف خسرو شاه و آنحدود رفتند چون يك دو فرسخ از اردو بيرون آمدند عليقلى خان و امام قلى خان و رفقا از كمينگاه‌ها بيرون آمده به طرف مخالفان تاختند و سلك جمعيت ايشان را پراكنده ساختند و روميه تاب صدمهء مبارزان سپاه منصور نياورده روى به هزيمت نهادند و غازيان تا كنار رودخانهء آجى تعاقب كرده جمعى كثير طعمهء شمشير و برخى دستگير شده اسب و اسر بسيار و غنايم بيشمار بدست جيوش منصوره درآمد كرت دويم جيل پاشا سركرده قوم تاتار را كه در ميانهء روميه بشجاعت و دلاورى مشهور و بمرافقت او مستظهر بودند با گروهى از جنود عثمانى با اسب و الاغ بسيار بمواضع ميانكوه فرستادند و جيل پاشا دليرى كرده بميان دره‌ها و جاهاى خطرناك درآمد و ذخاير موفور بدست آورده در حين مراجعت حسنخان با رفقا و تفنگچيان پيش راه گرفته بمقابله او درآمدند .\r\nحسنخان با لشكر خود بمقدمة الجيش در آويخته از پيش برداشت مهديقلى بيك مير آخور و تفنگچيان خود را بر قلب زدند فيما بين آتش حرب افروخته گشت جيل پاشا از غرور شجاعت و وفور جلادت بنفسه محاربه آغاز نهاد چون پيمانه اجلش لبريز شده بدست يكى از بندق اندازان از پاى در - آمده بقتل رسيد روميه شكست خورده روى بانهزام آوردند و تا كنار آب آجى روميان را تعاقب نموده جمعى كثير بقتل آوردند و سرجيل پاشا را با سرهاى مقتولان و گرفتاران و اسب و استر و اخترمه و يراق بسيار به نظر اشرف درآوردند .\r\nچون خبر كشته شدن جيل پاشا و انهزام لشكر رومى به اردوى سردار رسيد سراسيمگى عظيم در ميانهء عساكر روم پديد آمده راى همگى عظماء و اعيان بكوچ كردن و خود را بمأمنى رسانيدن قرار يافت هنوز على آقا ايلچى كه در مرتبه سيم فرستاده بودند بديشان نرسيده بود كه كلمه العود احمد بر زبان آورده روز پنجم نزول ايشان بود كه طبل ارتحال كوفته از حوالى شهر كوچ كرده در كمال اضطرار روى بصوب مراجعت آوردند و چون خبر كوچ ايشان به اردوى ظفر نشان رسيد جميع امراء قزلباش جمعيت كرده بعرض اقدس رسانيدند كه چون سردار روم بتبريز آمده باعث خرابى مملكت و انواع خسارت و پريشانى سپاهى و رعيت گرديد حالا كه جمعيت عظيم در اردوى ظفر قرين واقع است بعزم انتقام تعاقب ايشان كرده هر جا مصلحت باشد صفوف قتال آراسته استيصال آن طايفه را وجههء همت سازيم و اميدواريم كه لطف الهى و نيروى اقبال شاهى كه مكررا ديده و آزموده‌ايم بر اعادى ظفر يابيم چه در اينوقت ايشان را به اين اضطرار و زبونى اسبان طاقت مقاومت با كوكبه اقبال شاهى نخواهد بود و هر گاه اين گروه بتوفيق پروردگار نابود گردند تا دو سه سال ديگر روميه را جمعيتى چنين دست نخواهد داد .\r\n\r\n","description":"","footnote":"","page_name":" 824 ","page_number":232},
  {"content":"\r\n\r\nحضرت اعلى شاهى ظل اللهى بمروت و فتوت ذاتى كه ميراث اجداد عاليمقدر است جواب دولتخواهان برين نهج دادند كه هر چند طبقه روميه بمكر و حيل مشهورند چون مراد پاشا از ابتداء تا انتها گفتگوى صلاح انديشى بميان آورده در الفت و آشنائى كوفت و از جنك و جدال بحسب ظاهر كناره ميجست ما نيز بنابر نظام سلسله ظاهر از خبث باطن ايشان نظر همت پوشيده رضا بمصالحه داده‌ايم حالا خلاف آن چه گفته و نوشته‌ايم لايق نميدانيم معذلك ماه مبارك رمضان كه از شهر حرم است رسيد هر - گاه اين دو گروه عظيم بعزم قتال درهم آويزند پيداست كه چه خونها ريخته خواهد شد و نميخواهيم كه درين ماه مبارك كه قتال ممنوع است آلودهء و بال اينهمه خونريزش گرديم اما بملاحظه آنكه مبادا در هنگام مراجعت آسيبى از ايشان بقلعه خوى رسد حاكم خوى رخصت داده با جمعى تفنگچيان [ 584 
  ] بقلعه فرستادند و رايات نصرت آيات نيز چند مرحله تعاقب فرمودند و لشكريان را از دستبرد و تعرض روميه و اخذ غنيمت منع مينمودند مع ذلك مردم مجهول فوج فوج پيش رفته در سر هر كوچ خود را به عقب اردو رسانيده سر وزنده و اخترمها ميآوردند مراد پاشا در حين بازگشتن سه - چهار نفرى از مردم مجهول كه درين آمد و رفت بدست روميه آمده بود خلعت داده با كس خود و يك نفر ملازم محمد بيك فرستاد و پيغام كرده بود كه حضرت شاه و الا جاه از اين آمد و رفت غبارى بخاطر نرسانند كه اين جسارت بنا بر اطفاء حرارت بعضى جهلاى روميه و سرمستان بادهء نخوت و غرور كه سيلى روزگار نخورده از حوادث عالم بىخبرند اتفاق افتاد و انشاء اللّه تعالى من بعد صلح و صلاح بر وجه دلخواه و رضاى خاطر اشرف صورت خواهد يافت و حضرت اعلى نيز قريب بچهل پنجاه نفر از روميه كه اكثر از طبقهء ينكچرى بودند و در حين مراجعت گرفتار غازيان شده بودند آزاد فرموده خلعت داده باز فرستادند و جمعى كه آزاد كرده‌ها را برده بودند باز آمده تقرير كردند كه واهمهء عظيم بروميه استيلا يافته با وجود چندين مسامحه كه از جانب اشرف بظهور پيوست خاطرشان اطمينان نمييافت و در سر هر كوچ آوازهء لشكر قزلباش ميرسيد و موجب شورش و اضطراب عظيم ميگشت .\r\nمجملا عسكر روم از اين سفر بغايت پريشان و بد حال بازگشته خلق بسيار و اسب و استر بيشمار در معرض تلف آمد و چون الباق گذشته بحوالى وان رسيدند رايات ظفر آيات از حوالى طسوج و شبستر بجانب دارالسلطنهء تبريز در حركت آمده بجبر اختلال احوال و رضاجوئى عجزه و\r\n\r\nسان عساكر نصرت نشان و رخصت رجوع ايشان بمنازل خود\r\nرعايا پرداختند و پراكندگان شهر و مواضع جمع آمده در مساكن و اوطان آرام گرفتند و جمعى از رعايا را كه از عبور لشكر روم خسارت و نقصان رسيده بود در اين سال و سال ديگر از مالوجهات و عوارض ديوانى معاف فرمودند و در تبريز چند روز جهت سان عساكر نصرت نشان توقف فرموده امراء عظام سرحد و طبقات حشم را از قورچى و غلام و و غير ذلك كه دو سال بود در يساق بودند فوج فوج و گروه گروه به نظر درآورده مطالب مدعيانى كه داشتند بانجاح مقرون گردانيد رخصت دادند كه بمنازل و اقطاعات خود بازگردند .\r\n\r\n","description":"","footnote":"","page_name":" 825 ","page_number":233},
  {"content":"\r\n\r\n\r\nذكر قلعه ساختن در ربع رشيدى و تخريب قلعه سابق و بقيهء وقايع و حالات اين سال ختمت بالخير و الاقبال\r\nدر سالى كه راى جهان آراى اشرف اعلى بدين قرار گرفت كه در بلدهء تبريز قلعهء ترتيب دهند چون روميان در امور قلعه سازى و قلعه دارى مهارتى دارند و عثمان پاشا كه مرد مدبر كاردان بود و در زمان سلطان مراد خان بتسخير تبريز آمد چنانچه در جلد اول اين دفتر بتحرير پيوسته اطراف و جوانب شهر را احتياط كرده دولتخانه قديم را مناسب يافته آنجا را قلعه كرده بود و ارباب خرد و تدبير همانجا را مصلحت ميديدند حضرت اعلى نيز موافقت جمهور نموده در آنجا قلعه ترتيب دادند اما هميشه ميفرمودند كه آب رودخانه مهرانرود كه از محل مرتفع به شهر جاريست و از حريم قلعه ميگذرد بر قلعه مشرف است و اگر در پيش رودخانه سدى بسته شود آب رودخانه بلند گشته بقلعه ميريزد و احتمال مضرت و ويرانى قلعه دارد و اكثر اوقات بر زبان گهر فشان مىگذشت كه چندان وثوق و اعتمادى برين قلعه نيست و در دامن كوه سرخاب ربع - رشيدى را مناسب قلعه يافته بودند .\r\nاما بنابر وصول آوازهء لشكر روم فرصت تخريب قلعه سابق و ترتيب قلعهء جديد و لاحق نميشد در اينوقت كه مراد پاشا بقاعدهء كه گذشت عود نمود آن اراده از خاطر خطير سرزد منوچهر - بيك ايشك آقاسى غلام شاه جنت مكانرا كه مردكار ديده كاردان بود بسركارى عمارت قلعه تعيين فرموده مقرر داشتند كه تا اول بهار مصالح و ضروريات از عمارات منهدمهء تبريز خصوصا شنب غازان كه ويرانى به آن راه يافته بود بربع رشيدى كشيده در وقت بهار كه هوا روى باعتدال آرد شروع در عمارت قلعه نمايند و احكام مطاعه بصدور پيوست كه استادان بناء و سنگتراش و عمله و فعله عمارت از عراق و هر طرف بتبريز آمده به زودى عمارت قلعه را باتمام رساند و مومى اليه حسب الفرمان قضا - جريان به ترتيب قلعه و برجهاى بلند اساس و آب انبار عالى پرداخته در اندك زمان آن چنان حصن حصينى ساخته و پرداخته شد كه در متانت و رصانت با قلعهء بلند اركان سپهر [ 585 
  ] برابرى مينمود حاكم و اهل تبريز بالطوع و الرغبه شرط معاونت و همراهى بظهور آوردند و در ميان قلعه حمام و عمارت دلگشا ترتيب يافته حاكم تبريز به آن جا نقل نموده بعد از اتمام قلعهء جديد قلعهء عتيق انهدام پذيرفت و حضرت اعلى شاهى ظل اللهى بعد از فراغ از سان لشكر و نسق تعمير قلعه موكب جهانگشا بصوب عراق در حركت آورده از راه اهر متوجه دار الارشاد اردبيل شدند .\r\nدر خلال اين احوال طهمورث خان والى گرجستان كاخت كه به جهت اخبار آمدن سردار احرام ملازمت سده سپهر مدار بسته روانه درگاه معلى شده بود وارد گشته بسعادت بساط بوسى معزز گشت و ببعضى از ناوران گرجى نيز بد مظنه بود حقيت بعرض اقدس رسانيد و حضرت اعلى متوجه احوال او و لوارصاب خان والى گرجستان كارتيل كه در ركاب اشرف بود شده مطالب و مدعيات هر دو را بانجاح گردانيده مشمول نوازش و الطاف رخصت انصراف يافته هر يك مقتضى المرام بولايت خود رفتند و چند روز در دار الارشاد مذكور بمراسم دعا و زيارت مرقد شريف سلطان الاولياء پرداخته از راه خلخال و طارم بدار السلطنهء قزوين تشريف برده چند روز در آن بلده كامياب عشرت و شادكامى بوده\r\n\r\n","description":"","footnote":"","page_name":" 826 ","page_number":234},
  {"content":"\r\n\r\nاز آنجا لواى توجه بدار السلطنهء اصفهان افروخته بفيروزى و اقبال در مقر سلطنت ابد پيوند نزول اجلال فرموده زمستان را در منازل خلد آئين دولتخانه مباركه نقش جهان بكامروايى گذرانيده و كامياب دولت بودند .\r\n\r\nعريضه كردن سردار روم خدمت خواندگار\r\nاما احوال سردار آنكه چون بديار بكر رسيد و جنود برد و سرما هجوم آورده بود در آن جا رحل اقامت انداخته قشلاق اختيار كرد و چاوش معتبرى همراه محمد بيك كرده او را روانه استنبول گردانيد و عريضهء به خدمت خواندگار نوشت كه چون حضرت شاه عاليجاه از خصومت و نزاع گذشته اظهار محبت و دوستى مينمايد و تا غايت از سنور و سرحد كه در زمان مصالحه پادشاهان رضوان مقام تعيين شده تجاوز نكرده اولى و انسب و بصلاح دولت عثمانى اقرب اين است كه از اينطرف نيز خصومت و عناد بدوستى و اتحاد تبديل يابد و مصالحه بقاعده و دستور سلاطين ماضيه رضوان اللّه عليهم استحكام پذيرد و محمد بيك در استنبول بملاقات خواندگار فايز گشته مكتوب مودت اسلوب شاهى را با شمامه عنبر مشك بطلاء احمر كه برسم يادبود برده بود گذرانيده خواندگار بمراد پاشا نوشته بود كه ما اختيار اين امر را به تو داده‌ايم و از صوابديد تو درنميگذريم بهر چه مصلحت دولت دانى عمل كن و جواب مكتوب همايون نيز به همين مضمون نوشته بودند كه آنچه دستور مكرم مراد پاشا صلاح ديده برضاى سلطانى مقرونست و محمد بيك از استنبول بازگشته بديار بكر نزد مراد پاشا آمد و پاشا يكنفر ملازم محمد بيك جهة ايصال خبر به خدمت اشرف فرستاد و محمد بيك را جهة تعيين سنور و سرحد نگاهداشت كه بعد از اتمام شرايط پيمان روانه سازد و در وقتى كه موكب ظفر قرين شاهى از سفر خير اثر آذربايجان بدارالسلطنهء اصفهان آمده در مقر سلطنت كامياب دولت بودند فرستادگان مذكور آمده مقدمات صلح را عرض كردند اميدوارى بعنايت و الطاف بارى عز اسمه آنست كه توفيق رفيق و بخت مساعد گشته بعد از تحرير متوفاها كميت نيكو خرام قلم را در ميدان تحرير وقايع سال آينده بجولان درآورد .\r\n\r\nمتوفىها :\r\nاز مشاهير و اعيان كه در اين سال بمقتضاى آيهء كريمهء  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ  ، شربت ناگوار مرگ چشيده در مضاجع خاك غنودند :\r\n\r\n[ فوت وزير بيشبه و نظير حاتم بيك 
  ]\r\nاول وزير بيشبه و نظير حاتم بيك است كه در شب جمعهء ششم شهر ربيع الاول سنهء تسع عشر و الف در پاى قلعه دمدم ارومى چنانچه در طى احوال قلعه سمت گزارش يافته بفجاء درگذشت و نعش او را به تبريز آورده از آنجا بمشهد مقدس معلى نقل نموده در گنبدى كه در پائين پاى مرقد مظهر حضرت امام الجن و الانس تعمير يافتهء معمار همتش بود مدفون گشت شمهء از اوصاف حميده و اطوار پسنديدهء آن جناب در اين اوراق سمت تحرير يافته از معايب تكرار انديشيده در اين مقام زبان قلم در كار كشيده از آن خاموشى گزيد .\r\n\r\n[ فوت محمد پاشاى جلالى 
  ]\r\nديگرى از متوفاها محمد پاشاى جلالى است كه او نيز در پاى قلعه مريض و عليل گشته در اواخر شهر مزبور وديعت حيات را بمتقاضى اجل سپرد و احوال او نيز در طى حالات جلاليان بتفصيل مرقوم خامهء بلاغت نشان گشته .\r\n\r\n[ فوت محمد سلطان بيات حاكم نيشابور 
  ]\r\nديگرى محمد سلطان بيات حاكم نيشابور است وى ولد بابا الياس است كه ابا عن جد مقدم و ريش سفيد ايل قرابيات خراسان بوده كه از قبايل چغتاى است و از زمان ظهور دولت اين خاندان ايل مذكور رعيتى قزلباش ميكردند در زمان نواب سكندرشأن و ايام اقتدار مرشد قليخان در خراسان محمود بيك نام برادر او منصب امارت ايل داده [ 586 
  ] لقب سلطانى يافت و او در ايام تسلط و اقتدار اوزبكيه با برادران و اقربا و بسيارى از ايل\r\n\r\n","description":"","footnote":"","page_name":" 827 ","page_number":235},
  {"content":"\r\n\r\nمذكور بقتل رسيدند محمد سلطان با جمعى بملازمت اشرف رسيده منظور نظر شفقت گرديد و در ازاء اين جانسپارى كل ايل بيات را از جمع و تكليف ديوانى معاف گردانيده در سلك سپاهيان انتظام دادند و محمد سلطان بنوعى كه در سالهاى پيش مرقوم قلم صواب انديش گشته بعضى اوقات حاكم اسفراين و سبزوار در اين هنگام دوازده سال بود كه من حيث الاستقلال حاكم نيشابور بود در اول اين سال دعوت حق را اجابت نموده فرمان يافت و امارت ايل مذكور و الكاء نيشابور به بيرام على سلطان قوم او شفقت شد .\r\n\r\nفوت مير فيض الله وزير غلامان\r\nديگرى از اعيان متوفاها مير فيض الله وزير غلامان است وى از سادات عظام موسوى مشهد مقدس معلى بود پدرش مير مقصود مرد بمشرب بذله گوى خوش صحبت بود و مير فيض الله در فترت خراسان بعراق آمده بملازمت اشرف مشرف گشت به قدر حسن صوتى داشت و طنبورى مينواخت بدين تقريب بمجلس بهشت آئين راه يافته مورد توجهات شاهانه گرديد و حضرت اعلى ملتفت احوال او گشته بنا بر شفقت خاصى كه بعموم اهل خراسان خصوصا سادات و اهالى مشهد مقدس داشتند به خدمت مجلس نويسى سرافراز گردانيدند و ايامى بدان خدمت قيام داشت تا آنكه امر وزارت غلامان كه درين عهد منصب بزرگست و بمير عبد القادر قوم او تعلق داشت و او در جنگ جغال اغلى بدست روميه مقتول گشت به او تفويض يافته علاوه مجلس نويسى گرديد و روز بروز عزت و اعتبارش افزوده محل اعتماد شاهانه گشت .\r\nدر اواسط اينحال در چمن قراجيوق در حينى كه از منزل خود سوار شده بدولتخانهء همايون ميرفت در سر اسب حال برو متغير گشته تا پائين آمدن مهلت نيافت و بفجاء درگذشت و هم در آن ايام مناصب او بمقرب الخاقانى امير ابوالمعالى نطنزى كه از سادات عظام برزرود نطنز و از احفاد سيد جمال - الدين است كه خادم حضرت سلطان الاولياء و المحققين شيخ صفى الدين قدس سره بوده و اباعن جد در اين دولت حقوق خدمت قديم دارند و خود از عهد صبى الى يومنا هذا بملازمت اشرف و خدمت اشراف طويله و انبار قيام داشت و محل اعتماد شاهانه بود تفويض يافت .\r\n\r\n","description":"","footnote":"","page_name":" 828 ","page_number":236},
  {"content":"\r\n\r\n\r\nآغاز سال فرخ فال تنگوزئيل بعضها مطابق سنهء الف و عشرين و بعضها موافق احدى و عشرين و الف كه سال بيست و پنجم جلوس اقدس شاهى ظل اللهى است\r\nنوروز اين سال فرخ فال بفيروزى و فرخندگى در روز جمعه ششم شهر محرم الحرام كه آغاز عشرين و الف هجرى و اول فروردين ماه جلالى بود واقع شد يعنى شاهنشاه فلك چهارم كه نير اعظم و عطيه بخش عالم است از نهانخانه حوت بشرف گاه حمل برآمده فيض بخش عالم عنصر گرديد و كوس نوروزى آوازهء عالم افروزى در كون و مكان انداخته نورسان گلستان بجلوه‌گرى در - آمدند جهانرا طراوتى تازه پديد آمد و حضرت خاقان فلك قدر گيتى ستان و شهريار كامبخش كامران اعنى فرمانرواى ايران و شاهنشاه زمان ظل الله الملك المستعان غلام باخلاص حضرت شاه مردان سلام الله عليه ابو المظفر شاه عباس بهادر خان\r\nبيت\r\n كه ز عدلش جهان منور باد * تا جهان هست داد گستر باد \r\nدر دارالسلطنهء اصفهان كه مقر دولت آن خسرو قضا قدرت قدر توأمان و بيمن توجه و دستيارى معمار همتش مصر جامع و خلاصه ملك ايران و از خلد برين نشانى است بفيروزى و اقبال نزول اجلال داشتند و به جهت ايام عاشورا كه شيعيان و مواليان اهلبيت در تعزيهء سيد الشهداء خامس آل - عبا لباس سوگوارى پوشيده اندوه و ملال بر ضماير مستولى بود بلوازم نوروز و جشن و سرور آن روز فيروز قيام ننمودند و زبان حال صغير و كبير و برنا و پير در آن ايام ملالت فرجام بمضمون اين مقال كه افصح الشعراء المتاخرين مولانا محتشم كاشى در مرثيهء آنحضرت الفاء نموده مترنم بود\r\nمحتشم\r\n اى چرخ غافلى كه چه بيداد كردهء * و ز كين چها درين ستم آباد كردهء \r\n كام يزيد دادهء از كشتن حسين * بنگر كرا بقتل كه دلشاد كردهء \r\nبعد از فراغ خاطر از لوازم تعزيه و سوگوارى كه طراوت فصل بهار و ايام فروردين زهت آثار آن بلده جنت نشان را خضرت و نضارت بخشيد و عنبرين بوى شكوفه و ازهار در دماغ\r\n\r\n","description":"","footnote":"","page_name":" 829 ","page_number":237},
  {"content":"\r\n\r\nروزگار [ 587 
  ] پيچيده مسرت بخش دلها و خرمى افزاى خاطر همگنان گرديد بدستور معهود در باغ نقش جهان امر قضا نفاد به ترتيب جشن عالى بصدور پيوست و امراء عاليقدر و وزراء و مقربان درگاه و الا و اهالى و اعيان قلمرو همايون كه در پايهء سرير سلطنت مصير حاضر بودند مع تجار و طبقات اصناف بر حسب اشاره همايون هر يك در محلى مناسب طرح جشن عالى انداختند و خيام زرنگار و سايبان - هاى اطلس و ديباى خطائى افراخته مجالس بهشت نشان ترتيب دادند و چهار طاقها در برابر هر مجلسى بفنون غريبه آراسته چراغان كردند بر روى خلق ابواب بهجت و خرمى گشوده گشت و در مجالس ساقيان سيمين ساق بجرعه‌هاى رواق نشاط افزاى مجلسيان گشته چند روز داد خرمى دادند .\r\nدر خلال اين حال كس از جانب محراب خان قاجار حاكم مرو رسيده خبر آمدن وليمحمد خان پادشاه اوزبك فرمانفرماى ممالك ماوراء النهر و تركستان رسانيد كه از حوادث روزگار فى الجمله پژمردگى بچمن دولتش راه يافته بتاريخ هشتم شهر محرم الحرام سنهء مذكور از راه چهارجو بعزم ملاقات همايون اعلى داخل خطه مرو شد و رقعه محبت آميز كه آن پادشاه عاليجاه به خدمت اشرف نوشته بود به نظر همايون درآمد ورود اين خبر بهجت اثر موجب مسرت و شادمانى خاطر انور گشته جواب رقعه از روى اشفاق و اظهار اشتياق مشتمل بر نكات دلپذير قلمى فرمودند و حكم جهان مطاع باسم امراء حكام عز صدور يافت كه بهر ولايت رسد پيشكشهاى لايق كشيده منزل به منزل ما يحتاج سركار آن حضرت و ملازمان بر وجه لايق سرانجام نموده بنوعى خدمات بتقديم رسانند كه مرضى و مستحسن باشد و همواره در كل مواد رضاجوى خاطر شريفش باشند و عليقلى خان ايشيك آقاسى باشى شاملو را كه از اعاظم امراء و معتمدان درگاه است باستقبال آن پادشاه عاليجاه تعيين فرمودند كه تا بلدهء سمنان استقبال نموده تا دارالسلطنهء اصفهان منزل به منزل خدمات شايسته بتقديم رسانيده لوازم ميزبانى بظهور آورد و اتمام صحبت باغ و جشن نوروزى را به رسيدن او موقوف داشته و حكم شد كه تمامى بازارها و قيصريه و خانات حوالى نقش جهان را آذين بندند شرح آمدن ولى\r\n\r\nآمدن چاوشان روم از جانب مراد پاشا\r\nمحمد خان و سبب فتور احوال او كه بچه كيفيت بود عنقريب در محل خود مرقوم كلك بيان خواهد گرديد و داستانى عليحده تسويد خواهد يافت انشاء اللّه تعالى .\r\nاز سوانح و وقايع متنوعه آمدن چاوشان روم است كه در خلال اين احوال از جانب مراد پاشاء سردار كه در ديار بكر قشلاق نموده بود آمده بعز بساط بوسى سرافراز شدند و عرايض و كتابات در باب صلح به نوعى كه در سال گذشته بتحرير پيوست آورده جواب مكاتيب ايشان بر وفق مدعا نوشته فرستادند اما هنوز فرستاده‌ها مراجعت ننموده بودند كه از قضاى آسمانى مراد پاشا را اجل طبيعى دريافته رخت امل بسراى آخرت كشيد و بدينجهت استقرار امر مصالحه در عقده تعويق ماند .\r\nسانحهء ديگر آنكه در اين اوقات خاطر اشرف اقدس كه صحيفه نقش طراز تصويرات غيبى است متوجه تعمير قلعه نهاوند و استحكام آن گرديده مقرب الحضرة مهدى قلى بيگ امير - آخور باشى جغتاى را بدين خدمت مأمور فرمودند و مومى عليه حسب الفرموده به انجام آن اقدام نمود .\r\n\r\n","description":"","footnote":"","page_name":" 830 ","page_number":238},
  {"content":"\r\n\r\n\r\nذكر بناى جامع كبير دارالسلطنهء اصفهان بتوفيق پروردگار عالميان\r\nدر اوايل اينسال فرخنده آغاز خجسته انجام شهريار ظفر قرين نصرت فرجام را نيت خير امنيت باسطرلاب فكرت بدان مقصور و معطوف گرديد كه در حوالى نقش جهان اصفهان بيناى مسجد عالى بنيان كه در بلاد ايران بل معموره جهان مثل آن نشاط نتواند داد پردازند و چون دار - السلطنهء اصفهان را از عمارت عاليه و منازل مرغوبه دلگشا و باغات عنبر شميم روح افزا و انهار و بساتين نمونه خلد برين گردانيده‌اند اگر چه مسجد عالى و مدرسه در جانب شرقى و شمالى ميدان نقش جهان ترتيب داده بودند اما آنها در برابر همت بلند آن حضرت پست مينمود و مكنون ضمير انور بود كه همچنانكه آن بلدهء جنت مثال از عمارت عاليه و باغات و قيصريه و خانات و اسواق رشك بلاد و مصدوقه   « إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ »   است مسجد عالى اساس و مدارس و بقاع الخير آن حضرت نيز ارفع مساجد و بقاع ايران و در زينت و صفا از بيت المعمور و مسجد اقصى نشان دهد بعد از ملاحظهء اطراف ميدان نقش جهان جانب جنوبى ميدانرا كه خانى بزرك در آنجا ترتيب يافته بود اختيار فرمودند و عمارت خان مذكور را [ 588 
  ] كنده در ساعت سعد كه اهل تنجيم از زايچهء طالع ميمون همايون استخراج نمودند معماران حاذق و مهندسان مدقق كه در اعمال هندسى و دقايق كار هر يك چون مركز پرگاردم از تفرد و يكتائى\r\n\r\nپيدا شدن معدن سنك مرمر در حوالى اصفهان\r\nميزدند طرح مسجد و مقصوره انداخته استادان نادره كار بمباركى و اقبال شروع در كار كردند از غرايب حالات و نوادر اتفاق پيدا شدن معدن سنگ مرمر است در حوالى صفاهان كه در هيچ زمان كسى از آن نشان نيافته بود و همانا سنگهاى مذكور در آن مكان وديعت نهاده دست قدرت ازلى است كه تا غايت بجهة زيب و زينت اين معبد شريف از نظر خلق پنهان بوده و از ميامن بخت بلند و نيت ارجمند اين خسرو فيروزمند در اينعهد ظهور يافت و از اين معنى استدلال توان كرد كه ظهور اين آيتى است روشن و علامتى واضح بر صدق نيت و حسن اعتقاد بانى و قدر و منزلت اين بنا در درگاه مبدع جهان آراء كه چنين سنگهاى يكپارچهء طويل عريض منقوش الوان را كه در معمورهء جهان مثل آن نشان نتوان يافت آرايش اين ثانى بيت المعمور گردانيد :\r\nتاريخ\r\n تاريخ اين خجسته بنا خواستم ز دل * از شوق گفت « كعبهء ثانى بنا شده » \r\nاميد كه اين بناى عالى بنيان بر وفق دلخواه آن شهريار خير بلند مقدار اتمام يافته سكنهء اين خطبهء طيبه سالهاى بسيار در ظل ظليل دولت ابد قرين آن خسرو كامكار آسوده حال و فارغ بال در آن معبد كعبه مثال بطاعات و عبادات حضرت خالق الارض و السماء پردازند و مثوبات آن عاجلا و آجلا بروزگار فرخنده آثار همايون گشته موجب ازدياد و عمر و ثبات دولت روز افزون گردد و بديگر امور حسنه و ابنيهء خير موفق گردند بحرمة النبى و الوصى و اهل بيته الطاهرين آمين يا رب العالمين چون مكررا در صدر\r\n\r\n","description":"","footnote":"","page_name":" 831 ","page_number":239},
  {"content":"\r\n\r\nاين دفتر و اثناى گزارش اخبار اشعار شده كه بعضى وقايع روميه كه داخل وقايع ايران نيست بنا بر مناسبت مقام در اين اوقات و طى احوال شريف شهريار آفاق رقم نگارش مييابد اكنون مناسب چنان ديد كه رشتهء از احوال ولى محمد خان و سبب عزيمت او بدرگاه فلك نشان نگاشته كلك بيان گرداند كه متعطشان بوادى سخن را موجب سيرابى گردد .\r\n\r\nگفتار در اختلال احوال ولى محمد خان پادشاه اوزبك و سبب انصراف دولت و عزيمت او بدرگاه فلك رقعت شهريار گردون حشمت\r\nحجله آرايان ابكار معانى و پيرايه بندان انجمن سخندانى عشرتگاه سخن را بدينگونه آرايش داده‌اند و دار الملك معنى را بدين نمط آذين بسته كه چون ولى محمد خان بن جانى بيك سلطان خواهر زادهء عبداللّه خان بعد از فوت برادرش باقيخان باتفاق آقاوائى بر سرير سلطنت ماوراء النهر و تركستان جلوس نمود و امراء و سرداران اوزبكيه پاى در دائره متابعتش نهاده در امر سلطنت و فرمانروائى تمكن و استقلال يافت و او بنوعى كه راقم اين اوراق پريشان از واردين آن ولايت استماع نموده با برادر زادگان و اقربا در كمال اشفاق و مهربانى سلوك نموده ايالت ولايت سمرقند را ببرادرزاده خود امام قلى سلطان ولد دين - محمد خان و ولايت بلخ و اندخود و شبرغان و محال اين طرف آب آمويه را ببرادرزادهء ديگر خودندر محمد - برادر او داده جهت هر يك اتاليقى تعيين كرد و ايشان مدتها در اطاعت و فرمانبردادى عم عاليقدر ثابت قدم بوده سر از طوق طاعت گزارى نميپيچيدند .\r\nرفته رفته امام قلى سلطان كه پسر بزرگتر و در سمرقند بود از نشاط و غرور و جوانى سرمست گشته بتحريك طبع جاه دوست هواپرست و اغواى جمعى جاهلان فتنه اندوز بيدولت كه نزد او فراهم آمده بودند اتاليق خود را بقتل آورده آثار خلاف بظهور آورد ولى محمد خان از جسارت و خودرائى برادر زاده آزرده شده اعمال و اطوار او موجب انحراف مزاج پادشاه گرديد و به جهت تأديب و گوشمال برادرزاده و تفريق مفسدان عنان عزيمت بصوب سمرقند معطوف داشت امام قلى سلطان تاب توقف نياورده از آنجا روانه جانب بلخ شد و از آب آمويه عبور كرده بندر محمد سلطان برادر كوچكتر خود پيوست او نيز اقتداء ببرادر بزرك خود كرده اتاليق خود را كه ناصح برادران بود بقتل هر دو برادر بمعاونت يكديگر خيال استقلال كرده با عم بزرگوار دل دگرگون ساختند و نخست كس به خدمت عم [ 589 
  ] فرستاده جهت رفع حجت عذر بىادبيها خواستند و امام قلى سلطان معروض داشت كه چون در سمرقند باغواى جاهلان و سعايت مفسدان بعضى امور بظهور پيوست و از جانب پادشاه استشمام رايحهء بىالتفاتى شد بنابر آن ترك سمرقند كرده ببلخ آمدم و بر آن حضرت ظاهر است كه حاصل ولايت بلخ و مضافات كه ببرادر مخلص عنايت شده بود اكنون بمرسوم لشكريان و اخراجات هر دو برادر كفايت نيست و التماس نموده بود كه آن ولايت را مخصوص او گردانيده ولايت حصار شادمان و قندر دلقلان و توابع كه ببلخ اقرب است ببرادر كوچكتر تفويض نمايند .\r\nولى محمد خان چون از اطوار برادر زادگان استشمام رايحهء خلاف كرده بود نخواست كه او را زياده مكنت و ثروتى باشد اين التماس از حليهء قبول عارى ماند آن ولايت را به گوهر -\r\n\r\n","description":"","footnote":"","page_name":" 832 ","page_number":240},
  {"content":"\r\n\r\nطاهر نامى از امراء اوزبكيه كه نسبت بوليمحمد خان بمزيد اخلاص اختصاص داشت تفويض نمود از اينجهت فيما بين فى الجمله غبار نقارى ارتفاع يافت و او نيز ببرادر زادگان بىاعتماد گرديد .\r\nيك دو سال ميانه ايشان بعضى اوقات رنجش و كدورت و گاهى دوستى و الفت ظاهرى بود و در برابر بىانداميها و اعمال ناشايست كه از ايشان بصدور مىپيوست ولى محمد خان بنصايح پدر فرزندانه اكتفا نموده از آنها اغماض مينمود و ايشان نيز بتخصيص امام قلى سلطان بمعاذير دلپذير تمسك جسته پرده از روى كار برنميداشت تا آنكه جمعى كثير از يكه جوانان اوزبكيه كه هواى بزرگى در سر داشتند و از تربيت پادشاه مأيوس بودند بتدريج نزد امام قلى سلطان جمع شده فتنه اندوزى كردند و در ايامى كه ولى محمد خان با بندگان حضرت اعلى شاهى ظل اللهى در مقام اخلاص و هوا خواهى درآمده ابواب آشنائى مفتوح ساخت و از اين جانب يوزباشى تركمان بايلچيگرى نزد او رفته باعزاز و احترام بازگرديد و از اين جانب شاه محمد ميرزاى خزانچى چنانچه مذكور گشت با مكتوب صداقت اسلوب برسم رسالت بپايه سرير خلافت مصير آمد .\r\nامام قلى سلطان باغوا و تحريك مفسدان بكنايه و صريح درين باب بگفتگو درآمده و از سخنان وسوسه آميز ارباب نفاق ولى محمد خان ببعضى امراء نيز بدگمان شده در مقام آن شد كه ارباب نفاق و اهل شقاق را از مخلصان صادق متميز گرداند رفته رفته جمعى كثير بپادشاه بد مظنه شده هر كس رايحهء بىالتفاتى استشمام مينمود در خفيه كسان نزد امام قلى سلطان فرستاده او را به مخالفت عم و آمدن ماوراء النهر ترغيب ميكردند نوبتى چند نفر از امراء نفاق سرشت با يكديگر اتفاق نموده عرضه داشتى به امام قلى سلطان نوشته بودند كه از آب عبور نموده متوجه بخارا گردد كه ما كمر خدمتكارى بر ميان جان بسته او را بر سر سرير سلطنت و خانى كه حسب الارث به او تعلق دارد متمكن ميسازيم يكى از ارباب مواضعه اينمقدمه را بپادشاه عرض نمود و كس بر سر راه فرستاده فرستاده را با عريضه كه هر يك مهر خود بر پشت آن زده بودند بدست آورد چند نفر از ايشان حاضر بودند و چند نفر به طرف سمرقند رفته بودند يرليغ باحضار غايبان فرستاد كه بعد از آمدن همگى را بمعرض يرغو درآورده پرسش آن قضيه نمايند .\r\nولى محمد خان بيتابى كرده از بيم شهرت حاضران را ببهانهء كنگاش طلب نموده اظهار آن مقدمه كرد ايشان انكار بليغ نمودند عريضه را ظاهر ساخته هر يك ملاحظهء مهر خود كردند آن جماعت ابا نموده گفتند كه ارباب غرض تقليد مهر ما را كرده ولى محمد خان آن معذرت را مسموع نداشته همگى ايشان را بياسا رسانيده بگرفتن غايبان نيز معتمدان ارسال داشت اين خبر به آن جماعت رسيده هر كس داخل آن مواضعه بود با اقربا و خويشان و آشنايان از بيم جان فرار نموده نزد امام قلى سلطان رفتند و او را بلقب خانى كه ميانهء اوزبكيه نشانهء پادشاهى است مخاطب ساخته پادشاهم پادشاهم گفتن آغاز نهادند و از علوى خوش آمد گويان خود را خان عالىشان و پادشاه نافذ فرمان تصور نموده باعلان كوس مخالفت كوفته پرده از روى كار برداشت تا آنكه جمعى كثير از امراء و اعيان نفاق انديش اوزبكيه نزد او جمع آمدند و او در اين سال با هفتهزار كس از بلخ عزيمت ماوراء النهر نموده از آب عبور كرده تا حدود قرشى آمد .\r\nولى محمد خان نيز از عزيمت او خبر يافته با امراء و اعيان اوزبكيه كه قريب بسه هزار كس بودند از بخارا بيرون آمده بمقابلهء برادرزاده شتافت اما با امراء و اعيان بل مقربان خود بغايت بد مظنه و بىاعتماد شده بود .\r\nعالم آراى عباسى 53\r\n\r\n","description":"","footnote":"","page_name":" 833 ","page_number":241},
  {"content":"\r\n\r\nچون امام قليخان تاب مقاومت عم بزرگوار نداشت در محل مناسب پشت به آب آمويه داده بحفر خندق پرداخت و معتمدان نزد عم فرستاده حكايت‌هاى شكايت آميز و گله گذاريها بميان آورد و امراء نفاق - پيشه و مفسدان حيل انديشه ابواب مكر و حيله گشودند از واردين آن صوب استماع شد كه وليمحمد خان بالطبع نميخواست كه فيما بين بفساد انجامد و اراده خاطرش اين بود كه اگر امام قليخان از كرده نادم بوده مفسدان را [ 590 
  ] كه نزد او مجتمعند پراكنده سازد و در مقام اعتذار بوده به همان حكومت بلخ قانع گشته مطيع و منقاد عم گردد او نيز عذر پذير گشته حكومت بلخ به او ارزانى دارد از قضاى فلكى و حوادث آسمانى شبى در كنار اردوى ولى محمد خان دو سه رأس خوك از ميان نيزارى بيرون آمده بحوالى اردو و ميان چمنها درميآيد مردم اردو واقف گشته فرياد كنان از خيمها بيرون دويده بجنك خوك مشغول گشته‌اند و غوغاى عظيم در ميان مردم افتاد ولى محمد خان در خرگاه خاص خوابيده بود از آواز شورش و غلغله عوام بيدار شده استخبار احوال مينمايد بعضى هرزه درايان بىخرد نادان تصور شبيخون لشكر امام قلى خان كرده بعرض ميرسانند .\r\nچون خلايق از وساوس شيطانى به اخبار اراجيف بالطبع راغبند در يك لحظه گفتگو در اردو شايع ميگردد و عموم سپاه بهم برآمده و پياده و سوار اسلحه و يراق بر خود مرتب ساخته متوجه كرباس پادشاهى ميگردند ولى محمد خان چون به امراء و اعيان بدمظنه و بىاعتماد بوده و انديشهء آن داشته كه مبادا ارباب غدر و نفاق او را در ميان خرگاه احاطه نمايند با چند نفرى از معتمدان كه با او بودند سوار شده و احتياط ورزيده خود را بكنارى كشيده و بر بلندى ايستاده نظاره‌گر انجمن حوادث بوده تا به بيند كه حال چگونه است امراء و لشكريان كه بر در سراپرده و قيتول پادشاهى جمع شده‌اند اصلا اثرى از پادشاه نمىيابند بعضى را تصور آن شده كه پادشاه فرار نموده و برخى را مظنه آن بوده كه ارباب غدر بدوستى امام قليخان او را از ميان برداشته‌اند .\r\nمجملا معارف سپاه به مجرد اين گونه تصورات جوق جوق روى اميد بدرگاه امام قليخان آورده او را بتهنيت پادشاهى ميگويند ولى محمد خان تا طليعه صبح در آن بلندى ايستاده صبح ظاهر مىشود كه طوايف اوزبكيه طوعا او ضرورة روى بقيتول امام قلى خان آورده رفته‌اند حقيقت حال كه بر چه نهج بود معلوم نگشته كه آيا اين قضيه از قضاياى فلكى اتفاقى روى داد يا در ميانه جمعى از خواص و اعيان تمهيد يافته بوده و رغم ولى محمد خان اين بود كه اكثر عظماء اوزبكيه با او غدر كرده امام قليخان را نويد سلطنت داده راغب آمدن ساختند و او باستظهار آن جماعت جرأت آمدن كرده و اين مقدمات ساخته و پرداخته آن جماعت بود و اگر او غفلت ورزيده بيرون نميرفت حرام نمكان او را ضايع ميكردند على اى التقديرين وليمحمد خان در كمال يأس و حرمان با معدودى روى بجانب بخارا آورده داخل شهر شد .\r\nحاكم بخارا كه در ارك نشيمن داشت آمدن پادشاه را بدان پريشانحالى و اضطرار معلوم نموده ارك را قايم كرد و از ملازمت و كورنش تقاعد ورزيده پيغام داد كه عنقريب امام قليخان در اين چند روز با غلبه تمام ببخارا خواهد آمد پادشاه را نه قوت مقابله است و نه محصور گشتن لايق اولى\r\n\r\nتوجه ولى محمد خان پادشاه اوزبك بجانب ايران\r\nآنست كه از شهر بيرون رفته انديشه بر اصلى در كار خود فرمايند ولى محمد خان از شعبده بازيهاى چرخ مشعبد كج رفتار و بيوفائى مردم روزگار متعجب گشته بعضى از مخدرات و اهل حرم را كه در ارك بودند طلب نمود كوتوال طلب كرده‌ها را فرستاد و او بعد از سه روز با رستم محمد خان\r\n\r\n","description":"","footnote":"","page_name":" 834 ","page_number":242},
  {"content":"\r\n\r\nپسر خود و بعضى متعلقان و چهارصد پانصد نفرى از مقربان و ملازمان معتمد بعزيمت سمرقند از بخارا بيرون آمد چون مظنه غدر و نفاق با اكثر اعيان داشت از بيوفائى مردم سمرقند نيز انديشه كرده فسخ عزيمت آنجا كرد و توجه جانب ايران و استمداد نمودن از حضرت شاه و الا قدر بلند مكان در خاطر تصميم داده از معبر چهارجو گذشته بقلعه چهارجو آمد و رستم محمد سلطان پسرش را با جمعى از معتمدان از بيابان سرخس بدارالسلطنه هرات فرستاد كه خود نيز متعاقب آن صوب رود و كس بجانب مرو نزد محراب خان حاكم آنجا نيز فرستاده مجارى احوال خود اعلام كرد .\r\nمحراب خان توجه او را از راه مرو ابست و اليق دانسته تكليف آمدن مرو كرد ولى محمد خان نيز راغب آمدن مرو گشته متعلقان در قلعه چهارجو گذاشت و قلعه را بيكى از اهل اعتماد سپرده با ساير عظماء و ملازمان و رفقا كه اعظم ايشان خواجم بيردى اتاليق بود و نيك و بد سيصد نفر ميشدند بمرو آمد و محراب خان بلوازم استقبال استعجال نموده او را باعزاز و احترام لايق به شهر آورد و همان ساعت كس بپايه سرير اعلى فرستاده حقيقت تشريف قدوم پادشاه اوزبك را عرض كرد و خود نيز آنچه سبق ذكر يافت مكتوب شوق آميز به خدمت اشرف نوشت .\r\nبالجمله چند روزى در مرو استراحت نموده محرابخان كما ينبغى و يليق بخدمات ميزبانى پرداخت و ضيافتهاى پادشاهانه كرده پيشكشهاى لايق گذرانيد و از آنجا روانه مشهد مقدس معلى گشته در چهار باغ مشهد نزول كرد ميرزا عرب برادر شاه نظر خان توكل كه از جانب برادر داروغه و جانشين بود و امراء عظام آن حوالى [ 591 
  ] بمراسم خدمت كارى قيام نموده پيشكشهاى لايقه كشيدند و قريب بيست روز در مشهد مقدس توقف نموده از رنج راه و محنت گاه و بيگاه آسوده گشت و از آن جا آهنك عراق كرده امراء عظام كه در سمت راه بودند منزل به منزل خدمت بتقديم رسانيده بدستور آن\r\n\r\nآهنك ولى محمد خان پادشاه اوزبك از خراساى به سمت عراق\r\nپيشكش ميكشيدند و ضيافت ميكردند و چون بحدود بسطام رسيد فريدون خان حاكم استرآباد بنوعى كه از جانب اشرف مأمور بود از استر - آباد ببسطام آمده تا چشمه الهاك كه هشت فرسخ است استقبال كرد و تحف و هدايا گذرانيده و خدمات شايسته بتقديم رسانيد و تا سمنان و خوار كه ملك عراق است وكلاء فريدون خان متفكل خدمت بودند در خوار على قلى بيك جان ايشيك آقاسى باشى شاملو كه از اصفهان حسب - الفرمان قضا جريان باستقبال رفته بود رسيد .\r\nبعد از كورتش و آداب دريافت ملازمت اول از جانب اشرف اعلى پرسش نمود سخنان محبت طراز دوستانه القاء نمود و در آن روز رخصت ميهمانى طلبيده روز ديگر بلوازم ضيافت پرداخت و تكلفات مرغوبه نموده تحف و هدايا گذرانيد و بمقربان و مخصوصان بل ساير ملازمان تواضعات آدميانه بظهور آورد و از آنجا منزل به منزل خدمات شايسته بتقديم رسانيده بخطهء دلپذير كاشان آورد اهالى كاشان ميدانرا چراغان كرده زياده از مأمول خدمات نمودند و آن حضرت دو سه روزى در كاشان استراحت نموده روانهء دارالسلطنه اصفهان شد مقدمات مذكور از تقرير واردين آنصوب بتحرير پيوست اگر اختلافى در سبب اختلال احوالش بوده باشد حمل بر تخالف اقوال نموده كميته را بكذب و خلاف متهم نسازند و العهدة على الرواة .\r\n\r\n","description":"","footnote":"","page_name":" 835 ","page_number":243},
  {"content":"\r\n\r\n\r\nذكر آمدن ولى محمد خان بدرگاه سدره نشان و ملاقات آن پادشاه عاليجاه با قهرمان زمان و خسرو ايران\r\nدستان سرايان انجمن قصه پردازى و پيرايه بندان بزم سخن سازى پيشگاه ايوان بلند پايه سخن را بدين نمط آذين بسته‌اند كه چون وصول ولى محمد خان بكاشان قرع سمع اهل صفاهان گرديد موازى بيست هزار بندق انداز بلده و بلوكات سرانجام داده حاضر ساختند كه در روز استقبال از شهر تا موضع دولت آباد كه سه فرسخ است دو رويه صف كشيده ايستاده باشند و تمامت چهار بازار نقش جهان و قيصريه و خانات و قهوه‌خانه‌ها را آذين بندى كرده شهر و بازار چون نوعروسان حجلهء\r\n\r\nآمدن شاه عباس و اعيان دولت باستقبال وليمحمد خان\r\nنشاط آرايش يافت و در روزى كه ولى محمد خان داخل شهر ميشد حضرت شاه جمجاه فريدون بارگاه بسعادت و اقبال بعزم استقبال سوار شده با امراء و اركان دولت سيما الله ويرديخان و الله قلى بيك قورچى باشى و ندر خان مهردار و ساير امراء و اعيان كه در پايهء سرير خلافت مصير حاضر بودند از حسن خلق و مهربانى و ميهمان نوازى رسوم و آداب پادشاهانه را منظور نداشته از غايت بىتكلفى تا موضع دولت آباد كه سه فرسخ است تشريف بردند و از آنجا چند گام پيشتر نهاده به او رسيدند و از عواطف ذاتى و اخلاق حميده بىتكلفانهء همچنان او را سواره دريافته بمصافحه و معانقه پرداختند و بزبانى انواع اشفاق و مهربانى و پرسشهاى دوستانه و تواضعات يارانه بظهور آورده امراء عظام قزلباش نيز راه رسم مردمى و آداب تواضع مملوك داشتند .\r\nآقا كمال دولت آبادى از خدمت اشرف استدعا نمود كه آن ميهمان گرامى را لحظهء در كلبهء درويشانه فرود آورند حسب الالتماس آن پير جوكار باتفاق به منزل او رفتند و او از خانه خود تا بيرون آنموضع اقمشه و اجناس مناسب پاى انداز گسترده چنانچه بايد و شايد بلوازم ضيافت پرداخت و آنچه لايق دانست پيشكش كرد و از آنجا بسعادت و اجلال سوار شده متوجه شهر شدند از موضع دولت آباد تا نقش جهان از سركار خاصهء شريفه اجناس و اقمشه لطيفه برسم پاى انداز گسترده شده بود و از دو طرف تفنگچيان يسل بسته ايستاده بودند از ازدحام خلايق و انبوهى تماشائيان كه در عرصهء خيال گنجائى نداشت طرق تنگى پذيرفته عبور شاه و سپاه يكسان نبود بنا بر آن حضرت اعلى با ولى محمد خان تكلم آغاز نهاده آهسته آهسته طى مسافت مينمودند و چند جا توقف فرموده جهة انبساط خاطر او جرعهاى نشاط نوشيده صحبت سراسبى ميداشتند و انواع مهربانيها بظهور ميآوردند و چون بدروازهء شهر رسيدند حسب الامر اشرف لحظهء دروازه را بستند كه از كوچه و بازار گذار توانند كرد .\r\nالقصه باعزاز [ 592 
  ] و كامرانى داخل شهر شده در منازل مرغوب كه جهت سكنى آن حضرت تعيين شده بود نزول نمود و عليقلى خان بدستور ميهماندار بود و همه روزه ما يحتاج و ضروريات سركارش از سركار خاصهء شريفه بر وجه لايق سرانجام مييافت شعراء بلاغت شعار اشعار آبدار و تواريخ\r\n\r\n","description":"","footnote":"","page_name":" 836 ","page_number":244},
  {"content":"\r\n\r\nمرغوب در سلك نظم كشيدند از آن جمله خواجه شعيب جوشقانى كه از اكابر و اعيان جوشقان و درين هنگام در سلك وزراء و متكلفان مهام ديوانى منسلك و بسيار شيرين كلام و صاحب طبيعت عالى است اين تاريخ گفت :\r\nتاريخ\r\n چون ز گردشهاى چرخ منقلب * گشت پيدا در بخارا انقلاب \r\n شاه تركستان وليخان آنكه هست * زيب بخش دولت افراسياب \r\n رهنمون شد دولت او را تا نهاد * زو بدرگاه شه مالك رقاب \r\n شاه عباس قدر قدرت كه هست * كامران و كامبخش و كامياب \r\n اين قران سعد را تاريخ جو * گشتم از انديشهء قدسى خطاب \r\n ساخت روشن شمع مجلس را و گفت : * « ماه شد مهمان بزم آفتاب » \r\nاين مصراع هزار و نوزده است موافق تاريخ توجه او اما در اينوقت كه بعز ملاقات فايز گرديد آغاز هزار و بيست شده بود و آن نيز بتعميه حاصل است زيرا كه مراد از روشن كردن شمع مجلس به عمل تشبيه تحصيل الف است .\r\nتاريخ ديگر فرزند ارجمند محمد صالح برادر زادهء مسود اوراق گفته بود موافق هزار و بيست آن نيز ثبت افتاد :\r\n عباس شه آن سپهر احسان * كز پرتو اوست زيب ايران \r\n آمد بدرش ز روى اخلاص * بر دست گرفته تحفهء جان \r\n قا آن زمان ولى محمد * اورنگ نشين ملك توران \r\n جستم ز خرد چو سال تاريخ * گفت : آمده پادشاه توران \r\n\r\nمهمانى حضرت اعلى شاهى پادشاه اوزبك را در خلوتخانهء خاص\r\nروز ديگر حضرت اعلى بوثاق او تشريف قدوم ارزانى داشته بآئين بزرگى و ميهمان نوازى پرسشهاى دوستانه و دلجوئيهاى مشفقانه بظهور آوردند و اگر گاهى از اطوار او قبض خاطر و كدورت و ملالى كه از گردش چرخ كجرفتار داشت مفهوم ميگشت حضرت اعلى بشكفتگى و گرم اختلاطى رفع آن كرده در مهربانى و دلجوئيها مىافزودند و چون يك دو روز از رنج راه و مشقت سفر فى الجمله آسودگى يافت در خلوتخانهء خاص بزم ضيافت بآئين بزرگان روزگار ترتيب يافته مجلس پادشاهانه آراستند و جناب خانى با چند نفر از خواص ملازمان و مقربان به آن محفل جنت نشان درآمده نواب همايون اعلى بنفس نفيس در آن انجمن بهجت فزا بىتكلفانه بمجلس آرائى توجه مينمودند و پريچهرگان لاله عذار در آن عشرت سراى شادمانى اقداح راح ريحانى و جرعه‌هاى دوستكانى بگردش\r\n\r\n","description":"","footnote":"","page_name":" 837 ","page_number":245},
  {"content":"\r\n\r\nآورده مطربان خوش آهنگ و مغنيان نيز چنك بنواى دلگشا زنگ زداى خواطر گشته حوروشان عراقى و خراسانى برقاصى درآمده خرامش و جلوه‌گرى آغاز نهادند\r\nشعر\r\n در آن فرخنده بزم و محفل خاص * همى بودى ز شادى زهره رقاص \r\n بهر گوشه خرامان دل ستانى * بهر طرفى روان آرام جانى \r\n بهشت آسا در آن رشك گلستان * به خدمت ايستاده حور و غلمان \r\nولى محمد خان از مشاهدهء آن بزم خلد آئين كه مشحون به چندين حور و غلمان بود حيرت افزا بوده آثار بهجت و خرمى بظهور ميآورد و حضرت اعلى شاهى ظل اللهى بسخنان دلكش و مهربانيها كه در چنين اوقات پسنديده عالميان است تسلى بخش خاطر تفرقه آلودش بودند و امراء و مقربان او را بثبات عهد و حسن وفادارى و رعايت حق نمكخوارگى ستوده وعده‌هاى جميل ميدادند و تا قريب بصبح صحبت پادشاهانه انعقاد يافته دقيقهء از دقايق مردمى و مهمان نوازى فرو گذاشت نكردند و تفصيل آنچه بر سبيل نزل و اقامت شايسته ميهمانى چنان و درخور همت ميزبانى چنين از نقود وافره و انواع ملبوس و ضروريات بيوتات و غير ذلك ارسال يافت موجب تطويل بود عنان قلم از تحرير كيفيت و كميت آن كشيده داشت . چون حضرت اعلى شاهى ظل اللهى در آن ايام خجسته فرجام جهت تنشيط خاطر و انبساط ضمير اكثر اوقات در ميدان نقش جهان كه نگارستان صورى و بهارستان معنوى بود با مخصوصان و مقربان بنشاط چوگان بازى و قبق اندازى آتشبازيها كه استادان آتشباز بفنون غريبه ترتيب ميدادند مشغولى ميفرمودند در ايام معاشرت و همصحبتى ولى محمد خان بدان شغل شگرف پرداخته بعد از چوگان بازى و قپق اندازى آتشبازان گرم دست آتش فعل اسباب آنها را مهيا كرده آتشبازيهاى غريب عجيب كه هرگز مشاهده نكرده بود تماشا كرد بعضى از اسباب آتشبازى در فيل بزرگى از افيال پادشاهى تعبيه كرده [ 593 
  ] بودند در حين آتش دادن و توپ انداختن از آن كوه پيكر آتشخوى زمين نورد بادپا حركات عجيب و حملهاى مهيب مشاهده گشت كه موجب انبساط خاطر جناب خانى و حاضران بساط اقدس گرديد و نظارگيان تماشائى اطراف و جوانب ميدانرا فرو گرفته نظاره‌گر آن انجمن بودند و بعد از فراغ از آن شغل سرور افزا بسير چراغان چهار بازار و قيصريه و خانات تشريف برده در هر مكانى صحبتى و در هر شبستانى عشرتى انعقاد مييافت و حضرت اعلى هر دم و هر ساعت بتقريبى در بىتكليفى و تواضع افزوده حسن خلق و گرم اختلاطى بيشتر از پيشتر بظهور ميآوردند و مكررا صحبتهاى چراغان و مجلسهاى نقش جهان اتفاق افتاد .\r\nدر اول تحويل سرطان كه بعرف اهل عجم و شكون كسرى و جم روز « آب پاشان » است باتفاق در چهار باغ صفاهان تماشاى آب پاشان فرمودند و در آن روز زياده از صد هزار نفس از طبقات خلايق و وضيع و شريف در خيابان چهار باغ جمع آمده به يكديگر آب ميپاشيدند از كثرت خلايق و بسيارى آب پاشى زاينده رود خشكى پذيرفت و فى الواقع تماشاى غريبى است .\r\nبالجمله بعد از فراغ از سير و صحبت و آسودگى سفر گفتگوى سلطنت و اصلاح اختلال مهام دولت بميان آمده از طغيان برادر زاده و بد عهدى ملازمان و اختلالى كه باقتضاى قضا بهر جهة روى داده بود سخنان مذكور گشت هر چند تمشيت امور عالم در قبضهء ارادت و اختيار حى قدير و انتظام\r\n\r\n","description":"","footnote":"","page_name":" 838 ","page_number":246},
  {"content":"\r\n\r\nمهام بنى آدم در مشيت آفرينندهء هر صغير و كبير است و تدبير عقلاء دهر را در تقديرات ازلى دخلى نه كه يفعل الله ما يشاء و يحكم ما يريد اما بمقتضى عقل دورانديش رأى جهان آرا اقتضاى آن مينمود كه چون اعانت و امداد جناب خانى بر ذمت همت بل كل طبقهء قزلباش لازم آمده مناسب آنست كه موكب نصرت قرين شاهى بمرافقت عالى بجانب خراسان در حركت آمده جناب خانى را با لشكر گران روانهء ديار خود گردانند كه اگر بنهضت همايون احتياج افتد زودتر لوازم مدد و كمك بظهور آيد ليكن در اينسال چون سردار روم كه در سال گذشته به تبريز آمده بازگشت در ديار بكر قشلاق كرده اگر چه گفتگوى صلح در ميان دارد اما اعتمادى بر اقوال روميان نيست بنابر تنظيم امور دولت عزيمت سفر آذربايجان در خاطر مصمم است و فسخ آن موجب مفاسد كليه اولى اينكه جناب خانى اين خانواده را خانهء خود دانسته در هر جا از ممالك محروسه اختيار نمايد رحل اقامت انداخته چند گاه بآسايش و استراحت پردازد كه انشاء الله تعالى در اينسال امور ضرورى سرحد را انتظامى داده خاطر از آن صوب جمع گردد در سال ديگر بتوفيق الله باتفاق يكديگر عنان عزيمت بصوب مقصد انعطاف داده لواى ملك ستانى برافرازيم .\r\nوليمحمد خان تصديق كرد كه حضرت اعلى را فسخ عزيمت آذربايجان كه در خاطر اشرف استقرار دارد لايق دولت نيست اما از كنگاش اتاليقان و بهادران رفيق قرارداد خاطرش آن بود كه بازگشتن او عاجلا بجانب ماوراء النهر لازم است و تأخير و تعويق در آن مناسب وقت نيست زيرا كه اكثر امراء و حكام اوزبكيه كه در آن ولايت‌اند گماشته و نصب كردهء اويند تا غايت نزد امام قليخان نيامده چشم انتظار در شاهراه اين طرف دارند و تا كافهء خلق سر بچنبر اطاعت او در نياورده‌اند و او را هنوز شوكت و اقتدار تام حاصل نشده بدفع حادثه ميبايد پرداخت كه بعد از تمكن و استقرار او بر سرير دولت كار مشكلتر خواهد بود و رفاقت و همراهى جنود مرضى خاطر اوزبكيه نيست و يمكن كه اگر سپاه قزلباش همراه باشد موجب رميدگى خلق گشته از خوف و بيم جمعيتى كه ملحوظ خاطر است روى ندهد و چون از آثار سلف و اخبار ماضى بتحقيق پيوسته كه تا غاية هر كس از سلاطين اوزبكيه و چغتاى بدين دودمان قدس نشان كه خاندان ولايت و كرامت است توسل جسته بر حسب دلخواه كامروا گشته غرض از آمدن بدين صوب آن بود كه تيمنا و تبركا بسعادت ملاقات اشرف فايز گشته كمر همت از اين دولت بسته روى به مقصد آورد اكنون ملتمس آنكه توجهات ظاهر و باطن دريغ نداشته بهمت يار و مددكار باشند و اميدواريم كه بيمن توسل اين دودمان و الا و توجه ظاهرى و امداد باطنى همايون اعلى بر حسب نيت كامرواى مقصود و كامياب دولت گرديم و اگر مهم نوع ديگر باشد و آنچه مكنون خاطر دوستان است بظهور نه پيوندد و مدد و كومك قزلباش لازم افتد همان امراء و لشكريان خراسان كافىاند اشاره فرمايند كه بيگلربيگى خراسان با جنود قزلباش آمادهء كومك بوده هر گاه احتياج افتد همراه فرزند اعز رستم محمد كه در هرات است روانه شوند و حضرت اعلى را از شمول عاطفت و مهربانى مطلب آن بود كه چون به اين دودمان و الا توسل جسته در تدارك اختلال احوال او كه امريست عظيم و كاريست بزرگ بتأنى و تأمل فكرى بصواب انديشند زيرا كه ميانهء او و اوزبكيه بفساد انجاميده چندان وثوق و اعتمادى [ 594 
  ] برايشان نمانده بود تا آنكه چند مرتبه مجالس كنگاش انعقاد يافته ريش سفيدان و معتمدانش بازگشتن را بتعجيل بيمدد و كومك قزلباش صايب شمرده مبالغه بسرحد افراط رسانيدند و از جانب خراسان نيز اخبار ميرسيد كه جمعى كثير از سپاه اوزبك منتظر ورود مقدم خانند بعد از گفتگوى بسيار جناب خانى جانب رفتن را ترجيح داده نيك و بد آن را به گردن خود گرفتند و حضرت\r\n\r\n","description":"","footnote":"","page_name":" 839 ","page_number":247},
  {"content":"\r\n\r\nاعلى رضا جوى گشته در روانه نمودن او توجهات پادشاهانه بظهور آورده اسباب و ما يحتاج سركار او و ملازمان از نقد و اجناس و اسب و استر و شتر و خيمه و يراق بيوتات و غير ذلك بر وجه لايق سرانجام يافت و در روزيكه حضرت اعلى شاهى ظل اللهى ساعت سعد جهة يساق آذربايجان اختيار فرموده پيشخانه همايون در كنار زاينده رود نصب فرموده از آنجا به شهر نقل نموده بودند ولى محمد خان را طلب فرموده آنشب با يكديگر صحبت مخصوصانه داشتند و بسيارى از سخنان حقيقت پيرا در امور ملك دارى و تأليف قلوب دوست و دشمن و عفو نمودن از جرايم بىاختيار لشكر و اعلام نمودن حقايق يومى و سوانح غيبى بر زبان الهام بيان آورده سفارشات بليغ كردند و از همراهان خصوصا خواجم بيردى اتاليق در باب خدمت و جانسپارى و دولتخواهى عهد و ميثاق گرفته يكديگر را وداع كردند و زينلخان بيك شاملو را كه از معتبران طايفهء شاملو بود تعيين فرمودند كه تا آن جناب در قلمرو همايون باشد در ملازمت بوده روز بروز نزل و ما يحتاج سرانجام داده متكفل خدمت باشد و جناب خانى بعد از وداع اشرف اعلى دو روز ديگر در شهر توقف نموده روز سيم روانه شد از جهلاء اوزبكيه بعضى اعمال ناصواب و بدسلوكى و خلافت و بىانداميها صدور يافت كه بمحض رعايت جانب ميهمان نوازى از آنها اغماض شد .\r\n\r\nذكر توجه ولى محمد خان از درگاه سعادت آشيان بصوب خراسان و ماوراء النهر و تمكن يافتن بر سرير سلطنت آن ولايت\r\nچون ولى محمد خان بنوعى كه در فوق بتحرير پيوست از خدمت اشرف جدا شده از اصفهان عنان توجه بصوب خراسان انعطاف داده از راه سياه كوه كاشان روى به مقصد آورد و زينلخان بيك در ركاب عالى بلوازم خدمت قيام نموده منزل به منزل بدستور امراء و احكام اعزاز و احترام نموده خدمات لايقه بتقديم ميرسانيدند و چون برخى از احوال آن جناب و شرح آمد و رفت او رقم پذير كلك ظهور گشت اكنون ناگزير واقعه نويس است كه سخن را در اينجا گذاشته سطرى از احوال امام قليخان و سوانح ماوراء النهر نگاشته بر سر سخن رود شمهء از احوال او كه از واردين آن صوب معلوم گرديد آنست كه چون وليمحمد خان بنوعى كه مذكور كشت از بخارا بيرون آمده و عموم سپاه روى توجه بجانب امام قليخان آوردند او بدولت و اقبالى كه از حكمت الهى به او روى آورد اميدوار گشته از حدود قرشى بجانب دارالسلطنهء بخارا در حركت آمد و بفراغبال و كامرانى و اقبال پاى بر مسند سلطنت و فرماندهى نهاده خطبه و سكه بنام خود كرد كوتوال ارك بخارا بقدم انقياد پيش آمده مفاتيح دروب و خزاين تسليم كرد ولايت بلخ و مضافات را ببرادر خود ندر محمد سلطان تفويض نمود و چون استماع نمود كه وليمحمد خان متعلقان و يك پسر كوچك خود را در قلعه چهارجو گذاشته اراده تسخير قلعهء مذكور كرده جمعى از جنود و معتمدان خود را بر سر چهارجو فرستاد كوتوال قلعه طوعا او كرها بقدم انقياد پيش آمده قلعه را بدست داد حسب الامر متعلقان و مردم ولى محمد خانرا كوچانيده ببخارا بردند و قلعه را بيكى از اهل اعتماد سپردند امام قليخان بعد از ملاقات متعلقان بيكى از ازواج عم بزرگوار آى خانم نام كه محبوبهء عم بود تعلق و تعشق آغاز نهاده ارادهء معاشرت و همصحبتى نمود و آن عفيفه رضا نميداد امام قليخان دست در دامن قاضى و مفتى زده از ايشان چاره جست از مترددين آن صوب استماع رفت\r\n\r\n","description":"","footnote":"","page_name":" 840 ","page_number":248},
  {"content":"\r\n\r\nكه متشرعين بخارا همگى از اين مقدمه كناره جستند .\r\nاما قاضى دين بباده دادهء دنيا پرست بخارا بر وفق رضاى امام قليخان فتوى نوشت كه چون وليمحمد خان شعار رفضه گرفته از جريدهء ايمان و دايرهء مسلمانى بيرونست و ازواج از او مطلقه‌اند و ايشانرا بحبالهء ديگرى درآمدن جايز و آن جميله را بوجه شرع تسلى داده ميانهء او و امام قليخان عقد مناكحه و تزويج انعقاد يافت و اين فعل شنيع را كه نزد خدا و خلق مذموم است ارتكاب نموده تصرف در حليلهء [ 595 
  ] عم كرد بداحال خلقى كه اين شيوه شعار ايشان بوده باشد و معهذا موافق ملت و مطابق شريعت شمارند آرى\r\nمصراع\r\n پيغمبر عشق را كتابى دگر است \r\nدر خلال اين حال سلاطين زاده‌هاى تركستان از وقوع اين وقايع طمع در ملك كرده تاشكند را بحيطهء ضبط درآورده لشكر بسمرقند كشيدند و امام قليخان بدفع شر لشكر قزاق بجانب سمرقند در حركت آمد و ندر محمد سلطان برادرش را مقرر داشت كه عساكر بلخ و آن حدود جمع آورده در سمرقند به او پيوند و چون امام قليخان بسمرقند رسيد با سلاطين زاده‌هاى قزاق طرح دوستى انداخته ريش سفيدان طرفين حكايت صلح بميان آوردند و ولايت تاشكند و بعضى قصبات آنحدود را بسلاطين زاده‌هاى مذكور گذاشته از جانبين گرك آشتى گرديد .\r\nاما جنود ماوراء النهر چون اعتمادى بر قول قزاق و سپاه تركستان نداشتند در سمرقند رحل اقامت انداخته متعرض يكديگر نميشدند در اين اثناء خبر والده امام قلى خان رسيده او را شوق معاشرت محبوبه نيز غالب بود امراء و لشكريانرا در سمرقند گذاشته با معدودى از خواص و مقربان به قصد عيادت والده ببخارا آمد و چند روزى با محبوبهء عم بر بستر عشرت و شادكامى غنوده در بخارا روزگارى بفراغت ميگذرانيد كه طنطنه رايات نهضت ولى محمد خان در آن ولايت بلندى گرفت و موجب تفرقهء خاطر و پريشانى ضمير اماقلى خان گشته در بخارا مجال اقامتش نماند سه روز قبل از وصول ولى محمد خان والده و متعلقان و محبوبه را برداشته از بخارا بجانب قرشى رفت اكنون بر سر تتمه احوال ولى محمد خان بازگرديم الحاصل چون جناب خان بمشهد مقدس رسيد متردد بود كه آيا از آنجا بدارالسلطنهء هرات رفته پسرش را به خود ملحق ساخته با كومك قزلباش از راه بلخ رود يا بمرو رفته از راه چهارجو ببخارا در آيد چند نفر از هواخواهان او كه متعاقب از بخارا آمده بودند رفتن او را از راه مرو صايب شمرده ميگفتند كه چون اكثر سپاه در سمرقند اقامت دارند و بخارا خالى است اميد است كه به مجرد وصول موكب خانى تختگاه بخارا به آسانى بدست درآيد و چون مجددا جلوس عالى در مقر دولت اتفاق افتد و آوازهء وصول موكب پادشاهى در ماوراء النهر شيوع يابد تفرقگى و پراكندگى در ميانه مخالفان افتاده مهم بر وفق دلخواه دوستان صورت پذير ميگردد جناب خانى بدين كنگاش عمل نموده از مشهد مقدس بمرو تشريف بردند و محراب خان نيز رفتن او را بىكومك قزلباش كاره بود و مصلحت نميديد ريش سفيدان اوزبكيه بدلايل معقوله او را تسكين دادند و محراب خان بلوازم خدمت و ميزبانى اقدام نموده خدمات شايسته به تقديم رسانيد بعضى از جنود اوزبكيه كه در چهارجو بسيار بوده از نيك و بد قلعه اطلاعى داشتند خصوصا كمال خواجه متقبل آن قلعه شدند و وليمحمد خان آن جماعت را بصوابديد محراب خان با فوجى از بهادران بر سر چهارجو بر سبيل ايلغار فرستاده خود نيز متعاقب در حركت آمد و محراب خان چند فرسخ\r\n\r\n","description":"","footnote":"","page_name":" 841 ","page_number":249},
  {"content":"\r\n\r\nمشايعت نموده نخواست كه موكب عالى بالكليه از كومك قزلباش خالى باشد موازى پانصد نفر از غازيان قزلباش و بندق اندازان ماهر ملازمان موكب عالى گردانيد كه تا هر جا صلاح باشد موافقت نموده بلوازم خدمت و جانسپارى اقدام نمايند و هر گاه رخصت يابند بازگردند و پيش آمدها ايلغار نموده صبحى بپاى قلعه چهارجو رسيده از رخنه كه ميدانستند بالا رفته على الغفله بقلعه درآمدند و دروازه‌ها گشوده تصرف در آن قصبه كردند و متعاقب موكب عالى نيز رسيده در چهارجو نزول اجلال نمودند حاكم آنجا كه در ارك بود جز اطاعت و متابعت چاره نيافت و ولى محمد خان چهارجو را بمعتمدان سپرده فوجى از بندق اندازن محراب خان را در آن قلعه گذاشته بر سبيل تعجيل روانه كنار آب آمويه گشت و كمال خواجه را پيشتر فرستاد و او از معبر چهارجو گذشته روى توجه ببخارا آورد آوازه وصول موكب پادشاهى در آن حدود شيوع يافته جمعى از هر طرف به او پيوستند امام قليخان كه با اندك مردمى جريده آمده به عيش و عشرت مشغول بود از ورود موكب پادشاهى خبر يافته چون قوت مقابله و متقاتله نداشت مضطرب -\r\n\r\nورود ولى محمد خان پادشاه اوزبك ببخارا\r\nالاحوال چنانچه در فوق بتحرير پيوست والده و متعلقانرا برداشته بجانب قرشى گريخت و ولى محمد خان از فرار او خبر يافته خواجم بيردى اتاليق را پيشتر روانه شهر نمود و از در روز پنجشنبه شانزدهم شهر جمادى الثانيه داخل دارالملك بخارا گشته كافهء خلايق بعزم استقبال بيرون آمدند و جناب خانى روز هفدهم ماه مذكور بفراغبال و سرور قلب داخل شهر گشته ديگر باره در مقر دولت بكامرانى پاى بر مسند جهانبانى نهاد خطبه و سكه بدستور باسم و لقب شريفش مزين گشت سادات و علماء و ارباب و اهالى بخارا به كورنش عالى استسعاد يافته آثار بهجت و شادكامى بظهور آوردند اما وليمحمد خان از واقعه حليله پريشان خاطر و اندوهناك گرديده اصلا مسرت و شكفتگى كه در اينوقت مقتضاى طبع بود پيرامون خاطرش [ 596 
  ] نمىگشت و قاضى را كه تكفير او كرده زوجهء او را به عقد امام قليخان درآورده بود بمعرض يرغو حاضر كرده از آن امر ناپسند استفسار نمود قاضى سر خجالت پيش انداخته بتعدى سلطانى و بيم ضرر و ديگر عذرهاى ناموجه تمسك ميجست و نواب خانى در مقام سياست درآمده آتش غضب دمبدم زبانه ميكشيد بالاخره بشفاعت سادات و علماء و احتراز از اهانت ارباب علم متعرض نتوانست شد اما خفت و خوارى بسيار كشيد و همچنين از طبقهء اوزبكيه و اعيان بخارا كه با او غدر و نفاق انديشيده بودند بمعرض يرغو درآورده از خشم طبيعت و غايت آزردگى با آن جماعت خشونت آغاز نهاد و صبر و بردبارى و فرصت هر كار جستن كه در امور سلطنت از مقتضيات عقل و لوازم احتياط است منظور نداشته اكثر مردم را گيرانيده بمصادره و مؤاخذه كشيد اين شيوه بر طبايع قوم گران آمده ارباب توهم از بيم عقوبت و انتقام از او متوحش گشتند و طوايف اوزبكيه اگر چه بحسب ظاهر دعوى اخلاص و فدويت مىنمودند اما باطنا همان شيوهء غدر و نفاق مسلوك داشته خطا را در نظر از صواب ميشمردند و در اموريكه خير و صلاح او در آن نبود اصرار ميكردند تا آنكه مكنون خاطر خود را بظهور آورده عاقبت از بد عهدى و سست پيمانى و نفاق اوزبكيه رسيد به او آنچه از كلام آينده بوضوح ميپيوندد .\r\n\r\n","description":"","footnote":"","page_name":" 842 ","page_number":250},
  {"content":"\r\n\r\n\r\nگفتار در نهضت ولى محمد خان از دار الملك بخارا بجانب سمرقند و محاربهء او با امام قلى خان و اختتام احوال آن پادشاه\r\nچون منشى ديوان قضا و طغراكش مضمون  يَفْعَلُ اللَّهُ ما يَشاءُ  طغراى غراى  تُؤْتِي الْمُلْكَ مَنْ تَشاءُ . . . \r\n وَ تُعِزُّ مَنْ تَشاءُ  را از منشور دولت ولى محمد خان بگزلك تقدير محو ساخته برقم تذل من تشاء مرقوم و مختوم گردانيده بود سعى و كوشش فايده نداد و هيچ تدبيرش موافق تقدير نيفتاد و آنچه به ظاهر خير تصور ميكرد بر حسب كريمه  عَسى أَنْ تُحِبُّوا شَيْئاً وَ هُوَ شَرٌّ لَكُمْ  شر نتيجه داد .\r\nبالجمله چون ولى محمد خان بنوعى كه مذكور گشت در مقر سلطنت و مستقر دولت قرار گرفته گلشن دولت او كه از خشك سال حوادث و نوايب روى بپژمردگى آورده بود ديگرباره سرسبزى آغاز نهاد و نيكخواهان از اطراف و جوانب بتهنيت و مباركبادى آمده غلبه و ازدحام تمام در پايهء سرير سلطنت مصيرش پديد آمد و مشخص نبود كه امام قليخان بكدام طرف رفته جمعى ناقص خردان خوش آمدگو و خوشامدگويان تقرب‌جو مينمودند كه امام قليخان را در اين ولايت محل اقامت نمانده مفر و مقرى ندارد و بجانب بلخ بمظنه آنكه مبادا برادر كوچكتر خلاف ورزد نميتواند رفت و به غير از آنكه بكابل رفته عزيمت هندوستان نمايد نوع ديگر محتمل نيست و لشكريان كه در سمرقندند هر گاه وصول موكب عالى و فرار امام قلى خان نزد ايشان بوضوح پيوندد عنقريب فوج فوج روى اميد بدرگاه عالى آورده\r\n\r\nنامه نوشتن ولى محمد خان بشاه عباس\r\nغاشيهء اطاعت و بندگى بر دوش خواهند گرفت و طريق ديگر احتمال نميدادند .\r\nوليمحمد خان از غلوى خوشامدگويان و هرزه درائى ارباب نفاق كه به ظاهر شعار دولتخواهى پيش گرفته به باطن اسباب ادبار سرانجام ميدادند راه صواب گم كرده از حزم و دور انديشى غافل افتاد و خود را پادشاه بيمنازع مطلق العنان تصور كرده نامهء اخلاص آميز محتوى بر حقايق حال و تمكن و استقلال خود بر سرير دولت و اقبال و فرار امام قليخان و اطاعت و انقياد جنود اوزبك بپايهء سرير اعلى ارسال داشت و از طبقهء قزلباش معدودى به جهت اعلام اخبار نگاهداشته تتمه را رخصت معاودت داد .\r\nاما كم حوصلگى كرده همه روزه در بخارا تهديد قتل و سياست عموما باهل نفاق ميدادند و آن طايفه ازو خايف و هراسان بودند .\r\nدر اين اثنا بوضوح پيوست كه امامقلى خان بقلعهء قرشى درآمده و در آنجا توقف دارد ولى محمد خان از شنيدن اين خبر بىآرام گشته با موازى هفده هزار كس كه در موكب او جمع آمده بودند از مركز دولت بجانب قرشى در حركت آمد به قصد آنكه اگر امام قليخان محصور گردد بمحاصره پرداخته او را بدست آورد و اگر از آنجا نيز فرار نمايد يكبارگى از درجهء اعتبار افتد بعد از آن يك دو سر مرحله پيمود ريش سفيدان و بهادران موكب عالى صلاح در آن ديدند كه اول بجانب سمرقند رفته\r\n\r\n","description":"","footnote":"","page_name":" 843 ","page_number":251},
  {"content":"\r\n\r\nآن جماعت را دلاسا نموده به خود ملحق سازند و بعد از آن از روى اقتدار و استقلال بدفع خصم پردازند وليمحمد خان بگروه قزلباشيه كه همراه بودند خصوصا ببوداق بيك قاجار مشورت نمود ايشان متفق اللفظ گفتند كه در اين وقت كه امام قليخان [ 597 
  ] با معدودى در قرشى است و اعوان و انصارش در سمرقندند اولى اين است كه زودتر بقرشى رسيده خاطر از مهم او فارغ گردانيم كه اگر او از دست بدر رفته بسمرقنديان پيوندد كار مشكلتر مىشود .\r\nولى محمد خان را اين رأى پسنديده‌تر افتاده هر چند سعى نمود كه خود را بتعجيل بقرشى رسانيده صيدى را كه بدام افتاده از دست ندهند ريش سفيدان اوزبكيه مانع آمده رفتن سمرقند را\r\n\r\nنفاق و غدر ريش سفيدان اوزبك با وليمحمد خان\r\nترجيح داده در آن ماده غلو كردند و جناب خانى نيز رضا جوى گشته به اين راى خطا كه از مكر و حيل انديشيده بودند عمل نمود و عنان از راه قرشى پيچيده بجانب سمرقند در حركت آمد و مكتوب محبت آميز بسلاطين - زاده‌هاى قزاق نوشته ايشان را بسلوك طريق موافقت دلالت نموده وعده هاى جميل داد .\r\nشمهء از احوال امراء و اعيان سمرقند در حال اول كه اخبار وصول ولى محمد خان و تمكن او در دار الملك بخارا و فرار امام قليخان مسموع آن طبقه گرديد بعضى از ايشان دل بر متابعت و انقياد او نهاده در مقام اعتذار درآمدند و برخى كه ازو خايف و هراسان بودند در موافقت و مخالفت متردد بوده در ميان خوف و رجا روزى بشب ميآوردند بعد از آنكه بودن امام قليخان در قرشى و عطفهء عنان ولى محمد - خان از قرشى بسمرقند نزد ايشان محقق گشت آن مردم دو گروه گشته گروهى شعار دولتخواهى وليمحمد - خان ظاهر ساخته فوجى هواخواهى امام قليخان پيشنهاد همت گردانيدند و چند نفر از خواهان او بسرعت برق و باد بجانب قرشى رفته امام قليخان را از حقايق حال خبر داده او را بايلغار از راه غير معهود بسمرقند رسانيدند و چون بلشكريان هواخواه پيوست ديگر باره بدولت خداداد اميدوار گشته كمر محاربهء عم چست بر ميان بست و گروه ولى محمد خانى بدينجهت ضعيف الحال گشته پراكندگى در ميانهء ايشان افتاد و جناب ولى محمد خان از اين مقدمات غافل بود و ريش سفيدان و بهادران خاطر - نشان او كرده بودند كه سرعت استعجال در حركت جانب سمرقند موجب زيادتى وحشت و افزونى خوف و دهشت و باعث فرار اكثر آن مردم است صلاح دولت در آنست كه آن طايفه را بعواطف پادشاهانه مستمال و اميدوار ساخته بتأنى طى مسافت مينموده باشد كه رفته رفته خوف و دهشت از آن قوم زايل گشته باستقبال موكب عالى توانند آمد و خان بصوابديد ايشان عمل نموده آهسته آهسته ميرفت و لحظه بلحظه مترصد و منتظر وصول آن جماعت ميبود و از غايت غفلت كه از مزاح - گوئى اوزبكان به او راه يافته بود چمن دولت خود را از خار تعرض معاندان پاك و صفى تصور نكرده احتمال مخالفت احدى نميداد .\r\nدر اين اثنا جمعى از جانب سمرقند رسيده او را از وصول امامقليخان و اتفاق آنمردم بموافقت او و مخالفت خان و تفرقه و پريشانى احوال هواخواهان آگاه گردانيدند .\r\nولى محمد خان از اين اخبار پريشان خاطر گشته اندكى از خواب غفلت بيدار شد و با جمعى كه او را از رفتن قرشى بازآورده صيديرا كه پابستهء دام گرفتارى شده بود رهانيدند عتاب و خطاب آغاز نهاد آنجماعت باز بچرب زبانى و سخنان غفلت افزا او را تسلى داده نويد ميدادند كه اندك بار مردم\r\n\r\n","description":"","footnote":"","page_name":" 844 ","page_number":252},
  {"content":"\r\n\r\nسمرقند را چه حد و ياراى آنست كه بمقابله موكب عالى دليرى كرده تاب شكوه پادشاهى داشته باشند عنقريب امام قليخان را بتلافى تقصيرات دست‌آويز خود ساخته به خدمت ميآورند يا معدودى از خايفان او را برداشته به طرف مغلستان فرار مينمايند ولى محمد خان مكررا كسان فرستاد كه بكيفيت و كميت آن لشكر رسيده خبر جزم آوردند و فرستادگان نقل مينمودند كه آن جماعت از نيك و بد ده هزار كس بيش نيستند و خندق در پيش روى خود كنده‌اند ولى محمد خان با امراء كنگاش نموده قرار داد كه چون عدد سپاه اينطرف زياده از جنود مخالف است بىتأمل بر سر ايشان رفته اين قضيه را بنوك ناوك دلدوز و شعلهء تيغ جانسوز بقطع رسانند .\r\nدر اين اثناء خبر رسيد كه سلاطين زاده‌هاى قزاق كه دو برادر بودند با پنجهزار كس بكومك و امداد پادشاهى ميان بسته متوجه ملازمتند امراء اوزبكيه متفق اللفظ گفتند كه امام قليخان و اتباع او بمعاونت قزاق مستظهر بودند الحال آمدن ايشان به اين طرف موجب يأس و نوميدى ايشان گشته سلك جمعيت آن گروه از اين واقعه پريشان ميكرد و صلاح ديدند كه تا وصول سلاطين زاده‌ها جنگ را موقوف دارند كه بعد از وصول ايشان بدانچه مصلحت باشد عمل شود تا آنكه بحوالى سمرقند رسيده تلاقى فريقين بتقارب انجاميد .\r\nدر روز چهارشنبه ششم شهر رجب كه ولى محمد خان بمحاربه راسخ گشته مستعد قتال و جدال بود خبر وصول سلاطين زاده رسيده جناب خانى جمعى را باستقبال فرستاد يك برادر با سيصد نفر پيشتر آمده بكورنش عالى رسيد و عرض كرد كه از شوق ملازمت خود بايلغار آمدم و برادرم با لشكر و حشر فردا بملازمت ميرسد .\r\nولى محمد خان او را در آغوش مهربانى كشيده رسم معانقه بجاى آورده اتاليقان عرض كردند كه چون برادر شما [ 598 
  ] از راه دور بايلغار آمده كوفت راه دارد امروز جنك را در تأخير انداخته با او صحبت دارند كه فردا بتوفيق اللّه مهم ارباب خلاف بفيصل انجامد بنابر آن در آن روز فسخ عزيمت حرب نموده بمجلس آرائى و ترتيب اسباب ضيافت پرداخت و با سلاطين زادهء مذكور و خواص و اتاليقان او صحبت ملوكانه داشت روز ديگر كه پنجشنبه هفتم شهر رجب بود قراولان خبر رسانيدند كه در اردوى امام قليخان شورش و غوغائى عظيم است و لشكريان فوج فوج جبه و يراق بر خود مرتب ساخته سوار ميشوند اگر\r\n\r\nمهياى قتال شدن وليمحمد خان\r\nچه امراء همان تصورات واهى نموده از فرار نمودن خايفان و آمدن ساير لشكريان سخن مىگفتند خان رعايت جانب احتياط كرده جنود موكب عالى را نيز بپوشيدن جبه و يراق مأمور گردانيد و چون سپاه مكمل و مسلح شدند سوار شده ميمنه و نيزه و صفوف آراسته آمادهء حرب و قتال گرديد چون تا غايت هيچكس بنابر كمى لشكر مخالف ميانهء اين دو گروه جنگ احتمال نميداد وليمحمد خان نيز از وفور تهور زياده حسابى از ايشان نميگرفت درين روز ساعت بساعت از انهاى قراولان علامت جمعيت و انبوهى لشكر و داعيه حرب بظهور ميرسيد تزلزل و اختلال در ناصيهء احوال خان پديد آمد و چون مكرر در گفته‌هاى اوزبكيه خلاف ظاهر شد در اينروز بوداق بيك قاجار ملازم محراب خان را كه مرد سپاهى جنگ ديدهء كارآزموده و رفيق خان بود رفيق يكى از اتاليقان خود كرده فرستاد كه آن لشكر را به نظر احتياط درآورده از كيفيت و كميت آن آگاهى بخشند .\r\n\r\n","description":"","footnote":"","page_name":" 845 ","page_number":253},
  {"content":"\r\n\r\nصحيح القولى از بوداق بيك مزبور نقل كرد كه ميگفت چون همراه اتاليق پيش رفته بر بلندى برآمديم زياده از بيست هزار كس جنگى به نظر درآمد كه همه با اسلحه و يراق صفوف آراسته بآئين جنگ پيش ميآمدند و ساعت بساعت علامت پيش آمدن ظاهر ميشد باتاليق گفتم كه خانهء شما خراب شود نمك اين پادشاه بر شما حرام باد كه به او غدر كرديد و در اين مدت يك سخنى راست به او نگفتيد كه فراخور آن فكرى به حال خود نموده تدبيرى انديشد .\r\nاتاليق گفت كه ما هم اين معامله را چنين تصور نكرده بوديم حالا واقع شده اگر خبر واقعى دهيم موجب خوف و هراس لشكر ميگردد مجملا بازگشته اتاليق مزاح گوئى چند كرد اما من حقيقت حال را عرض كرده گفتم اين جماعت با تو غدر و نفاق پيش گرفتند كاش لشكر قزلباش را رخصت نميدادى اگر چه اندك مردمى بوديم اما در معارك حراست وجود پادشاه كرده اگر شكستى روى ميداد بتوفيق - اللّه بسلامت از معركه بيرون ميتوانستيم برد حالا بارى معدودى كه همراهند بجز حراست ذات شريف به خدمت ديگر مفرست جناب خان از سخنان بيغرضانهء من مضطرب گشته قزلباشيه را امر كرد كه از حوالى جنيبتهاى او دور نشوند چون بين العسكرين مسافت قريب شد در دست چپ موكب خانى حصار خرابى به نظر درآمد اتاليقان عرض كردند كه مبادا جمعى از مخالفان به اين خرابه درآمده كمينگاه سازند و چون ما پيشتر رويم از عقب قول بزرك درآمده دستبردى نمايند .\r\nاولى اين است كه از جنود پادشاهى جمعى بمحافظت اين خرابه تعيين كنند پانصد نفر از جنود اوزبكيه بدين خدمت مأمور شدند ارباب تدبير صلاح ديدند كه چون قزلباشيه اكثر بندق اندازند و حصاردارى بهتر از اوزبكيه مىتوانند كرد ايشان نيز رفيق باشند خان تجويز نميكرد ريش سفيدان اصرار نموده مبالغه بسرحد افراط رسانيدند و جناب خانى طوعا او كرها راضى شده بوداق بيك و رفقا را كه كمابيش دويست نفر ميشدند رفيق اوزبكيه نموده بحصار مذكور فرستادند و اسبهاى خود را در پاى حصار گذاشته پياده به بالا برآمدند و چون سپاه مخالف نزديك شد قريب به دو هزار كس به آن حصار فرستادند فيما بين محاربه عظيم بوقوع پيوسته جمعى كثير بضرب گلوله بندق اندازان قزلباشيه در پاى حصار بر خاك هلاك افتادند و احدى مجال مداخلت نيافته بازگرديدند .\r\nمرتبهء ديگر دو سه هزار كس آمده كارى نساختند در اين زد و خورد خبر بولى محمد خان رسيد كه برادر پادشاهزادهء قزاق كه با پنجهزار كس باراده كومك پادشاه مىآمد بدلالت و ارشاد يكى از خواجه‌هاى نقشبنديه كه مرشد آن قوم است و سلاطين آن طبقه دست ارادت به او داده‌اند امداد امام قليخان را پيشنهاد همت ساخته بجنود او ملحق گرديد جناب خان از كومك و مدد قزاق مأيوس گشته استيلاى سپاه مخالف و نااتفاقى و بىاخلاصى لشكر خود مشاهده نموده در شبكهء قلق و اضطراب افتاده بوداق - بيك و قزلباشيه را از آن حصار طلب نمود كه از او جدا نشوند اوزبكيه در قزلباشيه آويخته مانع ميشدند كه از رفتن شما مخالفان دلير گشته بر ما ظفر مييابند و در معرض تلفيم بوداق بيك ممانعت ايشانرا اعلام كرده مقرر شد كه قزلباشيه را در آنجا گذاشته خود با چند نفر كه تواند آورد بيايد و او با هفت هشت نفرى از حصار بيرون آمده خود را رسانيدند .\r\nخان را بغايت مضطرب و اندوهناك يافتند در اينوقت سوارى از مردم قزاق تاخته آمد و بپادشاه - [ 599 
  ] زاده سخنى گفته بازگشت پادشاهزاده پيش آمده معروض داشت كه برادرم پيغام كرده كه در حين آمدن چون سپاه امام قلى خان سر راه را گرفته بودند به آن طرف راه نيافته بىاختيار بايشان پيوستم و همين لحظه كه روبرو ميشويم صف سپاه را ويران كرده بموكب عالى ميپيوندم و رخصت طلبيد كه پيشتر\r\n\r\n","description":"","footnote":"","page_name":" 846 ","page_number":254},
  {"content":"\r\n\r\nرفته اگر مخالفان برادرش را تعاقب نمايند بمدافعه قيام نمايد خان دانست كه اين حكايت از صدق عارى است و ريش سفيدان مشورت نموده چون در آنوقت وجود و عدمش مساوى بود و از بودن او نفعى متصور نبود بالضروره رخصت داد و او با سپاه قزاق بيكسو رفته چون اندك از موكب پادشاه جدا شدند عنان تكاور بمهميز خارا انگيز بيوفائى تيز كرده بمخالفان پيوستند اين حركت موجب برهمزدگى قول و تفرق سپاه جوانغار و برانغار گرديد مقارن اينحال قريب بده پانزده هزار كس از سپاه امام قليخان بيكبار به طرف خان تاختند وليمحمد خان كه مشاهده اين حال نمود عار هزيمت و فرار به خود قرار نتوانست داد تيغ جلادت آخته بمقابلهء آن گروه تاخت سپاه قول و اكثر عظماء اوزبكيه كه با او بودند عنان از محاربه پيچيده خود را پس كشيدند و او با دويست سيصد نفرى خود را بر آن لشكر خونخوار زده در درياى هيجا غوطه خورد از ارتفاع گرد و غبار و كثرت سواران معركه كارزار دوست از دشمن و غالب از مغلوب متميز نميشد چون غبار اندكى فرو نشست يكى از مردم امام قليخان وليمحمد خان را شناخته ديد كه در\r\n\r\nكشته شدن ولى محمد خان پادشاه بخارا\r\nمعركه زخمدار افتاده قدرت محافظت خود ندارد همان لحظه برداشته به نظر امام قليخان رسانيد امراء اوزبكيه كه خمير مايهء فساد بودند در قتلش تعجيل نموده هماندم خون آن برگشته بخت را بر خاك هلاك ريخته نقش وجودش از لوحه حيات ستردند بقاى لشكر كه خويش و تبار يكديگر بودند با هم آميخته در اين معركه زياده از دويست سيصد نفر از طرفين كشته نشدند بوداق بيك و رفقا بعد از مشاهده اين صورت از حيات بقيه قزلباش كه در حصار بودند نوميد گشته سر خويش گرفته جنك كنان خود را از جنك اوزبكان رهانيده روز را بشب رسانيدند و شب تغيير لباس كرده تا صبح طى مسافت نموده روز مخفى ميگشتند تا آنكه به صد تشويش پياده خود را ببخارا رسانيدند و از آنجا با سوداگران مروى رفيق شده در لباس تجار بمرو رسيدند و بتدريج از آنجماعت كه در حصار مانده بودند سى چهل نفرى يك يك و دو دو بلطايف الحيل بسلامت بمرو رسيده از ما بقى اثرى ظهور نيافت و بوداق بيك در دار السلطنه تبريز به خدمت اشرف رسيده حقايق حالات نبوعى كه بتحرير پيوست تقرير نمود و حضرت اعلى شاهى ظل اللهى تأسف بسيار خورده كس نزد رستم محمد سلطان پسرش كه در هرات بود فرستاده لوازم پرسش و دلجوئى بفعل آوردند و خلعت‌هاى فاخر پادشاهانه ارسال داشته حسين خان شاملو بيگلربيگى خراسان را امر فرمودند كه نزل و ما يحتاج او و ملازمان سامان داده او را از واقعه پدر تسلى بخشد كه انشاء الله تعالى در تمشيت مهمات او بدانچه مقدر الهى و ميسور پادشاهى باشد بظهور آورده خود را معاف نخواهيم داشت اما بالاخره ميانهء امام قليخان و سلاطين قزاق بفساد انجاميده چند سال فيما بين محاربات روى داد و اكثر امراء نمك حرام طاغى در آن معارك كشته گشته بجزا و سزا رسيدند .\r\n\r\nذكر توجه موكب نصرت نشان بصوب آذربايجان و سوانح آن ايام ميمنت فرجام\r\nدر اين سال همايون فال شهريار بيهمال اعلى شاهى ظل اللهى سه ماه بهار را در دار السلطنهء اصفهان\r\n\r\n","description":"","footnote":"","page_name":" 847 ","page_number":255},
  {"content":"\r\n\r\nبعشرت و شادكامى گذرانيده و بعد از روانه نمودن پادشاه اوزبك رايت نصرت يزك بعزم توجه آذربايجان در حركت آمده از راه ييلاقات فريدن و آق النك روانه شدند و از آق النك اردوى آغرق را بجانب سلطانيه فرستاده خود با معدودى از مقربان و ملتزمان ركاب اقدس بنهاوند تشريف بردند كه قلعهء نهاوند را كه بسركارى حسنخان و مهديقلى بيك مير آخور باشى جغتاى تعمير يافته بود مشاهده فرموده بنيك و بد آن باز رسند و چند روز در متنزهات نهاوند و تويسركان و آن حدود بسير و شكار مشغولى فرموده در چمن سلطانيه به اردوى ظفر قرين پيوستند الله ويرديخان نيز با امراء عساكر فارس رسيده در چمن مزبور سعادت بساط بوس دريافت و بعد از اجتماع عساكر نصرت نشان از آنجا كوچ كرده اردوى گردون شكوه بجانب اوجان تبريز در حركت آمد و حضرت اعلى با مخصوصان و مقربان به قصد زيارت حضرت سلطان الاولياء و مشايخ كرام صفويه از اردوى نصرت نشان [ 600 
  ] جدا شده بدار الارشاد اردبيل تشريف برده بعد از استسعاد بدان سعادت عظمى بازگشته در ييلاق اوجان به اردوى ظفر نشان پيوستند و مترصد آن بودند كه از جانب سردار روم از صلح و جنك آنچه روى دهد بمقتضاى آن عمل نمايند قبل از اين ازانهاى واردين قرع سمع همايون شده بود كه مراد پاشاى سردار كه در سرحد قشلاق نموده بود پهلو بر بستر ناتوانى نهاده عالم فانى را وداع نموده است و امير سردارى بنصوح پاشا كه حاكم ديار بكر بود تفويض يافته و در سرحد بقطع و فصل مهام و لوازم امور وزارت و سردارى مشغول است در اينوقت اخبار مذكور بتحقيق پيوست و مقارن آن شخصى از علماء روم كه مرد سنجيده سخندان و قاضى ماردين بود از جانب نصوح پاشا برسم رسالت بپايهء سرير اعلى آمده در ييلاق اوجان بعز بساط بوسى سرافراز گرديد و بعد از قوايم سرير سلطنت مصير باداى رسالت پرداخت خلاصهء سفارت آنكه از جانب حضرت خواندگار امر سردارى و اختيار صلح و جنك قزلباش به دستورى كه مراد پاشا متعلق بود به اين خيرخواه تفويض يافته و قرارداد خاطر خير انديش آنست كه به جهت حصول نيكنامى و نيكخواهى مسلمانان طرفين امر مصالحه را فيما بين بنوعى كه در زمان حيات مراد - پاشا تمهيد يافته بود فيصل دهد بشكرانهء آنكه بوسيله اين نيكخواه ميانهء دو پادشاه ذيجاه قطع خصومت و نزاع شده اين نام نيك ازين خيرخواه در صفحه روزگار يادگار ماند دامن در ميان زده امر خير انجام مصالحه را استحكام دهد اكنون ملتمس آنست كه چون آمد و رفت محمد بيك ايلچى سابق به امتداد كشيده مجددا يكى از امراء ذيشأن قزلباش را به جهت تمشيت اين امر تعيين فرموده با مكتوب محبت\r\n\r\nورود شاه عباس به تبريز\r\nاسلوب دوستانه ارسال دارند كه باتفاق باستنبول رفته معامله صلح را بر وفق رضاى اشرف استحكام دهيم ايلچى مذكور را بمناسبت علم و فضل در خانهء عاليجناب صدارت پناه قاضى خان صدر الحسنى فرود آوردند و در اول ماه رجب از اوجان كوچ واقع شده متوجه دارالسلطنه تبريز گشتند كافهء خلق آنديار باستقبال موكب نصرت شعار بيرون آمده زبان صدق بيان بدعا و ثناى شهريار كامكار كامران گشادند و چون هواى عشرت انگيز تبريز از غبار سم سمند شبديز مانند خسرو عهد عبير آميز گرديد سيادت پناه قاضى خانرا كه سيد بزرك عاليشان و مرد نيكو اخلاق متعالى مكان و برتبه عالى منصب صدارت و تقدم ارباب عمايم ملك ايران سرافرازى داشت و صاحب ثروت و مكنت بود برسالت روم تعيين فرمودند از عنايات كامله پادشاهى موازى يكهزار تومان شاهى عراقى زر نقد و بعضى امتعه و اجناس و يراق ضرورى آن سفر به او عطا فرمودند و از فضلاى اين ديار قاضى معز اصفهانى و مولانا سلطانحسين ندوشنى يزدى كه از دانشمندان روزگارند و قاضى مؤمن را كه سابقا قاضى اصفهان بود و حكيم عبدى طبيب اردبيلى را\r\n\r\n","description":"","footnote":"","page_name":" 848 ","page_number":256},
  {"content":"\r\n\r\nبعطاياى ارجمند نواخته رفيق صدر مذكور گردانيدند كه در آن سفر رفيق و همصحبت او باشند و مكتوب محبت اسلوب دوستانه بسلطان احمد خان پادشاه روم قلمى فرموده بعضى سخنان حكمت آميز دلارا و نكات دلپذير حقيقت پيرا در آن درج فرمودند و تحف و هداياى لايقه از اقمشه حرير و اجناس طلاباف و نقره‌باف بانواع مختلف و ساير امتعه نفايس ديار عجم مصحوب درويش بيك كه از سادات عظام مرعشى قزوين بود برفاقت صدر اعظم مومى اليه ارسال داشتند و بقضاة و متشرعين پايهء سرير عثمانى نيز مناشير عطوفت بنيان اصدار يافت كه چون حضرت واهب العطايا كافه اهل اسلام را بمنهاج شريعت غرا و مسلك ملت بيضا هدايت فرموده پادشاهان حوزه اسلام را بحفظ ثغور و صيانت احوال مسلمين مأمور گردانيده در مادهء رفع خصومت و نزاع و اصلاح ذات البين بدانچه مقتضاى شرع و موجب تقويت اسلام و انكسار لواى كفر و ظلام و ترفيه حال مسلمين باشد از طرفين به عمل آورند و جناب صدارت پناهى بر وجه لايق بسامان و سرانجام آن سفر پرداخته با يكصد نفر از ملازمان و جمعى از ترك و تاجيك كه بمرافقت مأمور بودند بآئين شايسته روانهء مقصد گرديد و حضرت اعلى شاهى ظل اللهى ماه رجب و شعبان و رمضانرا در خطهء دلپذير تبريز بخرمى و شادكامى گذرانيده اكثر اوقات بعد از فراغ از انتظام مهام ضروريهء دولت و دادخواهى خلايق و انجام مقاصد و مرام سپاهى و رعيت بسير شكار و چوگان بازى و قبق اندازى نشاط افزا بودند و بعد از اختتام ماه صيام چند روز بسان عساكر ظفر نشان و عرض ملازمان ركاب اقدس و يساقيان پرداخته رخصت انصراف بمساكن و اوطان دادند و چون قلعهء جديد تبريز كه در ربع رشيدى بنا شده بود باتمام رسيده بود حكم بتخريب قلعهء سابق صادر شد اطراف و جوانب اربعهء آن را بر طبقات خدم و حشم قسمت فرموده [ 601 
  ] در عرض ده روز قلعهء بدان متانت و ارتفاع بسعى غازيان انهدام پذيرفته صفت قاعا صفصفا گرفت و آب رودخانه را بميان قلعه بسته سوى عمارت دولتخانهء قديم از ساير ابنيه و عمارات و منازل كه درين چند سال ترتيب يافته بود آثار نماند ارباب مناصب ديوان اعلى را امر شد كه مرشد بدار السلطنهء اصفهان رفته بانجام علوفه و مرسومات لشكر پردازند و خود بنفس نفيس با معدودى از خواص اراده سير و شكار گيلان و مازندران بهشت نشان كرده از راه اهر و طوالش روانهء آنديار فرح بخش دلگشا گرديد .\r\n\r\nذكر توجه شاه فيروز بخت كسرى شأن بجانب مازندران و بناى شهر فرح آباد بهشت نشان\r\nچون حضرت اعلى شاهى ظل اللهى بنوعى كه مذكور شد عنان عزيمت بدان صوب معطوف داشتند بهر محل از محال طوالش و گيلانات كه ميرسيدند چند روز در آن مقام دلنشين آرام گرفته در كمال فرح و انبساط بنشاط سير و شكار پرداخته مسرت بخش خاطر همگنان بودند و با جمعى كه بعز ملازمت اشرف و همعنانى ركاب اقدس سرافراز بودند از محصوران و مقربان و ندماء و ارباب طرب و قورچيان و ساير ملازمان درگاه بدستور ميهمانان سلوك فرموده هر چند اسباب معيشت كل عساكر از خوان احسان ايندودمان آماده است از شمول عاطفت و افزونى اشفاق و رأفت متكفل ما يحتاج بومى ايشان شده تا در آن ولايت دلگشا اقامت داشتند روز بروز ما يحتاج هر كس از سركار خاصهء شريفه فراخور حال سرانجام\r\n\r\n","description":"","footnote":"","page_name":" 849 ","page_number":257},
  {"content":"\r\n\r\nيافته كل رفقا از نعم وافرهء پادشاهى و عطاياى شاهنشاهى بهره‌ور بودند و در كمال شكفتگى و انبساط بولايت دلپذير مازندران بهشت نشان رسيده قصبات دلكش آن ولايت را بخرمى و سير و شكار طى فرموده در خطهء ارم بنياد فرح آباد كه در ساحل درياى خزر واقع و قبل از اين بطاهان موسوم بود لنگر اقامت انداخته در منازل بهشت آسا و باغات فردوس نما كه طرح طبيعت و معمار همت والاى آن حضرت در آنجا طرح انداخته بودند مسكن انداختند .\r\nچون آن مكان زينت بخش لياقت شهريت و استعداد تربيت داشت زيرا كه رودخانه‌هاى موسوم بتجينه رود در وسط آن بقعهء امام مثال ما صدق روضهء ماء و نهرها سلسال جريان يافته به دريا ميريزد و آب دريا منظور ساكنان آن سرزمين در نظر نظارگيان بدايع آفريدگار زمان و زمين است همگى همت خسروانه به ترتيب و تعمير آن بلده مصروف داشته عمارات عاليه بر منازل مرغوبهء دولتخانهء همايون واقع در كنار تجينه رود افزودند و چون در مدت اقامت هميشه فرح و سرور در خاطر نزديك و دور افزايش داشت آن خطه فرج بخش را بفرح آباد موسوم گردانيد .\r\nهر سال در عمارات و باغات افزوده بازارگاه و حمامات و مساجد و كاروانسراها بنا فرموده باتمام آن موفق گشته‌اند و از بلده مذكور تا خطهء سارى كه چهار فرسخ است خيابانى طرح فرموده بنا بر كثرت بارندگى و گل و لاى كه از خواص امكنه دريا كنار بتخصيص ولايت دار المرز است خيابان مذكور را سنگ بست قرار داده‌اند كه از معايب گل و لاى معرا و مبرا بوده باشد و جميع امراء و اركان دولت و اعيان حضرت منازل مرغوب در اطراف خيابان و كنار نهر ترتيب داده‌اند و بتصاريف ايام از اطراف و جوانب طبقات انام و اصناف خلايق روى اميد بدان صوب آورده در آن دار السرور اقامت گزيده هر طبقه و هر طايفه در طرفى منازل و محلات طرح انداخته و تالارها پرداخته‌اند بنوعى كه آب تجينه رود از ميان حقيقى شهر ميگذرد و پل عالى بر آن بسته‌اند و اليوم كه اين ديباچهء اقبال رقم پذير كلك شيرين مقال است و تاريخ هجرى به خمس و عشرين و الف رسيده بتوجه عالى همايون اعلى آن بلدهء طيبه از بسيارى عمارات دلگشا و باغات و بساتين فردوس نما و كثرت خلايق رشك بلاد عالم و مصر جامع است و همچنين در ساير قصبات آن ملك خصوصا آمل و سارى و بار فروش ده كه هر يك از آن نشانى از روضهء رضوان و هر قطعه رشك فرماى قطعات جنان است عمارات دلكش و باغات دلگشا طرح فرموده در كمال زيب و بها و نهايت خوبى و صفا اتمام يافته و در هر مرحله از شوارع عمارتى جهة نزول موكب عالى در غايت زيبائى و دلگشائى ترتيب داده‌اند در هيچ زمان از بلاد دار المرز ضيق طرق و ناهموارى شوارع و انبوهى بيشه و جنگل شتر آمد شد ننموده و هرگز سكنهء آنجا را نظر بر هيكل آن‌جا نور بديع الخلقه كه منطوق كريمهء  « إِلَى الْإِبِلِ كَيْفَ خُلِقَتْ »  از صنايع بدايع قدرت ايزدى است نيفتاده و تا عرصه [ 602 
  ] آن مملكت بهشت نشان محل اقامت و قشلاق خسرو آفاق گرديده از آمد شد عساكر منصوره و ارباب حاجات و اصحاب تجارت و اهل سوق شتر بسيار و دواب بيشمار در گل و لاى هموارى و تنگناى رئوس جبال فلك ارتفاع كثير الاخطار ضايع و نابود گشته نقصان و خسران بسيار بمترددين و عساكر ظفر شعار رسيده همت والاى شهريارى بتوسيع و ترتيب شوارع سوادكوه كه اعظم شوارع مازندرانست تعلق گرفته سركارى اين كار خير و شغل شگرف را بدستورى ميرزا تقى وزير آن ملك رجوع فرموده مقرر شد كه بمرد و عمله مدد نموده اجرت واقعى از عين الملك ديوان بستانند و وزير مذكور با جمعى از غلامان تابين دامن خدمتكارى بر ميان استوار ساخته شروع در آن خدمت كه در نظر عقلاء بس محال\r\n\r\n","description":"","footnote":"","page_name":" 850 ","page_number":258},
  {"content":"\r\n\r\nمينمود كردند و سنك و آهك و آجر و ريك از راه دور آورده در اندك زمانى آن كار باتمام رسيد و در رودخانها ما بين شارع پلهاى عالى با گچ و آجر و آهك در كمال متانت و استوارى ترتيب و تعمير يافت و از اتفاقات حسنه كار خير تاريخ اين امر عظيم است و همچنين بنوعى كه مركوز خاطر انور بود حكم همايون در كل دار المرز خصوصا مازندران باسم صواحب و اعيان عز صدور يافت اگرچه در صفحهء ثانى اين ديباچهء اقبال شرح اين احوال در سال هزار و سى و يك كه مطابق تاريخ اين كار خير است رقم پذير كلك سوانح نگار خواهد شد .\r\nدر اين سال نيز بمناسبت مقام كميت قلم در اثناى تك و دو بيقرارى آغاز نهاد بنابر آن بتحرير آن پرداخت و حسب الفرمان قضا جريان كل شوارع توسيع يافته و ناهموارى نشيب و فراز هموار گشته و گل و لاى از حفر خندق و ريك گاو دنبال ريختن خشكى پذيرفته اليوم در آن شوارع شتران قطار قطار شبانروز در رفتارند و عموم سكنهء آن ديار در ظل معدلت شاهانه آسوده حال روزگار ميگذرانند و از بركات قدوم ميمنت لزوم بمنافع بسيار و فوايد بيشمار فايز ميگردند .\r\nالقصه حضرت اعلى اعلا اللّه تعالى زمستان را در آن بلدهء فردوس مقام بپايان رسانيده تا ايام نشاط انگيز بهار بسير و صحبت و شكار مشغولى ميفرمودند كه كوكبهء رايت نوروزى طنطنهء جهان افروزى در بسيط غبرا انداخت باقى سوانح و حالات در سال نو مرقوم قلم عنبرين پرتو ميگردد .\r\n\r\n[ مشاهير متوفىها در اين سال 
  ]\r\n\r\nفوت ملك بيك وزير قورچيان\r\nمشاهير متوفىها كه در اين سال از جام اجل شربت ناخوشگوار ممات نوشيدند ملك بيك وزير قورچيان عظام است كه كوفت مثانه داشت بعد از زحمت بسيار و خروج احجار منجر بسلس البول گشته روز بروز ضعف قوت ميگرفت با اين حال بدستور سابق متردد و بلوازم خدمت قيام داشت در هنگام مراجعت از تبريز در راه ضعف و سستى ازدياد پذيرفته الم سوارى مزيد علت ميشد تا در ميانج بيتاب و توان گشته در رباط نيك پى از رباط دو در دنيى سفر عقبى اختيار نمود وى از ملكزادگان اسد آباد من قصبات همدان بود در آغاز جوانى بخراسان رفته بعد از ترددات و تك و دو ملازمت در سلك ارباب قلم حضرت اعلى منسلك گشته مستوفى قورچيان عظام شده بود در عراق بعد از قتل مرشد قليخان وزير قورچيان شد مرد آدمى نيكو اخلاق بود با شعار تركى و فارسى ربط تمام داشت يك دو سال قبل از اين متوجه سفر خير اثر حجاز گشته بسعادت حج بيت اللّه الحرام و زيارت روضهء مقدس حضرت سيد الانام سر - افراز شده بود نعش او را بمشهد مقدس معلى برده در روضهء متبرك مدفون گشت .\r\n\r\nفوت آقا ابوالفتح اصفهانى\r\nآقا ابوالفتح اصفهانى نيز كه عمدهء ارباب قلم و محاسب مدقق سليم النفس راست قلم و مستوفى سركار خاصهء شاهى بود و در ركاب ظفر انتساب روانهء مازندران بود كه در لاهيجان گيلان مريض گشته بعالم عقبى شتافت منصب استيفاء خاصه بخواجه على اكبر اصفهانى كه از احفاد مشايخ اندا آن صفاهان است و پدران او در آن موضع از تجرد گزينان گوشهء خانقاه و از مشايخ و اهل الله طبقهء ذو النونيه بوده‌اند و او بسلامت نفس و صدق گفتار و حسن كردار انصاف دارد تفويض يافته بين الاقران بدين رتبه\r\n\r\n","description":"","footnote":"","page_name":" 851 ","page_number":259},
  {"content":"\r\n\r\nارجمند سرافراز گرديد .\r\n\r\n[ فوت شاهويردى سلطان كرد محمودى 
  ]\r\nشاهويردى سلطان كرد محمودى كه حاكم بن فهل كبچ و مكران در اين سال از بن فهل بپايهء سرير اعلى ميآمد در حوالى اصفهان مريض گشته بعالم بقا پيوست شيرازى سلطان برادرش بجاى او بحكومت بن فهل منصوب گشته مقرر شد كه گنجعلى خان زيك با جنود كرمان لشكر به آن ولايت كشد و قلعهء بن فهل را از دست مكرانيان مكار بيرون آورده به او سپارد .\r\n\r\n","description":"","footnote":"","page_name":" 852 ","page_number":260},
  {"content":"\r\n\r\n\r\nآغاز سال بهجت مآل سيچقان ئيل تركى مطابق سنهء احدى و عشرين و الف كه سال [ 603 
  ] بيست و ششم جلوس همايون شاهى ظل اللهى است\r\nنوروز اين سال فيروز در روز سه شنبه شانزدهم شهر محرم الحرام اتفاق افتاد يعنى آفتاب عالمتاب كه مربى عالم و مرتب ما يحتاج بنى آدم است بحكمت بالغهء الهى از بارهء حوت ببرج حمل تحويل نمود طراوت ايام بهار عرصهء جهانرا چون دل اخوان الصفا نور و ضياء بخشيد ديگر باره شاهدان چمن كه حجله نشينان عالم خاك بودند به حكم آفرينندهء انجم و افلاك از زير مغاك سر برآوردند جهان از طراوت ايام فروردين و بهار و ترشح و تقاطر امطار تازه و تر و از نكهت عبير آميز رياحين دماغ جهانيان معطر گرديد و حضرت اعلى شاهى ظل اللهى بدستور ولايت بهشت آساى مازندران كامياب دولت بودند و چون فصل نشاط افزاى بهار سپرى گشته هواى آن ديار روى بگرمى نهاد ارادهء تماشاى جشن و سور و عشرت و سرور پنجه كه معتاد مردم گيلان است از خاطر خطير سرزد رسم مردم گيلان است كه در ايام خمسهء مسترقه هر سال كه به حساب اهل تنجيم آن ملك بعد از انقضاى سه ماه بهار قرار داده‌اند و در ميانهء اهل عجم روز آب پاشان است بزرگ و كوچك و مذكر و مؤنث بكنار دريا آمده در آن پنجروز بسور و سرور ميپردازند و همگى از لباس تكليف عريان گشته هر جماعت با اهل خود به آب درآمده با يكديگر آب بازى كرده بدين طرب و خرمى ميگذرانند و الحق تماشاى غريبى است .\r\nالقصه موكب همايون از فرح آباد بدان صوب در حركت آمده بقصبهء روده سر از اعمال رانكوه گيلان كه اين صحبت بهجت فزا منعقد شده بود رسيده تماشائى آن سور و نظارگران انجمن سرور بودند در گيلان بهزاد بيك وزير آنجا بنابر ظهور بعضى تقصيرات سابق و لاحق مؤاخذ و مغضوب گشته تحصيل بقايا و تحقيق وجوه ديوانى ايام عمل او بشاهوريردى بيك يساول صحبت بايبردلو و لطفعليخان بيك دوامدار مرجوع گشت و از آنجا ارادهء سير دار الموحدين قزوين فرموده از راهى كه چون دل بدخواهان تنگ و تار بود عبور كرده داخل قزوين شده در دولت خانهء مباركهء آنجا نزول اجلال فرمودند و چند گاه در آن مكان دولت افزا بتخصيص عمارت [ 604 
  ] دلپذير موسوم بعمارت نو كه احداث كرده معمور همت بلند اساس شاهى است عشرت پيرا و در ميان سعادت بچوگان بازى و قبق اندازى نشاط افزا بودند .\r\nدر اين سال حكومت دار الموحدين قزوين بسلمان خان ولد شاه على ميرزا استاجلو كه همشيره زادهء حضرت شاه جنت مكان و خود بفر مصاهرت اين دودمان سرافراز بود تفويض يافت اما مشار اليه باغواى ملازمان خسيس عمل عمال را اجاره كرده دخل در كل مهمات آنجا كرد و در اندك روزى مردم آن ولايت از بد سلوكى و قوت طامعه عمله و كاركنانش بفرياد آمدند و خدمتش مورد مؤاخذه و\r\n\r\n","description":"","footnote":"","page_name":" 853 ","page_number":261},
  {"content":"\r\n\r\nمصادره گشته تا دو سال در ازاء سوء اعمال عمال در قيد سلاسل و اغلال بود و موكب همايون فال از آنجا بفيروزى و اقبال بدماوند تشريف برده از راه ييلاق لار و فيروز كوه به قصد زيارت آستان ملايك آشيان حضرت امام - الجن و الانس بجانب مشهد مقدس معلى مزكى در حركت آمدند .\r\n\r\nذكر توجه همايون بجانب مشهد معلى و توسيع صحن مبارك و احداث خيابان و عمارات عاليه و اجراى مياه و غير آن\r\nچون تراب عتبهء عليهء سلطان روضهء رضا اعنى حضرت اعلى با جهان جهان شرق و عالم عالم ارادت و حسن اعتقاد بمشهد مقدس معلى رسيده سعادت و طواف آستان سدره نشان امام ثامن ضامن عليه السلام مشرف شدند رأى جهان آرا كه بمعمورى اقطاع و آبادانى اصقاع و تعمير بقاع و رياع مفطور و همگى نيت خير امنيت بدان مقصور است بتوسيع صحن مبارك روضهء مقدس متعلق گشته چون صحن سابق در نظر همت و الا تنگ و حقير مينمود و ايوان مير عليشير كه درگاه روضهء مطهر از آنجا است و در جانب جنوبى صحن واقع شده روى بشمال دارد در يك گوشهء صحن افتاده بغايت بدنما بود طبع سليم و دانش مستقيم آن حضرت كه دانش آموز مهندسان فنون بدايع است اقتضاى آن كرد كه عمارات سابق جانب شرقى را [ 605 
  ] كه انهدام پذيرفته بود برداشته اضافهء صحن نمايند بنوعى كه ايوان مذكور در وسط حقيقى واقع شود و ايوان ديگر در مقابل آن كه جانب شمالى صحن و روى بجنوب داشته باشد و دو ايوان ديگر در طرف شرقى و غربى عمارت كنند كه آن ثانى صحن بيت المعمور مشتمل بر چهار ايوان بلند اركان بوده باشد و خيابانى از دروازهء غربى شهر تا شرقى طرح فرمودند كه از هر طرف بصحن مبارك رسيده از ميان ايوانها بگذرد .\r\nچون ساكنان مشهد مقدس معلى و زوار روضهء متبركه از قلت آب در عذاب بودند آب از انهار سرچشمه جلست و قنوات مجدد احداث كرده آن حضرت به شهر درآورده نهرى در ميان خيابان و حوضى بزرگ در وسط صحن موسع مذكور احداث فرمودند كه آب از حوض گذشته بخيابان شرقى طرف پائين پاى مبارك جارى كرده و معماران مهندس و استادان چابك دست شروع در كار كرده در اندك وقتى فرموده‌ها بسركارى حكام مشهد مقدس بنوعى كه مكنون خاطر انور بود در كمال زيب و بها و خوبى و صفا انجام پذيرفت و اليوم آن بلده طيبه اولا از فيوضات مرقد منور حضرت امام مفترض الطاعه و ثانيا از ميامن توجهات خاطر اكسير تأثير تراب عتبة الرضا اعنى حضرت اعلى معمورترين بلاد خراسان و رشك روضهء رضوان است و همچنين متوجه تعمير مزار متبرك خواجه بزرگوار خواجه ربيع الخيثم كه در يك فرسخى شهر واقع است شده عمارت مرغوب طرح انداخته در زيب و زينت آن مبالغهء عظيم فرمودند و احياء عمارت قدمگاه را نيز كه در نيشابور واقع از غايت شهرت محتاج بيان نيست فرموده چون در دامنهء كوه واقع شده آب از بلندى ميريزد فواره‌ها قرار داده از درگاه عمارت تا نيم فرسخ كه سمت راه و شارع عام است خيابانى طرح فرمودند كه آب از دو طرف آن جارى و درختان در اطراف آن غرس شود در وقتى از اوقات كمينه را كه متوجه زيارت روضهء مقدس بود عبور بر آن امكنهء شريفه واقع شد از غايت\r\n\r\n","description":"","footnote":"","page_name":" 854 ","page_number":262},
  {"content":"\r\n\r\nخوبى و خرمى مكان و شيرينى عمارت و زيب و زينت آن زبان قلم از توصيف آنها عاجز است هر چند در آن خوض رود به تكليف و عبارت آرائى محمول خواهد شد بنا بر آن زبان بيان از تحرير آن كشيده داشت و وصف آن را بتقرير بينندگان گذاشت اميد كه مثوبات آن بروزگار فرخنده آثار همايون عايد گشته موجب افزونى عمر و استدامت دولت گردد آمين يا رب العالمين .\r\nالقصه آن حضرت تا نه روز در مشهد مقدس بدعا و زيارت و خدمات روضهء مطهر پرداخته و مطالب و مقاصد ارباب حاجات را بتوسط ديوانيان بانجاح مقرون ساخته روز دهم بيرون آمدند حسينخان شاملو بيگلربيگى خراسان با معدودى به قصد ملازمت اشرف آمده در حين مراجعت كه حوالى مزار خواجه بزرگوار مخيم دولت و اقبال بود رسيده ديگر باره ديدهء اخلاص خود را بكحل الجواهر تراب اقدام همايون شاهى روشنائى افزود و چند روز در ملازمت اشرف گذرانيده مشمول عنايت و الطاف رخصت انصراف يافت .\r\nدر اين سفر خواجه جلال الدين اكبر غوريانى كه از اكابر و اعيان روزگار خود است بنا بر حسن سلوك و كم طمعى و كاردانى و اقدام خدمات شايسته بمنصب جليل القدر وزارت كل خراسان منصوب گشته بدين رتبهء و الا سربلندى يافت و از آنجا عنان عزيمت بصوب مراجعت انعطاف داده از راه دشت بحريان سير كنان و شكار افكنان بدار المؤمنين استرآباد رسيدند چند روز بداددهى و انجاح مقاصد ارباب حاجات آن ملك توجه فرموده فريدون خان حاكم آنجا كما ينبغى بلوازم ضيافت و خدمت پرداخت و از آنجا بعزم قشلاق مازندران داخل خطهء ارم بنياد فرح آباد شدند .\r\n\r\nعمارت قصبهء شريفهء اشرف مازندران بهشت نشان\r\nدر همين سال معمار همت و الا و طراح طبع همايون كه دست آموز چندين صنايع و بدايع كارخانهء ايزدى است در قصبه شريفهء اشرف از قصبات مازندران كه بولايت پنجهزار موسوم و بدار المؤمنين استرآباد اقرب و فى الحقيقة نزاهت و خرمى اشرف امكنهء آن ولايت است عمارت عالى جهة نزول همايون طرح انداخته حمام و بيوتات و تالارها بر آن افزود و استادان چابك دست در آن سرزمين بلند و پست حسب الفرمان فرمانده زمان شروع در كار كردند مولانا محمود بهشتى گيلانى ابن قطعه در تاريخ بناى اشرف بنظم آورده :\r\nقطعه\r\n خسرو آفاق شه كامياب * آن محك باطن [ 606 
  ] هر خوب و زشت \r\n كرد چو در اشرف مازندران * طرح بنائى بصفا چون بهشت \r\n از ره اقبال ز فيض قدم * آب و گلش با گل و عنبر سرشت \r\n دست سعادت پى تاريخ آن * بر در او دولت اشرف نوشت \r\nچون آن مكان شريف را از جميع جهات مسماى اسمش سمت ظهور دارد و قابل تربيت\r\n\r\n","description":"","footnote":"","page_name":" 855 ","page_number":263},
  {"content":"\r\n\r\nبود رفته رفته بتوجهات خاطر اشرف شرافتش افزود و باغات و بساتين جنت آئين مشتمل بر عمارات و حوضخانه‌ها در كمال زيبائى و دلگشائى ترتيب يافته آبهاى خوشگوار از كوه بلند بحياض كوثر آئين و رياض ارم تزيين آورده فواره‌ها بفنون غريبه و صنايع بديعه از ميان هر حوض بسان شعلهء نار كه سربكرهء اثير كشد و يا چون گل غران كه آتشبازان از باروط سازند در فوران است و چون اكثر اوقات زمان اقامت مازندران آن قصبه لطيفه مسكن شهريار كامكار است مقربان و ملازمان ركاب اقدس نيز منازل مرغوب عمارت نموده‌اند و اكنون آن قصبه نيز شهرى بزرگ و بميامن تربيت آن آن حضرت از بلاد مشهوره است .\r\n\r\nوقايع متنوعه\r\n\r\nكشته شدن محمد خان قزاقلر\r\nاز سوانحى كه در اين سال بظهور پيوست كشته شدن محمد خان قزاقلر حاكم لورى است با چند نفر از آقايان معتبر بدست از ناوران گرجستان كارتيل مردم لوارصاب خان سبب قتل او آنكه هميشه طايفهء قزاق لر بنابر قرب جوارگاهى بر علانيه و ظاهر و گاهى بر سبيل دزدى و اختفاء بر نهب و غارت و اسر نساء و صبيان گرجيان كارتيل اقدام مينمودند بدينجهت عموم گرجيان از طايفهء مذكور كينهء ديرينه در دل دارند در زمان تسلط روميه كه جعفر پاشا از تبريز بر سر سمايون خان لشكر كشيده بگرجستان آمد نظر سلطان پدر محمد خان كه از اين دولت روگردان شده بروميان پيوسته مرتبهء پاشائى يافته بود و مردم او كه گرك آن سرزمين بودند قلاووزى لشكر روم كرده سمايون خان را او گرفته بجعفر پاشا سپرد فيما بين بمقتضاى البعض بتوارث كلفت و عناد موروثى واقع بود .\r\nدر اين اوقات كه محمد خان عز بساط بوسى اشرف دريافته از تقصيرات و زلات او اغماض شده بود قرار يافته بود كه با يكديگر صلح نموده من بعد موافقت و دوستى مسلوك دارند لوارصاب خان با او گفتگوى مصالحه بميان آورده طرح ضيافت انداخت و او را با خواص و معتبران طلب داشت و او اجابت دعوت كرده بمجلس مهمانى رفت لوارصابخان و گرجيان با او غدر كرده در مجلس بقتل او و رفقا اقدام نمودند هر چند محمد خان مستحق آن بود زيرا كه طبيعتش بنفاق سرشته از صدق و راستى بهرهء نداشت و قدر شفقتهاى شاهى ندانسته همواره ميانهء او و سرداران روم و روميه مراسلات دوستانه وقوع مييافت و فى الحقيقه مكافات كفران نعمت ايندولت و جزاى عمل يافت اما لوارصاب خان و گرجيان نيز بشآمت غدر كه با دوست و دشمن منهى و مذموم است گرفتار آمدند .\r\nحضرت اعلى شاهى ظل اللهى بنابر مراعات سلسلهء ظاهر و اقتضاى مصلحت انديشى كه بهين شيوهء فرمانروايان عالم صورى است مصطفى بيك برادر او را برتبهء خانى و امارت طايفهء قزاقلر سرافراز فرمودند و ايل مذكور بدين عطيهء ارجمند مسرور و بشفقت شاهانه مستظهر و اميدوار شدند .\r\nسانحهء ديگر رفتن سارو سلطان بيگدلى حاكم سارو غرقان و كاورود است بر سر اكراد بانه در قضاياى سابقه مذكور شد كه اسكندر بانه در چمن قراجيوق از خدمت اشرف رخصت انصراف\r\n\r\n","description":"","footnote":"","page_name":" 856 ","page_number":264},
  {"content":"\r\n\r\nيافته بالكاى خود رفت بدستور طريق بغى و عصيان مسلوك داشته از اكراد بانه در آن حدود بىانداميها صدور مييافت .\r\nسارو سلطان با فوجى از مبارزان جنود شاملو متوجه تأديب آن گروه مخذول گشت اكراد بانه بعد از ستيز و آويز از مقاومت عاجز آمده روى بگريز آوردند سارو سلطان قلعهء اسكندر را بدست آورده تا قريب بهفتصد نفر از آن قوم تبه روزگار بديار عدم فرستاد و بقية السيف آوارهء ديار ادبار شدند .\r\n\r\nرفتن رستم محمد خان از هرات بجانب غرجستان فرارا\r\nسانحهء ديگر آنكه در اينسال رستم محمد خان ولد ولى محمد خان كه در هرات ميبود بىاجازت و رخصت حسينخان بيگلربيگى آنجا پوشيده و پنهان باغواى اوزبكان بغرجستان رفت سبب رفتن او اينكه جمعى از اوباش اوزبكيه نااعتماد در هرات بر سر او جمع آمده بودند و حسنخان بنابر عدم اعتماد و رعايت جانب احتياط ايشانرا در بيرون شهر جاى داده بود و پادشاهزاده از آن مردم جدا نمىشد يكدو مرتبه ارادهء رفتن غرجستان كردند حسنخان از غدر و بيوفائى اوزبكيه انديشيده تجويز بردن پادشاه زاده نميكرد و بهمراه نمودن جنود قزلباش بيرخصت دليرى نميتوانست نمود تا آنكه شبى على الغفله پادشاهزاده را طوعا او كرها برداشته بطريق فرار و ايلغار به طرف غرجستان رفتند و حسنخان از بيم عتاب و خطاب شاهى كه مبادا محمول بر غفلت او گردد انديشناك گرديد اما چون پادشاهزاده بغرجستان رسيد مردم آنجا بر حسب [ 607 
  ] فرمان همايون كه در باب خدمت و رعايت جانب او بديشان رسيده بود مقدم او را گرامى داشته اطاعت و انقياد بظهور آوردند و باتفاق بر سر جمعى كه بدولتخواهى والى بلخ با او خلاف ميورزيدند رفته تاخت و غارت كرده اموال فراوان بدست آوردند و بجهة حسينخان الوش يغما فرستاده مجددا اظهار اخلاص و دولتخواهى و پاس حقوق مراحم شاهى نموده عذر رفتن بدين نهج خواسته بود كه چون بهادرانى كه جمع آمده بودند در تردد و سوارى كه معتاد طايفهء اوزبك است مبالغه مينمودند و جناب خان تجويز نميكردند بنابر ابرام آن جماعت مقيد برخصت و طلب كومك نشده رفتيم و هرگاه حادثه روى نمايد كه اقامت درين ديار نتوانيم نمود باز ملجأ و مرجع ما درگاه عرش اشتباه شاهى و مأمن ما ممالك محروسه شاهنشاهى است خاطر حسينخان فى الجمله اطمينان يافته حقايق اخبار مذكور بدرگاه جهان پناه عرض نمود شرح رفتن رستم محمد خان بر سر بلخ و باز آمدن بهرات در سال آينده مرقوم كلك نكته نگار خواهد شد .\r\n\r\nكشته شدن عليخان بيك و برادرش ميرزا حسين بيك\r\nسانحهء ديگر كشته شدن عليخان بيك جوانشير و ميرزا حسين بيك برادر اوست ايل جوانشير از تراكمات قراباغ است كه چون سى و دو قبيله‌اند با تو از يكى موسومند و ابا عن جد مير عشيرت آن خانواده‌اند در زمان تسلط روميه ميرزا حسين بيك اطاعت روميان كرده با ايل و عشيرت در قراباغ ماند .\r\nبعد از چند سال عليخان بيك كه برادر كوچكتر بودند بدرگاه جهان پناه آمده از زمرهء مقربان گرديد و پيوسته مشمول عنايت و مورد تربيت\r\n\r\n","description":"","footnote":"","page_name":" 857 ","page_number":265},
  {"content":"\r\n\r\nشاهانه بود و در حينى كه موكب جهانگشا بتسخير آذربايجان در حركت آمد و ميرزا حسين بيك بملازمت رسيد چون وقت مقتضى اعمال سابق نبود بدستور امارت ايل به او تفويض يافت بين الاخوين بجهات مختلفه بتخصيص امارت و بزرگى ايل صفائى نبود رفته رفته بفساد انجاميده در وقتى كه عليخان - بيك بسركارى تعمير قلعهء گنجه مأمور گشته در آنجا بود در روزى كه محمد خان زياد اغلى حاكم گنجه بسير رفته در شهر نبود فرصت يافته قصد كشتن برادر نموده با جمعى از جوانشير به منزل زياد اغلى كه در آنوقت ميرزا حسين بيك در آنجا ميبود رفت او از اضطراب خود را بحرمسراى محمد خان انداخت عليخان بيك حرمت حرم نگاه نداشته با همان جماعت از عقب رفت كه او را در همانجا بقتل آورد چند نفر از غازيان قاجار ملازمان سلسلهء زياد اغلى از اين بيحرمتى بيطاقت گشته هر چند در مقام منع درآمدند ممنوع نشد بالاخره غازيان مذكور خصوصا سراى بيك هجوم كرده شصت هفتاد نفر از بى ادبان جوانشير را بتيغ تيز تأديب كرده عاقبت همان لحظه عليخان بيك را نيز بشمشير تيز تأديب نموده قطع رشته حياتش كردند و او بغايت صاحب رشد و خودرأى و زياده از حد مغرور و بلند پرواز بود و چون به خون برادر بزرگتر دليرى ميكرد هماندم مكافات پيش از عمل يافته از زمانه مهلت نيافت .\r\nچون محمد خان از صحرا آمده از اين واقعه آگاه گشت چون ميرزا حسين بيك در زمان روميه انواع فساد انگيخته بود نگهداشتن او را نيز مصلحت نديده بقتلش پرداختند و هر دو قضيه چون موافق مصلحت دولت قاهره بود در بازخواست اهتمامى نشد .\r\nمصراع\r\n « چو خوش بود كه برآيد بيك كرشمه دو كار » \r\n\r\nمغضوب گشتن الله قلى بيك قورچى باشى قاجار\r\nديگرى از سوانح عبرت گزين كه در اواخر اين سال بظهور آمد مغضوب گشتن اللّه قلى بيك قورچى باشى قاجار كه مزاج اشرف ازو منحرف گشته در فرح آباد به پيرى بيك مشهور بقراپيرى قرامانلو گيرانيدند مشار اليه بسيار معتبر و معتمد شده بود بشفقتهاى بيش از حد و قياس شاهى و حسن خدمات خود تكيه كرده سخنان گستاخانه در خدمت اشرف بسيار ميگفت و ظرافتهاى بلند كه بامينان دولت و ارباب عزت هر چند ز شمول عاطفت رخصت آن داشته باشند نسبت ندارد بسيار ميكرد و از مدلول اين معنى كه :\r\nبيت\r\n شاه اگر لطف بيعدد راند * بنده بايد كه حد خود داند \r\nتجاهل ميورزيد و حضرت اعلى آن ظرافتهاى بىاندازه را بشكفته طبعى و كوچك دلى و بىتكليفى گذرانيده بشاشت و خرمى بيشتر مىافزودند چون همگنان خبرى از ته كار نداشتند سبب انحراف مزاج اشرف گستاخيهاى او را مىپنداشتند اما آنچه دربارهء او بعد از گرفتارى مكررا بر زبان مبارك جارى شد لفظ نمك بحرامى و بد باطنى بود .\r\n\r\n","description":"","footnote":"","page_name":" 858 ","page_number":266},
  {"content":"\r\n\r\nالله قلى بيك مذكور اگر چه مرد كارآمدنى بود اما بغايت دنيا پرست و بجمع مال و بسيارى ملك و عقار حريص بود چنانچه متملكات و ما يعرف او به بيست هزار تومان رسيده بود و از بيم آنكه مبادا تزلزل باحوالش راه يافته او و اولادش تمتعى از آن نيابند به خيال تباه و انديشهاى باطل افتاده همانا بامر شد [ 608 
  ] و ولى نعمت بددل شده بود و مالى كه دل در آن بسته بسبب آن بد دل شده بود بدفعات بحصول موصول گشته بغازيان و ارباب اخلاص قسمت يافت چون سياست و قلع و قمع سلسله او در خاطر حق گزين رسوخ يافته بود ديده‌هاى بدبين او و پسرانش را از ديدن عاطل ساخته بالاخره عبرة للمنافقين در زير چوب محصلان كشته گرديد .\r\nشعر\r\n هست آئين دو بينى ز هوس * قبلهء عشق يكى باشد و بس \r\nبا اينهمه جمع مال و افزونى ضياع و عقار كه سرمايه كفران نعمت و نمكحرامى كرده بباد بينيازى رفته از نتايج بىاخلاصى بهره نيافتند و اصلا آثار خيرى ازو بظهور نرسيد آرى\r\nبيت\r\n با ولى نعمت ار برون آئى * گر سپهرى كه سرنگون آئى \r\nو هم در اين سال عيسى خان ولد سيد بيك بن معصوم بيك صفوى كه برتبهء والاى مصاهرت اشرف سزاوار است از مرتبهء يوزباشيگرى بدرجهء بلند ايالت ترقى نموده بود منصب رفيع القدر قورچى - باشيگرى به دو تفويض يافت و الحق جوان خليق آدمى است باوصاف حميده آراسته و بفهم و فطرت و اخلاق حسنه پيراسته شايستهء دولت و سزاوار بزرگى است .\r\n\r\nمتوفىها\r\n: كه در اين سال سفر عالم بقا اختيار نمودند :\r\n\r\nفوت نور محمد خان اوزبك\r\nنور محمد خان اوزبك ولد ابو المحمد - خان بن دين محمد خان الوش خان كه از نژاد شيبان بن جوجى بن چنگيز - خان بود و همچنانچه سبق ذكر يافته در دار الملك شيراز اقامت داشت و در ظلال رأفت و عاطفت شاهانه روزگارى بفراغت و عاقبت ميگذرانيد و هر روز يك تومان زر شاهى عراقى بخرج اليوم او شفقت شده بود در اين سال جهان فانى را وداع نموده در دار الملك آخرت منزل گزيد .\r\nديگرى از متوفىها افضل الفقهاء و المجتهدين فى زمانه مولانا عبد اللّه شوشترى است كه چند سال بود از نجف اشرف بديار عجم آمده در دارالسلطنه اقامت داشت و همواره انوار توجه و التفات شاهانه\r\n\r\nفوت مولانا عبدالله شوشترى\r\nبر وجنات احوالش يافته معزز و گرامى بود در روز جمعهء بيست و چهارم شهر محرم الحرام اندك عارضه برو طارى گشته در روز شنبه مير محمد باقر داماد و شيخ لطف اللّه ميسى عاملى كه مدتى بود بجهة مباحثات علمى و مسائل اجتهادى فيما بين غبار نقارى ارتفاع يافته بود بعيادت او رفتند جناب مولانا با اين هر دو بزرگوار معانقه كرده در كمال شكفتگى صحبت داشت شب يكشنبه بيست و ششم قريب بصبح بعد از اقامت صلوة الليل و نوافل بيرون\r\n\r\n","description":"","footnote":"","page_name":" 859 ","page_number":267},
  {"content":"\r\n\r\nآمده كه ملاحظهء وقت نمايد در بازگشتن از پاى فتاده بىآنكه مهلت سخن گفتن يابد دعوت حق را اجابت نموده مرغ روحش از قفس بدن پرواز نمود جناب مولانا در كمالات نفسانى و تقوى و پرهيزگارى و ترك مستلذات دنيا درجهء عالى داشت از مأكول و مشروب بسدرمق قناعت نموده اكثر ايام صايم بود و بشورباى بىگوشت افطار ميكرد و قريب بسى سال در نجف اشرف و كربلاى معلى ساكن گشته در خدمت مجتهد مغمور مولانا احمد اردبيلى بسر برده از خدمتش اكتساب فضايل و استفاده مسائل مينمود و گويند كه از مولاناى مذكور اجازت نماز جمعه و جماعت و تلقين مسائل اجتهادى يافته بود در روز وفاتش آواز ناله و نفير صغير و كبير خلايق باوج آسمان ميرسيد اشرف و اعيان سعى مينمودند كه به تيمن و تبرك دستى به زير جنازهء مغفرت اندازه‌اش رسانند از غلوى خلايق ميسر نميشد در مسجد جامع عتيق صفاهان به آب چاه غسل داده در همانجا ميرمحمد باقر داماد و ساير فضلاء و علماء نماز كردند چند روز در مزار فايض الانوار امامزادهء واجب التعظيم و التسجيل امامزاده اسمعيل عليه و آبائه التحية بود از آنجا نقل كربلاى معلى شد ارباب استعداد تاريخهاى مرغوبه در سلك نظم كشيدند :\r\nمير صحبتى تفرشى « آه و آه از مقتداى شيعيان » يافته ، ديگرى گفت : « حيف از مقتداى ايران حيف » ، شيخ محمود نام عرب جزايرى : « مات مجتهد الزمن » يافته بود .\r\n\r\nفوت محمد بيك بيگدلى\r\nديگرى از متوفىها محمد بيك بيگدلى شاملو است كه از مقربان بساط اقدس و مجلسيان اشرف بود در مازندران بيمار شده حكيم سلمان شيرازى معالج او بود اما بمعالجهء او عمل نمينمود غايبانهء حكيم بسخن ترك طبيبان عمل كرده اغذيهء نامناسب به كار ميبرد و پرهيز نميكرد رفته رفته مرض روى باشتداد نهاد تا آنكه در اول زمستان بجهان جاويدان شتافت حضرت اعلى از عواطف خسروانه متوجه تكفين و تجهيز گشته نعش او را بمشهد مقدس فرستاده در روضهء متبركه مدفون گرديد و در پرسش و تسليه بازماندگان نوازش بظهور آوردند . مشار اليه صاحب ثروت و مكنت بود املاكى كه داشت وقف خيراتى كرده بود چون فرزندى نداشت متروكاتش حسب الارث شرعى ببرادر اعيانى او حيدر سلطان ايشيك آقاسى حرم عليه عالى تعلق گرفت .\r\n\r\n","description":"","footnote":"","page_name":" 860 ","page_number":268},
  {"content":"\r\n\r\n\r\n[ 609 
  ] گفتار در قضاياى اودئيل تركى مطابق سنهء اثنى و عشرين و الف هجرى و بعضها موافق ثلث و عشرين و الف كه سال بيست و هفتم جلوس همايون اقدس است\r\nنوروز سعادت افروز اين سال در روز چهارشنبه بيست و هفتم شهر محرم الحرام سنه ثلث و عشرين و الف اتفاق افتاده خورشيد جهان آراء بعد از انقضاء نه ساعت و ده درجه و دوازده دقيقهء روز مذكور از برج حوت به منزل عز و شرف يعنى برج حمل تحويل نموده آغاز بهار خجسته آثار شد .\r\nشعر\r\n جهان تازه گشت از نسيم بهار * درو دشت شد سر بسر لاله زار \r\n ز گل گشت گلزار عنبر سرشت * زمين و زمان شد چو باغ بهشت \r\nحضرت اعلى شاهى ظل اللهى در روز جمعه بيست و نهم كه خروج الشعاع شده سه روز از نوروز گذشته بود كه از بلدهء طيبهء فرح آباد بسعادت و اقبال بجانب دارالسلطنهء اصفهان در حركت آمد در ساعت سعد وارد آن خطهء جنت نشان شدند و اكابر و اهالى بسعادت ركاب بوسى سرافراز گشته ديدهء اميدشانرا از مشاهدهء فر طلعت همايون روشنى افزود اهل حرفت و ارباب صناعت و تجار بازار و قيصريه و چهار سوق را آذين بستند و جشن نوروزى بآئين مقرر در نقش جهان وقوع يافته چند روز كافه خلايق بعشرت و شادكامى گذرانيدند و حضرت اعلى در ازاء خدمات اهل صفاهان كه مستحسن طبع همايون شده بود مال سه سالهء اربابى و رعيتى كل آن ولايت و ده يك كل محصولات رقبات ديوانى آنجا را كه تخمينا زياده از پانزده هزار تومان شاهى عراقى ميشد بارباب و رعايا و زارعان املاك ديوانى انعام فرمودند و اين عطيه و الا علاوهء ساير عطايا گشته موجب دعاء خير كافهء خلق آن ديار گرديد .\r\n\r\nذكر فتح قلعهء بن فهل از ولايت كبج و مكران\r\nاز سوانح اقبال كه در اوايل اين سال بظهور پيوست فتح قلعهء بن فهل من اعمال كبج و مكرانست كه گنجعلى خان حاكم دار الامان كرمان به آن مأمور شده بود و او حسب الفرمان قضا جريان با لشكر كرمان و سرداران قبايل به آن ولايت رفته قلعهء بن فهل را محاصره نمود و در هنگام فرصت از اطراف و جوانب قلعه هجوم آورده يورش كردند ملك شمس الدين ولد ملك دينار والى آن ولايت و ساير محصوران از\r\n\r\n","description":"","footnote":"","page_name":" 861 ","page_number":269},
  {"content":"\r\n\r\nمصادمه عاجز گشته دست از محارست قلعه كوتاه كردند و غازيان زيك بر قلعه استيلاء يافته مسخر و ممنوع گردانيدند و ملك شمس الدين با فرزندان و متعلقان بدست درآمده مصحوب معتمدان بدرگاه سد ره نشان فرستادند و در دار السلطنهء اصفهان به نظر اشرف درآوردند گويند عموم آن ولايت شافعى مذهبند چون ملك شمس الدين دعوى سيادت و تشييع و دوستدارى اهلبيت طاهرين مينمود مراحم خسروانه شامل حال او گشته مقرر شد كه بدار الامان كرمان رفته با كوچ و متعلقان در آن ولايت بفراغت روزگار گذراند اما چون بكرمان رسيد دست از حراست ملك بدن نيز كوتاه كرده بدار الامان ملك عقبى شتافت طبقهء ملوك كبج و مكران از پادشاهان جهان جز نامى نشنيده بودند و هرگز از آن ملك بيرون نيامده دست حوادث زمان بگريبان دولت ايشان نرسيده بود و از سفاهت و بيعقلى تصور مينمودند كه خلاصهء معمورهء جهان ولايت كبج و مكرانست و آن سلسله پادشاهان رفيع الشأن كه ساير سلاطين عالم را با ايشان رتبه برابرى نيست و لهذا شاه شاهان شمس الدين نقش نگين او بود اما از اجداد ايشان ملك دينار ماضى كه والى كل ولايت كبج و مكران بود از خرد بهرهء داشته و از مقام تكبر و بزرگى فرود آمده از حقارت نقش اين بيت نقش نگينش بوده :\r\nبيت\r\n خداوند جهانرا گر نبودى ملك بسيارى * ندادى كبج و مكران را چنين ارزان بدينارى \r\nاگر چه سخن شناس داند كه اينمعنى نيز مشعر بر بسطت ملك و عظمت و بزرگى والى است .\r\n\r\nگفتار درآمدن ايلچيان و پادريان فرنك بدرگاه سلاطين پناه\r\n[ 610 
  ] در اين سال ايلچيان و چند نفر از پادريان فرنگ كه عبارت از دانشمندان و رهبانان نصارى است از جانب پادشاه اسپانيه كه بزرگترين پادشاهان فرنگستان است بپايهء سرير اعلى آمده در نقش جهان اصفهان بسعادت بساط بوس شاه جهان سرافراز شدند و تحف و هدايا گذرانيدند و اداى تحيت و رسالت كرده بعنايات خسروانه سرافرازى يافتند چون سلاطين مسيحيه و فرمانروايان ممالك عيسويه همگى با حضرت اعلى همايون شاهى ظل اللهى انواب الفت و آشنائى مفتوح داشته فيما بين طريق مراسله و آمد شد مسلوك است لهذا قبل از اين دنكيز بيك يوزباشى روملو را كه مرد چرب زبان سخندان بود برسم رسالت بجانب فرنگستان فرستاده بودند .\r\n\r\nكشته شدن دنكيز بيك\r\nدر آن ولايت از قوت طامعه و امساك طبيعت بعضى اعمال زشت كه مرضى خاطر اشرف نبود و نيست ازو بظهور آمده بعرض اشرف رسيده بود در اينوقت كه عود نموده با ايلچيان مذكور بملازمت رسيد همان لحظه مغضوب گشت هر چند خواست كه بسخن درآمده عذرى چند در خطاهاى خود گويد او را بسخن نگذاشته شحنهء سياست بفرمان قهرمان قهر پادشاهى شله كرده سرنگون از دار عبرت آويخت و بعقوبت و رسوائى كه كس مبيناد راه عدم پيمود .\r\n\r\n","description":"","footnote":"","page_name":" 862 ","page_number":270},
  {"content":"\r\n\r\n\r\nبيان خطاياى دنكيز بيك كه موجب سياست او شد\r\nاز اعمال قبيحه‌اش يكى آنكه در الكاء كوه به تكليف بوزره حاكم آنجا كه مير بحر بنادر فرنگست مهر اشرف از سر كتابت پادشاه اسپانيه برداشته كتابت را گشوده او را از مضمون مكتوب آگاه كرده بود و اين بيديانتى در خدمت سلاطين خطاى عظيم است و زبان باسرار پادشاهان گشودن گناه بزرگ ديگرى آنكه رسم قديم است كه ايلچيان طبقات سلاطين عصر بهر ولايت روند ملبس بلباسى كه عرف و عادت مألوفه خود است بوده در كل مواد بطور خود سلوك نمايند و در هيچ عصر و زمان پادشاهان جهان ايلچيان را بتغير عرف و عادت مستمره تكليف نكرده‌اند و رسم و قاعده نبوده در وقتى كه دنكيز بيك در پاى تخت پادشاه اسپانيه بوده زوجهء پادشاهان فوت شده و پادشاه و معارف سپاه در تعزيهء ملكه بعرف و عادت خود سياه پوشيده بوده‌اند او نيز بنابر خوشامد پادشاه و طمع يك دست لباس فاخر بىآنكه تكليف كنند سياه پوش شده بوده بايستى كه اگر او را مكلف سازند جواب گويد كه به حمد الله سر پادشاه و ولى نعمت من سلامت است مرا چه لايق كه لباس سوگوارى پوشم و اين عذرى بود لايق و مستحسن .\r\nديگر آنكه مكتوبى كه حضرت اعلى بريم پاپا كه خليفه ملت مسيحى و جانشين اوصياء حضرت عيسى عليه السلام است نوشته مصحوب او ارسال يافته بود مكتوب مذكور را به شخص تاجرى داده مبلغى ازو گرفته بود كه آن تاجر خود را دنكيز بيك نام نهاده مكتوب را بدار الخلافهء فرنگستان رساند و از آن تمتع يابد و اين مقدمه نيز امرى بود ناپسند بايستى كه اگر فى الواقع رفتن او به آن ولايت تعذرى داشتى و وصول به آن سرزمين صورت نبستى مكتوب را باز آورده حقيقت عرض كردى او تعظيم نامه و مكتوب ولى نعمت منظور نداشت و فى الحقيقه بمعرض بيع درآورده بتاجر مجهولى داده اين مقدمه را سهل انگاشت اما اعظم خطايا كه موجب سياست اغلب بود اينست كه با ملازمانى كه همراه برده بود چندان بد سلوكى مينموده و در آزار ايشان ميكوشيده كه چند نفر بدين ترسائى راضى شده از استخلاص جور او ملت نصارى اختيار نموده در فرنگستان مانده بودند غيرت اسلام اقتضاى سياست او كرده بجزا رسيد آرى\r\nمصراع\r\n « از جور بود كه مرد بىدين گردد » \r\n\r\nذكر مراجعت قاضى خان صدر از رسالت روم و آمدن ايلچى خواندگار روم جهة استقرار مصالحه و اختلال آن بحكمت بالغه عالم الغيب و الشهادة\r\nاز سوانح و وقايع اين سال مراجعت قاضى خان صدراست از ايلچيگرى روم و آمدن مصطفى پاشاء مشهور بانجيلو چاوش باتفاق او واقعه آنكه در طى وقايع سنه تنگوزئيل مطابق الف و عشرين بتحرير پيوست كه حسب الاستدعاى نصوح پاشا وزير اعظم صدر معظم قاضى خان الحسنى را بجهة تأكيد امر\r\n\r\n","description":"","footnote":"","page_name":" 863 ","page_number":271},
  {"content":"\r\n\r\nمصالحه بروم فرستاده شد و او در ديار بكر بنصوح پاشا رسيد بعد از ملاقات و شرايط اعزاز و احترام و تقديم تواضعات رسمى كه از طرفين بوقوع پيوست باتفاق روانهء جانب قسطنطنيه شده بهمعنانى يكديگر طى مسافت نموده چون بپايهء سرير خلافت مصير خانواده عثمانيه رسيدند نصوح پاشا پيشتر به شهر درآمده به خدمت سلطان احمد خان پادشاه روم رسيد و حقايق حالات و شمهء از صفات حسبى و نسبى و عظم شأن قاضى خان [ 611 
  ] عرض كرده روز ديگر جميع پاشايان و امراء و اعيان روميه و عموم خلايق استقبال كرده در كمال توقير و احترام به شهر درآوردند و او و رفقاء بنوعى كه رسم و قاعده بوده بوساطت وزير اعظم مذكور ادراك حضور پادشاه كرده اداى سفارت و رسالت نمود و تحف و هدايا گذرانيده از جانب پادشاه نيز زياده از ايلچيان عظام سابق توقير و احترام يافت و چند گاه كه در استنبول بود وزراء و پاشايان و مفتى و علماء و قضاة و متشرعين بديدن آمده در باب قرار مصالحه گفتگو مينمودند و بعضى مناقشات سپاهيانه از طرفين ميكردند .\r\n\r\nتعيين سرحد طرف آذربايجان و قرار صلح دولت ايران با دولت روم\r\nبعد از قيل و قال بسيار مصالحه بر نهج قانون زمان شاه جنت مكان و سلطان سليمان قرار يافت و انجيلو چاوش را برسالت تعيين كرده با مكتوب محبت اسلوب و تحف و هداياء لايقه باتفاق قاضى خان روانه نمودند و ايشان در دارالسلطنه اصفهان بپايهء سرير اعلى رسيده سعادت بساط بوسى دريافتند و تحف و هدايا كه مصحوب ايلچى شده بود به نظر انور درآورده منظور انظار عنايات خسروانه گرديد و چون از جانب خواندگار تعيين سنور و سرحد طرف آذربايجان بعهدهء محمد پاشاى بيگلربيگى وان و طرف عراق عرب بعهدهء محمود پاشاى بيگلربيگى بغداد ولد جغال اغلى شده بود كه باتفاق معتمدان اينطرف بدستور زمان مذكور بقطع رساند حضرت اعلى تيز قطع سنور طرف آذربايجان را منوط بصلاح و كاردانى امير كونه خان بيگلربيگى چخور سعد گردانيده طرف بغداد را به عهده مقرب الحضرة مهديقلى بيك ميرآخور - باشى جغتاى فرمودند .\r\nچون از زمان مصالحه پادشاهان رضوان آشيان مذكور مدتى مديد و عهدى بعيد گذشته بتصاريف زمان و انقلاب دوران اختلاف بسيار در آن واقع بود از جمله گرجستان مسق و قلاع آخسقه كه در صلح سابق داخل سنور اينطرف بوده تا غاية در تصرف روميه مانده بود و بعضى قلاع و محال طرف عربستان و بغداد داخل سنور روميه بوده و اكنون در تصرف منسوبان اين درگاه است و تخليه و تسليم آنها از طرفين دشوار اولى اينست كه حين عقد المصالحه آنچه در تصرف منسوبان هر طرف باشد كماكان مستمر بوده از جانبين مضايقه در آنها نشود و بفرستادگان سفارش فرمودند كه اين طريق را مرعى داشته سنور و سرحد بدين قاعده قرار دهند كه رفع ماده خصومت و نزاع بالكليه شده امور جزئيه را بموجب تعويق كليات نسازند و امير كونه خان حسب الفرمان همايون آئين شايسته بسلماس رفته محمد پاشا نيز به آنجا آمدند تا دو ماه اوقات در اين گفتگو صرف نموده بر نهجى كه مسطور گشت سنور و سرحد تعيين يافت و سنور نامچه نوشته شده به مهر محمد پاشا و سنجق بيكيان سرحد و اعيان روميه بامير كونه - خان دادند و صورت آن به مهر امير كونه خان و امراء اينطرف بمحمد پاشاء سپرده از يكديگر جدا شدند .\r\nاما محمود پاشا چون در طرف بغداد و عربستان اختلاف بيشتر بود تشخيص آن نتوانست داد از طرفين موقوف مانده تشخيص نيافت بالاخره با فساد مفسدان خصوصا گرجيان و اكراد قضيه\r\n\r\n","description":"","footnote":"","page_name":" 864 ","page_number":272},
  {"content":"\r\n\r\nصلح بر همخورده در آن هنگام صورتى نيافت و ديگر باره از جانبين نيران فتنه اشتعال پذيرفت چنانچه از سياق كلام آينده بوضوح ميپوندد .\r\n\r\nگفتار در رفتن رستم محمد خان بن ولى محمد خان از غرجستان بتسخير بلخ و منهزم بازگشتن بشورش طبع و مذاق تلخ\r\nدر اين سال امام قليخان پادشاه اوزبك از بخارا بدفع فساد لشكر قزاق كه بر تاشكند مستولى شده متعرض حواشى مملكت سمرقند نيز ميشدند عزيمت سمرقند نمود و برادرش ندرمحمد سلطان را از بلخ بمعاونت طلب داشت و او بمعذرت آنكه رستم محمد خان در غرجستان نشسته در كمين بلخ و منتهز فرصت است از رفتن تقاعد ورزيده جواب داد امام قليخان در طلب او مبالغه بسرحد افراط رسانيد تا آنكه ندرمحمد سلطان به تكليف برادر جمعى كثير از لشكر بلخ بكومك برادر روانهء سمرقند گردانيدند و خود نيز از آب عبور كرد .\r\nرستم محمد خان در غرجستان خبر رفتن ندرمحمد سلطان و لشكر بر بلخ استماع نموده موازى سه هزار كس كه بر سر او جمع بودند بايلغار متوجه بلخ شد حاكم بلخ قوت مدافعه و فرصت استحكام شهر - بند نيافته خود را بارك كشيد و دست از شهر بازداشته به او گذاشت و به زبان رفق و مدارا پيغام داد كه چون خانه كوچ و متعلقان درارك اقامت دارند حراست آن از لشكر بيگانه لازم بود و الا مملكت بشما تعلق دارد و در ميانه جدائى نيست والده ندر محمد سلطان كه سيدهء رضويه و همشيره ميرزا ابو طالب رضوى مشهدى است [ 612 
  ] از خوف و بيم آنكه مبادا ارك را بقهر و غلبه بدست آرد رسولان چرب زبان متواتر فرستاده اظهار اشفاق و مهربانيهاى مادر فرزندانه كرده او را به تزويج صبيهء خود كه همشيرهء سلطان است نويد داد و وعده كرد كه ميانهء او و عمزادها صلح افكنده مملكت را كه دو حصه است سه حصه نمايد كه هر سه برادرانه با يكديگر سلوك نمايند و اين صورت بهتر از خصومت و جنگ و جدال است رستم محمد خان بدمدمه و افسون ايشان فريفته گشته با خاطر آسوده و اطمينان قلب در بلخ قرار گرفته در كمال غفلت ميگذرانيد و ايشان در خفيه كسان به اطراف و جوانب فرستاده از اين واقعه خبر داده منتظر وصول لشكر بودند و مردم رستم محمد خان در ولايت متفرق و پراكنده گشته بداد و ستد معاملات و اخذ مال مشغول بودند كه بى خبر لشكر بر سر او ريخت فرصت جمعيت و قدرت مدافعه نيافته مردم او سراسيمه و مضطر شده هر كس سر خود گرفت .\r\n\r\nفرار كردن رستم محمد خان از بلخ بجانب هرات\r\nرستم محمد خان با بيست سى نفرى كمابيش سوار شده راه ماروچاق پيش گرفت در راه چند نفر از اوزبكان رفيق در مقام غدر درآمده اراده كردند كه او را گرفته ببخارا برند چند نفر ديگر كه معتمد و دولتخواه بودند از كيد و غدر آن جماعت آگاه گشته مخالفت كردند فيما بين مهم منجر بجنگ و جدال گرديد بالاخره ارباب غدر و نفاق مغلوب اصحاب وفاق گرديده چند نفر از آن جماعت بقتل آمدند رستم محمد خان باده نفرى از آن هر دو مخاطره نجات يافته چون با اين حال بغرجستان نتوانست رفت بجانب دار السلطنهء هرات آمد متعاقب وصول او از ماوراء النهر نيز خبر بهرات رسيد\r\n\r\n","description":"","footnote":"","page_name":" 865 ","page_number":273},
  {"content":"\r\n\r\nكه سلاطين ماوراء النهر در حدود تاشكنت از لشكر قزاق منهزم گشته پريشان و بدحال بازگشتند در روز سه شنبه چهاردهم شهر ربيع الثانى ملازم حسينخان از هرات بدار السلطنهء اصفهان آمده اخبار مذكور را عرض كرد چون ارادهء ازلى هنوز بترقى احوال پادشاه مذكور تعلق نگرفته بود در اين يورش كارى نساخت و هرگاه مقدر الهى بوده باشد و ارادهء ازلى بتمشيت مهمات او تعلق گيرد بخت و دولت بىاستعمال سيوف و آمد شد پيكان استقبال مينمايد آرى :\r\nمصراع\r\n « بخت و دولت بكاردانى نيست » \r\n\r\nوقايع متنوعه كه در اين سال بوقوع پيوست\r\nفرستادن ايلچيان است بجانب هندد كن چون سلاطين عظام دكن از قديم الايام ارادت و اخلاص تمام بدين دودمان ولايت نشان دارند قبل از اين عادلشاه والى بيجاپور مير خليل الله خوشنويس را كه از سادات عظام ولايت با خرز خراسان و در حسن خط نستعليق سرآمد زمان و نادرهء دورانست و بر حسب تقدير بولايت دكن رفته با او ميبود و محمد قلى قطب شاه والى كلكنده و ملك عنبر سپهدار سلسله نظام - شاهيه هر يك ايلچيان سخندان با تحف اخلاص و تحف و هدايا و بيلاكات لايقه بدرگاه جهان پناه فرستاده از تعدى لشكر جغتاى كه حسب الفرمان فرمانرواى هندوستان متعرض مملكت ايشان ميشده‌اند استغاثه نموده بودند .\r\nچون ميانه حضرات پادشاهانه دودمان قدس نشان صفويه و سلسله عليه تيمورى همواره طريقهء محبت و و داد و شيوهء مودت و اتحاد مرعى و مسلوك بوده و فيما بين حضرت اعلى شاهى ظل اللهى و حضرت پادشاه و الا جاه گردون بارگاه سليم شاه فرمانفرماى ممالك هندوستان زياده از پدران فردوس آشيان طريقهء مصادقت و دوستى و رابطهء الفت و برادرى واقع و خصوصيات دوستانه و بى - تكفليهاى برادرانه مسلوك است نخست نامهء محبت طراز به آن حضرت قلمى فرموده سفارش سلاطين دكن فرمودند و آن حضرت رضاجوى خاطر اشرف گشته ترك مخاصمت ايشان نمود بنابر آن در اين سال حضرت اعلى حسين بيك قبحاچى تبريزى را برسالت قطب شاه و درويش بيك مرعشى را بايلچيگرى نظامشاه و ملك عنبر و شاه قلى بيك زيك را بسفارت عادلشاه تعيين فرموده مكاتيب عنايت اسلوب سعادت افزا در قلم آورده جهة يك خلع فاخرهء لايقه و اسبان و تنسوقات راتقه ارسال داشتند .\r\nچون محمد قلى قطب شاه بجوار رحمت الله پيوسته بود و سلطانمحمد برادرزاده و دامادش بر سر قطب شاهى تمكن يافته لوازم پرسش و مباركباد بفعل آورده ايلچيان مذكور در اصفهان مرخص گشته باتفاق مير خليل و فرستادگان سلاطين مذكور روانه شدند درويش بيك در شيراز سفر عقبى اختيار نموده محمدى بيك پسرش در عوض پدر بدين خدمت مأمور گشت او و حسين بيك هر دو به مقصد شتافتند اما شاه قلى بيك چند روزى بجهة اختيار ساعت در رفتن تأخير نموده بود و موسم سفر دريا در اين سال گذشته نتوانست رفت [ 613 
  ] بناير آن مير خليل خوشنويس ايلچى ابراهيم عادلشاه از شيراز بازگشته بپايهء سرير اعلى آمد شرح رفتن او در محل خود رقمزدهء كلك بيان خواهد گشت .\r\n\r\n","description":"","footnote":"","page_name":" 866 ","page_number":274},
  {"content":"\r\n\r\nديگرى از سوانح آنكه در اين سال ميانهء عفت قباب كابلى بيگم صبيهء محمد حكيم ميرزا ابن محمد همايون پادشاه ابن ظهير الدين محمد باقر و شاهزاده عالى تبار سلطانعلى ميرزاى مكحول ولد شاه جنت مكان فردوس آشيان عقد مناكحه و ازدواج انعقاد يافت .\r\nشرح واقعه آنكه عفت قباب مشار اليها در حبالهء نكاح شاهرخ ميرزا نوادهء شاه سليمان والى بدخشان بن سلطان اويس ميرزا مشهور بخان ميرزاى بن سلطان محمود ميرزاى بن سلطان ابو سعيد بن سلطان محمد بن ميرزا ميرانشاه بن امير تيمور گوركان بوده شاهرخ ميرزا در ديار هند فوت شده مخدرهء مذكوره نعش شوهر را برداشته به قصد آنكه در مدينه مشرفه دفن نمايند سفر حجاز اختيار نموده بوده از بيم ضرر و آسيب اعراب باديه همانا مقصودش بحصول نپيوسته بود نعش را بمكاريان عرب سپرده خود بر حسب تقدير آسمانى ببصره آمده از آنجا عزيمت دار الامن و الامان ايران كرده بشيراز آمد اللّه ويرديخان اعزاز و احترام نموده باصفهان فرستاده زياده از يكسال در اصفهان بود درين سال كه موكب همايون فال بدارالسلطنهء اصفهان رسيده و عفت قباب مشار اليها بملاقات حجله نشينان سرادق اقبال فايز گرديد حضرت اعلى او را با شاهزاده مذكور عم بزرگوار نسبت فرمودند اما ميانهء او و شاهزاده مذكور عم بزرگوار نسبت فرمودند اما ميانهء او و شاهزاده صورت الفتى روى ننمود و با يكديگر در كمال افسردگى ميبودند .\r\nديگرى از سوانح فرستادن سيد ناصر ولد سيد مبارك خان است بجانب عربستان و احمد - خان ولد هلوخان اردلان است بجانب ولايت موروث كردستان شرح واقعه آنكه سيد ناصر را در اوان كودكى پدرش بپايهء سرير اعلى فرستاده در ركاب اقدس همايون نشو و نما يافته بشرف تربيت و نوازشات خاص اختصاص داشت سيد مبارك مكررا التماس نموده بود كه او را رخصت دهند كه بعربستان آمده با پدر پير عهد ملاقات تازه نموده چند گاه با او باشد و ديگرى از فرزندان را در عوض او بدرگاه و الا فرستد و اين مسئول تا غايت درجهء قبول نيافته در عهدهء تعويق مانده بود در اين سال خبر رسيد كه پسران بزرگ سيد مبارك سيد بدر و سيد بركه فوت شدند و يك دو پسر ديگر كه دارد بسيار كودك و خردسال‌اند بنابر آن رأى جهان‌آرا اقتضاى آن كرد كه چون سيد مبارك بسيار كثير السن و پير شده بنابر صلاح دولت قاهره سيد ناصر را بدانجا فرستند كه هر گاه او را واقعه ناگزير پيش آيد وى بيقضاى ربانى در آنجا حاضر باشد كه فتورى در ملك عربستان واقع نشود لهذا او را مرخص فرمودند خان احمد اردلان نيز از اوان طفوليت در ملازمت اشرف نشو و نما يافته همگى همت و الا بتربيت او مصروف و مخزون خاطر اشرف بود كه بجاى والد بر مسند حكومت الكا و عشيرت اردلان تمكن يابد او را نيز نزد پدر فرستاده اعلام كردند كه چون او بسيار پير و ناتوان گشته و ممد و معاونى در ميانهء قبايل و عشاير ندارد پسرت را فرستاديم كه من بعد در خدمت پدر بوده باشد و هر دو در حينى كه رايات نصرت آيات جهة تأديب گرجيان بصوب گرجستان در حركت آمده بگنجه قراباغ رسيده بود در گنجه از خدمت اشرف جدا شده روى به مقصد آوردند باقى احوال ايشان در وقايع سال آينده از مساعدت بخت مأمول است .\r\n\r\n","description":"","footnote":"","page_name":" 867 ","page_number":275},
  {"content":"\r\n\r\n\r\nذكر نهضت همايون به نيت غزا بصوب گرجستان و تنبيه و تأديب گرجيان بىايمان و قضاياى آن يورش دولت قرين سعادت اقران\r\nقبل از اين مرقوم قلم وقايع رقم گرديد كه طهمورث ولد داود خان بن الكسندر خان والى ولايت كاخت و لوارصاب بن گرگين خان بن سمايون خان والى ولايت كارتيل گرجستان كه هر دو نصب كرده و تربيت يافته همايون اعلى بودند در سنه ايت ئيل كه مراد پاشاى سردار روم بتبريز آمد هر دو در ملازمت اشرف بودند و در حين انصراف از خدمت اشرف التماس نمودند كه هر گاه حضرت اعلى متوجه سير و شكار مازندران بهشت نشان باشند چون اوصاف حميدهء آن ولايت بسيار استماع شده خاطر بسير و شكار آنجا مايل است ايشان را مخبر سازند كه جريده و سباى خود را بموكب همايون رسانيده در سير و شكار آن ولايت در ركاب مقدس باشند و قرارداد ايشان در خدمت اشرف آن بود كه هر گاه رأى جهان آرا اقتضاى حضور ايشان نمايد [ 614 
  ] بريد سريع السيرى فرستاده طلب فرمايند همان لحظه عزم توجه جزم نموده همعنان صبا و شمال خود را بموكب اقبال رسانند بنابر آن در زمستان گذشته كه رايات جلال متوجه آن صوب بود حسب المعهود حكم معلى بطلب ايشان اصدار يافت امير قلى نام جلوداريرا كه مبشر آن بشارت بود مدتى نگاهداشته بليت و لعل ميگذرانيدند و هر كدام آمدن خود را بآمدن ديگرى موقوف داشتند چندان تعلل كردند كه هواى مازندران روى بگرمى آورده فصل بهار و موسم شكار آنجا گذشت و حضرت اعلى از آن ولايت بيرون آمدند و جلودار مذكور را بىنيل مطلوب بازگردانيده سعادت ادراك ملازمت نيافتند و همانا با فساد چند نفر از گرجيان خصوصا شرران نامى بخودسر با يكديگر وصلت نموده عهد و پيمان بميان آورده‌اند كه من بعد بر خلاف پدران با هم متفق بوده تا ممكن باشد از جا و مقام خود حركت نكنند و گريبان بدست قزلباش ندهند و فى الحقيقة آن جماعت در تخريب دولت ايشان كوشيده اسباب بيدولتى سرانجام داده بودند .\r\nبالجمله اينمعنى بغايت بر مزاج اقدس گران آمده آئينهء خاطر انور بنوعى غبار آلود گرديد كه مطلقا بصيقل كلمات روى اندود اخلاص نما و معاذير انجلا پذير نبود رأى صواب نما بدان قرار گرفت كه چون سلاطين زاده‌هاى مذكور راكب جهل و غرورند و هنوز سيلى روزگار نخورده‌اند و مؤدب حادثه در مكتب عقل گوش هوش نصيحت نيوش ايشانرا بسرپنجهء تأديب برنتافته بتجربهء روزگار مهذب نگشته‌اند بعزم تأديب و گوشمال ايشان متوجه قراباغ گشت كه اگر ولاة گرجستان بقدم اعتذار پيش آمده استقبال موكب همايون نمايند و غبار آئينه ضمير اشرف را بصيقل ركاب بوسى و خدمات مرغوبه جلا داده بشيوهء ارباب اخلاص عمل نمايند با ايشان بمقتضاى مروت و كرم جبلى عمل شود و اگر بمدلول الخاين خائف قرين دهشت و وحشت بوده بسعادت خدمت مشرف نشوند ايشان را از خواب غفلت بيدار ساخته گوشمال بسزا دهند .\r\nچند روزى كه هواى دارالملك صفاهان گرمى داشت در ييلاقات فريدن و پرجيش گذرانيده\r\n\r\n","description":"","footnote":"","page_name":" 868 ","page_number":276},
  {"content":"\r\n\r\nچون هوا روى باعتدال آورده بمقر دولت و مستقر خلافت بازگشته از آنجا بتاريخ روز پنجشنبه دوم ماه مبارك رمضان از دارالسلطنهء صفاهان به نيت غزا و جهاد گرجستان در حركت آمدند و انجيلو جاوش ايلچى روم را كه در درگاه معلى بود چون هنوز سنور و سرحد تشخيص نيافته معتمدان جانبين كه بدان امر مأمور بودند بازنگشته بودند مقرر فرمودند كه بقراباغ در اصفهان آسايش نمايد كه چون آن امر فيصل يابد و سنور نامجات معتبره درست شود او را بر وجه لايق روانه گردانند و بآهستگى طى مسافت نموده در هر مرحله فوجى از افواج قاهره بموكب مسعود ملحق ميشدند و بسعادت و اقبال بدار الارشاد اردبيل رسيده چند روز در آنجا بطواف مرقد منور حضرت سلطان الاولياء و قطب الاصفياء و مشايخ عظام عرش مقام صفويه قدس الله اسرارهم قيام نمودند .\r\nچون مصالحه روميان بدستور زمان شاه جنت مكان و سلطان سليمان تمهيد يافته در آن زمان از گرجستانات سبعهء مسق و كارتيل و كاخت كه از همه طرف بممالك قزلباشيه باينطرف و مابقى كه باشى آچوق و داديان و كوريال و آنطرف بود بروم تعلق گرفته بود بنابر ثبات عهد و ايفاء پيمان كه مبادا ارباب غرض و مفسدان سرحد عزيمت سفر گرجستان را بعنوان ديگر منافى صلح باشد مذكور سازند و در تهييج فتنه كوشيده بر همزن هنگامهء عافيت مسلمانان گردند از ملازمان ركاب اقدس سلطان محمد بيك طالش را از اردبيل برسم رسالت نزد نصوح پاشا بروم فرستادند و حقيقت سفر گرجستان را كه بنابر تأديب تابعان اينطرف اتفاق افتاده به او اعلام دادند و از دار الارشاد اردبيل روانه گشته شكاركنان و نخجير افكنان بقراباغ رسيدند .\r\nچون ديدهء بصيرت ايشان خصوصا طهمورث بيدولت را پردهء غفلت و وحشت پوشيده بود از طريق مستقيم منحرف گشته راه صواب گم كرد و چون دل اخلاص گزين نداشتند بحصانت بيشه و جنگل مغرور گشته بسعادت بساط بوسى فايز نگشتند حضرت اعلى شاهى ظل اللهى پير بوداقخان حاكم تبريز را با بعضى امراء بقلاووزى و باشيلاميشى دلو محمد شمس الدينلو كه از امراء قراباغ بود و بنابر - قرب جوار از شوارع و مضايق گرجستان و نيك و بد آن سرزمين آگاه بود از جانب تفليس كه طرف شرقى الكاى كاخت است و يوسفخان بيگلربيگى شيراوانرا با امراء آنجا كه طرف غربى است امر فرمودند كه بالكاء مذكور درآمده طهمورث را شكارى وار در ميدان گيرند و موكب معلى با عساكر ظفرانتما در قومين اولمى از آب كر عبور فرموده بولايت گرجستان درآمده در كنار رودخانه قبرى نزول اجلال فرمودند .\r\nطهمورث چون از ورود موكب مسعود خبر يافت اندكى از بيهوشى به هوش آمده سراسيمه گرديد و جنود نامحمود خود را از پياده و سوار [ 615 
  ] جمع آورده در ميان بيشه و جنگل محل مضبوط چپر بريده صعوه آسا در ميان درختان آشيان گرفت كه چند روزى خود را از جنگل شهباز بلند پرواز قاف اقبال صيانت نمايد و چون آنجاهل نادان در ظل تربيت شاهانه نشو و نما يافته بود آن حضرت بالطبع راغب نبودند كه تربيت كردهء خود را يكباره از نظر اعتبار اندازند ذاكر آقاى قوشچى را كه در درگاه معلى با طهمورث مربوط بود نزد او فرستادند كه بنصايح دلپسند پنبهء غفلت از گوش او بردارد و بادراك سعادت بساط بوسى ترغيب نمايد كه بدون آن مهم اصلاح پذير نيست و او عجز و بيچارگى خود اظهار نموده كه خوف و دهشت بر من مستولى شده از بيم قهر و غضب پادشاهانه حوصلهء آن ندارم كه در اينوقت بملازمت رسم والدهء خود را با دو پسر طفل كه داشت با چند نفر از ازناوران معتبر و كشيشان و رهبانان گرجى بپايهء\r\n\r\n","description":"","footnote":"","page_name":" 869 ","page_number":277},
  {"content":"\r\n\r\nسرير اعلى فرستاد كه شفيع تقصير و گناه او باشند و استدعا نمود كه در اين مرتبه از جريمهء او گذشته معاودت فرمايند كه وقت ديگر كه عفو و اغماض پادشاهى بظهور آمده او را فى الجمله اطمينانى حاصل شده باشد بآستان اقبال آشيان آيد .\r\nبيت\r\n بمادر چنين گفت كاى نيك زن * تو خواهى مگر عذر تقصير من \r\n ندانى كه آنها ز نادانى است * سرانجام نادان پشيمانى است \r\n\r\nفرار كردن طهمورث والى كاخت بجانب كارتيل\r\nفرستادگان مذكور در كنار آب قبرى رسيده والدهء طهمورث و مخدرات آن سلسله بعز عتبه بوسى سرافراز گشته مورد توجهات خسروانه شدند و آن حضرت حسب الاستدعاى مخدره مذكوره در مقام عطوفت و عفو تقصيرات او درآمدند در اين اثناء مكتوب ناهنجارى كه از كمال جهل و نادانى به بگرات ميرزا عم زادهء لوارصاب والى كارتيل كه همواره ملازم ركاب اشرف و از زمرهء مقربان بساط اقدس بود به خط گرجى نوشته بعضى سخنان كه منافى آن گفتگو و مناسب آنوقت نبود در آن مندرج بود و از وفور اخلاص و بيم نفاق ارباب شقاق اخفاى آن نتوانست نمود مكتوب را به نظر اشرف درآورد از مضمون آن مراسله نايرهء غضب شعله فروز گشته بنوعى زبانه كشيد كه بضراعت اهل شفاعت انطفا نمىپذيرفت والدهء طهمورث را با پسران او و جمعى خدمه كه همراه بودند با معتمدان روانه عراق گردانيدند و از ناورانرا بمردم كارديده سپرده بر سر او كوچ كردند طهمورث اين خبر شنيده در محل اقامت تاب توقف نياورده با كوچ و متعلقان و قليلى از ناوران و عظماء قوم كه كمابيش پانصد ششصد نفر بودند از راه غير معهود بجانب كارتيل گريخت و در آنجا بلوارصاب ملحق گشته او نيز از واهمه عظيم كه از بيم آسيب سپاه منصور برو مستولى شده بود توقف در ولايت خود نتوانست نمود هر دو باتفاق يكديگر افسرده و پريشان حال بجانب باشى آچوق گريخته بگرگين خان والى آنجا كه از تبعهء روم است پناه بردند تتمهء احوال ايشان و وقايعى كه در گرجستان روى داد در وقايع سال نو مرقوم قلم عنبرين پرتو خواهد گشت انشاء اللّه تعالى .\r\n\r\nمتوفىها :\r\n\r\n[ فوت شاهزاده اسمعيل ميرزا 
  ]\r\nدر ايام بهار خجسته آثار كه موكب جاه و جلال در ييلاقات پرجيش و فريدن نزول اجلال داشت نونهال گلشن سلطنت و اقبال اعنى شاهزاده غفران مآل اسمعيل ميرزا كه دوازده مرحله از مراحل زندگانى طى كرده بود در دارالسلطنهء اصفهان مريض گشته در روز جمعهء بيست و نهم شهر جمادى الثانيه بجوار رحمت ملك غفور پيوست نعش مطهرش را در آستانهء امامزاده واجب التسجيل امامزاده اسمعيل كه در محلهء كليار اصفهان واقع است چند روزى بامانت گذاشته در هنگام اعتدال هوا نقل مشهد مقدس معلى كرده در آستان عرش نشان رضويه عليه و آبائه التحية مدفون ساختند اميد كه عمر و بقاى دولت والد بزرگوارش با دو دست حادثه باذيال دولت بىزوالش مرساد بمحمد و آله الامجاد .\r\nو هم در اينسال اللّه ويرديخان از فارس باصفهان آمده در روزيكه موكب همايون اعلى از مازندران\r\n\r\n","description":"","footnote":"","page_name":" 870 ","page_number":278},
  {"content":"\r\n\r\nبهشت نشان بجانب اصفهان آمده بسعادت و كاميابى داخل شهر ميشدند وى باستقبال موكب معلى آمده بسعادت ركاب بوسى سرافراز گشت اندك ضعفى از بشرهء او مشاهده ميشد حضرت اعلى بنور ولايت و كرامت و ارشاد كه از اولياء و اقطاب مرشدين ميراث دارند آثار موت از بشرهء او دريافته همگنان را همانروز خبر دادند .\r\nبالجمله بعد از چند روز كه در ملازمت اشرف بسر برد مريض گشته در روز دوشنبه چهاردهم ربيع الثانى كه روز چهاردهم بيمارى بود دعوت حق را اجابت نموده بجوار رحمت ايزدى پيوست چون عمر در رضاجوئى ولينعمت سپرى كرده بود حضرت اعلى شاهى ظل اللهى از شمول عاطفت و حق گزارى بنفس نفيس با تمامى امراء و اعيان تا مسغل تشييع جنازه او فرموده بتوقير و احترام تمام تكفين و تجهيز بر وجه لايق كرده نعش او را بمشهد مقدس فرستادند كه در گنبدى كه در جوار روضهء مقدسه بنا نموده باتمام آن موفق گشته بود مدفون ساختند از نوادر اتفاقات در آن [ 616 
  ] چند روز ملازمى كه سركار آن عمارت بود آمده خان ازو تحقيق عمارت و زيب و زينت آن مينمود آن ترك ساده دل گفت كه گنبد عالى و ايوانى كه جهة مدفن ترتيب يافته در كمال تكلف و زيبائى اتمام پذيرفته منتظر ورود مقدم عالى است حضار مجلس او را بنادانى و بيهوده گفتن طعن كردند خان فرمودند كه از عالم غيب بر زبان او جارى گشت همانا هنگام ارتحال و حيوة در معرض زوال است و معنى :\r\nبيت\r\n بسا فالى كه از بازيچه برخاست * چو اختر ميگذشت آن فال شد راست \r\nبظهور آمد در همانروز خلف ارجمندش امام قلى خان كه حاكم لار و امير ديوان بود بجاى پدر بايالت و دارائى دارالملك فارس منصوب گشته علاوهء الكاى سابق او گرديد و روز ديگر به منزل\r\n\r\nفوت شاهويردى بيك\r\nاو تشريف قدوم ارزانى داشته در دلجوئى بازماندگان انواع مراحم و الطاف خسروانه بظهور آوردند .\r\nمشار اليه از امراء و خوانين اين سلسله عليه بازدياد شوكت و افزونى جاه و حشمت و تجملات بزرگانه و داد و دهش متفرد و ممتاز بود در ايام حيات مستعار به ترتيب عمارات عاليه و بناهاى خير موفق گشته بغايت صاحب حلم و حيا و پاكيزه روزگار بود .\r\nديگرى از متوفىها شاهويردى بيك يساول صحبت بايبردلوست كه از زمرهء مقربان درگاه و بقدمت خدمت و مزيد قرب و منزلت اعتماد اختصاص داشت در سال گذشته در گيلان بيمار شده بمازندران آوردند بعد از نوروز كه رايات جلال متوجه اصفهان شدند وى از اشتداد مرض نتوانست آمد در فرح آباد توقف كرد روز بروز ضعف قدرت گرفته در اوايل اينسال بجوار رحمت ايزد متعال انتقال نمود صاحب ثروت و مكنت بود و متروكاتش به ورثه تعلق گرفت .\r\nمشهور است كه در گيلان يكى از درويشان خفيف العقل مجذوب نزد او رفته سخن ناهموارى\r\n\r\n","description":"","footnote":"","page_name":" 871 ","page_number":279},
  {"content":"\r\n\r\nگفته بوده و او آندرويش مجذوب را از غرور نفس سركش آزار بليغى كرده و آن دل شكسته از روى درد و ناله او را به خدا حواله كرده بود در همان دو روز پهلو بر بستر ناتوانى نهاد .\r\nبيت\r\n تا دل مرد خدا نامد به درد * هيچ قومى را خدا رسوا نكرد \r\nواقعه ناگزير وى موجب ازدياد اعتقاد گيلانيان به آن درويش مجذوب شد .\r\n\r\n","description":"","footnote":"","page_name":" 872 ","page_number":280},
  {"content":"\r\n\r\n\r\nگفتار در وقايع سنهء پارس ئيل موافق ثلث و عشرين و الف و بعضها مطابق اربع و عشرين و الف كه سال بيست و هشتم جلوس همايون عباسى ظل اللهى است\r\nچون فصل شتا بنهايت انجاميده كوكبه بهار خجسته آثار و منقلاى سپاه خسرو ثوابت و سيار نمايان گرديد جنود افسردهء دى انهزام يافت و رايت فيروز نوروز در عرصهء گيتى افراخته سايهء تربيت بر مفارق نوخطان بساتين جهان انداخت يعنى آفتاب عالمتاب در روز جمعه دهم شهر صفر ثلث و عشرين و الف از خلوتكده حوت بيرون خراميده بايوان بلند اركان حمل كه خانهء شرف و اقبال است برآمد و جهان از فر مقدم نوروز چون عارض خوبان نور افروز گرديده طراوت بهار و تواتر امطار نزهت افزاى گلشن روزگار گشت .\r\n دگر باره بهار عالم افروز * بآبان ماه و دى گرديد فيروز \r\n شده از مقدم نوروز سلطان * جهان عشرتكده عالم گلستان \r\n همه روى زمين از لاله و گل * چو روى گلرخان از نشأه مل \r\n هوا از بوى گل چون عنبر تر * دماغ قدسيان كردى معطر \r\nاردوى كيهان پوى در روز پنجشنبه شب نوروز از آب رودخانه قانق كه ثالث دجله و جيحون است عبور نموده در مكانى از الكاء قسق كه يورت سرمران گرجى بود نزول نموده روز ديگر در آن سرزمين نزهت بخش بلوازم جشن نوروزى و سور و سرور پرداختند چون طهمورث بيدولت چنانچه مرقوم شد از صولت سپاه ظفر پناه روى ادبار بجانب فرار آورده بباشى آچوق گريخت و الطاف بيكران شهريار جهان ايالت و دارائى گرجستان را بعيسى خان ميرزا ولد گرگين ميرزا بن اسكندر عمزاده طهمورث كه از اوان كودكى به خدمت اشرف آورده بودند و در ظل تربيت شاهانه نشو و نما يافته بشرف اسلام مشرف شده بود تفويض فرموده داود بيك كه معظم از ناوران گرجى بود به وكالت او معين گشت و برسم و آئين گرجيان او را بر مسند فرماندهى آن ملك نشانيده زرها نثار كردند و امراء و اعيان قزلباش نيز باشارهء همايون با گرجيان موافقت نموده نقود احمر و ابيض با طاس - هاى زرين و طبق‌هاى سيمين نثار و ايثار نمودند و عظماء [ 617 
  ] و اعيان گرجيه سواى جمعى كه مرافقت طهمورث اختيار نموده بودند بر سر او جمعيت نموده اطاعت و انقياد بظهور آوردند و سطوت قاهره خسروانه بنوعى حراست گرجستان و صيانت اموال گرجيان نمود كه هيچ صاحب كلاهى قدرت برك كاهى از خرمن رعايا نداشت چند نفر از جهلا و بيدولتان كه در وقت عبور بمنازل گرجيان كه\r\n\r\n","description":"","footnote":"","page_name":" 873 ","page_number":281},
  {"content":"\r\n\r\nخالى از صاحبان بود رسيده دست درازى بخانهء نصارى كرده بودند شكمها پاره كرده در اردو گردانيدند آن گونه سياست موجب عبرت ديگران گشته رعايا و عجزهء گرجى كه از بيم ضرر و آسيب لشكر قيامت اثر پراكنده گشته در گوشهء هر بيشه خزيده بودند از آوازهء معدلت شاهى بيورت و مقام خود آمده مستمال عنايت پادشاهى شدند و از ولايت قسق كوچ كرده بقصبهء كيرم كه نشيمن و حكومتگاه سلاطين گرجى است نزول اجلال فرمودند و آن قصبه مكانى است خرم و نمونهء از گلستان ارم كه در دنيا مسكن نصارى گشته همانا مضمون الدنيا سجن المؤمن و جنة الكافر در آن سرزمين سمت ظهور دارد .\r\nدر اين قصبه كليسائى است در غايت تكلف و صفا و نهايت شيب و بها معلوم نيست كه از مبدأ ظهور اسلام تا غاية بانگ مسلمانى به گوش ساكنان آن مقام رسيده باشد و سكنه آن سر زمين جز رهبانان ضلالت آئين در آن كليسيا ديده باشند اكثر مردم آنجا كه اغلب نصارى و قليلى يهود نيز هستند از شعار اسلام و كيش مسلمانى جز نامى نشنيده بودند پادشاه دين پناه بجهة اعلاى كلمهء اللّه بكليسياى مذكور تشريف برده مؤذنان خوش الحان موكب سعادت قرين بر فراز آن معبد طبقه ضلالت آئين برآمده گلبانك محمدى صلى الله عليه و آله و سلم بلند آواز گردانيدند و هم - چنين بهر دير و كليسيائيكه رسيدند اقامت اذان فرموده نداى فرح فزاى كلمه طيبه لا إله الا الله محمد رسول الله على ولى الله بمسامع ملكوتيان رسانيدند و از آنجا كوچ واقع شده كليسياى آلاورد كه معظم معابد و كنايس نصارى گرجستان و فى الواقع عمارت عالى و گنبد متعالى است محل نزول اردوى گردون شكوه گرديد در آنجا بمسامع جلال رسيد كه در اقصى طرف شمالى آن ولايت قلعه‌اى است طراغاى نام گروهى از گرجيان در آن تحصن نموده تا غايت اطاعت عيسى خان نكرده‌اند و بعضى از احمال و اثقال طهمورث نيز در آن قلعه است گروهى از عساكر منصوره را بسركردگى محمد تقى بيك تبريزى مين باشى تفنگچيان آذربايجانى بر سر آن قلعه فرستادند محصوران بعد از جنك و جدال از مصادمه عاجز آمده راه فرار پيمودند و قلعه به تصرف درآمده آن چه يافت مىشد بضبط درآمد .\r\n\r\nتسخير قلعه طراغان در گرجستان\r\nاز جمله غنائم قلعه تاجى بود مرصع مكلل بدرر و يواقيت كه شيخ و مقتداى نصارى كه رتبهء منصب آلاويردى يافته باشد يعنى توليت كليسياى آلاورد در ايام متبركه و اعياد بزرك ملت مسيحى فرق خود را بدان آراسته در معبد مذكور بكيش ترسائى بامامت قوم اقدام مى - نمايد و نصارى بدان تيمن و تبرك ميجويند و صيرفيان جواهر شناس بپانصد تومان شاهى عراقى قيمت كردند رأى ملك آرا بدان متعلق گشت كه آن كليسيا را قلعه نموده حصارى متين بر دور آن كشند و جمعى از تفنگچيان جنود قاهره در آن حصار مسكن گرفته همواره نگهبانى مينموده باشند اطراف و جوانب آن را بر امراء و اعيان و طبقات لشكر قسمت نمودند تا آنكه سنك و آهك مصالح آن كار در آن حوالى ناياب بود از راه دور آورده و در عرض بيست روز قلعه مذكور اتمام يافت و اسمعيل بيك تفنگچى باشى با دويست نفر تفنگچى آذربايجانى بحراست آن معين گشتند .\r\nچون طهمورث و لوارصاب الكاء باشى آجوق را از محكمى جا و جبال صعب المسالك و اينكه والى آنجا تابع روم است مأمن و ملجأ تصور نموده باستظهار آن پناه به آنجا برده‌اند غيرت\r\n\r\n","description":"","footnote":"","page_name":" 874 ","page_number":282},
  {"content":"\r\n\r\nشاهانه و حميت خسروانه اقتضاى آن مينمود كه نهضت همايون بهر طرف لازم آمد توجه فرموده تا ايشانرا بدست نيارند دست از طلب ندارند لهذا عنان عزيمت بصوب كارتيل كه سر راه باشى آجوق است معطوف داشتند و از آنجا بكارتيل راهى است در درهء تنك در كمال صعوبت كه نشيبش محل اقامت گاو زمين و فرازش با منازل قمر قرين است و هرگز حكام گرجستان را از ضيق طرق و صعوبت راه عبور از آنجا با خيل و سپاه ميسر نشده بتخصيص در آن فصل بهار كه شبانروز چشم سحاب از قطره فشانى بازنميايستاد و از انبوهى درختان نور آفتاب سالها بر آن نتافتى و از كثرت گل و لاى افيال قوى هيكل دريا نورد خيال مجال عبور نيافتى هر چند عبور اردوى گرون شكوه و جنود نامعدود انجم كرده از آن راه در نظر خاص و عام دشوار بلكه محال مينمود اما راى جهان آراى اشرف بعبور نمودن از آن راه كه متضمن چندين مصلحت دولت و تدابير كليه سلطنت بود مصمم گشته طبقات حشم فوج فوج و جوق جوق كوچ كرده در عرض سه روز از آن دره تنك تاريك گذشتند در نشيب و فراز آن راه پر و حل شتر و الاغ بسيار از عساكر ظفر شعار و مردم [ 618 
  ] اردو بازار بكوهلاك فرو رفتند روز چهارم اردوى كيهان پوى بكنار رودخانه كه منبع آب قانق و قبرى است رسيده شادروان عظمت به مهر و ماه افراختند و آن سرزمينى است بغايت نزه و خرم از بسيارى شقايق و رياحين و تازه گلهاى عبير آگين رشك فردوس برين مضمون حديث الدنيا سجن المؤمن و جنة الكافر كه در فوق مرقوم گشته شامل آنجا و كل امكنهء لطيفهء گرجستان است كه در دنيا مسكن آن كفرهء بىايمان شده مردم ارزاد و تيانات از ولايت كاخت بجريمهء دوستى طهمورث كه بعضى دليل گشته او را از راه غير متعارف بيرون برده بودند و برخى ديگر كه از رفتن او آگاه بوده‌اند از عساكر منصوره كه پيش راه او را گرفته بودند مخفى داشته آگاه نساخته‌اند و عظماى آن طايفه نيز سر - سختى كرده بعيسى خان بازگشت ننموده بودند و سر از ربقه فرمانبردارى و اطاعت لشكر اسلام پيچيده مورد غضب پادشاهى گشته عساكر منصوره بتاخت و غارت و اسر آن دو الكاء رخصت يافتند و فوج فوج به بيشه و جنگل درآمده قريب بسى هزار اسير و چهل هزار گاو و گوسفند بدست درآمده بعد از افراد خمس كه بسركار پادشاهى متعلق است تتمه بعساكر اسلام تعلق گرفت و ثواب اين امر عظيم كه سى هزار كافر بيدين شرف اسلام دريافتند و بلا شبهه موجب استدامت دولت و رستگارى آخرت است بروزگار فرخنده آثار همايون عايد گرديد و چون كنار رودخانه عرك چائى كه فاصله كاخت و كارتيل است محل نزول موكب مسعود گرديد رأى عالم آرا بدان متعلق گشت كه يكى از كاردانان بساط عزت را برسم رسالت نزد گرگين خان والى باشى آچوق فرستند .\r\nخلاصه پيغام آنكه ميانهء نواب همايون ما و پادشاه ذيجاه روم قواعد مصالحه و دوستى استحكام يافته و يكى از شريط صلح آنست كه منسوبان طرفين را حمايت ننموده گريختگان را راه ندهند و نگاه ندارند و بر او ظاهر است كه طهمورث و لوارصاب كه دو جاهل نادانند هر دو منسوب اينطرف و تربيت يافته همايون ما اند و از جهل و نادانى توهم نموده به آنجا آمده‌اند طريق آنست كه تابعان هر طرف شرايط عهد و پيمانرا منظور داشته امرى كه منافى صلح و مغاير عهد و پيمان باشد مرتكب نگردند اكنون آن دو جاهل بيمآل را نگاه نداشته روانهء اينطرف سازد كه بمقتضاى رأفت جبلى و عواطف خسروى با ايشان عمل خواهد شد و الا لشكر قيامت اثر قزلباش جهة بدست آوردن آن دو سيه بخت روى بآنطرف دارند مبادا صورتى روى نمايد كه موجب ندامت و پشيمانى گردد خواجه محمد رضاى وزير آذربايجان كه شمهء از صفات حميده او در اين اوراق رقم پذير كلك ظهور گشته استدعا نمود كه اين خدمت به او رجوع شود حسب الاستدعا اجازه يافته بآئين شايسته روانهء مقصد شده\r\n\r\n","description":"","footnote":"","page_name":" 875 ","page_number":283},
  {"content":"\r\n\r\nبوالى باشى آچوق و سلاطين زاده‌هاى مذكور ملاقات نموده لوارصاب را كه به جهتى ظاهر خود را شريك طهمورث كرده بود نكوهش دلپسند و نصايح ارجمند نموده بعد از گفتگوى بسيار\r\nمصراع\r\n « گهى در تواضع گهى در ستيز » \r\nبچرب زبانى و حكمت پژوهى و تكلفات كريمانه و سخنان عاقلانه آن وحشى صفتان بى - مآل و سرگردان باديهء جهل را از مقام نفاق باز آورده بشيوه وفا و وفاق راغب ساخت و گرگين خان نيز اظهار اخلاص و بندگى آستان سدره نشان شاهى كرده با جناب دستورى مردميهاى دوستانه بظهور آورده بود و در مقام عجز و افتقار برآمده معذرت خواسته بود كه راه ندادن ايشان به اين صوب با قرابت و خويشى و نسبت همكيشى از مروت دور بود اكنون استدعاى عفو تقصير هر دو دارم و جناب دستورى جواب گفته بود كه اين صورت بىادراك ملازمت ميسر نيست طريق آنست كه هر دو روى ارادت بدرگاه جهان پناه آورده بنده وار شيوهء چاكرى مسلوك دارند و ايشان نيز معذرتى القا نموده گفته بودند كه اگر از بأس و سخط شاهانه بجان ايمن باشيم سرقدم ساخته بآستان اقبال آشيان ميآئيم و هر يك معتمدان همراه كرده بدرگاه فلك بارگاه فرستادند و خواجه محمد رضا بازگشته در يورت حوالى كورى تعبيهء عليه رسيد و فرستادگان سلاطين مذكور بسعادت آستان بوسى سرافراز گشته عجز و مسكنت و استدعاى عفوزلات ولاة مزبور عرض كردند .\r\nچون از خواجهء مذكور در رفتن بميانهء چندين وحشى صفتان سباع سيرت بيمآل كه اگر - چه صورت انسانى دارند اما حيوان مثال در بيشه خودسرى چريده‌اند آثار فدويت و جان سپارى بظهور آمده بود بخطاب گرامى فدوى مخاطب گشته حكم شد كه منشيان بلاغت نشان من بعد در مناشير و حكام نيز القاب خواجهء فدوى دودمان ولايت مكان افزايند و دربارهء ولاة مذكور فرمودند كه سخن همانست كه فدوى بديشان گفته هر گاه صدق و اخلاص بظهور آورده روى ارادت بعتبهء عليه آورند مسئول هر يك بفر قبول موصول خواهد بود .\r\nدر خلال اين حال بعرض عاكفان سدهء جلال رسيد [ 619 
  ] كه اوس نام ولايتى است در آن حدود كه سكنهء آنجا از ملاحدهء ملت عيسى على نبينا و عليه السلام‌اند اگر چه از توابع باشى آچوق است اما بضيق طريق و استحكام مكان و ارتفاع جبال متصله بالبرز كوه كه مرغ اوهام جز ببال خيال در هواى آن طيران نتواند نمود و پيك سريع السير نظر آن مسافت بعيده را بدشوارى نتواند پيمود مغرور گشته اطاعت والى نيز نمينمايد رأى شرع آرا بغزا و جهاد آن طبقه ضاله راغب و مايل گشته فوجى از مجاهدان حوزهء اسلام را بسركردگى بيكويردى بيك گرجى ملازم بيگلربيگى فارس كه با فوجى از مردم او در ركاب سعادت انتساب بود بر سر ايشان فرستادند و عساكر منصوره درآمد و رفت آنجا از صعوبت راه و دره‌هاى پربرف زحمت بسيار كشيدند .\r\nجمعى كه بجنگ پيش آمدند از سيوف و سنان غازيان جان نبرده بدار البوار شتافتند و جمعى كه به بيشه و كوه تحصن جستند مساكن ايشان را نهب و غارت كرده قريب بپانصد نفر اسير و دو هزار گاو و گوسفند بدست آورده مظفر و منصور بپايهء سرير اعلى عود نمودند و در كارتيل بنابر\r\n\r\n","description":"","footnote":"","page_name":" 876 ","page_number":284},
  {"content":"\r\n\r\nمصلحت‌هاى ملكى بخاطر انور رسيد كه دو قلعه يكى در سواران كه قريب بآخسقه و باشى آچوق است و يكى در كورى كه حكومتگاه قديم سلاطين كارتيل است بنا نهند فرمانبران حسب الفرمان فرمانفرى جهان قلعه در آن دو مكان بنا كرده هر دو را در اندك روزى باتمام رسانيده استحكام دادند .\r\n\r\nذكر آمدن لوارصاب از باشى آچوق و مراجعت موكب همايون از سفر گرجستان بصوب مازندران بهشت نشان و سوانح آن زمان\r\nچون لوارصاب و طهمورث بنوعى كه مذكور شد از آمدن تقاعد ورزيده دفع الوقت نمودند حاكم باشى آچوق و حليلهء او كه ملكه آن ملك و در امور ملكى و مالى دخيل بود از خواجه محمد رضا التماس نموده بود كه به خدمت اشرف عرض نمايد كه چون لوارصاب بتبعيت طهمورث سر از بندگى آن آستان پيچيده سخنان خدعه آلودش از صدق و راستى عاريست پسر او را در عوض لوارصاب در سلك غلامان درگاه شمرده بعضى از ولايت كارتيلرا كه بباشى آچوق اقربست به او عنايت فرمايند جناب فدوى القاب استدعاى ايشانرا معروض گردانيده در معرض قبول افتاده يعقوبخان بيك قرامانلو قورچى تير و كمان را كه ترك ساده دل صادق الاخلاص و از زمرهء خواص بود بباشى آچوق فرستادند كه اگر لوارصاب در خلاف و عدم انقياد اصرار نموده بدرگاه جهان پناه نشتابد پسر گرگين خانرا بايالت كل ولايت كارتيل نويد داده بدرگاه و الا آورد كه بين الاقران بدين عطيه سعادت امتياز يابد چون لوارصاب از اين معنى آگاه گرديد اندكى از خواب غفلت بيدار و از مراتب بيهوشى هشيار گرديده در كمال اضطراب بيعقوب خان بيك اظهار ندامت و پشيمانى كرده او نيز نصايح مشفقانه بجاى آورد و جناب فدوى نيز مكتوبى به او نوشته بود كه بسخن مفسدان عمل نكرده خود را بعبث آوارهء ديار و پايمال حوادث روزگار نسازد .\r\nمجملا لوارصاب ظاهر خود را به لباس اخلاص آراسته با خبث باطن و درون تيره و حيل كه جبلى آن طايفه است والده و متعلقانرا در آنجا گذاشته با چند نفرى از ازناوران برفاقت يعقوب خان بيك بآستان اقبال آشيان آمده در سيزدهم ماه مبارك رمضان سعادت بساط بوسى دريافت و مورد انواع عواطف و الطاف شاهانه گرديد و در خدمت اشرف معزز و محترم بود و چون يك دو كوچ بجانب كورى واقع شد و او دل اخلاص گزين نداشت بشيوهء ارباب نفاق سلوك نموده شبى بى خبر از اردوى همايون بيرون رفته عازم فرار گرديد و جناب فدوى كه با او همسايه و متكفل مهماتش بود آگاه گشته با جمعى در طلبش شتافت و در حوالى اردو او را دريافته صبحى به منزل آورد و از اين حركت ناهنجار سلب اعتبار و اعتماد از خود كرد مع ذلك از اين عمل او اغماض فرمودند و او را رفع الخجاله قرار داد كه كس فرستاده والده و متعلقانش را بياورد و اما در خفيه پيغام داده بود كه هر چند درآمدن شما مبالغه نمايم از جاى خود حركت نكنيد كه با آمدن شما راضى نيستم چون جمعى از ذكور و اناث آن سلسله و عظماى كارتيل در سلك خدمه و غلامان اين درگاه منسلك‌اند بدباطنى و ذخاير حيله‌اند و آن بىسعادت را بعرض اقدس رسانيد لهذا از دست گذاشتن صيدى كه\r\n\r\n","description":"","footnote":"","page_name":" 877 ","page_number":285},
  {"content":"\r\n\r\nبدام آمده بود صلاح دولت ندانسته رخصت توقف الكاء نيافت اما به همان طريق معزز و محترم [ 625 
  ] در ركاب اقدس ميبود و حكومت كارتيل بدستور سابق بوكلاء و گماشتگانش متعلق بود و كوتوالى قلعه تفليس را بآقا سهراب لاريجانى و سيصد نفر از تفنگچيان رستمدار رجوع نمودند باقى احوال لوار - صاب در سال آينده مرقوم كلك بيان ميگردد در اين اثناء خبر رسيد كه عيسى خان كه بحكومت كاخت منصوب گشته بود چون بشرف اسلام مشرف بود كسر حرمت صليب و رهبانان ازو بظهور ميآمده گرجيان بمغايرت ملت از او آزرده شده آميزش نمينموده‌اند و او از بيم آنكه مبادا طبقهء نصارى در غيبت موكب همايون مضرتى به او رسانند ترك حكومت كرده بجانب دار الارشاد اردبيل رفته بنابر آن بيكتاش بيك يوزباشى تركمانانرا با جمعى از قورچيان عظام بقبضهء ز كم فرستادند كه محافظت آن بلده نمايند و داود بيك وكيل به همان دستور فاتق مملكت باشد كه اگر بعد از اين طهمورث نشاء دولت روز افزون داشته باشد و روى ارادت بدرگاه گيتى پناه آورده غبار زلات خود را بزلال خدمتكارى و اخلاص گزينى شست و شو فرموده از تفليس كوچ كرده متوجه قراباغ شدند .\r\nچون هواى آن ولايت از غبار سم سمند صبا رفتار عطر بيز گرديد همچنانچه سخنور نامى شيخ نظامى در وصف آن سرزمين گفته\r\nبيت\r\n ز دراج و تيهو و كبك و تدزو * نه بينى تهى سايه بيد و سرو \r\nهمواره به شكار تيهو و دراج نشاط افزا بودند در اين اثنا نشاط قمرغه از خاطر خطير سر زده عساكر ظفر نشان براندن جانوران شكارى مأمور شدند در صحراى آغجه بدى جرگه دست بهم داد گوزنان فربه سرين و غزالان رشك آهوى چين و اقسام وحوش در قمرغه جمع آمده حضرت شاه و الا جاه ظل الله با مخصوصان و مقربان بساط عرت بقمرغه درآمده جانوران شكارى را كه بتك پا بر شمال و صبا پيشى\r\n\r\nرجوع شاه عباس از سفر گرجستان و ورود برشت\r\nگرفتندى بنوك ناوك دلدوز از پاى درميآوردند و چون جرگه بسان دل دشمن تنگ حلقه گرديد حاضران موكب اعلى آهويان گريز پاى را دستگير ميكردند از بسيارى شكار شماره آن از تخمين و قياس بيرون بود و تا ده مرحله گوشت شكار در اردوى اعظم بسيار و بيقدر و مقدار بود در آن عرصهء نشاط عيسى خان كه ترك حكومت گرجستان كرده باردبيل رفته بود آمده سعادت بساط بوسى دريافت و معاذير دلپذير در آن ماده القا نموده حضرت اعلى از وفور رضاجوئى و شفقت عذر پذير گشتند و بدستور ملازم ركاب اشرف گرديد .\r\nچون كنار رود ارس مضرب خيام شهريار دادرس گرديد چند روز در آنجا بسان عساكر ظفر نشان و انجاح مطالب سپاهيان پرداخته فوج فوج رخصت يافته بمنازل خود رفتند و موكب نصرت نشان بعزيمت قشلاق مازندران از راه قزل آغاج و آستارا دريا كنار كه در نزاهت و خرمى سراسر آن از خلد نشان ميدهد بالكاء گسكر رسيده منازل مرتضى قليخان ولد اميره سياوش حاكم گسكر محل نزول\r\n\r\nورود شاه عباس بفرح آباد مازندران\r\nخسرو فريدون‌فر گرديد در آنجا چند روزى مزاج اشرف از جاده اعتدال منحرف گشته اندك عارضهء طارى شد ارباب اخلاص نذور و تصدقات بارباب استحقاق رسانيدند و دعاى بيرياى ضعفا و مظلومان كه بيمن معدلتش از\r\n\r\n","description":"","footnote":"","page_name":" 878 ","page_number":286},
  {"content":"\r\n\r\nتعدى و تطاول ظلمه در امانند باجابت اقران يافته صحت قوى روزى گرديد و از آنجا شكاركنان طى مسافت فرموده خطهء دلگشاى رشت از فر نزول موكب همايون رشك گلزار ارم گشت و چراغان ميدان رشت كرده چند روز در آن بلدهء طيبه اقامت فرموده بسير و سوارى و شكار خوك كه در گيلان به شكار زنگول معروف است و غالبا در سالهاى پيش غرابت آن طرز شكار خوك كه مرغوب طبايع و تماشاى آن موجب تفريح قلوب و انتعاش ضمير است مرقوم قلم وقايع رقم شده باشد مشغولى داشتند و از آنجا بخطهء لاهيجان تشريف بردند اهالى آن ملك بلوازم خدمتگزارى قيام نموده بر دور اصطلخ آنجا كه در دامنه كوه مشهور بجهود كلايه واقع و از بزرگى درياچهء توان گفت و در ميان حقيقى باغچه و تالارى ترتيب يافته كه بكشتى و زورق به آنجا آمد شد ميشد و فى الواقع جائى نزه و مكانى مرغوب است چهار طاق بسته چراغان كرده بودند و از وفور اخلاص خوبرويان يوسف لقا و ساده رخان مه سيما از شهر و مواضع جمع آورده در زورقها و كشتيها نشسته در آن درياچه سيار و مسرت بخش خاطر مهر آثار بودند و قرب يك هفته در لاهيجان بمسرت و شادمانى گذرانيده از آنجا متوجه مازندران بهشت نشان شدند و در چهارم شهر صفر بساعت سعد و طالع ميمون داخل دار السرور فرح آباد ارم بنياد شدند زمستانرا در آن خطه فردوس نما بفراغت و سير و اقسام شكار آن ولايت بپايان رسانيدند اكنون وقت آنست كه وقايع متنوعه و سوانح غريبه كه در اين سال در اثناى سفر گرجستان و غير آن روى داد بر صحيفهء بيان نگاشته شروع در تحرير وقايع سال نو نمايد .\r\n\r\nاز وقايع [ 621 
  ] متنوعه كه روى داد\r\nفرستادن ايلچيانست بجانب روم شرح واقعه آنكه سلطان محمد بيك طالش كه در سال گذشته بايلچيگرى روم نزد نصوح پاشاى وزير اعظم رفته بود در اثناى سفر گرجستان بازگشته عرض نمود كه مفسدان سرحد توقيف انجيلو چاوش و نهضت همايون را بجانب گرجستان باختلال امر مصالحه حمل نموده سخنان فتنه انگيز عرض نموده‌اند و از جانب لوارصاب و طهمورث ولاة گرجستان نيز عرايض چاكرانه بخواندگار رسيده خود را از زمرهء تابعان دودمان آل عثمان شمرده‌اند و در ميانهء روميان اسناد نقض عهد به اين طرف مينمايند بنابر ايفاى عهد و احتراز از مضمون آيهء كريمه  وَ لا تَنْقُضُوا الْأَيْمانَ بَعْدَ تَوْكِيدِها  بر ذمت همت شاهانه لازم گرديد كه ايلچى روم را مرخص ساخته از اينطرف نيز ايلچى فرستند و حقايق احوال اعلام نموده سلب بدنامى نقض عهد از اين طرف فرمايند .\r\n\r\nنامه شاه عباس بخواندگار روم\r\nبنابر آن حسين بيك مهماندار ذوالقدر را باصفهان فرستاده انجيلو چاوشلو را طلب داشتند و عاجلا ذاگر آقاى فوشچى را برسم رسالت فرستاده مكتوب محبت طراز دوستانه بسلطان احمد خان پادشاه روم در قلم آورده بعد از تواضعات دوستانه و تحرير رسوم و عادت پادشاهانه و رسوخ عهد و پيمان مرقوم گشت كه چون احراز سعادت غزا و كسب مثوبات جهاد در خاطر حقيقت بنيان رسوخ داشت و بعضى از كفرهء گرج كه از قديم الايام تابع و خراج گزار اين دودمان بوده‌اند سر از جيب عصيان و نافرمانى برآورده بودند بمحض اعلاى لواى اسلام و تأديب طاغيان ضلالت فرجام بدان صوب نهضت اتفاق افتاده بسعادت جهاد فايز گشتيم و بسيارى از كنايش و معابد نصارى مساجد اهل\r\n\r\n","description":"","footnote":"","page_name":" 879 ","page_number":287},
  {"content":"\r\n\r\nاسلام و ايمان گشت و از غنايم گرجستان تاج مرصع مكلل را كه در قلعه طراغان بدست درآمده بود و شرح آن مذكور شد با ديگر تحف و هدايا ارسال يافت و انجيلو چاوش در اندك روزى از اصفهان بگرجستان آمده سعادت عتبه بوسى دريافت و قاسم بيك سپهسالار مازندران برسالت روم و مرافقت انجيلو چاوش تعيين يافته تحف و هداياى لايقه ترتيب داده او را با جواب نامه كه آورده بود روانه فرمودند و چون از جانب خواندگار در باب اطلاق اسيران روميه مثل مصطفى پاشا ولد رضيه خاتون كه از امكداران دودمان عثمانى بود و محمد امين بيك ولد محمد پاشا وزير اعظم سابق كه پسر سببى على پاشا و برادر رضاعى پادشاه بود و غير ذلك رجاى دوستانه شده بود .\r\nحضرت اعلى ايشانرا با تجملات لايقه رفيق ايلچى گردانيدند و همچنين رقم اطلاق بر كل اساراى روم كشيده هر كس كه در حياط بود و برضاى خود عزيمت رفتن داشت خواه در اردو و خواه ساير ممالك اطلاق فرموده تا يكهزار نفر در مرافقت ايلچى روانه شدند و هيچ امرى از شروط مصالحه و ايفاء عهد نامرعى نگذاشتند و از سنور و سرحد آن چه تعيين يافته سنور نامچهء درست شده به مهر امراء و معتمدان طرفين رسيده بود خاطر نشان ايلچى روم كرده صورت سنور نامچه مصحوب او گردانيدند .\r\nدر خلال اين احوال خبر رسيد كه اضداد نصوح پاشا او را ببعضى امور متهم ساخته بقتل آورده‌اند و محمد پاشا مشهور باكوز محمد را كه بيگلربيگى مصر بود بپايهء سرير سلطنت مصير عثمانى آورده وزير اعظم كرده‌اند و شرح رفتن قاسم بيك و قضايائى را كه فيما بين سپاه قزلباش و روميه روى نمود در ذيل ايندفتر و محل خود نگارش خواهد يافت .\r\n\r\nفرار نمودن محمد بيك و يونس بيك\r\nاز سوانح اين سال فرار نمودن محمد بيك و يونس بيك ولد خندان آقاى متفرقه آقاسى روم است و قبل از اين مرقوم كلك بيان گرديده كه ولدان مذكور كه در معارك كارزار گرفتار عساكر ظفر شعار شده بودند منظور نظر اعتبار و از زمره مقربان محفل و الا بودند و توجهات شاهانه دربارهء ايشان يوما فيوما سمت تزايد داشت و بمزيد تقرب و اصطناعات شاهانه و بشفقتهاى خاص سرافراز و محسود همگنان بودند و منازل مرغوب در اصفهان بديشان مرحمت شده هر دو در اين ولايت متأهل گشته صاحب فرزند شده بودند و بانعامات وافره و عطاياى متكاثره از اسبان تازى و مرصع آلات و ظروف و اوانى طلا و نقره و ساير تجملات بزرگانه مخصوص و بهره‌ور بودند و اكثر مقربان و بزرگان اردوى معلى با ايشان يارانه و دوستانه آميزش و اختلاط ميكردند و صورت فرار و عقوق و عصيان ايشان در پرده خيال احدى رخ نمينمود در سفر گرجستان در حينى كه قصبه كوزى مخيم سرادقات اقبال بود روزى از ايام رمضان با چند نفر ملازم و خدمتكار معتمد رومى بعزم سير و شكار سوار شده و هر يك با ركاب و يخدان و نفايس و مرصع آلات و اشياء طلا و نقره و اسبان كوتل قطع تعلق از ساير تجملات و آغرق و عيال و اطفال كه همراه بودند كرده راه فرار پيمودند و خود را بقلعه آخسقه رسانيده از آنجا روانه ديار روم گرديدند روز ديگر اين معنى ظهور يافته همگنانرا موجب استعجاب گرديد حضرت اعلى از شمول عاطفت و غريب نوازى كه جبلى آن حضرت است اشاره فرموده كه خدمتكاران و عمله سركار ايشان با كوچ و متعلقان بوده عيسى خان [ 622 
  ] قورچى باشى كه با آن دو نااعتماد طريقه و داد مرعى ميداشت از تفقد احوال فرزندان ايشان غافل نبوده هر گاه ميل بردن داشته باشند\r\n\r\n","description":"","footnote":"","page_name":" 880 ","page_number":288},
  {"content":"\r\n\r\nروانه گردانند .\r\nديگرى از سوانح اقبال كه در آن اوقات بظهور آمد آمدن شاهين گرايخان بن سعادت گراى پادشاه تاتار است كه در ميان روميان بود و اركان دولت عثمانى او را ظاهرا بعد از فوت سلامتگراى عمش بسلطنت موروث قوم تاتار وعده داده بودند و در ثانى الحال چون سلامتگراى فرزندى نداشت و والدهء جانى بيك گراى ولد مبارك گراى بن اسلام گراى بن دولتگراى در حبالهء او بود صلاح در تربيت جانى بيك گراى مذكور كه پسر سببى سلامتگراى بود دانسته با شاهين گرايخان در مقام غدر و نفاق در آمده اراده حبس و قيد او داشته‌اند و او اينمعنى را از اطوار روميان تفرس نموده در هنگام مجال خود - را از ميان روميه بيرون انداخته مردانه طى مسافت بعيد كرده به قصد ادراك ملازمت درگاه شاهى بطريق فرار و ايلغار بولايت عجم رسانيد و در حدود قصبهء كورى گرجستان باردوى گردون شكوه رسيده بسعادت كورنش و مجالست مجلس همايون استسعاد يافت و اظهار كمال اخلاص و حسن ارادت و اعتقاد كرد و حضرت اعلى شاهى ظل اللهى بمقتضاى طبع سليم و شيوهء ميهمان نوازى كه جبلى ذات حقيقت سرشت آن حضرت است برادرانه با او سلوك فرموده در آغوش مهربانى كشيدند و بانواع تعظيم و تكريم و تكلفات لايقه اختصاص يافته معزز و محترم در ركاب اشرف بود .\r\nديگرى از سوانح اين سال آنكه چون در ايام فتور جمعى كثير از رعاياى شيروان و قراباغ بگرجستان كاخت رفته آنجا را مأمن خود ساخته اقامت نموده بودند و الكسندر خان والى آنجا ايشان - را نگاهداشته تا غاية در آن ولايت بودند حكم همايون بنفاذ پيوست كه چون آن جماعت رعيت الاصل گرجستان نيستند همگى از مسلمان و يهود و ارمنى كوچ كرده بجانب مازندران بهشت نشان روند و همچنين از مردم شيروان و قراباغ و ايل و اويماقات آنجا كه ملازمت روميه اختيار نموده بودند و يا بروميه وصلت كرده صاحب كدوك و منصب شده بودند چون محل اعتماد نيستند بودن ايشان در اين سرحد صلاح دولت قاهره نيست كوچ كرده در فرح آباد مازندران رحل اقامت اندازند اسفنديار بيك اوچى باشى عربكرلو بكوچانيدن شيروانيان و لطيفخان بيك قاجار دواتدار بكوچانيدن اهل قراباغ مأمور گشته قريب بپانزده هزار خانوار بفرح آباد رفتند هم موجب آبادانى آن ولايت شد و هم در اين جلا مكافات نمكحرامى يافتند از الوسات قراباغ جماعت احمدلو تمرد ورزيده در رفتن تعلل ميكردند مورد غضب شاهانه گشته متمردان قتل و غارت يافتند و حال طبقات خلق كه رفته بودند در آن ولايت آسوده حال و در كمال عافيت و فراغت روزگار ميگذرانند .\r\n\r\nقتل فرهاد بيك قوشچى\r\nسانحهء ديگر مغضوب گشتن فرهاد بيك چركس قوشچى است كه از زمرهء مقربان بساط اقدس و در كمال عزت و اعتبار ميرشكار بود همانا از خبث باطن نمكحرامى از او بظهور آمده بود كه در خفيه با شهزادگى محمد باقر ميرزا بخلاف رضاء ولى نعمت آشنائى فتنه انگيز مينموده و باعمال منافى صدق و اخلاص كه منتج عقوق و عصيان است ترغيب ميكرده و صدق اين بدباطنى از اقوام مردم بيغرض كه نشست و برخاست نهانى او را با ميرزا ديده بودند بر خاطر همگنان پرتو ظهور انداخته بعرض اقدس رسيده نائرهء غضب دربارهء او التهاب يافته در مجلس مؤاخذ گرديد و حسب الاشاره اعلى او را مقيد و محبوس بجناب ميرزا سپردند ملازمان ميرزا بفرمودهء او بقتلش پرداخته بر متملكانش رقم تملك كشيدند و اين مضمون كه :\r\n « محرم بيك نقطه مجرم شود » \r\n\r\n","description":"","footnote":"","page_name":" 881 ","page_number":289},
  {"content":"\r\n\r\nدربارهء او سمت ظهور يافت .\r\nديگرى از سوانح بقتل درآمدن چند نفر از خليفه‌ها و صوفيان قراجه داغ است : شرح واقعه آنكه جمعى از مردم ولايت قراجه داغ از قديم الايام دعوى ارادت و اخلاص سلسلهء عليه صفويه نموده و مينمايند و در زمانى كه حضرت خاقان سليمان شأن ابو البقاء شاه اسمعيل نور الله مرقده از بيم اعادى بگيلان تشريف برده چند سال در لاهيجان اقامت گزيدند و صوفيان اين سلسله به خدمت آن حضرت آمد شد مينمودند جمعى از صوفيان قراجه داغ آمد شد داشته‌اند و اليوم آن طبقه در ميانهء هوا - خواهان اين سلسله بصوفى قديم لاهيجانى معروفند و بدين لقب گرامى بر ساير صوفيه تفوق ميجويند و در هنگام خروج آن حضرت و آغاز نشو و نماى اين دولت صوفيان مذكور بمعافيات و سيورغالات سرافرازى يافته‌اند در زمان فترت روميه كه جعفر پاشا در دار السلطنهء تبريز تمكن داشت شاهويردى خان ولد خليفه انصار كه از زمرهء خليفه زادگان و در آن وقت حاكم قراجه داغ بود نيل بيدولتى بر رخسار سلسله خود كشيده به طرف روميان ميل نموده و تاج دوازده ترك اثنى عشرى از سر انداخته مجوزهء روميانه پوشيده بعرض اقدس رسيده بود كه در وقتى كه مشار اليه اظهار اطاعت [ 623 
  ] روميه نموده پسر خود را نزد جعفر پاشا فرستاد فرستاده‌هاى پاشا جهة اخذ بيعت اعيان قراجه داغ نزد شاهويرديخان آمدند مشار اليه اكثر اعيان صوفيه را در آن جمع طوعا و او كرها حاضر ساخته تكليف اطاعت نمود جمعى از آن گروه موافقت نموده بيتاج بآنجمع آمده بودند چون طريق ارادت و آداب پير مريدى آنست كه ارباب اخلاص در شدت و رخا دست از دامن مرشد كامل بازنداشته بانواع بلايا صابر باشند و رضاى مرشد كامل را بر اغراض دنيويه راجح داند شاهويرديخان كه بادى اين امر شنيع گشت چنانچه در قضاياى سالهاى گذشتهء گذشته گذشته مكافات بد طينتى يافته بجزا رسيد .\r\nدر اين سال حكم شد كه بتحقيق و تشخيص موافقان او پردازند مقصود سلطان كه از زمرهء ارباب عقيدت و حاكم قراجه داغ بود باتفاق محمد قلى خلفاى روملو كه منصب خليفة الخلفائى داشت تميز و تحقيق اين مقدمه گردند اكثر آن جماعت كه در آن وقت روسياهى كرده روى از مرشد كامل برتافته بودند سزاى عمل يافته بديار عدم شتافته بودند جمعى بدين علت از خليفه‌ها و صوفيان كه در حيات بودند بقتل درآمده بجزاى عمل رسيدند و غرض اصلى آن بود كه من بعد آن طبقه از دايرهء صوفيگرى خارج بوده صوفى از ناصوفى متميز بوده باشد .\r\nسانحهء ديگر آنكه در حين مراجعت سفر گرجستان در قصبهء شمكور قراباغ مصطفى خان قزاقلر بدست دلو محمد سلطان شمس الدينلو بقتل درآمد سبب قتل او آنكه نظر سلطان پدر او با طايفه قزاقلر از ايندولت رويگردان بروميان متوسل گشته مرتبهء پاشايى يافته بود و بعد از فتح آذربايجان محمد خان برادر مصطفى خان تا دو سه سال قلعهء لورى را نگاه داشته كوس مخالفت قزلباش و دولتخواهى روميان زده بدرگاه معلى نيامد و بعد از تسخير گنجه و قلاع آن حدود و انخفاض استيلاى روميان كه ضرورة بدرگاه معلى آمد تا آنكه مشمول عنايات شاهانه گشته از اعمال سابقه اغماض شد پيوسته آثار نفاق از اطوارش مشاهده ميافتاد تا آنكه بدست گرجيان چنانچه سبق ذكر يافت بقتل آمده مكافات نمكحرامى يافت و بدينجهة مصطفى خان نيز محل اعتماد نبود و حزم و احتياط مقتضى آن بود كه من بعد كل طايفه قراقلر دو نوك نااعتماد در آن سرحد نباشند .\r\nبالجمله بعد از قتل مصطفى خان امارت كل ايل مزبور بشمسى خان قزاقلر كه در سال اول يورش آذربايجان كه هنوز قلعهء ايروان بدست در نيامده بود از روى اخلاص بدرگاه گردون مناص آمده\r\n\r\n","description":"","footnote":"","page_name":" 882 ","page_number":290},
  {"content":"\r\n\r\nمحل اعتماد شده بود قرار يافت و او حسب الفرمان ايل مذكور را از سرحد قراباغ كوچانيده بجانب دارابجرد فارس كه باقطاع و تيول او مرحمت شده بود برد .\r\n\r\nآمدن مير محمد امين از هند بايران و رفتن او ثانيا از ايران بهند فرارا\r\nديگرى از سوانح آنكه در حين معاودت سفر گرجستان در كنار رود ارس مير محمد امين مشهور بمير جمله كه از هند دكن آمده بود بشرف ركاب بوسى اشرف سرافراز گرديده اعزاز و احترام يافت وى از سادات عظام شهرستان اصفاهان و عم ميرزا رضى صدراست چند سال قبل از اين بجانب دكن رفته بر حسب تقدير ملازمت قطب شاه والى كلكنده اختيار نموده بود و بنابر ظهور كاردانى بمرتبهء وزارت كه بعرف آنجا مير جمله مينامند رسيده صاحب ثروت و مكنت شده بود و چون محمد قلى قطب شاه بجوار رحمت الله پيوسته سلطان محمد برادر زاده و دامادش جانشين سرير قطب شاهى گرديد همانا مير مذكور از وفور رشد و بلند پروازى استقلال سابق نيافته ميانهء او و پادشاه طرح بد نشسته و آنچه از جناب مير استماع افتاد اين بود كه ميگفت حب وطن و آرزوى آمدن ايران و خوشيهاى اصفهان و ادراك پاىبوس شاهنشاه زمان در دل رسوخ تمام داشت ما يعرف خود بالطوع و الرغبة پيشكش كرده رخصت آمدن يافتم و چون به بيجاپور رسيدم ابراهيم عادلشاه داده بيرون آمدم « العلم عند اللّه و العهدة عليه » الحاصل پيشكش لايق از جواهر و اسباب گذرانيده چند گاه در اردو بود از بسيارى رشد و بلند پروازى سخنان گزاف ازو سر ميزد كه مستحسن طباع سليمه نبود و جز وزارت ديوان اعلى و وكالت نفس همايون به هيچ منصبى از مناصب ديوان راضى نميشد .\r\nبالجمله مطالب او در آن اوقات بحصول نه پيوست و در مازندران رخصت يافته باصفهان آمد با آنكه در وطن اصلى منازل خوب و املاك مرغوب و اسباب معيشت بزرگانه آماده داشت مرغ طبيعتش در هواى منصب عالى و حب جاه و حشمت پرواز ميكرد ديگر باره جلاء وطن اختيار نموده فرزندان و متعلقان را در صفاهان انداخته از راه بيابان به عقد ادراك ملازمت حضرت پادشاه والاجاه شاه سليم فرمانفرماى ممالك هندوستان روانهء آن ديار گرديد و حضرت اعلى اغماض پادشاهانه فرموده اصلا از فرار او اظهار نقارى نفرمودند و فرزندانش در سايهء معدلت شاهانه آسوده حال روزگار ميگذرانند .\r\nاز سوانح غريبهء اين سال كه در قصبهء رشت گيلان بظهور آمد قضيهء گشته شدن محمد باقر ميرزاى مشهور بصفى ميرزا است كه از تقديرات الهى وقوع يافت .\r\nشرح واقعه آنكه مدتى بود كه جمعى هرزه درايان خوشامدگو و خوشامد گويان تقرب جو [ 624 
  ] غدر و نفاق نسبت به پدر بزرگوار به او اسناد نموده بعرض اشرف ميرسانيدند و خاطر نشان اشرف نموده بودند كه جناب شاهزادگى باغواى جمعى بيدولتان فتنه انگيز كه در خفيه با او آميزش مينمايد العلم عند اللّه با پدر بزرگوار دل دگرگون كرده از جهل و غرور خيالات فاسده در سر دارد و آن حضرت از وفور و فراخ حوصلگى آن حكايات را وقعى ننهاده اين مقوله بكنايه و صريح با او اظهارى نفرموده اين مقدمه را بمشيت ايزدى باز گذاشته بتغافل پادشاهانه و اغماض متهورانه ميگذرانيدند تا آنكه در سفر گرجستان همان خوشامد گويان خانه برانداز كه به ظاهر ادعاى نمك حلالى نموده در باطن اسباب فتنه و فساد سرانجام ميدادند خصوصا يك دو نفر از خدمه و منسوبان و ملازمان ميرزا مكررا در خفيه حكاياتى كه مشعر بر صدق اين اقوال باشد بعرض اشرف رسانيدند و قضيهء فرهاد چركس چنانچه بتحرير پيوست وقوع يافت .\r\n\r\n","description":"","footnote":"","page_name":" 883 ","page_number":291},
  {"content":"\r\n\r\nمعهذا بدمظنگى به فرزند ارجمند اظهار نفرموده همان تغافل پادشاهانه را شيوه و شعار ساخته بودند از زمره غلامان چركس بهبود بيك بادعاى حقيقت ورزى و پاس حقوق ولى نعمت با خود انديشهء قتل او مخمر ساخته بوده در تاريخ سيم شهر محرم الحرام اين سال در خطه رشت بحسب اتفاق يا عمد على اى التقديرين در حينى كه ميرزا به قصد ادراك ملازمت اشرف متوجهء دولتخانه همايون و تنها بوده در كوچه به او دوچار گشته على الغفله در او آويخت و زخمهاى مهلك زده جناب ميرزائى به آن درگذشت و چون خود سر بچنين امرى دليرى كرده بود از خوف و بيم عقوبت شاهى پناه بآستانهء عز و جاه كه بست و ملجاء هواخواهان اين دودمانست برده بطريق ساير ارباب جرايم از واهمه بطويلهء خاصه تحصن جست و اظهار نمود كه چون حرف غدر و خيانت نسبت بولى نعمت مسموع ميگرديد بنا بر نمك حلالى و رفع تهمت غلامان چركس به اين امر دليرى كردم .\r\nالقصه در همان شب ميرزا رضى صدر بفرمودهء حضرت اعلى متوجه تكفين و تجهيزش شده نعش او را حسب الامر بدار الارشاد اردبيل فرستادند كه در حظيرهء مقدسه و جوار آباء و اجداد مدفون سازند و چون بهبود ادعاى نمك حلالى داشت بنابر چندين مصلحتهاى رضوى و باطنى كه بر عقلاى دهر و خردمندان روزگار ديده سعادت بهر ظاهر و روشن است جانب عفو و اغماض راجح آمده بازخواستى نشده و بهبود مذكور بتدريج اطمينان يافت حقيقت اين واقعه بر عامه كه ظاهر بينان عالم صورت و از جهان معنى بيخبرند پوشيده بود اما ظاهر حال بدين نوع است كه بتحرير پيوست و شايبه خلافى در آن نيست و در وقوع اين گونه امور دانشوران روزگار و ژرف نگاهان تجربه كار را جز حكمت بالغه الهى امرى در خاطر خطور نمينمايد كه ذات مقدس همايون اعلى از جميع آفات و عاهات در حفظ امان حضرت ملك منان بوده خلايق و عباد اللّه در ظلال دولت و سايهء معتدلتش آسوده حال باشند آمين يا رب العالمين .\r\nسانحهء ديگر كه در خراسان روى داد آنست كه چون سفر گرجستان به امتداد كشيده شغل و گرفتارى لشكر قزلباش در آن سرحد در ميان اوزبكيه شيوع يافت بالنگتوش بهادر با بيست هزار كس از جنود اوزبك و يرتاولان يغمائى كه از هر طرف جمع آمده بودند از جيحون عبور نموده بمرو آمدند محراب خان قاجار حاكم مرو از آمدن جنود اوزبك خبر يافته جمعى از غازيان را بقراولى فرستاده و ايشان بقراولان جنود اوزبك دوچار گشته فيما بين قتالى صعب روى نمود غازيان آثار جلادت و مردانگى بظهور آورده قراولان اوزبك را مغلوب گردانيدند در اثناى جنگ و پيكار جنود اوزبك فوج فوج متعاقب يكديگر نمايان شدند غازيان زياده از آن تاب توقف نياورده راه مراجعت پيمودند و بعضى از غازيان درجهء شهادت يافته بقيهء سپاه جنگ كنان بمرو رسيدند و محرابخان از كثرت جنود اوزبك اطلاع يافته در استحكام قلعه كوشيد و تفنگچيان قدر انداز در بروج و باره جاى داده بلوازم حراست و نگهبانى قلعه پرداختند يالنكتوش بهادر بمرو آمده چند روز در حوالى سواد شهر اقامت نموده لشكريان را بتاخت و غارت فرستاد و آن گروه يغمائى از مرو تا پساكوه مشهد مقدس آمده بعضى از احشامات سيما اعراب بيچاره تاخت و غارت نمودند در اين اثنا خبر معاودت موكب سعادت قرين بفيروزى و اقبال از سفر گرجستان و نزول رايات ظفر آيات در قشلاق مازندران بسمع بهادران اوزبكيه رسيد طبل رحيل كوفته معاودت نمودند و بسيارى از رعاياى مرو را همراه برد اما اكثر بتدريج عود نموده بمقام اصلى شتافتند .\r\n\r\n[ متوفىها 
  ]\r\n\r\n[ فوت شاهرخ بيك ولد گنجعلى خان 
  ]\r\nمتوفىهاى سفر گرجستان شاهرخ بيك ولد گنجعلى خان حاكم دار الامان كرمان كه از\r\n\r\n","description":"","footnote":"","page_name":" 884 ","page_number":292},
  {"content":"\r\n\r\nزمرهء امراء ذيشأن و سفيد ريشان دولت ابد بنيان است در روزيكه از عقبه ما بين كاخت و كارتيل عبور ميشد از اسب درگشته [ 625 
  ] بميان درهء عقبه افتاد و جگرش قصور كرده بعالم عقبى شتافت .\r\n\r\nفوت ملك على بيك جارچى\r\nديگرى ملك على بيك جارچى تاجى بيوك كه مريض و عليل متعاقب اردوى معلى بگرجستان آمد او نيز در آن عقبه رخت هستى بسراى آخرت كشيد مشار اليه اصفهانى - الاصل و مرد هزال شيرين گوى شيرين زبان مطايبه دوست بود هرگز كدورت الم پيرامن خاطرش نگشتى هر كس را غنچه صفت دلتنگ يافتى بسخنان دلاويز و ظرافتهاى مطايبه انگيز در كمال بشاشت و خرمى چون گل خندان ساختى و هر گاه بجهة امرى از امور منادى كردى آن مدعا را بكلمات رنگين و حركات مليح شيرين ادا كردى و اگر بقتل و سياست مجرمى مأمور گشتى تا سياستگاه به آن مجرم چندان هزل و مطايبه كردى كه آن سياست را چون لعب كودكان بر او آسان شمردى با كمال شكفته طبعى خالى از مهابتى نبود گاهى كه تاج فرد مرصع مكلل كه مخصوص او بود بر سر نهاده گوشواره بزرگ مرصع از دو طرف آويزان كرده با جماعت تاجى بيوك اتباع خود كه هر يك خود را به صورت خاص و لباس غير متعارف آراسته بدربار پادشاهى حاضر ميشدند رعب و هراس بدلها راه مييافت و حضرت اعلى از فوت چنان ملازمى كه نادرهء زمان بود اظهار تأسف بسيار فرموده در ازاء حقوق خدمات چندين ساله منصب او را بصفى قلى بيك پسرش كه جوان مستعدى بود ارزانى داشت اما :\r\nمصراع\r\n « كجا گيرد هريسه پاى روغن » \r\nعاقبت از جهالت و خودسرى رسيد به او آنچه رسيد و عنقريب در محل خود گزارش خواهد يافت .\r\n\r\nفوت طهماسب قلى بيك قورچى\r\nديگرى طهماسب قلى بيك قورچى كهنه شمشير شاملو كه از زمره مقربان بود چند روزى در گرجستان مريض گشته بعالم بقا پيوست فرزندى نداشت كه جانشين پدر گردد و منصب او بقراخان بيك قوم او متعلق گرديد .\r\nديگرى شاه نظر بيك يساقچى باشى نيز در گرجستان بيمار شده معالجه و مداوا مفيد نيفتاد عاقبت بقضيهء ناگزير دل نهاد منصب او بيادگار بيك قوم او تفويض يافت .\r\n\r\n","description":"","footnote":"","page_name":" 885 ","page_number":293},
  {"content":"\r\n\r\n\r\nگفتار در وقايع سنهء توشقان ئيل مطابق اربع و عشرين و الف و بعضى خمس و عشرين و الف كه سال بيست و نهم جلوس شاهى ظل اللهى است\r\nدر اين سال خجسته آغاز بهجت انجام سلطان چهار بالش ايام كه مسند نشين تخت چهار اركان فلك مينافام است يعنى خورشيد جهان آرا از مسكن افسردهء دى ميل طربخانهء عز و شرف نموده يازده ساعت شب شنبه بيست و يكم ماه صفر ختمت بالخير و الظفر برج حمل تحويل نمود نوروز فيروز عالم افروز در روز شنبه اتفاق افتاد بهار دل‌آرا خرمى افزاى گلشن روزگار گذشته مهوشان رياحين چون سيه چشمان زهره جبين فتنه‌گرى آغاز نهادند و لاله و گل چون خورشيد رخان خطاى و چين با نكهت عنبرين صحن زمانه را رنگين ساخته درهاى آرزو بر روى خلايق باز كردند و هوسناكان بادهء نشاط مستعد تجرع جرعهاى شادكامى از پيالهء لاله شدند نسيم اردىبهشتى با شميم گل و رايحهء سنبل آميخته در رياض جهان وزيدن گرفت .\r\nبيت\r\n چون گشت رايت نوروز آسمان فرساى * زمانه لاله ستان گشت و دهر لاله ستاى \r\n شميم سنبل و گل در دماغ جان پيچيد * بهار عطرفشان گشت و غنچه نافه گشاى \r\n كشيد جرعه مگر از پيالهء لاله * كه گشت شاهد گل بىحجاب چهره گشاى \r\nدر چنين هنگام نشاط افزا شهريار جهان پيرا اعنى حضرت اعلى در دار السرور فرح آباد و ساير امكنهء فرح بخش مازندران جنت نهاد كه از سايه ابر و ترشح هوا نظارت و تازگى داشت و كويش در بهار و خريف يكسان و از اعتدال هوا و هواى دريا هميشه صحراى دلگشايش بر گل و ريحان بعيش و حضور و مسرت و حبور ميگذرانيدند و از آنجا به ييلاق فيروز كوه تشريف برده بعد از سير و شكار ييلاق عزيمت اصفهان فرموده بمسرت و شادمانى داخل آن بلدهء جنت مثال شدند .\r\nدر اين سال محصوران اصفهانرا آفت رسيده رعايا و عجزه مضطرب الاحوال بودند عاطفت خسروانه شامل حال رعايا گشته حقوق ديوانى اين سال را بايشان عطا فرموده و از خالص محصولات خاصه شريفه نيز عشرى زارعان املاك ديوانى بخشيدند و اين عطيه و احسان موجب ترفيه احوال برايا و توسعه معاش زارعان و رعايا گشته مظنه عسرت و تنگى كه داشته بيسر و فراخى تبديل يافت بعد از چند گاه كه شهر شهرهء اصفهان و دولتسراى نقش جهان از قدوم سعادت لزوم اشرف آراستگى داشت فلك شعبده‌باز انگيز فتنه و فساد كرده ايام چون زلف مهوشان پريشان گرديده و چشم\r\n\r\n","description":"","footnote":"","page_name":" 886 ","page_number":294},
  {"content":"\r\n\r\n[ 626 
  ] زخم زمانه ابواب فراغت و عافيت مسدود ساخته ديدهء فتنه كه در خواب راحت بود باز شد و جهان آرميده بهم برآمده و لوله و آشوب از سر گرفت دست حادثه درازى نمود مفسدان سرحدها ديگر باره فسادها انگيخته خيالات فاسد بكاخ دماغشان راه يافت .\r\nبيت\r\n پريشان شد ايام چون زلف يار * پرآشوب شد عرصهء روزگار \r\n خبرهاى موحش ز هر سو رسيد * كه يك چند شد خوشدلى ناپديد \r\nالقصه اخبار موحش از هر سو رسيدن گرفت كه موجب حركت لشكرها و تلاطم امواج صحن گرديده بنيان معاهده و مصالحه سلطان روم بر مثال خانهء نااستوار اطفال كه بر رهگذار سيل سازند انهدام و اختلال پذيرفت اما بنيروى اقبال همايون و مساعدت اختر بخت ميمون هر گونه فتورى روى نمود عنقريب باصلاح مقرون گشت چنانچه هر يك در محل خود سمت گزارش خواهد يافت اعظم اخبارى كه در ايام اقامت اصفهان رسيد معاملهء روميان است كه سلطان احمد خان بن سلطان محمد بن سلطان مراد خواندگار روم بعد از قتل نصوح پاشاى وزير اعظم كه مرد صلاح انديش كاردان و واسطهء صلح بود با آنكه ايلچيان هر طرف با نامه‌هاى دوستانه و لوازم محبت و دوستى بروم رفته در آنجا بودند و امريكه موجب نقض عهد و اختلال باشد از اينطرف صدور نيافته بود بسخنان دروغ بيفروغ دو جاهل نادان گرجى و اندك فتورى كه در اين سال در گرجستان و شيروان روى داده بود و شرح آن در ذيل متبين ميگردد و اغواى چندى از نزديكان خود كه در حريم عزت و سراى دولت\r\n\r\nنقض عهد سلطان روم\r\nنشو و نما يافته از سرپنجهء روزگار سيلى حادثه نخورده‌اند و در مراحل نشيب و فراز فتور و فتن آبله پاى نگشته از عالم بيخبرند بيحوصلگى كرده معاهده و پيمان را بر طاق نكث و نسيان نهاده محمد پاشا مشهور باكوز محمد وزير اعظم را سردار كرده بجانب عجم ميفرستند حضرت اعلى بنا بر رعايت حزم و احتياط عليقلى خان ديوان بيگى شاملو را از درگاه معلى بجانب دارالسلطنهء تبريز فرستادند كه باتفاق امراء آذربايجان در آنجا اقامت نموده اگر اين خبر مطابق واقع باشد از سرحد خبردار بوده حقايق حالات معروض دارد كه بدانچه صلاح دولت قاهره بوده باشد به عمل آيد و كس فرستادند كه قلعه گنجه را كه اعتمادى بر متانت و استحكام آن نيست خراب سازند و مقرر شد كه محمد خان زياد اغلى قاجار بيگلربيگى از گنجه بقلعهء تفليس نقل نموده من بعد در آنجا اقامت نمايد و خوانين عظام مذكور پذيراى فرمان گشته هر يك بدانچه مأمور بودند به عمل آوردند و چون عليقلى خان و امراء چند گاه در تبريز اقامت داشتند بوضوح پيوست كه سردار مزبور با عساكر روم بسرحد رسيده در ديار بكر و آن حدود قشلاق اختيار نموده‌اند كه در سال آينده لشكر بر سر قزلباش كشند اما از آوازهء وصول لشكر در گرجستان و شيروان هر طرف فتنه‌ها روى نموده مفسدان هر طايفه را هواى خودسرى و طغيان بر سر افتاده بر همزن هنگامهء عافيت مسلمانان شده‌اند چنانچه در ذيل اين اوراق مرقوم كلك شيرين مقال ميگردد .\r\n\r\n","description":"","footnote":"","page_name":" 887 ","page_number":295},
  {"content":"\r\n\r\n\r\nذكر عصيان و طغيان گرجيان و جمعى از شيروانيان و آمدن طهمورث بجانب كاخت گرجستان بسبب ظهور فتنه‌ها كه در هر طرف نمودار گشت\r\nديگرى از اخبار سرحد آنكه چون وصول لشكر روم در آن مرز و بوم شيوع يافت متمردان هر طرف و هر طايفه سر از جيب عصيان برآوردند و داود بيك گرجى را نيز كه سمت وكالت عيسى خان داشت هوس ياغيگرى در دل پديد آمد و گرجيان كاخت در روزى كه عيد نصارى بود و گرجيان بجهة اقامت نماز و عيادتى كه رسم و قاعده ايشان است بكليسياى الاورد آمده بودند تفنگچيان مستحفظ قلعه غفلت ورزيده و تيقظ و آگاهى بجاى نياورده بودند و خلق بسيار از طبقه گرجى بكليسيا راه داده گرجيان بعد از اداى لوازم عيد دست تطاول دراز كرده باغواى داود بيك و طهماسب قسقى كه از ناوران قسق و هواخواهان طهمورث بود شروع در گرفت و گير تفنگچيان قزلباش نموده و بسيارى از آن بيچارگان را شربت شهادت چشانيدند و داود بيك مسرعى بطلب طهمورث فرستاده او را بآمدن كاخت ترغيب و تحريض كرده جمعى از مردم شيروان نيز كه بموافقت روميان متهم بودند و حكم بر جلاى ايشان شده بود خصوصا ملك پيرى سر خيل تراكمه قبيلهء و فالستان مشهور بدلو ملك عصابه عصيان بر سر بسته طرف داغستانرا مأمن خود ساخته و گروهى از بيدولتان اوباش و فتنه انگيزان بد معاش شيروان بر سر او جمع شده دست تعدى بحواشى مملكت دراز گرديد بدينجهت [ 627 
  ] ولايت شيروان نيز بهم برآمده فتنه و آشوب پديد آمد دلو ملك نيز كس نزد طهمورث فرستاده اظهار دولتخواهى او كرد .\r\nفتنه ساز نادان باغواى چندى از ازناوران گرجى كه همراه داود گرجى بودند و تحريك ياغيان مذكور غافل از اينكه گوزن شاخ هر چند قوى باشد با شير ژيان پنجه نتواند زد بدولت دو روزه فريفته گشته بالكاء كاخت آمده تكيه بر مسند حكومت زد و طايفه گرجى بر سر او جمعيت نمودند داود بيك وكيل را بر سر بيكتاش بيك يوزباشى و قورچيان كه فوجى قليل بود فرستاد و ايشان صرفه در جنك نديده به قصد بيرون آمدن از گرجستان گريبان بدست گرجيان دادند و آن گروه ضالهء بىايمان از مآل اين اعمال نينديشيده يوزباشى عليل ناتوانرا با همگى رفقا بدرجهء بلند شهادت رسانيدند دلو ملك نيز با طاغيان شيروانى بر سر محمد حسين سلطان كه نواده عماد الدين بيك شيروانى و دختر زادهء شاهقلى خليفهء مهردار ذو القدر و حاكم ارش بوده آمده در حينى كه محمد حسين سلطان از جهالت و غرور از قلعه بيرون آمده باستقبال كوچ و آغرق خود بكنار گرفته بود غافل بر سر او ريختند و او با اندك مردمى كه همراه داشت دست جلادت از آستين تهور بيرون آورده تلاشى كه مقدور ايشان بود كرده همگى مردانه جرعهء شهادت نوشيدند و اموال و اسباب سلطان و غازيان كه در بيرون قلعه بود به تصرف ياغيان درآمد بعد از واقعهء مزبور ساير ملازمان سلطان چون راه بيرون شدن مسدود يافتند خود را بقلعه كشيدند كه چند روزى از چنگ دشمنان مصون بوده شايد بعهد و پيمان از چنگ بدخواهان خلاصى يافته خود را بمأمنى رسانند دلو ملك با اتباع خود بارش آمده در برابر قلعه رحل اقامت انداخت غازيان قورغلو ذوالقدر كه قدرت و قوت\r\n\r\n","description":"","footnote":"","page_name":" 888 ","page_number":296},
  {"content":"\r\n\r\nقلعه دارى نداشتند در بحر تحير افتاده چاره جوى بودند كه خبر رسيد كه سپاه قزلباش بياغيان رسيده سراسيمه‌وار كوچ كردند و غازيان قورغلو از آن مهلكه نجات يافته سر خويش گرفتند و كيفيت لشكر فرستادن بدين نوع است كه چون اخبار آمدن طهمورث بكاخت و قتل قزلباشيه و فتور و بر - همزدگى شيروان در اصفهان بمسامع جاه و جلال رسيد و مشخص شده بود كه در اين سال لشكر روم در سرحد طرح قشلاق انداخته عزيمت آمدن ندارند مقرب الحضرة العلية العاليه اسفنديار بيك اوچى باشى عربكرلو را با گروهى از تفنگچيان ركاب اقدس از درگاه معلى بدان صوب فرستادند و حكم همايون اعلى بنفاذ پيوست كه عليقلى خان ديوان بيگى باشى شاملو از دار السلطنهء تبريز متوجه قرا - باغ گردد و تمامى لشكر آذربايجان و محمد خان زياد اغلى و امراء قراباغ به او ملحق گشته بسردارى عليقلى خان حسب الفرمان قضا جريان بسرعت استعجال متوجه آن صوب گشته او و اسفنديار بيك به يكديگر ملحق شده روانهء مقصد گشتند و حضرت اعلى شاهى ظل اللهى بقشلاق مازندران مايل و راغب گشته از اصفهان متوجه آن ديار بهشت نشان گشتند و در آنجا بخرمى و كاميابى ميگذرانيدند و چون رستم محمد خان ولد ولى محمد خان بنوعى كه گذشت از بلخ منهزم و پريشان حال بدارالسلطنه هرات آمده آرزوى آمدن درگاه معلى داشت حضرت اعلى نيز صلاح درآوردن او دانسته زمان بيك ناظر را كه هنوز ناظر نشده در آنوقت از زمرهء مقربان بود بايلغار بطلب شاهزاده فرستادند كه چون فصل نشاط انگيز بهار و موسم خرمى و لطافت ازهار نزديك رسيد و هنگام شكارهاى دار المرز بتخصيص شكار ميان كال مازندران و زنگول گيلان است معاشر حضور اقدس بوده از تماشاى اقسام شكار آن ولايت بهره‌ور گردد و زمان بيك از فرح آباد ايلغار نموده گويند در عرض هفت شبانروز زياده از بيست مرحله را طى نمود بدارالسلطنهء هرات رسيد و پادشاهزاده اوزبك را در اندك روزى بفرح آباد رسانيد و حضرت اعلى اشفاق و مهربانيهاى پدر فرزندانه درباره او بظهور آورده بعطاياى ارجمند خوشدل و مسرور گردانيدند .\r\n\r\nذكر استيلاى اكراد برادوست بر سر قلعه دمدم و بدست درآمدن بتقدير آفريدگار افلاك و انجم\r\nاز اخبار موحش كه در مازندران بمسامع جلال رسيد سانحهء غريبه تسلط اكراد برادوست است بحيله و تذوير بر سر قلعهء ارومى مشهور بقلعهء دمدم . كيفيت آن سرگذشت آنكه ايالت الكاء مذكور و حراست قلعهء مزبور بنوعى كه سبق ذكر يافت و پرتو شعور بر آن تافته بقبان خان بيگدلى برادر محمد بيك متعلق و مرجوع بود يكى از ازواج امير خان چولاق برادوست كه از بنات مردم فرومايهء آنجا بود و جمعى مردم مجهول اكراد در آن قلعه مانده خدمتكارى [ 628 
  ] قزلباش مينمودند قبان خان را غفلتى دست داد كه از طبقه اكراد هر چند مجهول و خدمتكار باشند كسى در قلعه نگذارد و گاهى به شكار ميرفت الغ بيك برادوست كه قوم امير خان بود و جغد آسا در ويرانه‌هاى آن سرحد بسر ميبرد با آن عورت و قلقچيان كرد بمراسله و پيغام مواضعه مينمايد كه در هنگامى كه قبان خان شب در قلعه نبوده باشد او را خبردار نمايند .\r\n\r\n","description":"","footnote":"","page_name":" 889 ","page_number":297},
  {"content":"\r\n\r\nروزى قبان خان به شكار بيرون رفته شب الغ بيك به آنها و اعلام آن جماعت با چهل پنجاه نفرى از كردان بپاى قلعه آمده اهل قلعه را خبردار گردانيده ايشان سوراخى در يك برج سولق كه در جنب قلعه است نموده الغ بيك و رفقاء يك يك به آن برج درآمده على الغفلة حارس آن برج را در خواب بقتل درآورده هر كس را در هر برج خوابيده ديدند به راه عدم فرستادند و بنقاره خانه رفته نقارهء شادمانى بنام الغ بيك بنوازش درآورده هر كس از اكراد كه در قلعه بود بر سر او جمع شد اهل قلعه خبردار شده صورتى كه هرگز در پردهء خيالشان رخ نمينمود مشاهده نموده سراسيمه و حيران گشتند و در آن شب ديجور كه اين غلغله و آشوب در قلعه افتاد طايفه قزلباشيه از آقا و نوكر و خدمتكار كه در قلعه بودند بر كميت و كيفيت مخالفان اطلاعى نيافتند از خوف و بيم هر يك با دلى از اندازه بدونيم از اطراف و جوانب قلعه خود را بيرون انداخته ميگريختند چون صبح طلوع كرد از قزلباشيه كسى در قلعه نمانده بود اكراد بر قلعه مستولى شده ما يعرف قزلباش را متصرف شدند و از اكراد و آن حوالى مخالفت ايندولت بقدغن كومك طلب نمودند .\r\nاين خبر موحش بقبانخان رسيده انگشت ندامت بدندان گزيده روى بجانب قلعه آورد آقا سلطان مقدم در مراغه خبر يافته فى الفور بپاى قلعه ايلغار نمود از مؤيدات اقبال و اتفاقات حسنه در وقتى\r\n\r\nفرار كردن الغ بيك\r\nكه يكصد و پنجاه نفر از اكراد مخالف بكومك الغ بيك به طرف قلعه ميآمده‌اند بآقا سلطان و جمعى از غازيان مردم قبان خان دوچار شده جنگ در پيوسته و اكراد شكست يافته جمعى بقتل آمده بقية السيف راه فرار پيمودند پير - بوداقخان حاكم تبريز و شهير سلطان مكرى نيز از استماع اين واقعه مضطرب گشته بايلغار رسيدند قبان خان از غفلتى كه ورزيده بود و باقتضاء قضا چنين حادثه رخ نموده بود با كمال خجلت زدگى و انفعال بامراء عظام ملحق گشته مشخص شد كه در قلعه اندك مردمىاند در انديشهء يورش بودند كه آتش اين فتنه بزلال اقبال كه لطيفهء غيبى عبارت از آنست منطفى گشت الغ بيك روزى در قلعه باروط بتفنگچيان قسمت مينمود شرارهء از آتش بميان تودهء باروط جسته شعله كشيده و يكطرف روى او سوخته مجروح و ناتوان گرديده به چند كس از حاضران نيز الم جراحت رسيد آن سوختگان آتش يأس و حرمان از تردد قلعه دارى عاجز گشتند و احوال كومك معلوم ايشان گشته از رسيدن كومك تازه مأيوس بودند زيرا كه اطراف و جوانب قلعه را جنود قزلباش فرو گرفته بود در قلق و اضطراب افتاده خوف و هراس بيقياس بر ايشان مستولى گرديد و چاره بجز فرار نيافته در شبى مظلم كه چون دل اهل ادبار تيره و تار بود از احمال و اثقال آنچه توانستند بر اسبان آسوده قلعه بار كرده الغ بيك را بر اسبى بسته على الغفله در دروازه را گشوده راه فرار پيش گرفتند امراء عظام بعد از اطلاع جمعى را بتعاقب ايشان فرستادند اما نرسيدند .\r\nديگر بار آن قلعهء رفيع كه در متانت و استحكام با قلعهء چرخ اخضر دعوى برابرى مينمايد بنيروى اقبال بدست عساكر ظفر شعار درآمد و زياده از هشت نه روز در تصرف اكراد نبود اكراه خاطر و دل نگرانى اشرف بورود اين مژده فرح بخش بمسرت و شادمانى تبديل يافت برادر قبانخان اندكى خجلت زده غفلت برادر بودند اما حضرت اعلى شاهى ظل اللهى از فراخ حوصلگى و بنده پرورى و اخلاص و خدمتكارى برادران اين خطاى عظيم را از آن سلسله گذرانيده در مقام مكافات نشدند و قبانخان از حكومت آن ولايت معزول گشته بپير بوداقخان شفقت شده بالاخره بآقا خان مقدم فرار يافته\r\n\r\n","description":"","footnote":"","page_name":" 890 ","page_number":298},
  {"content":"\r\n\r\nاز توپچيان و تفنگچيان خاصه خراسانى بسردارى مجنون بيك يوز باشى و تفنگچيان بكوتوالى قلعه معين گشتند .\r\n\r\nذكر محاربهء طهمورث خان گرجى با عليقلى خان و جنود قزلباش در بحران و انهزام قزلباش بحكمت بالغهء ملك مستعان\r\nچون تمشيت امور عالم و مصالح احوال بنى آدم در قبضه قدرت حى قدير و سرپنجهء اقتدار خالق هر صغير و كبير است هرگاه حكمت بالغهء الهى اقتضاى امرى نمايد كه از حيز قدرت بفعل آيد و صورتى از پردهء خفا بمنصهء ظهور جلوه نمايد اسباب آن كه هزاران مصلحت عباد در ضمن آن منطويست بر حسب ذااراد [ 629 
  ] اللّه شيئا هيتا اسبابه بدستيارى كارفرمايان قضا و كاركنان قدر سرانجام مييابد و بسعى عقلاى روزگار و تدبير مدبران تجربه كار تغيير در آن راه ندارد و تماشائيان عالم ظهور را جز بديدهء تسليم و رضا در آن نگريستن چاره نيست مصداق اين سياق محاربهء طهمورث گرجى است با جنود اقبال كه از جهالت و خود - رائى جرأت نموده عاقبت خلق آن ديار را عموما در ورطهء هلاك و بوار انداخت و خودسر گشته باديهء حسرت و سرگردان ديار نادانى گرديد چنانچه در محل خود سمت گزارش خواهد يافت .\r\nالقصه عليقلى خان و اسفنديار بيك بنوعى كه مذكور شد روانهء گرجستان گشتند عساكر آذربايجان از قورچيان و غلامان و غير ذلك كه بمرافقت مأمور بودند فوج فوج آمده ملحق ميشدند قريب بپانزده هزار كس جمع شده هنوز تفنگچيان و بعضى از عساكر نرسيده بودند كه صلاح در توقف نديده با آن گروه از راه تفليس گرجستان درآمده تا بعرك چائى كه فاصله كاخت و كارتيل و سر راه باشى - آچوقست رسيده رحل اقامت انداختند كه اگر ارادهء رفتن باشى آچوق نمايد از آنجا نتواند گذشت و از جماعت گرجيانى كه اظهار شاهى سيونى كرده بعساكر منصوره ملحق گشته بحسب ظاهر در مقام موافقت و خدمتكارى بودند تحقيق شوارع و راه بيرون شد آن گروه نموده بهر راه كه احتمال عبور داشت محافظان كارآگاه تعيين كرده در انسداد طرق كوشيدند و قراولان كارآزموده از هر طبقهء قزلباش و گرجيان صاحب وقوف آن سرزمين فرستادند كه روز بروز و لحظه بلحظه از حركت مخالف خبردار بوده اعلام مينموده باشند .\r\n\r\nجنك طهمورث با لشكر قزلباش و انهزام آنها\r\nطهمورث با حشرى انبوه از جنود گرجيه كه بر سر داشت عزم محاربه حزم نموده از محل اقامت در حركت آمد و امراء عظام از اخبار كاذبه گرجيان حركت او را حمل بر فرار كرده اصلا از عزيمت او به طرف عسكر قزلباش اثرى ظاهر نبود تا آنكه قراولان گرجى شبى خبر دادند كه طهمورث بعزم رزم متوجه گشته نزديك رسيده است هر چند بر سخن آن طايفه اعتمادى نبود اما بنابر احتياط صبح زود امراء عظام و عساكر بهرام انتقام جبه و يراق بر خود مرتب ساخته از اردو بيرون رفتند كه محل مناسب جهت جنگ اختيار نموده اگر خبر مذكور صورت وقوع داشته باشد محاربه اتفاق افتد و الا زمين ديگر كه مناسبتر باشد\r\n\r\n","description":"","footnote":"","page_name":" 891 ","page_number":299},
  {"content":"\r\n\r\nجهت نزول تعيين نموده به آنجا كوچ كنند زمانى ممتد در آن سرزمينها توقف نموده انتظار بردند قراولان و محافظان شوارع آمده خبردار كردند كه اصلا اثرى ظاهر نيست .\r\nبعد از انتظار بسيار بازگشته هر كس در يورت خود فرود آمده لشكريان پراكنده شدند كه ناگاه آواز طبل برآمدهء خبر رسيد كه اينك سپاه دشمن نمودار شد كه گرجيانى كه اظهار شاهى سيونى كرده نشان شوراع داده بودند غدر و نفاق ورزيده راهى را كه طهمورث آمده نشان نداده بودند و قراولان قزلباش از آنراه بى خبر بودند .\r\nبعد از ظهور اين حال ديگر باره امراء عظام و عساكر نصرت فرجام سوار شده بعرصه گاه نبرد آمدند محمد خان زياد اغلى قاجار بيگلر بيگى قراباغ و تبعهء او بچرخچيگرى تعيين يافته از امراء قراباغ پيكر سلطان ايكرمى دورت و دلو محمد سلطان شمس الدينلو بمعاونت چرخچى كه تركان بوكركچى گويند مأمور گشتند و ميمنه و ميسرهء سپاه را به قدر مقدور بجنود مسعود آراستند اما از عدم فرصت و سراسيمگى سپاه صف آرائى و توزوك لشكر بر نهج دلخواه ميسر نشد هنوز بعضى از لشكريان در اردو مانده سوار نشده بودند كه طهمورث با خيل و سپاه خود كه قريب پنج شش هزار بودند با اسلحه و يراق مكمل رسيده بهيات اجتماعى خود را بر فوج چرخچى زدند چرخچيان تاب صدمه آن گروه نياورده منهزم گشتند پيكر سلطان و دلو محمد امراء بوكركچى فرصت معاونت نيافته هر يك با فوج خود به طرف افتادند محمد خان زياد اغلى با چند نفر از طايفه قاجار به زخم سيف و سنان گرجيان بر خاك هلاك افتاده درجه شهادت يافتند و اين صورت موجب دليرى كفرهء گرج و دلشكستگى جنود اسلام گرديد و گرجيان همچنان به صورت اجتماعى دليرانه جلوريز بر سر قول راندند ميمنه و ميسرهء سپاه كه از كشته شدن محمد خان و انهزام چرخچيان سراسيمه شده بودند از جمله بيمحاباى كفر و ضلال بهم برآمده چريك آذربايجان بىآنكه دست باستعمال آلت حرب و قتال برند پشت بمعركه داده روى بوادى فرار آوردند و فوجى از مبارزان جنود مسعود و طايفهء شاملو مردم عليقلى خان كه با او در قلب بودند از هزيمت چريك قلب منقلب گشته محال مدافعه و مجادله نيافتند گرجيان بهر كس رسيده دست يافتند از پاى درآوردند .\r\nالقصه سپاه قول نيز مجال استقامت نيافته بهم برآمده هر كس سر خويش گرفت عليقلى خان و اسفنديار بيك كه هر يك در شجاعت و دليرى يگانهء روزگار بودند و در آئين رزم و پيكار سرآمد مبارزان شجاعت شعار پراكندگى لشكر مشاهده نموده لحظهء بملاحظهء نام و ننك در معركه درنگ نمودند [ 630 
  ] چون توقف ايشان بيفايده بود بمدلول و لا تلقوا بايديكم الى التهلكة عنان از معركه نبرد پيچيده به طرف تفليس در حركت آمدند و كفره گرج به خون دليران دلير گشته تيغ انتقام از نيام برآوردند و چشم زخمى چنين بجنود اسلام رسيده در اين معركه گروه سعادتمند بدرجه شهادت فائز و سربلند گرديدند طهمورث كه سرمست بادهء غفلت و جهل بود از غلبهء كه او را دست داد مسرور و شادمان گشته باردوى قزلباش آمده در خيمه عليقلى خان فرود آمد و منازل هر يك از امراء و اعيان قزلباش را بيكى از عظماء و اعيان گرجيه داده اموال و اسباب سپاه اسلام نصيب ارباب كفر و ظلام گرديد و از اين معنى غافل افتاد كه كلنك تيز منقار هر چند بلند پرواز باشد از چنگال شاهين اوج اقبال باز نتواند رست و بدين جسارت و بىادبى كه از او سر زد عاقبت در معرض قهر قهرمان زمان درآمده جا و مقام چندين ساله نياكان خود را ويران و الكا و مملكتشان بباد بىنيازى رفت و شرح آن در ذيل مرقوم ميگردد بالجمله عليقلى خان و اسفنديار بيك و ساير امراء بى سر و سامان بقلعهء تفليس رسيده پراكندگان لشكر به آنجا جمع\r\n\r\n","description":"","footnote":"","page_name":" 892 ","page_number":300},
  {"content":"\r\n\r\nآمدند از امراء و معارف سپاه محمد خان زياد اغلى و حسينخان گيلانى حاكم كوهدم گيلان و حسين قلى بيك يوزباشى طالش ولد يادگار على سلطان كشته گشته اسحق سلطان مير صوفى زخمى گشت مرتضى قليخان گسكرى حاكم گسكر كه با قشون خود در يكطرف معركه ايستاده بود بعد از گذشتن جنود گرجيه از عقب ايشان درآمده چهل پنجاه نفرى از پيادگان به قتل آورده متعاقب امراء بتفليس رسيد .\r\nعليقلى خان توقف خود را در تفليس صلاح نديده قلعه را بمرشد قلى بيك ولد محمد خان و غازيان قاجار و فوجى از تفنگچيان سپرده بگنجه آمد و در خانه‌هاى ويران شده قلعه اقامت نموده در آنجا طرح قشلاق انداخت و حقايق حالات بعرض عاكفان سده جلال رسانيد هر چند طبع آتش خوى اشرف اعلى از اين اخبار وحشت انگيز چون آتش سوزان و دريا مثال جوشان و خروشان گرديد اما از فراخ حوصلگى رعايت سلسله ظاهر كرده منشور عاطفت مبنى بر استمالت و دلجوئى بعليقلى خان و امراء فرستادند كه در طريق سپاهيگرى و آئين حرب و قتال از ازل آلازال هزيمت و ظفر قرين يكديگرند از چشم زخم كه باقتضاى قضا و تقدير آسمانى بجنود اسلام رسيده باشد اندوهناك نبوده منتظر موكب مسعود بوده باشند كه اينك عنان عزيمت بدانصوب معطوف گشته عنقريب بتوفيق الهى و قوت اسلام صمصمام زبرجد فام از نيام انتقام جزاى بيادبان بدكيش و بدكيشان عاقبت انديش در كنار ايشان نهاده خواهد شد از نوازشات شاهانه خاطر دغدغه آلود ايشان فى الجمله اطمينان يافته در قشلاق گنجه خجلت زده و بيسامان ميگذرانيدند كه طنطنهء رايات فيروزى آيات جاه و جلال آن ولايت بلندى گرفته اعلام كشور ستانى ارتفاع آسمانى يافت و شرح آن در آغاز سال همايون فال آينده نگاشته قلم سحرساز و مرقوم كلك نكته پرداز ميگردد انشاء الله تعالى .\r\n\r\nشرح وقايع خراسان و سوانحى كه در اين سال در آن ولايت روى داد\r\nدر اين سال از سرداران جنود اوزبك قرانغمه نام كه در حدود بلخ ترقى نموده گروهى از طايفهء آلمانچى بر سر خود جمع كرده بهر طرف ميتاخت رفته رفته چهار پنجهزار اوزبك غارتگر خونخوار بر سر او جمعيت نمودند يك مرتبه بولايت خراسان آمده جام و خواف و باخرز را تاخت نموده غنيمت فراوان بدست آورده بود و باتفاق و مصلحت وقت كسى متوجه معارضه او نشد در اين سال هوس تاخت و يغماى خراسان كرده با جنود شقاوت ورود بجانب كرخ آمد ميانهء جماعت جمشيدى محافظان قلعهء مذكور و اوزبكيه اندك محاربه واقع شده جمعى از طرفين مقتول شده و در آنجا كارى نساخته به طرف هراترود آمدند و از اطراف و جوانب غنايم بدست آورده به طرف كهدستان رفتند حسينخان والى هرات جمعى از لشكريان مجهول را كه اسم و رسمى نداشتند قريب بششصد هفتصد نفر بسركردگى بيرام بيك كشته شاملو بر سر ايشان فرستاد كه منتهر فرصت بوده در محل مجال دستبردى نمايند .\r\nبعد از رفتن آنگروه بخاطر آورد كه آن جماعت هر چند مجهولند اما اگر شكستى يابند موجب بدنامى اوست دويست نفر از جوانان دلير كار ديده بسركردگى خسرو بيك كه الحال بخسرو سلطان\r\n\r\n","description":"","footnote":"","page_name":" 893 ","page_number":301},
  {"content":"\r\n\r\nموسوم و حاكم ماروچاقست بمدد ايشان فرستاد بيرام بيك خبر اوزبكيه گرفته به طرف ايشان در حركت آمد و شب از پهلوى ايشان كه در چمن كهدستان فرود آمده بودند گذشتند قريب بصبح بيكدو نفر از جماعت جمشيدى كه از محل نزول اوزبكيه اطلاع داشتند دوچار شدند قلاوزى آن لشكر كرده در وقتى كه جنود اوزبك بعضى بيدار [ 631 
  ] و بعضى هنوز در خواب بودند بكنار اردوى ايشان رسيدند اوزبكيه از شيههء اسبان و قعقع سلاح و صهيل ستوران خبردار شدند بيرام بيك از قلت سپاه قزلباش و كثرت اعدا انديشيد كه چون صبح طلوع نموده جهان روشن گردد اوزبكيه سوار گشته بر كميت لشكر قزلباش اطلاع يابند يكتن را مجال خلاص نخواهد بود و توكل بكرم حضرت فالق الاصباح كرده در اوان طليعه صبح بر سر آن گروه ريختند هفتصد هشتصد نفرى از اوزبكيه سراسيمه به طرف اسبان دويده سوار شده بودند كه قزلباش ملاقى گشته جنگ درپيوستند و در حمله اول بسيارى از آن طبقه را بطعن سنان جان ستان و ضرب بلارك آتش فشان بر خاك هلاك انداختند .\r\nدر اثناى جنگ و جدال و گرمى حرب و قتال خسرو سلطان با آن دويست نفر جوانان دلير رزم - آزما بمعركه رسيده از يكطرف كره‌ناى نواخته چون بلاى آسمانى بسروقت ايشان رسيده اوزبكيه آوازه كرناى را به رسيدن حسينخان حمل نموده محال استقامت نيافتند و فرار بر قرار اخيار نموده روى بوادى عزيمت آوردند تيغ يمانى غازيان از نيام درآمده با غنائم موفور معاودت نمودند و از قراتغمه مدتى نام و نشان پديد نبود و اغلب را گمان آن بود كه در آن معركه بقتل رسيده باشد بعد از مدتى معلوم شد كه زنده رفته بود و از اين فتح مبين كه غازيان شاملو را روى داد اوزبكيه پاى در دامن خمول پيچيده مدتها آرزوى آمدن خراسان از دل ايشان زايل گرديد .\r\nديگرى از سوانح خراسان كشته شدن قزاقخان ولد حسينخان بيگلربيگى خراسان است كه حاكم ماروچاق بود كيفيت اين سرگذشت آنكه جمعى از طايفه ارلات چغتاى همراه چلمه - سلطان بدين دودمان ولايت آشيان آمده در الكاء راوه و محولات ميبودند چلمه سلطان چند نفر از عظماء آن طايفه را بمظنهء خلاف و نفاق بقتل آورد و اتباع آن جماعت از اين واقعه خايف و هراسان گشته روى بوادى فرار آوردند جمعى ديگر از طبقهء ارلات سابقا در ماروچاق ميبودند حسينخان بيگلربيگى خراسان چلمه سلطانرا از قبل ريش سفيدان ارلات ملامت نموده بنابر تأليف قلوب قبيله مذكور ايشانرا استمالت داده از رفتن مانع آمد و ايشان اظهار عناد چلمه سلطان نسبت به خود ميكردند حسينخان قرار داد كه آنجماعت بماروچاق رفته من بعد بدستور ساير مردم قبيله در ملازمت قزاق - خان پسر او بوده باشند .\r\nاما آن جماعت در ماروچاق توقف ننموده بميان اوزبكيه رفتند از فرار ايشان جماعت سابق نيز متزلزل و هراسان گشته بودند يكى از پسران آنقوم كه پيشخدمت قزاقخان و محل اعتماد او بوده شبى كه او از افراط باده بيشعور گشته بود و در خواب رفته آن پسر باراده خود يا بتعليم پدر\r\n\r\nكشته شدن قزاقخان ولد حسينخان\r\nو اقوام العلم عند اللّه بابكدهء الماس گون بسر وقتش رسيده چند زخم مهلك برو زد و تمامى آن قوم از بيم آن واقعه يا از غدر و نفاق عزم فرار جزم نموده همان شب دروازه را گشوده راه ميمنه پيش گرفتند اهل قلعه از اين واقعهء عبرت بخش حيرت زده و پريشان خاطر گشته از غلغله و\r\n\r\n","description":"","footnote":"","page_name":" 894 ","page_number":302},
  {"content":"\r\n\r\nآشوبى كه دست داده همگى به خود درمانده در آن شب ديجور كسى تعاقب ايشان ننمود فى الفور كسى بهرات فرستاده حسينخان را آگاه كردند و او از واقعهء فرزند دلبند اندوهناك گشته چون قلق و اضطراب سودى نداشت دست در دامن شكيبائى زده خسرو سلطان را با جمعى از مردم كارديده بقلعه فرستاد كه مبادا فتورى در سرحد واقع شود و او به سرعت برق و باد خود را بقلعه رسانيده بحراست مشغول گرديد و چون حقيقت بعرض اشرف رسيد حكومت ماروچاق و كوتوالى قلعه بخسرو سلطان تفويض يافت .\r\nسانحهء ديگر آنست كه در هنگاميكه دارالسلطنه اصفهان از فر نزول موكب همايون رشك جنان بود مير عماد خوشنويس قزوينى بقتل آمد . وى از سادات حسنى مقيم دار الموحدين قزوين است كه بسادات سيفى مشهور و معروفند . در خط نستعليق ترقى عظيم رقم نسخ بر خطوط استادان ما تقدم كشيد\r\n\r\nكشته شدن مير عماد خوشنويس\r\nدر نزاكت قلم و قدرت كتابت يد بيضا و درجهء اعلى داشت خطش بىاصلاح خوش اندام و بامزه بود .\r\nمير عبد الغنى تفرشى اين رباعى در شأن او گفته :\r\nرباعى\r\n تا كلك تو در نوشتن اعجاز نماست * بر معنى اگر لفظ كند ناز رواست \r\n هر دايرهء ترا فلك حلقه به گوش * هر مدترا مدت ايام بهاست \r\nاو بين الجمهور بتسنن مشهور بود . از اهل قزوين استاد مقصود مسلكر از غلوى تشيع يا رفع مظنهء تسنن كه عامهء مردم آن ولايت بدان متهمند مرتكب قتل او گرديد .\r\n\r\nذكر تصدق ماه مبارك رمضان\r\nحضرت اعلى شاهى ظل اللهى كه مصدر آثار خير و مظهر جود و احسان و مطرح اشعهء انور فيوضات ملك منان است بالهام آسمانى و توفيق ربانى مال و خراج ديوانى و اجاره و مستغلات يك ماههء هر ساله را كه رسد شهر مبارك رمضان كه بمنطوق  شَهْرُ رَمَضانَ [ 632 
  ] الَّذِي أُنْزِلَ فِيهِ الْقُرْآنُ  خلاصهء ايام و اعظم شهور و اعوام و هنگام طاعات حضرت ملك علام است بشيعيان كل ممالك ايران تصدق فرمودند كه از مطالبات ديوانى معاف بوده در آن ماه مبارك دست تعدى طلبكاران از گريبان زيردستان كوتاه بوده هيچكس ديده بر غلهء دهقان مسكين چون خوشه پروين نتواند افكند و خرمن گاه مزارعان كهكشان فلك از آسيب محصلان امين بوده جز به چشم حسرت به آن نگاه نتواند كرد تا بفراغبال و اطمينان قلب ماه صيام را باختتام رسانيده بطاعت و عبادت پروردگار عالميان مشغول باشند و در اين باب مناشير مرحمت تأثير بممالك محروسه ارسال يافت و اين عطيهء و الا كه اعظم عطاياست علاوه ساير بخششها و تصدقات گرديده همچنين وجوه احداث جمعى كه در دفاتر اعلى ابو ابجمع قانونى و در سنوات سابقه سلاطين معدلت آئين ماضيه غافل افتاده بودند كه مأخذ وجوه احداث پرسش قضايا و جريمهء مجرمانست و از خود داروغگان به عمل آورده حاصل احداث را مييابند\r\n\r\n","description":"","footnote":"","page_name":" 895 ","page_number":303},
  {"content":"\r\n\r\nعليحده جمع قانونى احداث بدستور مال از رعايا گرفتن موهم شايبهء تكرار است در حين عرض مهمات دفترى حضرت اعلى شاهى ظل اللهى بفطرت عالى اين نكته دقيق را دريافته خاطر نشان محاسبان ديوان كردند و همگى تصديق حقيقت آن كرده زبان بدعا و ثناى آن حضرت گشودند و آن وجه نيز در ممالك محروسه و قلمرو همايون بصدور پيوست كه مستوفيان عظام هر دو وجوه را كه در ممالك محروسه به عمل عمال و تيولداران تخمينا به مبلغ سى هزار تومان شاهى رايج عراق ميشد در دفاتر خلو و بتخفيف اعتبار نموده از شوائب تغيير و تبديل محروس شناسند اميد كه مثوبات آن عاجلا و آجلا بروزگار فرخنده آثار همايون عايد گردد .\r\n\r\n","description":"","footnote":"","page_name":" 896 ","page_number":304},
  {"content":"\r\n\r\n\r\nآغاز سال مبارك همايون لوى ئيل تركى مطابق سنهء خمس و عشرين و الف كه انجام يك قرن سعادت قرين است از جلوس اقدس همايون و توجه آن حضرت بغزاى گرجستان و تأديب آن بىدينان\r\nچون ارادهء ازلى و مشيت لم يزلى بتخريب ولايت كاخت گرجستان و قلع و قمع كفرهء آنجا و بحليهء اسلام درآمدن زياده از صد هزار نفس از نساء و صبيان آن بيدينان بميامن توجه و ضرب تيغ جهانگشاى پادشاه مجاهد غازى اعنى حضرت اعلى شاهى ظل اللهى تعلق گرفته بود طهمورث تبه روزگار از بخت برگشتگى اسباب ادبار خود و قتل و آوارگى آن گروه مخذول سرانجام داده بنوعى كه مذكور شد بمحاربه جنود مسعود قزلباش جرأت و دليرى نمود .\r\nچون پرتو اينخبر در مازندران بر پيشگاه ضمير اقدس تافت نائرهء حميت شاهانه و شعلهء غضب پادشاهانه بنوعى التهاب يافت كه هر شرارى از آن برق خرمن سوز عالمى بود لهذا عزيمت گرجستان و برانداختن بيدينان آنجا كه بقتل مسلمانان دليرى كرده بودند در ضمير انور رسوخ يافته حكم معلى بنفاد پيوست كه امراء عظام و عساكر نصرت فرجام بسرعت و استعجال تمام متوجه يساق گرجستان گشته آمادهء غزا و جهاد كفار آن ديار گرديد و چندين هزار تفنگچى قدر انداز اصفهانى و ساير محال عراق تعيين يافت كه بجار و بلجار معين و حاضر گشته بموكب نصرت قرين پيوندند و چون صلاح دولت در مرافقت سلاطين زاده‌هاى گرجى نبود لوارصاب را باسترآباد و عيسى خان را بدماوند فرستادند كه تا معاودت موكب همايون هر دو در آنجا بوده حكام تفقد حال ايشان مينموده باشند و در ساعت سعد از دار السرور فرح آباد جنت نهاد در حركت آمده از راه گيلان و دريا كنار روانه شدند درياى لشكر چون بحر اخضر از همه طرف در تموج آمده در هر مرحله گروهى از عساكر ظفر شعار بموكب فيروزى آثار مىپيوست . موسم خجسته آثار بهار و جنود رياحين و ازهار چون فتح و نصرت از يمين و يسار استقبال موكب ظفر شعار نمود و در روز سه‌شنبه دهم ربيع الاول خمس و عشرين و الف خورشيد جهان آرا با شكوه اقبال و طنطنهء جاه و جلال به منزل عز و شرف خراميد كوس نوروزى صداى فتح و فيروزى در گنبد اخضر انداخت .\r\nشعر\r\n جهان رونق ارجمندى گرفت * ز نوروز فيروزمندى گرفت \r\n ببزم دلاراى سلطان باغ * [ 633 
  ] ز لاله بگردش درآمد اياغ \r\n\r\n","description":"","footnote":"","page_name":" 897 ","page_number":305},
  {"content":"\r\n\r\n دگر باره دهقان ارديبهشت * بصحراى گيتى گل و لاله كشت \r\nنسيم عبير آساى بهار چون مشك تتار در وزيدن آمده عرصهء جهانرا چون دل اهل ايمان معطر گردانيد و هواى فرح فزاى فروردين عطرسائى آغاز نهاده چون شعلهء جمال لاله رخان و عارض سيمين خوبان صفابخش اقاليم جهان و ضياء رسان عرصهء دوران گرديد .\r\nشهريار كامكار مجلس بزم نوروزى را بگلشن رزم بهروزى و سور بر سرور فتح و فيروزى مبدل ساخته بلوازم جشن و سرور معتاد نپرداختند و كوچ بر كوچ روانه مقصد گشته در حدود گنجه عليقلى خان و امراء استقبال رايات ظفر آيات نموده بسعادت ركاب بوسى سرافراز شدند پير بوداقخان پرناك و امراء رفيق او را كه از دار السلطنه تبريز آمده بودند رخصت دادند كه به تبريز رفته از آن سرحد خبردار بوده باشند .\r\nگنجعلى خان حاكم كرمان را نيز مرخص ساختند كه با قشون خود بتبريز رفته كومك پير بوداقخان و امراء بوده باشند و چون تفليس محل نزول موكب برجيس تأسيس گرديد عنايت خسروانه شامل حال بكرات ميرزا خان بن داود خان بن لوارصاب ماضى كه در زمان شاه جنت مكان شرف اسلام دريافته بود گرديده بلقب ارجمند خانى و خطاب مستطاب عمى سرافراز گردانيده حكومت ولايت كارتيل را به او ارزانى داشتند و از آنجا ساحت ولايت گرجستان كاخت مضرب سرادقات عز و اقبال گشت طهمورث از آوازهء آمدن سردار و عسكر روم كه در ديار بكر قشلاق اختيار كرده بودند گمان نداشت كه در اين سال لشكر قزلباش را فرصت آمدن گرجستان بوده باشد چون از نهضت همايون خبر يافت سراسيمه و حيران در كمال يأس و حرمان وداع گرجستان كرده با معدودى به طرف باشى آچوق گريخت در ميان گرجيان علامت روز قيامت ظاهر گشته مفهوم  « يَوْمَ يَفِرُّ الْمَرْءُ مِنْ أَخِيهِ »  سمت ظهور يافت .\r\n\r\nقتل و غارت و اسر لشكر قزلباش مردم گرجى را بكيفر و پاداش\r\nحضرت اعلى عساكر منصوره را به چند گروه منقسم ساخته هر گروهى را بسركردگى يكى از امراء نامدار از يكطرف فرستادند يوسفخان بيگلربيگى شيروانرا حكم شد كه با امراء آنجا از آنطرف بگرجستان آيند و اردوى كيهان پوى نيز با فوجى از افواج قاهره از يكطرف ديگر در حركت آمده مساكن گرجيان را از چهار طرف احاطه كرده شكارى وار در ميان گيرند و بهر گروهى رسند مردان ايشان را كه با اهل اسلام جنگ كرده و كافر حربيند بمدلول كريمهء  فَاقْتُلُوا الْمُشْرِكِينَ  كافة عرضهء تيغ آبدار غزا و جهاد گردانيده بر متنفسى از آن بيدينان ابقاء نكنند و زنان و كودكان را اسير نموده اموال و اسبابى كه بدست آيد غنيمت مسلمانان و غازيان باشد طايفهء گرجى از همه طرف خود را بستهء دام بلا ديده چون ماهى در شبكهء اضطراب افتادند گروه گروه بميان جنگلها و بيشه‌هاى پردرخت و جاهاى مستحكم كه يكراه بيش ندارد رفته بر اطراف و جوانب خود هر جا امكان عبور داشته خندق كنده آب انداختند و آن مكان را كه تركان سقناق گويند استحكام داده سپاهى و رعيت با خانه كوچ و اموالى كه داشتند بسقناقها درآمده همگى با اسلحه و يراق جنگ در سقناق اقامت نموده بحفظ حال ميپرداختند .\r\nچون اكثر سقناق‌ها در آنطرف قانق واقع بود و در آن ايام كه هنگام بهار و تقاطر امطار بود از كثرت بارندگى رودخانهء قانق طغيان طوفانى داشت و عبور از آن آب جز بكشتى و زورق ميسر نميشد و گرجيان كشتيها و زورق‌ها را بالتمام پنهان كرده بودند بنابر اين اردوى آغرق\r\n\r\n","description":"","footnote":"","page_name":" 898 ","page_number":306},
  {"content":"\r\n\r\nرا در اين طرف آب گذاشته ندرخان ذوالقدر مهردار را اردو بيگى و كلب على بيك يساول صحبت شاملو را حارس دولتخانه همايون گردانيده با لشكر پرخاشجوى جريده و سباى بر حسب و جاهد وافى سبيل الله بارگى در آن آب دجله مثال افكنده بسلامت عبور فرمودند از فقدان زورق و كشتى عساكر منصوره زحمت بسيار كشيده اسب و استر بسيار و شتر بيشمار از راه آب بچراگاه عدم رفت .\r\nالقصه عساكر نصرت شعار فوج فوج و گروه گروه بميان بيشه و جنگل درآمده بهر سقناق كه ميرسيدند به زور بازوى جلادت و مردانگى از هم ريخته همه روزه سرهاى قتيلان و اسيران گرجى به نظر همايون درمىآوردند .\r\nحسين بيك شمس الدينلو يوزباشى ذوالقدران با فوجى از قورچيان و مبارزان نامور از جانب قورچى باشى در بيشه و جنگلها درآمده بجستجوى نصاراى گرجى مأمور بودند بسقناق بزرگى كه قريب ده هزار خانوار گرجى و بسيارى از سپاهيان و ارباب جلادت در آنجا اقامت داشتند رسيدند و آن مكان مستحكم قلعه مثال خندقى داشت پر آب كه جز يك راه تنك باريك كه از چوب بر روى آب بسته بودند نداشت .\r\nگروهى از قورچيان و غلامان و تفنگچيان رفيق او بىآنكه بر كيفيت و كميت اهل نفاق اطلاع يابند و صلاح و فساد آن را به نظر احتياط درآوردند تا موازى سيصد چهارصد نفر اسبان خود را در بيرون گذاشته از آن تنگ تاريك پياده بميان سقناق درآمدند و در كمال غفلت و نهايت بيپروائى هر گروهى بطلب غنيمت و اسير به طرفى دويده [ 634 
  ] متفرق و پراكنده شدند .\r\nجنود گرجى واقف گشته فوج فوج بااسلحه و يراق پيش مىآمدند جز هجوم كفار بعزم رزم و پيكار بحسين بيك رسيده در رفتن و كومك و مدد فرستادن تعلل كرد گروهى از گرجيان بيدين و بيدينان ضلالت آئين از عقب غازيان درآمده راهى را كه قزلباش عبور نموده بود خراب كرده اطراف و جوانب ايشانرا فرو گرفته جنك در پيوستند غازيان قزلباش و تفنگچيان كه هر فوجى در طرفى بودند فرصت جمعيت نيافته تا تير در كيش و گلوله با خويش داشتند دست و پائى زدند بعد از آنكه از يراق خالى شدند از هجوم گرجيان مغلوب گشته هر كدام راه فرار پيش گرفتند چون راه خراب شده بود راه ديگر بجهة بيرون شد نيافتند و از بيرونيان بنا بر انسداد طريق مددى نرسيد و ارادهء ازلى بشهادت آن گروه تعلق گرفته بود اكثر بدرجهء شهادت فايز گشتند چند نفرى مجروح و زخمدار خود را به آب انداخته بيرون آمدند .\r\nاينواقعه موجب افروختگى آتش غضب قيامت لهب شاهى گرديد اول حسين بيك يوزباشى را طلب نموده بمعرض يرغو درآورده خطاب عتاب آميز فرمودند كه تو بجنك سقناق مأمور نبودى چون بسقناق رسيدى بايستى سپاهيانه تحقيق كثرت و قلت مردم و راه درآمد و برآمد و خصوصيات آن سقناق پرسيده بريش سفيد خود كه ترا بدين خدمت مأمور ساخته اعلام نمائى و بدانچه مأمور كردى عملى كنى بخودسر جمعى مردم بىسردار را بميان سقناق دشمن بىآنكه بكيفيت و كميت آن رسيده از طريق بيرون شد آگاه گردى چرا گذاشتى و اگر بيرخصت تو غفلت ورزيده رفتند بايستى بحفظ حال ايشان پرداخته از چند جا محل عبور ترتيب داده جمعى را بمحافظت آن گمارى و خود با بقيهء لشكر بسقناق درآمده غازيانرا بقاعده و آداب بجنگ ترغيب نمائى كه دل به تو قوى داشته جنك\r\n\r\n","description":"","footnote":"","page_name":" 899 ","page_number":307},
  {"content":"\r\n\r\nكنند و اگر صلاح در جنك نباشد و بيرون بايد آمد از راهى چند متعدد كه جهة عبور ترتيب داده باشى بسلامت بيرون توان رفت .\r\nيوزباشى خواست كه لب بمعذرت گشايد چون در عالم سپاهگيرى و حزم و احتياط اين اعتراضات جواب معقول سپاهى پسند نداشت شحنهء سياست او را بسخن نگذاشته يعقوبت و رسوائى كه كس مبيناد بسياست رسيده جسدش را در تمام اردو و ميانهء لشكر گردانيدند كه موجب عبرت ديگران گشته در امثال اين گونه مخاطرات غفلت نورزند بعد از سياست او مقرب الحضرة قرچقاى بيك را با جمعى كثير از عسكر ظفر رهبر به آن سقناق فرستادند و او بدانجا رفته بنوعى كه از آن حضرت ارشاد يافته بود اطراف و جوانب آن را احتياط نموده چند جا را كه مناسب راه يافت بچوبهاى قوى ترتيب داده غازيان را بآيين شايسته بميان سقناق فرستاد .\r\nگرجيان از چند محل چپر بسته قلعه گونه كرده از پشت چپر جنك ميكردند قرچقاى بيك غازيان را از جنك چپر مانع آمده توپ از اردو آوردند و توپچيان يك يك چپرها را بضرب توپ از هم ريختند غازيان بمدافعه مشغول گشتند در آن روز گرجيان كوششهاى دليرانه كردند اما آخر روز در ستيز و آويز عاجز آمده ترك محاربه نموده چاره جوى گشتند چون شب ديجور تاريكتر از دل آن كفرهء آقا مهدى بيدين بميان درآمد غازيان نيز دست از محاربه كشيده يك جا جمع آمده بلوازم پاس قيام نمودند سپاهيان اهل سقناق چهارصد پانصد نفرى بتخمين و قياس كه يابوى سوارى و بارى داشته‌اند در ظلمت ليل بعضى سباى و بعضى عيالان خود را بر كفل اسبان گرفته از عقب سقناق راهى گشوده بدامنهء كوه داغستان گريختند ساير مردم كه برجا مانده بودند روز ديگر از هجوم لشكر ظفر اثر طاقت مدافعه و محاربه در خود نديده بهر طرف دويدند بگروهى از لشكر قزلباش كه دشت و كوه و بيشه و جنگل را فرو گرفته بودند دچار شدند مردان همگى طعمهء شمشير آبدار و زنان و كودكان بذل رقيت گرفتار شدند و غنايم موفور در آن سقناق بدست سپاه منصور درآمد و همچنين در هر جا سقناقى بود بتوفيق الهى و نيروى اقبال بيزوال شاهى در پنجهء قوت اسلام و زور بازوى مسلمانى از هم پاشيده صفت قاعا صفصفا و اكثر گريختگان نيز در بيشه‌ها بدست درآمده از بادهء مرد افكن ممات تا قيامت بيشعور افتادند .\r\nالقصه تا بيست روز موكب همايون در آنطرف آب قانق توقف فرموده مجاهدان نصرت قرين بقلع و قمع كفرهء بى دين اشتغال داشتند يوسفخان و امراء شيروان كه از طرف ز كم جانب شرقى گرجستان ميآمدند به همين قاعده عمل ميكردند روزى در كنار رودخانه فرود آمده بودند كه نصاراى ز كم كه بطايفه اهل معروفند جمعيت عظيم نموده بعزم جنك بر لشكر شيروان راندند مبارزان جنود شيروان نيز پاى جلادت بمعركه دلاورى نهاده فيما بين حرب عظيم در پيوست و نصرت الهى شامل حال اهل اسلام گشته آن جماعت مغلوب و بسيارى از ايشان معروض تيغ جهاد گرديدند قليلى به صد فلاكت و ادبار بهر طرف پراكنده شدند غازيان ساكن آن طبقه را ويران كرده در بلدهء ز كم از آبادانى اثر نگذاشتند و در كل ولايت كاخت بدين شيوه عمل شد [ 635 
  ] آنچه بشومى بىادبى و عصيان طهمورث و از قتل و غارت و نهب و اسر و خرابى الكاء و ويرانى بيوت و مساكن بر سر نصاراى كاخت آمد معلوم نيست كه از ظهور اسلام الى الان در زمان هيچيك از پادشاهان ذيشوكت ديار اسلام ايشانرا چنين حادثهء پيش آمده باشد و آن ملك بدينسان ويران شده باشد عدد قتيلان از شصت هفتاد هزار متجاوز بود و اسيران از دختران زليخا طلعت\r\n\r\n","description":"","footnote":"","page_name":" 900 ","page_number":308},
  {"content":"\r\n\r\nصاحبجمال ساده رخان يوسف لقاى آراسته بزيور و خال و سايران و صبيان كه تمامت آنها از نظر خجسته اثر همايون ميگذشت زياده از يكصد هزار بقلم درآمده اما به اعتقاد راقم حروف زياده از سى هزار ديگر در هر گوشه و كنار اسير شد كه از عدم فرصت بقلم درنيامد الحال از وقوع اينحالات فى الجمله سورت غضب پادشاهى تسكين يافته چون سه ماه از نوروز سلطانى گذشت و سردار روم در صحراى موش اقامت نموده بجمع نمودن لشكر و يراق سفر مشغول بود زياده از اين توقف در گرجستان لايق دولت نديده عنان عزيمت بصوب مراجعت انعطاف دادند و از راه مردانقوب به طرف كارتيل آمده چند روز در بلدهء تفليس اقامت فرموده بنظم و نسق قلعه و مهمات بگرات خان پرداختند و از آنجا كوچ كرده از راه اخستاباد به ييلاق ميدانجوق و از آنجا بكوكجه دنكيز تشريف بردند و تا سه ماه ديگر كه هنگام حركت لشكر روم شد ييلاقات مذكور مضرب خيام عساكر نصرت فرجام بود شرح آمد و رفت سردار و تحرير قضايا كه در طى حالات روى داد از مساعدت بخت مأمول است .\r\n\r\nگفتار در بيان محاربه كه در سلماس ميان جنود قزلباش و تكلو پاشا بيگلربيگى وان و اميران سنجق اكراد بوقوع پيوست و كشته شدن پير بوداقخان\r\nقبل از اين نگاشتهء قلم وقايع رقم گرديد كه پير بوداقخان را با امراء سرحد تبريز از سفر گرجستان رخصت داده بتبريز فرستادند كه گنجعلى خان حاكم كرمان نيز بمدد او مأمور گرديد چون اكراد فتنه انگيز آن سرحد خصوصا اولاد غازى بيك ولد شاهقلى مليلان كه بحيله و تذوير بقلعهء قارنيارق دست يافته پاى از دايره ادب بيرون مينهادند و بالكاء سلماس دست درازيها كرده باعث شورش و انقلاب سرحد و تفرقه و پريشانى خلق اللّه بودند .\r\nپير بوداقخان بدفع فتنه اكراد از تبريز بيرون آمده بآنطرف نهضت نمود و امراء و عساكر آنحدود مقصود سلطان كنگرلو استاجلو و سلمان سلطان سوباشى دنبلى و ابراهيم بيك برادر جناب فدوى القاب وزير آذربايجان با چريك آن ولايت و محمد تقى بيك مين باشى تفنگچيان آذربايجان با گروه تفنگچى به او ملحق گشته به طرف قارنيارق در حركت آمدند و اكراد بخطهء وان فرستاده از محمد پاشاء بيگلربيگى وان مشهور بتكلو پاشا و امراء اكراد استمداد كردند تكلوپاشا با جنود روميه و زينل خان محمودى حاكم خوشاب و ساير سنجق بيكيان كرد تا موازى شش هفت هزار كس بعزم محاربه قزلباش بسلماس آمدند .\r\nپير بوداقخان و امراء كمابيش قريب به پنجهزار كس بودند از آمدن سپاه مخالف خبر يافته تخمين مراحل آنراه كرده بقرينه و قياس معلوم گردانيدند كه در چه روز بسلماس ميرسند قراولان و مردم\r\n\r\nجنك لشكر روم با قزلباش و كشتن پير بوداق خان\r\nكارآگاه كه بخبرگيرى فرستاده بودند آمده موافق آن تقرير كردند پير بوداقخان كس بطلب گنجعلى خان بتعجيل فرستاد كه آمده در روز موعود كه احتمال جنك دارد بديشان ملحق گردد كه باتفاق آماده دفع دشمن گردند اتفاقا يكروز پيشتر از روز معهود كه امراء آمادهء حرب\r\n\r\n","description":"","footnote":"","page_name":" 901 ","page_number":309},
  {"content":"\r\n\r\nو قتال نشده پراكنده فرود آمده بودند و گنجعلى خان بطسوج رسيده يكمرحله دور تر بود قراولان آمده خبر دادند كه طليعهء لشكر مخالف نمودار شد امراء در كمال اضطرار سوار شده مقصود سلطان كنگرلو با جمعى بچرخچيگرى مأمور گرديد تا آراستن صف سپاه و ترتيب قلب و جناحين لشكر مخالف گروه چرخچى را مغلوب ساخته بهيئت اجتماعى رسيدند مقصود سلطان و چرخچيان يك طرف افتاده خود را بقول نتوانستند رسانيد جماعت چريك كه بر ساقهء لشكر بودند تاب صدمهء مخالفان نياورده پشت بمعركه كردند بدينجهت قلب نيز منقلب گشته دليران قول و ميمنه و ميسره بهم برآمدند و از حيرت و سراسيمگى متفرق و پراكنده راه هزيمت پيمودن گرفتند .\r\nپير بوداقخان بعد از مشاهده اين حال از وفور غيرت ننك و بدنامى عار فرار به خود قرار نتوانست داد در معركه ثبات قدم ورزيده بعد از انهزام سپاه دو سه نفر از ملازمان عنان او را گرفته خواستند كه از معركه بيرون برند در اين اثنا زينل خان محمودى با گروهى ار اكراد از عقب او درآمده بىآنكه به حال او شناسا گردد زخمى بر او زد يكى از غازيان جان نثار خود را بر سر او انداخته در دست اكراد كشته گرديد پير بوداقخان به همان زخم مهلك درگذشت سلمان موسى سلطان سوباشى [ 636 
  ] و محمد تقى بيك مين باشى با فوجى از تفنگچيان و جمعى از غازيان در محوطه باغى فرود آمده بودند خود را به همان محوطه كشيده رخنه‌هاى آن حصار را مسدود ساخته بحفظ حال خود پرداختند و مخالفان را صورت فتحى روى نموده در همانجا اقامت كرده اموال و اسبابى كه در خارج محوطه بدست آوردند متصرف شدند و روز ديگر بر سر حصار هجوم آورده اهل حصار بضرب گلولهء تفنگ مرگ آهنگ ايشان را بازگردانيده جمعى را به خاك هلاك انداختند دو سه مرتبه زور آوردند هر مرتبه جوانان كارآمدنى مخالفان ضايع و نابود گرديده كارى از پيش نميبردند .\r\nدرين اثناء آوازهء توجه موكب همايون از گرجستان بصوب آذربايجان بسمع مخالفان رسيد پاى اقامتشان سست گرديد و صرفه در جنگ حصار نديده طبل ارتحال كوفته بازگشتند و اهل حصار مردانه از آن مهلكه نجات يافته بجانب تبريز آمدند .\r\nگنجعلى خان در طسوج اين خبر شنيده ابراهيم بيك و منهزمان لشكر به او رسيدند چون در آن وقت رفتن او بسلماس و امداد اهل حصار مقدور او نبود بازگشته به شهر آمد كه لشكر جمع كرده از روى قوت و استظهار بدفع دشمنان پردازد از خبر كشته شدن پير بوداقخان و استيلاى مخالفان مردم شهر بنوعى بهم برآمده سراسيمه گشته بودند كه سر از پاى نمىشناختند و لحظه بلحظه منتظر وصول لشكر مخالف بودند كه گنجعلى خان به شهر رسيده فى الجمله موجب آرميدگى شهر گرديد .\r\nمتعاقب خبر بازگشتن مخالفان رسيده خاطر تبريزيان بالكليه اطمينان يافت حقيقت اينحال را بعرض عاكفان سدهء جلال رسانيده در حينى كه رايات ظفر آيات از اخستاباد متوجه ييلاقات بودند به عرض اقدس رسيده فى الجمله موجب خاطر دولتخواهان خصوصا طايفه تركمان گرديد اما حضرت اعلى بحوصلهء پادشاهانه گذرانيده پسر بوداقخان را در ازاء جانسپارى والد تربيت فرموده بجاى پدر امير الامراء آذربايجان و حاكم تبريز گردانيده بلقب ارجمند خانى معزز و سرافراز فرمودند .\r\nسلمان سلطان سوباشى كه در آن جنگ مردانگى بظهور آورده مورد شفقت شاهانه گشته او نيز بمرتبهء بلندخانى سرافرازى يافت محمد تقى بيك مين باشى نيز مشمول انواع نوازش گشت و چون آوازهء حركت لشكر روم شيوع داشت حسنخان بيگلربيگى قلمرو عليشكر را با قشون آراسته بجانب\r\n\r\n","description":"","footnote":"","page_name":" 902 ","page_number":310},
  {"content":"\r\n\r\nتبريز فرستاده كلب على بيك يساول صحبت شاملو را حكم شد كه امراء آن سرحد را بر سر او جمع نموده از آنطرف خبردار باشند و ايشان جمعيت كرده بسلماس رفته رحل اقامت انداختند تا وقتى كه آمدن سردار به طرف چخور سعد محقق گشت امراء مذكور به شهر مراجعت نموده از آنجا حسب الفرمان همايون بچخور سعد آمده بلشكر ظفر قرين پيوستند اكنون شرح آمدن سردار و بىنيل مقصود بازگشتن مرقوم قلم وقايع نگار ميگردد .\r\n\r\nگفتار در لشكر كشى محمد پاشا وزير اعظم بجانب آذربايجان و محاصره كردن ايروان و بىنيل مقصود بازگشتن بتوفيق پروردگار عالميان\r\nسپه آرايان معركهء سخنورى صفوف از خطا محفوف سخن را در مضمار بلاغت بدين نمط آراسته و شقه لواى آسمان فرساى حديث و خبر را بدينگونه پيراسته‌اند كه چون سلطان احمد خان پادشاه روم بيجهتى ظاهر و غدرى واضح بعد از قرار معاهده و پيمان در اثناى دوستى و آمد شد ايلچيان نقض عهد و پيمان روا داشته بنوعى كه در فوق بتحرير پيوست محمد پاشا مشهور باكوز محمد وزير اعظم را سردار كرده در سال گذشته در ديار بكر و آن حدود قشلاق كرده بود . در اين سال بر حسب فرمان لشكرهاى ممالك روم را از اروم ايلى و اناطولى و ميشاايلى و مصر و شام و حلب و طرامس و طرابزون و بلاد جزيره و ارز روم و سنجق بيكيان قبايل و عشاير اكراد به او پيوسته جمعيتى عظيم در معسكر روميه دست داد كه در هيچ عصر و زمان سپاه روم به اين كثرت و استعداد بايران نيامده بود تمامى وزراء و پاشايان و اركان دولت سلسلهء عثمانى حتى ينكچرى آقاسى كه قانون آن خانواده نيست كه از موكب پادشاه جدا شوند همراه شده با عساكر گران و لشكر بيكران و توپهاى كوچك و كلان و عرابهء بسيار و ضربزن و بادليج بيشمارى توجه بدين ديار آورده از ارز روم به طرف تبريز در حركت آمد .\r\nرايات نصرت آيات در كوكنجه دنكيز و ييلاقات آن حدود بود كه خبر وصول لشكر روم به آن مرز و بوم بوضوح پيوست .\r\nحضرت اعلى شاهى ظل اللهى كه به آئين فيض مواطن خود را بر حسب و من يتوكل على الله فهو حسبه [ 637 
  ] بزيور توكل آراسته لطف الهى را كافل مهمات خاص و عام ميدانند بنابر رعايت سلسلهء ظاهر و آداب فرمانروائى متوجه استحكام قلعهء ايروان و انتظام مهام قلعه دارى شده قورچيان عظام قاجار و جمعى كثير از تفنگچيان جلادت شعار ركاب اقدس از صفاهانى و خراسانى و غيرهم بسركردگى سرداران هر طبقه سيما ميرفتاح مين باشى تفنگچيان اصفهان كه مرد كارديدهء جنگ آزمودهء قلعه‌دار بود و احمد سلطان مچكى خراسانى و ملازادهء بافقى و امثال ذلك بكومك و مدد امير كونه خان و حراست قلعه مأمور گشته از جماعت كوينلوى شجعان بسيار قزلباش يعنى گروهى كه بطيب خاطر هوس مردانگى دارند بوعده‌هاى جميل شاهانه مستمال و اميدوار گشته روانه قلعه شدند .\r\nمجملا قلعهء ايروان بعد از حفظ الهى بمردان كار و دليران معارك كارزار و اسباب و ضروريات\r\n\r\n","description":"","footnote":"","page_name":" 903 ","page_number":311},
  {"content":"\r\n\r\nقلعه دارى استحكام يافت و سردار در عشر ثالث شهر شعبان بپاى قلعهء ايروان رسيد و تسخير آن را\r\n\r\nمحاصره روميان قلعهء ايروان را\r\nباغواى ينكچرى آقاسى و ينكچريان قلعه‌گير و تركجه بيلمز حاكم آخسقه كه هميشه در اين سرحد لافهاى گزاف ميزد سهل و آسان انگاشته بمحاصره آن پرداخت و زياده از يكصد هزار كس قلعه‌گير آن حصن حصين را مركزوار در ميان گرفتند و حضرت اعلى شاهى ظل اللهى صلاح در جنگ سلطانى نديده جهت تفريق آن گروه انبوه تدبير شايسته بخاطر آورده عساكر نصرت نشان را چند گروه كرده هر گروهى را بسركردگى يكى از معتمدان كارديده به طرف معسكر روميان فرستادند كه هر وقتى باقتضاى زمان از طرفى سياهى نموده در هنگام فرصت دستبردهاى نمايان مينموده باشند .\r\nمقرب الحضرة قرچقاى بيك را كه آخر رتبهء خانى و لقب سپهسالارى ايران يافت با قورچيان و غلامان و خلاصه ملازمان ركاب اشرف از طرف اردوى معلى روانه نموده امام قليخان بيگلربيگى فارس را از طرف شرقى اردوى روميان فرستاده حسنخان و گنجعلى خان و ساير امراء كه باتفاق كلب - على بيك يساول صحبت شاملو در تبريز بودند حسب الفرمان همايون آمده به امام قليخان ملحق گرديدند و دلو محمد شمس الدينلو را با قشون و لشكر به طرف غربى اردوى روميه كه جانب ارز رومست فرستادند كه راه بر مترددين اردوى روميه بسته نگذارد كه از عقب ذخيره باردوى روميان آيد .\r\nقرچقاى بيگ فوجى از مردم كارزار و كارديده را بسركردگى خلف بيك سفره‌چى بجانب كنه‌گير كه موضعى است در دامن كوه يك فرسخى طرف شمالى قلعه بر سمت راه اردوى معلى فرستادند كه آنراه را مضبوط نگاه دارند كه هر گاه كسى از قلعه باردو آيد يا از اردوى معلى بقلعه رفتنى باشد در هنگام فرصت باستظهار ايشان بيقضاى ربانى بسلامت به مقصد تواند شتافت و خود با افواج قاهره هر وقتى در مكانى مناسب اقامت گزيده سياهى مينمودند و قراولان كار ديده هشيار بهر طرف فرستاده از حال دشمن غافل نبودند و امام قليخان و ساير سرداران و مبارزان جنود اقبال هر روز جائى بلكه هر لحظه مكانى اختيار نموده از حال يكديگر خبردار بودند و هيچوقت از دستبرد خالى نبوده لحظهء روميه را آسوده و فارغبال نميگذاشتند بدينجهت از سپاه روم چهل پنجاه هزار كس همه روزه بر سر اسب مستعد محاربهء بوده از خوف دستبرد مبارزان جنود قزلباش كل لشكر بتسخير قلعه نميتوانستند پرداخت و عساكر منصوره هر وقتى انتهاز فرصت كرده دستبردهاى نمايان ميكردند چنانچه شرح آن در ذيل مرقوم ميگردد .\r\nچون هواى ييلاق كوكجه سرد شده بود اردوى كيهان پوى از آنجا كوچ كرده دره الاكيس كه در حوالى كوكجه و محل خوش هواست مضرب خيام اقبال گشت اما امراء و پاشايان و عظماء لشكر روم سيما طايفهء ينكچرى آقاسى كه كمر بتسخير قلعه بسته سعى موفور و جهد غير محصور بظهور ميآوردند چند جا سيبه‌ها و مورجلها پيش آورده توپهاى سنگ انداز قلعه كوب نصب نموده توپچيان رومى و فرنگى شبانروز از توپ انداختن خالى نبودند و از طرف ديگر تل خاكى مشرف بر جدار قلعه بر زبر يكديگر ريخته پيش ميآوردند و امير كونه خان و سرداران جنود قلعه دار و ساير محصوران مردانه سپر ممانعت بر روى كشيده در لوازم قلعه دارى نهايت جان سپارى بظهور ميآوردند و حضرت اعلى شاهى ظل اللهى همه روزه شجعان عيار پيشه كارآگاه فرستاده از احوال قلعه و محصوران خبر ميگرفتند و محصوران بمعاونت آن حضرت و توجهات ظاهرى و باطنى اميدوار بوده دل قوى داشتند\r\n\r\n","description":"","footnote":"","page_name":" 904 ","page_number":312},
  {"content":"\r\n\r\nو دليرانه بمدافعه آن گروه انبوه كه بقلعه گيرى شهره جهانند ميپرداختند و بنيروى دولت قاهره خوف و تزلزل كه در حال قلعه داران روزگار مىباشد از آن طايفه زايل گشته آسوده حال بدفع دشمنان قيام داشتند روزى روميان جمعيتى عظيم نموده از جانب دروازهء كه دو سه برج بضرب سنگهاى توپ و گلوله و بادليج انهدام پذيرفته بود بجانب قلعه دويدند [ 638 
  ] توپچيان و تفنگچيان قدر انداز قلعه‌دار كه اگر فى المثل چشم مور را نشانه سازند بيشايبهء تكليف و اغراق تير مرادشان بر هدف مقصود راست آمده خطا نمىافتد گلوله ضربزن و تفنك بر مثال تگرگ آتشين كه از كره اثير بارد بر آن گروه ريختند هر چند بيرونيان هجوم آورده بپاى سعى دويدند دست اميدشان بخاكريز مقصد نرسيد جمعى كثير از روميه بضرب تير و تفنك شجعان قلعه بر خاك هلاك افتادند و كارى نساخته خايب و خاسر بازگشتند حضرت اعلى شاهى ظل اللهى احتياط ورزيده موازى يكهزار نفر تفنگچى قدر انداز از تفنگچيان ركاب اقدس همايون جدا كرده از طرف كنه‌گير كه بحسن اهتمام سفره‌چى باشى و رفقا از شر اعداء مصون بود فرستادند كه در كمين فرصت نشسته در هنگام مجال خود را بقلعه اندازند و آن شير مردان به مقصد شتافته عيار صفت شب بقلعه فرستاده امير گونه خان را از عزيمت خود خبر دادند و آن صبح تاريك دروازهء شمالى كنه‌گير را گشوده و تفنگچيان چون برق لامع خود را بقلعه انداختند نقارهء شادمانى بنوازش درآوردند فى الواقع اگر بديدهء انصاف بين نگرند يكهزار كس يراقدار از ميانه چندين هزار دشمن خونخوار گذشته بسلامت خود را بقلعه رسانيدن اعظم دستبردهاى دليرانه است .\r\nالقصه بيرونيان ازين دليرى خبردار گشته بيشتر از پيشتر در توپ انداختن و سيبه‌ها پيش بردن اهتمام عظيم مينمودند از مؤيدات اقبال كه قرين حال عساكر ظفر مآل گرديد يكى آنست كه روزى ينكچرى آقاسى و تركجه بيلمز با چند نفر از پادشاهان كه زياده از ديگران در قلعه گيرى غلو داشتند بتوپخانه آمده در توپ انداختن سعى مينمودند .\r\nاز تقديرات ربانى و قضاى آسمانى توپى از قلعه بتوپخانه روميان انداختند گلولهء توپ بر ينكچرى آقاسى خورد و ازو گذشته بتركجه بيلمز و ازو به ديگرى رسيده چند كس خوب معتبر نامى ضايع شدند و گروهى كه خاك پيش ميآوردند بخندق رسانيده خندق را انباشته كردند .\r\nاما غازيان قاجار و ساير دلاوران قلعه دار چون شير خشمناك از قلعه بيرون دويده بر آن مخاذيل حمله آورده از پشت خاك و سيبه‌ها بعضى را سر بريده و بعضى را زنده گرفته بقية السيف را پراكنده كرده تفنگ و يراق بسيار بدست آورده رو سفيدانه بقلعه ميآمدند و همه روزه بين الجانبين جنگ و جدال وقوع يافته محصوران را جلادت و دليرى و بيرونيان را يأس و نااميدى مىافزود چند نفر از روميه كه مبارزان جنود اقبال زيانگيرى كرده به نظر اشرف درآورده بودند متفق اللفظ خبر دادند كه چنين قرار يافته كه در فلان روز جنگ سلطانى انداخته از رخنه‌هائى كه بضرب توپ در چند برج پديد آمده يورش بقلعه نمايند حضرت اعلى فى الفور يكى از غازيان عيار پيشه جلادت انديشه بر قلعه فرستاده اهل قلعه را خبر كردند كه در آن روز غافل نبوده مردانه باشند و با امراء عظام نيز اخبار نمودند كه در آن روز از محل اقامت در حركت آمده صداى كور كه كوس از همه طرف بلند گردانند .\r\nالقصه در روز معهود روميان چون مور و ملخ بپاى قلعه شتافته توپها انداخته يورش آغاز نهادند محصوران نيز توكل بر حفظ و حمايت حضرت رب العباد نموده دست بتير و تفنگ گشادند از صباح تا\r\n\r\n","description":"","footnote":"","page_name":" 905 ","page_number":313},
  {"content":"\r\n\r\nچاشتگاه از جانبين تلاش نموده اجساد قتيلان به زخم تير و تفنگ مبارزان قلعه دار بر زبر يكديگر افتاده از كشتها پشتها پديد آمده روميان را چهرهء آرزو در ابنيه مراد رخ ننموده بىنيل مطلوب و حصول مقصود بازگشتند و بخاطر آوردند كه چون اهل قلعه دفع نكابت خصم كرده از محاربه و تلاش بسيار بستوه آمده اكنون فارغبال نشسته‌اند در اين غفلت و فرسودگى يورش ديگر ميبايد كرد كه شايد در اين مرتبه مقصود بحصول پيوندد .\r\nبيت\r\n وقت پيشين و استواء نهار * كه بجان فتنه خواستى ز نهار \r\n ديدهء حادثات نغنوده * پاى سعى قضا نفرسوده \r\n روميان با سنان آتشبار * حمله‌آور شدند ديگر بار \r\nغازيان را از تردد بسيار ضعف روزه دارى غالب گشته هنوز بمساكن خود نرسيده بودند كه آواز غلغله و آشوب برخاسته ديگر باره از اطراف و جوانب يورش عظيم كردند غازيان و تفنگچيان فى الفور بر بروج و باره عروج نموده دست بآلت مدافعه گشادند و صدمات دليران كشور روم را كه هجوم آورده بودند بضرب گلوله تفنك مرگ آهنگ دفع نموده درين مرتبه نيز خلقى كثير هدف سهام تقدير شدند و كارى از پيش نبرده بازگشتند .\r\nمجملا روز بروز محصوران دليرتر و بيرونيان پاى اهتمامشان سستى پذيرفته از تردد قلعه گيرى دلگير ميشدند الحق در مدت محاصره از محافظان قلعه بتخصيص غازيان قاجار جيقلشهاى مردانه و مبارزتهاى خوب و دستبردهاى نمايان و جلادتهاى شگرف بظهور آمده مورد تحسين دوست و دشمن گرديدند هر چند روميه بذل جهد خود نمودند اثرى بر سعى ايشان مترتب نگشت و مدت محاصره به امتداد كشيد آذوقه در ميانهء لشكر تنقيض [ 639 
  ] پذيرفت بلكه ناياب گشت و جنود سرما هجوم آورده بيمارى در ميان آن طايفه شيوع يافت چنانچه هر روز جمعى كثير به راه عدم مىشتافتند و سردار بالكليه از تسخير قلعه مأيوس گشته مكررا ايلچيان سيما خليل آقا نامى به خدمت اشرف فرستاده گفتگوى صلح بميان آورد و رفع الخجاله عذرى چند در اين لشكركشى القا نموده استدعا نمود كه از اينطرف مرد صاحب خرد با عقل و هوش فرستاده شود كه شرايط صلح سابق با او گفت و شنيد نموده بدانچه صلاح دولت طرفين باشد از جانبين به عمل آيد بنابر آن در كرت اول ساروبيك بيگدلى و بعد ازو چراغ سلطان كرامپا استاجلو بايلچيگرى رفت شرح آمد و رفت و بقيهء حالات در ذيل مرقوم ميگردد و چون برخى از محاربات قلعه و قلعه دارى سپاه ظفر پناه مرقوم كلك بيان گرديد اكنون مناسب چنان ديد كه قضايائى كه در خارج قلعه فيما بين اين دو لشكر بظهور پيوست بر سبيل اجمال نگاشتهء كلك وقايع نگار گردانيده بتحرير تتمه احوال پردازد ، انشاء الله .\r\n\r\n","description":"","footnote":"","page_name":" 906 ","page_number":314},
  {"content":"\r\n\r\n\r\nذكر قضايائى كه در اثناى محاصره فيما بين غازيان قزلباش و رومى كه در خارج قلعه روى داد\r\nدر فوق نگاشته اقلام عنبر فام گرديد كه چون عسكر بيشمار روم بايروان رسيده بمحاصرهء قلعه پرداختند حضرت اعلى شاهى ظل اللهى جهة تفريق و تنقيض آن گروه انبوه عساكر نصرت شعار را چند گروه كرده هر گروهى را بسر كردگى يكى از عظماء مأمور به طرفى فرستادند كه بر حسب وقت و اقتضاى زمان در كمين فرصت بوده حسب المقدور دستبردها نموده مخالفان را به خود مشغول گردانند كه كل آن سپاه به كار قلعه نتواند پرداخت و مبارزان جنود مسعود كمر بكين اعدا بسته چهار طرف اردوى مخالف را احاطه نموده هر چند روز در طرفى لواى جلادت افراخته داد دلاورى ميدادند و در هر گوشه و كنار دستبردهاى نمايان كرده همه روزه سر و زنده و اخترمه به نظر اشرف ميفرستادند اگر كل وقايع و قضايا كه روى داده بتفصيل در رشتهء تجرير درآيد موجب تطويل ميگردد از آن جمله به چند قضيه اختصار و اقتصار نمود :\r\nاول آنكه چون در اردوى مخالف ذخيره ناياب بود گروهى از ميران سنجق و الا بيكيان سركردهء آت اغلانى شده تا موازى دو هزار اسب و استر و الاغ بجانب ناحيهء كربى كه سمت راه نخچوانست بطلب ذخيره رفتند .\r\nامام قليخان از اين حال آگاه گشته با عساكر فارس بر سر آن جماعت رفت ، در حينى كه آن گروه بموضعى رسيده اكثر سپاه بخانه‌ها درآمده قلقچيان بطلب ذخيره مشغول بودند كه غازيان چون بلاى ناگهان بسر وقتشان رسيده جنگ در پيوستند و به نيروى اقبال آن فئه كثيره را مغلوب ساخته تا موازى يكهزار و پانصد مرد سر و زنده و دو سه هزار اسب و قطار استر و الاغ و اخترمه بدست آورده بقية السيف فرار نموده به صد تشويش بيحصول مقصود بمعسكر خود پيوستند .\r\nديگر آنكه امام قليخان باتفاق حسنخان و گنجعلى خان و امرائى كه همراه كلبعلى بيك شاملو از تبريز آمده به او ملحق شده بودند در رودخانهء موسوم بكر پى چاى اقامت داشتند جنود روم قريب به چهل هزار كس و شصت هفتاد آلاى كه عبارت از لوا و اعلام است بعزم محاربه امراء مذكور در حركت آمدند جاسوسان و قراولان قرچقاى بيك خبر عزيمت روميه را بر سر امام قليخان و امراء به او رسانيدند و او فورا امراء عظام را از عزيمت آن گروه انبوه اخبار نمود و امراء احتياط ورزيده اردوى خود را از آنجا كوچانيده بالاتر فرستادند و لشكر سباى يسل بسته مترصد پيكار ايستادند كه طليعهء سپاه مخالف نمايان شد چرخچيان جنود قزلباش سيما گنجعلى خان حاكم كرمان و بيكوردى بيك وكيل امام قلى خان و ساير آن دليران پاى جلادت بميدان مبارزت نهاده در حمله اول تا بيست سى نفر از چرخچيان جنود روم را قتيل و چند نفر را دستگير كردند در اين اثناء لشكر قول روميه با غلبه و ازدحام تمام جلوريز بمعركه درآمدند گنجعلى خان كه كهنه سپاهى كار ديدهء جنگ آزموده بود صرفه در جنگ آنجا نديده خود را پس كشيده بقول ملحق شد و در دامن كوه محل مناسبتر جهة محاربه اختيار نموده بنا بر صرفهء كار در آنجا صف آراى گشتند بيكويردى بيك از غرور شجاعت و خودرائى با گروهى بجنگ ايستاده تاب\r\n\r\n","description":"","footnote":"","page_name":" 907 ","page_number":315},
  {"content":"\r\n\r\nمقاومت نياورده در بازگشتن تا چهل پنجاه نفرى از تفنگچيان مردم مجهول در معركه ضايع شد و بقيه لشكر بسلامت بقول پيوستند و روميان با وجود كثرت لشكر و انبوهى حشر صرفه در پيش آمدن نديده به همان اكتفا كرده بازگشتند .\r\nديگر آنكه خلف بيك [ 640 
  ] سفره‌چى باشى و رفقاء با گروهى از جنود قزلباش در موضع كنه‌گير يك فرسخى قلعه اقامت نموده قراول و ديده‌بان تعيين كرده از آمد شد قلعه خبردار بودند و از امراء و پاشايان روم دلاور پاشا با فوجى از جنود روميه در آن سمت منزل گزيده بودند از آمد و رفت قزلباش بقعله واقف گشته گاه و بيگاه ميانهء ايشان و مبارزان جنود قزلباش دست بازى واقع ميشد روزى روميان دليرى كرده پيشتر آمدند و جنگجويان جنود قزلباش نيز تيز عنانى كرده بميان آن گروه درآمده جنك در پيوستند جهانگير خان بختيارى كه از امراء لر بزرگست و با دويست كس از الوار مردم خود در اين سفر در ركاب اقدس و بموافقت خلف بيك مأمور بود دليرانه با اندكى مردمى بجنود روميه كه اضعاف مضاعف او بودند حمله كردند نزديك به آن شده بود كه گرفتار گردد بر طبق نام قبيله بختش يارى كرده به زور بازوى مردانگى و معاونت جوانان دلير سپاه منصور دفع نكابت خصمان نموده بسلامت بيرون آمد و از عساكر منصوره قزلباش مردانگيها بظهور رسيده بعد از غلبه دست از محاربه داشته سپاهيانه خود را پس كشيده بمقام خود آمدند و با آنكه روميه فوج فوج بمدد ميرسيدند جرأت پيش آمدن نكرده ايشان نيز بمقام خود بازگشتند .\r\nديگر آنكه جمعى از روميان و طايفهء اكراد از طرف وان و كردستان بايروان ميآمدند مقصود سلطان كنگرلو حاكم نخچوان كه بخبردارى آن راه مأمور بود به آن گروه دوچار شده بعد از حرب و قتال جمعى كثير طعمه شمشير آبدار گشته احمال و اثقال بسيار غنيمت عساكر ظفر شعار شد شتران سركار حافظ پاشا كه از آنجا ذخيره ميآوردند بدست درآمده داخل غنايم مذكور بود .\r\nديگر آنكه هنگام ارتحال روميه دلاور پاشا و جمعى ديگر از عساكر وان و ديار بكر آغرق خود را با گروهى از روميه و اكراد از پاى قلعه به طرف وان ميفرستادند تيمور بيك يساول صحبت ايواغلى با جمعى دلاوران پرخاشجوى بر سر ايشان رفته بعد از محاربسه ظفر يافته غنايم موفور بدست آوردند .\r\nديگر آنكه دلو محمد شمس الدينلو كه بخبر گيرى و ضبط راه قارص و ارز روم مأمور بود مكررا در آن راه بمترددين روميه بازخورده محاربات بوقوع پيوست و دستبردهاى نمايان كرده چاوشان كه از روم آمده احكام از جانب خواندگار بسردار ميآوردند و جمعى كه از نزد سردار بروم رفته عرايض و مكاتيب ميبردند بدست درآورده مجموع آن مكاتيب و مراسلات را به نظر اشرف درآوردند .\r\n\r\nشرح مراجعت سردار و عسكر روم و گفتگوى صلح در ميان آوردن\r\nچون سردار از قلعه‌گيرى مأيوس گشته گفتگوى صلح بميان آورد شرايط صلح سابق را اعاده نموده بچراغ سلطان اظهار نموده بود كه بعضى از شرايط صلح كه در ميانهء نصوح پاشا و قاضى خان - صدر قرار يافته بود از جانب قزلباش مرعى و مسلوك نگشته حضرت اعلى در جواب فرمودند كه از اين جماعت اصلا امرى كه مغاير عهد و پيمان باشد ظهور نيافته شرايط صلح كما ينبغى مرعى بود ايشان بيجهتى\r\n\r\n","description":"","footnote":"","page_name":" 908 ","page_number":316},
  {"content":"\r\n\r\nنقض پيمان كرده ديگر باره آتش فتنه را كه فى الجمله تسكين يافته بود مشتعل ساختند تصور نمايند كه در اين نهضت بجز ريختن خونهاى خلايق كه در اين ماه مبارك صيام بوقوع پيوست و خسران دنيا و آخرت چه منفعت بدين دولت رسيد اكنون كه در مقام اصلاح درآمده‌اند ما را سخن يكى است و اگر در شرايط صلح سخنى داشته باشد اگر نصوح پاشا در حيات نيست قاضى خان در حياتست و بعضى\r\n\r\nرجوع سردار و لشكر روم از پاى قلعه ايروان بجانب استنبول\r\nاز پاشايان همراهند مثل دلاور پاشا و باقى پاشا و حافظ احمد پاشا از آن مقدمات اطلاع دارند و سنورنامچه آذربايجان كه معتمدان طرفين تشخيص داده به مهر ايشان در ميانست اگر صلاح داشته باشند قاضى خان را بفرستيم كه در مواجهه پاشايان مذكور تذكار آن شود و حسب الاستدعا قرار يافت كه قاضى خان باردوى روميان رفته مجددا فيما بين عقد قواعد صلح استحكام پذيرد در تاريخ بيست و پنجم شهر شوال كه هنوز قاضى خان بايشان نرسيده بود سردار كس نزد امير گونه خان بقلعه فرستاده اعلام نموده بود كه ميانهء ما و حضرت شاه عاليجاه صلح واقع طبل ارتحال كوفته بجانب ارزروم بازگشتيم قاضى خان در راه بايشان رسيده سردار و پاشايان لوازم اعزاز و احترام بظهور آورده از بيم تعاقب قزلباش تا ارزروم به او تكليف همراهى كردند در آنجا مقدمات صلح و شرايط آن را بر نهج سابق گفتگو نموده او را از ارز روم مرخص ساختند خود با خواص و اعيان روانه استنبول گرديد در اين آمد و رفت قريب بچهل هزار كس از جنود روميه چه در پاى قلعه و چه در محاربات خارج قلعه و چه از سرما و بيمارى رخت [ 641 
  ] بسراى آخرت كشيدند اسب و استر و شتر كه از فقدان عليق سقط شده بودند از شماره و حساب بيرون بود قاضى خان و رفقاى او نقل مينمودند كه در هيچ مرحله يك روز تاب توقف و مجال آسودگى نداشتند و در هر مرحله از مدفن بيماران كه فوت ميشدند قبرستانى به نظر درميآمد و در هر كوچ از عدم باربردار چندان خيمه و خرگاه برجا ميگذاشتند كه گوئيا اردو كوچ نكرده و نصف لشكر بلكه بيشتر پياده ميرفتند در آغاز محاصرهء قلعه و گرمى حرب و قتال خواجه على اكبر اصفهانى كه از احفاد مشايخ ذوالنونى و از اعيان ارباب قلم سركار همايونست در عالم رؤيا مشاهده نموده بود كه از شخصى سؤال مينمايد كه فتنه عظيمى حادث شده دو لشكر قرين يكديگر گشته‌اند آيا فتح و ظفر از كدام طرف خواهد بود آن شخص به اين عبارت جواب ميگويد كه فتح از پسر على روزى صاحب واقعه واقعهء خود را نقل نمود راقم اين حروف بفكر افتاد كه آيا اين عبارت در عالم رؤيا القا شده به وزن درآيد و تاريخ فتح تواند بود يانه باضافه عالى دلى به وزن درآمد از نوادر اتفاقات موافق تاريخ افتاد و از تنگى قافيه بدين طريق در سلك نظم درآمد .\r\nتاريخ\r\n آمد ز ديار روم از بهر ستيز * سر كردهء احزاب ز مكر و دغلى \r\n آراست ز بهر دفع او شاه جهان * فوجى ز جنود حق به صد زيب و حلى \r\n بربست كمر بكينش از لطف إله * بر زد بميان خويش دامان يلى \r\n ميخواست يكى ز بندگان درگاه * در واقعه بيند از قضاء ازلى \r\n تازين دو گروه فتح از جانب كيست * كاين راز خفى شود به او نيك جلى \r\n\r\n","description":"","footnote":"","page_name":" 909 ","page_number":317},
  {"content":"\r\n\r\n بشنيد ز هاتفى كه ميگفت ز غيب * فتح از پسر على عالى ولى \r\n وين نادره تركه اين نداى غيبى * تاريخ فناى او شد از لطف على \r\nالقصه بميامن الطاف الهى و امداد بواطن قدسى مواطن حضرت رسالت پناهى صلى الله عليه و آله و حضرات ائمه معصومين صلوات الله عليهم اجمعين ظفر و نصرت قرين حال منتسبان دودمان ولايت نشان گشته چندين هزار نفس ذكور و اناث شيعيان اهل بيت كه در قلعه بودند از آسيب دشمنان نجات يافته موجب سرور خاطر هواخواهان دودمان قدس نشان صفويه گرديده فى الحقيقة آن روز سعيد ميانهء ايشان عيد گشت خواجه محمد يوسف قزوينى كه از ارباب قلم و اهل استعداد است اين تاريخ گفته :\r\nتاريخ ديگر\r\n چونكه سردار لشكر رومى * وارد ملك ايروان گرديد \r\n دو سه ماهى بدور قلعه نشست * مهره‌ها بر بساط عربده چيد \r\n ديد كز تيغ شيعيان على * نيمهء لشكرش بقتل رسيد \r\n كمر مكر بر ميان بربست * چارهء جز فرار خويش نديد \r\n ماه شوال چون ز بيست گذشت * دههء آخرين به نصف رسيد \r\n دولت شاه دين مساعد شد * لشكر روم منهزم گرديد \r\n پى تاريخ آن خرد گفتا * آمد امروز شيعيان را عيد \r\nبعد از معاودت لشكر روم چون حضرت اعلى قلعهء جديد ايروان را كه در سنهء يونت ئيل خمس عشر و الف امراء و عساكر منصوره ترتيب داده بودند تا غايت نديده بودند اردوى آغرق را بجانب بر كشاط فرستاده خود بنفس نفيس با جمعى از مقربان بساط اقدس تشريف برده نيك و بد قلعه را به نظر احتياط درآوردند امير كونه خان و سرداران قلعه را بنوازشات شاهانه سرافراز فرموده امير كونه خان در ازاء مردانگيها بخطاب سار و اصلانى معزز گشت .\r\nبين الجمهور مشهور است كه روميان قلعه دارى از فرنگيان گشت نموده‌اند اما در قلعه گيرى بر فرنگيه غالب و فايقند زيرا كه چند قلاع متين رصين كه يكى از آن قلعهء رفيع البنيان قسطنطنيه است بقهر و غلبه از فرنگيه گرفته‌اند و درين دو شيوه بر جهانيان تفوق ميجستند در زمان دولت ابد مقرون شاهى ظل اللهى مبارزان جنود قزلباش هم در قلعه گيرى برو ميان فايق آمده چندين قلاع مشهور معتبر مثل قلعهء عتيق و جديد ايروان و گنجه و شماخى و دربند و تفليس و غيرهم كه هر يك مشحون بمردان كارى و مملو بذخاير و يراق قلعه دارى بود چنانچه مشروحا در اين صحيفه راجح آمده يا ده ماه و نيم يا زياده از يكصد هزار مرد قلعه گير جدل نموده قلعه ايروان را صيانت نمودند .\r\nبابا سلطان قلندر قمى كه از درويشان تكيه‌دار صاحب شد و يدست اين رباعى در اين باب گفته :\r\n\r\n","description":"","footnote":"","page_name":" 910 ","page_number":318},
  {"content":"\r\n\r\nرباعى\r\n در عهد تو كس قلعه ز رومى نگرفت * نگرفت كس از غريب و بومى نگرفت \r\n اقبال تو صد قلعه گرفت از رومى * يك قلعه ز نوكر تو رومى نگرفت \r\nحضرت اعلى بعد از مشاهدهء قلعه عنان عزيمت بصوب قشلاق قراباغ انعطاف داده در نخچوان بسان عساكر ظفر نشان پرداخته لشكرهاى ممالك را رخصت مراجعت اوطان دادند و چون ملازمان ركاب اقدس از راه دره على ببر كشاط آمد باردوى آغرق پيوستند و از آنجا شكاركنان بقراباغ و كنار آب كر آمده چون هنوز قلع و قمع گرجيان ضلالت نشان چنانچه مكنون خاطر غيرت سرشت همايون بود بظهور نيامده بود صحراى [ 642 
  ] دانقى را از اعمال شكى كه دهنهء گرجستانست مناسب قشلاق ديد از آب كر عبور فرموده در دانقى طرح قشلاق انداختند قاضى خان صدر كه در ارز روم از سردار جدا شده بود در دانقى باردوى همايون رسيده بشرف بساطبوسى مشرف گشت و مقدماتى كه در شرايط صلح با سردار و پاشايان گفتگو نموده بر نهج سابق قرار يافته بود بعرض رسانيد اما چون اعتماد بر اقوال و افعال آن طايفه نيست درين مرتبه نيز مهم صلح چنانچه رسم و آئين سلاطين كشور گشاست « گه صلح صلح و گه جنگ جنگ » تمشيت نپذيرفت زيرا كه جمعى از عظماء روم كه در اين هنگام صاحب اختيار دولت عثمانى شده بنابر ازدياد جاه و منزلت و تلاش رتبهء وزارت محمد پاشا را در محاربهء قزلباش و قلعه گيرى بتقصير متهم ساختند و سلطان احمد خان او را از منصب وزارت اعظم و سردارى عزل نمود خليل پاشا وزير اعظم و سردار شده در سال ديگر كه ئيلان ئيل ست و عشرين و الف است او را فرستادند كه در آن سال در ديار - بكر قشلاق كرده لشكرهاى ممالك روم را جمع نمايد و در بهار يونت ئيل سبع و عشرين و الف بجانب عجم در حركت آيد و جانى بيك گرايخان پادشاه الوس تاتار را كه بمعاونت طلب داشته با موازى بيست هزار كس از جنود تاتار بولايت روم درآمده بود به او نيز در ديار بكر و آن حوالى قشلاق دادند كه در سال آينده در سفر قزلباش رفيق سردار باشد و از مدلول « العبد يدبر و اللّه يقدر » غافل افتادهء ندانستند كه تمشيت امور عالم و نظام احوال بنى آدم منوط بتقدير ربانى و قضاى سبحانى است .\r\nبيت\r\n آنچه دلت خواست نه آن مىشود * آنچه خدا خواست چنان مىشود \r\nزيرا كه در خلال اين حال از قضاياى ملك متعال سلطان احمد خان پهلو بر بستر ناتوانى نهاده رخت بسراى آخرت كشيد .\r\nمصراع\r\n رفت تا عالم دگر گيرد \r\nچون دو پسر كودك خردسال داشت اركان دولت عثمانى سلطان مصطفى برادر سلطان احمد را كه بخبط و آشفتگى دماغ شهرت داشت و بدينجهت تا غايت سالم مانده بقتلش نپرداخته بودند بپادشاهى اختيار كردند بعد از ششماه كه نام سلطنت و پادشاهى برو اطلاق كردند جمعى از عظماء و ريش سفيدان\r\n\r\n","description":"","footnote":"","page_name":" 911 ","page_number":319},
  {"content":"\r\n\r\nاز سلطنت او دلگير گشته بسلطنت سلطان عثمان پسر بزرگتر سلطان احمد كه در آنوقت دوازده ساله بود اتفاق نمودند و سلطان مصطفى را خلع كرده سلطان عثمان بر سرير دولت عثمانى جلوس نمود و بدستورى كه تمهيد يافته بود خليل پاشا و جانى بيك گراى پادشاه قبيلهء تاتار در يونت ئيل سبع و عشرين و الف لشكر بجانب عجم كشيده در ولايت سراب محاربه اتفاق افتاد و بنيروى اقبال فتح و نصرت قرين حال منتسبان دودمان قدس نشان صفوى گرديد و خليل پاشا نيز بدستور سردار سابق صلح را وسيله ساخته خايب و خاسر بازگشت و در اين آمد و رفت از طايفهء تاتار خرابى بسيار در ولايت روم واقع شده جز خسران دنيا و آخرت هيچ اثرى برين لشكر كشى مترتب نگشت شرح آمدن و بازگشت خليل پاشا و جانى بيك گراى و كيفيت محاربهء ايشان با جنود قزلباش كه بچه قاعدهء بود و ديگر سوانح و قضايا كه روى داد اگر عمر باقى باشد و توفيق الهى رفيق گردد بنوعى كه در صدر دفتر اشاره شده در مجلدى عليحده كه آغاز قرن دويم است از جلوس اقدس همايون شاهى ظل اللهى در رشتهء تحرير انتظام يابد ، انشاء الله تعالى . اكنون وقايع ايام قشلاق را بر صحيفهء بيان مينگارد .\r\n\r\nذكر وقايعى كه در ايام قشلاق دانقى بظهور پيوست\r\nچون در برابر جسارت و بىادبى كه از طهمورث نادان و گرجيان ضلالت نشان كاخت ظهور يافت غيرت شاهانه و حميت خسروانه اقتضاى آن مينمود كه كفرهء آنولايت بنوعى معروض تيغ سياست و انتقام گردند كه در آن ديار ديار و رطب و يابس بشعلهء غضب قيامت لهب چنان سوخته كردند كه از آبادانى وصامت و ناطق آثار نماند و در اول سال كه رايات جهانگشا بدان صوب در حركت آمد كافه خلق آن ديار بنوعى بمعرض قتل و غارت و قيد اسر و خرابى و خسارت درآمد كه آن ولايت مصداق « ليس فى الدار غيره ديار » گرديد هنوز از حدت طبع و آتش مزاجى سورت غضب شاهى تسكين نيافته بود بمسامع جلال رسيد كه دلو ملك شيروانى و داود گرجى و طهماسب قسقى بولايت كاخت آمده معدودى از پراكندگان سپاهى و رعيت گرجى از اطراف و جوانب جمع آورده در هر موضع ويران چند خانوار غارت زده پريشان مسكن گرفته لهذا جمعى از قورچيان و غلامان و تفنگچيان را بسركردگى عيسى خان قورچى باشى بر سر ايشان فرستادند و جنود ظفر ورود بمساكن آن بخت برگشتگان درآمده نخست ولايت قسق را پاك كرده مردان طعمهء شمشير آبدار [ 643 
  ] و زنان و كودكان اسير غازيان ظفر شعار ميشدند از مسكن داود و رفقاء خبر يافته بر سر ايشان ايلغار نمودند از صعوبت راه و انبوهى بيشه و جنگل كه شورع از برف\r\n\r\nبيان قتل واسر بقيه گرجيان\r\nپوشيده بود بدشوارى به مكان آن سيه بختان رسيدند ايشان لحظه پيشتر از ورود لشكر آگاه گشته احمال و اثقال را انداخته با معدودى عورات خود را بر پس اسبان گرفته از راه تنگ پربرف بجبال طرف داغستان گريختند هنوز سياهى ايشان در نظر بود كه طليعهء لشكر بمساكن ايشان رسيد و دست از تعاقب باز نداشته به جائى رسيدند كه در ميان برف از تنگى راه يك يك ميبايست رفت كه رفتن دوشوار بهيچوجه ميسر نبود و اكثر گرجيان اسبان خود را با عورات پيش انداخته خود جنگ كنان پياده به صد فلاكت در ميان برف يك يك و دو دو طى مسافت ميكردند حسنعلى بيك برادر بيكر سلطان ايكرمى دورت كه در تعاقب ايشان به ديگران پيشى گرفته بود به زخم تفنك از پاى درآمد بعد ازو بكتربيك\r\n\r\n","description":"","footnote":"","page_name":" 912 ","page_number":320},
  {"content":"\r\n\r\nيوزباشى ايواغلى ولد ابوالقاسم بيك آبدار باشى رسيده اسب جلادت پيش راند در حالتى كه تيرى در كمان نهاده بجانب كفره ميانداخت تفنگى بر سينهء او خورده غلطيد مير فتاح مين باشى اصفهانى از عقب ميآمد اسب بكتربيگ را بدست آورده سوار شده بود او نيز در آنجا زخم تفنك خورده زخمدار گرديد بعد از مراجعت در اردو فوت شد چون بدين طريق به عقب معدودى شتافتن موجب تضييع جوانان كارآمدنى ميشد و آفتاب نيز غروب كرده شب بميان درآمد عنان بازكشيدند در اين مرتبه نيز آن چند نفر مطرود طاغى از چنگ اجل خلاصى يافتند .\r\nاما در اين يورش تا موازى ده هزار اسير كارآمدنى كه زبده و خلاصهء گرجى بودند در مرتبه اول خود را حفظ نموده بدست درنيامده بودند در اينمرتبه از شدت سرما و بسيارى برف كه شوارع را گرفته بود مجال حركت و فرار نيافته بدست درآمدند و غنيمت بسيار نصيب عساكر ظفر شعار گرديده سالم و غانم بازگشتند و از طايفهء گرجى در آنديار ديار نماند چون طرف شمالى گرجستان مذكور بداغستان پيوسته و هميشه مردم داغستان بطريق دزدى بدان ولايت آمده اسير ميبرده‌اند در اينوقت كه فتورى چنين به آن ولايت راه يافت و حارس و نگهبانى نبود بيشتر از پيشتر آمده بتفحص و تجسس امير پرداختند در گوشه و كنار ميان بيشه و جنگل قليلى مانده بودند از خوف و بيم لزگى مردم داغستان خود را بولايت ديداد و باشى آچوق و كارتيل انداختند مجملا بوئى از آبادانى در آنولايت نميرسيد و بمحض جهالت و نادانى طهمورث چنان ولايتى كه هر ساله آلاف و الوف منافع و مداخل آن بود ويران گشته صفت قاعا صفصفا گرفت گروهى از طايفهء انيل و جمعى از گرجيه كه در ز كم و آن حدود ميبودند تا دو سه هزار خانوار از بيم جان و اسر و غارت بجلا راضى گشته ارادهء رفتن دار الامان مازندران كردند و حسب الفرمان قضا جريان دست تعرض از ايشان كوتاه گشته روانهء آنصوب شدند و بسلامت بفرح آباد رسيده طرح اقامت انداختند .\r\nسانحهء ديگر چون بمسامح جلال رسيد كه از مردم دانقى كه از رعاياى حاكم گنجه‌اند در فترت طهمورث عصيان بظهور آمده جمعى موافقت او اختيار نموده چند نفر ملازم محمد خان زياد - اغلى حاكم گنجه را كه در ميان ايشان بوده‌اند بقتل آورده‌اند در اينوقت كه الكاى مذكور محل نزول و قشلاق شهريار مظفر و منصور بود سركشان و بيدولتان آن طايفه را بمعرض يرغو درآورده بعد از ظهور عصيان و ثبوت گناه ملك آنجا را با سى چهل نفر از عظماء و اهل عصيان مورد سخط و غصب شاهانه گشته بياسا رسيدند و جمعى ديگر را كه محل اعتماد نبودند از آن ولايت اخراج كرده به فرح آباد رسيدند .\r\nسانحهء ديگر در يورت قشلاق حكام داغستان و طبرسران كسان خود را با پيشكشهاى لايق بدرگاه جهان پناه فرستاده بخلاع فاخره نوازشات وافره سرافرازى يافتند و مهمات ضروريه آن حدود بر حسب دلخواه سرانجام يافت و زمستان در يورت قشلاق بعافيت و خوشدلى سپرى گشت چون در اين سال اعادى مخذول العاقبة منكوب گشته چندين هزار كافر بيدين بتيغ انتقام مجاهدان معركهء جهاد راه عدم پيموده بدار البوار شتافتند و لشكر بيشمار روم چنانچه مذكور شد كارى نساخته باز گرديدند و ظفر و نصرت قرين حال اولياء دولت بود اندك چشم زخمى كه از اصابت عين الكمال لازم بود در خراسان وقوع يافت .\r\nسانحهء ديگر آنكه در اواخر اينسال موازى يكهزار و دويست نفر اوزبك خونخوار بسر\r\n\r\n","description":"","footnote":"","page_name":" 913 ","page_number":321},
  {"content":"\r\n\r\nكردگى محمد قلى دورمن از امراء اوزبكيه بساز و بازى ما بين سرخس و هرات آمدند خسرو سلطان حاكم ماروچاق با جمعى از مبارزان رزم آزماى از ماروچاق بمدافعهء ايشان كمر بسته روانه شد اين حسينخان حاكم سرخس ابن مير حسين سلطان فيروز جنگ مشهورا با فوجى از طايفه چغتاى كه هميشه در آن حدود با اوزبكيه نبرد آزمائى كرده مردانگيها بظهور آورده‌اند بخسرو سلطان ملحق گرديده باتفاق باوزبكيه رسيدند از جانبين دست بآلت قتال برده فيما بين حرب در پيوست خسرو سلطان از جهالت و غرور شجاعت و خودرايى بيتابى كرده در محل نامناسب طرح جنك انداخت اگرچه كوشش‌هاى مردانه نمود اما عاقبت مغلوب [ 644 
  ] گشته از معركه بيرون رفت اين حسينخان كه كهنه سپاهى كار ديده جنك آزموده بود عار فرار به خود قرار نتوانستند و او بر اوزبكان حمله نموده در اثناى گير و دار مير سلطان حسين نام پسرش بقتل رسيد او از واقعه پسر بىآرام گشته نخواست كه قرة العين خود را بباد داده خود راه سلامت جويد چندان تلاش كرد كه با چند نفر از غازيان چغتاى از كاس اجل شربت واپسين شهادت نوشيد غازيان چغتاى بعد از كشته شدن ابن حسينخان خود را به طرف جوئى كه در جنك گاه كشيده\r\n\r\n[ متوفىها 
  ]\r\n\r\nفوت ميرزا ابراهيم الحسنى الهمدانى\r\nآنجا را خندق و حصار خود ساخته تا آخر روز خود را حفظ نموده مردانه از آن معركه بمأمن سلامت رسيدند در قشلاق وانقى اين خبر بعرض اشرف رسيده عواطف شهريارى كه همواره باحقاق حق خدمت گذاران جان نثار متوجه حال بازماندگانست مظفر حسين پسر ديگرش را بجاى پدر برتبه ايالت خانى سرافراز فرموده الكاء و اقطاع پدر را به او ارزانى داشتند .\r\nمتوفىها در اين سال علامة العلماء فى زمانه ميرزا ابراهيم الحسنى الهمدانى كه شمهء از اوصاف حميده و فضايله و اخلاق پسنديده آن سيد دانشمند در صحيفهء اول اين دفتر تحت اسامى شريفه سادات و و علماى زمان شاه جنت مكان رقم تحرير يافته جهان فانى را وداع نموده كتب خانهء حيات را از صحيفهء هستى پرداخت . مير فانى كرمانى در تاريخ واقعه ميرزا ميگويد :\r\nتاريخ\r\n مرغ روح و روان ابراهيم * كرد پرواز سوى باغ نعيم \r\n آن بنى سيرت و ولى فطرت * كه عديمش بدهر بود عديم \r\n گفتمش سال فوت با دل ريش * سدره باشد مقام ابراهيم \r\nمراد از دل ريش تحصيل عددهاست كه بتعميه هزار و بيست و پنج است .\r\n\r\nفوت سيد مبارك خان\r\nديگرى از متوفىها سيد مبارك خان والى عربستان حويزه است كه باجل طبيعى در اين سال درگذشت . وى سيد شيعه مذهب پاك اعتقاد بود بعد از ارتحال شاه جنت مكان به زور بازوى مردانگى آن ولايت را بحيطهء تصرف درآورده لواى حكومت برافراخت قبل از جلوس و ايام قرب بعضى اوقات با امراء قزلباش در مقام خلاف درآمد .\r\nاما بعد از جلوس همايون غاشيهء فرمانبردارى بر دوش گرفته آثار\r\n\r\n","description":"","footnote":"","page_name":" 914 ","page_number":322},
  {"content":"\r\n\r\nعقيدت و اخلاص بظهور مىآورد سيد ناصر پسر خود را در اوان كودكى جهت ازدياد مراتب اخلاص بپايهء سرير اعلى فرستاده در ظل تربيت شاهانه نشو و نما يافت در اينسال حسب الالتماس پدر او را رخصت عربستان دادند بعد از فوت والد حسب الامر اعلى جانشين والد و متصرف ملك موروث گرديد .\r\nاما او نيز در اواخر اين سال مريض گشته در عالم جوانى وداع عمر و زندگانى كرده از دولت و كامرانى تمتعى نيافت حكومت عربستان حسب التماس عظماى قبايل به سيد راشد برادرزاده سيد مبارك تفويض يافت شرح حال او انشاء الله تعالى در وقايع قرن ثانى مرقوم ميگردد .\r\nديگرى از متوفىها مير فتاح مين باشى اصفهانى است كه در گرجستان چنانچه مذكور شد زخم تفنك خورده چون به اردو آوردند عمر سپرى كرد عنايت شهريارى پسر رشيد او را بجاى پدر نصب نموده مير فتاح ثانى لقب دادند .\r\n\r\nخطاب در ختم كتاب\r\nحجله آرايان عرايس سخنورى و مشاطگان ابكار نكته پرورى كه در سوابق زمان و سوالف دوران صور پريچهرگان معانى و غدار شاهدان الفاظ را در نظر خواهندگان عالم شوق و آرزومندان شواهد ذوق به صد غنج و دلال و آرايش خط و خال بجلوه درآورده چون يغمائيان تتارى رفت و روب عرصهء صورت و غارت جهان معنى كرده‌اند\r\nشعر\r\n سخن هر چه آن گفتنى گفته‌اند * بر و بوم دانش همه رفته‌اند \r\nخاصه راقمان صحايف انشاء و اخبار و مورخان حديث آراى سخن گذار كه جرعهء اقلام عنبر - فامشان از بادهء خوشگوار معنى لبريز و هواى سخن سرائى از شميم انفاس قدسيه ايشان عبير آميز لالى طبع در نثارشان آويزهء گوش و گردن مستعدان روزگار و صنايع بدايع كلك گهر سلك آن هنر - مندان نادره كار در عرصهء جهان يادگار است هر چند دست آرزوى طالبان نكات معنى از دامان سرادق اقبال كوتاهست و عقل و انصاف گزين از اسرار كلمات حكمت آئين ايشان خبير و آگاه با طبع سليم و ذهن مستقيم بمضمون اين مقال كه :\r\nبيت\r\n گويند بگيتى سخن تازه نماندست * اين نكته نه معقول دل نكته گذارست \r\n در دهر خريدار نماند است و گرنه * در پردهء غيب است هنوز آنچه بكارست \r\nراقم اين خطاب مشكين نقاب از پردهء حجاب بيرون آمده ميگويد كه ابواب فيوضات الهى بر چهرهء آمال طالبان جواهر معنى گشوده است و مخزن لالى بحر سخن سرائى هرگز از جواهر روائى نكته پيرائى خالى نبوده\r\nشعر\r\n كس نپرداخت در جهان هرگز * [ 645 
  ] معدن از لعل و بحر از مرجان \r\n\r\n","description":"","footnote":"","page_name":" 915 ","page_number":323},
  {"content":"\r\n\r\nهرگاه طبع سخنگذار در باديه جويائى اخبار به قدر خواهش و آرزو بتكاپو درآمده خود را مستعد فيضان مكرمت ازلى كرده‌اند و چون سائلان كوى اميد دريوزه هر مقصد اعلى و مطلب اسنى نمايد بلا شبهه و شايبه بحصول مطلوب و وصول مقصود كامروا ميگردد .\r\nشعر\r\n تو مستعد نظر شو كمال و قابل فيض * كه منقطع نشود فيض هرگز از افياض \r\nما حصل اين ارقام آنكه راقم اين نسخهء عالم آرا در ديباچهء كتاب بقلم جسارت رقم نگاشته كه صادرات احوال گرامى حضرت پادشاه و الا جاه گردون بارگاه سلطان سلاطين زمان زبده و خلاصه فرمانروايان عرصهء جهان كه از وفور صدق و اخلاص خود را غلام خاص حضرت امير المؤمنين و امام - المسلمين على بن ابيطالب سلام إله عليه و اولاده المعصومين ميداند بلكه از خلوص عقيدت و پاك اعتقادى كلب آستان ملايك آشيان آن حضرت ميشمارد و بدان افتخار دارد بطريق رموز بىالزام تفنن عبارات و سلامت الفاظ و استعارات بقيد كتابت درآورده بر صفحه بيان مينگارد كه مستعدان روزگار و مورخان بلاغت شعار را مصالح و دست افرازى باشد به حمد الله و المنه كه توفيق تسويد اين يافته وقايع زمان فرخنده نشانش را از روز ولادت با سعادت كه ساحت ملك خراسان از پرتو انوار سلطنتش فروغ بخش عرصهء جهان بود تا زمان جلوس فرمانروائى ايران در صحيفهء اول و از اوان جلوس همايون كه مسند جهان آرائى ممالك فسيح المسالك ايران و تخت فيروز اجداد عالى مكان بوجود شريفش زيب و زينت پذيرفته الى غاية كه سنين هجرى به خمس و عشرين و الف رسيده و يك قرن سعادت اقران است از ايام فرماندهى در اين اوراق كه يك مجلد از صحيفهء ثانى است در رشتهء تحرير كشيده رقم اختتام پذيرفت كه چون سلاطين زمان و فرمانروايان عرصهء جهان نظر بر آن ديباچهء اقبال اندازند كارنامهاى سنجيده و قوانين پسنديده‌اش را دستور العمل كردار و شعار خود سازند اميد ميدارد كه اول مقبول طبع همايون آن حضرت افتاده دست ارباب حقد و حسد و هرزه درايان بيخرد از اذيال طاهره آن كوتاه و كشيده باشد و ثانيا پسنديده طبع مطالعه كنندگان اخبار و طالبان آثار بوده از مضامينش محظوظ و از محاذى مبتهج و مسرور گردند .\r\nشعر\r\n مكرر شد بدوران معانى * كهن افسانه‌هاى باستانى \r\n كنى تا كى بگفتار كهن گوش * ز كلكم نكته‌هاى تازه بنيوش \r\nو انشاء الله تعالى از آغاز قرن دويم جلوس همايون كه به زمان ظهور حضرت صاحب الامر صلوات إله عليه متصل باد اگر عمر وفا كند محلدى عليحده ترتيب داده خاتمهء كتاب را كه در صدر دفتر ايمائى شده به آن مجلد انضمام دهد يفعل الله ما يشاء و يحكم ما يريد .\r\nشعر\r\n خداوندا ز لطف بيكرانت * بده جا در حريم آستانت \r\n شب بخت سياهم روز گردان * بدين مقصد دلم فيروز گردان \r\n\r\n\r\n","description":"","footnote":"","page_name":" 916 ","page_number":324}
  ]